{
  "tika-vin07t2:0_0": "1. Pārājikakaṇḍo",
  "tika-vin07t2:1_0": "1. Paṭhamapārājikaṁ",
  "tika-vin07t2:2_0": "Sudinnabhāṇavāravaṇṇanā",
  "tika-vin07t2:3_0": "24.",
  "tika-vin07t2:3_1": "Vikkāyikabhaṇḍassa vikkiṇanaṁ iṇadānañca bhaṇḍappayojanaṁ nāma.",
  "tika-vin07t2:3_2": "Evaṁ payojitassa mūlassa saha vaḍḍhiyā gahaṇavāyāmo uddhāro nāma.",
  "tika-vin07t2:3_3": "Asukadivase dinnantiādinā pamuṭṭhassa satuppādanādi sāraṇaṁ nāma.",
  "tika-vin07t2:3_4": "Catubbidhāyāti khattiyabrāhmaṇagahapatisamaṇānaṁ vasena,",
  "tika-vin07t2:3_5": "bhikkhuādīnaṁ vā vasena catubbidhāya.",
  "tika-vin07t2:3_6": "Disvānassa etadahosīti hetuatthe ayaṁ disvāna-",
  "tika-vin07t2:3_7": "saddo asamānakattukattā,",
  "tika-vin07t2:3_8": "yathā ghataṁ pivitvā balaṁ hotīti,",
  "tika-vin07t2:3_9": "evamaññatthāpi evarūpesu.",
  "tika-vin07t2:3_10": "Bhabbakulaputtoti upanissayamattasabhāvena vuttaṁ,",
  "tika-vin07t2:3_11": "na pacchimabhavikatāya.",
  "tika-vin07t2:3_12": "Tenevassa mātādiakalyāṇamittasamāyogena katavītikkamanaṁ nissāya uppannavippaṭisārena adhigamantarāyo jāto.",
  "tika-vin07t2:3_13": "Pacchimabhavikānaṁ pubbabuddhuppādesu laddhabyākaraṇānaṁ na sakkā kenaci antarāyaṁ kātuṁ.",
  "tika-vin07t2:3_14": "Teneva aṅgulimālattherādayo akusalaṁ katvāpi adhigamasampannā eva ahesunti.",
  "tika-vin07t2:3_15": "Carimakacittanti cuticittaṁ.",
  "tika-vin07t2:3_16": "Saṅkhaṁ viya likhitaṁ ghaṁsitvā dhovitaṁ saṅkhalikhitanti āha dhotaiccādi.",
  "tika-vin07t2:3_17": "Ajjhāvasatāti adhi-",
  "tika-vin07t2:3_18": "saddayogena agāranti bhummatthe upayogavacananti āha “agāramajjhe”ti.",
  "tika-vin07t2:3_19": "Kasāyarasarattāni kāsāyānīti āha “kasāyarasapītatāyā”ti.",
  "tika-vin07t2:3_20": "Kasāyato nibbattatāya ca hi rasopi “kasāyaraso”ti vuccati.",
  "tika-vin07t2:4_0": "26.",
  "tika-vin07t2:4_1": "Yadā jānāti-",
  "tika-vin07t2:4_2": "saddo bodhanattho na hoti,",
  "tika-vin07t2:4_3": "tadā tassa payoge sappino jānāti madhuno jānātītiādīsu viya karaṇatthe sāmivacanaṁ saddasatthavidū icchantīti āha “kiñci dukkhena nānubhosī”ti.",
  "tika-vin07t2:4_4": "Kenaci dukkhena nānubhosīti attho,",
  "tika-vin07t2:4_5": "kiñcīti etthāpi hi karaṇatthe sāmivacanassa lopo kato,",
  "tika-vin07t2:4_6": "teneva vakkhati “vikappadvayepi purimapadassa uttarapadena samānavibhattilopo daṭṭhabbo”ti.",
  "tika-vin07t2:4_7": "Yadā pana jānāti-",
  "tika-vin07t2:4_8": "saddo saraṇattho hoti,",
  "tika-vin07t2:4_9": "tadā mātu saratītiādīsu viya upayogatthe sāmivacanaṁ saddasatthavidū vadantīti āha “atha vā kiñci dukkhaṁ nassaratīti attho”ti,",
  "tika-vin07t2:4_10": "kassaci dukkhassa ananubhūtatāya nassaratīti attho.",
  "tika-vin07t2:4_11": "Vikappadvayepīti anubhavanasaraṇatthavasena vutte dutiyatatiyavikappadvaye.",
  "tika-vin07t2:4_12": "Purimapadassāti kiñcīti padassa.",
  "tika-vin07t2:4_13": "Uttarapadenāti dukkhassātipadena.",
  "tika-vin07t2:4_14": "Samānāya sāmivacanabhūtāya vibhattiyā “kassaci dukkhassā”ti vattabbe “kiñci dukkhassā”ti lopoti daṭṭhabbo.",
  "tika-vin07t2:4_15": "Maraṇenapi mayaṁ teti ettha teti padassa sahatthe karaṇavasenapi atthaṁ dassetuṁ tayā viyogaṁ vā pāpuṇissāmāti atthantaraṁ vuttaṁ.",
  "tika-vin07t2:5_0": "28.Gandhabbā nāma gāyanakā.",
  "tika-vin07t2:5_1": "Naṭā nāma raṅganaṭā.",
  "tika-vin07t2:5_2": "Nāṭakā laṅghanakādayo.",
  "tika-vin07t2:5_3": "Sukhūpakaraṇehi attano paricaraṇaṁ karonto yasmā laḷanto kīḷanto nāma hoti,",
  "tika-vin07t2:5_4": "tasmā dutiye atthavikappe laḷātiādi vuttaṁ.",
  "tika-vin07t2:5_5": "Dānappadānādīnīti ettha niccadānaṁ dānaṁ nāma,",
  "tika-vin07t2:5_6": "visesadānaṁ padānaṁ nāma, ādi-",
  "tika-vin07t2:5_7": "saddena sīlādīni saṅgaṇhāti.",
  "tika-vin07t2:6_0": "30.Cuddasa bhattānīti saṅghabhattaṁ uddesabhattaṁ nimantanaṁ salākaṁ pakkhikaṁ uposathikaṁ pāṭipadikaṁ",
  "tika-vin07t2:6_1": "āgantukaṁ gamikaṁ gilānaṁ gilānupaṭṭhākaṁ vihāra- dhura-",
  "tika-vin07t2:6_2": "vārabhattanti imāni cuddasa bhattāni.",
  "tika-vin07t2:6_3": "Ettha ca senāsanādipaccayattayanissitesu āraññakaṅgādipadhānaṅgānaṁ gahaṇavasena sesadhutaṅgānipi gahitāneva hontīti veditabbaṁ.",
  "tika-vin07t2:6_4": "Vajjīnanti vajjīrājūnaṁ.",
  "tika-vin07t2:6_5": "Vajjīsūti janapadāpekkhaṁ bahuvacanaṁ,",
  "tika-vin07t2:6_6": "vajjīnāmake janapadeti attho.",
  "tika-vin07t2:6_7": "Pañcakāmaguṇāyeva upabhuñjitabbato paribhuñjitabbato ca upabhogaparibhogā,",
  "tika-vin07t2:6_8": "itthivatthādīni ca tadupakaraṇānīti āha “yehi tesa”ntiādi.",
  "tika-vin07t2:6_9": "Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātikadhutaṅgena samannāgatattā,",
  "tika-vin07t2:6_10": "tenāha “sapadānacāraṁ caritukāmo”ti.",
  "tika-vin07t2:7_0": "31.Dosāti ratti.",
  "tika-vin07t2:7_1": "Tattha abhivutthaṁ parivusitaṁ ābhidosikaṁ,",
  "tika-vin07t2:7_2": "abhidosaṁ vā paccūsakālaṁ gato patto atikkanto ābhidosiko,",
  "tika-vin07t2:7_3": "tenāha ekarattātikkantassa vātiādi.",
  "tika-vin07t2:8_0": "32.Udakakañjiyanti pānīyaparibhojanīyaudakañca yāgu ca.",
  "tika-vin07t2:8_1": "Tathāti samuccayatthe.Anokappanaṁ asaddahanaṁ,",
  "tika-vin07t2:8_2": "amarisanaṁ asahanaṁ.",
  "tika-vin07t2:9_0": "34.Taddhitalopanti pitāmahato āgataṁ “petāmaha”nti vattabbe taddhitapaccayanimittassa e-",
  "tika-vin07t2:9_1": "kārassa lopaṁ katvāti attho.",
  "tika-vin07t2:9_2": "Yesaṁ santakaṁ dhanaṁ gahitaṁ,",
  "tika-vin07t2:9_3": "te iṇāyikā.",
  "tika-vin07t2:9_4": "Palibuddhoti ‘mā gaccha mā bhuñjā’tiādinā katāvaraṇo,",
  "tika-vin07t2:9_5": "pīḷitoti attho.",
  "tika-vin07t2:10_0": "35.Attanāti sayaṁ. Sapatino dhanasāmino idaṁ sāpateyyaṁ, dhanaṁ. Tadeva vibhavo.",
  "tika-vin07t2:11_0": "36.Bhijjantīti agahitapubbā eva bhijjanti.",
  "tika-vin07t2:11_1": "Dinnāpi paṭisandhīti pitarā dinnaṁ sukkaṁ nissāya uppannassa sattassa paṭisandhipi tena dinnā nāma hotīti vuttaṁ.",
  "tika-vin07t2:11_2": "Sukkameva vā idha paṭisandhinissayattā “paṭisandhī”ti vuttaṁ,",
  "tika-vin07t2:11_3": "tenāha “khippaṁ patiṭṭhātī”ti.",
  "tika-vin07t2:11_4": "Na hi pitu saṁyogakkhaṇeyeva sattassa uppattiniyamo atthi sukkameva tathā patiṭṭhānaniyamato.",
  "tika-vin07t2:11_5": "Sukke pana patiṭṭhite yāva satta divasāni,",
  "tika-vin07t2:11_6": "aḍḍhamāsamattaṁ vā,",
  "tika-vin07t2:11_7": "taṁ gabbhasaṇṭhānassa khettameva hoti mātu maṁsassa lohitalesassa sabbadāpi vijjamānattā.",
  "tika-vin07t2:11_8": "Pubbepi paññattasikkhāpadānaṁ sabbhāvato apaññatte sikkhāpadeti imassa paṭhamapārājikasikkhāpade aṭṭhapiteti attho vutto.",
  "tika-vin07t2:11_9": "Evarūpanti evaṁ garukasabhāvaṁ,",
  "tika-vin07t2:11_10": "pārājikasaṅghādisesavatthubhūtanti attho,",
  "tika-vin07t2:11_11": "tenāha “avasese pañcakhuddakāpattikkhandhe eva paññapesī”ti.",
  "tika-vin07t2:11_12": "Yaṁ ādīnavanti sambandho.",
  "tika-vin07t2:11_13": "Kāyaviññatticopanatoti kāyaviññattiyā nibbattacalanato.",
  "tika-vin07t2:12_0": "Tenevāti avadhāraṇena yāni gabbhaggahaṇakāraṇāni nivattitāni,",
  "tika-vin07t2:12_1": "tānipi dassetuṁ kiṁ panātiādi vuttaṁ.",
  "tika-vin07t2:12_2": "Tattha ubhayesaṁ chandarāgavasena kāyasaṁsaggo vutto.",
  "tika-vin07t2:12_3": "Itthiyā eva chandarāgavasena nābhiparāmasanaṁ visuṁ vuttaṁ.",
  "tika-vin07t2:12_4": "Sāmapaṇḍitassa hi mātā puttuppattiyā sañjātādarā nābhiparāmasanakāle kāmarāgasamākulacittā ahosi,",
  "tika-vin07t2:12_5": "itarathā puttuppattiyā eva asambhavato.",
  "tika-vin07t2:12_6": "“Sakko cassā kāmarāgasamuppattinimittāni akāsī”tipi vadanti,",
  "tika-vin07t2:12_7": "vatthuvasena vā etaṁ nābhiparāmasanaṁ kāyasaṁsaggato visuṁ vuttanti daṭṭhabbaṁ.",
  "tika-vin07t2:12_8": "Mātaṅgapaṇḍitassa diṭṭhamaṅgalikāya nābhiparāmasanena maṇḍabyassa nibbatti ahosi.",
  "tika-vin07t2:12_9": "Caṇḍapajjotamātu nābhiyaṁ vicchikā pharitvā gatā,",
  "tika-vin07t2:12_10": "tena caṇḍapajjotassa nibbatti ahosīti āha eteneva nayenātiādi.",
  "tika-vin07t2:13_0": "Ayanti sudinnassa purāṇadutiyikā.",
  "tika-vin07t2:13_1": "Yaṁ sandhāyāti yaṁ ajjhācāraṁ sandhāya.",
  "tika-vin07t2:13_2": "Mātāpitaro ca sannipatitā hontīti iminā sukkassa sambhavaṁ dīpeti,",
  "tika-vin07t2:13_3": "mātā ca utunī hotīti iminā soṇitassa.",
  "tika-vin07t2:13_4": "Gandhabboti tatrupago satto adhippeto,",
  "tika-vin07t2:13_5": "gantabboti vuttaṁ hoti, ta-",
  "tika-vin07t2:13_6": "kārassa cettha dha-",
  "tika-vin07t2:13_7": "kāro kato.",
  "tika-vin07t2:13_8": "Atha vā gandhabbā nāma raṅganaṭā,",
  "tika-vin07t2:13_9": "te viya tatra tatra bhavesu nānāvesaggahaṇato ayampi “gandhabbo”ti vutto,",
  "tika-vin07t2:13_10": "so mātāpitūnaṁ sannipātakkhaṇato pacchāpi sattāhabbhantare tatra upapanno “paccupaṭṭhito”ti vutto.",
  "tika-vin07t2:13_11": "Gabbhassāti kalalarūpasahitassa paṭisandhiviññāṇassa.",
  "tika-vin07t2:13_12": "Tañhi idha “gabbho”ti adhippetaṁ sā tena gabbhaṁ gaṇhītiādīsu viya.",
  "tika-vin07t2:13_13": "Assa taṁ ajjhācāranti sambandho.",
  "tika-vin07t2:13_14": "Pāḷiyaṁ nirabbudo vata bho bhikkhusaṅgho nirādīnavoti imassa anantaraṁ tasmiṁ bhikkhusaṅgheti ajjhāharitvā sudinnena…pe…",
  "tika-vin07t2:13_15": "ādīnavo uppāditoti yojanā veditabbā.",
  "tika-vin07t2:13_16": "Itihāti nipātasamudāyassa evanti idaṁ atthabhavanaṁ.",
  "tika-vin07t2:13_17": "Muhuttenāti idaṁ khaṇenāti padassa vevacanaṁ.",
  "tika-vin07t2:13_18": "Yāva brahmalokā abbhuggatopi devānaṁ tāvamahanto saddo tesaṁ rūpaṁ viya manussānaṁ gocaro na hoti.",
  "tika-vin07t2:13_19": "Tasmā pacchā sudinnena vutte eva jāniṁsūti daṭṭhabbaṁ.",
  "tika-vin07t2:14_0": "37.Maggabrahmacariyanti maggapadaṭṭhānaṁ sikkhattayameva upacārato vuttaṁ tasseva yāvajīvaṁ caritabbattā.",
  "tika-vin07t2:14_1": "Avipphārikoti uddesādīsu abyāvaṭo.",
  "tika-vin07t2:14_2": "Vahacchinnoti chinnapādo,",
  "tika-vin07t2:14_3": "chinnakhandho vā.",
  "tika-vin07t2:14_4": "Cintayīti iminā pajjhāyīti padassa kiriyāpadattaṁ dasseti.",
  "tika-vin07t2:14_5": "Tena “kiso ahosi…pe…",
  "tika-vin07t2:14_6": "pajjhāyi cā”ti ca-",
  "tika-vin07t2:14_7": "kāraṁ ānetvā pāḷiyojanā kātabbā.",
  "tika-vin07t2:15_0": "38.",
  "tika-vin07t2:15_1": "Gaṇe janasamāgame sannipātanaṁ gaṇasaṅgaṇikā,",
  "tika-vin07t2:15_2": "sāva papañcā,",
  "tika-vin07t2:15_3": "tena gaṇasaṅgaṇikāpapañcena.",
  "tika-vin07t2:15_4": "Yassāti ye assa.",
  "tika-vin07t2:15_5": "Kathāphāsukāti vissāsikabhāvena phāsukakathā,",
  "tika-vin07t2:15_6": "sukhasambhāsāti attho.",
  "tika-vin07t2:15_7": "Upādārūpaṁ bhūtarūpamukheneva mandanaṁ pīnanañca hotīti āha pasādaiccādi.",
  "tika-vin07t2:15_8": "Dānīti nipāto idha pana-",
  "tika-vin07t2:15_9": "saddatthe vattati takkālavācino etarahi-",
  "tika-vin07t2:15_10": "padassa visuṁ vuccamānattāti āha “so pana tva”nti. No-",
  "tika-vin07t2:15_11": "saddopi nu-",
  "tika-vin07t2:15_12": "saddo viya pucchanatthoti āha “kacci nu tva”nti.",
  "tika-vin07t2:15_13": "Tamevāti gihibhāvapatthanālakkhaṇameva.",
  "tika-vin07t2:15_14": "Anabhiratimevāti eva-",
  "tika-vin07t2:15_15": "kārena nivattitāya pana tadaññāya anabhiratiyā vijjamānattaṁ dassetuṁ adhikusalānantiādi vuttaṁ,",
  "tika-vin07t2:15_16": "samathavipassanā adhikusalā nāma.",
  "tika-vin07t2:15_17": "Idaṁ panātiādi upari vattabbavisesadassanaṁ.",
  "tika-vin07t2:15_18": "Pariyāyavacanamattanti saddatthakathanamattaṁ.",
  "tika-vin07t2:16_0": "Tasminti dhamme,",
  "tika-vin07t2:16_1": "evaṁ virāgāya desite satīti attho.",
  "tika-vin07t2:16_2": "Nāmāti garahāyaṁ.",
  "tika-vin07t2:16_3": "Lokuttaranibbānanti virāgāyātiādinā vuttakilesakkhayanibbānato viseseti.",
  "tika-vin07t2:16_4": "Jātiṁ nissāya uppajjanakamāno eva madajananaṭṭhena madoti mānamado.",
  "tika-vin07t2:16_5": "“Ahaṁ puriso”ti pavatto māno purisamado.",
  "tika-vin07t2:16_6": "“Asaddhammasevanāsamatthataṁ nissāya māno,",
  "tika-vin07t2:16_7": "rāgo eva vā purisamado”ti keci. Ādi-",
  "tika-vin07t2:16_8": "saddena balamadādiṁ saṅgaṇhāti.",
  "tika-vin07t2:16_9": "Tebhūmakavaṭṭanti tīsu bhūmīsu kammakilesavipākā pavattanaṭṭhena vaṭṭaṁ.",
  "tika-vin07t2:16_10": "Virajjatīti vigacchati.",
  "tika-vin07t2:16_11": "Yoniyoti aṇḍajādayo,",
  "tika-vin07t2:16_12": "tā pana yavanti tāhi sattā amissitāpi samānajātitāya missitā hontīti “yoniyo”ti vuttā.",
  "tika-vin07t2:17_0": "Ñātatīraṇapahānavasenāti ettha lakkhaṇādivasena sappaccayanāmarūpapariggaho ñātapariññā nāma.",
  "tika-vin07t2:17_1": "Kalāpasammasanādivasena pavattā lokiyavipassanā tīraṇapariññā nāma.",
  "tika-vin07t2:17_2": "Ariyamaggo pahānapariññā nāma.",
  "tika-vin07t2:17_3": "Idha pana ñātatīraṇakiccānampi asammohato maggakkhaṇe sijjhanato ariyamaggameva sandhāya tividhāpi pariññā vuttā,",
  "tika-vin07t2:17_4": "teneva “lokuttaramaggova kathito”ti vuttaṁ.",
  "tika-vin07t2:17_5": "Kāmesu pātabyatānanti vatthukāmesu pātabyatāsaṅkhātānaṁ subhādiākārānaṁ tadākāragāhikānaṁ taṇhānanti attho.",
  "tika-vin07t2:17_6": "Visayamukhena hettha visayino gahitā.",
  "tika-vin07t2:17_7": "Tīsu ṭhānesūti “virāgāya dhammo desito…pe…",
  "tika-vin07t2:17_8": "no saupādānāyā”ti evaṁ vuttesu.",
  "tika-vin07t2:18_0": "39.Kalisāsanāropanatthāyāti dosāropanatthāya.",
  "tika-vin07t2:18_1": "Kalīti kodhassa nāmaṁ,",
  "tika-vin07t2:18_2": "tassa sāsanaṁ kalisāsanaṁ,",
  "tika-vin07t2:18_3": "kodhavasena vuccamānā garahā.",
  "tika-vin07t2:18_4": "Ajjhācārova vītikkamo.",
  "tika-vin07t2:18_5": "Samaṇakaraṇānaṁ dhammānanti samaṇabhāvakarānaṁ hirottappādidhammānaṁ.",
  "tika-vin07t2:18_6": "Pāḷiyaṁ kathaṁ-",
  "tika-vin07t2:18_7": "saddayogena na sakkhissasīti anāgatavacanaṁ kataṁ, “nāma-",
  "tika-vin07t2:18_8": "saddayogenā”tipi vadanti.",
  "tika-vin07t2:18_9": "Ativiya dukkhavipākanti gahaṭṭhānaṁ nātisāvajjampi kammaṁ pabbajitānaṁ bhagavato āṇāvītikkamato ceva",
  "tika-vin07t2:18_10": "samādinnasikkhattayavināsanato ca mahāsāvajjaṁ hotīti vuttaṁ.",
  "tika-vin07t2:18_11": "Udake bhavaṁ odakaṁ,",
  "tika-vin07t2:18_12": "dhovanakiccanti āha udakakiccantiādi.",
  "tika-vin07t2:18_13": "Samāpajjissasīti anāgatavacanaṁ nāma-",
  "tika-vin07t2:18_14": "saddayogena katanti āha “nāma-",
  "tika-vin07t2:18_15": "saddena yojetabba”nti.",
  "tika-vin07t2:18_16": "Dubbharatādīnaṁ hetubhūto asaṁvaro idha dubbharatādi-",
  "tika-vin07t2:18_17": "saddena vutto kāraṇe kāriyopacārenāti āha “dubbharatādīnaṁ vatthubhūtassa asaṁvarassā”ti.",
  "tika-vin07t2:18_18": "Attāti attabhāvo.",
  "tika-vin07t2:18_19": "Dubbharatanti attanā upaṭṭhākehi ca dukkhena bharitabbataṁ.",
  "tika-vin07t2:18_20": "Sattehi kilesehi ca saṅgaṇanaṁ samodhānaṁ saṅgaṇikāti āha gaṇasaṅgaṇikāyātiādi.",
  "tika-vin07t2:18_21": "Aṭṭhakusītavatthupāripūriyāti ettha kammaṁ kātabbanti ekaṁ,",
  "tika-vin07t2:18_22": "tathā akāsinti,",
  "tika-vin07t2:18_23": "maggo gantabboti agamāsinti,",
  "tika-vin07t2:18_24": "nālatthaṁ bhojanassa pāripūrinti,",
  "tika-vin07t2:18_25": "alatthanti,",
  "tika-vin07t2:18_26": "uppanno me ābādhoti,",
  "tika-vin07t2:18_27": "aciravuṭṭhito gelaññāti ekanti imāni aṭṭha kusītavatthūni nāma.",
  "tika-vin07t2:18_28": "Ettha ca kosajjaṁ kusīta-",
  "tika-vin07t2:18_29": "saddena vuttaṁ.",
  "tika-vin07t2:18_30": "Vināpi hi bhāvajotanapaccayaṁ bhāvattho viññāyati yathā paṭassa sukkanti.",
  "tika-vin07t2:18_31": "Sabbakilesāpacayabhūtāya vivaṭṭāyāti rāgādisabbakilesānaṁ apacayahetubhūtāya nibbānāya,",
  "tika-vin07t2:18_32": "nibbānatthanti attho.",
  "tika-vin07t2:18_33": "Saṁvarappahānapaṭisaṁyuttanti sīlasaṁvarādīhi pañcahi saṁvarehi ceva tadaṅgappahānādīhi pañcahi pahānehi ca upetaṁ.",
  "tika-vin07t2:18_34": "Asuttanta vinibaddhanti tīsu piṭakesu pāḷisaṅkhātasuttantavasena aracitaṁ,",
  "tika-vin07t2:18_35": "saṅgītikārehi ca anāropitaṁ,",
  "tika-vin07t2:18_36": "tenāha “pāḷivinimutta”nti.",
  "tika-vin07t2:18_37": "Tena ca aṭṭhakathāsu yathānurūpaṁ saṅgahitanti dasseti.",
  "tika-vin07t2:18_38": "Evarūpā hi pakiṇṇakadesanā aṭṭhakathāya mūlaṁ.",
  "tika-vin07t2:18_39": "Okkantikadhammadesanā nāma tasmiṁ tasmiṁ pasaṅge otāretvā otāretvā nānānayehi kathiyamānā dhammadesanā,",
  "tika-vin07t2:18_40": "tenāha bhagavā kirātiādi.",
  "tika-vin07t2:18_41": "Paṭikkhipanādhippāyāti paññattampi sikkhāpadaṁ “kimetenā”ti maddanacittā.",
  "tika-vin07t2:19_0": "Vuttatthavasenāti patiṭṭhāadhigamupāyavasena.",
  "tika-vin07t2:19_1": "Sikkhāpadavibhaṅge yā tasmiṁ samaye kāmesumicchācārā ārati viratītiādinā niddiṭṭhaviratiyo ceva,",
  "tika-vin07t2:19_2": "yā tasmiṁ samaye cetanā sañcetanātiādinā niddiṭṭhacetanā ca,",
  "tika-vin07t2:19_3": "kāmesumicchācārā viramantassa phasso…pe…",
  "tika-vin07t2:19_4": "avikkhepotiādinā niddiṭṭhaphassādidhammā ca sikkhāpadanti dassetuṁ “ayañca attho sikkhāpadavibhaṅge vuttanayeneva veditabbo”ti vuttaṁ.",
  "tika-vin07t2:19_5": "“Yo tattha nāmakāyo padakāyoti idaṁ mahāaṭṭhakathāyaṁ vutta”nti vadanti.",
  "tika-vin07t2:19_6": "Nāmakāyoti nāmasamūho nāmapaññattiyeva,",
  "tika-vin07t2:19_7": "sesānipi tasseva vevacanāni.",
  "tika-vin07t2:19_8": "Sikkhākoṭṭhāsoti viratiādayo vuttā tappakāsakañca vacanaṁ.",
  "tika-vin07t2:20_0": "Atthavaseti hitavisese ānisaṁsavisese,",
  "tika-vin07t2:20_1": "te ca sikkhāpadapaññattiyā hetūti āha “kāraṇavase”ti.",
  "tika-vin07t2:20_2": "Sukhavihārābhāve sahajīvanassa abhāvato sahajīvitāti sukhavihārova vutto.",
  "tika-vin07t2:20_3": "Dussīlapuggalāti nissīlā dūsitasīlā ca.",
  "tika-vin07t2:20_4": "Pārājikasikkhāpadappasaṅge hi nissīlā adhippetā,",
  "tika-vin07t2:20_5": "sesasikkhāpadapasaṅge tehi tehi vītikkamehi khaṇḍachiddādibhāvappattiyā dūsitasīlā adhippetā.",
  "tika-vin07t2:20_6": "Ubhayenapi alajjinova idha “dussīlā”ti vuttāti veditabbā.",
  "tika-vin07t2:20_7": "Sabbasikkhāpadānampi dasa atthavase paṭicceva paññattattā upari dussīlapuggale nissāyāti etthāpi eseva nayo,",
  "tika-vin07t2:20_8": "teneva “ye maṅkutaṁ…pe…",
  "tika-vin07t2:20_9": "niggahessatī”ti sabbasikkhāpadasādhāraṇavasena attho vutto.",
  "tika-vin07t2:20_10": "Tattha maṅkutanti nittejataṁ adhomukhataṁ.",
  "tika-vin07t2:20_11": "Dhammenātiādīsu dhammoti bhūtaṁ vatthu.",
  "tika-vin07t2:20_12": "Vinayoti codanā ceva sāraṇā ca.",
  "tika-vin07t2:20_13": "Satthusāsananti ñattisampadā ceva anusāvanasampadā ca.",
  "tika-vin07t2:20_14": "Sandiṭṭhamānāti saṁsayaṁ āpajjamānā.",
  "tika-vin07t2:20_15": "Ubbāḷhāti pīḷitā.",
  "tika-vin07t2:20_16": "Dussīlapuggale nissāya hi uposatho na tiṭṭhati,",
  "tika-vin07t2:20_17": "pavāraṇā na tiṭṭhati,",
  "tika-vin07t2:20_18": "saṅghakammāni nappavattanti,",
  "tika-vin07t2:20_19": "sāmaggī na hotīti iminā alajjīhi saddhiṁ uposathādisakalasaṅghakammaṁ kātuṁ na vaṭṭati dhammaparibhogattāti dasseti.",
  "tika-vin07t2:20_20": "Uposathapavāraṇānaṁ niyatakālikatāya ca avassaṁ kattabbattā saṅghakammato visuṁ gahaṇaṁ veditabbaṁ.",
  "tika-vin07t2:20_21": "Akitti garahā.",
  "tika-vin07t2:20_22": "Ayaso parivārahāni.",
  "tika-vin07t2:21_0": "Cuddasa khandhakavattāni nāma vattakkhandhake vuttāni āgantukavattaṁ āvāsikagamikaanumodanabhattaggapiṇḍacārikaāraññakasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin07t2:21_1": "imāni cuddasa vattāni,",
  "tika-vin07t2:21_2": "etāni ca sabbesaṁ bhikkhūnaṁ sabbadā ca yathārahaṁ caritabbāni.",
  "tika-vin07t2:21_3": "Dve asīti mahāvattāni pana tajjanīyakammakatādikāleyeva caritabbāni,",
  "tika-vin07t2:21_4": "na sabbadā.",
  "tika-vin07t2:21_5": "Tasmā visuṁ gaṇitāni.",
  "tika-vin07t2:21_6": "Tāni pana “pārivāsikānaṁ bhikkhūnaṁ vattaṁ paññapessāmī”ti ārabhitvā “na upasampādetabbaṁ…pe…",
  "tika-vin07t2:21_7": "na chamāya caṅkamante caṅkame caṅkamitabba”nti vuttāvasānāni chasaṭṭhi,",
  "tika-vin07t2:21_8": "tato paraṁ “na,",
  "tika-vin07t2:21_9": "bhikkhave,",
  "tika-vin07t2:21_10": "pārivāsikena bhikkhunā pārivāsikena vuḍḍhatarena bhikkhunā saddhiṁ,",
  "tika-vin07t2:21_11": "mūlāyapaṭikassanārahena,",
  "tika-vin07t2:21_12": "mānattacārikena,",
  "tika-vin07t2:21_13": "mānattārahena,",
  "tika-vin07t2:21_14": "abbhānārahena bhikkhunā saddhiṁ ekacchanne āvāse vatthabba”ntiādinā vuttavattāni pakatattena caritabbehi",
  "tika-vin07t2:21_15": "anaññattā visuṁ agaṇetvā pārivāsikavuḍḍhatarādīsu puggalantaresu caritabbattā tesaṁ vasena sampiṇḍetvā",
  "tika-vin07t2:21_16": "ekekaṁ katvā gaṇitāni pañcāti ekasattativattāni ca ukkhepanīyakammakatavattesu ca vuttaṁ “na pakatattassa",
  "tika-vin07t2:21_17": "bhikkhuno abhivādanaṁ paccuṭṭhānaṁ…pe…",
  "tika-vin07t2:21_18": "nahāne piṭṭhiparikammaṁ sāditabba”nti idaṁ abhivādanādīnaṁ asādiyanaṁ ekaṁ,",
  "tika-vin07t2:21_19": "“na pakatatto bhikkhu sīlavipattiyā anuddhaṁsetabbo”tiādīni ca dasāti evaṁ dvāsīti vattāni honti,",
  "tika-vin07t2:21_20": "etesveva pana kānici tajjanīyakammādivattāni kānici pārivāsikādivattānīti aggahitaggahaṇena dvāsītiyeva.",
  "tika-vin07t2:21_21": "Aññattha pana aṭṭhakathāpadese appakaṁ ūnamadhikaṁ vā gaṇanūpagaṁ na hotīti asītikhandhakavattānīti āgataṁ.",
  "tika-vin07t2:21_22": "Atha vā purimehi cuddasavattehi asaṅgahitāni vinayāgatāni sabbāni vattāni yathā dvāsīti vattāni,",
  "tika-vin07t2:21_23": "asīti vattāni eva vā honti,",
  "tika-vin07t2:21_24": "tathā saṅgahetvā ñātabbāni.",
  "tika-vin07t2:22_0": "Saṁvaravinayoti sīlasaṁvaro satisaṁvaro ñāṇasaṁvaro khantisaṁvaro vīriyasaṁvaroti pañcavidhopi saṁvaro",
  "tika-vin07t2:22_1": "yathāsakaṁ saṁvaritabbānaṁ vinetabbānañca kāyaduccaritādīnaṁ saṁvaraṇato saṁvaro,",
  "tika-vin07t2:22_2": "vinayanato vinayoti vuccati.",
  "tika-vin07t2:22_3": "Pahānavinayoti tadaṅgappahānaṁ vikkhambhanappahānaṁ samucchedappahānaṁ paṭippassaddhippahānaṁ nissaraṇappahānanti pañcavidhampi pahānaṁ,",
  "tika-vin07t2:22_4": "yasmā cāgaṭṭhena pahānaṁ,",
  "tika-vin07t2:22_5": "vinayanaṭṭhena vinayo,",
  "tika-vin07t2:22_6": "tasmā “pahānavinayo”ti vuccati.",
  "tika-vin07t2:22_7": "Samathavinayoti satta adhikaraṇasamathā.",
  "tika-vin07t2:22_8": "Paññattivinayoti sikkhāpadameva.",
  "tika-vin07t2:22_9": "Tampi hi bhagavato sikkhāpadapaññattiyāva anuggahitaṁ hoti tabbhāve eva bhāvato.",
  "tika-vin07t2:22_10": "Saṅkhalikanayaṁ katvā dasakkhattuṁ yojanañca katvā yaṁ vuttanti sambandho.",
  "tika-vin07t2:22_11": "Tattha purimapurimapadassa anantarapadeneva yojitattā ayosaṅkhalikasadisanti “saṅkhalikanaya”nti vuttaṁ.",
  "tika-vin07t2:22_12": "Dasasu padesu ekamekaṁ padaṁ tadavasesehi navanavapadehi yojitattā “ekekapadamūlika”nti vuttaṁ.",
  "tika-vin07t2:23_0": "Atthasataṁdhammasatanti ettha yo hi so parivāre yaṁ saṅghasuṭṭhu,",
  "tika-vin07t2:23_1": "taṁ saṅghaphāsūti ādiṁkatvā yaṁ saddhammaṭṭhitiyā,",
  "tika-vin07t2:23_2": "taṁ vinayānuggahāyāti pariyosānaṁ khaṇḍacakkavaseneva saṅkhalikanayo vutto,",
  "tika-vin07t2:23_3": "tasmiṁ ekamūlakanaye āgatabaddhacakkanayena yaṁ vinayānuggahāya,",
  "tika-vin07t2:23_4": "taṁ saṅghasuṭṭhūti idampi yojetvā baddhacakke kate purimapurimāni dasa dhammapadāni,",
  "tika-vin07t2:23_5": "pacchimapacchimāni dasa atthapadāni cāti vīsati padāni honti.",
  "tika-vin07t2:23_6": "Ekamūlakanaye pana ekasmiṁ vāre naveva atthapadāni labbhanti.",
  "tika-vin07t2:23_7": "Evaṁ dasahi vārehi navuti atthapadāni navuti dhammapadāni ca honti,",
  "tika-vin07t2:23_8": "tāni saṅkhalikanaye vuttehi dasahi atthapadehi dasahi dhammapadehi ca saddhiṁ yojitāni yathāvuttaṁ atthasataṁ dhammasatañca hontīti veditabbaṁ.",
  "tika-vin07t2:23_9": "Yaṁ panettha sāratthadīpaniyaṁ (sārattha ṭī.",
  "tika-vin07t2:23_10": "pārājikakaṇḍa 2.39) saṅkhalikanayepi ekamūlakanayepi paccekaṁ atthasatassa dhammasatassa yojanāmukhaṁ vuttaṁ,",
  "tika-vin07t2:23_11": "taṁ tathā siddhepi atthasataṁ dhammasatanti gāthāya na sameti dve atthasatāni dve dhammasatāni cattāri niruttisatāni aṭṭha ñāṇasatānīti vattabbato.",
  "tika-vin07t2:23_12": "Tasmā idha vuttanayeneva atthasataṁ dhammasatanti vuttanti gahetabbaṁ.",
  "tika-vin07t2:23_13": "Dve ca niruttisatānīti atthajotikānaṁ niruttīnaṁ vasena niruttisataṁ,",
  "tika-vin07t2:23_14": "dhammabhūtānaṁ niruttīnañca vasena niruttisatanti dve niruttisatāni.",
  "tika-vin07t2:23_15": "Cattāri ca ñāṇasatānīti atthasate ñāṇasataṁ,",
  "tika-vin07t2:23_16": "dhammasate ñāṇasataṁ,",
  "tika-vin07t2:23_17": "dvīsu niruttisatesu dve ñāṇasatānīti cattāri ñāṇasatāni.",
  "tika-vin07t2:23_18": "Atirekānayanatthoti avuttasamuccayattho.",
  "tika-vin07t2:24_0": "Paṭhamapaññattikathāvaṇṇanānayo niṭṭhito.",
  "tika-vin07t2:25_0": "Sudinnabhāṇavāravaṇṇanā niṭṭhitā.",
  "tika-vin07t2:26_0": "Makkaṭīvatthukathāvaṇṇanā",
  "tika-vin07t2:27_0": "40.Pacuratthe hi vattamānavacananti ekadā paṭisevitvā pacchā anoramitvā divase divase sevanicchāya vattamānattā",
  "tika-vin07t2:27_1": "sevanāya abhāvakkhaṇepi iha mallā yujjhantītiādīsu viya abbocchinnataṁ bāhullavuttitañca upādāya paṭisevatīti",
  "tika-vin07t2:27_2": "vattamānavacanaṁ katanti attho.",
  "tika-vin07t2:27_3": "Āhiṇḍantāti vicarantā.",
  "tika-vin07t2:28_0": "41.Sahoḍḍhaggahitoti sabhaṇḍaggahito,",
  "tika-vin07t2:28_1": "ayameva vā pāṭho.",
  "tika-vin07t2:28_2": "Taṁ sikkhāpadaṁ tatheva hotīti manussāmanussādipuggalavisesaṁ kiñci anupādiyitvā sāmaññato “yo pana bhikkhu",
  "tika-vin07t2:28_3": "methunaṁ dhammaṁ paṭiseveyyā”ti vuttattā manussāmanussatiracchānagatānaṁ itthipurisapaṇḍakaubhatobyañjanānaṁ",
  "tika-vin07t2:28_4": "tiṁsavidhepi magge methunaṁ sevantassa taṁ sikkhāpadaṁ mūlacchejjakaraṁ hoti evāti adhippāyo.",
  "tika-vin07t2:28_5": "Etena yaṁ anupaññattimūlapaññattiyā eva adhippāyappakāsanavasena subodhatthāya vatthuvasena pavattānaṁ visesatthajotakavasenāti dassitaṁ hoti.",
  "tika-vin07t2:28_6": "Āmasanaṁ āmaṭṭhamattaṁ.",
  "tika-vin07t2:28_7": "Tato daḷhataraṁ phusanaṁ.",
  "tika-vin07t2:28_8": "Ghaṭṭanaṁ pana tato daḷhataraṁ katvā sarīrena sarīrassa saṅghaṭṭanaṁ.",
  "tika-vin07t2:28_9": "Taṁ sabbampīti anurāgena pavattitaṁ dassanādisabbampi.",
  "tika-vin07t2:29_0": "42.Pāṇātipātādisacittakasikkhāpadānaṁ surāpānādiacittakasikkhāpadānañca ekeneva lakkhaṇavacanena lokavajjataṁ",
  "tika-vin07t2:29_1": "dassetuṁ “yassa sacittakapakkhe cittaṁ akusalameva hoti,",
  "tika-vin07t2:29_2": "taṁ lokavajjaṁ nāmā”ti vuttaṁ.",
  "tika-vin07t2:29_3": "Tattha sacittakapakkheti idaṁ kiñcāpi acittakasikkhāpadaṁ sandhāyeva vattuṁ yuttaṁ tasseva sacittakapakkhasambhavato,",
  "tika-vin07t2:29_4": "tathāpi sacittakasikkhāpadānampi asañcicca caṅkamanādīsu loke pāṇaghātavohārasambhavena acittakapakkhaṁ",
  "tika-vin07t2:29_5": "parikappetvā ubhinnampi sacittakācittakasikkhāpadānaṁ sādhāraṇavasena “sacittakapakkhe”ti vuttaṁ.",
  "tika-vin07t2:29_6": "Itarathā sacittakasikkhāpadānaṁ imasmiṁ vākye lokavajjatālakkhaṇaṁ na vuttaṁ siyā.",
  "tika-vin07t2:29_7": "“Sacittakapakkhe cittaṁ akusalamevā”ti vutte pana sacittakasikkhāpadānaṁ cittaṁ akusalameva,",
  "tika-vin07t2:29_8": "itaresaṁ sacittakapakkheyeva akusalaniyamo,",
  "tika-vin07t2:29_9": "na acittakapakkhe.",
  "tika-vin07t2:29_10": "Tattha pana yathāsambhavaṁ kusalaṁ vā siyā,",
  "tika-vin07t2:29_11": "akusalaṁ vā,",
  "tika-vin07t2:29_12": "abyākataṁ vāti ayamattho sāmatthiyato sijjhatīti veditabbaṁ.",
  "tika-vin07t2:29_13": "Sacittakapakkheti vatthuvītikkamavijānanacittena sacittakapakkheti gahetabbaṁ,",
  "tika-vin07t2:29_14": "na paṇṇattivijānanacittena tathā sati sabbasikkhāpadānampi lokavajjatāpasaṅgato.",
  "tika-vin07t2:29_15": "“Paṭikkhittamidaṁ kātuṁ na vaṭṭatī”ti jānantassa hi paṇṇattivajjepi anādariyavasena paṭighacittameva uppajjati,",
  "tika-vin07t2:29_16": "tasmā idaṁ vākyaṁ niratthakameva siyā sabbasikkhāpadānipi lokavajjānīti ettakamattasseva vattabbatāpasaṅgato.",
  "tika-vin07t2:30_0": "Ettha ca sacittakapakkheyeva cittaṁ akusalanti niyamassa akatattā surāpānādīsu acittakapakkhe cittaṁ akusalaṁ na hotevāti na sakkā niyametuṁ,",
  "tika-vin07t2:30_1": "kevalaṁ pana sacittakapakkhe cittaṁ akusalameva,",
  "tika-vin07t2:30_2": "na kusalādīti evamettha niyamo sijjhati,",
  "tika-vin07t2:30_3": "evañca surāti ajānitvā pivantānampi akusalacitteneva pānaṁ gandhavaṇṇakādibhāvaṁ ajānitvā limpantīnaṁ bhikkhunīnaṁ vināpi akusalacittena limpanañca,",
  "tika-vin07t2:30_4": "ubhayatthāpi āpattisambhavo ca samatthito hoti.",
  "tika-vin07t2:30_5": "Yaṁ pana sāratthadīpaniyaṁ “sacittakapakkhe cittaṁ akusalamevāti vacanato acittakassa vatthuajānanavasena",
  "tika-vin07t2:30_6": "acittakapakkhe cittaṁ akusalamevāti ayaṁ niyamo natthīti viññāyatī”ti vuttaṁ,",
  "tika-vin07t2:30_7": "taṁ na yuttaṁ.",
  "tika-vin07t2:30_8": "Acittakesu hi terasasu lokavajjesu surāpānasseva acittakapakkhepi akusalacittaniyamo,",
  "tika-vin07t2:30_9": "na itaresaṁ dvādasannaṁ akusalādicittenāpi āpajjitabbato.",
  "tika-vin07t2:30_10": "Yaṁ pana evaṁ kenaci anicchamānaṁ saddatopi apatīyamānamimaṁ niyamaṁ parādhippāyaṁ katvā dassetuṁ “yadi",
  "tika-vin07t2:30_11": "hi acittakassa acittakapakkhepi cittaṁ akusalameva siyā,",
  "tika-vin07t2:30_12": "sacittakapakkheti idaṁ visesanaṁ niratthakaṁ siyā”tiādi vuttaṁ,",
  "tika-vin07t2:30_13": "taṁ niratthakameva evaṁ niyamassa kenaci anadhippetattā.",
  "tika-vin07t2:30_14": "Na hi koci saddasatthavidū niyamaṁ icchati,",
  "tika-vin07t2:30_15": "yena sacittakapakkheti idaṁ visesanaṁ niratthakaṁ siyātiādi vuttaṁ bhaveyya,",
  "tika-vin07t2:30_16": "kintu sacittakapakkhe cittaṁ akusalameva,",
  "tika-vin07t2:30_17": "acittakapakkhe pana cittaṁ aniyataṁ akusalameva vā siyā,",
  "tika-vin07t2:30_18": "kusalādīsu vā aññataranti evameva icchati.",
  "tika-vin07t2:30_19": "Tena sacittakapakkheti visesanampi sātthakaṁ siyā.",
  "tika-vin07t2:30_20": "Acittakasikkhāpadānaṁ sacittakapakkhesu akusalaniyamena lokavajjatā ca sijjhati.",
  "tika-vin07t2:30_21": "Tesu ca surāpānasseva acittakapakkhepi lokavajjatā akusalacittatā ca,",
  "tika-vin07t2:30_22": "itaresaṁ pana sacittakapakkhe evāti vādopi na virujjhatīti na kiñcettha anupapannaṁ nāma.",
  "tika-vin07t2:31_0": "Yaṁ panettha “surāti ajānitvā pivantassa…pe…",
  "tika-vin07t2:31_1": "vināpi akusalacittena āpattisambhavato…pe…",
  "tika-vin07t2:31_2": "surāpānādiacittakasikkhāpadānaṁ lokavajjatā na siyā”tiādi vuttaṁ.",
  "tika-vin07t2:31_3": "Yañca tamatthaṁ sādhetuṁ gaṇṭhipadesu āgatavacanaṁ dassetvā bahuṁ papañcitaṁ,",
  "tika-vin07t2:31_4": "taṁ na sārato paccetabbaṁ aṭṭhakathāhi viruddhattā.",
  "tika-vin07t2:31_5": "Tathā hi “vatthuajānanatāya cettha acittakatā veditabbā akusaleneva pātabbatāya lokavajjatā”ti vuttaṁ.",
  "tika-vin07t2:31_6": "Yañcetassa “sacittakapakkhe akusaleneva pātabbato lokavajjatā”ti vuttaṁ aṭṭhakathāvacanaṁ,",
  "tika-vin07t2:31_7": "taṁ na sundaraṁ.",
  "tika-vin07t2:31_8": "“Sacittakapakkhe cittaṁ akusalamevā”ti sabbesaṁ lokavajjānaṁ idheva pārājikaṭṭhakathāya sāmaññato vatvā",
  "tika-vin07t2:31_9": "surāpānasikkhāpadaṭṭhakathāyaṁ “akusaleneva pātabbatāyā”ti evaṁ acittakapakkhepi akusalacittatāya visesetvā vuttattā.",
  "tika-vin07t2:31_10": "Na hi “sāmaññato idha vuttova attho puna surāpānaṭṭhakathāyampi vutto”ti sakkā vattuṁ vuttasseva puna vacane payojanābhāvā,",
  "tika-vin07t2:31_11": "tadaññesupi acittakalokavajjesu vattabbatāpasaṅgato ca,",
  "tika-vin07t2:31_12": "nāpi ekattha vutto nayo tadaññesupi ekalakkhaṇatāya vutto eva hotīti “surāpānasikkhāpadeyeva vutto”ti",
  "tika-vin07t2:31_13": "sakkā vattuṁ acittakalokavajjānaṁ sabbapaṭhame uyyuttasikkhāpadeyeva vattabbato,",
  "tika-vin07t2:31_14": "surāpānasikkhāpadeyeva vā vatvā eseva nayo sesesu acittakalokavajjesupīti atidisitabbato ca.",
  "tika-vin07t2:32_0": "Apica vuttamevatthaṁ vadantena “sacittakapakkhe akusaleneva pātabbatāyā”ti pubbe vuttakkameneva vattabbaṁ sandehādivigamatthattā puna vacanassa.",
  "tika-vin07t2:32_1": "Sikkhāpadavisaye ca visesitabbaṁ visesetvāva vuccati,",
  "tika-vin07t2:32_2": "itarathā āpattānāpattādibhedassa duviññeyyattā.",
  "tika-vin07t2:32_3": "Tathā hi bhikkhunīvibhaṅgaṭṭhakathāyaṁ “vināpi cittena āpajjitabbattā acittakāni,",
  "tika-vin07t2:32_4": "citte pana sati akusaleneva āpajjitabbattā lokavajjāni ceva akusalacittāni cā”ti giraggasamajjādīnaṁ",
  "tika-vin07t2:32_5": "sacittakapakkhe eva lokavajjatā akusalacittatā ca visesetvā vuttā,",
  "tika-vin07t2:32_6": "na evaṁ surāpānassa.",
  "tika-vin07t2:32_7": "Tassa pana pakkhadvayassāpi sādhāraṇavasena “akusaleneva pātabbatāyā”ti vuttaṁ,",
  "tika-vin07t2:32_8": "na pana “sacittakapakkhe”ti visesetvā.",
  "tika-vin07t2:32_9": "Tasmā idaṁ surāpānaṁ sacittakācittakapakkhadvayepi lokavajjaṁ akusalacittañcāti dassetumeva “akusaleneva",
  "tika-vin07t2:32_10": "pātabbatāya lokavajjatā”ti visuṁ vuttanti suṭṭhu sijjhati.",
  "tika-vin07t2:32_11": "Eteneva yaṁ sāratthadīpaniyaṁ “sacittakapakkhe akusaleneva pātabbatāya lokavajjatā”ti vuttassa imasseva",
  "tika-vin07t2:32_12": "adhippāyassa paṭipādakametanti saññāya iminā eva hi adhippāyena aññesupi lokavajjesu acittakasikkhāpadesu",
  "tika-vin07t2:32_13": "akusalacittatā eva vuttā,",
  "tika-vin07t2:32_14": "na pana ticittatā.",
  "tika-vin07t2:32_15": "Teneva bhikkhunīvibhaṅgaṭṭhakathāyaṁ vuttaṁ “giraggasamajjaṁ cittāgārasikkhāpadaṁ saṅghāṇi itthālaṅkāro",
  "tika-vin07t2:32_16": "gandhavaṇṇako vāsitakapiññāko bhikkhunīādīhi ummaddanaparimaddanānīti imāni dasa sikkhāpadāni acittakāni",
  "tika-vin07t2:32_17": "akusalacittāni,",
  "tika-vin07t2:32_18": "ayaṁ panettha adhippāyo vināpi cittena āpajjitabbattā acittakāni,",
  "tika-vin07t2:32_19": "citte pana sati akusaleneva āpajjitabbattā lokavajjāni ceva akusalacittāni cā”ti vuttaṁ,",
  "tika-vin07t2:32_20": "tampi paṭisiddhaṁ hoti tabbiparītasseva atthassa yathāvuttanayena sādhanato.",
  "tika-vin07t2:32_21": "Tasmā surāpānassa acittakapakkhepi cittaṁ akusalamevāti imaṁ visesaṁ dassetumeva idaṁ vacanaṁ vuttanti gahetabbaṁ.",
  "tika-vin07t2:32_22": "Ayañhettha attho vatthuajānanatāya cetthāti ettha ca-",
  "tika-vin07t2:32_23": "kāro visesatthajotako apicāti iminā samānattho.",
  "tika-vin07t2:32_24": "Tasmā yadidaṁ aññesu acittakalokavajjesu vināpi cittena āpajjitabbattā acittakāni,",
  "tika-vin07t2:32_25": "citte pana sati akusaleneva āpajjitabbattā lokavajjāni ceva akusalacittāni cāti lokavajjatāya akusalacittatāya ca lakkhaṇaṁ vuccati,",
  "tika-vin07t2:32_26": "taṁ ettha surāpānasikkhāpade nāgacchati,",
  "tika-vin07t2:32_27": "idha pana viseso atthīti vuttaṁ hoti.",
  "tika-vin07t2:32_28": "So kataroti ce?",
  "tika-vin07t2:32_29": "Vatthuajānanatāya eva vatthujānanacittena vināpi āpajjitabbatāya eva acittakatā veditabbā,",
  "tika-vin07t2:32_30": "natthettha acittakatāya viseso.",
  "tika-vin07t2:32_31": "Kintu vatthuajānanasaṅkhātaacittakapakkhepi akusalacitteneva surāmerayassa ajjhoharitabbatāyāti imassa",
  "tika-vin07t2:32_32": "sikkhāpadassa sacittakapakkhepi acittakapakkhepi lokavajjatā akusalacittatā ca veditabbāti ayamettha viseso.",
  "tika-vin07t2:32_33": "Idha hi “citte pana satī”ti avisesetvā “akusalenevā”ti sāmaññato vuttattā ubhayapakkhepi lokavajjatā akusalacittatā ca siddhāti veditabbā.",
  "tika-vin07t2:32_34": "Teneva paramatthajotikāya khuddakaṭṭhakathāya sikkhāpadavaṇṇanāya “surāmerayamajjapamādaṭṭhānaṁ kāyato ca kāyacittato cāti dvisamuṭṭhāna”nti vuttaṁ.",
  "tika-vin07t2:32_35": "Surāti jānanacittābhāveneva hettha cittaṅgavirahito kevalopi kāyo ekasamuṭṭhānaṁ vutto,",
  "tika-vin07t2:32_36": "tasmiñca ekasamuṭṭhānakkhaṇepi yāya cetanāya pivati,",
  "tika-vin07t2:32_37": "sā ekantaakusalā eva hoti.",
  "tika-vin07t2:32_38": "Teneva tattheva aṭṭhakathāyaṁ “paṭhamā cettha pañca ekantaakusalacittasamuṭṭhānattā pāṇātipātādīnaṁ pakativajjato veramaṇiyo,",
  "tika-vin07t2:32_39": "sesā paṇṇattivajjato”ti evaṁ pañcannampi sāmaññato akusalacittatā lokavajjatāsaṅkhātā pakativajjatā ca vuttā.",
  "tika-vin07t2:32_40": "Aṅgesu ca jānanaṅgaṁ na vuttaṁ.",
  "tika-vin07t2:32_41": "Tathā hi “surāmerayamajjapamādaṭṭhānassa pana surādīnaṁ aññataraṁ hoti madanīyaṁ,",
  "tika-vin07t2:32_42": "pātukāmatācittañca paccupaṭṭhitaṁ hoti,",
  "tika-vin07t2:32_43": "tajjañca vāyāmaṁ āpajjati,",
  "tika-vin07t2:32_44": "pīte ca pavisatīti imāni cattāri aṅgānī”ti vuttaṁ,",
  "tika-vin07t2:32_45": "na pana surāti jānanaṅgena saddhiṁ pañcāti.",
  "tika-vin07t2:32_46": "Yadi hi surāti jānanampi aṅgaṁ siyā,",
  "tika-vin07t2:32_47": "avassameva taṁ vattabbaṁ siyā,",
  "tika-vin07t2:32_48": "na ca vuttaṁ.",
  "tika-vin07t2:32_49": "Yathā cettha,",
  "tika-vin07t2:32_50": "evaṁ aññāsupi suttapiṭakādiaṭṭhakathāsu katthaci jānanaṅgaṁ na vuttaṁ.",
  "tika-vin07t2:32_51": "Tasmā “akusaleneva pātabbatāya lokavajjatā”ti imassa aṭṭhakathāpāṭhassa acittakapakkhepi “akusaleneva",
  "tika-vin07t2:32_52": "pātabbatāya lokavajjatā”ti evameva atthoti niṭṭhamettha gantabbaṁ.",
  "tika-vin07t2:33_0": "Apica yaṁ gaṇṭhipadesu “etaṁ sattaṁ māressāmīti tasmiṁyeva padese nipannaṁ aññaṁ mārentassa pāṇasāmaññassa atthitāya yathā pāṇātipāto hoti,",
  "tika-vin07t2:33_1": "evaṁ etaṁ majjaṁ pivissāmīti aññaṁ majjaṁ pivantassa majjasāmaññassa atthitāya akusalameva hoti,",
  "tika-vin07t2:33_2": "yathā pana kaṭṭhasaññāya sappaṁ ghātentassa pāṇātipāto na hoti,",
  "tika-vin07t2:33_3": "evaṁ nāḷikerapānasaññāya majjaṁ pivantassa akusalaṁ na hotī”ti pāṇātipātena saddhiṁ sabbathā samānattena upametvā vuttaṁ,",
  "tika-vin07t2:33_4": "taṁ ativiya ayuttaṁ sabbesaṁ sikkhāpadānaṁ pāṇātipātādiakusalānañca aññamaññaṁ samānatāya niyamābhāvā.",
  "tika-vin07t2:33_5": "Pāṇātipāto hi pariyāyenāpi sijjhati,",
  "tika-vin07t2:33_6": "na tathā adinnādānaṁ.",
  "tika-vin07t2:33_7": "Taṁ pana āṇattiyāpi sijjhati,",
  "tika-vin07t2:33_8": "na ca methunādīsu.",
  "tika-vin07t2:33_9": "Tasmā payogaṅgādīhipi bhinnānameva saṁsaṭṭhaṁ sabbathā samīkaraṇaṁ ayuttameva.",
  "tika-vin07t2:33_10": "“Pāṇātipāto viya adinnādānamethunādīnipi pariyāyakathādīhi sijjhantī”ti kenaci vutte taṁ kinti na gayhati tathā vacanābhāvāti ce?",
  "tika-vin07t2:33_11": "Idhāpi “tathā pāṇātipātasadisaṁ surāpāna”nti vacanābhāvā idampi na gahetabbameva.",
  "tika-vin07t2:33_12": "Kiñci aṭṭhakathāvacaneneva siddhamevatthaṁ paṭibāhantena vinayaññunā suttasuttānulomādīhi tassa virodhaṁ dassetvā paṭibāhetabbaṁ,",
  "tika-vin07t2:33_13": "na pana payogaṅgādīhi accantavibhinnena sikkhāpadantarena saha samīkaraṇamattena.",
  "tika-vin07t2:33_14": "Na hi “surāti ajānitvā pivantassāpi akusalamevā”ti ettha suttādivirodho atthi,",
  "tika-vin07t2:33_15": "vinayapiṭake tāva etassa atthassa viruddhaṁ suttādikaṁ na dissati,",
  "tika-vin07t2:33_16": "nāpi suttapiṭakādīsu.",
  "tika-vin07t2:34_0": "Yaṁ panettha keci vadanti “manopubbaṅgamā dhammāti vuttattā sabbāni akusalāni pubbe vītikkamavatthuṁ jānantasseva hontī”ti.",
  "tika-vin07t2:34_1": "Taṁ tesaṁ suttādhippāyānabhiññātameva pakāseti.",
  "tika-vin07t2:34_2": "Na hi “manopubbaṅgamā dhammā”ti idaṁ vacanaṁ pubbe vītikkamavatthuṁ jānantasseva akusalā dhammā uppajjantīti imamatthaṁ dīpeti,",
  "tika-vin07t2:34_3": "atha kho kusalākusalā dhammā uppajjamānā uppādapaccayaṭṭhena pubbaṅgamabhūtaṁ sahajātacittaṁ nissāyeva uppajjanti,",
  "tika-vin07t2:34_4": "na vinā cittenāti imamatthaṁ dīpeti.",
  "tika-vin07t2:34_5": "Na hettha “surāti ajānitvā pivantassa akusalamevā”ti vutte sahajātacittaṁ vināpi lobhādiakusalacetasikā dhammā uppajjantīti ayamattho āpajjati.",
  "tika-vin07t2:34_6": "Yena taṁ nisedhāya idaṁ suttaṁ āharaṇīyaṁ siyā,",
  "tika-vin07t2:34_7": "abhidhammavirodhopettha natthi pubbe nāmajātiādivasena ajānantasseva pañcaviññāṇavīthiyaṁ kusalākusalajavanuppattivacanato.",
  "tika-vin07t2:35_0": "Apica bālaputhujjanānaṁ chasu dvāresu uppajjamānāni javanāni yebhuyyena akusalāneva uppajjanti.",
  "tika-vin07t2:35_1": "Kusalāni pana tesaṁ kalyāṇamittādiupanissayabalena appakāneva uppajjanti,",
  "tika-vin07t2:35_2": "tuṇhībhūtānampi niddāyitvā supinaṁ passantānampi uddhaccādiakusalajavanasseva yebhuyyappavattito kusalākusalavirahitassa javanassa tesaṁ abhāvā.",
  "tika-vin07t2:35_3": "Akusalā hi visayānuguṇaṁ vāsanānuguṇañca yathāpaccayaṁ samuppajjanti,",
  "tika-vin07t2:35_4": "tattha kiṁ pubbe jānanājānananibaddhena.",
  "tika-vin07t2:35_5": "Ye pana jānanādiaṅgasampannā pāṇātipātādayo,",
  "tika-vin07t2:35_6": "ye ca jānanādiṁ vināpi sijjhamānā surāpānamicchādiṭṭhiādayo,",
  "tika-vin07t2:35_7": "te te tathā tathā yāthāvato ñatvā sammāsambuddhena niddiṭṭhā,",
  "tika-vin07t2:35_8": "tesañca yathāniddiṭṭhavasena gahaṇe ko nāma abhidhammavirodho.",
  "tika-vin07t2:35_9": "Evaṁ suttādivirodhābhāvato,",
  "tika-vin07t2:35_10": "aṭṭhakathāya ca vuttattā yathāvuttavasenevettha attho gahetabbo.",
  "tika-vin07t2:35_11": "Yadi evaṁ kasmā “sāmaṇero jānitvā pivanto sīlabhedaṁ āpajjati,",
  "tika-vin07t2:35_12": "na ajānitvā”ti aṭṭhakathāyaṁ vuttanti?",
  "tika-vin07t2:35_13": "Nāyaṁ doso sīlabhedassa bhagavato āṇāyattattā ukkhittānuvattikādīnaṁ sīlabhedo viya.",
  "tika-vin07t2:35_14": "Na hi tāsaṁ akusaluppattiyā eva sīlabhedo hoti saṅghāyattasamanubhāsanānantareyeva vihitattā.",
  "tika-vin07t2:35_15": "Evamidhāpi jānitvā pivane eva vihito,",
  "tika-vin07t2:35_16": "na ajānitvā pivane.",
  "tika-vin07t2:35_17": "Añño hi sikkhāpadavisayo,",
  "tika-vin07t2:35_18": "añño akusalavisayo.",
  "tika-vin07t2:35_19": "Teneva sāmaṇerānaṁ purimesu pañcasu sikkhāpadesu ekasmiṁ bhinne sabbānipi sikkhāpadāni bhijjanti.",
  "tika-vin07t2:35_20": "Akusalaṁ pana yaṁ bhinnaṁ,",
  "tika-vin07t2:35_21": "tena ekeneva hoti, nāññehi.",
  "tika-vin07t2:35_22": "Tasmā sāmaṇerassa ajānitvā pivantassa sīlabhedābhāvepi kammapathappattaṁ akusalamevāti gahetabbaṁ.",
  "tika-vin07t2:36_0": "Yaṁ pana sāratthadīpaniyaṁ “sāmaṇerassa surāti ajānitvā pivantassa pārājikaṁ natthi,",
  "tika-vin07t2:36_1": "akusalaṁ pana hotī”ti kehici vuttavacanaṁ “taṁ tesaṁ matimatta”nti paṭikkhipitvā “bhikkhuno ajānitvāpi bījato paṭṭhāya majjaṁ pivantassa pācittiyaṁ.",
  "tika-vin07t2:36_2": "Sāmaṇero jānitvā pivanto sīlabhedaṁ āpajjati,",
  "tika-vin07t2:36_3": "na ajānitvāti ettakameva hi aṭṭhakathāyaṁ vuttaṁ,",
  "tika-vin07t2:36_4": "akusalaṁ pana hotīti na vutta”nti tattha kāraṇaṁ vuttaṁ,",
  "tika-vin07t2:36_5": "taṁ akāraṇaṁ.",
  "tika-vin07t2:36_6": "Na hi aṭṭhakathāyaṁ sāmaṇerānaṁ jānitvā pivane eva sīlabhedo,",
  "tika-vin07t2:36_7": "na ajānitvāti sīlabhedakathanaṭṭhāne akusalaṁ pana hotīti avacanaṁ ajānanapakkhe akusalābhāvassa kāraṇaṁ hoti,",
  "tika-vin07t2:36_8": "tattha pasaṅgābhāvā,",
  "tika-vin07t2:36_9": "vattabbaṭṭhāne eva “akusaleneva pātabbatāya lokavajjatā”ti vuttattā ca.",
  "tika-vin07t2:36_10": "Na ca te “akusalaṁ pana hotī”ti vadantā ācariyā imaṁ sāmaṇerānaṁ sīlabhedappakāsakaṁ khandhakaṭṭhakathāpāṭhameva gahetvā avocuṁ,",
  "tika-vin07t2:36_11": "yena “ettakameva aṭṭhakathāyaṁ vutta”nti vattabbaṁ siyā,",
  "tika-vin07t2:36_12": "atha kho surāpānaṭṭhakathāgataṁ suttapiṭakaṭṭhakathāgatañca anekavidhaṁ vacanaṁ,",
  "tika-vin07t2:36_13": "mahāvihāravāsīnaṁ paramparopadesañca gahetvā avocuṁ.",
  "tika-vin07t2:36_14": "Bhinnaladdhikānaṁ abhayagirikādīnaṁ matañhetaṁ,",
  "tika-vin07t2:36_15": "yadidaṁ jānitvā pivantasseva akusalanti gahaṇaṁ.",
  "tika-vin07t2:36_16": "Tasmā yaṁ vuttaṁ kehici “sāmaṇerassa surāti ajānitvā pivantassa pārājikaṁ natthi,",
  "tika-vin07t2:36_17": "akusalaṁ pana hotī”ti,",
  "tika-vin07t2:36_18": "taṁ suvuttanti gahetabbaṁ.",
  "tika-vin07t2:37_0": "Yañca sāratthadīpaniyaṁ “ajānitvā pivantassāpi sotāpannassa mukhaṁ surā na pavisati kammapathappattaakusalacitteneva",
  "tika-vin07t2:37_1": "pātabbato”ti kehici vuttavacanaṁ “na sundara”nti paṭikkhipitvā “bodhisatte kucchigate bodhisattamātu",
  "tika-vin07t2:37_2": "sīlaṁ viya hi idampi ariyasāvakānaṁ dhammatāsiddhanti veditabba”nti vatvā dhammatāsiddhattaṁyeva samatthetuṁ",
  "tika-vin07t2:37_3": "“bhavantarepi hi ariyasāvako jīvitahetupi neva pāṇaṁ hanati,",
  "tika-vin07t2:37_4": "na suraṁ pivati.",
  "tika-vin07t2:37_5": "Sace pissa surañca khīrañca missetvā mukhe pakkhipanti,",
  "tika-vin07t2:37_6": "khīrameva pavisati, na surā.",
  "tika-vin07t2:37_7": "Yathā kiṁ?",
  "tika-vin07t2:37_8": "Yathā koñcasakuṇānaṁ khīramissake udake khīrameva pavisati,",
  "tika-vin07t2:37_9": "na udakaṁ.",
  "tika-vin07t2:37_10": "Idaṁ yonisiddhanti ce,",
  "tika-vin07t2:37_11": "idampi dhammatāsiddhanti veditabba”nti idaṁ aṭṭhakathāvacanaṁ dassitaṁ,",
  "tika-vin07t2:37_12": "tampi na yuttameva.",
  "tika-vin07t2:37_13": "Yathā hi bodhisattamātu sīlaṁ viya ariyasāvakānaṁ dhammatāsiddhanti ettha bodhisattamātu dhammatā nāma",
  "tika-vin07t2:37_14": "bodhisattassa ca attano ca pāramitānubhāvena akusalānuppattiniyamo eva.",
  "tika-vin07t2:37_15": "Tathā ariyasāvakānampi bhavantare pāṇātipātādīnaṁ dasannaṁ kammapathānaṁ aññesañca apāyahetukānaṁ akusalānaṁ",
  "tika-vin07t2:37_16": "accantappahāyakassa maggassa ānubhāvena taṁtaṁsīlavītikkamahetukassa akusalassa anuppattiniyamo eva dhammatā.",
  "tika-vin07t2:37_17": "Na hi sabhāvavādīnaṁ dhammatā viya ahetukatā idha dhammatā nāma.",
  "tika-vin07t2:37_18": "Yathā vā evaṁdhammatānaye kāraṇassa bhāve abhāve ca kāriyassa bhāvo abhāvo ca dhammatā,",
  "tika-vin07t2:37_19": "na ahetuappaccayābhāvābhāvo,",
  "tika-vin07t2:37_20": "evamidhāpi pāṇātipātādikammapathānaṁ hetubhūtassa kilesassa accantābhāvena tesaṁ abhāvo,",
  "tika-vin07t2:37_21": "tadavasesānaṁ akusalānaṁ hetuno bhāvena bhāvo ca dhammatā,",
  "tika-vin07t2:37_22": "na ahetukatā.",
  "tika-vin07t2:37_23": "Tasmā apāyahetuno rāgassa abhāveneva ariyānaṁ ajānitvāpi surāya anajjhoharaṇanti suvuttamevidaṁ kehici",
  "tika-vin07t2:37_24": "“ajānitvā pivantassāpi sotāpannassa mukhaṁ surā na pavisati kammapathappattaakusalacitteneva pātabbato”ti,",
  "tika-vin07t2:37_25": "taṁ kena hetunā na sundaraṁ jātanti na ñāyati,",
  "tika-vin07t2:37_26": "dhammatāsiddhanti vā kathanena kathaṁ taṁ paṭikkhittanti.",
  "tika-vin07t2:38_0": "Yampi dīghanikāyaṭṭhakathāyaṁ “surañca khīrañca missetvā…pe…",
  "tika-vin07t2:38_1": "idaṁ dhammatāsiddha”nti vacanaṁ,",
  "tika-vin07t2:38_2": "tampi surāpānassa acittakapakkhepi akusalacittaññeva sādheti.",
  "tika-vin07t2:38_3": "Tathā hi “bhavantarepi hi ariyasāvako jīvitahetupi pāṇaṁ na hanati,",
  "tika-vin07t2:38_4": "nādinnaṁ ādiyati…pe…",
  "tika-vin07t2:38_5": "na suraṁ pivatī”ti vutte “purimānaṁ tāva catunnaṁ kammapathānaṁ sacittakattā viramaṇaṁ sukaraṁ,",
  "tika-vin07t2:38_6": "pacchimassa pana surāpānassa acittakattā kathaṁ viramaṇaṁ bhaveyyā”ti codanāsambhavaṁ manasikatvā vatthuajānanavasena",
  "tika-vin07t2:38_7": "acittakattepi yasmā kammapathappattaakusaleneva surā ajjhoharitabbā,",
  "tika-vin07t2:38_8": "tādisī ca akusalappavatti ariyasāvakassa maggeneva hatā,",
  "tika-vin07t2:38_9": "tasmāssa paragalaṁ surāya pavisanaṁ natthīti atthato gamyamānatthaṁ parihāravacanaṁ vadatā “sace pissa surañca khīrañcā”tiādi vuttaṁ.",
  "tika-vin07t2:38_10": "Tattha khīrameva pavisati,",
  "tika-vin07t2:38_11": "na surāti idaṁ surāya sabbathāpi paragalappavesābhāvadassanaparaṁ,",
  "tika-vin07t2:38_12": "na pana surāmissakhīrassa surāya viyojanasāmatthiyadassanaparaṁ.",
  "tika-vin07t2:38_13": "Ayañhettha adhippāyo –",
  "tika-vin07t2:38_14": "yadi hi surāmisse khīre kiñci paviseyya,",
  "tika-vin07t2:38_15": "khīrameva paviseyya, na surā.",
  "tika-vin07t2:38_16": "Khīre pana surāya aviyutte na kiñci pavisatīti.",
  "tika-vin07t2:38_17": "Idaṁ yonisiddhanti udakassa mukhe appavisanaṁ yonisiddhaṁ.",
  "tika-vin07t2:38_18": "Yonīti cettha jāti adhippetā.",
  "tika-vin07t2:38_19": "Tasmā koñcajātikānaṁ mukhatuṇḍasaṅkhātānaṁ rūpadhammānaṁ khīramissaudakajjhoharaṇahetuttābhāvena taṁ appavisanaṁ siddhanti attho.",
  "tika-vin07t2:38_20": "Idampi hi khīramissāya surāya khīre pavisantepi paragalāpavisananti.",
  "tika-vin07t2:38_21": "Dhammatāsiddhanti ariyasāvakassa arūpadhammānaṁ surāpivanahetubhūtakilesasahitattābhāvasaṅkhātāya dhammatāya siddhaṁ.",
  "tika-vin07t2:38_22": "Evamettha acittakapakkhepi surāya akusalacitteneva pātabbato ariyasāvakānaṁ apivanaṁ samatthitanti veditabbaṁ.",
  "tika-vin07t2:38_23": "Athāpi siyā ajānanapakkhe akusalacittena vināva pātabbattepi surāya apivanaṁ ariyānaṁ dhammatāti samatthanaparametanti, taṁ na,",
  "tika-vin07t2:38_24": "aṭṭhakathāvacanantarehi virujjhanato.",
  "tika-vin07t2:38_25": "Yathā hi vacanantarehi na virujjhati,",
  "tika-vin07t2:38_26": "tathāyeva attho gahetabbo.",
  "tika-vin07t2:39_0": "Apica pāṇātipātādīnaṁ pañcannaṁ kammapathānaṁ bhavantarepi akaraṇaṁ ariyānaṁ dhammatāsīlameva,",
  "tika-vin07t2:39_1": "tesañca yadi sacittakataṁ samānaṁ.",
  "tika-vin07t2:39_2": "Surāpānaṁ viya itarānipi cattāri ajānantenāpi ariyasāvakena na kattabbāni siyuṁ,",
  "tika-vin07t2:39_3": "tathā ca ajānantānaṁ ariyānaṁ kusalābyākatacittehipi viramaṇaparamāraṇaparasantakagahaṇādīsu kāyavacīpavatti na sampajjeyya,",
  "tika-vin07t2:39_4": "no ce sampajjati,",
  "tika-vin07t2:39_5": "cakkhupālattherassa caṅkamanena pāṇaviyogassa,",
  "tika-vin07t2:39_6": "uppalavaṇṇattheriyā balakkārena maggenamaggaphusanassa ca pavattattā.",
  "tika-vin07t2:39_7": "Tasmā surāpānassa acittakapakkhepi akusaleneva pātabbatāya surā ariyānaṁ paragalaṁ na pavisatīti visesetvā vuttanti veditabbaṁ.",
  "tika-vin07t2:40_0": "Nanu vatthuṁ jānantasseva sabbe kammapathā vuttāti? Na,",
  "tika-vin07t2:40_1": "micchādiṭṭhiyā viparītaggahaṇeneva pavattattā.",
  "tika-vin07t2:40_2": "Kathañhi nāma asabbaññuṁ sabbaññuto,",
  "tika-vin07t2:40_3": "aniccādiṁ niccādito ca gahaṇantī diṭṭhi vatthuṁ vijānāti.",
  "tika-vin07t2:40_4": "Yadi hi jāneyya,",
  "tika-vin07t2:40_5": "micchādiṭṭhiyeva na siyā.",
  "tika-vin07t2:40_6": "Sā ca kammapathesu gaṇitāti kuto jānantasseva kammapathappavattiniyamo.",
  "tika-vin07t2:40_7": "Atha sabbaññuṁ sabbaññūti gaṇhantīpi “ayaṁ satto”ti tassa sarūpaggahaṇato diṭṭhipi vatthuṁ vijānātīti ce? Na,",
  "tika-vin07t2:40_8": "surāpānassapi “ayaṁ na surā”ti sarūpaggahaṇassa samānattā.",
  "tika-vin07t2:40_9": "“Aya”nti ca vatthuparāmasanepi “surā”ti visesavijānanābhāvā na jānātīti ce?",
  "tika-vin07t2:40_10": "“Aya”nti puggalattaṁ jānantīpi “asabbaññū”tipi visesajānanābhāvā diṭṭhipi vatthuṁ na jānātīti samānameva.",
  "tika-vin07t2:40_11": "Evañhi tesaṁ buddhāti ahitoti ahitaṁ vā pūraṇakassapādiṁ hito paṭighassa vā anunayassa vā uppādanepi eseva nayo.",
  "tika-vin07t2:40_12": "Vipallāsapubbakañhi sabbaṁ akusalaṁ.",
  "tika-vin07t2:41_0": "Apica surāya pīyamānāya niyamena akusaluppādanaṁ sabhāvo pītāya viya.",
  "tika-vin07t2:41_1": "Khīrādisaññāya pītasurassa puggalassa mātubhaginiādīsupi rāgadosādiakusalappabandho vatthusabhāveneva uppajjati,",
  "tika-vin07t2:41_2": "evaṁ pīyamānakkhaṇepi tikhiṇo rāgo uppajjateva,",
  "tika-vin07t2:41_3": "teneva sāgatattherassa ajānitvā pivanakāle pañcābhiññādijhānaparihāni,",
  "tika-vin07t2:41_4": "pacchā ca buddhādīsu agāravādiakusalappabandho yāva surāvigamā pavattittha.",
  "tika-vin07t2:41_5": "Teneva bhagavāpi tassa agāravādiakausalappavattidassanamukhena surādosaṁ pakāsetvā sikkhāpadaṁ paññapesi.",
  "tika-vin07t2:41_6": "Na hi pañcanīvaraṇuppattiṁ vinā jhānaparihāni hoti.",
  "tika-vin07t2:41_7": "Tasmā ajānantassāpi surā pīyamānā pītā ca attano sabhāveneva akusaluppādikāti ayamattho sāgatattherassa jhānaparihāniyā anvayatopi,",
  "tika-vin07t2:41_8": "ariyānaṁ kilesābhāvena mukhena surāya appavesasaṅkhātabyatirekatopi sijjhatīti niṭṭhamettha gantabbaṁ,",
  "tika-vin07t2:41_9": "evaṁ gahaṇameva hi vibhajjavādīmatānusāraṁ.",
  "tika-vin07t2:42_0": "Yaṁ pana “jānitvā pivantasseva akusala”nti gahaṇaṁ,",
  "tika-vin07t2:42_1": "taṁ bhinnaladdhikānaṁ abhayagirikādīnameva mataṁ,",
  "tika-vin07t2:42_2": "taṁ pana gaṇṭhipadakārakādīhi “paravādo”ti ajānantehi attano matiyā saṁsanditvā likhitaṁ vibhajjavādīmaṇḍalampi pavisitvā yāvajjatanā sāsanaṁ dūseti,",
  "tika-vin07t2:42_3": "purāpi kira imasmimpi damiḷaraṭṭhe koci bhinnaladdhiko nāgaseno nāma thero kuṇḍalakesīvatthuṁ paravādamathananayadassanatthaṁ",
  "tika-vin07t2:42_4": "damiḷakabbarūpena kārento “imaṁ surāpānassa jānitvāva pivane akusalanayaṁ,",
  "tika-vin07t2:42_5": "aññañca desakālādibhedena anantampi ñeyyaṁ sabbaññutaññāṇaṁ salakkhaṇavaseneva ñātuṁ na sakkoti ñāṇena",
  "tika-vin07t2:42_6": "paricchinnattena ñeyyassa anantattahānippasaṅgato.",
  "tika-vin07t2:42_7": "Aniccādisāmaññalakkhaṇavaseneva pana ñātuṁ sakkotī”ti ca,",
  "tika-vin07t2:42_8": "“paramatthadhammesu nāmarūpantiādibhedo viya puggalādisammutipi visuṁ vatthubhedo evā”ti ca evamādikaṁ",
  "tika-vin07t2:42_9": "bahuṁ viparītatthanayaṁ kabbākārassa kavino upadisitvā tasmiṁ pabandhe kāraṇābhāsehi satiṁ sammohetvā",
  "tika-vin07t2:42_10": "pabandhāpesi,",
  "tika-vin07t2:42_11": "tañca kabbaṁ nissāya imaṁ bhinnaladdhikamataṁ idha vibhajjavādīmate sammissaṁ ciraṁ pavattittha.",
  "tika-vin07t2:42_12": "Taṁ pana pacchā ācariyabuddhappiyamahātherena bāhirabbharikaṁ diṭṭhijālaṁ vighāṭetvā idha parisuddhaṁ",
  "tika-vin07t2:42_13": "sāsanaṁ patiṭṭhāpentena sodhitampi sāratthadīpaniyā vinayaṭīkāya surāpānassa sacittakapakkheyeva cittaṁ",
  "tika-vin07t2:42_14": "akusalanti samatthanavacanaṁ nissāya kehici vipallattacittehi puna ukkhittasiraṁ jātaṁ,",
  "tika-vin07t2:42_15": "tañca mahātherehi vinicchinitvā gārayhavādaṁ katvā madditvā laddhigāhake ca bhikkhū viyojetvā dhammena vinayena satthusāsanena cireneva vūpasamitaṁ.",
  "tika-vin07t2:42_16": "Tenevettha mayaṁ evaṁ vitthārato idaṁ paṭikkhipimha “mā aññepi vibhajjavādino ayaṁ laddhi dūsesī”ti.",
  "tika-vin07t2:42_17": "Tasmā idha vuttāni avuttāni ca kāraṇāni suṭṭhu sallakkhetvā yathā āgamavirodho na hoti,",
  "tika-vin07t2:42_18": "tathā attho gahetabbo.",
  "tika-vin07t2:43_0": "Sesanti yassa vatthuvijānanacittena sacittakapakkhepi cittaṁ akusalamevāti niyamo natthi,",
  "tika-vin07t2:43_1": "taṁ sabbanti attho.",
  "tika-vin07t2:43_2": "Rundhantīti “tiracchānagatitthiyā doso natthī”tiādinā anāpattiyā lesaggahaṇaṁ nivārentī.",
  "tika-vin07t2:43_3": "Dvāraṁ pidahantīti “tañca kho manussitthiyā”tiādinā lesaggahaṇassa kāraṇasaṅkhātaṁ dvāraṁ pidahantī.",
  "tika-vin07t2:43_4": "Sotaṁ pacchindamānāti tadubhayalesaggahaṇadvārānaṁ vasena avicchinnaṁ vītikkamasotaṁ pacchindamānā.",
  "tika-vin07t2:43_5": "Gāḷhataraṁ karontīti yathāvuttehi kāraṇehi paṭhamapaññattisiddhaṁ āpattiññeva daḷhaṁ karontī,",
  "tika-vin07t2:43_6": "anāpattiyā okāsaṁ adadamānāti attho.",
  "tika-vin07t2:43_7": "Sā ca yasmā vītikkamābhāve,",
  "tika-vin07t2:43_8": "avisayatāya abbohārike vītikkame ca lokavajjepi sithilaṁ karontī uppajjati,",
  "tika-vin07t2:43_9": "tasmā tathā uppattiṁ uppattikāraṇañca dassento āha aññatra adhimānātiādi.",
  "tika-vin07t2:43_10": "Aññatra adhimānāti imissā anupaññattiyā “vītikkamābhāvā”ti kāraṇaṁ vuttaṁ.",
  "tika-vin07t2:43_11": "Aññatra supinantāti imissā “abbohārikattā”ti kāraṇaṁ vuttaṁ.",
  "tika-vin07t2:43_12": "Tattha vītikkamābhāvāti pāpicchāya avijjamānassa uttarimanussadhammassa vijjamānato pakāsanavasappavattavisaṁvādanādhippāyasaṅkhātassa",
  "tika-vin07t2:43_13": "vītikkamassa abhāvato.",
  "tika-vin07t2:43_14": "Adhimānikassa hi anadhigate adhigatasaññitāya yathāvuttavītikkamo natthi.",
  "tika-vin07t2:43_15": "Abbohārikattāti “atthesā,",
  "tika-vin07t2:43_16": "bhikkhave, cetanā,",
  "tika-vin07t2:43_17": "sā ca kho abbohārikā”ti vacanato mocanassādacetanāya upakkamanassa ca vijjamānattepi thinamiddhena abhibhūtatāya avasattena abbohārikattā,",
  "tika-vin07t2:43_18": "āpattikāraṇavohārābhāvāti attho. Vā-",
  "tika-vin07t2:43_19": "saddo cettha samuccayattho daṭṭhabbo,",
  "tika-vin07t2:43_20": "“abbohārikattā cā”ti vā pāṭho.",
  "tika-vin07t2:43_21": "Vuttāti duvidhāpi cesā anupaññatti anāpattikarā vuttāti adhippāyo.",
  "tika-vin07t2:44_0": "Akate vītikkameti āpadāsupi bhikkhūhi sikkhāpadavītikkame akate,",
  "tika-vin07t2:44_1": "kukkuccā na bhuñjiṁsūtiādīsu viya vītikkamaṁ akatvā bhikkhūhi attano dukkhuppattiyā ārocitāyāti attho.",
  "tika-vin07t2:44_2": "Sithilaṁ karontīti paṭhamaṁ sāmaññato baddhasikkhāpadaṁ mocetvā attano visaye anāpattikaraṇavasena sithilaṁ karontī.",
  "tika-vin07t2:44_3": "Dvāraṁ dadamānāti anāpattiyā dvāraṁ dadamānā.",
  "tika-vin07t2:44_4": "Aparāparampi anāpattiṁ kurumānāti dinnena tena dvārena uparūpari anāpattibhāvaṁ dīpentī.",
  "tika-vin07t2:44_5": "Paññattepi sikkhāpade udāyinā “muhuttikāya vesiyā na doso”ti lesena vītikkamitvā sañcarittāpajjanavatthusmiṁ paññattattā “kate vītikkame”ti vuttaṁ.",
  "tika-vin07t2:44_6": "Paññattigatikāti atthato mūlapaññattiyevāti adhippāyo.",
  "tika-vin07t2:45_0": "Makkaṭīvatthukathāvaṇṇanānayo niṭṭhito.",
  "tika-vin07t2:46_0": "Santhatabhāṇavāro",
  "tika-vin07t2:47_0": "Vajjiputtakavatthukathāvaṇṇanā",
  "tika-vin07t2:48_0": "43- 44.",
  "tika-vin07t2:48_1": "Vajjiputtakavatthukathāya pāḷiyaṁ “vesālikā…pe…",
  "tika-vin07t2:48_2": "methunaṁ dhammaṁ paṭiseviṁsū”ti ettha te ñātikulaṁ gantvā gihiliṅgaṁ gahetvā “gihibhūtā maya”nti saññāya methunaṁ paṭiseviṁsūti gahetabbaṁ,",
  "tika-vin07t2:48_3": "tenāha ñātibyasanenapi phuṭṭhātiādi.",
  "tika-vin07t2:48_4": "Ñātīnaṁ vināso rājadaṇḍādikāraṇena hotīti āha rājadaṇḍaiccādi.",
  "tika-vin07t2:48_5": "Dhaññahiraññadāsidāsagomahiṁsādidhanāni bhogā nāma,",
  "tika-vin07t2:48_6": "tesampi rājadaṇḍādināva vināsoti āha “esa nayo dutiyapadepī”ti.",
  "tika-vin07t2:48_7": "Na sabbaññubuddhotiādinā tīsu vatthūsu appasannāva sāsane abhabbāti saññāya attano bhabbataṁ pakāsentā na mayantiādimāhaṁsūti veditabbaṁ.",
  "tika-vin07t2:48_8": "“Aṭṭhatiṁsārammaṇesū”ti pāḷiyaṁ anāgate ālokākāsakasiṇe vajjetvā vuttaṁ,",
  "tika-vin07t2:48_9": "tehi pana saddhiṁ cattālīsa honti.",
  "tika-vin07t2:48_10": "Vibhattā kusalā dhammāti “imasmiṁ ārammaṇe idaṁ hotī”ti vibhāgaso dassitā saupacārajjhānā mahaggatakusalā dhammā.",
  "tika-vin07t2:48_11": "Gihipalibodhanti sahasokitādivasena gihīsu byāvaṭataṁ.",
  "tika-vin07t2:48_12": "Āvāsapalibodhanti senāsanesu navakammādivasena niccabyāvaṭataṁ.",
  "tika-vin07t2:48_13": "Duppariccāgānaṁ imesaṁ dvinnaṁ palibodhānaṁ vasena sabbepi palibodhā saṅgahitā evāti veditabbaṁ.",
  "tika-vin07t2:49_0": "Yenāti kāraṇena.",
  "tika-vin07t2:49_1": "Asaṁvāsoti idaṁ tasmiṁ attabhāve kenacipi pariyāyena bhikkhu hutvā bhikkhūhi saddhiṁ saṁvāsaṁ nārahatīti",
  "tika-vin07t2:49_2": "imamatthaṁ sandhāya vuttanti āha “asaṁvāso”ti.",
  "tika-vin07t2:49_3": "Paññattaṁ samūhaneyyāti “so āgato na pabbājetabbo”ti avatvā “na upasampādetabbo”ti ettakasseva vuttattā",
  "tika-vin07t2:49_4": "pārājikassa sāmaṇerabhūmi anuññātāti viññāyati,",
  "tika-vin07t2:49_5": "tenāha sāmaṇerabhūmiyaṁ pana ṭhitotiādi.",
  "tika-vin07t2:49_6": "“Yo pana bhikkhū”ti vuttattā paccakkhātasikkho yasmā bhikkhu na hoti,",
  "tika-vin07t2:49_7": "methunasevane ca pārājikaṁ nāpajjati,",
  "tika-vin07t2:49_8": "tasmāssa “āgato upasampādetabbo”ti upasampadaṁ anujānanto pārājikaṁ na samūhanati nāma,",
  "tika-vin07t2:49_9": "tenāha “bhikkhubhāve ṭhatvā avipannasīlatāyā”ti.",
  "tika-vin07t2:49_10": "Uttamatthaṁ arahattaṁ,",
  "tika-vin07t2:49_11": "nibbānameva vā.",
  "tika-vin07t2:50_0": "Catubbidhavinayādikathāvaṇṇanā",
  "tika-vin07t2:51_0": "45.Nīharitvāti pāḷito uddharitvā,",
  "tika-vin07t2:51_1": "tathā hi “pañcahupāli,",
  "tika-vin07t2:51_2": "aṅgehi samannāgatena bhikkhunā nānuyuñjitabbaṁ.",
  "tika-vin07t2:51_3": "Katamehi pañcahi?",
  "tika-vin07t2:51_4": "Suttaṁ na jānāti,",
  "tika-vin07t2:51_5": "suttānulomaṁ na jānātī”tiādipāḷito suttaṁ suttānulomañca nīhariṁsu.",
  "tika-vin07t2:51_6": "“Anāpatti evaṁ amhākaṁ ācariyānaṁ uggaho paripucchāti bhaṇatī”ti evamādito ācariyavādaṁ.",
  "tika-vin07t2:51_7": "“Āyasmā upāli evamāha –",
  "tika-vin07t2:51_8": "‘anāpatti, āvuso,",
  "tika-vin07t2:51_9": "supinantenā’ti” evamādito attano matiṁ nīhariṁsu,",
  "tika-vin07t2:51_10": "sā ca therassa attanomati suttena saṅgahitattā suttaṁ jātaṁ,",
  "tika-vin07t2:51_11": "evamaññāpi suttādīhi saṅgahitāva gahetabbā,",
  "tika-vin07t2:51_12": "netarāti veditabbaṁ.",
  "tika-vin07t2:51_13": "Atha vā nīharitvāti vibhajitvā sāṭṭhakathaṁ sakalaṁ vinayapiṭakaṁ suttādīsu catūsu padesesu pakkhipitvā",
  "tika-vin07t2:51_14": "catudhā vibhajitvā vinayaṁ pakāsesuṁ tabbinimuttassa abhāvāti adhippāyo.",
  "tika-vin07t2:51_15": "Vuttanti nāgasenattherena milindapañhe vuttaṁ.",
  "tika-vin07t2:51_16": "Kaṇṭhādivaṇṇuppattiṭṭhānakaraṇādīhi āharitvā attano vacīviññattiyāva bhāsitavacanaṁ āhaccapadaṁ.",
  "tika-vin07t2:51_17": "Rasoti sāro “pattaraso”tiādīsu viya,",
  "tika-vin07t2:51_18": "paṭikkhittaanuññātasuttasāroti attho,",
  "tika-vin07t2:51_19": "rasoti vā lakkhaṇaṁ paṭivatthukaṁ anuddharitvā lakkhaṇānulomena vuttattā.",
  "tika-vin07t2:51_20": "Dhammasaṅgāhakādiācariyavaṁsena ābhatā aṭṭhakathā ācariyavaṁsoti āha “ācariyavaṁsoti ācariyavādo”ti.",
  "tika-vin07t2:52_0": "Vinayapiṭake pāḷīti idha adhikāravasena vuttaṁ.",
  "tika-vin07t2:52_1": "Sesapiṭakesupi suttādicatunayā yathānurūpaṁ labbhanteva.",
  "tika-vin07t2:52_2": "Mahāpadesāti mahāokāsā mahāvisayā,",
  "tika-vin07t2:52_3": "te atthato “yaṁ,",
  "tika-vin07t2:52_4": "bhikkhave”tiādipāḷivasena akappiyānulomato kappiyānulomato ca puggalehi nayato tathā tathā gayhamānā atthanayā eva.",
  "tika-vin07t2:52_5": "Te hi bhagavatā sarūpato avuttesupi paṭikkhittānulomesu,",
  "tika-vin07t2:52_6": "anuññātānulomesu ca sesesu kiccesu nivattipavattihetutāya mahāgocarāti “mahāpadesā”ti vuttā,",
  "tika-vin07t2:52_7": "na pana “yaṁ,",
  "tika-vin07t2:52_8": "bhikkhave,",
  "tika-vin07t2:52_9": "mayā idaṁ na kappatī”tiādinā vuttā sādhippāyā pāḷiyeva tassā sutte paviṭṭhattā.",
  "tika-vin07t2:52_10": "“Suttānulomampi sutte otāretabbaṁ…pe…",
  "tika-vin07t2:52_11": "suttameva balavatara”nti hi vuttaṁ,",
  "tika-vin07t2:52_12": "na hesā sādhippāyā pāḷi sutte otāretabbā,",
  "tika-vin07t2:52_13": "na gahetabbā vā hoti,",
  "tika-vin07t2:52_14": "yenāyaṁ suttānulomaṁ siyā.",
  "tika-vin07t2:52_15": "Tasmā imaṁ pāḷiadhippāyaṁ nissāya puggalehi gahitā yathāvuttaatthāva suttānulomaṁ.",
  "tika-vin07t2:52_16": "Tappakāsakattā pana ayaṁ pāḷipi suttānulomanti gahetabbaṁ,",
  "tika-vin07t2:52_17": "tenāha ye bhagavatā evaṁ vuttātiādi.",
  "tika-vin07t2:52_18": "Yaṁ bhikkhavetiādipāḷinayena hi puggalehi gahetabbā ye akappiyānulomādayo atthā vuttā,",
  "tika-vin07t2:52_19": "te mahāpadesāti attho.",
  "tika-vin07t2:53_0": "Bhagavato pakiṇṇakadesanābhūtā ca suttānulomabhūtā ca aṭṭhakathā.",
  "tika-vin07t2:53_1": "Yasmā dhammasaṅgāhakattherehi pāḷivaṇṇanākkamena saṅgahetvā vuttā,",
  "tika-vin07t2:53_2": "tasmā “ācariyavādo”ti vuttā,",
  "tika-vin07t2:53_3": "etena ca aṭṭhakathā suttasuttānulomesu atthato saṅgayhatīti veditabbā.",
  "tika-vin07t2:53_4": "Yathā ca esā,",
  "tika-vin07t2:53_5": "evaṁ attanomatipi pamāṇabhūtā.",
  "tika-vin07t2:53_6": "Na hi bhagavato vacanaṁ vacanānulomañca anissāya aggasāvakādayopi attano ñāṇabalena suttābhidhammavinayesu",
  "tika-vin07t2:53_7": "kañci sammutiparamatthabhedaṁ atthaṁ vattuṁ sakkonti,",
  "tika-vin07t2:53_8": "tasmā sabbampi vacanaṁ sutte suttānulome ca saṅgayhati.",
  "tika-vin07t2:53_9": "Visuṁ pana aṭṭhakathādīnaṁ saṅgahitattā tadavasesaṁ suttasuttānulomato gahetvā catudhā vinayo niddiṭṭho.",
  "tika-vin07t2:53_10": "Suttādayo nissāyeva pavattāpi attanomati tesu sarūpena anāgatattā vuttaṁ “suttasuttānulomaācariyavāde muñcitvā”ti,",
  "tika-vin07t2:53_11": "tenāha “anubuddhiyā nayaggāhenā”ti.",
  "tika-vin07t2:53_12": "Tattha suttādīni anugatāya eva buddhiyā tehi laddhanayaggāhena cāti attho.",
  "tika-vin07t2:54_0": "Theravādoti mahāsumattherādīnaṁ gāho.",
  "tika-vin07t2:54_1": "Suttādiṁ nissāyeva viparītatopi attanomati uppajjatīti āha taṁ panātiādi.",
  "tika-vin07t2:54_2": "Atthenāti attanā nayaggahitena atthena.",
  "tika-vin07t2:54_3": "Pāḷinti attano gāhassa nissayabhūtaṁ sāṭṭhakathaṁ pāḷiṁ.",
  "tika-vin07t2:54_4": "Pāḷiyāti tappaṭikkhepatthaṁ parenāhaṭāya sāṭṭhakathāya pāḷiyā,",
  "tika-vin07t2:54_5": "attanā gahitaṁ atthaṁ nissāya pāḷiñca saṁsanditvāti attho.",
  "tika-vin07t2:54_6": "Ācariyavādeti attanā parena ca samuddhaṭaaṭṭhakathāya.",
  "tika-vin07t2:54_7": "Otarati ceva sameti cāti attanā uddhaṭehi saṁsandanavasena otarati,",
  "tika-vin07t2:54_8": "parena uddhaṭena sameti.",
  "tika-vin07t2:54_9": "Sabbadubbalāti asabbaññupuggalassa dosavāsanāya yāthāvato atthasampaṭipattiabhāvato vuttaṁ.",
  "tika-vin07t2:54_10": "Pamādapāṭhavasena ācariyavādassa suttānulomena asaṁsandanāpi siyāti āha “itaro na gahetabbo”ti.",
  "tika-vin07t2:55_0": "Samentameva gahetabbanti ye suttena saṁsandanti,",
  "tika-vin07t2:55_1": "evarūpāva atthā mahāpadesato uddharitabbāti dasseti tathā tathā uddhaṭaatthānameva suttānulomattā,",
  "tika-vin07t2:55_2": "tenāha “suttānulomato hi suttameva balavatara”nti.",
  "tika-vin07t2:55_3": "Appaṭivattiyanti appaṭibāhiyaṁ.",
  "tika-vin07t2:55_4": "Kārakasaṅghasadisanti pamāṇattā saṅgītikārakasaṅghasadisaṁ.",
  "tika-vin07t2:55_5": "Buddhānaṁ ṭhitakālasadisanti dharamānakabuddhasadisanti attho.",
  "tika-vin07t2:55_6": "Sakavādī suttaṁ gahetvā kathetītiādīsu yo yathābhūtamatthaṁ gahetvā kathanasīlo,",
  "tika-vin07t2:55_7": "so sakavādī.",
  "tika-vin07t2:55_8": "Suttanti saṅgītittayāruḷhaṁ pāḷivacanaṁ.",
  "tika-vin07t2:55_9": "Paravādīti mahāvihāravāsī vā hotu aññanikāyavāsī vā,",
  "tika-vin07t2:55_10": "yo viparītato atthaṁ gahetvā kathanasīlo,",
  "tika-vin07t2:55_11": "sova idha “paravādī”ti vutto.",
  "tika-vin07t2:55_12": "Suttānulomanti saṅgītittayāruḷhaṁ vā anāruḷhaṁ vā yaṁkiñci vipallāsato vā vañcanāya vā “saṅgītittayāgatamida”nti dassiyamānaṁ suttānulomaṁ.",
  "tika-vin07t2:55_13": "Keci “aññanikāye suttānuloma”nti vadanti,",
  "tika-vin07t2:55_14": "taṁ na yuttaṁ sakavādīparavādīnaṁ ubhinnampi saṅgītittayāruḷhasuttādīnaṁ eva gahetabbato.",
  "tika-vin07t2:55_15": "Tathā hi vakkhati “tisso saṅgītiyo āruḷhaṁ pāḷiāgataṁ paññāyati,",
  "tika-vin07t2:55_16": "gahetabba”ntiādi.",
  "tika-vin07t2:55_17": "Na hi sakavādī aññanikāyasuttādiṁ pamāṇato gaṇhāti,",
  "tika-vin07t2:55_18": "yena tesu suttādīsu dassitesu tattha ṭhātabbaṁ bhaveyya,",
  "tika-vin07t2:55_19": "vakkhati ca “paro tassa akappiyabhāvasādhakaṁ suttato bahuṁ kāraṇañca vinicchayañca dasseti…pe…",
  "tika-vin07t2:55_20": "‘sādhū’ti sampaṭicchitvā akappiyeyeva ṭhātabba”nti.",
  "tika-vin07t2:55_21": "Tasmā paravādināpi saṅgītittaye anāruḷhampi anāruḷhamicceva dassīyati,",
  "tika-vin07t2:55_22": "kevalaṁ tassa tassa suttādino saṅgītittaye anāgatassa kūṭatā,",
  "tika-vin07t2:55_23": "āgatassa ca byañjanacchāyāya aññathā adhippāyayojanā ca viseso.",
  "tika-vin07t2:55_24": "Tattha ca yaṁ kūṭaṁ,",
  "tika-vin07t2:55_25": "taṁ apanīyati.",
  "tika-vin07t2:55_26": "Yaṁ aññathā yojitaṁ,",
  "tika-vin07t2:55_27": "tassa viparītatāsandassanatthaṁ tadaññena suttādinā saṁsandanā karīyati.",
  "tika-vin07t2:55_28": "Yo pana paravādinā gahito adhippāyo suttantādinā saṁsandati,",
  "tika-vin07t2:55_29": "so sakavādināpi attano gāhaṁ vissajjetvā gahetabboti ubhinnampi saṅgītittayāgatameva suttādipamāṇanti veditabbaṁ.",
  "tika-vin07t2:55_30": "Teneva kathāvatthuppakaraṇe sakavāde pañca suttasatāni paravāde pañcāti suttasahassampi adhippāyaggahaṇanānattena saṅgītittayāgatameva gahitaṁ,",
  "tika-vin07t2:55_31": "na nikāyantare kiñcīti.",
  "tika-vin07t2:56_0": "Khepanti “kiṁ iminā”ti paṭikkhepaṁ chaḍḍanaṁ.",
  "tika-vin07t2:56_1": "Garahanti “kimesa bālo jānātī”ti nindanaṁ.",
  "tika-vin07t2:56_2": "Sutte otāretabbanti yassa suttassa anulomanato idaṁ suttānulomaṁ akāsi, tasmiṁ,",
  "tika-vin07t2:56_3": "tadanurūpe vā aññatarasmiṁ sutte attanā gahitaṁ suttānulomaṁ atthato saṁsandanavasena otāretabbaṁ,",
  "tika-vin07t2:56_4": "“iminā ca iminā ca kāraṇena imasmiṁ sutte saṁsandatī”ti saṁsanditvā dassetabbanti attho.",
  "tika-vin07t2:56_5": "Ayanti sakavādī.",
  "tika-vin07t2:56_6": "Paroti paravādī.",
  "tika-vin07t2:56_7": "Ācariyavādo sutte otāretabboti yassa suttassa vaṇṇanāvasena ayaṁ ācariyavādo pavatto, tasmiṁ,",
  "tika-vin07t2:56_8": "tādise ca aññatarasmiṁ sutte pubbāparaatthasaṁsandanavasena otāretabbaṁ.",
  "tika-vin07t2:56_9": "Gārayhācariyavādoti pamādalikhito,",
  "tika-vin07t2:56_10": "bhinnaladdhikehi vā ṭhapito,",
  "tika-vin07t2:56_11": "esa nayo sabbattha.",
  "tika-vin07t2:57_0": "Yaṁ kiñci kūṭasuttaṁ bāhirakasuttādivacanaṁ na gahetabbanti dassetuṁ suttaṁ suttānulome otāretabbantiādi vuttaṁ.",
  "tika-vin07t2:57_1": "Guḷhavessantarādīni mahāsaṅghikādibhinnaladdhikānaṁ pakaraṇāni. Ādi-",
  "tika-vin07t2:57_2": "saddena guḷhaummaggādīnaṁ gahaṇaṁ.",
  "tika-vin07t2:57_3": "Sakavādī suttaṁ gahetvā katheti,",
  "tika-vin07t2:57_4": "paravādīpi suttantiādinā aññepi vādālambanā vuttanayena sakkā ñātunti idha na vuttā.",
  "tika-vin07t2:58_0": "Evaṁ suttasuttānulomādimukhena sāmaññato vivādaṁ dassetvā idāni visesato vivādavatthuṁ tabbinicchayamukhena",
  "tika-vin07t2:58_1": "suttādīnañca dassetuṁ atha panāyaṁ kappiyantiādi vuttaṁ.",
  "tika-vin07t2:58_2": "Sutte ca suttānulome cāti ettha ca-",
  "tika-vin07t2:58_3": "kāro vikappattho,",
  "tika-vin07t2:58_4": "tena ācariyavādādīnampi saṅgaho,",
  "tika-vin07t2:58_5": "tenāha “kāraṇañca vinicchayañca dassetī”ti.",
  "tika-vin07t2:58_6": "Tattha kāraṇanti suttādinayaṁ nissāya attanomatiyā uddhaṭaṁ hetuṁ.",
  "tika-vin07t2:58_7": "Vinicchayanti aṭṭhakathāvinicchayaṁ.",
  "tika-vin07t2:58_8": "Kāraṇacchāyāti suttādīsu “kappiya”nti gāhassa,",
  "tika-vin07t2:58_9": "“akappiya”nti gāhassa ca nimittabhūtaṁ kicchena paṭipādanīyaṁ avibhūtakāraṇaṁ kāraṇacchāyā,",
  "tika-vin07t2:58_10": "kāraṇapatirūpakanti attho.",
  "tika-vin07t2:58_11": "Vinayañhi patvāti imassa vivaraṇaṁ kappiyākappiyavicāraṇamāgammāti.",
  "tika-vin07t2:58_12": "Rundhitabbanti kappiyasaññāya vītikkamakaraṇaṁ rundhitabbaṁ,",
  "tika-vin07t2:58_13": "taṁnivāraṇacittaṁ daḷhataraṁ kātabbaṁ.",
  "tika-vin07t2:58_14": "Sotaṁ pacchinditabbanti tattha vītikkamappavatti pacchinditabbā.",
  "tika-vin07t2:58_15": "Garukabhāveti akappiyabhāve.",
  "tika-vin07t2:58_16": "Suttavinicchayakāraṇehīti suttena aṭṭhakathāvinicchayena ca laddhakāraṇehi.",
  "tika-vin07t2:58_17": "Evantiādi yathāvuttassa atthassa nigamanavacanaṁ.",
  "tika-vin07t2:58_18": "Atirekakāraṇanti suttādīsu purimaṁ purimaṁ atirekakāraṇaṁ nāma,",
  "tika-vin07t2:58_19": "bahukāraṇaṁ vā.",
  "tika-vin07t2:59_0": "Vācuggatanti vācāya uggataṁ,",
  "tika-vin07t2:59_1": "tattha nirantaraṁ ṭhitanti attho.",
  "tika-vin07t2:59_2": "“Suttaṁ nāma sakalaṁ vinayapiṭaka”nti vuttattā puna suttatoti tadatthapaṭipādakaṁ suttābhidhammapāḷivacanaṁ adhippetaṁ.",
  "tika-vin07t2:59_3": "Anubyañjanatoti imassa vivaraṇaṁ paripucchato ca aṭṭhakathāto cāti.",
  "tika-vin07t2:59_4": "Tattha paripucchāti ācariyassa santikā pāḷiyā atthasavanaṁ.",
  "tika-vin07t2:59_5": "Aṭṭhakathāti pāḷimuttakavinicchayo.",
  "tika-vin07t2:59_6": "Tadubhayampi hi pāḷiṁ anugantvā atthassa byañjanato “anubyañjana”nti vuttaṁ.",
  "tika-vin07t2:59_7": "Vinayeti vinayācāre,",
  "tika-vin07t2:59_8": "teneva vakkhati vinayaṁ avijahanto avokkamantotiādi.",
  "tika-vin07t2:59_9": "Tattha patiṭṭhānaṁ nāma sañcicca āpattiyā anāpajjanādi hotīti āha “lajjībhāvena patiṭṭhito”ti,",
  "tika-vin07t2:59_10": "tena lajjī hotīti vuttaṁ hoti.",
  "tika-vin07t2:59_11": "Vinayadharassa lakkhaṇe vattabbe kiṁ iminā lajjībhāvenāti āha alajjī hītiādi.",
  "tika-vin07t2:59_12": "Tattha bahussutopīti iminā paṭhamalakkhaṇasamannāgamaṁ dasseti.",
  "tika-vin07t2:59_13": "Lābhagarutāyātiādinā vinaye ṭhitatāya abhāve paṭhamalakkhaṇayogo kiccakaro na hoti,",
  "tika-vin07t2:59_14": "atha kho akiccakaro anatthakaro evāti dasseti.",
  "tika-vin07t2:59_15": "Saṅghabhedassa pubbabhāgo kalaho saṅgharāji.",
  "tika-vin07t2:60_0": "Vitthunatīti vitthambhati,",
  "tika-vin07t2:60_1": "nitthunati vā santiṭṭhituṁ na sakkoti,",
  "tika-vin07t2:60_2": "tenāha yaṁ yantiādi.",
  "tika-vin07t2:60_3": "Ācariyaparamparāti ācariyānaṁ vinicchayaparamparā,",
  "tika-vin07t2:60_4": "teneva vakkhati “attano matiṁ pahāya…pe…",
  "tika-vin07t2:60_5": "yathā ācariyo ca ācariyācariyo ca pāḷiñca paripucchañca vadanti,",
  "tika-vin07t2:60_6": "tathā ñātuṁ vaṭṭatī”ti.",
  "tika-vin07t2:60_7": "Na hi ācariyānaṁ nāmamattato paramparājānane payojanamatthi.",
  "tika-vin07t2:60_8": "Pubbāparānusandhitoti pubbavacanassa aparavacanena saha atthasambandhajānanato.",
  "tika-vin07t2:60_9": "Atthatoti padatthapiṇḍatthaadhippetatthādito.",
  "tika-vin07t2:60_10": "Kāraṇatoti tadatthupapattito.",
  "tika-vin07t2:60_11": "Theravādaṅganti theravādapaṭipāṭiṁ,",
  "tika-vin07t2:60_12": "tesaṁ vinicchayapaṭipāṭinti attho.",
  "tika-vin07t2:61_0": "Imehi ca pana tīhi lakkhaṇehīti ettha paṭhamena lakkhaṇena vinayassa suṭṭhu uggahitabhāvo vutto.",
  "tika-vin07t2:61_1": "Dutiyenassa lajjībhāvena ceva acalatāya ca patiṭṭhitatā.",
  "tika-vin07t2:61_2": "Tatiyena pāḷiaṭṭhakathāsu anurūpena anāgatampi tadanulomato ācariyehi dinnanayato vinicchinituṁ samatthatā.",
  "tika-vin07t2:61_3": "Otiṇṇe vatthusminti codanāvasena vītikkamavatthusmiṁ saṅghamajjhe otiṇṇe.",
  "tika-vin07t2:61_4": "Codakena cuditakena ca vutte vattabbeti evaṁ otiṇṇe vatthuṁ nissāya codakena “diṭṭhaṁ suta”ntiādinā cuditakena",
  "tika-vin07t2:61_5": "“atthi natthī”tiādinā ca yaṁ vattabbaṁ,",
  "tika-vin07t2:61_6": "tasmiṁ vattabbe vutteti attho.",
  "tika-vin07t2:61_7": "Thullaccayadubbhāsitānaṁ mātikāya anāgatattā “pañcannaṁ āpattīna”nti vuttaṁ.",
  "tika-vin07t2:61_8": "Tikadukkaṭanti “anupasampanne upasampannasaññī ujjhāyati vā khīyati vā āpatti dukkaṭassā”tiādinā āgataṁ tikadukkaṭaṁ.",
  "tika-vin07t2:61_9": "Aññataraṁ vā āpattinti “kāle vikālasaññī āpatti dukkaṭassa,",
  "tika-vin07t2:61_10": "kāle vematiko āpatti dukkaṭassā”tiādikaṁ dukadukkaṭaṁ sandhāya vuttaṁ.",
  "tika-vin07t2:61_11": "Antarāpattinti tasmiṁ tasmiṁ sikkhāpade āgatavatthuvītikkamaṁ vinā aññasmiṁ vatthuvītikkame nidānato",
  "tika-vin07t2:61_12": "pabhuti vinītavatthupariyosānā antarantarā vuttaṁ āpattiṁ.",
  "tika-vin07t2:61_13": "Idha pana “vatthuṁ oloketī”ti visuṁ gahitattā tadavasesā antarāpattīti gahitā.",
  "tika-vin07t2:61_14": "Paṭilātaṁ ukkhipatīti idaṁ visibbanasikkhāpade āgataṁ.",
  "tika-vin07t2:61_15": "Tattha ḍayhamānaṁ alātaṁ aggikapālādito bahi patitaṁ avijjhātameva paṭiukkhipati,",
  "tika-vin07t2:61_16": "puna yathāṭhāne ṭhapetīti attho.",
  "tika-vin07t2:61_17": "Vijjhātaṁ pana pakkhipantassa pācittiyameva.",
  "tika-vin07t2:61_18": "Anāpattinti ettha antarantarā vuttā anāpattipi atthi,",
  "tika-vin07t2:61_19": "“anāpatti,",
  "tika-vin07t2:61_20": "bhikkhave,",
  "tika-vin07t2:61_21": "iddhimassa iddhivisaye”tiādi viya sāpi saṅgayhati.",
  "tika-vin07t2:62_0": "Pārājikāpattīti na tāva vattabbanti idaṁ āpannapuggalena lajjīdhamme ṭhatvā yathābhūtaṁ āvikaraṇepi dubbinicchayaṁ adinnādānādiṁ sandhāya vuttaṁ.",
  "tika-vin07t2:62_1": "Yaṁ pana methunādīsu vijānanaṁ,",
  "tika-vin07t2:62_2": "taṁ vattabbameva,",
  "tika-vin07t2:62_3": "tenāha methunadhammavītikkamo hītiādi.",
  "tika-vin07t2:62_4": "Yo pana alajjitāya paṭiññaṁ adatvā vikkhepaṁ karoti,",
  "tika-vin07t2:62_5": "tassa āpatti na sakkā oḷārikāpi vinicchinituṁ,",
  "tika-vin07t2:62_6": "yāva so yathābhūtaṁ nāvi karoti,",
  "tika-vin07t2:62_7": "saṅghassa ca āpattisandeho na vigacchati,",
  "tika-vin07t2:62_8": "tāva nāsitakova bhavissati.",
  "tika-vin07t2:62_9": "Sukhumāti cittaparivattiyā sukhumatāya sukhumā.",
  "tika-vin07t2:62_10": "Tenāha “cittalahukā”ti,",
  "tika-vin07t2:62_11": "cittaṁ tassa lahukanti attho.",
  "tika-vin07t2:62_12": "Teti vītikkame.",
  "tika-vin07t2:62_13": "Taṁvatthukanti adinnādānādimūlakaṁ.",
  "tika-vin07t2:62_14": "Yaṁ ācariyo bhaṇati,",
  "tika-vin07t2:62_15": "taṁ karohītiādi sabbaṁ lajjīpesalaṁ kukkuccakameva sandhāya vuttaṁ.",
  "tika-vin07t2:62_16": "Yo yāthāvato pakāsetvā suddhimeva gavesati, tenāpi,",
  "tika-vin07t2:62_17": "pārājikosīti na vattabboti anāpattikoṭiyāpi saṅkiyamānattā vuttaṁ,",
  "tika-vin07t2:62_18": "teneva “pārājikacchāyā”ti vuttaṁ.",
  "tika-vin07t2:62_19": "Sīlāni sodhetvāti yasmiṁ vītikkame pārājikāsaṅkā vattati,",
  "tika-vin07t2:62_20": "tattha pārājikābhāvapakkhaṁ gahetvā desanāvuṭṭhānagāminīnaṁ āpattīnaṁ sodhanavasena sīlāni sodhetvā.",
  "tika-vin07t2:62_21": "Dvattiṁsākāranti pākaṭabhāvato upalakkhaṇavasena vuttaṁ,",
  "tika-vin07t2:62_22": "yaṁ kiñci abhirucitaṁ manasikātuṁ vaṭṭateva.",
  "tika-vin07t2:62_23": "Kammaṭṭhānaṁ ghaṭiyatīti vippaṭisāramūlakena vikkhepena antarantarā khaṇḍaṁ adassetvā pabandhavasena cittena saṅghaṭiyati.",
  "tika-vin07t2:62_24": "Saṅkhārāti vipassanākammaṭṭhānavasena vuttaṁ.",
  "tika-vin07t2:62_25": "Sāpattikassa hi paguṇampi kammaṭṭhānaṁ na suṭṭhu upaṭṭhāti,",
  "tika-vin07t2:62_26": "pageva pārājikassa.",
  "tika-vin07t2:62_27": "Tassa hi vippaṭisāraninnatāya cittaṁ ekaggaṁ na hoti.",
  "tika-vin07t2:62_28": "Ekassa pana vitakkavikkhepādibahulassa suddhasīlassapi cittaṁ na samādhiyati,",
  "tika-vin07t2:62_29": "taṁ idha pārājikamūlakanti na gahetabbaṁ.",
  "tika-vin07t2:62_30": "Katapāpamūlakena vippaṭisārenevettha cittassa asamādhiyanaṁ sandhāya “kammaṭṭhānaṁ na ghaṭiyatī”ti vuttaṁ,",
  "tika-vin07t2:62_31": "tenāha vippaṭisāragginātiādi.",
  "tika-vin07t2:62_32": "Attanāti cittena karaṇabhūtena puggalo kattā jānāti,",
  "tika-vin07t2:62_33": "paccatte vā karaṇavacanaṁ,",
  "tika-vin07t2:62_34": "attā sayaṁ pajānātīti attho.",
  "tika-vin07t2:63_0": "Catubbidhavinayādikathāvaṇṇanānayo niṭṭhito.",
  "tika-vin07t2:64_0": "Padabhājanīyavaṇṇanā",
  "tika-vin07t2:65_0": "Yo viya dissatīti yādiso, yaṁ-",
  "tika-vin07t2:65_1": "saddatthe yathā-",
  "tika-vin07t2:65_2": "saddo vattatīti āha “yena vā tena vā yutto”ti.",
  "tika-vin07t2:65_3": "Yena tenāti hi padadvayena aniyamato yaṁ-",
  "tika-vin07t2:65_4": "saddatthova dassito.",
  "tika-vin07t2:65_5": "Vāsadhurayuttoti vipassanādhurayutto.",
  "tika-vin07t2:65_6": "Yā jāti assāti yaṁjāti, puggalo,",
  "tika-vin07t2:65_7": "sova yaṁjacco sakatthe yapaccayaṁ katvā.",
  "tika-vin07t2:65_8": "Gottavasena yena vā tena vā gottena yathāgotto vā tathāgotto vā hotūti sambandho.",
  "tika-vin07t2:65_9": "Sīlesūti pakatīsu.",
  "tika-vin07t2:65_10": "Atha khoti idaṁ kintūti imasmiṁ atthe.",
  "tika-vin07t2:65_11": "Kiṁ vuttaṁ hotīti attho.",
  "tika-vin07t2:65_12": "Imasmiṁ attheti imasmiṁ pārājikavisaye.",
  "tika-vin07t2:65_13": "Esoti yathāvuttehi pakārehi yutto.",
  "tika-vin07t2:65_14": "Ariyāyāti “uddissa ariyā tiṭṭhanti,",
  "tika-vin07t2:65_15": "esā ariyānaṁ yācanā”ti evaṁ vuttāya, na,",
  "tika-vin07t2:65_16": "“dehi me”ti kapaṇāya.",
  "tika-vin07t2:65_17": "Liṅgasampaṭicchanenāti “bhikkhaṁ carissāmī”ti cittābhāvepi bhikkhāhāranissitapabbajjāliṅgassa sampaṭicchanena.",
  "tika-vin07t2:65_18": "Kājabhattanti kājehi ānītabhattaṁ.",
  "tika-vin07t2:65_19": "Adhammikāyāti adhisīlasikkhādibhikkhuguṇābhāvato vuttaṁ,",
  "tika-vin07t2:65_20": "tenāha “abhūtāyā”ti.",
  "tika-vin07t2:65_21": "“Mayaṁ bhikkhū”ti vadantā paṭiññāmatteneva bhikkhū,",
  "tika-vin07t2:65_22": "na atthatoti attho.",
  "tika-vin07t2:65_23": "Idañca “mayaṁ bhikkhū”ti paṭijānanassāpi sambhavato vuttaṁ.",
  "tika-vin07t2:65_24": "“Mayaṁ bhikkhū”ti appaṭijānantāpi hi bhikkhuvohāranimittassa liṅgassa gahaṇena ceva bhikkhūnaṁ dinnapaccayabhāgaggahaṇādinā",
  "tika-vin07t2:65_25": "ca bhikkhupaṭiññā eva nāma honti.",
  "tika-vin07t2:65_26": "Tathā hi vuttaṁ puggalapaññattiaṭṭhakathāyaṁ –",
  "tika-vin07t2:66_0": "“‘Abrahmacārī brahmacāripaṭiñño’ti aññe brahmacārino sunivatthe supārute sumbhakapattadhare gāmanigamajanapadarājadhānīsu",
  "tika-vin07t2:66_1": "piṇḍāya caritvā jīvikaṁ kappente disvā sayampi tādisena ākārena tathā paṭipajjanato ‘ahaṁ brahmacārī’ti",
  "tika-vin07t2:66_2": "paṭiññaṁ dento viya hoti.",
  "tika-vin07t2:66_3": "‘Ahaṁ bhikkhū’ti vatvā uposathaggādīni pavisanto pana brahmacāripaṭiñño hotiyeva,",
  "tika-vin07t2:66_4": "tathā saṅghikaṁ lābhaṁ gaṇhanto”ti.",
  "tika-vin07t2:67_0": "Tasmā evarūpehi paṭiññāya bhikkhūhi gotrabhupariyosānehi saddhiṁ sambhogaparibhogo na vaṭṭati,",
  "tika-vin07t2:67_1": "alajjīparibhogova hoti.",
  "tika-vin07t2:67_2": "Sañcicca āpattiāpajjanādialajjīlakkhaṇaṁ pana ukkaṭṭhānaṁ bhikkhūnaṁ vasena vuttaṁ sāmaṇerādīnampi alajjīvohāradassanato.",
  "tika-vin07t2:67_3": "“Alajjīsāmaṇerehi hatthakammampi na kāretabba”nti hi vuttaṁ.",
  "tika-vin07t2:67_4": "Yathāvihitapaṭipattiyaṁ atiṭṭhanañhi sabbasādhāraṇaṁ alajjīlakkhaṇaṁ.",
  "tika-vin07t2:67_5": "Dussīlā liṅgaggahaṇato paṭṭhāya yathāvihitapaṭipattiyā abhāvato ekantā lajjinova mahāsaṅghikādinikāyantarikā viya,",
  "tika-vin07t2:67_6": "liṅgatthenakādayo viya, ca.",
  "tika-vin07t2:67_7": "Yāva 11 ca tesaṁ bhikkhupaṭiññā anuvattati,",
  "tika-vin07t2:67_8": "tāva bhikkhu eva,",
  "tika-vin07t2:67_9": "tehi ca paribhogo alajjipaabhogova,",
  "tika-vin07t2:67_10": "tesañca bhikkhusaṅghasaññāya dinnaṁ saṅghe dinnaṁ nāma hoti.",
  "tika-vin07t2:67_11": "Vuttañhi bhagavatā –",
  "tika-vin07t2:68_0": "“Bhavissanti kho panānanda,",
  "tika-vin07t2:68_1": "anāgatamaddhānaṁ gotrabhuno kāsāvakaṇṭhā dussīlā pāpadhammā,",
  "tika-vin07t2:68_2": "tesu dussīlesu saṅghaṁ uddissa dānaṁ dassanti,",
  "tika-vin07t2:68_3": "tadāpāhaṁ, ānanda,",
  "tika-vin07t2:68_4": "saṅghagataṁ dakkhiṇaṁ asaṅkhyeyyaṁ appameyyaṁ vadāmī”ti.",
  "tika-vin07t2:69_0": "Bhagavato saṅghaṁ uddissa dinnattā dakkhiṇā asaṅkhyeyyā appameyyā jātā.",
  "tika-vin07t2:69_1": "Dussīlānaṁ dinnattā nāti ce? Na,",
  "tika-vin07t2:69_2": "tesu saṅghaṁ uddissāti gotrabhūnaṁ paṭiggāhakattena parāmaṭṭhattā,",
  "tika-vin07t2:69_3": "itarathā “yesu kesuci gahaṭṭhesu vā pabbajitesu vā saṅghaṁ uddissā”ti vattabbatāpasaṅgato,",
  "tika-vin07t2:69_4": "tathā ca “tadāpāhaṁ,",
  "tika-vin07t2:69_5": "ānandā”ti heṭṭhimakoṭidassanassa payojanaṁ na siyā.",
  "tika-vin07t2:69_6": "Tasmā gotrabhūnampi abhāve saṅghaṁ uddissa dānaṁ natthi,",
  "tika-vin07t2:69_7": "heṭṭhimakoṭiyā tesupi dinnā saṅghagatā dakkhiṇā asaṅkhyeyyā,",
  "tika-vin07t2:69_8": "na tato paraṁ sijjhatīti tepi paṭiññāya bhikkhu evāti gahetabbaṁ.",
  "tika-vin07t2:70_0": "Brahmaghosanti uttamaghosaṁ,",
  "tika-vin07t2:70_1": "brahmuno ghosasadisaṁ vā ghosaṁ.",
  "tika-vin07t2:70_2": "Ehi bhikkhūti “bhikkhū”tisambodhanaṁ.",
  "tika-vin07t2:70_3": "Saṁsāre bhayaikkhaka tassa bhayassa sabbaso vināsanatthaṁ tisaraṇaṁ,",
  "tika-vin07t2:70_4": "sāsanaṁ vā ehi manasā “tāṇaṁ leṇa”nti pavisa upagaccha.",
  "tika-vin07t2:70_5": "Upagantvāpi cara brahmacariyanti sāsanabrahmacariyaṁ maggabrahmacariyañca carassu.",
  "tika-vin07t2:70_6": "Bhaṇḍūti muṇḍitakeso.",
  "tika-vin07t2:70_7": "Vāsīti dantakaṭṭhādicchedanavāsi.",
  "tika-vin07t2:70_8": "Bandhananti kāyabandhanaṁ.",
  "tika-vin07t2:70_9": "Yutto yogo samādhipaññāvasena so yuttayogo,",
  "tika-vin07t2:70_10": "tassa aṭṭhete parikkhārāti seso.",
  "tika-vin07t2:70_11": "Sarīre paṭimukkehiyeva upalakkhitoti seso.",
  "tika-vin07t2:70_12": "“Tīṇi satānī”ti vattabbe gāthābandhasukhatthaṁ “tīṇi sata”nti vuttaṁ.",
  "tika-vin07t2:71_0": "Tasmāti bhagavā heṭṭhā vuttaṁ parāmasati.",
  "tika-vin07t2:71_1": "Heṭṭhā hi “ahaṁ kho pana, kassapa,",
  "tika-vin07t2:71_2": "jānaññeva vadāmi ‘jānāmī’ti,",
  "tika-vin07t2:71_3": "passaññeva vadāmi ‘passāmī”’ti vuttaṁ,",
  "tika-vin07t2:71_4": "taṁ parāmasati,",
  "tika-vin07t2:71_5": "yasmā ahaṁ jānaṁ vadāmi,",
  "tika-vin07t2:71_6": "tasmāti attho.",
  "tika-vin07t2:71_7": "Ihāti imasmiṁ sāsane.",
  "tika-vin07t2:71_8": "Tibbanti mahantaṁ.",
  "tika-vin07t2:71_9": "Paccupaṭṭhitaṁ bhavissatīti therādiupasaṅkamanato puretarameva tesu yaṁnūna me hirottappaṁ upaṭṭhitaṁ bhavissatīti attho.",
  "tika-vin07t2:71_10": "Kusalūpasaṁhitanti anavajjadhammanissitaṁ.",
  "tika-vin07t2:71_11": "Aṭṭhiṁ katvāti attānaṁ tena dhammena aṭṭhikaṁ katvā,",
  "tika-vin07t2:71_12": "taṁ vā dhammaṁ “esa me attho”ti atthaṁ katvā.",
  "tika-vin07t2:71_13": "Ohitasototi dhamme nihitasoto.",
  "tika-vin07t2:71_14": "Evañhi te, kassapa,",
  "tika-vin07t2:71_15": "sikkhitabbanti ñāṇasotañca pasādasotañca odahitvā “dhammaṁ sakkaccameva suṇissāmī”ti evameva tayā sikkhitabbaṁ.",
  "tika-vin07t2:71_16": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttakāyagatāsati.",
  "tika-vin07t2:71_17": "Yaṁ panetassa ovādassa sakkaccapaṭiggahaṇaṁ,",
  "tika-vin07t2:71_18": "ayameva therassa pabbajjā ca upasampadā ca ahosi.",
  "tika-vin07t2:72_0": "Uddhumātakapaṭibhāgārammaṇaṁ jhānaṁ uddhumātakasaññā.",
  "tika-vin07t2:72_1": "Kasiṇārammaṇaṁ rūpāvacarajjhānaṁ rūpasaññā.",
  "tika-vin07t2:72_2": "Imeti saññāsīsena niddiṭṭhā ime dve jhānadhammā.",
  "tika-vin07t2:72_3": "Sopāko ca bhagavatā puṭṭho “rūpāvacarabhāvena ekatthā,",
  "tika-vin07t2:72_4": "byañjanameva nāna”nti āha.",
  "tika-vin07t2:72_5": "Āraddhacittoti ārādhitacitto.",
  "tika-vin07t2:72_6": "Garudhammapaṭiggahaṇādiupasampadā upari sayameva āvi bhavissati.",
  "tika-vin07t2:73_0": "Sabbantimena pariyāyenāti sabbantimena paricchedena.",
  "tika-vin07t2:73_1": "Ñatticatutthā kammavācā upasampadākammassa kāraṇattā ṭhānaṁ,",
  "tika-vin07t2:73_2": "tassa ṭhānassa arahaṁ anucchavikanti vatthudosādivinimuttakammaṁ “ṭhānāraha”nti vuttaṁ vatthādidosayuttassa kammassa sabhāvato kammavācārahattābhāvā.",
  "tika-vin07t2:73_3": "Atha vā ṭhānanti nibbānappattihetuto sikkhattayasaṅgahaṁ sāsanaṁ vuccati,",
  "tika-vin07t2:73_4": "tassa anucchavikaṁ kammaṁ ṭhānārahaṁ.",
  "tika-vin07t2:73_5": "Yathāvihitalakkhaṇena hi kammena upasampannova sakalaṁ sāsanaṁ samādāya paripūretumarahati.",
  "tika-vin07t2:73_6": "Tasmā parisuddhakammavācāpariyosānaṁ sabbaṁ saṅghakiccaṁ ṭhānārahaṁ nāma,",
  "tika-vin07t2:73_7": "tenāha “satthusāsanārahenā”ti,",
  "tika-vin07t2:73_8": "sīlādisakalasāsanaparipuṇṇassa anucchavikenāti attho.",
  "tika-vin07t2:73_9": "Ayaṁ imasmiṁ attheti ñatticatutthakammena upasampannasseva sabbasikkhāpadesu vuttattā kiñcāpi ehibhikkhūpasampadādīhi",
  "tika-vin07t2:73_10": "upasampannānaṁ suddhasattānaṁ paṇṇattivajjasikkhāpadavītikkamepi abhabbatā vā dosābhāvo vā saddato paññāyati,",
  "tika-vin07t2:73_11": "tathāpi atthato tesampi paṇṇattivajjesu,",
  "tika-vin07t2:73_12": "lokavajjesupi vā surāpānādilahukesu magguppattito pubbe asañciccādinā āpattiāpajjanaṁ sijjhatiyeva.",
  "tika-vin07t2:73_13": "Tathā hi “dve puggalā abhabbā āpattiṁ āpajjituṁ buddhā ca paccekabuddhā ca.",
  "tika-vin07t2:73_14": "Dve puggalā bhabbā āpattiṁ āpajjituṁ bhikkhū ca bhikkhuniyo cā”ti vuttaṁ.",
  "tika-vin07t2:73_15": "Ñatticatutthena kammena upasampannoti idaṁ pana sabbasikkhāpadavītikkamārahe sabbakālike ca bhikkhū gahetvā yebhuyyavasena vuttaṁ.",
  "tika-vin07t2:73_16": "Niruttivasenāti nibbacanavasena.",
  "tika-vin07t2:73_17": "Abhilāpavasenāti vohāravasena.",
  "tika-vin07t2:73_18": "Guṇavasenāti bhikkhuvohāranimittānaṁ guṇānaṁ vasena.",
  "tika-vin07t2:74_0": "Sājīvapadabhājanīyavaṇṇanā",
  "tika-vin07t2:75_0": "Vivaṭṭūpanissayā sīlādayo lokiyehi abhivisiṭṭhattā adhisīlādivohārena vuttāti dassetuṁ katamaṁ panātiādi āraddhaṁ.",
  "tika-vin07t2:75_1": "Tattha pañcaṅgadasaṅgasīlanti abuddhuppādakāle sīlaṁ sandhāya vuttaṁ tassa vivaṭṭūpanissayattābhāvā.",
  "tika-vin07t2:75_2": "Yaṁ pana buddhuppāde ratanattayaguṇaṁ tathato ñatvā sāsane suniviṭṭhasaddhāhi upāsakopāsikāhi ceva sāmaṇerasikkhamānāhi",
  "tika-vin07t2:75_3": "ca rakkhiyamānaṁ pañcaṅgaaṭṭhaṅgadasaṅgasīlaṁ,",
  "tika-vin07t2:75_4": "tampi adhisīlameva magguppattihetuto.",
  "tika-vin07t2:75_5": "Vipassanāmagguppattinimittatāya hi pātimokkhasaṁvarasīlaṁ lokiyānaṁ sīlehi adhisīlaṁ jātaṁ adhicittaṁ viya.",
  "tika-vin07t2:75_6": "Na hi vipassanāmagganimittataṁ muñcitvā lokiyacittato adhicittassa añño koci viseso upalabbhati,",
  "tika-vin07t2:75_7": "tadubhayañca anādimato saṁsāravaṭṭassa attādisāravirahitatāya tilakkhaṇabbhāhatattaṁ,",
  "tika-vin07t2:75_8": "“ahaṁ mamā”ti ākārena pavattaavijjātaṇhādidosamūlakattañca,",
  "tika-vin07t2:75_9": "taṁdosamūlaviddhaṁsanasamatthāya sīlacittabalopatthaddhāya vipassanāya ukkaṁseneva tassa saṁsāravaṭṭassa vigamañca,",
  "tika-vin07t2:75_10": "tadupadesakassa sammāsambuddhassa sabbaññutādiaparimitaguṇagaṇayogena aviparītasaddhammadesakattañca",
  "tika-vin07t2:75_11": "yāthāvato ñatvā paṭipannena samādāya sikkhitabbatāya vivaṭṭūpanissayaṁ jātaṁ,",
  "tika-vin07t2:75_12": "na aññena kāraṇena,",
  "tika-vin07t2:75_13": "tañca vivaṭṭūpanissayattaṁ yadi sāsane pañcasīlādissāpi samānaṁ,",
  "tika-vin07t2:75_14": "kimidaṁ adhisīlaṁ na siyā.",
  "tika-vin07t2:75_15": "Pañcasīlādimatte ṭhitānañhi anāthapiṇḍikādīnaṁ gahaṭṭhānampi maggo uppajjati.",
  "tika-vin07t2:75_16": "Na hi adhisīlādhicittaṁ vinā magguppatti hoti,",
  "tika-vin07t2:75_17": "tañca kiñcāpi kesañci anupanissayatāya tasmiṁ attabhāve magguppattiyā hetu na hoti,",
  "tika-vin07t2:75_18": "tathāpi bhavantare avassaṁ hotevāti adhisīlameva kālaṁ karontānaṁ kalyāṇaputhujjanānaṁ pātimokkhasaṁvarasīlaṁ viya,",
  "tika-vin07t2:75_19": "tenāha buddhuppādeyeva ca pavattatītiādi.",
  "tika-vin07t2:75_20": "Vivaṭṭaṁ patthetvā rakkhiyamānampi pañcasīlādi buddhuppādeyeva pavattati.",
  "tika-vin07t2:75_21": "Na hi taṁ paññattintiādi pana ukkaṭṭhavasena sabbaṁ pātimokkhaṁ sandhāya vuttaṁ.",
  "tika-vin07t2:75_22": "Tadekadesabhūtampi hi pāṇātipātādinnādānādigahaṭṭhasīlampi.",
  "tika-vin07t2:75_23": "Buddhāyeva vinaye pārājikasuttavibhaṅgādīsu āgatavasena sabbaso kāyavacīdvāresu magguppattiyā vibandhakaajjhācārasotaṁ",
  "tika-vin07t2:75_24": "vicchinditvā magguppattiyā padaṭṭhānabhāvena paññapetuṁ sakkonti, na aññe.",
  "tika-vin07t2:75_25": "Magguppattiṁ sandhāya hissa adhisīlatā vuttā.",
  "tika-vin07t2:75_26": "Tenāha “pātimokkhasaṁvaratopi ca maggaphalasampayuttameva sīlaṁ adhisīla”nti.",
  "tika-vin07t2:75_27": "Tasseva hi adhisīlanti abyavadhānena maggādhiṭṭhānāti.",
  "tika-vin07t2:75_28": "Idha anadhippetanti imasmiṁ paṭhamapārājikavisaye “sikkhā”ti anadhippetaṁ.",
  "tika-vin07t2:76_0": "Lokiyaaṭṭhasamāpatticittānīti sāsanasabhāvaṁ ajānantehi lokiyajanehi samāpajjitabbāni aṭṭha rūpārūpajjhānasampayuttacittāni sandhāya vuttaṁ.",
  "tika-vin07t2:76_1": "Na hi mahaggatesu lokiyalokuttarabhedo atthi,",
  "tika-vin07t2:76_2": "yena lokiyavisesanaṁ lokuttaranivattanaṁ siyā.",
  "tika-vin07t2:76_3": "Tasmā sāsanikehi samāpajjitabbamahaggatajjhānanivattanameva lokiyavisesanaṁ kataṁ.",
  "tika-vin07t2:76_4": "Yathā cettha,",
  "tika-vin07t2:76_5": "evaṁ kāmāvacarāni pana aṭṭha kusalacittānīti etthāpi lokiyavisesanaṁ kātabbameva.",
  "tika-vin07t2:76_6": "Ayameva hi adhicittato cittassa bhedo,",
  "tika-vin07t2:76_7": "yaṁ sāsanaṁ ajānantassa puggalassa samuppajjanaṁ.",
  "tika-vin07t2:76_8": "Evañca abuddhuppādepi sāsanasabhāvaṁ jānantānaṁ paccekabuddhādīnampi sīlacittānaṁ adhisīlādhicittatā samatthitā hoti.",
  "tika-vin07t2:76_9": "Na vinā buddhuppādāti idaṁ pana aññesaṁ abhisamayahetubhāvena paccekabuddhabodhisattādīnaṁ desanāsāmatthiyābhāvato vuttaṁ.",
  "tika-vin07t2:76_10": "Āyatiṁ vāsanāhetuṁ pana sīlacittaṁ tepi desentiyeva,",
  "tika-vin07t2:76_11": "tañca maggahetutāya adhisīlādhicittampi hontaṁ appakatāya vipphārikatābāhujaññattābhāvena abbohārikanti",
  "tika-vin07t2:76_12": "“buddhuppādeyevā”ti avadhāraṇaṁ katanti veditabbaṁ.",
  "tika-vin07t2:76_13": "Na hi taṁsamāpannotiādiaṭṭhakathāvacanehi idha adhicittaniddese,",
  "tika-vin07t2:76_14": "upari adhipaññāniddese ca maggaphalasampayuttaadhicittaadhipaññānameva paṭikkhepato lokiyādhicittādhipaññānaṁ idha adhippetatā,",
  "tika-vin07t2:76_15": "taṁ dvayaṁ samāpannassāpi methunadhammasamāpajjanasabhāvo ca viññāyati,",
  "tika-vin07t2:76_16": "pāḷiyaṁ pana “yāyaṁ adhisīlasikkhā,",
  "tika-vin07t2:76_17": "ayaṁ imasmiṁ atthe adhippetā sikkhā”ti vuttattā lokiyāpi adhicittādhipaññā anadhippetāti viññāyati.",
  "tika-vin07t2:76_18": "Tasmā pāḷiyaṁ aṭṭhakathāyañca evamadhippāyo veditabbo –",
  "tika-vin07t2:76_19": "“methunaṁ dhammaṁ paṭisevissāmī”ti citte uppannamatte lokiyaṁ adhicittaṁ adhipaññā ca parihāyati,",
  "tika-vin07t2:76_20": "adhisīlaṁ pana cittuppādamattena na parihāyatīti pāḷiyaṁ adhisīlasikkhāva vuttā.",
  "tika-vin07t2:76_21": "Aṭṭhakathāyaṁ pana paṭiladdhalokuttaramaggassa bhikkhuno “methunaṁ paṭisevissāmī”ti cittampi na uppajjati sabbaso akuppadhammattā,",
  "tika-vin07t2:76_22": "puthujjanānaṁ samāpattilābhīnampi kenaci kāraṇena uppajjati kuppadhammattāti imaṁ visesaṁ dassetuṁ “na",
  "tika-vin07t2:76_23": "hi taṁsamāpanno”ti lokuttarāva paṭikkhittāti veditabbaṁ.",
  "tika-vin07t2:77_0": "Atthi dinnanti ettha dinnanti dānacetanā adhippetā,",
  "tika-vin07t2:77_1": "tassa dinnassa phalaṁ atthīti attho.",
  "tika-vin07t2:77_2": "Esa nayo atthi yiṭṭhanti etthāpi. Ādi-",
  "tika-vin07t2:77_3": "saddena hutādīnaṁ saṅgaho.",
  "tika-vin07t2:77_4": "Tattha yiṭṭhanti mahāyāgo sabbasādhāraṇaṁ mahādānameva.",
  "tika-vin07t2:77_5": "Hutanti pahonakasakkāro,",
  "tika-vin07t2:77_6": "attano vā hotu,",
  "tika-vin07t2:77_7": "paresaṁ vā dasa akusalakammapathā,",
  "tika-vin07t2:77_8": "sabbepi vā akusalā dhammā anatthuppādanato na sakaṁ kammaṁ nāma,",
  "tika-vin07t2:77_9": "tabbiparītā kusalā dhammā sakaṁ nāma,",
  "tika-vin07t2:77_10": "tadubhayampi vā kusalākusalaṁ kammassakomhītiādivacanato sati saṁsārappavattiyaṁ adhimuccanaṭṭhena sattānaṁ",
  "tika-vin07t2:77_11": "sakanti evaṁ kammassakatāya sakabhāve attano santakatāya uppajjanakañāṇaṁ kammassakataññāṇaṁ,",
  "tika-vin07t2:77_12": "upalakkhaṇamattañcetaṁ.",
  "tika-vin07t2:77_13": "Sāsananissitā pana sabbāpi vaṭṭagāminikusalapaññā kammassakataññāṇe paviṭṭhā.",
  "tika-vin07t2:77_14": "Sāsananissitā hi vivaṭṭagāminī sabbāpi paññā “saccānulomikañāṇa”nti vuccati.",
  "tika-vin07t2:77_15": "Sā eva ca adhipaññā tadavasesaṁ sabbaṁ kammassakataññāṇanti veditabbaṁ,",
  "tika-vin07t2:77_16": "teneva bhagavā “kammassakataññāṇaṁ saccānulomikañāṇaṁ maggasamaṅgissa ñāṇaṁ phalasamaṅgissa ñāṇa”nti sabbampi ñāṇacatukkeyeva saṅgahesi.",
  "tika-vin07t2:77_17": "Tilakkhaṇākāraparicchedakaṁ pana vipassanāñāṇanti idaṁ pana maggassa āsannapaccayatāya ukkaṭṭhavasena vuttaṁ.",
  "tika-vin07t2:77_18": "Taditarāsañhi ratanattayānussaraṇādipaññānampi maggahetutāya adhipaññatā samānāvāti gahetabbaṁ.",
  "tika-vin07t2:78_0": "Sājīvapadabhājanīyavaṇṇanānayo niṭṭhito.",
  "tika-vin07t2:79_0": "Paccakkhānavibhaṅgavaṇṇanā",
  "tika-vin07t2:80_0": "Dubbalyeāvikateti yaṁnūnāhaṁ buddhaṁ paccakkheyyantiādinā dubbalabhāve pakāsite.",
  "tika-vin07t2:80_1": "Mukhāruḷhatāti lokajanānaṁ sattaṭṭhātiādīsu mukhāruḷhañāyenāti adhippāyo.",
  "tika-vin07t2:80_2": "Dirattatirattanti ettha yathā antarantarā sahaseyyāvasena tirattaṁ aggahetvā nirantarameva tisso rattiyo",
  "tika-vin07t2:80_3": "anupasampannena saddhiṁ sahaseyyāya aruṇuṭṭhāpanavasena tirattaggahaṇatthaṁ “dirattatiratta”nti abyavadhānena",
  "tika-vin07t2:80_4": "vuttanti dirattaggahaṇassa payojanampi sakkā gahetuṁ,",
  "tika-vin07t2:80_5": "evamidhāpi dubbalyaṁ anāvikatvāti imassāpi gahaṇassa payojanamatthevāti dassetuṁ yasmā vā sikkhāpaccakkhānassātiādi vuttaṁ.",
  "tika-vin07t2:81_0": "Idāni dubbalyaṁ anāvikatvāti imassa purimapadasseva vivaraṇabhāvaṁ vināpi visuṁ atthasabbhāvaṁ dassetuṁ apicātiādi vuttaṁ.",
  "tika-vin07t2:81_1": "Visesāvisesanti ettha yena vākyena dubbalyāvikammameva hoti,",
  "tika-vin07t2:81_2": "na sikkhāpaccakkhānaṁ,",
  "tika-vin07t2:81_3": "tattha sikkhāpaccakkhānadubbalyāvikammānaṁ aññamaññaṁ viseso hoti.",
  "tika-vin07t2:81_4": "Yena pana vacanena tadubhayampi hoti,",
  "tika-vin07t2:81_5": "tattha nevatthi viseso avisesopi,",
  "tika-vin07t2:81_6": "taṁ visesāvisesaṁ.",
  "tika-vin07t2:81_7": "“Kaṭha kicchajīvane”ti dhātūsu paṭhitattā vuttaṁ “kicchajīvikappatto”ti.",
  "tika-vin07t2:81_8": "Ukkaṇṭhanañhi ukkaṇṭhā,",
  "tika-vin07t2:81_9": "taṁ ito gatoti ukkaṇṭhito,",
  "tika-vin07t2:81_10": "kicchajīvikaṁ pattoti attho.",
  "tika-vin07t2:81_11": "Uddhaṁ gato kaṇṭho etissāti ukkaṇṭhā,",
  "tika-vin07t2:81_12": "anabhiratiyā vaje niruddhagogaṇo viya gamanamaggaṁ gavesanto puggalo ukkaṇṭho hoti,",
  "tika-vin07t2:81_13": "taṁ ukkaṇṭhaṁ.",
  "tika-vin07t2:81_14": "Anabhiratiṁ itotipi ukkaṇṭhitoti atthaṁ dassento āha –",
  "tika-vin07t2:81_15": "“uddhaṁ kaṇṭhaṁ katvā viharamāno”ti.",
  "tika-vin07t2:81_16": "Sā ca ukkaṇṭhatā vikkhepenevāti vikkhittotiādi vuttaṁ.",
  "tika-vin07t2:82_0": "Samaṇabhāvatoti upasampadato.",
  "tika-vin07t2:82_1": "Bhāvavikappākārenāti bhikkhubhāvato cavitvā yaṁ yaṁ gihiādibhāvaṁ pattukāmo “ahaṁ assa”nti attano bhavanaṁ vikappeti,",
  "tika-vin07t2:82_2": "tena tena gihiādiākārena,",
  "tika-vin07t2:82_3": "attano bhavanassa vikappanākārenāti adhippāyo.",
  "tika-vin07t2:83_0": "46.Pāḷiyaṁyadi panāhanti ahaṁ yadi buddhaṁ paccakkheyyaṁ,",
  "tika-vin07t2:83_1": "sādhu vatassāti attho. Apāhaṁ,",
  "tika-vin07t2:83_2": "handāhanti etthāpi vuttanayeneva attho gahetabbo.",
  "tika-vin07t2:83_3": "“Hoti me buddhaṁ paccakkheyya”nti mama cittaṁ uppajjatīti vadati.",
  "tika-vin07t2:84_0": "50.Naramāmīti pabbajjāya dukkhabahulatāya sukhābhāvaṁ dasseti.",
  "tika-vin07t2:84_1": "Nābhiramāmīti pabbajjāya vijjamānepi anavajjasukhe attano abhiratiabhāvaṁ dasseti.",
  "tika-vin07t2:85_0": "51.Teneva vacībhedenāti vacībhedaṁ katvāpi aññena kāyappayogena viññāpanaṁ nivatteti.",
  "tika-vin07t2:85_1": "Ayaṁ sāsanaṁ jahitukāmotiādinā bhāsākosallābhāvena sabbaso padatthāvabodhābhāvepi “ayaṁ attano pabbajitabhāvaṁ",
  "tika-vin07t2:85_2": "jahitukāmo imaṁ vākyabhedaṁ karotī”ti ettakaṁ adhippetatthamattaṁ cepi so tāva jānāti,",
  "tika-vin07t2:85_3": "paccakkhānameva hotīti dasseti.",
  "tika-vin07t2:85_4": "Tenāha “ettakamattampi jānātī”ti.",
  "tika-vin07t2:85_5": "Padapacchābhaṭṭhanti padaparāvatti,",
  "tika-vin07t2:85_6": "māgadhabhāsato avasiṭṭhā sabbāpi bhāsā “milakkhabhāsā”ti veditabbā.",
  "tika-vin07t2:85_7": "Khettameva otiṇṇanti sikkhāpaccakkhānassa ruhanaṭṭhānabhūtaṁ khettameva otiṇṇaṁ.",
  "tika-vin07t2:86_0": "Dūtanti mukhasāsanaṁ.",
  "tika-vin07t2:86_1": "Sāsananti paṇṇasāsanaṁ,",
  "tika-vin07t2:86_2": "bhittithambhādīsu akkharaṁ vā chinditvā dasseti.",
  "tika-vin07t2:86_3": "Paccakkhātukāmatācitte dharanteyeva vacībhedasamuppattiṁ sandhāya “cittasampayutta”nti vuttaṁ,",
  "tika-vin07t2:86_4": "cittasamuṭṭhānanti attho.",
  "tika-vin07t2:86_5": "Niyamitāniyamitavasena vijānanabhedaṁ dassetumāha yadi ayameva jānātūtiādi.",
  "tika-vin07t2:86_6": "Ayañca vibhāgo vadati viññāpetīti ettha yassa vadati,",
  "tika-vin07t2:86_7": "tasseva vijānanaṁ adhippetanti iminā vuttanayena laddhoti daṭṭhabbaṁ,",
  "tika-vin07t2:86_8": "na hettha ekassa vadati aññassa viññāpetīti ayamattho sambhavati.",
  "tika-vin07t2:86_9": "“Tesu ekasmiṁ jānantepī”ti vuttattā “dveyeva jānantu eko mā jānātū”ti evaṁ dvinnampi janānaṁ niyametvā",
  "tika-vin07t2:86_10": "ārocitepi tesu ekasmimpi jānante paccakkhānaṁ hotiyevāti gahetabbaṁ.",
  "tika-vin07t2:86_11": "Parisaṅkamānoti “vāressantī”ti āsaṅkamāno.",
  "tika-vin07t2:86_12": "Samayaññūti sāsanasaṅketaññū,",
  "tika-vin07t2:86_13": "idha pana adhippāyamattajānanenāpi samayaññū nāma hoti,",
  "tika-vin07t2:86_14": "tenāha ukkaṇṭhitotiādi.",
  "tika-vin07t2:86_15": "Tasmā buddhaṁ paccakkhāmītiādikhettapadānaṁ sabbaso atthaṁ ñatvāpi sace “bhikkhubhāvato cavitukāmatāya esa vadatī”ti adhippāyaṁ na jānāti,",
  "tika-vin07t2:86_16": "appaccakkhātāva hoti sikkhā.",
  "tika-vin07t2:86_17": "Atthaṁ pana ajānitvāpi “ukkaṇṭhito vadatī”ti taṁ jānāti,",
  "tika-vin07t2:86_18": "paccakkhātāva hoti sikkhā.",
  "tika-vin07t2:86_19": "Sotaviññāṇavīthiyā saddamattaggahaṇameva,",
  "tika-vin07t2:86_20": "atthaggahaṇaṁ pana manoviññāṇavīthiparamparāyāti āha taṅkhaṇaññevātiādi.",
  "tika-vin07t2:87_0": "53.Vaṇṇapaṭṭhānanti satthuguṇavaṇṇappakāsakaṁ pakaraṇaṁ.",
  "tika-vin07t2:87_1": "Upāligāthāsūti upālisutte upāligahapatinā dhīrassa vigatamohassātiādinā vuttagāthāsu.",
  "tika-vin07t2:87_2": "Yathārutanti pāḷiyaṁ vuttamevāti attho.",
  "tika-vin07t2:87_3": "Anantabuddhītiādīni vaṇṇapaṭṭhāne āgatanāmāni.",
  "tika-vin07t2:87_4": "Dhīrantiādīni pana upāligāthāsu.",
  "tika-vin07t2:87_5": "Tattha bodhi vuccati sabbaññutaññāṇaṁ,",
  "tika-vin07t2:87_6": "sā jānanahetuttā paññāṇaṁ etassāti bodhipaññāṇo.",
  "tika-vin07t2:87_7": "Svākkhātaṁ dhammantiādīsu dhamma-",
  "tika-vin07t2:87_8": "saddo svākkhātādipadānaṁ dhammavevacanabhāvaṁ dassetuṁ vutto.",
  "tika-vin07t2:87_9": "Tasmā svākkhātaṁ paccakkhāmītiādinā vutteyeva vevacanena paccakkhānaṁ nāma hoti. Dhamma-",
  "tika-vin07t2:87_10": "saddena saha yojetvā vutte pana yathārutavasena paccakkhānanti veditabbaṁ.",
  "tika-vin07t2:87_11": "Suppaṭipannaṁ saṅghantiādīsupi eseva nayo.",
  "tika-vin07t2:87_12": "Kusalaṁ dhammantiādīnipi kusalā dhammā akusalā dhammātiādidhammameva sandhāya vuttanāmāni,",
  "tika-vin07t2:87_13": "itarathā akusaladhammapaccakkhāne dosābhāvappasaṅgatoti,",
  "tika-vin07t2:87_14": "tenāha caturāsītidhammakkhandhasahassesūtiādi.",
  "tika-vin07t2:87_15": "Paṭhamapārājikantiādinā sikkhāpadānaṁyeva gahaṇaṁ veditabbaṁ,",
  "tika-vin07t2:87_16": "na āpattīnaṁ.",
  "tika-vin07t2:88_0": "Yassa mūlenāti yassa santike.",
  "tika-vin07t2:88_1": "Ācariyavevacanesu yo upajjhaṁ adatvā ācariyova hutvā pabbājesi,",
  "tika-vin07t2:88_2": "taṁ sandhāya “yo maṁ pabbājesī”ti vuttaṁ.",
  "tika-vin07t2:88_3": "Tassa mūlenāti tassa santike.",
  "tika-vin07t2:88_4": "Okallakoti khuppipāsādidukkhāturānaṁ kisalūkhasarīravesānaṁ gahaṭṭhamanussānaṁ adhivacanaṁ.",
  "tika-vin07t2:88_5": "Moḷibaddhoti baddhakesakalāpo gahaṭṭho.",
  "tika-vin07t2:88_6": "Kumārakoti kumārāvattho ativiya daharo sāmaṇero.",
  "tika-vin07t2:88_7": "Cellakoti tato kiñci mahanto.",
  "tika-vin07t2:88_8": "Ceṭakoti majjhimo.",
  "tika-vin07t2:88_9": "Moḷigalloti mahāsāmaṇero.",
  "tika-vin07t2:88_10": "Samaṇuddesoti avisesato sāmaṇerādhivacanaṁ.",
  "tika-vin07t2:88_11": "Asucisaṅkassarasamācāroti asuci hutvā “mayā kataṁ pare jānanti nu kho,",
  "tika-vin07t2:88_12": "na nu kho”ti attanā,",
  "tika-vin07t2:88_13": "“asukena nu kho idaṁ kata”nti parehi ca saṅkāya saritabbena anussaritabbena samācārena yutto.",
  "tika-vin07t2:88_14": "Sañjātarāgādikacavarattā kasambujāto.",
  "tika-vin07t2:88_15": "Koṇṭhoti dussīlādhivacanametaṁ.",
  "tika-vin07t2:89_0": "54.Tihetukapaṭisandhikāti atikhippaṁ jānanasamatthe sandhāya vuttaṁ,",
  "tika-vin07t2:89_1": "na duhetukānaṁ tattha asambhavato.",
  "tika-vin07t2:89_2": "Sabhāgassāti purisassa.",
  "tika-vin07t2:89_3": "Visabhāgassāti mātugāmassa.",
  "tika-vin07t2:89_4": "Potthakarūpasadisassāti mattikādīhi katarūpasadisassa.",
  "tika-vin07t2:89_5": "Garumedhassāti ārammaṇesu lahuppavattiyā abhāvato dandhagatikatāya garupaññassa,",
  "tika-vin07t2:89_6": "mandapaññassāti vuttaṁ hoti.",
  "tika-vin07t2:90_0": "Idānettha sikkhāpaccakkhānavārassa pāḷiyaṁ aṭṭhakathāyañca vuttanayānaṁ sampiṇḍanatthavasena evaṁ vinicchayo veditabbo –",
  "tika-vin07t2:90_1": "tattha hi sāmaññā cavitukāmotiādīhi padehi cittaniyamaṁ dasseti.",
  "tika-vin07t2:90_2": "Buddhantiādīhi padehi khettaniyamaṁ,",
  "tika-vin07t2:90_3": "paccakkhāmi dhāretīti etena kālaniyamaṁ,",
  "tika-vin07t2:90_4": "vadatīti iminā payoganiyamaṁ,",
  "tika-vin07t2:90_5": "alaṁ me buddhena,",
  "tika-vin07t2:90_6": "kiṁ nu me,",
  "tika-vin07t2:90_7": "na mamattho,",
  "tika-vin07t2:90_8": "sumuttāhantiādīhi anāmaṭṭhakālavasenapi paccakkhānaṁ hotīti dasseti,",
  "tika-vin07t2:90_9": "viññāpetīti iminā vijānananiyamaṁ,",
  "tika-vin07t2:90_10": "ummattako sikkhaṁ paccakkhāti ummattakassa santiketiādīhi puggalaniyamaṁ,",
  "tika-vin07t2:90_11": "so ca nappaṭivijānātītiādīhi vijānananiyamābhāvena paccakkhānābhāvaṁ dasseti,",
  "tika-vin07t2:90_12": "davāyātiādīhi cittaniyamābhāvena,",
  "tika-vin07t2:90_13": "sāvetukāmo na sāvetīti iminā payoganiyamābhāvena,",
  "tika-vin07t2:90_14": "aviññussa sāveti viññussa na sāvetīti etehi yaṁ puggalaṁ uddissa sāveti,",
  "tika-vin07t2:90_15": "tasseva savane sīsaṁ eti,",
  "tika-vin07t2:90_16": "nāññassāti.",
  "tika-vin07t2:90_17": "Sabbaso vā pana na sāveti appaccakkhātā hoti sikkhāti idaṁ pana cittādiniyameneva sikkhāpaccakkhānaṁ hoti,",
  "tika-vin07t2:90_18": "na aññathāti dassanatthaṁ vuttaṁ.",
  "tika-vin07t2:90_19": "Tasmā cittakhettakālapayogapuggalavijānanavasena sikkhāya paccakkhānaṁ ñatvā tadabhāvena appaccakkhānaṁ veditabbaṁ.",
  "tika-vin07t2:91_0": "Kathaṁ?",
  "tika-vin07t2:91_1": "Upasampannabhāvato cavitukāmatācitteneva hi sikkhāpaccakkhānaṁ hoti,",
  "tika-vin07t2:91_2": "na davā vā ravā vā bhaṇantassa.",
  "tika-vin07t2:91_3": "Evaṁ cittavasena sikkhāpaccakkhānaṁ hoti,",
  "tika-vin07t2:91_4": "na tadabhāvena.",
  "tika-vin07t2:91_5": "Tathā buddhaṁ paccakkhāmītiādinā vuttānaṁ buddhādīnaṁ sabrahmacāripariyosānānaṁ catuddasannañceva gihīti",
  "tika-vin07t2:91_6": "maṁ dhārehītiādinā vuttānaṁ gihiādīnaṁ asakyaputtiyapariyosānānaṁ aṭṭhannañcāti imesaṁ dvāvīsatiyā khettapadānaṁ",
  "tika-vin07t2:91_7": "yassa kassaci savevacanassa vasena tesu yaṁ kiñci vattukāmassa yaṁ kiñci vadatopi sikkhāpaccakkhānaṁ hoti.",
  "tika-vin07t2:91_8": "Evaṁ khettavasena sikkhāpaccakkhānaṁ hoti,",
  "tika-vin07t2:91_9": "na tadabhāvena.",
  "tika-vin07t2:91_10": "Tattha yadetaṁ “paccakkhāmīti ca maṁ dhārehīti cā”ti vuttaṁ vattamānakālavacanaṁ,",
  "tika-vin07t2:91_11": "yāni ca “alaṁ me buddhena,",
  "tika-vin07t2:91_12": "kiṁ nu me buddhena,",
  "tika-vin07t2:91_13": "na mamattho buddhena,",
  "tika-vin07t2:91_14": "sumuttāhaṁ buddhenā”tiādinā nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni alaṁ metiādīni cattāri padāni,",
  "tika-vin07t2:91_15": "tesaṁyeva ca savevacanānaṁ vasena paccakkhānaṁ hoti,",
  "tika-vin07t2:91_16": "na pana “paccakkhāsi”nti vā,",
  "tika-vin07t2:91_17": "“paccakkhissa”nti vā,",
  "tika-vin07t2:91_18": "“maṁ dhāresī”ti vā,",
  "tika-vin07t2:91_19": "“maṁ dhāressasī”ti vā,",
  "tika-vin07t2:91_20": "“yaṁnūna paccakkheyya”nti vātiādīni atītānāgataparikappavacanāni bhaṇantassa.",
  "tika-vin07t2:91_21": "Evaṁ vattamānakālavasena ceva anāmaṭṭhakālavasena ca paccakkhānaṁ hoti,",
  "tika-vin07t2:91_22": "na tadabhāvena.",
  "tika-vin07t2:91_23": "Payogo pana duvidho kāyiko vācasiko,",
  "tika-vin07t2:91_24": "tattha buddhaṁ paccakkhāmītiādinā nayena yāya kāyaci bhāsāya vacībhedaṁ katvā vācasikapayogeneva paccakkhānaṁ hoti,",
  "tika-vin07t2:91_25": "na akkharalikhanaṁ vā hatthamuddādidassanaṁ vā kāyapayogaṁ karontassa.",
  "tika-vin07t2:91_26": "Evaṁ vācasikapayogeneva paccakkhānaṁ hoti,",
  "tika-vin07t2:91_27": "na tadabhāvena.",
  "tika-vin07t2:92_0": "Puggalo pana duvidho yo ca paccakkhāti,",
  "tika-vin07t2:92_1": "yassa ca paccakkhāti,",
  "tika-vin07t2:92_2": "tattha yo paccakkhāti,",
  "tika-vin07t2:92_3": "so sace ummattakakhittacittavedanaṭṭānaṁ aññataro na hoti,",
  "tika-vin07t2:92_4": "yassa pana paccakkhāti,",
  "tika-vin07t2:92_5": "so sace manussajātiko hoti,",
  "tika-vin07t2:92_6": "na ca ummattakādīnaṁ aññataro sammukhībhūto ca,",
  "tika-vin07t2:92_7": "sikkhāpaccakkhānaṁ hoti.",
  "tika-vin07t2:92_8": "Na hi asammukhībhūtassa dūtena vā paṇṇena vā ārocanaṁ ruhati.",
  "tika-vin07t2:92_9": "Evaṁ yathāvuttapuggalavasena paccakkhānaṁ hoti,",
  "tika-vin07t2:92_10": "na tadabhāvena.",
  "tika-vin07t2:92_11": "Vijānanampi niyamitāniyamitavasena duvidhaṁ.",
  "tika-vin07t2:92_12": "Tattha yassa yesaṁ vā niyametvā imassa imesaṁ vā ārocemīti vadati,",
  "tika-vin07t2:92_13": "sace te yathā pakatiyā loke manussā vacanaṁ sutvā āvajjanasamaye jānanti,",
  "tika-vin07t2:92_14": "evaṁ tassa vacanānantarameva “ayaṁ ukkaṇṭhito”ti vā,",
  "tika-vin07t2:92_15": "“gihibhāvaṁ patthayatī”ti vā yena kenaci ākārena manussajātiko vacanatthaṁ jānāti,",
  "tika-vin07t2:92_16": "paccakkhātāva hoti sikkhā.",
  "tika-vin07t2:92_17": "Atha aparabhāge “kiṁ iminā vutta”nti cintetvā jānanti,",
  "tika-vin07t2:92_18": "aññe vā jānanti,",
  "tika-vin07t2:92_19": "appaccakkhātāva hoti.",
  "tika-vin07t2:92_20": "Aniyametvā ārocentassa pana sace vuttanayena yo koci manussajātiko vacanatthaṁ jānāti,",
  "tika-vin07t2:92_21": "paccakkhātā hoti sikkhā,",
  "tika-vin07t2:92_22": "evaṁ jānanavasena paccakkhānaṁ hoti,",
  "tika-vin07t2:92_23": "na tadabhāvena.",
  "tika-vin07t2:92_24": "Iti imesaṁ vuttappakārānaṁ cittādīnaṁ vaseneva sikkhāpaccakkhānaṁ hoti,",
  "tika-vin07t2:92_25": "na aññathāti daṭṭhabbaṁ.",
  "tika-vin07t2:93_0": "Sikkhāpaccakkhānavaṇṇanānayo niṭṭhito.",
  "tika-vin07t2:94_0": "Mūlapaññattivaṇṇanā",
  "tika-vin07t2:95_0": "55.Itopaṭṭhāyāti duṭṭhullapadato paṭṭhāya.",
  "tika-vin07t2:95_1": "Methunadhammo yathā sarūpeneva duṭṭhullaṁ,",
  "tika-vin07t2:95_2": "evaṁ dassanādiduṭṭhulladhammaparivārattāpi duṭṭhullanti dassetuṁ yasmātiādi vuttaṁ.",
  "tika-vin07t2:95_3": "Avassutānanti methunarāgena tintānaṁ.",
  "tika-vin07t2:95_4": "Pariyuṭṭhitānanti methunarāgena abhibhūtacittānaṁ. Methuna-",
  "tika-vin07t2:95_5": "saddassa sadisasaddapaayāyattā vuttaṁ “sadisāna”nti,",
  "tika-vin07t2:95_6": "rattatādīhi sadisānanti attho.",
  "tika-vin07t2:95_7": "Idañca yebhuyyato vuttaṁ ubhosu aññatarassa rāgābhāvepi itarassa methunasevanasaṁsiddhito. Methuna-",
  "tika-vin07t2:95_8": "saddo vā ubhayasaddapaayāyo,",
  "tika-vin07t2:95_9": "methunaṁ yugaḷaṁ yamakaṁ ubhayanti hi atthato ekaṁ,",
  "tika-vin07t2:95_10": "tenāha “ubhinnaṁ rattāna”nti.",
  "tika-vin07t2:95_11": "“Dvayaṁdvayasamāpattī”ti hi pāḷiyampi vuttaṁ.",
  "tika-vin07t2:95_12": "Nimittenāti bhummatthe karaṇavacanaṁ,",
  "tika-vin07t2:95_13": "itthinimitte attano nimittaṁ pavesetīti attho.",
  "tika-vin07t2:95_14": "Nimittaṁ aṅgajātanti atthato ekaṁ.",
  "tika-vin07t2:95_15": "Tilaphalanti sāsapamattaṁ tilabījaṁ adhippetaṁ,",
  "tika-vin07t2:95_16": "na kosasahitaṁ phalanti āha “tilabījamattampī”ti.",
  "tika-vin07t2:95_17": "Allokāseti sabhāvena pihitassa nimittassa pakativātena asamphuṭṭhe tintappadese.",
  "tika-vin07t2:95_18": "Tādiso padeso sacepi kenaci vātādivikārena sukkhati,",
  "tika-vin07t2:95_19": "tathāpi anallokāsoti upakkamato pārājikameva.",
  "tika-vin07t2:96_0": "Vemajjhanti yathā cattāri passāni aphusanto paveseti,",
  "tika-vin07t2:96_1": "evaṁ katavivarassa itthinimittassa abbhantaratalaṁ vuccati.",
  "tika-vin07t2:96_2": "Purisanimitte pana majjhanti aggakoṭiṁ sandhāya vadati.",
  "tika-vin07t2:96_3": "Uparīti majjhimapabbena samiñjitvā pavesiyamānassa aṅgajātassa samiñjitaṅguliyā majjhimapabbapiṭṭhisadisaaggakoṭiyeva.",
  "tika-vin07t2:96_4": "Heṭṭhā pavesentoti itthinimittassa heṭṭhābhāgena chupiyamānaṁ pavesento,",
  "tika-vin07t2:96_5": "yathā itthinimittassa allokāsaṁ heṭṭhimatalaṁ tilabījamattampi attano nimittena chupati,",
  "tika-vin07t2:96_6": "evaṁ pavesentoti attho.",
  "tika-vin07t2:96_7": "Chupanameva hettha pavesanaṁ,",
  "tika-vin07t2:96_8": "evaṁ sesesupi.",
  "tika-vin07t2:96_9": "Majjhena pavesentoti abbhantaratalena chupiyamānaṁ pavesento,",
  "tika-vin07t2:96_10": "yathā abbhantaratalaṁ chupati,",
  "tika-vin07t2:96_11": "evaṁ pavesentoti attho.",
  "tika-vin07t2:96_12": "Katthaci acchupantaṁ pavesetvā ākāsagatameva nīharantassa natthi pārājikaṁ,",
  "tika-vin07t2:96_13": "dukkaṭaṁ pana hoti chinnasīsavatthusmiṁ viya.",
  "tika-vin07t2:96_14": "Majjheneva chupantaṁ pavesentoti aggakoṭiyā chupantaṁ pavesento.",
  "tika-vin07t2:96_15": "Majjhimapabbapiṭṭhiyā saṅkocetvāti nimittaṁ attano majjhimapabbapiṭṭhiyā samiñjitvā uparibhāgena chupantaṁ pavesentopi. Kiṁ viya?",
  "tika-vin07t2:96_16": "Samiñjitaṅguli viyāti yojanā.",
  "tika-vin07t2:96_17": "Atha vā majjhimapabbapiṭṭhiyā samiñjitaṅguli viyāti sambandho,",
  "tika-vin07t2:96_18": "samiñjitaṅguliṁ vā majjhimapabbapiṭṭhiyā pavesento viyātipi yojetabbaṁ.",
  "tika-vin07t2:96_19": "Uparibhāgenāti saṅkocitassa nimittassa uparikoṭiyā.",
  "tika-vin07t2:97_0": "Idāni purisanimittassa heṭṭhā vuttesu chasu “uparī”ti vuttassa chaṭṭhassa ṭhānassa vasena visuṁ cattāri",
  "tika-vin07t2:97_1": "passāni gahetvā purisanimitte dasaṭṭhānabhedaṁ dassento tatthātiādimāha.",
  "tika-vin07t2:97_2": "Heṭṭhā pana agahitaggahaṇavasena cha ṭhānāni vuttāni.",
  "tika-vin07t2:97_3": "Tulādaṇḍasadisaṁ pavesentassāpīti asamiñjitvā ujukaṁ pavesentassa.",
  "tika-vin07t2:97_4": "Cammakhīlanti eḷakādīnaṁ gīvāya viya nimitte jātaṁ cammaṅkuraṁ,",
  "tika-vin07t2:97_5": "“uṇṇigaṇḍo”tipi vadanti.",
  "tika-vin07t2:97_6": "“Upahatakāyappasāda”nti avatvā naṭṭhakāyappasādanti vacanena upādinnabhāve sati kenaci paccayena upahatepi",
  "tika-vin07t2:97_7": "kāyappasāde upahatindriyavatthusmiṁ viya pārājikamevāti dasseti.",
  "tika-vin07t2:97_8": "Itthinimittassa pana naṭṭhepi upādinnabhāve sati matasarīre viya pārājikakkhettatā na vijahatīti veditabbā.",
  "tika-vin07t2:97_9": "Methunassādenāti idaṁ kāyasaṁsaggarāge sati saṅghādiseso hotīti vuttaṁ.",
  "tika-vin07t2:97_10": "Bījānīti aṇḍāni.",
  "tika-vin07t2:98_0": "Mukhaṁ apidhāyāti pamādena samuppannampi hāsaṁ bījaniyā paṭicchādanampi akatvā nisīdanaṁ agāravanti vuttaṁ.",
  "tika-vin07t2:98_1": "Atha vā apidhāyāti pidahitvā,",
  "tika-vin07t2:98_2": "bījaniyā mukhaṁ paṭicchādetvā hasamānena na nisīditabbanti attho.",
  "tika-vin07t2:98_3": "Dantavidaṁsakanti dante dassetvā.",
  "tika-vin07t2:98_4": "Gabbhitenāti “ayuttakathā”ti saṅkocaṁ anāpajjantena,",
  "tika-vin07t2:98_5": "niravasesādhippāyakathane sañjātussāhenāti attho.",
  "tika-vin07t2:99_0": "Anupaññattivaṇṇanā",
  "tika-vin07t2:100_0": "Pārājikavatthubhūtāti yesaṁ tīsu maggesu tilabījamattampi nimittassa pavesokāso hoti,",
  "tika-vin07t2:100_1": "te itthipurisādibhedā sabbe saṅgayhanti, na itare.",
  "tika-vin07t2:100_2": "Idha pana tiracchānagatāyāti-",
  "tika-vin07t2:100_3": "pāḷipadānurūpato na sabbātiādinā itthiliṅgavasena vuttaṁ.",
  "tika-vin07t2:100_4": "Gonasāti sappavisesā,",
  "tika-vin07t2:100_5": "yesaṁ piṭṭhīsu mahantamahantāni maṇḍalāni honti.",
  "tika-vin07t2:100_6": "Kacchapamaṇḍūkānaṁ catuppadattepi odakatāsāmaññena apadehi saha gahaṇaṁ.",
  "tika-vin07t2:100_7": "Mukhasaṇṭhānanti oṭṭhacammasaṇṭhānaṁ.",
  "tika-vin07t2:100_8": "Vaṇasaṅkhepanti vaṇasaṅgahaṁ.",
  "tika-vin07t2:100_9": "Vaṇe thullaccayañca “amaggena amaggaṁ paveseti,",
  "tika-vin07t2:100_10": "āpatti thullaccayassā”ti imassa suttassa vasena veditabbaṁ.",
  "tika-vin07t2:100_11": "Maṅgusāti nakulā.",
  "tika-vin07t2:100_12": "Etameva hi atthanti yo naṁ ajjhāpajjati,",
  "tika-vin07t2:100_13": "taṁ parājetīti imamatthaṁ vuttānaṁyeva pārājikādisaddānaṁ nibbacanappasaṅge imissā parivāragāthāya pavattattā.",
  "tika-vin07t2:100_14": "Bhaṭṭhoti sāsanato parihīno.",
  "tika-vin07t2:100_15": "Niraṅkatoti nirākato.",
  "tika-vin07t2:100_16": "Etanti āpattirūpaṁ pārājikaṁ.",
  "tika-vin07t2:100_17": "Chinnoti antarākhaṇḍito.",
  "tika-vin07t2:101_0": "Pakatattehi bhikkhūhīti ettha pakatattā nāma pārājikaṁ anāpannā anukkhittā ca.",
  "tika-vin07t2:101_1": "Keci pana “pakatattehi bhikkhūhi ekato kattabbattāti aṭṭhakathāyaṁ vuttattā pakatattabhūtehi alajjīhipi",
  "tika-vin07t2:101_2": "saddhiṁ uposathādisaṅghakammakaraṇe doso natthī”ti vadanti,",
  "tika-vin07t2:101_3": "taṁ na yuttaṁ,",
  "tika-vin07t2:101_4": "iminā vacanena tassa atthassa asijjhanato.",
  "tika-vin07t2:101_5": "Yadi hi saṅghakammaṁ karīyati,",
  "tika-vin07t2:101_6": "pakatatteheva karīyati,",
  "tika-vin07t2:101_7": "na apakatattehīti evaṁ apakatattehi sahasaṁvāsapaṭikkhepaparaṁ idaṁ vacanaṁ,",
  "tika-vin07t2:101_8": "na pana pakatattehi sabbehi alajjīādīhi ekato saṅghakammaṁ kattabbamevāti.",
  "tika-vin07t2:101_9": "Evaṁ saṁvāsavidhānaparaṁ pakatattesupi sabhāgāpattiṁ āpannehi aññamaññañca alajjīhi ca saddhiṁ ekato kammakaraṇassa paṭikkhittattā.",
  "tika-vin07t2:101_10": "Vuttañhi “sace sabbo saṅgho sabhāgāpattiyā sati vuttavidhiṁ akatvā uposathaṁ karoti,",
  "tika-vin07t2:101_11": "vuttanayeneva sabbo saṅgho āpattiṁ āpajjatī”tiādi.",
  "tika-vin07t2:101_12": "“Yattha āmisaparibhogo vaṭṭati,",
  "tika-vin07t2:101_13": "dhammaparibhogopi tattha vaṭṭatī”ti alajjīhi saha paribhogo ca aṭṭhakathāyaṁ paṭikkhitto ekato kammakaraṇassāpi dhammaparibhogattā.",
  "tika-vin07t2:101_14": "Tasmā yathā hi pāḷiyaṁ pārājikāpattiāpajjanakapuggalaniyamatthaṁ yvāyaṁ ñatticatutthena kammena…pe…",
  "tika-vin07t2:101_15": "upasampanno,",
  "tika-vin07t2:101_16": "ayaṁ imasmiṁ atthe adhippeto bhikkhūti imasmiṁ vacane sabbepi ñatticatutthakammena upasampannā pārājikāpajjanakapuggalāyevāti",
  "tika-vin07t2:101_17": "niyamo na sijjhati pārājikānāpajjanakānampi sekkhādīnaṁ sambhavā,",
  "tika-vin07t2:101_18": "atha kho ñatticatutthakammena upasampannesuyeva pārājikāpattiāpajjanakā alajjī bālaputhujjanā labbhanti,",
  "tika-vin07t2:101_19": "na pana ehibhikkhuādīsūti evaṁ niyamo sijjhati,",
  "tika-vin07t2:101_20": "evamidhāpi pakatattesuyeva ekato kammakaraṇārahā anāpattikā lajjī kukkuccakā sikkhākāmā upalabbhanti,",
  "tika-vin07t2:101_21": "na apakatattesūti evameva niyamo sijjhati apakatattānaṁ gaṇapūraṇattābhāvena asaṁvāsikattaniyamato.",
  "tika-vin07t2:101_22": "Alajjino pana gaṇapūrakā hutvā kammassa sādhanato asaṁvāsikesu na gahitā kattabbavidhiṁ akatvā tehi saha",
  "tika-vin07t2:101_23": "madditvā kammaṁ karontānaṁ āpatti alajjitā ca na vigacchatīti veditabbaṁ.",
  "tika-vin07t2:101_24": "“Eko alajjī alajjīsatampi karotī”ti hi vuttaṁ,",
  "tika-vin07t2:101_25": "teneva vakkhati “sabbepi lajjino etesu kammādīsu saha vasantī”tiādi.",
  "tika-vin07t2:101_26": "Ayañcattho upari vitthārato āvi bhavissati.",
  "tika-vin07t2:102_0": "Tathāti sīmāparicchinnehītiādiṁ parāmasati.",
  "tika-vin07t2:102_1": "Ekato vandanabhuñjanagāmappavesanavattāpaṭivattakaraṇauggahaparipucchāsajjhāyakaraṇādisāmaggikiriyāvasena",
  "tika-vin07t2:102_2": "bhagavatā paññattasikkhāpadasikkhanaṁ samasikkhatā nāma,",
  "tika-vin07t2:102_3": "tañca lajjīheva samaṁ sikkhitabbaṁ,",
  "tika-vin07t2:102_4": "na alajjīhīti dassetuṁ “paññattaṁ pana…pe…",
  "tika-vin07t2:102_5": "samasikkhatā nāmā”ti vuttaṁ.",
  "tika-vin07t2:102_6": "Tattha anatikkamanavasena uggahaparipucchādivasena ca lajjīpuggalehi samaṁ ekato sikkhitabbā samasikkhāti sikkhāpadāni vuttāni,",
  "tika-vin07t2:102_7": "tāsaṁ samasikkhanaṁ yathāvuttanayena lajjīhi sikkhitabbabhāvo samasikkhatā nāmāti adhippāyo.",
  "tika-vin07t2:102_8": "Yathāvuttesu ekakammādīsu alajjīnaṁ lajjidhamme anokkante lajjīhi saha saṁvāso natthi,",
  "tika-vin07t2:102_9": "tato bahiyeva te sandissantīti āha sabbepi lajjinotiādi.",
  "tika-vin07t2:103_0": "56.",
  "tika-vin07t2:103_1": "Yaṁ taṁ vuttanti sambandho.",
  "tika-vin07t2:103_2": "Vatthumeva na hotīti suvaṇṇādīhi kataitthirūpānaṁ aṅgajātesupi nimittavohāradassanato tattha pārājikāsaṅkānivattanatthaṁ vuttaṁ.",
  "tika-vin07t2:103_3": "Teneva vinītavatthūsu lepacittādivatthūsu sañjātakukkuccassa pārājikena anāpatti vuttā.",
  "tika-vin07t2:104_0": "Paṭhamacatukkavaṇṇanā",
  "tika-vin07t2:105_0": "57.Assāti ākhyātapadanti tassa atthaṁ dassento “hotī”ti āha,",
  "tika-vin07t2:105_1": "bhaveyyāti attho,",
  "tika-vin07t2:105_2": "hotīti vuttaṁ hoti.",
  "tika-vin07t2:105_3": "Dutiye atthavikappe “hotī”ti idaṁ vacanaseso.",
  "tika-vin07t2:106_0": "58.Sādiyantassevāti ettha sādiyanaṁ nāma sevetukāmatācittassa uppādanamevāti āha “paṭisevanacittasamaṅgissā”ti.",
  "tika-vin07t2:106_1": "Paṭipakkhanti aniṭṭhaṁ ahitaṁ.",
  "tika-vin07t2:106_2": "“Bhikkhūnaṁ paccatthikā bhikkhupaccatthikā”ti vutte upari vuccamānā rājapaccatthikādayopi idheva pavisantīti",
  "tika-vin07t2:106_3": "taṁ nivattanatthaṁ bhikkhū eva paccatthikāti rājapaccatthikānurūpena attho dassito.",
  "tika-vin07t2:106_4": "Tasmiṁ khaṇeti pavesanakkhaṇe.",
  "tika-vin07t2:106_5": "Aggato hi yāva mūlā pavesanakiriyāya vattamānakālo pavesanakkhaṇo nāma.",
  "tika-vin07t2:106_6": "Paviṭṭhakāleti aṅgajātassa yattakaṁ ṭhānaṁ pavesanārahaṁ,",
  "tika-vin07t2:106_7": "tattakaṁ anavasesato paviṭṭhakāle,",
  "tika-vin07t2:106_8": "pavesanakiriyāya niṭṭhitakkhaṇeti attho.",
  "tika-vin07t2:106_9": "Evaṁ paviṭṭhassa uddharaṇārambhato antarā ṭhitakāle ṭhitaṁ aṅgajātaṁ,",
  "tika-vin07t2:106_10": "tassa ṭhiti vā ṭhitaṁ nāma,",
  "tika-vin07t2:106_11": "aṭṭhakathāyaṁ pana mātugāmassa sukkavissaṭṭhiṁ patvā sabbathā vāyāmato oramitvā ṭhitakālaṁ sandhāya “sukkavissaṭṭhisamaye”ti vuttaṁ,",
  "tika-vin07t2:106_12": "tadubhayampi ṭhitamevāti gahetabbaṁ.",
  "tika-vin07t2:106_13": "Uddharaṇaṁ nāma yāva aggā nīharaṇakiriyāya vattamānakāloti āha “nīharaṇakāle paṭisevanacittaṁ upaṭṭhāpetī”ti.",
  "tika-vin07t2:107_0": "Ettha ca yasmā parehi upakkamiyamānassa aṅgajātādikāyacalanassa vijjamānattā sevanacitte upaṭṭhitamatte",
  "tika-vin07t2:107_1": "tasmiṁ khaṇe cittajarūpena sañjāyamānaṁ aṅgajātādicalanaṁ iminā sevanacittena uppāditameva hoti.",
  "tika-vin07t2:107_2": "Apica sevanacitte uppanne parehi anupakkamiyamānassāpi aṅgajāte calanaṁ hoteva,",
  "tika-vin07t2:107_3": "tañca tena kataṁ nāma hoti,",
  "tika-vin07t2:107_4": "tasmā kāyacittato samuṭṭhitaṁ pārājikāpattiṁ so āpajjatiyeva ubbhajāṇumaṇḍalikā viya.",
  "tika-vin07t2:107_5": "Tatthāpi hi “adhakkhakaṁ ubbhajāṇumaṇḍalaṁ āmasanaṁ vā…pe…",
  "tika-vin07t2:107_6": "paṭipīḷanaṁ vā sādiyeyyā”ti sādiyanamatteyeva āpatti vuttā,",
  "tika-vin07t2:107_7": "bhikkhuno kāyasaṁsagge pana “kāyasaṁsaggaṁ samāpajjeyyā”ti attano upakkamassa āpattinimittabhāvena vuttattā",
  "tika-vin07t2:107_8": "itthiyā phusiyamānassa kāyasaṁsaggarāge ca itthiyā sañjanitakāyacalane ca vijjamānepi attano payogābhāvena",
  "tika-vin07t2:107_9": "anāpattiyeva vuttāti gahetabbaṁ.",
  "tika-vin07t2:107_10": "Keci pana “paṭhamasaṅghādisesavisayepi parehi balakkārena hatthādīhi upakkamiyamānassa mocanassādo ca uppajjati,",
  "tika-vin07t2:107_11": "tena ca asucimhi mutte saṅghādiseso,",
  "tika-vin07t2:107_12": "amutte thullaccayaṁ evā”ti vadanti.",
  "tika-vin07t2:107_13": "Aṅgārakāsunti aṅgārarāsiṁ,",
  "tika-vin07t2:107_14": "aṅgārapuṇṇāvāṭaṁ vā.",
  "tika-vin07t2:107_15": "Itthiyā upakkamiyamāne asādiyanaṁ nāma na sabbesaṁ visayoti āha imañhītiādi.",
  "tika-vin07t2:107_16": "Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasaggīhi.",
  "tika-vin07t2:107_17": "Assāti asādiyantassa.",
  "tika-vin07t2:107_18": "Catukkaṁ nīharitvā ṭhapesīti ettha ekapuggalavisayatāya ekopi anāpattivāro pavesanapaviṭṭhaṭhitauddharaṇasaṅkhaātānaṁ",
  "tika-vin07t2:107_19": "catunnaṁ padānaṁ vasena “catukka”nti vutto.",
  "tika-vin07t2:107_20": "Paṭhamacatukkakathāti ettha pana anāpattivārena saddhiṁ pañcannaṁ vārānaṁ vuttanayena “pañca catukkā”ti",
  "tika-vin07t2:107_21": "vattabbepi ekamaggavisayatāya tesaṁ ekattaṁ āropetvā paṭhamacatukkatā vuttā.",
  "tika-vin07t2:107_22": "Teneva vakkhati tiṇṇaṁ maggānaṁ vasena tīṇi suddhikacatukkānītiādi.",
  "tika-vin07t2:108_0": "Ekūnasattatidvisatacatukkakathāvaṇṇanā",
  "tika-vin07t2:109_0": "59-",
  "tika-vin07t2:109_1": "60.Mattanti surādīhi mattaṁ.",
  "tika-vin07t2:109_2": "Akkhāyitanimittā idha uttarapadalopena akkhāyitasaddena vuttāti āha “akkhāyitanimitta”nti.",
  "tika-vin07t2:109_3": "Jāgarantintiādi visesanarahitattā “suddhikacatukkānī”ti vuttaṁ.",
  "tika-vin07t2:109_4": "Samānācariyakātherāti ekācariyassa uddesantevāsikā.",
  "tika-vin07t2:109_5": "Gaṅgāya aparabhāgo aparagaṅgaṁ.",
  "tika-vin07t2:109_6": "Vatareti garahatthe nipāto.",
  "tika-vin07t2:109_7": "Evaṁ vinayagarukānanti iminā upari upatissattherena vuccamānavinicchayassa garukaraṇīyatāya kāraṇaṁ vuttaṁ.",
  "tika-vin07t2:109_8": "Sabbaṁ pariyādiyitvāti sabbaṁ pārājikakhettaṁ anavasesato gahetvā.",
  "tika-vin07t2:109_9": "Yadi hi sāvasesaṁ katvā paññapeyya,",
  "tika-vin07t2:109_10": "alajjīnaṁ tattha lesena ajjhācārasoto pavattatīti āha “sotaṁ chinditvā”ti.",
  "tika-vin07t2:109_11": "Sahaseyyādipaṇṇattivajjasikkhāpadesuyeva sāvasesaṁ katvāpi paññāpanaṁ sambhavati,",
  "tika-vin07t2:109_12": "na lokavajjesūti āha idañhītiādi.",
  "tika-vin07t2:109_13": "Sahaseyyasikkhāpade hi kiñcāpi yebhuyyacchanne yebhuyyaparicchanne heṭṭhimaparicchedato pācittiyaṁ dassitaṁ,",
  "tika-vin07t2:109_14": "upaḍḍhacchanne upaḍḍhaparicchanne dukkaṭaṁ,",
  "tika-vin07t2:109_15": "tathāpi sāvasesattā paññattiyā yebhuyyacchannaupaḍḍhaparicchannādīsupi aṭṭhakathāyaṁ pācittiyameva dassitaṁ.",
  "tika-vin07t2:109_16": "Idha pana niravasesattā paññattiyā bhagavatā dassitaṁ yebhuyyena akkhāyitanimittato heṭṭhā pārājikakkhettaṁ natthi,",
  "tika-vin07t2:109_17": "thullaccayādimeva tattha labbhati.",
  "tika-vin07t2:110_0": "Upatissattherena vuttasseva vinicchayassa aññampi upatthambhakāraṇaṁ dassento apicātiādimāha.",
  "tika-vin07t2:110_1": "Nimitte appamattikāpi maṁsarāji sace avasiṭṭhā hoti,",
  "tika-vin07t2:110_2": "taṁ yebhuyyakkhāyitameva hoti,",
  "tika-vin07t2:110_3": "tato paraṁ pana sabbaso khāyite nimitte dukkaṭamevāti dassento āha “tato paraṁ thullaccayaṁ natthī”ti.",
  "tika-vin07t2:110_4": "Keci panettha vaccamaggādiṁ cattāro koṭṭhāse katvā “tesu dve koṭṭhāse atikkamma yāva tatiyakoṭṭhāsassa pariyosānā khāyitaṁ yebhuyyakkhāyitaṁ nāma,",
  "tika-vin07t2:110_5": "tato paraṁ thullaccayaṁ natthi,",
  "tika-vin07t2:110_6": "yāva catutthakoṭṭhāsassa pariyosānā khāyitaṁ,",
  "tika-vin07t2:110_7": "tampi dukkaṭavatthuyevā”ti ca vadanti,",
  "tika-vin07t2:110_8": "taṁ na yuttaṁ.",
  "tika-vin07t2:110_9": "Matasarīrasmiṁyeva veditabbanti mataṁ yebhuyyena akkhāyitantiādivacanato vuttaṁ.",
  "tika-vin07t2:110_10": "Yadipi nimittantiādi jīvamānakasarīrameva sandhāya vuttaṁ tasseva adhikatattā.",
  "tika-vin07t2:110_11": "Teneva mātikāṭṭhakathāyaṁ “jīvamānakasarīrassa vuttappakāre magge sacepi tacādīni anavasesetvā sabbaso chinne”tiādi vuttaṁ.",
  "tika-vin07t2:110_12": "Sabbaso khāyitanti nimittamaṁsaṁ sabbaṁ chinnanti attho.",
  "tika-vin07t2:110_13": "Nimittasaṇṭhānanti chinnamaṁsassa anto yāva muttavatthikosā chiddākāro abbhantarachavicammamatto itthinimittākāro,",
  "tika-vin07t2:110_14": "tenāha “pavesanaṁ jāyatī”ti.",
  "tika-vin07t2:110_15": "Nimittasaṇṭhānaṁ pana anavasesetvāti pavesanārahachiddākārena ṭhitaabbhantaramaṁsādiṁ anavasesetvā.",
  "tika-vin07t2:110_16": "Etena yāva paveso labbhati,",
  "tika-vin07t2:110_17": "tāva maggoyevāti dasseti.",
  "tika-vin07t2:110_18": "Nimittato patitāya maṁsapesiyāti idaṁ nimittasaṇṭhānavirahitaṁ abbhantaramaṁsakhaṇḍaṁ sandhāya vuttaṁ.",
  "tika-vin07t2:110_19": "Nimittasaṇṭhānaṁ akopetvā samantato chinditvā uddhaṭamaṁsapesiyā pana matasarīre yebhuyyena akkhāyitanimitte viya upakkamantassa pārājikameva.",
  "tika-vin07t2:111_0": "Evaṁ jīvamānakamanussasarīre labbhamānavisesaṁ dassetvā idāni matasarīre dassetuṁ matasarīre panātiādimāha.",
  "tika-vin07t2:111_1": "Vatthikosesūti purisānaṁ aṅgajātakosacammesu.",
  "tika-vin07t2:111_2": "“Navadvāro mahāvaṇo”tiādi vacanato manussānaṁ akkhināsādīni vaṇasaṅkhepena thullaccayakkhettānīti tesupi thullaccayaṁ vuttaṁ,",
  "tika-vin07t2:111_3": "evaṁ manussānaṁ matasarīrepi,",
  "tika-vin07t2:111_4": "tenāha mate allasarīretiādi.",
  "tika-vin07t2:111_5": "Tattha allasarīreti akuthitaṁ sandhāya vuttaṁ.",
  "tika-vin07t2:111_6": "Pārājikakkhetteti yebhuyyena akkhāyitampi sandhāya vuttaṁ.",
  "tika-vin07t2:111_7": "Thullaccayakkhetteti upaḍḍhakkhāyitādimpi sandhāya vuttaṁ.",
  "tika-vin07t2:111_8": "Ettha ca akkhināsādithullaccayakkhettesu yebhuyyena akkhāyitesupi thullaccayaṁ,",
  "tika-vin07t2:111_9": "upaḍḍhakkhāyitādīsu dukkaṭanti veditabbaṁ.",
  "tika-vin07t2:111_10": "Sabbesampīti yathāvuttahatthiādīhi aññesaṁ tiracchānānaṁ saṅgaṇhanatthaṁ vuttaṁ.",
  "tika-vin07t2:111_11": "Tiracchānagatānaṁ akkhikaṇṇavaṇesu dukkaṭaṁ pana aṭṭhakathāppamāṇena gahetabbaṁ,",
  "tika-vin07t2:111_12": "“amaggena amaggaṁ paveseti,",
  "tika-vin07t2:111_13": "āpatti thullaccayassā”ti hi sāmaññato vuttaṁ,",
  "tika-vin07t2:111_14": "na pana manussānanti visesetvā.",
  "tika-vin07t2:111_15": "Yadi hi manussānaññeva vaṇesu thullaccayaṁ siyā,",
  "tika-vin07t2:111_16": "hatthiassādīnaṁ nāsavatthikosesupi paṭaṅgamukhamaṇḍūkassa mukhasaṇṭhānepi ca vaṇasaṅkhepato thullaccayaṁ na vattabbaṁ siyā, vuttañca.",
  "tika-vin07t2:111_17": "Tasmā aṭṭhakathācariyā evettha pamāṇaṁ.",
  "tika-vin07t2:111_18": "Matānaṁ tiracchānagatānanti matakena sambandho.",
  "tika-vin07t2:112_0": "Methunarāgena vatthikosaṁ pavesentassa thullaccayaṁ vuttanti āha “vatthikosaṁ appavesento”ti.",
  "tika-vin07t2:112_1": "Methunarāgo ca nāma kāyasaṁsaggarāgaṁ mocanassādañca muñcitvā visuṁ dvayaṁdvayasamāpattiyā rāgo,",
  "tika-vin07t2:112_2": "so ca purisādīsupi uppajjati,",
  "tika-vin07t2:112_3": "tena ca apārājikakkhette itthisarīrepi upakkamantassa asucimhi muttepi saṅghādiseso na hoti,",
  "tika-vin07t2:112_4": "khettānurūpaṁ thullaccayadukkaṭameva hotīti veditabbaṁ.",
  "tika-vin07t2:112_5": "Appavesentoti iminā tīsu maggesu pavesanādhippāye asatipi methunarāgena bahi ghaṭṭanaṁ sambhavatīti dasseti,",
  "tika-vin07t2:112_6": "teneva thullaccayaṁ vuttaṁ,",
  "tika-vin07t2:112_7": "itarathā pavesanādhippāyena bahi chupantassa methunassa pubbapayogattā dukkaṭameva vattabbaṁ siyā.",
  "tika-vin07t2:112_8": "Nimittena nimittaṁ chupati thullaccayanti idañca “na ca,",
  "tika-vin07t2:112_9": "bhikkhave,",
  "tika-vin07t2:112_10": "rattacittena aṅgajātaṁ chupitabbaṁ,",
  "tika-vin07t2:112_11": "yo chupeyya,",
  "tika-vin07t2:112_12": "āpatti thullaccayassā”ti imassa cammakkhandhake āgatassa suttassa vasena vuttaṁ.",
  "tika-vin07t2:112_13": "Tattha ca kesañci aññathāpi atthavikappassa bījaṁ dassento mahāaṭṭhakathāyaṁ panātiādimāha.",
  "tika-vin07t2:112_14": "Mukheneva chupanaṁ sandhāyāti oṭṭhajivhādimukhāvayavena chupanaṁ sandhāya.",
  "tika-vin07t2:112_15": "Oḷārikattāti ajjhācārassa thullattā.",
  "tika-vin07t2:112_16": "Taṁ sandhāyabhāsitanti taṁ yathāvuttasuttaṁ.",
  "tika-vin07t2:112_17": "Suttañhi ajjhācāraṁ sandhāya paṭicca vuttattā “sandhāyabhāsita”nti vuccati.",
  "tika-vin07t2:112_18": "Suṭṭhusallakkhetvāti piṭṭhiṁ abhiruhantānaṁ aṅgajātamukheneva nimittachupanassa sambhavaṁ methunarāgīnañca",
  "tika-vin07t2:112_19": "aṅgajātena chupanasseva anurūpatañca sutte ca “mukhenā”ti avuttatañca aññañca nayaṁ yathābalaṁ suṭṭhu",
  "tika-vin07t2:112_20": "sallakkhetvāti attho.",
  "tika-vin07t2:112_21": "Saṅghādisesoti manussitthiṁ sandhāya vuttaṁ.",
  "tika-vin07t2:112_22": "Passāvamagganti idaṁ cammakkhandhake nidānavasena vuttaṁ.",
  "tika-vin07t2:112_23": "Itaramaggadvayaṁ pana nimittamukhena chupantassa vaṇasaṅkhepena thullaccayameva.",
  "tika-vin07t2:112_24": "Vuttanayenevāti methunarāgeneva.",
  "tika-vin07t2:112_25": "Nimittamukhena pana vinā methunarāgena manussitthiyā vā tiracchānagatitthiyā vā passāvamaggaṁ pakatimukhena",
  "tika-vin07t2:112_26": "chupantassa dukkaṭameva pakatimukhena pakatimukhachupane viya,",
  "tika-vin07t2:112_27": "itarathā tatthāpi thullaccayena bhavitabbaṁ,",
  "tika-vin07t2:112_28": "tañca na yuttaṁ khandhakasuttepi tathā avuttattā.",
  "tika-vin07t2:112_29": "Kāyasaṁsaggarāgena dukkaṭanti nimittamukhena vā pakatimukhādiṁ itarakāyena vā kāyasaṁsaggarāgena chupantassa dukkaṭameva.",
  "tika-vin07t2:113_0": "Ettha ca kāyasaṁsaggarāgena bahinimitte upakkamato ajānantasseva aṅgajātaṁ yadi pārājikakkhettaṁ chupati,",
  "tika-vin07t2:113_1": "tattha kiṁ hotīti?",
  "tika-vin07t2:113_2": "Keci tāva “methunarāgassa abhāvā manussitthiyā saṅghādiseso,",
  "tika-vin07t2:113_3": "sesesu vatthuvasena thullaccayadukkaṭānī”ti vadanti.",
  "tika-vin07t2:113_4": "Aññe pana “pavesanakkhaṇe phassassa sādiyanasambhavato balakkārena upakkamanakkhaṇe viya pārājikamevā”ti vadanti,",
  "tika-vin07t2:113_5": "idameva yuttataraṁ.",
  "tika-vin07t2:113_6": "Maggattayato hi aññasmiṁ padeseyeva kāyasaṁsaggādirāgabhedato āpattibhedo labbhati,",
  "tika-vin07t2:113_7": "na maggattaye.",
  "tika-vin07t2:113_8": "Tattha pana yena kenaci ākārena phassassa sādiyanakkhaṇe pārājikameva,",
  "tika-vin07t2:113_9": "teneva paropakkamena pavesanādīsu rāgabhedaṁ anuddharitvā sādiyanamattena pārājikaṁ vuttaṁ.",
  "tika-vin07t2:114_0": "Santhatacatukkabhedakathāvaṇṇanā",
  "tika-vin07t2:115_0": "61-",
  "tika-vin07t2:115_1": "2.Paṭipannakassāti āraddhavipassakassa.",
  "tika-vin07t2:115_2": "Upādinnakanti kāyindriyaṁ sandhāya vuttaṁ.",
  "tika-vin07t2:115_3": "Upādinnakena phusatīti upādinnakasarīrena phusīyatīti kammasādhanena attho daṭṭhabbo.",
  "tika-vin07t2:115_4": "Atha vā evaṁ karonto bhikkhu kiñci upādinnakaṁ upādinnakena na phusatīti attho.",
  "tika-vin07t2:115_5": "Lesaṁ oḍḍessantīti lesaṁ ṭhapessanti,",
  "tika-vin07t2:115_6": "parikappessantīti attho.",
  "tika-vin07t2:115_7": "Santhatādibhedehi bhinditvāti santhatādivisesanehi visesetvā.",
  "tika-vin07t2:115_8": "Santhatāyāti samudāye ekadesavohāro daḍḍhassa paṭassa chiddantiādīsu viya.",
  "tika-vin07t2:115_9": "Yathā hi paṭassa ekadesova vatthato daḍḍhoti vuccati,",
  "tika-vin07t2:115_10": "taṁ ekadesavohāraṁ samudāye paṭe upacārato āropetvā puna taṁ samudāyaṁ daḍḍhappadesasaṅkhātachiddasambandhībhāvena",
  "tika-vin07t2:115_11": "“daḍḍhassa paṭassa chidda”nti voharanti,",
  "tika-vin07t2:115_12": "evamidhāpi itthiyā maggappadesavohāraṁ samudāyabhūtāya itthiyā āropetvā puna taṁ itthiṁ santhatamaggasambandhiniṁ",
  "tika-vin07t2:115_13": "katvā santhatāya itthiyā vaccamaggenātiādi vuttaṁ.",
  "tika-vin07t2:115_14": "Sāratthadīpaniyaṁ panettha “ekadese samudāyavohāro”ti vuttaṁ,",
  "tika-vin07t2:115_15": "taṁ na yuttaṁ avayavavohārena samudāyasseva patīyamānattā.",
  "tika-vin07t2:115_16": "Itarathā hi santhatāya vaccamaggenāti itthiliṅgatā maggasambandhitā ca na siyā,",
  "tika-vin07t2:115_17": "ekadese samudāyopacārassa pana ekadesova attho sākhāya chijjamānāya rukkho chijjatītiādīsu viya.",
  "tika-vin07t2:116_0": "Vatthādīni maggassa anto appavesetvā bahiyeva veṭhanaṁ sandhāya “paliveṭhetvā”ti vuttaṁ.",
  "tika-vin07t2:116_1": "Samudāye avayavūpacāreneva bhikkhupi santhato nāmātiādi vuttaṁ.",
  "tika-vin07t2:116_2": "Yattake paviṭṭheti tilabījamatte paviṭṭhe.",
  "tika-vin07t2:116_3": "Akkhināsādīnaṁ santhatattepi yathāvatthukamevāti āha thullaccayakkhette thullaccayantiādi.",
  "tika-vin07t2:116_4": "Khāṇuṁ ghaṭṭentassa dukkaṭanti itthinimittassa anto khāṇuṁ pavesetvā samatalaṁ,",
  "tika-vin07t2:116_5": "atirittaṁ vā ṭhitaṁ khāṇuṁ sace ghaṭṭeti,",
  "tika-vin07t2:116_6": "ghaṭṭentassa dukkaṭaṁ pavesābhāvato.",
  "tika-vin07t2:116_7": "Sace pana īsakaṁ anto allokāse pavesetvā ṭhitaṁ anupādinnameva khāṇusīsaṁ aṅgajātena chupati,",
  "tika-vin07t2:116_8": "pārājikameva.",
  "tika-vin07t2:116_9": "Tassa talanti veḷunaḷādikassa antotalaṁ.",
  "tika-vin07t2:116_10": "Bahiddhā khāṇuketi anto pavesitaveḷupabbādikassa bahi nikkhantasīsaṁ sandhāya vuttaṁ.",
  "tika-vin07t2:116_11": "Yathā ca itthinimittetiādīsu yathā itthiyā passāvamagge khāṇuṁ katvā ghaṭṭanādikaṁ vuttaṁ,",
  "tika-vin07t2:116_12": "evaṁ sabbattha vaccamaggādīsupi lakkhaṇaṁ veditabbanti attho.",
  "tika-vin07t2:117_0": "Rājapaccatthikādicatukkabhedakathāvaṇṇanā",
  "tika-vin07t2:118_0": "65.Kerāṭikāti vañcakā.",
  "tika-vin07t2:118_1": "Paṭhamaṁ itthidhuttameva dassetvā idāni itaradhuttepi saṅgahetvā dassetuṁ “itthidhuttasurādhuttādayo vā”ti vuttaṁ.",
  "tika-vin07t2:119_0": "Āpattānāpattivāravaṇṇanā",
  "tika-vin07t2:120_0": "66.",
  "tika-vin07t2:120_1": "Paṭiññātakaraṇaṁ natthi sevetukāmatā maggena maggappaṭipattīti dvinnaṁ aṅgānaṁ siddhattā.",
  "tika-vin07t2:120_2": "Dūsitassa pana maggena maggappaṭipatti evamekaṁ aṅgaṁ siddhaṁ,",
  "tika-vin07t2:120_3": "sevetukāmatāsaṅkhātaṁ sādiyanaṁ asiddhaṁ.",
  "tika-vin07t2:120_4": "Tasmā so pucchitvā “sādiyi”nti vuttapaṭiññāya nāsetabbo.",
  "tika-vin07t2:120_5": "Tatthevāti vesāliyaṁ mahāvane eva.",
  "tika-vin07t2:120_6": "Sabbaṅgagatanti sabbakāyagataṁ.",
  "tika-vin07t2:120_7": "“Lohitaṁ viyā”ti vuttattā kesādīnaṁ vinimuttaṭṭhāne sabbatthāti gahetabbaṁ.",
  "tika-vin07t2:120_8": "Niccameva ummattako hotīti yassa pittakosato pittaṁ calitvā sabbadā bahi nikkhantaṁ hoti,",
  "tika-vin07t2:120_9": "taṁ sandhāya vuttaṁ.",
  "tika-vin07t2:120_10": "Yassa pana pittaṁ calitvā pittakoseyeva ṭhitaṁ hoti,",
  "tika-vin07t2:120_11": "kadāci vā nikkhantaṁ puna nikkhamati,",
  "tika-vin07t2:120_12": "sopi antarantarā saññaṁ paṭilabhati bhesajjena ca pakatiārogyaṁ paṭilabhatīti veditabbaṁ.",
  "tika-vin07t2:121_0": "Padabhājanīyavaṇṇanānayo niṭṭhito.",
  "tika-vin07t2:122_0": "Pakiṇṇakakathāvaṇṇanā",
  "tika-vin07t2:123_0": "Pakiṇṇakanti vomissakanayaṁ.",
  "tika-vin07t2:123_1": "Samuṭṭhānanti uppattikāraṇaṁ.",
  "tika-vin07t2:123_2": "Kiriyātiādi nidassanamattaṁ akiriyādīnampi saṅgahato.",
  "tika-vin07t2:123_3": "Vedanāya saha kusalañca veditabbanti yojetabbaṁ.",
  "tika-vin07t2:123_4": "Sabbasaṅgāhakavasenāti sabbesaṁ sikkhāpadānaṁ saṅgāhakavasena “kāyo vācā kāyavācā kāyacittaṁ vācācittaṁ",
  "tika-vin07t2:123_5": "kāyavācācitta”nti evaṁ vuttāni cha āpattisamuṭṭhānāni.",
  "tika-vin07t2:123_6": "Samuṭṭhānādayo hi āpattiyā eva honti,",
  "tika-vin07t2:123_7": "na sikkhāpadassa.",
  "tika-vin07t2:123_8": "Taṁtaṁsikkhāpadassa niyataāpattiyā eva gahaṇatthaṁ pana sikkhāpadasīsena samuṭṭhānādīnaṁ kathanaṁ.",
  "tika-vin07t2:123_9": "Evañhi āpattiviseso paññāyati āpatti-",
  "tika-vin07t2:123_10": "saddassa sabbāpattisādhāraṇattā,",
  "tika-vin07t2:123_11": "imesu pana chasu samuṭṭhānesu purimāni tīṇi acittakāni,",
  "tika-vin07t2:123_12": "pacchimāni sacittakāni.",
  "tika-vin07t2:123_13": "Samāsato taṁ imaṁ pakiṇṇakaṁ viditvā veditabbanti sambandho.",
  "tika-vin07t2:123_14": "Cha samuṭṭhānāni etassāti chasamuṭṭhānaṁ.",
  "tika-vin07t2:123_15": "Evaṁ sesesupi.",
  "tika-vin07t2:124_0": "Atthi kathinasamuṭṭhānantiādi samuṭṭhānasīsavasena dvisamuṭṭhānaekasamuṭṭhānānaṁ dassanaṁ.",
  "tika-vin07t2:124_1": "Terasa hi samuṭṭhānasīsāni paṭhamapārājikasamuṭṭhānaṁ adinnādānasamuṭṭhānaṁ sañcarittasamuṭṭhānaṁ samanubhāsanasamuṭṭhānaṁ",
  "tika-vin07t2:124_2": "kathinasamuṭṭhānaṁ eḷakalomasamuṭṭhānaṁ padasodhammasamuṭṭhānaṁ addhānasamuṭṭhānaṁ theyyasatthasamuṭṭhānaṁ",
  "tika-vin07t2:124_3": "dhammadesanāsamuṭṭhānaṁ bhūtārocanasamuṭṭhānaṁ corīvuṭṭhāpanasamuṭṭhānaṁ ananuññātasamauṭṭhānanti.",
  "tika-vin07t2:124_4": "Tattha atthi chasamuṭṭhānanti iminā sañcarittasamuṭṭhānaṁ vuttaṁ,",
  "tika-vin07t2:124_5": "pañcasamuṭṭhānassa abhāvato “atthi pañcasamuṭṭhāna”nti avatvā “atthi catusamuṭṭhāna”nti vuttaṁ,",
  "tika-vin07t2:124_6": "iminā ca addhānasamuṭṭhānaṁ ananuññātasamuṭṭhānañca saṅgahitaṁ.",
  "tika-vin07t2:124_7": "Yañhi paṭhamatatiyacatutthachaṭṭhehi samuṭṭhānehi samuṭṭhāti,",
  "tika-vin07t2:124_8": "idaṁ addhānasamuṭṭhānaṁ.",
  "tika-vin07t2:124_9": "Yaṁ pana dutiyatatiyapañcamachaṭṭhehi samuṭṭhāti,",
  "tika-vin07t2:124_10": "idaṁ ananuññātasamuṭṭhānaṁ.",
  "tika-vin07t2:124_11": "Atthi tisamuṭṭhānanti iminā adinnādānasamuṭṭhānaṁ bhūtārocanasamuṭṭhānañca saṅgahitaṁ.",
  "tika-vin07t2:124_12": "Yañhi sacittakehi tīhi samuṭṭhāti,",
  "tika-vin07t2:124_13": "idaṁ adinnādānasamuṭṭhānaṁ.",
  "tika-vin07t2:124_14": "Yaṁ pana acittakehi tīhi samuṭṭhāti,",
  "tika-vin07t2:124_15": "idaṁ bhūtārocanasamuṭṭhānaṁ.",
  "tika-vin07t2:124_16": "Atthi kathinasamuṭṭhānantiādinā pana avasesasamauṭṭhānasīsavasena dvisamuṭṭhānaṁ ekasamuṭṭhānañca saṅgaṇhāti.",
  "tika-vin07t2:124_17": "Tattha hi yaṁ tatiyachaṭṭhehi samuṭṭhāti,",
  "tika-vin07t2:124_18": "idaṁ kathinasamuṭṭhānaṁ nāma.",
  "tika-vin07t2:124_19": "Yaṁ pana paṭhamacatutthehi samuṭṭhāti,",
  "tika-vin07t2:124_20": "idaṁ eḷakalomasamuṭṭhānaṁ.",
  "tika-vin07t2:124_21": "Yaṁ chaṭṭheneva samuṭṭhāti,",
  "tika-vin07t2:124_22": "idaṁ dhuranikkhepasamuṭṭhānaṁ,",
  "tika-vin07t2:124_23": "“samanubhāsanasamauṭṭhāna”ntipi tasseva nāmaṁ.",
  "tika-vin07t2:124_24": "Iti sarūpena aṭṭha āpattisīsāni dassitāni.",
  "tika-vin07t2:124_25": "Ādisaddena panettha avasesāni paṭhamapārājikasamuṭṭhānapadasodhammatheyyasatthadhammadesanācorīvuṭṭhāpanasamuṭṭhānāni",
  "tika-vin07t2:124_26": "pañcapi samuṭṭhānasīsāni saṅgahitāni.",
  "tika-vin07t2:124_27": "Tattha yaṁ kāyacittato samuṭṭhāti,",
  "tika-vin07t2:124_28": "idaṁ paṭhamapārājikasamuṭṭhānaṁ.",
  "tika-vin07t2:124_29": "Yaṁ dutiyapañcamehi samuṭṭhāti,",
  "tika-vin07t2:124_30": "idaṁ padasodhammasamuṭṭhānaṁ.",
  "tika-vin07t2:124_31": "Yaṁ catutthachaṭṭhehi samuṭṭhāti,",
  "tika-vin07t2:124_32": "idaṁ theyyasatthasamuṭṭhānaṁ.",
  "tika-vin07t2:124_33": "Yaṁ pañcameneva samuṭṭhāti,",
  "tika-vin07t2:124_34": "idaṁ dhammadesanāsamauṭṭhānaṁ.",
  "tika-vin07t2:124_35": "Yaṁ pañcamachaṭṭhehi samuṭṭhāti,",
  "tika-vin07t2:124_36": "idaṁ corīvuṭṭhāpanasamuṭṭhānaṁ.",
  "tika-vin07t2:124_37": "Ettha ca pacchimesu tīsu sacittakasamuṭṭhānesu ekekasamuṭṭhānavasena ekasamuṭṭhānāni tividhāni.",
  "tika-vin07t2:124_38": "Dvisamuṭṭhānāni pana paṭhamacatutthehi vā dutiyapañcamehi vā tatiyachaṭṭhehi vā catutthachaṭṭhehi vā",
  "tika-vin07t2:124_39": "pañcamachaṭṭhehi vā samuṭṭhānavasena pañcavidhānīti veditabbāni.",
  "tika-vin07t2:125_0": "Evaṁ samuṭṭhānavasena sabbasikkhāpadāni terasadhā dassetvā idāni kiriyāvasena pañcadhā dassetuṁ tatrāpītiādi vuttaṁ.",
  "tika-vin07t2:125_1": "Kiñcīti sikkhāpadaṁ.",
  "tika-vin07t2:125_2": "Kiriyatoti pathavīkhaṇanādi viya kāyavacīviññattijanitakammato.",
  "tika-vin07t2:125_3": "Akiriyatoti paṭhamakathinādi viya kattabbassa akaraṇeneva.",
  "tika-vin07t2:125_4": "Kiriyākiriyatoti aññātikāya bhikkhuniyā hatthato cīvarapaṭiggahaṇādi viya.",
  "tika-vin07t2:125_5": "Siyā kiriyato,",
  "tika-vin07t2:125_6": "siyā akiriyato rūpiyapaṭiggahaṇādi viya,",
  "tika-vin07t2:125_7": "siyā kiriyato,",
  "tika-vin07t2:125_8": "siyā kiriyākiriyato kuṭikārādi viya.",
  "tika-vin07t2:125_9": "Vītikkamasaññāya abhāvena vimokkho assāti saññāvimokkhanti majjhepadalopīsamāso daṭṭhabbo.",
  "tika-vin07t2:125_10": "Cittaṅgaṁ labhati sacittakasamuṭṭhāneheva samuṭṭhahanato.",
  "tika-vin07t2:125_11": "Itaranti yassa cittaṅganiyamo natthi, taṁ,",
  "tika-vin07t2:125_12": "anāpattimukhena cetaṁ saññādukaṁ vuttaṁ,",
  "tika-vin07t2:125_13": "āpattimukhena sacittakadukanti ettakameva viseso,",
  "tika-vin07t2:125_14": "atthato samānāva.",
  "tika-vin07t2:126_0": "Kāyavacīdvārehi āpajjitabbampi kāyakamme vā vacīkamme vā saṅgayhati.",
  "tika-vin07t2:126_1": "Tattha bāhullavuttito adinnādānamusāvādādayo viyāti atthi sikkhāpadaṁ kāyakammantiādinā kāyakammaṁ vacīkammañcāti dukameva vuttaṁ,",
  "tika-vin07t2:126_2": "vibhāgato pana kāyavacīkammena saddhiṁ tikameva hoti.",
  "tika-vin07t2:126_3": "Teneva mātikāṭṭhakathāyaṁ vuttaṁ “sabbā ca kāyakammavacīkammatadubhayavasena tividhā hontī”ti.",
  "tika-vin07t2:126_4": "Tatoyeva idhāpi adinnādānādīsu kāyakammavacīkammanti tadubhayavasena dassitaṁ.",
  "tika-vin07t2:126_5": "Atthi pana sikkhāpadaṁ kusalantiādi āpattisamuṭṭhāpakacittavasena kāriye kāraṇopacārena vuttaṁ,",
  "tika-vin07t2:126_6": "na pana āpattiyā kusalādiparamatthadhammatāvasena āpattiyā sammutisabhāvattā.",
  "tika-vin07t2:126_7": "Kusalākusalādiparamatthadhamme upādāya hi bhagavatā āpattisammuti paññattā.",
  "tika-vin07t2:126_8": "Vakkhati hi “yaṁ kusalacittena āpajjati,",
  "tika-vin07t2:126_9": "taṁ kusala”ntiādi.",
  "tika-vin07t2:126_10": "Na hi bhagavato āṇāyattā āpatti kusalādiparamatthasabhāvā hoti anupasampannānaṁ ādikammikānañca āpattippasaṅgato,",
  "tika-vin07t2:126_11": "tassā desanādīhi visuddhiabhāvappasaṅgato ca.",
  "tika-vin07t2:126_12": "Na hi kāraṇabalena uppajjamānā kusalādisabhāvā āpatti anupasampannādīsu nivattati,",
  "tika-vin07t2:126_13": "uppannāya ca tassā kenaci vināso na sambhavati.",
  "tika-vin07t2:126_14": "Sarasavināsato desanādinā ca āpatti vigacchatīti vacanamatthi,",
  "tika-vin07t2:126_15": "na pana tena akusalādi vigacchati.",
  "tika-vin07t2:126_16": "Pitughātādikammena hi pārājikaṁ āpannassa bhikkhuno gihiliṅgaṁ gahetvā bhikkhubhāvapariccāgena pārājikāpatti vigacchati,",
  "tika-vin07t2:126_17": "na pāṇātipātādiakusalaṁ ānantariyādibhāvato.",
  "tika-vin07t2:126_18": "Tasmā dummaṅkūnaṁ niggahādidasaatthavase paṭicca bhagavatā yathāpaccayaṁ samuppajjamāne kusalākusalādināmarūpadhamme",
  "tika-vin07t2:126_19": "upādāya paññattā sammutiyeva āpatti,",
  "tika-vin07t2:126_20": "sā ca yathāvidhipaṭikammakaraṇena vigatā nāma hotīti veditabbaṁ,",
  "tika-vin07t2:126_21": "tenāha dvattiṁseva hi āpattisamuṭṭhāpakacittānītiādi.",
  "tika-vin07t2:126_22": "Āpattisamuṭṭhāpakatteneva hettha kusalādīnaṁ āpattito bhedo siddho.",
  "tika-vin07t2:126_23": "Na hi taṁsamuṭṭhitassa tato abhedo yutto samuṭṭhānasamuṭṭhitabhedabyavahārupacchedappasaṅgato.",
  "tika-vin07t2:126_24": "Sāratthadīpaniyaṁ pana āpattiyā paramatthato kusalattameva na sambhavati “āpattādhikaraṇaṁ siyā akusalaṁ,",
  "tika-vin07t2:126_25": "siyā abyākataṁ,",
  "tika-vin07t2:126_26": "natthi āpattādhikaraṇaṁ kusala”nti vacanato,",
  "tika-vin07t2:126_27": "“akusalattaṁ pana abyākatattañca āpattiyā sambhavatī”ti saññāya kusalacittasamuṭṭhānakkhaṇepi rūpābyākatattaṁ",
  "tika-vin07t2:126_28": "āpattiyā samatthetuṁ yaṁ kusalacittena āpajjati,",
  "tika-vin07t2:126_29": "taṁ kusalaṁ,",
  "tika-vin07t2:126_30": "itarehi itaranti imaṁ aṭṭhakathāvacanaṁ nissāya vuttaṁ “yaṁ kusalacittena āpajjatīti yaṁ sikkhāpadasīse gahitaṁ āpattiṁ kusalacittasamaṅgī āpajjati,",
  "tika-vin07t2:126_31": "iminā pana vacanena taṁ kusalanti āpattiyā vuccamāno kusalabhāvo pariyāyato,",
  "tika-vin07t2:126_32": "na paramatthatoti dasseti.",
  "tika-vin07t2:126_33": "Kusalacittena hi āpattiṁ āpajjanto saviññattikaṁ aviññattikaṁ vā sikkhāpadavītikkamākārappavattaṁ rūpakkhandhasaṅkhātaṁ abyākatāpattiṁ āpajjatī”ti.",
  "tika-vin07t2:126_34": "Tattha yaṁ kusalacittena āpajjatīti imaṁ vacanaṁ uddissa “iminā pana vacanena taṁ kusalanti āpattiyā vuccamāno kusalabhāvo pariyāyato,",
  "tika-vin07t2:126_35": "na paramatthatoti dassetī”ti vuttaṁ,",
  "tika-vin07t2:126_36": "evaṁ itarehi itaranti vacanena “yaṁ akusalacittena āpajjahi,",
  "tika-vin07t2:126_37": "taṁ akusalaṁ,",
  "tika-vin07t2:126_38": "yaṁ abyākatacittena āpajjati,",
  "tika-vin07t2:126_39": "taṁ abyākata”nti imassa atthassa vuttattā itarehīti vacanaṁ uddissa “imināpi vacanena itaranti āpattiyā",
  "tika-vin07t2:126_40": "vuccamāno akusalabhāvo abyākatabhāvo ca pariyāyato dassetī”ti vattabbaṁ.",
  "tika-vin07t2:126_41": "Evaṁ avatvā kusalapakkhe eva kathanassa kāraṇaṁ na passāma.",
  "tika-vin07t2:126_42": "Yaṁ pana āpattādhikaraṇaṁ siyā akusalantiādivacanaṁ kāraṇattena vuttaṁ,",
  "tika-vin07t2:126_43": "tampi akāraṇaṁ yaṁ akusalacittena āpajjati,",
  "tika-vin07t2:126_44": "taṁ akusalantiādinā heṭṭhā vuttanayena akusalādibhāvassa pariyāyadesitattā,",
  "tika-vin07t2:126_45": "āpattiyā kusalavohārassa ayuttatāya natthi āpattādhikaraṇaṁ kusalanti vuttattā ca.",
  "tika-vin07t2:126_46": "Āpattiyā hi kusalacittasamuṭṭhitattepi bhagavatā paṭikkhittabhāvena sāvajjadhammattā kāraṇūpacārenāpi",
  "tika-vin07t2:126_47": "anavajjakusalavohāro na yutto sāvajjānavajjānaṁ aññamaññaviruddhattā.",
  "tika-vin07t2:126_48": "Yathā ākāsādisammutisaccānaṁ uppannatādivohāro viya jātijarābhaṅgānaṁ uppannatādivohāro anavaṭṭhānādidesato ayutto,",
  "tika-vin07t2:126_49": "evamidhāpi kusalavohāro ayutto viruddhattā.",
  "tika-vin07t2:126_50": "Akusalādivohāro pana yutto,",
  "tika-vin07t2:126_51": "kāraṇūpacārena pana akusalādisabhāvatā yathāvuttadosānativattanato.",
  "tika-vin07t2:126_52": "Suttassāpi hi yathā suttasuttānulomādīhi virodho na hoti,",
  "tika-vin07t2:126_53": "tatheva attho gahetabbo.",
  "tika-vin07t2:127_0": "Yaṁ pana vuttaṁ “kusalacittena hi āpattiṁ āpajjanto…pe…",
  "tika-vin07t2:127_1": "rūpakkhandhasaṅkhātaṁ abyākatāpattiṁ āpajjatī”ti,",
  "tika-vin07t2:127_2": "taṁ ayuttameva rūpakkhandhassa khaṇikatāya āpattiyāpi desanādipaṭikammaṁ vināva paṭipassaddhippasaṅgato.",
  "tika-vin07t2:127_3": "Rūpaparamparā āpattīti ce? Tanna,",
  "tika-vin07t2:127_4": "paṭikammenāpi avigamappasaṅgato.",
  "tika-vin07t2:127_5": "Na hi rūpasantatidesanādīhi vigacchati sakāraṇāyattattā,",
  "tika-vin07t2:127_6": "iti sabbathā āpattiyā paramatthatā ayuttā,",
  "tika-vin07t2:127_7": "eteneva yaṁ vuttaṁ “nipajjitvā nirodhasamāpannassa sahaseyyavasena tathākārappavattarūpadhammasseva āpattibhāvato”tiādi,",
  "tika-vin07t2:127_8": "tampi paṭisiddhanti veditabbaṁ.",
  "tika-vin07t2:127_9": "Idha pana nirodhasamāpannānaṁ rūpadhammameva paṭicca uppannattā āpatti acittā avedanā,",
  "tika-vin07t2:127_10": "aññattha pana sacittā savedanāva,",
  "tika-vin07t2:127_11": "sabbatthāpi paññattisabhāvāti veditabbā.",
  "tika-vin07t2:127_12": "Teneva duṭṭhadosasikkhāpadaṭṭhakathāyaṁ āpattiyā akusalādisabhāvaṁ paraparikappitaṁ nisedhetuṁ “ādikammikassa anāpattivacanato…pe…",
  "tika-vin07t2:127_13": "paṇṇattimattameva āpattādhikaraṇanti veditabba”nti sayameva vakkhati,",
  "tika-vin07t2:127_14": "tasmā “taṁtaṁkusalādidhammasamuppattiyā bhagavatā paññattā āpattisammuti samuṭṭhitā”ti ca,",
  "tika-vin07t2:127_15": "“yāva paṭippassaddhikāraṇā tiṭṭhatī”ti ca,",
  "tika-vin07t2:127_16": "“paṭippassaddhikāraṇehi vinassatī”ti ca voharīyati.",
  "tika-vin07t2:127_17": "Āpattiyā ca sammutisabhāvattepi hi sañcicca taṁ āpajjantassa,",
  "tika-vin07t2:127_18": "paṭikiriyaṁ akarontassa ca anādare akusalarāsi ceva saggamaggantarāyo ca hotīti lajjino yathāvidhiṁ nātikkamanti,",
  "tika-vin07t2:127_19": "anatikkamanappaccayā ca tesaṁ anantappabhedā sīlādayo dhammā parivaḍḍhantīti gahetabbaṁ.",
  "tika-vin07t2:127_20": "Dvattiṁsevāti niyamo āpattinimittānaṁ kāyavacīviññattīnaṁ eteheva samuppajjanato kato,",
  "tika-vin07t2:127_21": "na pana sabbāpattīnampi eteheva samuppajjanato.",
  "tika-vin07t2:127_22": "Nipajjitvā niddāyantānañhi jhānanirodhasamāpannānañca aviññattijanakehi vipākaappanācittehi ceva rūpadhammehi ca sahaseyyādiāpatti sambhavati.",
  "tika-vin07t2:128_0": "Dasāti kiriyāhetukamanoviññāṇadhātudvayena saha aṭṭha mahākiriyacittāni.",
  "tika-vin07t2:128_1": "Paññattiṁ ajānitvā iddhivikubbanādīsu abhiññānaṁ āpattisamuṭṭhāpakattaṁ veditabbaṁ.",
  "tika-vin07t2:128_2": "Ettha ca kiñci sikkhāpadaṁ akusalacittameva,",
  "tika-vin07t2:128_3": "kiñci kusalābyākatavasena dvicittaṁ,",
  "tika-vin07t2:128_4": "kiñci ticittanti ayameva bhedo labbhati,",
  "tika-vin07t2:128_5": "nāññoti veditabbaṁ.",
  "tika-vin07t2:128_6": "Kiriyāsamuṭṭhānanti parūpakkamena jāyamānaṁ aṅgajātādicalanaṁ sādiyanacittasaṅkhāte sevanacitte uppanne",
  "tika-vin07t2:128_7": "tena cittena samuppāditameva hotīti vuttaṁ itarathā “siyā kiriyasamuṭṭhānaṁ,",
  "tika-vin07t2:128_8": "siyā akiriyasamuṭṭhāna”nti vattabbato.",
  "tika-vin07t2:129_0": "Yaṁ pana sāratthadīpaniyaṁ vuttaṁ “kiriyasamuṭṭhānanti idaṁ yebhuyyavasena vuttaṁ parūpakkame sati sādiyantassa akiriyasamuṭṭhānabhāvato”tiādi,",
  "tika-vin07t2:129_1": "taṁ na gahetabbaṁ paṭhamapārājikassa akiriyasamuṭṭhānatāya pāḷiaṭṭhakathāsu avuttattā.",
  "tika-vin07t2:129_2": "“Manodvāre āpatti nāma natthī”ti hi vuttaṁ.",
  "tika-vin07t2:129_3": "Kathañhi nāma parūpakkamena methunaṁ sādiyanto attano aṅgajātādikāyacalanaṁ na sādiyeyya,",
  "tika-vin07t2:129_4": "sādiyanacittānuguṇameva pana sakalasarīre cittajarūpasamuppattiyā viññattipi sukhumā samuppannā eva hotīti daṭṭhabbaṁ,",
  "tika-vin07t2:129_5": "tenāha kāyadvāreneva samuṭṭhānato kāyakammantiādi.",
  "tika-vin07t2:129_6": "Cittaṁ panettha aṅgamattaṁ hotīti kāyaviññatti eva kāyakammabhāve kāraṇaṁ,",
  "tika-vin07t2:129_7": "na cittaṁ.",
  "tika-vin07t2:129_8": "Taṁ panettha kāyasaṅkhātāya viññattiyāyeva aṅgamattaṁ,",
  "tika-vin07t2:129_9": "na kāyakammabhāvassa,",
  "tika-vin07t2:129_10": "itarathā methunassa “manokamma”nti vattabbato,",
  "tika-vin07t2:129_11": "tenāha “na tassa vasena kammabhāvo labbhatī”ti.",
  "tika-vin07t2:129_12": "Kammabhāvoti kāyakammabhāvo.",
  "tika-vin07t2:129_13": "Sabbañcetanti etaṁ samuṭṭhānādikaṁ.",
  "tika-vin07t2:129_14": "Sikkhāpadasīsenāti taṁtaṁsikkhāpadaniyataāpattiyā eva gahaṇatthaṁ sikkhāpadamukhena.",
  "tika-vin07t2:130_0": "Pakiṇṇakakathāvaṇṇanānayo niṭṭhito.",
  "tika-vin07t2:131_0": "Vinītavatthuvaṇṇanā",
  "tika-vin07t2:132_0": "Idaṁkinti kathetukāmatāpucchā.",
  "tika-vin07t2:132_1": "Imātiādi vissajjanaṁ.",
  "tika-vin07t2:132_2": "Vinītāni āpattiṁ tvaṁ bhikkhu āpannotiādinā bhagavatā vinicchinitāni vatthūni vinītavatthūni.",
  "tika-vin07t2:132_3": "Taṁ taṁ vatthuṁ uddharitvā dānato dassanato uddānabhūtā gāthā uddānagāthā,",
  "tika-vin07t2:132_4": "saṅgahagāthā,",
  "tika-vin07t2:132_5": "uddesagāthāti vuttaṁ hoti.",
  "tika-vin07t2:132_6": "Vatthu gāthāti tena kho pana samayena aññataro bhikkhūtiādikā vinītavatthupāḷiyeva tesaṁ tesaṁ vinītavatthūnaṁ ganthanato “vatthugāthā”ti vuttā,",
  "tika-vin07t2:132_7": "na chandovicitilakkhaṇena.",
  "tika-vin07t2:132_8": "Uddānagāthānaṁ vatthu vatthugāthāti evaṁ vā ettha attho daṭṭhabbo.",
  "tika-vin07t2:132_9": "Etthāti vinītavatthūsu.",
  "tika-vin07t2:132_10": "Dutiyādīnanti dutiyapārājikādīnaṁ.",
  "tika-vin07t2:132_11": "Yaṁ passitvā cittakārādayo sippikā cittakammādīni sikkhanti,",
  "tika-vin07t2:132_12": "taṁ paṭicchannakarūpaṁ,",
  "tika-vin07t2:132_13": "paṭimārūpanti attho.",
  "tika-vin07t2:133_0": "67.Purimāni dveti makkaṭīvajjiputtakavatthūni dve.",
  "tika-vin07t2:133_1": "Tānipi bhagavatā vinītabhāvena puna vinītavatthūsu pakkhittāni.",
  "tika-vin07t2:133_2": "Tattha tassa kukkuccaṁ ahosītiādi pana kiñcāpi tesaṁ paṭhamaṁ kukkuccaṁ na uppannaṁ,",
  "tika-vin07t2:133_3": "bhikkhūhi pana bhagavatā ca garahitvā vuttavacanaṁ sandhāya pacchā uppannattaṁ sandhāya vuttaṁ.",
  "tika-vin07t2:133_4": "Bhagavato etamatthaṁ ārocesuntiādi ca bhikkhūhi ānandattherena ca paṭhamaṁ bhagavato ārocite,",
  "tika-vin07t2:133_5": "bhagavatā ca tesaṁ pārājikatte pakāsite bhītā te sayampi gantvā attano kukkuccaṁ pacchā ārocenti eva.",
  "tika-vin07t2:133_6": "“Saccaṁ kira tva”ntiādinā bhagavatā puṭṭhā pana “saccaṁ bhagavā”ti paṭijānanavasenāpi ārocenti.",
  "tika-vin07t2:133_7": "Bhagavāpi āpattiṁ tvantiādinā tesaṁ pārājikattaṁ vinicchinoti eva.",
  "tika-vin07t2:133_8": "Anupaññattikathāyaṁ pana taṁ sabbaṁ avatvā anupaññattiyā anuguṇameva kiñcimattaṁ vuttaṁ,",
  "tika-vin07t2:133_9": "idhāpi tesaṁ vatthūnaṁ bhagavatā vinītabhāvadassanatthaṁ evaṁ vuttanti veditabbaṁ.",
  "tika-vin07t2:133_10": "Keci imaṁ adhippāyaṁ amanasikatvā “aññānevetāni vatthūnī”ti vadanti.",
  "tika-vin07t2:133_11": "Kuseti kusatiṇāni.",
  "tika-vin07t2:133_12": "Kesehīti manussakesehi.",
  "tika-vin07t2:134_0": "68.Vaṇṇapokkharatāyāti ettha pokkhalaṁ nāma samiddhaṁ sundarañca,",
  "tika-vin07t2:134_1": "tassa bhāvo “pokkharatā”ti ra-",
  "tika-vin07t2:134_2": "kāraṁ katvā vutto,",
  "tika-vin07t2:134_3": "samiddhatā sundaratāti attho.",
  "tika-vin07t2:134_4": "Padhaṁsesīti abhibhavi.",
  "tika-vin07t2:134_5": "Na limpatīti na allīyati.",
  "tika-vin07t2:135_0": "69.",
  "tika-vin07t2:135_1": "Evarūpā parivattaliṅgā bhikkhuniyo atthato ekato upasampannāpi ubhatosaṅghe upasampannāsuyeva saṅgayhanti",
  "tika-vin07t2:135_2": "bhikkhūpasampadāya bhikkhunīupasampadatopi ukkaṭṭhattā.",
  "tika-vin07t2:135_3": "Pāḷiyaṁ “tāhi āpattīhi anāpatti”nti upayogavacanaṁ katvā anujānāmīti padena sambandhitabbaṁ.",
  "tika-vin07t2:135_4": "Itthiliṅganti thanādikaṁ itthisaṇṭhānaṁ vuttanti āha –",
  "tika-vin07t2:135_5": "“purisa…pe…",
  "tika-vin07t2:135_6": "itthisaṇṭhānaṁ uppanna”nti.",
  "tika-vin07t2:135_7": "Taṁ nānantarikato pana “purisindriyampi antarahitaṁ,",
  "tika-vin07t2:135_8": "itthindriyañca uppanna”nti vuttameva hoti,",
  "tika-vin07t2:135_9": "evaṁ uparipi liṅgaggahaṇeneva itthindriyādiggahaṇaṁ veditabbaṁ.",
  "tika-vin07t2:135_10": "Tāti āpattiyo,",
  "tika-vin07t2:135_11": "tassa vuṭṭhātunti iminā sambandho,",
  "tika-vin07t2:135_12": "tāhi āpattīhi vuṭṭhāpetunti attho.",
  "tika-vin07t2:135_13": "Kathanti āha tā sabbāpi bhikkhunīhi kātabbantiādi.",
  "tika-vin07t2:135_14": "Tena paṭicchannāyapi appaṭicchannāyapi garukāpattiyā pakkhamānattacaraṇādikaṁ vidhiṁ dasseti.",
  "tika-vin07t2:136_0": "Okkantikavinicchayoti pasaṅgānuguṇaṁ otaraṇakavinicchayo.",
  "tika-vin07t2:136_1": "Balavaakusalenāti paradārikakammādinā.",
  "tika-vin07t2:136_2": "Dubbalakusalenāti yathāvuttabalavākusalopahatasattinā tato eva dubbalabhūtena kusalena.",
  "tika-vin07t2:136_3": "Dubbalaakusalenāti purisabhāvuppādakabrahmacariyādibalavakusalopahatasattinā tato eva dubbalabhūtena paradārikādiakusalena.",
  "tika-vin07t2:136_4": "Sugatiyaṁ bhāvadvayassa kusalakammajattā akusaleneva vināso kusaleneva uppattīti āha ubhayampītiādi.",
  "tika-vin07t2:136_5": "Duggatiyaṁ pana akusaleneva ubhinnampi uppatti ca vināso ca,",
  "tika-vin07t2:136_6": "tattha dubbalabalavabhāvova viseso.",
  "tika-vin07t2:137_0": "“Ehi mayaṁ gamissāmā”ti bhikkhuniyā saddhiṁ saṁvidhāya ekaddhānagamane pācittiyāpattiparihāratthaṁ vuttaṁ “saṁvidahanaṁ parimocetvā”ti.",
  "tika-vin07t2:137_1": "Tena ekagāmakkhettepi bahigāmato antaragharaṁ saṁvidhāya gamanampi āpattikaramevāti dasseti.",
  "tika-vin07t2:137_2": "Parimocanavidhiṁ dassento āha mayantiādi.",
  "tika-vin07t2:137_3": "Bahigāmeti gāmantare.",
  "tika-vin07t2:137_4": "Dutiyikā bhikkhunī pakkantā vā hotītiādinā vuttaanāpattilakkhaṇaṁ anulometīti vuttaṁ “gāmantara…pe…",
  "tika-vin07t2:137_5": "anāpattī”ti.",
  "tika-vin07t2:137_6": "Kopetvāti pariccajitvā.",
  "tika-vin07t2:137_7": "Lajjiniyo…pe…",
  "tika-vin07t2:137_8": "labbhatīti liṅgaparivattanadukkhapīḷitassa saṅgahepi asati hīnāyāvattanampi bhaveyyāti “āpadāsū”ti vuttaanāpattianulomena vuttaṁ.",
  "tika-vin07t2:137_9": "Tāya dutiyikaṁ gahetvāva gantabbaṁ.",
  "tika-vin07t2:137_10": "Alajjiniyo…pe…",
  "tika-vin07t2:137_11": "labbhatīti alajjinīhi saddhiṁ ekakammādisaṁvāse āpattisambhavato tā asantapakkhaṁ bhajantīti vuttaṁ,",
  "tika-vin07t2:137_12": "imināpetaṁ veditabbaṁ “alajjinīhi saddhiṁ paribhogo na vaṭṭatī”ti.",
  "tika-vin07t2:137_13": "Yadi hi vaṭṭeyya,",
  "tika-vin07t2:137_14": "tatopi dutiyikaṁ vinā gāmantaragamanādīsu āpatti eva siyā saṅgāhikattā tāsaṁ saṅgāhikalajjinigaṇato viya.",
  "tika-vin07t2:137_15": "Ñātikā na honti…pe…",
  "tika-vin07t2:137_16": "vaṭṭatīti vadantīti iminā aṭṭhakathāsu anāgatabhāvaṁ dīpeti.",
  "tika-vin07t2:137_17": "Tatthāpi vissāsikañātikabhikkhuniyo vinā bhikkhunibhāve aramantassa mānapakatikassa āpadāṭṭhānasambhavena",
  "tika-vin07t2:137_18": "taṁ vacanaṁ appaṭikkhittampi tadaññesaṁ na vaṭṭatiyevāti gahetabbaṁ.",
  "tika-vin07t2:137_19": "Bhikkhubhāvepīti bhikkhukālepi.",
  "tika-vin07t2:137_20": "Taṁ nissāyāti taṁ nissayācariyaṁ katvā.",
  "tika-vin07t2:137_21": "Upajjhā gahetabbāti upasampadāgahaṇatthaṁ upajjhā gahetabbā.",
  "tika-vin07t2:138_0": "Vinayakammanti vikappanaṁ sandhāya vuttaṁ.",
  "tika-vin07t2:138_1": "Puna kātabbanti puna vikappetabbaṁ.",
  "tika-vin07t2:138_2": "Puna paṭiggahetvā sattāhaṁ vaṭṭatīti “anujānāmi,",
  "tika-vin07t2:138_3": "bhikkhave,",
  "tika-vin07t2:138_4": "bhikkhunīnaṁ sannidhiṁ bhikkhūhi,",
  "tika-vin07t2:138_5": "bhikkhūnaṁ sannidhiṁ bhikkhunīhi ca paṭiggāhāpetvā paribhuñjitu”nti vacanato puna paṭiggahetvā paribhuñjituṁ vaṭṭatīti dassanatthaṁ vuttaṁ.",
  "tika-vin07t2:138_6": "Sattame divaseti idañca nissaggiyaṁ anāpajjitvāva punapi sattāhaṁ paribhuñjituṁ vaṭṭatīti dassanatthaṁ vuttaṁ.",
  "tika-vin07t2:138_7": "Pakatattoti aparivattaliṅgo.",
  "tika-vin07t2:138_8": "Rakkhatīti taṁ paṭiggahaṇavijahanato rakkhati,",
  "tika-vin07t2:138_9": "avibhattatāya paṭiggahaṇaṁ na vijahatīti adhippāyo.",
  "tika-vin07t2:139_0": "Sāmaṁ gahetvāna nikkhipeyyāti sahatthena paṭiggahetvāna nikkhipeyya.",
  "tika-vin07t2:139_1": "Paribhuñjantassa āpattīti liṅgaparivatte jāte puna appaṭiggahetvā paribhuñjantassa āpatti.",
  "tika-vin07t2:140_0": "Hīnāyāvattanenāti ettha keci “pakatattassa bhikkhuno sikkhaṁ appaccakkhāya ‘gihī bhavissāmī’ti gihiliṅgaggahaṇaṁ hīnāyāvattana”nti vadanti,",
  "tika-vin07t2:140_1": "taṁ na yuttaṁ tattakena bhikkhubhāvassa avijahanato.",
  "tika-vin07t2:140_2": "Aññe pana “pārājikaṁ āpannassa bhikkhupaṭiññaṁ pahāya gihiliṅgabhāvūpagamanampi hīnāyāvattana”nti vadanti,",
  "tika-vin07t2:140_3": "taṁ yuttameva.",
  "tika-vin07t2:140_4": "Pārājikaṁ āpanno hi taṁ paṭicchādetvā yāva bhikkhupaṭiñño hoti,",
  "tika-vin07t2:140_5": "tāva bhikkhu eva hoti bhikkhūnameva pārājikassa paññattattā.",
  "tika-vin07t2:140_6": "“Yo pana bhikkhū”ti hi vuttaṁ.",
  "tika-vin07t2:140_7": "Tathā hi so saṁvāsaṁ sādiyantopi theyyasaṁvāsako na hoti,",
  "tika-vin07t2:140_8": "sahaseyyādiāpattiñca na janeti,",
  "tika-vin07t2:140_9": "attānaṁ omasantassa pācittiyañca janeti.",
  "tika-vin07t2:140_10": "Vuttañhi –",
  "tika-vin07t2:141_0": "“Asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin07t2:141_1": "tañce suddhadiṭṭhi samāno okāsaṁ kārāpetvā akkosādhippāyo vadeti,",
  "tika-vin07t2:141_2": "āpatti omasavādassā”ti.",
  "tika-vin07t2:142_0": "Eke pana “pārājikaṁ āpannānaṁ dosaṁ paṭijānitvā gihiliṅgaggahaṇaṁ nāma sikkhāpaccakkhāne samodhānaṁ gacchati",
  "tika-vin07t2:142_1": "tenāpi paṭiññāya bhikkhubhāvassa vijahanato.",
  "tika-vin07t2:142_2": "Teneva vinayavinicchayādīsu hīnāyāvattanaṁ sikkhāpaccakkhāne samodhānetvā visuṁ taṁ na vuttaṁ.",
  "tika-vin07t2:142_3": "Tasmā bhikkhunīnaṁ vibbhamitukāmatāya gihiliṅgaggahaṇaṁ idha hīnāyāvattanaṁ tāsaṁ sikkhāpaccakkhānassa abhāvato.",
  "tika-vin07t2:142_4": "Tāsaṁ paṭiggahaṇavijahanassāpi sabbaso vattabbattā”ti vadanti,",
  "tika-vin07t2:142_5": "tampi appaṭibāhiyameva.",
  "tika-vin07t2:142_6": "Tasmā pārājikānaṁ bhikkhunīnañca “uppabbajissāmī”ti gihiliṅgaggahaṇaṁ hīnāyāvattananti gahetabbaṁ.",
  "tika-vin07t2:142_7": "Vibbhamotipi etasseva nāmaṁ,",
  "tika-vin07t2:142_8": "teneva taṁ khuddasikkhāyaṁ “acchedavissajjanagāhavibbhamā”ti adhiṭṭhānavijahane vibbhamanāmena vuttaṁ.",
  "tika-vin07t2:143_0": "Anapekkhavissajjanenāti aññassa adatvāva anatthikasseva paṭiggahitavatthūnaṁ bahi chaḍḍanena.",
  "tika-vin07t2:143_1": "Keci “paṭiggahitavatthūsu sāpekkhassa pure paṭiggahitabhāvato parimocanatthaṁ tattha paṭiggahamattassa",
  "tika-vin07t2:143_2": "vissajjanampi anapekkhavissajjanameva cīvarādiadhiṭṭhānapaccuddhāro viyā”ti vadanti,",
  "tika-vin07t2:143_3": "taṁ na sundaraṁ tathāvacanābhāvā.",
  "tika-vin07t2:143_4": "Yatheva hi cīvarādīsu anapekkhavissajjanena adhiṭṭhānavijahanaṁ vatvāpi visuṁ paccuddhāro ca vutto,",
  "tika-vin07t2:143_5": "evamidhāpi vattabbaṁ,",
  "tika-vin07t2:143_6": "yathā ca cīvarādīsu kāyapaṭibaddhesupi paccuddhārena adhiṭṭhānaṁ vigacchati,",
  "tika-vin07t2:143_7": "na evamidha.",
  "tika-vin07t2:143_8": "Idha pana paṭiggahitavatthusmiṁ anapekkhassāpi kāyato mutteyeva tasmiṁ paṭiggahaṇaṁ vijahati.",
  "tika-vin07t2:143_9": "Tathā hi vuttaṁ “satakkhattumpi pariccajatu,",
  "tika-vin07t2:143_10": "yāva attano hatthagataṁ paṭiggahitamevā”ti.",
  "tika-vin07t2:143_11": "Anapekkhavissajjanenāti ettha ca “anapekkhāyā”ti ettakameva vattabbaṁ anapekkhataṁ muñcitvā idha visuṁ vissajjanassa abhāvā.",
  "tika-vin07t2:143_12": "Na hettha paccuddhāre viya vissajjanavidhānamatthi.",
  "tika-vin07t2:143_13": "Apica paṭiggahaṇamattavissajjane sati pure paṭiggahitopi āhāro bhuñjitukamyatāya uppannāya paṭiggahaṇamattaṁ",
  "tika-vin07t2:143_14": "vissajjetvā puna paṭiggahetvā yathāsukhaṁ bhuñjitabbo siyāti,",
  "tika-vin07t2:143_15": "tathā ca sannidhikārakasikkhāpade vuttā sabbāpi vinicchayabhedā niratthakā eva siyuṁ.",
  "tika-vin07t2:143_16": "Vuttañhi tattha –",
  "tika-vin07t2:144_0": "“Gaṇṭhikapattassa vā gaṇṭhikantare sneho paviṭṭho hoti…pe…",
  "tika-vin07t2:144_1": "tādise pattepi punadivase bhuñjantassa pācittiya”ntiādi.",
  "tika-vin07t2:145_0": "Tattha pana “paṭiggahaṇaṁ anapekkhacittena vissajjetvā bhuñjitabba”nti ettakameva vattabbaṁ,",
  "tika-vin07t2:145_1": "na ca vuttaṁ.",
  "tika-vin07t2:145_2": "Katthaci īdisesu ca gaṇṭhikapattādīsu paṭiggahaṇe apekkhā kassacipi nattheva tappahānāya vāyāmato,",
  "tika-vin07t2:145_3": "tathāpi tatthagataāmise paṭiggahaṇaṁ na vigacchati. Kasmā?",
  "tika-vin07t2:145_4": "Bhikkhussa patte puna bhuñjitukāmatāpekkhāya vijjamānattā pattagatike āhārepi tassā vattanato.",
  "tika-vin07t2:145_5": "Na hi pattaṁ avissajjetvā taggatikaṁ āhāraṁ vissajjetuṁ sakkā,",
  "tika-vin07t2:145_6": "nāpi āhāraṁ avissajjetvā taggatikaṁ paṭiggahaṇaṁ vissajjetuṁ.",
  "tika-vin07t2:145_7": "Tasmā vatthuno vissajjanameva anapekkhavissajjanaṁ,",
  "tika-vin07t2:145_8": "na paṭiggahaṇassāti niṭṭhamettha gantabbaṁ.",
  "tika-vin07t2:145_9": "Teneva sannidhisikkhāpadassa anāpattivāre –",
  "tika-vin07t2:146_0": "“Antosattāhaṁ adhiṭṭheti,",
  "tika-vin07t2:146_1": "vissajjeti, nassati,",
  "tika-vin07t2:146_2": "vinassati, ḍayhati,",
  "tika-vin07t2:146_3": "acchinditvā gaṇhanti,",
  "tika-vin07t2:146_4": "vissāsaṁ gaṇhanti,",
  "tika-vin07t2:146_5": "anupasampannassa cattena vantena muttena anapekkho datvā paṭilabhitvā paribhuñjatī”ti –",
  "tika-vin07t2:147_0": "Evaṁ sabbattha vatthuvissajjanameva vuttaṁ.",
  "tika-vin07t2:147_1": "Ettha ca “antosattāhaṁ adhiṭṭhetī”ti bāhiraparibhogāya adhiṭṭhānavacanato vatthuṁ avissajjetvāpi kevalaṁ",
  "tika-vin07t2:147_2": "anajjhoharitukāmatāya suddhacittena bāhiraparibhogatthāya niyamanampi visuṁ ekaṁ paṭiggahaṇavijahanakāraṇameva,",
  "tika-vin07t2:147_3": "idañca sandhāya paṭiggahaṇamattavissajjanaṁ vuttaṁ siyā,",
  "tika-vin07t2:147_4": "suvuttameva siyā,",
  "tika-vin07t2:147_5": "tathā ca “puna paṭiggahetvā paribhuñjissāmī”ti paṭiggahaṇavissajjanaṁ na vattabbaṁ siyā bāhiraparibhogādhiṭṭhānassa idhādhippetattā.",
  "tika-vin07t2:148_0": "Sāratthadīpaniyañhi “anapekkhavissajjanenāti ettha aññassa adatvāva anatthikatāya ‘natthi iminā kammaṁ na dāni naṁ paribhuñjissāmī’ti vatthūsu vā,",
  "tika-vin07t2:148_1": "‘puna paṭiggahetvā paṭibhuñjissāmī’ti paṭiggahaṇe vā anapekkhavissajjanenā”ti evaṁ paribhuñjitukāmasseva",
  "tika-vin07t2:148_2": "paṭiggahaṇamattavissajjanampi paṭiggahaṇavijahanakāraṇaṁ vuttaṁ,",
  "tika-vin07t2:148_3": "taṁ na gahetabbaṁ.",
  "tika-vin07t2:148_4": "Purimameva pana bāhiraparibhogādhiṭṭhānaṁ gahetabbaṁ.",
  "tika-vin07t2:148_5": "Idaṁ pana aṭṭhakathāsu “anapekkhavissajjanasaṅkhāte vissajjetī”ti vuttapāḷipadatthe saṅgahetvā visuṁ na vuttaṁ. Nassati,",
  "tika-vin07t2:148_6": "vinassati, ḍayhati,",
  "tika-vin07t2:148_7": "vissāsaṁ vā gaṇhantīti imāni pana padāni acchinditvā gaṇhantīti imasmiṁ pade saṅgahitānīti veditabbaṁ.",
  "tika-vin07t2:149_0": "Acchinditvā gahaṇenāti anupasampannānaṁ balakkārādinā acchinditvā gahaṇena.",
  "tika-vin07t2:149_1": "Upasampannānañhi acchindanavissāsaggāhesu paṭiggahaṇaṁ na vijahati.",
  "tika-vin07t2:149_2": "Etthāti bhikkhuvihāre.",
  "tika-vin07t2:149_3": "Uparopakāti tena ropitā rukkhagacchā.",
  "tika-vin07t2:149_4": "Terasasusammutīsūti bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasādiyagāhāpakapattagāhāpakaārāmikapesakasāmaṇerapesakasammutisaṅkhātāsu",
  "tika-vin07t2:149_5": "terasasu sammutīsu.",
  "tika-vin07t2:150_0": "Pacchimikāya senāsanaggāhe paṭippassaddhepi appaṭippassaddhepi kathinatthārassa,",
  "tika-vin07t2:150_1": "tammūlakānaṁ pañcānisaṁsānañca abhāvassa samānattā tattha vijjamānampi senāsanaggāhapaṭippassaddhiṁ adassetvā",
  "tika-vin07t2:150_2": "tattha bhikkhūhi kattabbaṁ saṅgahameva dassetuṁ sace pacchimikāyātiādi vuttaṁ.",
  "tika-vin07t2:150_3": "Sace akusalavipāke …pe…",
  "tika-vin07t2:150_4": "chārattaṁ mānattameva dātabbanti idaṁ paṭicchannāya sādhāraṇāpattiyā parivasantassa asamādinnaparivāsassa",
  "tika-vin07t2:150_5": "vā liṅge parivatte pakkhamānattaṁ carantassa vasena vuttaṁ.",
  "tika-vin07t2:150_6": "Sace panassa pakkhamānatte asamādinne eva puna liṅgaṁ parivattati,",
  "tika-vin07t2:150_7": "parivāsaṁ datvā parivutthaparivāsasseva chārattaṁ mānattaṁ dātabbaṁ.",
  "tika-vin07t2:150_8": "Parivāsadānaṁ natthi bhikkhukāle appaṭicchannabhāvato.",
  "tika-vin07t2:150_9": "Sace pana bhikkhukālepi sañcicca nāroceti,",
  "tika-vin07t2:150_10": "āpatti paṭicchannāva hoti,",
  "tika-vin07t2:150_11": "āpattipaṭicchannabhāvato parivāso ca dātabboti vadanti.",
  "tika-vin07t2:150_12": "Pārājikaṁ āpannānaṁ itthipurisānaṁ liṅge parivattepi pārājikattassa ekasmiṁ attabhāve avijahanato puna upasampadā na dātabbāti gahetabbaṁ.",
  "tika-vin07t2:150_13": "Teneva tesaṁ sīsacchinnapurisādayo nidassitā.",
  "tika-vin07t2:151_0": "71.Tathevāti muccatu vā mā vāti imamatthaṁ atidisati.",
  "tika-vin07t2:151_1": "Aññesanti puthujjane sandhāya vuttaṁ.",
  "tika-vin07t2:151_2": "Tesañhi īdise ṭhāne asādiyanaṁ dukkaraṁ sotāpannādiariyānaṁ tattha dukkarattābhāvā.",
  "tika-vin07t2:151_3": "Na hi ariyā pārājikādilokavajjāpattiṁ āpajjanti.",
  "tika-vin07t2:152_0": "73.Suphusitāti uparimāya dantapantiyā heṭṭhimā dantapanti āhacca ṭhitā,",
  "tika-vin07t2:152_1": "avivaṭāti attho.",
  "tika-vin07t2:152_2": "Tenāha “antomukhe okāso natthī”ti.",
  "tika-vin07t2:152_3": "Uppāṭite pana oṭṭhamaṁse dante suyeva upakkamantassa thullaccayanti nimittena bahinimitte chupanattā vuttaṁ.",
  "tika-vin07t2:152_4": "Bahinikkhantadantajivhāsupi eseva nayo.",
  "tika-vin07t2:152_5": "Nijjhāmataṇhikā nāma lomakūpehi samuṭṭhitaaggijālāhi daḍḍhasarīratāya ativiya tasitarūpā. Ādi-",
  "tika-vin07t2:152_6": "saddena khuppipāsāsurā aṭṭhicammāvasiṭṭhā bhayānakasarīrā petiyo saṅgahitā.",
  "tika-vin07t2:152_7": "Visaññaṁ katvāti yathā so katampi upakkamaṁ na jānāti,",
  "tika-vin07t2:152_8": "evaṁ katvā.",
  "tika-vin07t2:152_9": "Tena ca visaññī ahutvā sādiyantassa pārājikamevāti dasseti.",
  "tika-vin07t2:152_10": "Upahatakāyappasādoti vātapittādidosehi kāyaviññāṇānuppādakabhāvena dūsitakāyappasādo,",
  "tika-vin07t2:152_11": "na pana vinaṭṭhakāyappasādo.",
  "tika-vin07t2:152_12": "Sīse patteti maggena maggappaṭipādane jāte.",
  "tika-vin07t2:152_13": "Appavesetukāmatāya eva nimittena nimittachupane thullaccayaṁ vuttaṁ,",
  "tika-vin07t2:152_14": "sevetukāmassa pana tatthāpi dukkaṭamevāti āha “dukkhaṭameva sāmanta”nti.",
  "tika-vin07t2:153_0": "74. Jāti-",
  "tika-vin07t2:153_1": "saddena sumanapupphapariyāyena tannissayo gumbo adhippetoti āha “jātipupphagumbāna”nti.",
  "tika-vin07t2:153_2": "Tena ca jātiyā upalakkhitaṁ vanaṁ jātiyāvananti aluttasamāsoti dasseti.",
  "tika-vin07t2:153_3": "Ekarasanti vīthicittehi asammissaṁ.",
  "tika-vin07t2:154_0": "77.Uppanne vatthumhīti itthīhi kataajjhācāravatthusmiṁ.",
  "tika-vin07t2:154_1": "Rukkhasūcikaṇṭakadvāranti rukkhasūcidvāraṁ kaṇṭakadvāraṁ,",
  "tika-vin07t2:154_2": "evameva vā pāṭho.",
  "tika-vin07t2:154_3": "Tattha yaṁ ubhosu passesu rukkhathambhe nikhanitvā tattha majjhe vijjhitvā dve tisso rukkhasūciyo pavesetvā karonti,",
  "tika-vin07t2:154_4": "taṁ rukkhasūcidvāraṁ nāma.",
  "tika-vin07t2:154_5": "Pavesananikkhamanakāle pana apanetvā thakanakayoggena kaṇṭakasākhāpaṭalena yuttaṁ dvāraṁ kaṇṭakadvāraṁ nāma.",
  "tika-vin07t2:154_6": "Gāmadvārassa pidhānatthaṁ padarena kaṇṭakasākhādīhi vā katassa kavāṭassa udukkhalapāsarahitatāya ekena",
  "tika-vin07t2:154_7": "saṁvarituṁ vivarituñca asakkuṇeyyassa heṭṭhā ekaṁ cakkaṁ yojenti,",
  "tika-vin07t2:154_8": "yena parivattamānena taṁ kavāṭaṁ sukhathakanaṁ hoti,",
  "tika-vin07t2:154_9": "taṁ sandhāya vuttaṁ “cakkalakayuttadvāra”nti.",
  "tika-vin07t2:154_10": "Cakkameva hi lātabbaṭṭhena saṁvaraṇavivaraṇatthāya gahetabbaṭṭhena cakkalakaṁ,",
  "tika-vin07t2:154_11": "tena yuttampi kavāṭaṁ cakkalakaṁ nāma,",
  "tika-vin07t2:154_12": "tena yuttaṁ dvāraṁ cakkalakayuttadvāraṁ.",
  "tika-vin07t2:154_13": "Mahādvāresu pana dve tīṇipi cakkalakāni yojentīti āha phalakesūtiādi.",
  "tika-vin07t2:154_14": "Kiṭikāsūti veḷupesikāhi kaṇṭakasākhādīhi ca katathakanakesu.",
  "tika-vin07t2:154_15": "Saṁsaraṇakiṭikadvāranti cakkalakayantena saṁsaraṇakiṭikāyuttamahādvāraṁ.",
  "tika-vin07t2:154_16": "Gopphetvāti āvuṇitvā,",
  "tika-vin07t2:154_17": "rajjūhi ganthetvā vā.",
  "tika-vin07t2:154_18": "Ekaṁ dussasāṇidvāramevāti ettha kilañjasāṇidvārampi saṅgahaṁ gacchati taggatikattā.",
  "tika-vin07t2:154_19": "Atha bhikkhū…pe…",
  "tika-vin07t2:154_20": "nisinnā hontīti idaṁ bhikkhūnaṁ sannihitabhāvadassanatthaṁ vuttaṁ.",
  "tika-vin07t2:154_21": "Nipannepi ābhogaṁ kātuṁ vaṭṭati,",
  "tika-vin07t2:154_22": "nipajjitvā niddāyante pana ābhogaṁ kātuṁ na vaṭṭati asantapakkhe ṭhitattā.",
  "tika-vin07t2:154_23": "Raho nisajjāya viya dvārasaṁvaraṇaṁ nāma mātugāmānaṁ pavesananivāraṇatthaṁ anuññātanti āha bhikkhuniṁ vātiādi.",
  "tika-vin07t2:154_24": "Nisseṇiṁ āropetvāti idaṁ heṭṭhimatalassa sadvārabandhatāya vuttaṁ.",
  "tika-vin07t2:154_25": "Catūsu disāsu parikkhittassa kuṭṭassa ekābaddhatāya “ekakuṭṭake”ti vuttaṁ.",
  "tika-vin07t2:154_26": "Pacchimānaṁ bhāroti pāḷiyā āgacchante sandhāya vuttaṁ.",
  "tika-vin07t2:154_27": "Yena kenaci parikkhitteti ettha parikkhepassa ubbedhato pamāṇaṁ sahaseyyappahonake vuttasadisameva.",
  "tika-vin07t2:155_0": "Mahāpariveṇanti mahantaṁ aṅgaṇaṁ,",
  "tika-vin07t2:155_1": "tena ca bahujanasañcāraṁ dasseti,",
  "tika-vin07t2:155_2": "tenāha mahābodhītiādi.",
  "tika-vin07t2:155_3": "Aruṇe uggate vuṭṭhahati,",
  "tika-vin07t2:155_4": "anāpatti anāpattikhettabhūtāya rattiyā suddhacittena nipannattā.",
  "tika-vin07t2:155_5": "Pabujjhitvā puna supati āpattīti aruṇe uggate pabujjhitvā aruṇuggamanaṁ ñatvā vā añatvā vā anuṭṭhahitvā",
  "tika-vin07t2:155_6": "sayitasantānena supati uṭṭhahitvā kattabbassa dvārasaṁvaraṇādino akatattā akiriyasamuṭṭhānā āpatti hoti",
  "tika-vin07t2:155_7": "anāpattikhette katanipajjanakiriyāya anaṅgattā.",
  "tika-vin07t2:155_8": "Ayañhi āpatti īdise ṭhāne akiriyā,",
  "tika-vin07t2:155_9": "divā asaṁvaritvā nipajjanakkhaṇe kiriyā ca acittakā cāti veditabbā.",
  "tika-vin07t2:155_10": "Purāruṇā pabujjhitvāpi yāva aruṇuggamanā sayantassāpi purimanayena āpattiyeva.",
  "tika-vin07t2:155_11": "Aruṇe uggate vuṭṭhahissāmīti…pe…",
  "tika-vin07t2:155_12": "āpattiyevāti ettha kadā tassa āpattīti? Vuccate –",
  "tika-vin07t2:155_13": "na tāva rattiyaṁ “divā āpajjati no ratti”nti vuttattā.",
  "tika-vin07t2:155_14": "“Anādariyadukkaṭā na muccatī”ti vuttadukkaṭaṁ pana divāsayanadukkaṭameva na hoti anādariyadukkaṭattā.",
  "tika-vin07t2:155_15": "Evaṁ aruṇuggamane pana acittakaṁ akiriyasamuṭṭhānaṁ āpattiṁ āpajjatīti veditabbaṁ.",
  "tika-vin07t2:155_16": "So sace dvāraṁ saṁvaritvā “aruṇe uggate vuṭṭhahissāmī”ti nipajjati,",
  "tika-vin07t2:155_17": "dvāre ca aññehi aruṇuggamanakāle vivaṭepi tassa anāpattiyeva dvārapidahanassa rattidivābhāgesu visesābhāvā.",
  "tika-vin07t2:155_18": "Āpattiāpajjanasseva kālaviseso icchitabbo,",
  "tika-vin07t2:155_19": "na tapparihārassāti gahetabbaṁ,",
  "tika-vin07t2:155_20": "“dvāraṁ asaṁvaritvā rattiṁ nipajjatī”ti hi vuttaṁ.",
  "tika-vin07t2:155_21": "Divā saṁvaritvā nipannassa kenaci vivaṭepi dvāre anāpattiyeva.",
  "tika-vin07t2:155_22": "Attanāpi anuṭṭhahitvāva sati paccaye vivaṭepi anāpattīti vadanti.",
  "tika-vin07t2:155_23": "Yathāparicchedameva ca na vuṭṭhātīti aruṇe uggateyeva uṭṭhāti.",
  "tika-vin07t2:155_24": "Āpattiyevāti mūlāpattiṁyeva sandhāya vuttaṁ,",
  "tika-vin07t2:155_25": "anādariyaāpatti pana purāruṇā uṭṭhitassāpi tassa hoteva “dukkaṭā na muccatī”ti vuttattā,",
  "tika-vin07t2:155_26": "dukkaṭā na muccatīti ca purāruṇā uṭṭhahitvā mūlāpattiyā muttopi anādariyadukkaṭā na muccatīti adhippāyo.",
  "tika-vin07t2:156_0": "Niddāvasena nipajjatīti vohāravasena vuttaṁ,",
  "tika-vin07t2:156_1": "pādānaṁ pana bhūmito amocitattā ayaṁ nipanno nāma na hoti,",
  "tika-vin07t2:156_2": "teneva anāpatti vuttā.",
  "tika-vin07t2:156_3": "Apassāya supantassāti kaṭiṭṭhito uddhaṁ piṭṭhikaṇṭake appamattakampi padesaṁ bhūmiṁ aphusāpetvā thambhādiṁ apassāya supantassa.",
  "tika-vin07t2:156_4": "Kaṭiṭṭhiṁ pana bhūmiṁ phusāpentassa sayanaṁ nāma hoti.",
  "tika-vin07t2:156_5": "Piṭṭhipasāraṇalakkhaṇā hi seyyā.",
  "tika-vin07t2:156_6": "Dīghavandanādīsupi tiriyaṁ piṭṭhikaṇṭakānaṁ pasāritattā nipajjanamevāti āpatti pariharitabbāva “vandāmīti",
  "tika-vin07t2:156_7": "pādamūle nipajjī”tiādīsu nipajjanasseva vuttattā.",
  "tika-vin07t2:156_8": "Tassāpi anāpatti patanakkhaṇe avisayattā,",
  "tika-vin07t2:156_9": "visaye jāte sahasā vuṭṭhitattā ca.",
  "tika-vin07t2:156_10": "Yassa pana visaññitāya pacchāpi avisayo,",
  "tika-vin07t2:156_11": "etassa anāpattiyeva patitakkhaṇe viya.",
  "tika-vin07t2:156_12": "Tattheva sayati na vuṭṭhātīti iminā visayepi akaraṇaṁ dasseti,",
  "tika-vin07t2:156_13": "teneva “tassa āpattī”ti vuttaṁ.",
  "tika-vin07t2:157_0": "Ekabhaṅgenāti ubho pāde bhūmito amocetvāva ekapassena sarīraṁ bhañjitvā nipanno.",
  "tika-vin07t2:157_1": "Mahāaṭṭhakathāyaṁ pana mahāpadumattherena vuttanti sambandho,",
  "tika-vin07t2:157_2": "tena “mahāaṭṭhakathāya likhitamahāpadumattheravādo aya”nti dasseti.",
  "tika-vin07t2:157_3": "Tattha supantassāpi avisayattamatthīti mahāpadumattherena “avisayattā pana āpatti na dissatī”ti vuttaṁ.",
  "tika-vin07t2:157_4": "Ācariyā pana supantassa visaññattābhāvena visayattā anāpattiṁ na kathayanti.",
  "tika-vin07t2:157_5": "Visaññatte sati anāpattiyeva.",
  "tika-vin07t2:157_6": "Dve pana janātiādipi mahāaṭṭhakathāyameva vacanaṁ,",
  "tika-vin07t2:157_7": "tadeva pacchā vuttattā pamāṇaṁ.",
  "tika-vin07t2:157_8": "Yakkhagahitaggahaṇeneva cettha visaññībhūtopi saṅgahito.",
  "tika-vin07t2:157_9": "Ekabhaṅgena nipanno pana anipannattā āpattito muccatiyevāti gahetabbaṁ.",
  "tika-vin07t2:158_0": "78.Apadeti ākāse.",
  "tika-vin07t2:158_1": "Padanti padavaḷañjaṁ,",
  "tika-vin07t2:158_2": "tenāha “ākāse pada”nti.",
  "tika-vin07t2:158_3": "Etadagganti eso aggo.",
  "tika-vin07t2:158_4": "Yadidanti yo ayaṁ.",
  "tika-vin07t2:158_5": "Sesaṁ uttānameva.",
  "tika-vin07t2:159_0": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:160_0": "Paṭhamapārājikavaṇṇanānayo niṭṭhito.",
  "tika-vin07t2:161_0": "2. Dutiyapārājikaṁ",
  "tika-vin07t2:162_0": "Adutiyenāti asadisena jinena yaṁ dutiyaṁ pārājikaṁ pakāsitaṁ,",
  "tika-vin07t2:162_1": "tassa idāni yasmā saṁvaṇṇanākkamo patto,",
  "tika-vin07t2:162_2": "tasmā assa dutiyassa ayaṁ saṁvaṇṇanā hotīti yojanā.",
  "tika-vin07t2:163_0": "Dhaniyavatthuvaṇṇanā",
  "tika-vin07t2:164_0": "84.",
  "tika-vin07t2:164_1": "Rājūhi gahitanti rājagahanti āha “mandhātū”ti.",
  "tika-vin07t2:164_2": "Rājapurohitena pariggahitampi rājapariggahitamevāti mahāgovindaggahaṇaṁ,",
  "tika-vin07t2:164_3": "nagarasaddāpekkhāya cettha “rājagaha”nti napuṁsakaniddeso.",
  "tika-vin07t2:164_4": "Aññepettha pakāreti susaṁvihitārakkhattā rājūnaṁ gahaṁ gehabhūtanti rājagahantiādike pakāre.",
  "tika-vin07t2:164_5": "Vasantavananti kīḷāvanaṁ,",
  "tika-vin07t2:164_6": "vasantakāle kīḷāya yebhuyyattā pana vasantavananti vuttaṁ.",
  "tika-vin07t2:165_0": "Sadvārabandhāti vassūpagamanayoggatādassanaṁ.",
  "tika-vin07t2:165_1": "Nālakapaṭipadanti suttanipāte nālakattherassa desitaṁ moneyyapaṭipadaṁ.",
  "tika-vin07t2:165_2": "Pañcannaṁ chadanānanti tiṇapaṇṇaiṭṭhakasilāsudhāsaṅkhātānaṁ pañcannaṁ.",
  "tika-vin07t2:165_3": "No ce labhati…pe…",
  "tika-vin07t2:165_4": "sāmampi kātabbanti iminā nāvāsatthavaje ṭhapetvā aññattha “asenāsaniko aha”nti ālayakaraṇamattena upagamanaṁ na vaṭṭati.",
  "tika-vin07t2:165_5": "Senāsanaṁ pariyesitvā vacībhedaṁ katvā vassaṁ upagantabbamevāti dasseti. “Na,",
  "tika-vin07t2:165_6": "bhikkhave,",
  "tika-vin07t2:165_7": "asenāsanikenā”tiādinā hi pāḷiyaṁ “nālakapaṭipadaṁ paṭipannenāpī”ti aṭṭhakathāyañca avisesena daḷhaṁ katvā vuttaṁ,",
  "tika-vin07t2:165_8": "nāvāsatthavajesuyeva ca “anujānāmi,",
  "tika-vin07t2:165_9": "bhikkhave,",
  "tika-vin07t2:165_10": "nāvāya vassaṁ upagantu”ntiādinā asatipi senāsane ālayakaraṇavasena vassūpagamanaṁ anuññātaṁ,",
  "tika-vin07t2:165_11": "nāññatthāti gahetabbaṁ.",
  "tika-vin07t2:165_12": "Ayamanudhammatāti sāmīcivattaṁ.",
  "tika-vin07t2:165_13": "Katikavattānīti bhassārāmatādiṁ vihāya sabbadā appamattehi bhavitabbantiādikatikavattāni.",
  "tika-vin07t2:165_14": "Khandhakavattānīti “āgantukādikhandhakavattaṁ pūretabba”nti evaṁ khandhakavattāni ca adhiṭṭhahitvā.",
  "tika-vin07t2:166_0": "Vassaṁvutthāti padassa aṭṭhakathāyaṁ “purimikāya upagatā mahāpavāraṇāya pavāritā pāṭipadadivasato paṭṭhāya",
  "tika-vin07t2:166_1": "‘vutthavassā’ti vuccantī”ti vuttattā mahāpavāraṇādivase pavāretvā vā appavāretvā vā aññattha gacchantehi",
  "tika-vin07t2:166_2": "sattāhakaraṇīyanimitte sati eva gantabbaṁ, nāsati,",
  "tika-vin07t2:166_3": "itarathā vassacchedo dukkaṭañca hotīti veditabbaṁ.",
  "tika-vin07t2:166_4": "“Imaṁ temāsaṁ vassaṁ upemī”ti hi “na,",
  "tika-vin07t2:166_5": "bhikkhave,",
  "tika-vin07t2:166_6": "vassaṁ upagantvā purimaṁ vā temāsaṁ pacchimaṁ vā temāsaṁ avasitvā cārikā pakkamitabbā”ti ca vuttaṁ.",
  "tika-vin07t2:166_7": "Idheva ca vassaṁvutthā temāsaccayena…pe…",
  "tika-vin07t2:166_8": "pakkamiṁsūti vuttaṁ.",
  "tika-vin07t2:166_9": "Pavāraṇādivasopi temāsapariyāpannova.",
  "tika-vin07t2:166_10": "Keci pana “anujānāmi,",
  "tika-vin07t2:166_11": "bhikkhave,",
  "tika-vin07t2:166_12": "vassaṁvutthānaṁ bhikkhūnaṁ tīhi ṭhānehi pavāretunti pavāraṇākammassa pubbeyeva vassaṁvutthānanti vutthavassatāya",
  "tika-vin07t2:166_13": "vuttattā mahāpavāraṇādivase sattāhakaraṇīyanimittaṁ vināpi yathāsukhaṁ gantuṁ vaṭṭatī”ti vadanti,",
  "tika-vin07t2:166_14": "taṁ tesaṁ matimattaṁ,",
  "tika-vin07t2:166_15": "vutthavassānañhi pavāraṇānujānanaṁ anupagatachinnavassādīnaṁ nivattanatthaṁ kataṁ,",
  "tika-vin07t2:166_16": "na pana pavāraṇādivase avasitvā pakkamitabbanti dassanatthaṁ tadatthassa idha pasaṅgābhāvā,",
  "tika-vin07t2:166_17": "pavāraṇaṁ kātuṁ anucchavikānaṁ pavāraṇā idha vidhīyati,",
  "tika-vin07t2:166_18": "ye ca vassaṁ upagantvā vassacchedañca akatvā yāva pavāraṇādivasā vasiṁsu,",
  "tika-vin07t2:166_19": "te tattakena pavāraṇākammaṁ pati pariyāyato vutthavassāti vuccanti,",
  "tika-vin07t2:166_20": "appakaṁ ūnamadhikaṁ vā gaṇanūpagaṁ na hotīti ñāyato,",
  "tika-vin07t2:166_21": "na kathinakammaṁ pati temāsassa aparipuṇṇattā,",
  "tika-vin07t2:166_22": "itarathā tasmiṁ mahāpavāraṇādivasepi kathinatthārappasaṅgato.",
  "tika-vin07t2:166_23": "“Anujānāmi,",
  "tika-vin07t2:166_24": "bhikkhave,",
  "tika-vin07t2:166_25": "vassaṁvutthānaṁ bhikkhūnaṁ kathinaṁ attharitu”nti idaṁ pana “na,",
  "tika-vin07t2:166_26": "bhikkhave,",
  "tika-vin07t2:166_27": "vassaṁ upagantvā purimaṁ vā temāsaṁ pacchimaṁ vā temāsaṁ avasitvā cārikā pakkamitabbā”tiādi ca nippariyāyato",
  "tika-vin07t2:166_28": "mahāpavāraṇāya anantarapāṭipadadivasato paṭṭhāya kathinatthāraṁ pakkamanañca sandhāya vuttaṁ,",
  "tika-vin07t2:166_29": "parivāre ca “kathinassa atthāramāso jānitabbo”ti vatvā “vassānassa pacchimo māso jānitabbo”ti vuttaṁ.",
  "tika-vin07t2:166_30": "Yo hi kathinatthārassa kālo,",
  "tika-vin07t2:166_31": "tato paṭṭhāyeva cārikāpakkamanassāpi kālo,",
  "tika-vin07t2:166_32": "na tato pure vassaṁvutthānaṁyeva kathinatthārārahattā.",
  "tika-vin07t2:166_33": "Yadaggena hi pavāraṇādivase kathinatthāro na vaṭṭati,",
  "tika-vin07t2:166_34": "tadaggena bhikkhūpi vutthavassā na honti pavāraṇādivasassa avutthattā.",
  "tika-vin07t2:167_0": "Yaṁ pana sāratthadīpaniyaṁ “ekadesena avutthampi taṁ divasaṁ vutthabhāgāpekkhāya vutthameva hotī”tiādi vuttaṁ,",
  "tika-vin07t2:167_1": "taṁ na yuttaṁ,",
  "tika-vin07t2:167_2": "taṁdivasapariyosāne aruṇuggamanakāle vasantova hi taṁ divasaṁ vuttho nāma hoti parivāsaaraññavāsādīsu viya,",
  "tika-vin07t2:167_3": "ayañca vicāraṇā upari vassūpanāyikakkhandhake āvi bhavissatīti tattheva taṁ pākaṭaṁ karissāma.",
  "tika-vin07t2:168_0": "Mahāpavāraṇāyapavāritāti purimikāya vassaṁ upagantvā acchinnavassatādassanaparaṁ etaṁ kenaci antarāyena appavāritānampi vutthavassattā.",
  "tika-vin07t2:168_1": "Na ovassiyatīti anovassakanti kammasādhanaṁ daṭṭhabbaṁ,",
  "tika-vin07t2:168_2": "yathā na temiyati,",
  "tika-vin07t2:168_3": "tathā katvāti attho.",
  "tika-vin07t2:168_4": "Anavayoti ettha anusaddo vicchāyaṁ vattatīti āha anu anu avayotiādi.",
  "tika-vin07t2:168_5": "Ācariyassa kammaṁ ācariyakanti āha “ācariyakamme”ti.",
  "tika-vin07t2:168_6": "Kaṭṭhakammaṁ thambhādi.",
  "tika-vin07t2:168_7": "Telatambamattikāyāti telamissāya tambamattikāya.",
  "tika-vin07t2:169_0": "85.Kuṭikāya karaṇabhāvanti kuṭiyā katabhāvaṁ. Kiṁ-",
  "tika-vin07t2:169_1": "saddappayoge anāgatappaccayavidhānaṁ sandhāya tassa lakkhaṇantiādi vuttaṁ.",
  "tika-vin07t2:169_2": "Kiñcāpi therassa pāṇaghātādhippāyo natthi,",
  "tika-vin07t2:169_3": "anupaparikkhitvā karaṇena pana bahūnaṁ pāṇānaṁ maraṇattā pāṇe byābādhentassātiādi vuttaṁ.",
  "tika-vin07t2:169_4": "Pātabyabhāvanti vināsetabbataṁ.",
  "tika-vin07t2:169_5": "Pāṇātipātaṁ karontānanti therena akatepi pāṇātipāte pāṇakānaṁ maraṇamattena pacchimānaṁ lesena gahaṇākāraṁ dasseti,",
  "tika-vin07t2:169_6": "tena ca “mama tādisaṁ akusalaṁ natthī”ti pacchimānaṁ vipallāsalesaggahaṇanimittakiccaṁ na kattabbanti dīpitaṁ hoti.",
  "tika-vin07t2:169_7": "Diṭṭhānugatinti diṭṭhassa kammassa anupagamanaṁ anukiriyaṁ,",
  "tika-vin07t2:169_8": "diṭṭhiyā vā laddhiyā anugamanaṁ gāhaṁ.",
  "tika-vin07t2:169_9": "Ghaṁsitabbeti madditabbe,",
  "tika-vin07t2:169_10": "vināsitabbeti attho.",
  "tika-vin07t2:169_11": "Kataṁ labhitvā tattha vasantānampi dukkaṭamevāti idaṁ bhagavatā kuṭiyā bhedāpanavacanena siddhaṁ,",
  "tika-vin07t2:169_12": "sāpi tiṇadabbasambhārehi tulāthambhādīhi amissā suddhamattikāmayāpi iṭṭhakāhi katā vaṭṭati.",
  "tika-vin07t2:169_13": "Keci hi iṭṭhakāhiyeva thambhe cinitvā tadupari iṭṭhakāhiyeva vitānādisaṇṭhānena tulādidārusambhāravirahitaṁ",
  "tika-vin07t2:169_14": "chadanampi bandhitvā iṭṭhakāmayameva āvasathaṁ karonti,",
  "tika-vin07t2:169_15": "tādisaṁ vaṭṭati.",
  "tika-vin07t2:169_16": "Giñjakāvasathasaṅkhepena katāti ettha giñjakā vuccanti iṭṭhakā,",
  "tika-vin07t2:169_17": "tāhiyeva kato āvasatho giñjakāvasatho.",
  "tika-vin07t2:169_18": "Vayakammampīti mattikuddhāraṇaiṭṭhakadārucchedanādikārakānaṁ dinnabhattavettanādivatthubbayena nipphannakammampi atthi,",
  "tika-vin07t2:169_19": "etena kuṭibhedakānaṁ gīvādibhāvaṁ parisaṅkati.",
  "tika-vin07t2:169_20": "Titthiyadhajoti titthiyānameva saññāṇabhūtattā vuttaṁ.",
  "tika-vin07t2:169_21": "Te hi īdisesu cāṭiādīsu vasanti.",
  "tika-vin07t2:169_22": "Aññānipīti pi-",
  "tika-vin07t2:169_23": "saddena attanā vuttakāraṇadvayampi mahāaṭṭhakathāyameva vuttanti dasseti.",
  "tika-vin07t2:169_24": "Yasmā sabbamattikāmayā kuṭi sītakāle atisītā uṇhakāle ca uṇhā sukarā ca hoti corehi bhindituṁ,",
  "tika-vin07t2:169_25": "tasmā tattha ṭhapitapattacīvarādikaṁ sītuṇhacorādīhi vinassatīti vuttaṁ “pattacīvaraguttatthāyā”ti.",
  "tika-vin07t2:169_26": "Chindāpeyya vā bhindāpeyya vā anupavajjoti idaṁ ayaṁ kuṭi viya sabbathā anupayogārahaṁ sandhāya vuttaṁ.",
  "tika-vin07t2:169_27": "Yaṁ pana pañcavaṇṇasuttehi vinaddhachattādikaṁ,",
  "tika-vin07t2:169_28": "tattha akappiyabhāgova chinditabbo,",
  "tika-vin07t2:169_29": "na tadavaseso tassa kappiyattā,",
  "tika-vin07t2:169_30": "taṁ chindanto upavajjova hoti.",
  "tika-vin07t2:169_31": "Teneva vakkhati “ghaṭakampi vāḷarūpampi bhinditvā dhāretabba”ntiādi.",
  "tika-vin07t2:170_0": "Pāḷimuttakavinicchayavaṇṇanā",
  "tika-vin07t2:171_0": "Chattadaṇḍaggāhakaṁsalākapañjaranti ettha yo pañjarasalākānaṁ majjhaṭṭho bunde puthulo ahicchattakasadiso",
  "tika-vin07t2:171_1": "agge sachiddo yattha daṇḍantaraṁ pavesetvā chattaṁ gaṇhanti,",
  "tika-vin07t2:171_2": "yo vā sayameva dīghatāya gahaṇadaṇḍo hoti,",
  "tika-vin07t2:171_3": "ayaṁ chattadaṇḍo nāma,",
  "tika-vin07t2:171_4": "tassa aparigaḷanatthāya chattasalākānaṁ mūlappadesadaṇḍassa samantato daḷhapañjaraṁ katvā suttehi vinandhanti,",
  "tika-vin07t2:171_5": "so padeso chattadaṇḍagāhakasalākapañjaraṁ nāma,",
  "tika-vin07t2:171_6": "taṁ vinandhituṁ vaṭṭati.",
  "tika-vin07t2:171_7": "Na vaṇṇamaṭṭhatthāyāti iminā thirakaraṇatthameva ekavaṇṇasuttena vinandhiyamānaṁ yadi vaṇṇamaṭṭhaṁ hoti,",
  "tika-vin07t2:171_8": "na tattha dosoti dasseti.",
  "tika-vin07t2:171_9": "Āraggenāti nikhādanamukhena.",
  "tika-vin07t2:171_10": "Daṇḍabundeti daṇḍamūle koṭiyaṁ.",
  "tika-vin07t2:171_11": "Chattamaṇḍalikanti chattapañjare maṇḍalākārena baddhadaṇḍavalayaṁ.",
  "tika-vin07t2:171_12": "Ukkiritvāti ninnaṁ,",
  "tika-vin07t2:171_13": "unnataṁ vā katvā.",
  "tika-vin07t2:172_0": "Nānāsuttakehīti nānāvaṇṇehi suttehi.",
  "tika-vin07t2:172_1": "Idañca tathā karontānaṁ vasena vuttaṁ,",
  "tika-vin07t2:172_2": "ekavaṇṇasuttakenāpi na vaṭṭatiyeva,",
  "tika-vin07t2:172_3": "“pakatisūcikammameva vaṭṭatī”ti hi vuttaṁ.",
  "tika-vin07t2:172_4": "Paṭṭamukheti dvinnaṁ paṭṭānaṁ saṅghaṭitaṭṭhānaṁ sandhāyetaṁ vuttaṁ.",
  "tika-vin07t2:172_5": "Pariyanteti cīvarapariyante,",
  "tika-vin07t2:172_6": "anuvātaṁ sandhāyetaṁ vuttaṁ.",
  "tika-vin07t2:172_7": "Veṇinti varakasīsākārena sibbanaṁ.",
  "tika-vin07t2:172_8": "Saṅkhalikanti diguṇasaṅkhalikākārena sibbanaṁ,",
  "tika-vin07t2:172_9": "veṇiṁ vā saṅkhalikaṁ vā karontīti pakatena sambandho.",
  "tika-vin07t2:172_10": "Agghiyaṁ nāma cetiyasaṇṭhānaṁ,",
  "tika-vin07t2:172_11": "yaṁ agghiyatthambhoti vadanti.",
  "tika-vin07t2:172_12": "Ukkirantīti uṭṭhapenti.",
  "tika-vin07t2:172_13": "Catukoṇameva vaṭṭatīti gaṇṭhikapāsakapaṭṭāni sandhāya vuttaṁ.",
  "tika-vin07t2:172_14": "Koṇasuttapiḷakāti gaṇṭhikapāsakapaṭṭānaṁ koṇehi bahi niggatasuttānaṁ piḷakākārena ṭhapitakoṭiyoti keci vadanti,",
  "tika-vin07t2:172_15": "te piḷake chinditvā duviññeyyā kātabbāti tesaṁ adhippāyo.",
  "tika-vin07t2:172_16": "Keci pana “koṇasuttā ca piḷakāti dveyevā”ti vadanti,",
  "tika-vin07t2:172_17": "tesaṁ matena gaṇṭhikapāsakapaṭṭānaṁ koṇato koṇehi nīhatasuttā koṇasuttā nāma.",
  "tika-vin07t2:172_18": "Samantato pana pariyantena katā caturassasuttā piḷakā nāma.",
  "tika-vin07t2:172_19": "Taṁ duvidhampi keci cīvarato visuṁ paññāyanatthāya vikārayuttaṁ karonti,",
  "tika-vin07t2:172_20": "taṁ nisedhāya “duviññeyyarūpā vaṭṭantī”ti vuttaṁ,",
  "tika-vin07t2:172_21": "na pana sabbathā acakkhugocarabhāvena sibbanatthāya tathāsibbanassa asakkuṇeyyattā.",
  "tika-vin07t2:172_22": "Yathā pakaticīvarato vikāro na paññāyati,",
  "tika-vin07t2:172_23": "evaṁ sibbitabbanti adhippāyo.",
  "tika-vin07t2:172_24": "Rajanakammato pubbe paññāyamānopi viseso cīvare ratte ekavaṇṇatāya na paññāyatīti āha “cīvare ratte”ti.",
  "tika-vin07t2:172_25": "Maṇināti nīlamaṇiādimaṭṭhapāsāṇena,",
  "tika-vin07t2:172_26": "aṁsavaddhakakāyabandhanādikaṁ pana acīvarattā saṅkhādīhi ghaṁsituṁ vaṭṭatīti vadanti.",
  "tika-vin07t2:172_27": "Kaṇṇasuttakanti cīvarassa dīghato tiriyañca sibbitānaṁ catūsu kaṇṇesu koṇesu ca nikkhantānaṁ suttasīsānametaṁ nāmaṁ,",
  "tika-vin07t2:172_28": "taṁ chinditvāva pārupitabbaṁ,",
  "tika-vin07t2:172_29": "tenāha “rajitakāle chinditabba”nti.",
  "tika-vin07t2:172_30": "Bhagavatā anuññātaṁ ekaṁ kaṇṇasuttampi atthi,",
  "tika-vin07t2:172_31": "taṁ pana nāmena sadisampi ito aññamevāti dassetuṁ yaṁ panātiādi vuttaṁ.",
  "tika-vin07t2:172_32": "Lagganatthāyāti cīvararajjuyaṁ cīvarabandhanatthāya.",
  "tika-vin07t2:172_33": "Gaṇṭhiketi dantādimaye.",
  "tika-vin07t2:172_34": "Pīḷakāti binduṁ binduṁ katvā uṭṭhāpetabbapīḷakā.",
  "tika-vin07t2:173_0": "Thālake vāti tambādimaye puggalike tividhepi kappiyathālake.",
  "tika-vin07t2:173_1": "Na vaṭṭatīti maṇivaṇṇakaraṇappayogo na vaṭṭati,",
  "tika-vin07t2:173_2": "telavaṇṇakaraṇatthaṁ pana vaṭṭati.",
  "tika-vin07t2:173_3": "Pattamaṇḍaleti tipusīsādimaye. “Na,",
  "tika-vin07t2:173_4": "bhikkhave,",
  "tika-vin07t2:173_5": "cittāni pattamaṇḍalāni dhāretabbāni rūpakākiṇṇāni bhittikammakatānī”ti vuttattā “bhittikammaṁ na vaṭṭatī”ti vuttaṁ.",
  "tika-vin07t2:173_6": "“Anujānāmi,",
  "tika-vin07t2:173_7": "bhikkhave,",
  "tika-vin07t2:173_8": "makaradantakaṁ chinditu”nti vuttattā “makaradantakaṁ pana vaṭṭatī”ti vuttaṁ,",
  "tika-vin07t2:173_9": "idaṁ pana pāḷiyā laddhampi idha pāḷiyā muttattā pāḷimuttakanaye vuttaṁ.",
  "tika-vin07t2:173_10": "Evamaññampi īdisaṁ.",
  "tika-vin07t2:174_0": "Lekhā na vaṭṭatīti āraggena dinnalekhāva na vaṭṭati,",
  "tika-vin07t2:174_1": "jātihiṅgulikādivaṇṇehi katalekhā vaṭṭati.",
  "tika-vin07t2:174_2": "Chattamukhavaṭṭiyanti dhamakaraṇassa hatthena gahaṇachattākārassa mukhavaṭṭiyaṁ,",
  "tika-vin07t2:174_3": "“parissāvanacoḷabandhanaṭṭhāne”ti keci.",
  "tika-vin07t2:175_0": "Deḍḍubhasīsanti udakasappasīsaṁ.",
  "tika-vin07t2:175_1": "Acchīnīti kuñjaracchisaṇṭhānāni.",
  "tika-vin07t2:175_2": "Ekameva vaṭṭatīti ettha ekarajjukaṁ diguṇaṁ tiguṇaṁ katvāpi bandhituṁ na vaṭṭati,",
  "tika-vin07t2:175_3": "ekameva pana satavārampi sarīraṁ parikkhipitvā bandhituṁ vaṭṭati,",
  "tika-vin07t2:175_4": "bahurajjuke ekato katvā ekena nirantaraṁ veṭhetvā kataṁ “bahurajjuka”nti na vattabbaṁ “vaṭṭatī”ti vuttattā,",
  "tika-vin07t2:175_5": "taṁ murajasaṅkhaṁ na gacchatīti veditabbaṁ.",
  "tika-vin07t2:175_6": "Murajañhi nānāvaṇṇehi suttehi murajavaṭṭisaṇṭhānaṁ veṭhetvā kataṁ,",
  "tika-vin07t2:175_7": "idaṁ pana murajaṁ maddavīṇasaṅkhātaṁ pāmaṅgasaṇṭhānañca dasāsu vaṭṭati “kāyabandhanassa dasā jīranti;",
  "tika-vin07t2:175_8": "anujānāmi,",
  "tika-vin07t2:175_9": "bhikkhave,",
  "tika-vin07t2:175_10": "murajaṁ maddavīṇa”nti vuttattā.",
  "tika-vin07t2:176_0": "Vidheti dasāpariyosāne thirabhāvāya dantavisāṇasuttādīhi kattabbe vidhe.",
  "tika-vin07t2:176_1": "Aṭṭha maṅgalāni nāma saṅkho cakkaṁ puṇṇakumbho gayā sirīvaccho aṅkuso dhajaṁ sovattikanti vadanti.",
  "tika-vin07t2:176_2": "Macchayugaḷachattanandiyāvaṭṭādivasenapi vadanti.",
  "tika-vin07t2:176_3": "Paricchedalekhāmattanti dantādīhi katavidhassa ubhosu koṭīsu kataparicchedarājimattaṁ.",
  "tika-vin07t2:177_0": "“Ujukamevā”ti vuttattā caturassādisaṇṭhānāpi añjanī vaṅkagatikā na vaṭṭati.",
  "tika-vin07t2:177_1": "Sipāṭikāyāti vāsiādibhaṇḍanikkhipanapasibbake.",
  "tika-vin07t2:177_2": "Ārakaṇṭakaṁ nāma potthakādiaasaṅkhāraṇatthaṁ katadīghamukhasatthakanti vadanti.",
  "tika-vin07t2:177_3": "“Bhamakārānaṁ dāruādilikhanasatthaka”nti keci.",
  "tika-vin07t2:177_4": "Vaṭṭamaṇikanti vaṭṭaṁ katvā uṭṭhapetabbaṁ pupphuḷakaṁ.",
  "tika-vin07t2:177_5": "Aññanti iminā piḷakādiṁ saṅgaṇhāti.",
  "tika-vin07t2:177_6": "Pipphaliketi yaṁ kiñci chedanake khuddakasatthe.",
  "tika-vin07t2:177_7": "Valitakanti nakhacchedanakāle daḷhaggahaṇatthaṁ valīhi yuttameva karonti.",
  "tika-vin07t2:177_8": "Tasmā taṁ vaṭṭatīti iminā yaṁ aññampi vikāraṁ daḷhīkammādiatthāya karonti,",
  "tika-vin07t2:177_9": "na vaṇṇamaṭṭhatthāya,",
  "tika-vin07t2:177_10": "taṁ vaṭṭatīti dīpitaṁ,",
  "tika-vin07t2:177_11": "tena ca kattaradaṇḍakoṭiyaṁ aññamaññampi ghaṭṭanena saddaniccharaṇatthāya kataṁ ayovalayādikaṁ saṁyuttampi kappiyato upapannaṁ hoti.",
  "tika-vin07t2:177_12": "Maṇḍalanti uttarāraṇiyā pavesanatthaṁ āvāṭamaṇḍalaṁ hoti.",
  "tika-vin07t2:177_13": "Ujukameva bandhitunti sambandho,",
  "tika-vin07t2:177_14": "ubhosu vā passesu ekapasse vāti vacanaseso.",
  "tika-vin07t2:177_15": "Vāsidaṇḍassa ubhosu passesu daṇḍakoṭīnaṁ acalanatthaṁ bandhitunti attho.",
  "tika-vin07t2:178_0": "Āmaṇḍasāraketi āmalakaphalāni pisitvā tena kakkena katatelabhājane.",
  "tika-vin07t2:178_1": "Tattha kira pakkhittaṁ telaṁ sītalaṁ hoti.",
  "tika-vin07t2:178_2": "Bhūmattharaṇeti kaṭasārādimaye parikammakatāya bhūmiyā attharitabbaattharaṇe.",
  "tika-vin07t2:178_3": "Pānīyaghaṭeti sabbaṁ bhājanavikatiṁ saṅgaṇhāti.",
  "tika-vin07t2:178_4": "Sabbaṁ…pe…",
  "tika-vin07t2:178_5": "vaṭṭatīti yathāvuttesu mañcādīsu itthipurisarūpampi vaṭṭati telabhājanesuyeva itthipurisarūpānaṁ paṭikkhittattā,",
  "tika-vin07t2:178_6": "telabhājanena saha agaṇetvā visuṁ mañcādīnaṁ gahitattā cāti vadanti,",
  "tika-vin07t2:178_7": "kiñcāpi vadanti,",
  "tika-vin07t2:178_8": "etesaṁ pana mañcādīnaṁ hatthena āmasitabbabhaṇḍattā itthirūpamevettha na vaṭṭatīti gahetabbaṁ.",
  "tika-vin07t2:178_9": "Aññesanti sīmasāmikānaṁ.",
  "tika-vin07t2:178_10": "Rājavallabhehīti lajjīpesalādīnaṁ uposathādiantarāyakarā alajjino bhinnaladdhikā ca bhikkhū adhippetā tehi saha uposathādikaraṇāyogā,",
  "tika-vin07t2:178_11": "teneva “sīmāyā”ti vuttaṁ.",
  "tika-vin07t2:178_12": "Tesaṁ lajjīparisāti tesaṁ sīmāsāmikānaṁ anubalaṁ dātuṁ samatthā lajjīparisā.",
  "tika-vin07t2:178_13": "Bhikkhūhi katanti yaṁ alajjīnaṁ senāsanabhedanādikaṁ lajjībhikkhūhi kataṁ,",
  "tika-vin07t2:178_14": "sabbañcetaṁ sukatameva alajjīniggahatthāya pavattitabbato.",
  "tika-vin07t2:179_0": "88.Avajjhāyantīti nīcato cintenti.",
  "tika-vin07t2:179_1": "Ujjhāyanatthoti bhikkhuno theyyakammanindanattho “kathañhi nāma adinnaṁ ādiyissatī”ti,",
  "tika-vin07t2:179_2": "na pana dāru-",
  "tika-vin07t2:179_3": "saddavisesanattho tassa bahuvacanattā.",
  "tika-vin07t2:179_4": "Vacanabhedeti ekavacanabahuvacanānaṁ bhede.",
  "tika-vin07t2:179_5": "Sabbāvantanti bhikkhubhikkhunīādisabbāvayavavantaṁ.",
  "tika-vin07t2:179_6": "Bimbisāroti tassa nāmanti ettha bimbīti suvaṇṇaṁ.",
  "tika-vin07t2:179_7": "Tasmā sārasuvaṇṇasadisavaṇṇatāya “bimbisāro”ti vuccatīti veditabbaṁ.",
  "tika-vin07t2:179_8": "Porāṇasatthānurūpaṁ uppādito vīsatimāsappamāṇauttamasuvaṇṇagghanako lakkhaṇasampanno nīlakahāpaṇoti veditabbo.",
  "tika-vin07t2:179_9": "Rudradāmena nāma kenaci uppādito rudradāmako.",
  "tika-vin07t2:179_10": "So kira nīlakahāpaṇassa tibhāgaṁ agghati.",
  "tika-vin07t2:179_11": "Yasmiṁ pana dese nīlakahāpaṇā na santi,",
  "tika-vin07t2:179_12": "tatthāpi kāḷakavirahitassa niddhantasuvaṇṇassa pañcamāsagghanakena bhaṇḍena pādaparicchedo kātabbo.",
  "tika-vin07t2:179_13": "Tenāti nīlakahāpaṇassa catutthabhāgabhūtena.",
  "tika-vin07t2:179_14": "Pārājikavatthumhi vātiādi pārājikānaṁ sabbabuddhehi paññattabhāvena vuttaṁ,",
  "tika-vin07t2:179_15": "saṅghādisesādīsu pana itarāpattīsupi tabbatthūsu ca nānattaṁ nattheva,",
  "tika-vin07t2:179_16": "kevalaṁ keci sabbākārena paññapenti,",
  "tika-vin07t2:179_17": "keci ekadesenāti ettakameva viseso.",
  "tika-vin07t2:179_18": "Na hi kadācipi sammāsambuddhā yathāparādhaṁ atikkamma ūnamadhikaṁ vā sikkhāpadaṁ paññapenti.",
  "tika-vin07t2:180_0": "Padabhājanīyavaṇṇanā",
  "tika-vin07t2:181_0": "92.Punapi “āgantukāmā”ti vuttattā ca sabbathā manussehi anivutthapubbe abhinavamāpite,",
  "tika-vin07t2:181_1": "“puna na pavisissāmā”ti nirālayehi pariccatte ca gāme gāmavohārābhāvā gāmappavesanāpucchanādikiccaṁ natthīti veditabbaṁ.",
  "tika-vin07t2:181_2": "Araññaparicchedadassanatthanti gāmagāmūpacāresu dassitesu tadaññaṁ araññanti araññaparicchedo sakkā ñātunti vuttaṁ.",
  "tika-vin07t2:181_3": "Mātikāyaṁ pana gāmaggahaṇeneva gāmūpacāropi gahitoti daṭṭhabbo.",
  "tika-vin07t2:181_4": "Indakhīleti ummāre.",
  "tika-vin07t2:181_5": "Araññasaṅkhepaṁ gacchati tathā abhidhamme vuttattā.",
  "tika-vin07t2:181_6": "Asatipi indakhīle indakhīlaṭṭhāniyattā “vemajjhameva indakhīloti vuccatī”ti vuttaṁ.",
  "tika-vin07t2:181_7": "Yattha pana dvārabāhāpi natthi,",
  "tika-vin07t2:181_8": "tattha pākāravemajjhameva indakhīloti gahetabbaṁ.",
  "tika-vin07t2:181_9": "Luṭhitvāti pavaṭṭitvā.",
  "tika-vin07t2:182_0": "Majjhimassa purisassa suppapāto vātiādi mātugāmassa kākuṭṭhāpanavasena gahetabbaṁ,",
  "tika-vin07t2:182_1": "na baladassanavasena “mātugāmo bhājanadhovanaudakaṁ chaḍḍetī”ti upari vuccamānattā,",
  "tika-vin07t2:182_2": "teneva “leḍḍupāto”ti avatvā suppapātotiādi vuttaṁ.",
  "tika-vin07t2:182_3": "Kurundaṭṭhakathāyaṁ mahāpaccariyañca gharūpacārova gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṁ.",
  "tika-vin07t2:182_4": "Kataparikkhepoti iminā parikkhepato bahi upacāro na gahetabboti dasseti.",
  "tika-vin07t2:182_5": "Suppamusalapātopi aparikkhittagehasseva,",
  "tika-vin07t2:182_6": "so ca yato pahoti,",
  "tika-vin07t2:182_7": "tattheva gahetabbo,",
  "tika-vin07t2:182_8": "appahonaṭṭhāne pana vijjamānaṭṭhānameva gahetabbaṁ.",
  "tika-vin07t2:182_9": "Yassa pana gharassa samantato pākārādīhi parikkhepo kato hoti,",
  "tika-vin07t2:182_10": "tattha sova parikkhepo gharūpacāroti gahetabbaṁ.",
  "tika-vin07t2:183_0": "Pubbe vuttanayenāti parikkhittagāme vuttanayena.",
  "tika-vin07t2:183_1": "Saṅkarīyatīti missīyati.",
  "tika-vin07t2:183_2": "Vikāle gāmappavesane “parikkhittassa gāmassa parikkhepaṁ atikkamantassa āpatti pācittiyassa.",
  "tika-vin07t2:183_3": "Aparikkhittassa gāmassa upacāraṁ okkamantassa āpatti pācittiyassā”ti vuttattā gāmagāmūpacārānaṁ asaṅkaratā icchitabbāti āha asaṅkarato cātiādi.",
  "tika-vin07t2:183_4": "Keci panettha pāḷiyaṁ “aparikkhittassa gāmassa upacāraṁ okkamantassāti idaṁ parikkhepārahaṭṭhānaṁ sandhāya vuttaṁ,",
  "tika-vin07t2:183_5": "na tato paraṁ ekaleḍḍupātaparicchinnaṁ upacāraṁ.",
  "tika-vin07t2:183_6": "Tasmā parikkhepārahaṭṭhānasaṅkhātaṁ gāmaṁ okkamantasseva āpatti,",
  "tika-vin07t2:183_7": "na upacāra”nti vadanti,",
  "tika-vin07t2:183_8": "taṁ na gahetabbaṁ “gharūpacāre ṭhitassa majjhimassa purisassa leḍḍupātabbhantaraṁ gāmo nāma.",
  "tika-vin07t2:183_9": "Tato aññassa leḍḍupātassa abbhantaraṁ gāmūpacāro nāmā”ti idheva aṭṭhakathāyaṁ vuttattā.",
  "tika-vin07t2:183_10": "Vikāle gāmappavesanasikkhāpadaṭṭhakathāyañhi aparikkhittassa gāmassa upacāro adinnādāne vuttanayeneva veditabboti ayameva nayo atidisito.",
  "tika-vin07t2:183_11": "Teneva mātikāṭṭhakathāyampi “yvāyaṁ aparikkhittassa gāmassa upacāro dassito,",
  "tika-vin07t2:183_12": "tassa vasena vikāle gāmappavesanādīsu āpatti paricchinditabbā”ti vuttaṁ,",
  "tika-vin07t2:183_13": "tasmā parikkhittassa gāmassa parikkhepaṁ atikkamantassa,",
  "tika-vin07t2:183_14": "aparikkhittassa gāmassa gharūpacārato paṭṭhāya dutiyaleḍḍupātasaṅkhātaṁ gāmūpacāraṁ okkamantassa vikāle gāmappavesanāpatti hoti,",
  "tika-vin07t2:183_15": "mātikāyañca vikāle gāmaṁ paviseyyāti gāmaggahaṇeneva gāmūpacāropi gahitoti veditabbaṁ.",
  "tika-vin07t2:183_16": "Vikāle gāmappavesanādīsūti ādi-",
  "tika-vin07t2:183_17": "saddena gharagharūpacārādīsu ṭhitānaṁ uppannalābhabhājanādiṁ saṅgaṇhāti.",
  "tika-vin07t2:184_0": "Nikkhamitvā bahi indakhīlāti indakhīlato bahi nikkhamitvā ṭhitaṁ yaṁ ṭhānaṁ sabbametaṁ araññanti yojanā.",
  "tika-vin07t2:184_1": "Ācariyadhanu nāma pakatihatthena navavidatthipamāṇaṁ,",
  "tika-vin07t2:184_2": "jiyāya pana āropitāya sattaṭṭhavidatthimattanti vadanti.",
  "tika-vin07t2:185_0": "Kappiyanti anurūpavasena vuttaṁ akappiyassāpi appaṭiggahitassa paribhoge pācittiyattā.",
  "tika-vin07t2:185_1": "Pariccāgādimhi akate “idaṁ mayhaṁ santaka”nti vatthusāminā aviditampi pariggahitameva bālummattādīnaṁ santakaṁ viya,",
  "tika-vin07t2:185_2": "tādisaṁ avaharantopi ñātakādīhi pacchā ñatvā vatthusāminā ca anubandhitabbato pārājikova hoti.",
  "tika-vin07t2:185_3": "Yassa vasena puriso theno hoti,",
  "tika-vin07t2:185_4": "taṁ theyyanti āha “avaharaṇacittassetaṁ adhivacana”nti.",
  "tika-vin07t2:185_5": "Papañcasaṅkhāti taṇhāmānadiṭṭhisaṅkhātā papañcakoṭṭhāsā.",
  "tika-vin07t2:185_6": "Eko cittakoṭṭhāsoti ṭhānācāvanapayogasamuṭṭhāpako eko cittakoṭṭhāsoti attho.",
  "tika-vin07t2:186_0": "Abhiyogavasenāti aṭṭakaraṇavasena.",
  "tika-vin07t2:186_1": "Saviññāṇakenevāti idaṁ saviññāṇakānaññeva āveṇikavinicchayaṁ sandhāya vuttaṁ.",
  "tika-vin07t2:186_2": "Pāṇo apadantiādīsu hi “padasā nessāmī”ti paṭhamaṁ pādaṁ saṅkāmeti,",
  "tika-vin07t2:186_3": "āpatti thullaccayassātiādinā pāḷiyaṁ,",
  "tika-vin07t2:186_4": "bhikkhu dāsaṁ disvā sukhadukkhaṁ pucchitvā vā apucchitvā vā “gaccha,",
  "tika-vin07t2:186_5": "palāyitvā sukhaṁ jīvā”ti vadati,",
  "tika-vin07t2:186_6": "so ce palāyati,",
  "tika-vin07t2:186_7": "dutiyapadavāre pārājikantiādinā aṭṭhakathāyañca yo saviññāṇakānaññeva āveṇiko vinicchayo vutto,",
  "tika-vin07t2:186_8": "so ārāmādiaviññāṇakesu na labbhatīti tādisaṁ sandhāya “saviññāṇakenevā”ti vuttaṁ.",
  "tika-vin07t2:186_9": "Yo pana vinicchayo ārāmādiaviññāṇakesu labbhati,",
  "tika-vin07t2:186_10": "so yasmā saviññāṇakesu alabbhanako nāma natthi,",
  "tika-vin07t2:186_11": "tasmā vuttaṁ “nānābhaṇḍavasena saviññāṇakāviññāṇakamissakenā”ti.",
  "tika-vin07t2:186_12": "Saviññāṇakena ca aviññāṇakena cāti attho.",
  "tika-vin07t2:186_13": "Yasmā cettha aviññāṇakeneva ādiyanādīni chapi padāni na sakkā yojetuṁ iriyāpathavikopanassa saviññāṇakavaseneva yojetabbato,",
  "tika-vin07t2:186_14": "tasmā “aviññāṇakenevā”ti tatiyaṁ pakāraṁ na vuttanti daṭṭhabbaṁ.",
  "tika-vin07t2:187_0": "Ārāmanti idaṁ upalakkhaṇamattaṁ dāsādisaviññāṇakassāpi idha saṅgahetabbato,",
  "tika-vin07t2:187_1": "nānābhaṇḍavasena hettha yojanā dassiyati.",
  "tika-vin07t2:187_2": "Parikappitaṭṭhānanti parikappitokāsaṁ.",
  "tika-vin07t2:187_3": "Suṅkaghātanti ettha maggaṁ gacchantehi satthikehi attanā nīyamānabhaṇḍato rañño dātabbabhāgo suṅko nāma,",
  "tika-vin07t2:187_4": "so ettha haññati adatvā gacchantehi avaharīyati,",
  "tika-vin07t2:187_5": "taṁ vā hanti ettha rājapurisā adadantānaṁ santakaṁ balakkārenāti suṅkaghāto,",
  "tika-vin07t2:187_6": "“ettha paviṭṭhehi suṅko dātabbo”ti rukkhapabbatādisaññāṇena niyamitappadesassetaṁ adhivacanaṁ.",
  "tika-vin07t2:188_0": "Pañcavīsatiavahārakathāvaṇṇanā",
  "tika-vin07t2:189_0": "Katthacīti ekissā aṭṭhakathāyaṁ.",
  "tika-vin07t2:189_1": "Ekaṁ pañcakaṁ dassitanti “parapariggahitañca hoti,",
  "tika-vin07t2:189_2": "parapariggahitasaññī ca,",
  "tika-vin07t2:189_3": "garuko ca hoti parikkhāro pañcamāsako vā atirekapañcamāsako vā,",
  "tika-vin07t2:189_4": "theyyacittañca paccupaṭṭhitaṁ hoti,",
  "tika-vin07t2:189_5": "ṭhānā cāvetī”ti vuttapañcaavahāraṅgāni ekaṁ pañcakanti dassitaṁ.",
  "tika-vin07t2:189_6": "Dve pañcakāni dassitānīti “chahi ākārehi adinnaṁ ādiyantassa āpatti pārājikassa.",
  "tika-vin07t2:189_7": "Na ca sakasaññī,",
  "tika-vin07t2:189_8": "na ca vissāsaggāhī,",
  "tika-vin07t2:189_9": "na ca tāvakālikaṁ,",
  "tika-vin07t2:189_10": "garuko ca hoti parikkhāro pañcamāsako vā atirekapañcamāsako vā,",
  "tika-vin07t2:189_11": "theyyacittañca paccupaṭṭhitaṁ hoti,",
  "tika-vin07t2:189_12": "ṭhānā cāveti,",
  "tika-vin07t2:189_13": "āpatti pārājikassā”ti evaṁ vuttesu chasu padesu ekaṁ apanetvā sesāni pañca padāni ekaṁ pañcakaṁ katvā",
  "tika-vin07t2:189_14": "heṭṭhā vuttapañcakañca gahetvā dve pañcakāni dassitāni.",
  "tika-vin07t2:189_15": "Ettha panāti pañcahākārehītiādīsu.",
  "tika-vin07t2:189_16": "Sabbehipi padehīti parapariggahitañca hotītiādīhi sabbehi pañcahi padehi.",
  "tika-vin07t2:190_0": "Pañcannaṁ avahārānaṁ samūho pañcakaṁ.",
  "tika-vin07t2:190_1": "Sako hattho sahattho,",
  "tika-vin07t2:190_2": "tena nibbatto,",
  "tika-vin07t2:190_3": "tassa vā sambandhīti sāhatthiko, avahāro.",
  "tika-vin07t2:190_4": "Sāhatthikādi pañcakaṁ sāhatthikapañcakantiādipadavasena nāmalābho daṭṭhabbo.",
  "tika-vin07t2:190_5": "Evaṁ sesesupi.",
  "tika-vin07t2:190_6": "Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin07t2:190_7": "Labbhamānapadavasenāti sāhatthikapañcake labbhamānassa nissaggiyāvahārapadassa vasena,",
  "tika-vin07t2:190_8": "theyyāvahārapañcake labbhamānassa parikappāvahārapadassa ca vasena yojetabbanti attho.",
  "tika-vin07t2:191_0": "Nissaggiyo nāma…pe…",
  "tika-vin07t2:191_1": "pārājikassāti iminā bahisuṅkaghātapātanaṁ nissaggiyapayogoti dasseti.",
  "tika-vin07t2:191_2": "“Hatthe bhāraṁ theyyacitto bhūmiyaṁ nikkhipati,",
  "tika-vin07t2:191_3": "āpatti pārājikassā”ti vuttattā pana suddhacittena gahitaparabhaṇḍassa theyyacittena gumbādipaṭicchannaṭṭhāne",
  "tika-vin07t2:191_4": "khipanampi imasmiṁ nissaggiyapayoge saṅgayhatīti daṭṭhabbaṁ.",
  "tika-vin07t2:191_5": "Kiriyāsiddhito puretarameva pārājikāpattisaṅkhātaṁ atthaṁ sādhetīti atthasādhako.",
  "tika-vin07t2:191_6": "Atha vā attano vattamānakkhaṇe avijjamānampi kiriyāsiddhisaṅkhātaṁ atthaṁ avassaṁ āpattiṁ sādhetītipi atthasādhako.",
  "tika-vin07t2:191_7": "Asukaṁ nāma bhaṇḍaṁ yadā sakkosīti idaṁ nidassanamattaṁ parassa telakumbhiyā upāhanādīnaṁ nikkhepapayogassāpi atthasādhakattā.",
  "tika-vin07t2:191_8": "Tathā hi vuttaṁ mātikāṭṭhakathāyaṁ –",
  "tika-vin07t2:192_0": "“Atthasādhako nāma ‘asukassa bhaṇḍaṁ yadā sakkoti,",
  "tika-vin07t2:192_1": "tadā taṁ avaharā’ti aññaṁ āṇāpeti.",
  "tika-vin07t2:192_2": "Tattha sace paro anantarāyiko hutvā taṁ avaharati,",
  "tika-vin07t2:192_3": "āṇāpakassa āṇattikkhaṇeyeva pārājikaṁ.",
  "tika-vin07t2:192_4": "Parassa vā pana telakumbhiyā pādagghanakatelaṁ avassaṁ pivanakāni upāhanādīni pakkhipati,",
  "tika-vin07t2:192_5": "hatthato muttamatteyeva pārājika”nti.",
  "tika-vin07t2:193_0": "Imassa atthasādhakassa āṇattiyā ca ko visesoti?",
  "tika-vin07t2:193_1": "Taṅkhaṇaññeva gahaṇe niyuñjanaṁ āṇattikapayogo,",
  "tika-vin07t2:193_2": "kālantarena gahaṇatthaṁ niyogo atthasādhakoti ayaṁ nesaṁ viseso.",
  "tika-vin07t2:193_3": "Tenevāha “asukaṁ nāma bhaṇḍaṁ yadā sakkosī”tiādi.",
  "tika-vin07t2:193_4": "Dhuranikkhepo pana upanikkhittabhaṇḍavasena veditabboti idaṁ nidassanamattaṁ,",
  "tika-vin07t2:193_5": "ārāmābhiyuñjanādīsupi tāvakālikabhaṇḍadeyyānaṁ adānepi eseva nayo.",
  "tika-vin07t2:193_6": "Bhaṇḍaggahaṇappayogato āṇattiyā pubbattā āha “āṇattivasena pubbapayogo veditabbo”ti.",
  "tika-vin07t2:193_7": "Payogena saha vattamāno avahāro sahapayogoti āha “ṭhānācāvanavasenā”ti,",
  "tika-vin07t2:193_8": "idañca nidassanamattaṁ khīlasaṅkamanādīsupi asati ṭhānācāvane sahapayogattā.",
  "tika-vin07t2:193_9": "Vuttañhi mātikāṭṭhakathāyaṁ “ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin07t2:194_0": "Tulayitvāti upaparikkhitvā.",
  "tika-vin07t2:194_1": "Sāmīcīti vattaṁ.",
  "tika-vin07t2:194_2": "Sakasaññāya adentassa āpatti natthīti vadanti.",
  "tika-vin07t2:194_3": "Sammaddoti nividdhatāsaṅkhobho.",
  "tika-vin07t2:194_4": "Bhaṭṭhe janakāyeti apagate janasamūhe.",
  "tika-vin07t2:194_5": "Attano santakaṁ katvā etasseva bhikkhuno dehīti idaṁ ubhinnampi kukkuccavinodanatthaṁ vuttaṁ.",
  "tika-vin07t2:194_6": "Avahārakassa hi “mayā sahatthena na dinnaṁ,",
  "tika-vin07t2:194_7": "bhaṇḍadeyyaṁ eta”nti kukkuccaṁ uppajjeyya,",
  "tika-vin07t2:194_8": "itarassa ca “mayā paṭhamaṁ dhuranikkhepaṁ katvā pacchā adinnaṁ gahita”nti kukkuccaṁ uppajjeyyāti.",
  "tika-vin07t2:195_0": "Samagghanti appagghaṁ.",
  "tika-vin07t2:195_1": "Dāruatthaṁ pharatīti dārūhi kattabbakiccaṁ sādheti.",
  "tika-vin07t2:195_2": "Ekadivasaṁ dantakaṭṭhacchedanādinā yā ayaṁ agghahāni vuttā,",
  "tika-vin07t2:195_3": "sā sabbā bhaṇḍasāminā kiṇitvā gahitameva sandhāya vuttā.",
  "tika-vin07t2:195_4": "Sabbaṁ panetaṁ aṭṭhakathācariyappamāṇena veditabbaṁ.",
  "tika-vin07t2:195_5": "Pāsāṇañca sakkharañca pāsāṇasakkharaṁ.",
  "tika-vin07t2:196_0": "Akkhadassāti ettha akkha-",
  "tika-vin07t2:196_1": "saddena kira vinicchayasālā vuccati,",
  "tika-vin07t2:196_2": "tattha nisīditvā vajjāvajjaṁ nirūpayantīti “akkhadassā”ti vuccanti dhammavinicchanakā.",
  "tika-vin07t2:196_3": "Hananaṁ nāma hatthapādādīhi pothanañceva hatthanāsādicchedanañca hotīti āha “haneyyunti potheyyuñceva chindeyyuñcā”ti.",
  "tika-vin07t2:197_0": "Padabhājanīyañca “hatthena vā pādena vā kasāya vā vettena vā aḍḍhadaṇḍakena vā chajjāya vā haneyyu”nti vuttaṁ.",
  "tika-vin07t2:197_1": "Tattha aḍḍhadaṇḍakenāti dvihatthappamāṇena rassamuggarena,",
  "tika-vin07t2:197_2": "veḷupesikāya vā.",
  "tika-vin07t2:197_3": "Chejjāya vāti hatthādīnaṁ chedanena.",
  "tika-vin07t2:197_4": "Chindanti etāya hatthapādādīnīti chejjā, satthaṁ,",
  "tika-vin07t2:197_5": "tena satthenātipi attho.",
  "tika-vin07t2:197_6": "Nīhareyyunti raṭṭhato nīhareyyuṁ.",
  "tika-vin07t2:197_7": "“Corosi…pe…",
  "tika-vin07t2:197_8": "thenosī”ti ettha paribhāseyyunti padaṁ ajjhāharitvā attho veditabboti āha “corosi…pe…",
  "tika-vin07t2:197_9": "paribhāseyyu”nti.",
  "tika-vin07t2:197_10": "Yaṁ taṁ bhaṇḍaṁ dassitanti sambandho.",
  "tika-vin07t2:198_0": "93.Yattha yattha ṭhitanti bhūmiyādīsu yattha yattha ṭhitaṁ.",
  "tika-vin07t2:198_1": "Yathā yathā ādānaṁ gacchatīti yena yena ākārena gahaṇaṁ upagacchati.",
  "tika-vin07t2:199_0": "Bhūmaṭṭhakathāvaṇṇanā",
  "tika-vin07t2:200_0": "94.Vācāyavācāyāti ekekatthadīpikāya vācāya vācāya.",
  "tika-vin07t2:200_1": "Upaladdhoti ñāto.",
  "tika-vin07t2:200_2": "Pāḷiyaṁ sesaaṭṭhakathāsu ca kudālaṁ vā piṭakaṁ vāti idameva dvayaṁ vatvā vāsipharasūnaṁ avuttattā tesampi",
  "tika-vin07t2:200_3": "saṅkhepaṭṭhakathādīsu āgatabhāvaṁ dassetuṁ saṅkhepaṭṭhakathāyantiādi vuttaṁ.",
  "tika-vin07t2:200_4": "Theyyacittena katattā “dukkaṭehi saddhiṁ pācittiyānī”ti vuttaṁ.",
  "tika-vin07t2:201_0": "Aṭṭhavidhaṁ hetantiādīsu etaṁ dukkaṭaṁ nāma therehi dhammasaṅgāhakehi imasmiṁ ṭhāne samodhānetvā aṭṭhavidhanti dassitanti yojanā.",
  "tika-vin07t2:201_1": "Sabbesampi dukkaṭānaṁ imesuyeva aṭṭhasu saṅgahetabbabhāvato pana itarehi sattahi dukkaṭehi vinimuttaṁ vinayadukkaṭeyeva saṅgahetabbaṁ.",
  "tika-vin07t2:201_2": "Dasavidhaṁ ratananti “muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragalla”nti evamāgataṁ dasavidhaṁ ratanaṁ.",
  "tika-vin07t2:202_0": "“Muttā maṇi veḷuriyo ca saṅkho,",
  "tika-vin07t2:203_0": "Silā pavāḷaṁ rajatañca hemaṁ;",
  "tika-vin07t2:204_0": "Lohitakañca masāragallaṁ,",
  "tika-vin07t2:205_0": "Dasete dhīro ratanāni jaññā”ti. –",
  "tika-vin07t2:206_0": "Hi vuttaṁ.",
  "tika-vin07t2:206_1": "Sattavidhaṁ dhaññanti sāli vīhi yavo kaṅgu kudrūsaṁ varako godhumoti imaṁ sattavidhaṁ dhaññaṁ.",
  "tika-vin07t2:206_2": "Āvudhabhaṇḍādinti ādi-",
  "tika-vin07t2:206_3": "saddena turiyabhaṇḍaitthirūpādiṁ saṅgaṇhāti.",
  "tika-vin07t2:206_4": "Anāmasitabbe vatthumhi dukkaṭaṁ anāmāsadukkaṭaṁ.",
  "tika-vin07t2:206_5": "Durūpaciṇṇadukkaṭanti “akattabba”nti vāritassa katattā duṭṭhu upaciṇṇaṁ caritanti durūpaciṇṇaṁ,",
  "tika-vin07t2:206_6": "tasmiṁ dukkaṭaṁ durūpaciṇṇadukkaṭaṁ.",
  "tika-vin07t2:206_7": "Vinaye paññattaṁ avasesaṁ dukkaṭaṁ vinayadukkaṭaṁ.",
  "tika-vin07t2:206_8": "Ekādasa samanubhāsanā nāma bhikkhupātimokkhe cattāro yāvatatiyakā saṅghādisesā ariṭṭhasikkhāpadanti pañca,",
  "tika-vin07t2:206_9": "bhikkhunīpātimokkhe ekaṁ yāvatatiyakapārājikaṁ cattāro saṅghādisesā caṇḍakāḷīsikkhāpadanti cha.",
  "tika-vin07t2:207_0": "Sahapayogato paṭṭhāya cettha purimapurimā āpattiyo paṭippassambhantīti āha atha dhuranikkhepaṁ akatvātiādi.",
  "tika-vin07t2:207_1": "“Dhuranikkhepaṁ akatvā”ti vuttattā dhuranikkhepaṁ katvā puna khaṇantassa purimāpattiyo na paṭippassambhantīti vadanti.",
  "tika-vin07t2:207_2": "“Chedanapaccayā dukkaṭaṁ desetvā muccatī”ti vatvā pubbapayoge āpattīnaṁ desetabbatāya avuttattā sahapayoge",
  "tika-vin07t2:207_3": "patte pubbapayoge āpattiyo paṭippassambhantīti veditabbaṁ.",
  "tika-vin07t2:208_0": "Aparaddhaṁ viraddhaṁ khalitanti sabbametaṁ yañca dukkaṭanti ettha vuttassa dukkaṭassa pariyāyavacanaṁ,",
  "tika-vin07t2:208_1": "yaṁ manusso karetiādi panettha opammanidassanaṁ.",
  "tika-vin07t2:208_2": "Saṁyogabhāvoti dvittaṁ sandhāya vuttaṁ,",
  "tika-vin07t2:208_3": "tena rassattassāpi nimittaṁ dassitanti veditabbaṁ.",
  "tika-vin07t2:208_4": "Ekassa mūleti ekassa santike.",
  "tika-vin07t2:208_5": "Sabbatthāpi āmasane dukkaṭaṁ,",
  "tika-vin07t2:208_6": "phandāpane thullaccayañca visuṁ visuṁ āmasanaphandāpanapayogaṁ karontasseva hoti,",
  "tika-vin07t2:208_7": "ekapayogena gaṇhantassa pana uddhāre pārājikameva,",
  "tika-vin07t2:208_8": "na dukkaṭathullaccayānīti vadanti,",
  "tika-vin07t2:208_9": "ekapayogena gaṇhantassāpi āmasanaphandāpanānampi labbhamānattā taṁ na gahetabbaṁ.",
  "tika-vin07t2:208_10": "Na hi sakkā anāmasitvā aphandāpetvā ca kiñci gahetuṁ.",
  "tika-vin07t2:208_11": "“Ekameva desetvā muccatī”ti paṁsukhaṇanādisamānapayogepi purimā āpatti uttaramuttaraṁ āpattiṁ patvā paṭippassambhantīti",
  "tika-vin07t2:208_12": "saññāya kurundaṭṭhakathāyaṁ vuttaṁ,",
  "tika-vin07t2:208_13": "itaraṭṭhakathāsu pana khaṇanapayogabhedehi payoge payoge āpannā āpattiyo uttaramuttaraṁ patvā na paṭippassambhanti",
  "tika-vin07t2:208_14": "aññamaññaṁ sadisattā viyūhanaṁ patvā tā sabbāpi paṭippassambhanti visadisapayogattāti iminā adhippāyena",
  "tika-vin07t2:208_15": "paṭippassaddhividhānaṁ vuttanti veditabbaṁ.",
  "tika-vin07t2:208_16": "Iminā hi avahārakassa āsannaṁ orimantaṁ parāmasati.",
  "tika-vin07t2:209_0": "Tatthevāti mukhavaṭṭiyameva.",
  "tika-vin07t2:209_1": "Bundenāti kumbhiyā heṭṭhimatalena.",
  "tika-vin07t2:209_2": "Ekaṭṭhāne ṭhitāya kumbhiyā ṭhānā cāvanaṁ chahi ākārehi veditabbanti sambandho.",
  "tika-vin07t2:209_3": "Ekaṭṭhāneti ca saṅkhalikabaddhabhāvena ekasmiṁ patiṭṭhitokāsaṭṭhāneti attho.",
  "tika-vin07t2:209_4": "Khāṇukaṁ kesaggamattampi ṭhānā cāvetīti khāṇukaṁ attano patiṭṭhitaṭṭhānato pañcahi ākārehi ṭhānā cāveti.",
  "tika-vin07t2:209_5": "Chinnamatte pārājikanti avassaṁ ce patati,",
  "tika-vin07t2:209_6": "chinnamatte pārājikaṁ.",
  "tika-vin07t2:209_7": "Paricchedoti pañcamāsakādigarubhāvaparicchedo.",
  "tika-vin07t2:209_8": "Apabyūhantoti ṭhitaṭṭhānato apanayanavasena viyūhanto rāsiṁ karonto.",
  "tika-vin07t2:209_9": "Evaṁ katvāti bhājanamukhavaṭṭiyā kumbhigatena bhājanagatassa ekābaddhabhāvaṁ viyojetvāti attho.",
  "tika-vin07t2:209_10": "Upaḍḍhakumbhīyanti upaḍḍhapuṇṇāya kumbhiyā.",
  "tika-vin07t2:209_11": "Vinayadhammatāti adhikakāraṇālābhe vinayavinicchayadhammatāti adhippāyo.",
  "tika-vin07t2:209_12": "Na kevalañcettha garukatāva,",
  "tika-vin07t2:209_13": "suttānugamanampi atthīti dassento apicātiādimāha.",
  "tika-vin07t2:209_14": "Kaṇṭhena pana paricchinnakāleti mukhagataṁ ajjhohaṭakāleti attho.",
  "tika-vin07t2:209_15": "Ajjhoharaṇameva hettha paricchindanaṁ,",
  "tika-vin07t2:209_16": "na kaṇṭhapidahanaṁ.",
  "tika-vin07t2:209_17": "Cikkananti thaddhaṁ,",
  "tika-vin07t2:209_18": "bahalaṁ ghananti attho.",
  "tika-vin07t2:210_0": "Yopi theyyacittena parassa kumbhiyā pādagghanakaṁ sappiṁ vā telaṁ vā avassaṁ pivanakaṁ yaṁ kiñci dukūlasāṭakaṁ",
  "tika-vin07t2:210_1": "vā cammakhaṇḍādīnaṁ vā aññataraṁ pakkhipati,",
  "tika-vin07t2:210_2": "hatthato muttamatte pārājikanti ettha avahāro vīmaṁsitabbo.",
  "tika-vin07t2:210_3": "Yadi ca dukūlādīsu sappitelānaṁ pavisanaṁ sandhāya pārājikaṁ bhaveyya,",
  "tika-vin07t2:210_4": "tattha paviṭṭhatelādino kumbhigatena ekābaddhatāya na tāva avahāro bhājanantaraṁ pavesetvā gahaṇakāle viya.",
  "tika-vin07t2:210_5": "Tathā hi vuttaṁ –",
  "tika-vin07t2:210_6": "“bhājanaṁ pana nimujjāpetvā gaṇhantassa yāva ekābaddhaṁ hoti,",
  "tika-vin07t2:210_7": "tāva rakkhatī”tiādi.",
  "tika-vin07t2:210_8": "Atha telādivināsena pārājikaṁ bhaveyya,",
  "tika-vin07t2:210_9": "tadāpi tiṇajjhāpanādīsu viya avahāro natthi,",
  "tika-vin07t2:210_10": "dukkaṭena saddhiṁ bhaṇḍadeyyameva hoti,",
  "tika-vin07t2:210_11": "tathā ca pādagghanakaṁ telādiṁ pītaṁ dukūlādiṁ uddharantassāpi pārājikaṁ na siyā tattha paviṭṭhassa telādino",
  "tika-vin07t2:210_12": "vinaṭṭhaṭṭhena gahaṇakkhaṇe avijjamānattā,",
  "tika-vin07t2:210_13": "vijjamānattena ca uddhāreyeva pārājikaṁ vattabbaṁ,",
  "tika-vin07t2:210_14": "na hatthato muttamatteti.",
  "tika-vin07t2:210_15": "Sabbaaṭṭhakathāsu ca dukūlādīnaṁ pakkhipane hatthato muttamatte pārājikassa vuttattā na taṁ paṭikkhipituṁ sakkā.",
  "tika-vin07t2:210_16": "Aṭṭhakathāppamāṇena panetaṁ gahetabbaṁ,",
  "tika-vin07t2:210_17": "yutti panettha paṇḍitehi pubbāparaṁ saṁsanditvā uddhāretabbā.",
  "tika-vin07t2:211_0": "Palibujjhissatīti nivāressati.",
  "tika-vin07t2:211_1": "Vuttanayena pārājikanti hatthato muttamatteyeva pārājikaṁ.",
  "tika-vin07t2:211_2": "Neva avahāro,",
  "tika-vin07t2:211_3": "na gīvāti attano bhājanattā vuttaṁ,",
  "tika-vin07t2:211_4": "anāpattimattameva vuttaṁ,",
  "tika-vin07t2:211_5": "na pana evaṁ vicāritanti adhippāyo.",
  "tika-vin07t2:211_6": "Bahigataṁ nāma hotīti tato paṭṭhāya telassa aṭṭhānato adhomukhabhāvato ca bahigataṁ nāma hoti.",
  "tika-vin07t2:211_7": "Anto paṭṭhāya chidde kariyamāne telassa nikkhamitvā gatagataṭṭhānaṁ bhājanasaṅkhyameva gacchatīti āha “bāhirantato pādagghanake gaḷite pārājika”nti.",
  "tika-vin07t2:211_8": "Yathā tathā vā katassāti bāhirantato vā abbhantarantato vā paṭṭhāya katassa.",
  "tika-vin07t2:211_9": "Majjhe ṭhapetvā katachiddeti majjhe thokaṁ kapālaṁ ṭhapetvā pacchā taṁ chindantena katachidde.",
  "tika-vin07t2:212_0": "Patthīnassa khādanaṁ itarassa pānañca sappiādīnaṁ paribhogoti āha “akhāditabbaṁ vā apātabbaṁ vā karotī”ti.",
  "tika-vin07t2:212_1": "Kasmā panettha dukkaṭaṁ vuttanti āha “ṭhānācāvanassa natthitāya dukkaṭa”nti.",
  "tika-vin07t2:212_2": "Purimadvayanti bhedanaṁ chaḍḍanañca.",
  "tika-vin07t2:212_3": "Kumbhijajjarakaraṇenāti puṇṇakumbhiyā jajjarakaraṇena.",
  "tika-vin07t2:212_4": "Mātikāujukaraṇenāti udakapuṇṇāya mātikāya ujukaraṇena.",
  "tika-vin07t2:212_5": "Ekalakkhaṇanti bhedanaṁ kumbhiyā jajjarakaraṇena,",
  "tika-vin07t2:212_6": "chaḍḍanaṁ mātikāya ujukaraṇena ca saddhiṁ ekasabhāvaṁ.",
  "tika-vin07t2:212_7": "Pacchimaṁ pana dvayanti jhāpanaṁ aparibhogakaraṇañca.",
  "tika-vin07t2:212_8": "Ettha evaṁ vinicchayaṁ vadantīti etasmiṁ mahāaṭṭhakathāyaṁ vutte atthe eke ācariyā evaṁ vinicchayaṁ vadanti.",
  "tika-vin07t2:212_9": "Pacchimadvayaṁ sandhāya vuttanti ettha purimapadadvaye vinicchayo heṭṭhā vuttānusārena sakkā viññātunti",
  "tika-vin07t2:212_10": "tattha kiñci avatvā pacchimapadadvayaṁ sandhāya “ṭhānācāvanassa natthitāya dukkaṭa”nti idaṁ vuttanti",
  "tika-vin07t2:212_11": "adhippāyo.",
  "tika-vin07t2:212_12": "Theyyacittenāti attano vā parassa vā kātukāmatāvasena uppannatheyyacittena.",
  "tika-vin07t2:212_13": "Vināsetukāmatāyāti hatthapādādīni chindanto viya kevalaṁ vināsetukāmatāya.",
  "tika-vin07t2:212_14": "Vuttanayena bhindantassa vā chaḍḍentassa vāti muggarena pothetvā bhindantassa vā udakaṁ vā vālikaṁ vā ākiritvā uttarāpentassa vāti attho.",
  "tika-vin07t2:212_15": "Ayuttanti ceti pāḷiyaṁ purimadvayepi dukkaṭasseva vuttattā “purimadvaye pārājika”nti idaṁ ayuttanti yadi tumhākaṁ siyāti attho.",
  "tika-vin07t2:212_16": "Nāti ayuttabhāvaṁ nisedhetvā tattha kāraṇamāha “aññathā gahetabbatthato”ti.",
  "tika-vin07t2:213_0": "Evameke vadantīti heṭṭhā vuttassa atthanayassa attanā anabhimatabhāvaṁ dassetvā sayaṁ aññathāpi pāḷiṁ",
  "tika-vin07t2:213_1": "aṭṭhakathañca saṁsanditvā atthaṁ dassetukāmo ayaṁ panettha sārotiādimāha.",
  "tika-vin07t2:213_2": "Acāvetukāmovāti theyyacittena ṭhānā acāvetukāmova.",
  "tika-vin07t2:213_3": "Achaḍḍetukāmoyevāti etthāpi theyyacittenāti sambandhitabbaṁ.",
  "tika-vin07t2:213_4": "Idañhi theyyacittapakkhaṁ sandhāya vuttaṁ nāsetukāmatāpakkhassa vakkhamānattā.",
  "tika-vin07t2:213_5": "Tenevāha nāsetukāmatāpakkhe panātiādi.",
  "tika-vin07t2:213_6": "Itarathāpi yujjatīti theyyacittābhāvā ṭhānā cāvetukāmassāpi dukkaṭaṁ yujjatīti vuttaṁ hoti.",
  "tika-vin07t2:214_0": "Bhūmaṭṭhakathāvaṇṇanānayo niṭṭhito.",
  "tika-vin07t2:215_0": "Ākāsaṭṭhakathāvaṇṇanā",
  "tika-vin07t2:216_0": "96.",
  "tika-vin07t2:216_1": "Ākāsaṭṭhakathāyaṁ antovatthumhīti parikkhittassa vatthussa anto.",
  "tika-vin07t2:216_2": "Antogāmeti parikkhittassa gāmassa anto.",
  "tika-vin07t2:216_3": "Aparikkhitte pana vatthumhi gāme vā ṭhitaṭṭhānameva ṭhānaṁ.",
  "tika-vin07t2:216_4": "Aṭavimukhaṁ karoti…pe…",
  "tika-vin07t2:216_5": "rakkhatīti tena payogena tassa icchitaṭṭhānaṁ āgatattā rakkhati.",
  "tika-vin07t2:216_6": "Gāmato nikkhantassāti parikkhittagāmato nikkhantassa.",
  "tika-vin07t2:216_7": "Kapiñjaro nāma aññamaññaṁ yujjhāpanatthāya bālajanehi posāvaniyapakkhijāti.",
  "tika-vin07t2:217_0": "Vehāsaṭṭhakathāvaṇṇanā",
  "tika-vin07t2:218_0": "97.",
  "tika-vin07t2:218_1": "Vehāsaṭṭhakathāyaṁ chinnamatte muttamatteti yathā chinnaṁ muttañca pakatiṭṭhāne na tiṭṭhati,",
  "tika-vin07t2:218_2": "tathā chedanaṁ mocanañca sandhāya vuttaṁ.",
  "tika-vin07t2:219_0": "Udakaṭṭhakathāvaṇṇanā",
  "tika-vin07t2:220_0": "98.",
  "tika-vin07t2:220_1": "Udakaṭṭhakathāyaṁ sandamānaudake nikkhittaṁ na tiṭṭhatīti āha “asandanake udake”ti.",
  "tika-vin07t2:220_2": "Anāpattīti hatthavārapadavāresu dukkaṭāpattiyā abhāvaṁ sandhāya vuttaṁ.",
  "tika-vin07t2:220_3": "Kaḍḍhatīti heṭṭhato osāreti.",
  "tika-vin07t2:220_4": "Sakalamudakanti daṇḍena phuṭṭhokāsagataṁ sakalamudakaṁ.",
  "tika-vin07t2:220_5": "Na udakaṁ ṭhānanti attanā kataṭṭhānassa aṭṭhānattā.",
  "tika-vin07t2:220_6": "Paduminiyanti padumagacche.",
  "tika-vin07t2:220_7": "Kalāpabandhanti hatthakavasena khuddakaṁ katvā baddhaṁ kalāpabaddhaṁ.",
  "tika-vin07t2:220_8": "Bhārabaddhaṁ nāma sīsabhārādivasena baddhaṁ.",
  "tika-vin07t2:220_9": "Muḷālanti kandaṁ.",
  "tika-vin07t2:220_10": "Pattaṁ vā pupphaṁ vāti idaṁ kaddamassa anto pavisitvā ṭhitaṁ sandhāya vuttaṁ.",
  "tika-vin07t2:220_11": "Niddhamanatumbanti vāpiyā udakassa nikkhamananāḷaṁ.",
  "tika-vin07t2:220_12": "Udakavāhakanti mahāmātikaṁ.",
  "tika-vin07t2:220_13": "Avahārena so na kāretabboti iminā pāṇaṁ jīvitā voropane āpattiyā sabbattha na muccatīti dīpeti.",
  "tika-vin07t2:220_14": "Mātikaṁ āropetvāti khuddakamātikaṁ āropetvā.",
  "tika-vin07t2:220_15": "Maritvā…pe…",
  "tika-vin07t2:220_16": "tiṭṭhantīti ettha matamacchānaṁyeva tesaṁ santakattā amate gaṇhantassa natthi avahāro.",
  "tika-vin07t2:221_0": "Nāvaṭṭhakathāvaṇṇanā",
  "tika-vin07t2:222_0": "99.",
  "tika-vin07t2:222_1": "Nāvaṭṭhakathāyaṁ thullaccayampi pārājikampi hotīti ettha paṭhamaṁ ṭhānā acāvetvā mutte thullaccayaṁ,",
  "tika-vin07t2:222_2": "paṭhamaṁ pana ṭhānā cāvetvā mutte pārājikanti veditabbaṁ.",
  "tika-vin07t2:222_3": "Pāse baddhasūkaro viyātiādinā vuttaṁ sandhāyāha “tattha yutti pubbe vuttāevā”ti.",
  "tika-vin07t2:222_4": "Vipannaṭṭhanāvāti visamavātehi desantaraṁ palātā,",
  "tika-vin07t2:222_5": "bhijjitvā vā vināsaṁ patvā udake nimujjitvā heṭṭhā bhūmitalaṁ appatvā sāmikehi ca apariccattālayā vuccati.",
  "tika-vin07t2:222_6": "Balavā ca vāto āgammāti iminā asati vāte ayaṁ payogo katoti dasseti.",
  "tika-vin07t2:222_7": "Puggalassa natthi avahāroti sukkhamātikāyaṁ ujukaraṇanayena vuttaṁ.",
  "tika-vin07t2:222_8": "Taṁ attano pādena anakkamitvā hatthena ca anukkhipitvā aññasmiṁ daṇḍādīsu bandhitvā ṭhapite yujjati,",
  "tika-vin07t2:222_9": "attano pādena akkamitvā hatthena ca ukkhipitvā ṭhitassa pana balavavātena chattacīvarādīsu pahaṭesu pakatiṁ",
  "tika-vin07t2:222_10": "vijahitvā daḷhataraṁ akkamanagahaṇādipayogo abhinavo kātabbo siyā.",
  "tika-vin07t2:222_11": "Itarathā chattacīvarādīni vā vigacchanti,",
  "tika-vin07t2:222_12": "avahārako vā sayaṁ patissati,",
  "tika-vin07t2:222_13": "nāvā ca tadā na gamissati.",
  "tika-vin07t2:222_14": "Tasmā īdise abhinavappayoge sati avahārena bhavitabbaṁ.",
  "tika-vin07t2:222_15": "Sukkhamātikāyaṁ ujukatāya udakāgamanakāle kātabbakiccaṁ natthīti taṁ idha nidassanaṁ na hoti.",
  "tika-vin07t2:222_16": "Dāsaṁ pana pakatiyā palāyantaṁ “sīghaṁ yāhī”ti vatvā pakatigamanato turitagamanuppādanādinā idha nidassanena bhavitabbanti amhākaṁ khanti,",
  "tika-vin07t2:222_17": "vīmaṁsitvā gahetabbaṁ.",
  "tika-vin07t2:222_18": "Vāte āgatepi yattha atilahukattā nāvāya kañci payogaṁ akatvā pakatiyā avahārako tiṭṭhati,",
  "tika-vin07t2:222_19": "tatthidaṁ aṭṭhakathāyaṁ vuttanti gahetabbaṁ.",
  "tika-vin07t2:223_0": "Yānaṭṭhakathāvaṇṇanā",
  "tika-vin07t2:224_0": "100.",
  "tika-vin07t2:224_1": "Yānaṭṭhakathāyaṁ ubhosu passesūti catunnaṁ thambhānaṁ upari caturassaṁ dārusaṅghāṭaṁ āropetvā tassa vāmadakkhiṇapassesu",
  "tika-vin07t2:224_2": "ubhosu vātātapādiparissayavinodanatthaṁ garuḷapakkhino ubho pakkhā viya katā sandamānikā.",
  "tika-vin07t2:224_3": "Dukayuttassāti dvīhi goṇehi yuttassa.",
  "tika-vin07t2:224_4": "Ayuttakanti goṇehi ayuttaṁ.",
  "tika-vin07t2:224_5": "Kappakatāti dvinnaṁ sikhānaṁ sandhiṭṭhāne gosiṅgāni viya dve koṭiyo ṭhapetvā upatthambhanī kappakatā nāma,",
  "tika-vin07t2:224_6": "sā dvīhipi koṭīhi bhūmiyaṁ patiṭṭhāti,",
  "tika-vin07t2:224_7": "tenāha “cha ṭhānānī”ti.",
  "tika-vin07t2:224_8": "Tīṇi vā cattāri vā ṭhānānīti akappakatāya upatthambhaniyā ca dvinnaṁ cakkānañca vasena tīṇi ṭhānāni,",
  "tika-vin07t2:224_9": "kappakatāya vasena cattāri ṭhānāni,",
  "tika-vin07t2:224_10": "tathā pathaviyaṁ ṭhapitassa tīṇi ṭhānānīti sambandho.",
  "tika-vin07t2:224_11": "Akkhasīsehīti akkhadāruno dvīhi koṭīhi.",
  "tika-vin07t2:224_12": "Akkhuddhīhīti akkhadārunā sampaṭicchakā heṭṭhimabhāge kappakatā dve dārukhaṇḍā akkhuddhiyo nāma,",
  "tika-vin07t2:224_13": "tāsaṁ kappakatānaṁ dvinnaṁ kappasīsāni cattāri idha “akkhuddhiyo”ti vuccanti,",
  "tika-vin07t2:224_14": "tenāha “catūhi ca akkhuddhīhī”ti.",
  "tika-vin07t2:224_15": "Tāhi patiṭṭhitāhi patiṭṭhitaṭṭhānāni cattāri dhurena patiṭṭhitaṭṭhānaṁ ekanti pañca ṭhānāni honti.",
  "tika-vin07t2:224_16": "Uddhiyova “uddhikhāṇukā”ti vuttā,",
  "tika-vin07t2:224_17": "uddhikhāṇukānaṁ abhāve akkhasīsānaṁ patiṭṭhānokāsaṁ dassento āha samameva bāhaṁ katvātiādi.",
  "tika-vin07t2:224_18": "Tattha samamevāti uddhiyo heṭṭhā anolambetvā bāhuno heṭṭhimabhāgaṁ samaṁ katvā dvinnaṁ bāhudārūnaṁ majjhe",
  "tika-vin07t2:224_19": "akkhasīsappamāṇena chiddaṁ katvā tattha akkhasīsāni pavesitāni honti,",
  "tika-vin07t2:224_20": "tena bāhānaṁ heṭṭhābhāgaṁ sabbaṁ bhūmiṁ phusitvā tiṭṭhati,",
  "tika-vin07t2:224_21": "tenāha “sabbaṁ pathaviṁ phusitvā tiṭṭhatī”ti.",
  "tika-vin07t2:224_22": "Sesaṁ nāvāyaṁ vuttasadisanti iminā yadi pana taṁ evaṁ gacchantaṁ pakatigamanaṁ pacchinditvā aññaṁ disābhāgaṁ neti,",
  "tika-vin07t2:224_23": "pārājikaṁ.",
  "tika-vin07t2:224_24": "Sayameva yaṁ kiñci ṭhānaṁ sampattaṁ ṭhānā acālentova vikkiṇitvā gacchati,",
  "tika-vin07t2:224_25": "nevatthi avahāro,",
  "tika-vin07t2:224_26": "bhaṇḍadeyyaṁ pana hotīti imaṁ nayaṁ atidisati.",
  "tika-vin07t2:225_0": "Bhāraṭṭhakathāvaṇṇanā",
  "tika-vin07t2:226_0": "101.",
  "tika-vin07t2:226_1": "Bhāraṭṭhakathāyaṁ bhāraṭṭhanti mātikāpadassa bhāro nāmāti idaṁ atthadassananti āha “bhāroyeva bhāraṭṭha”nti.",
  "tika-vin07t2:226_2": "Purimagaleti galassa purimabhāge.",
  "tika-vin07t2:226_3": "Galavāṭakoti gīvāya uparimagalavāṭako.",
  "tika-vin07t2:226_4": "Uraparicchedamajjheti urapariyantassa majjhe.",
  "tika-vin07t2:226_5": "Sāmikehi anāṇattoti idaṁ yadi sāmikehi “imaṁ bhāraṁ netvā asukaṭṭhāne dehī”ti āṇatto bhaveyya,",
  "tika-vin07t2:226_6": "tadā tena gahitabhaṇḍaṁ upanikkhittaṁ siyā,",
  "tika-vin07t2:226_7": "tañca theyyacittena sīsādito oropentassāpi avahāro na siyā,",
  "tika-vin07t2:226_8": "sāmikānaṁ pana dhuranikkhepe eva siyāti tato upanikkhittabhaṇḍabhāvato viyojetuṁ vuttaṁ,",
  "tika-vin07t2:226_9": "teneva vakkhati “tehi pana anāṇattattā pārājika”nti.",
  "tika-vin07t2:226_10": "Ghaṁsantoti sīsato anukkhipanto,",
  "tika-vin07t2:226_11": "yadi ukkhipeyya,",
  "tika-vin07t2:226_12": "ukkhittamatte pārājikaṁ,",
  "tika-vin07t2:226_13": "tenāha sīsato kesaggamattampītiādi.",
  "tika-vin07t2:226_14": "Yo cāyanti yo ayaṁ vinicchayo.",
  "tika-vin07t2:227_0": "Ārāmaṭṭhakathāvaṇṇanā",
  "tika-vin07t2:228_0": "102.",
  "tika-vin07t2:228_1": "Ārāmaṭṭhakathāyaṁ ārāmaṁ abhiyuñjatīti idaṁ abhiyogakaraṇaṁ paresaṁ bhūmaṭṭhabhaṇḍādīsupi kātuṁ vaṭṭatiyeva.",
  "tika-vin07t2:228_2": "Ārāmādithāvaresu pana yebhuyyena abhiyogavaseneva gahaṇasambhavato ettheva pāḷiyaṁ abhiyogo vutto,",
  "tika-vin07t2:228_3": "iti iminā nayena sabbatthāpi sakkā ñātunti gahetabbaṁ.",
  "tika-vin07t2:228_4": "Adinnādānassa payogattāti sahapayogamāha.",
  "tika-vin07t2:228_5": "Vatthumhiyeva katapayogattā sahapayogavasena hetaṁ dukkaṭaṁ.",
  "tika-vin07t2:228_6": "Sayampīti abhiyuñjakopi.",
  "tika-vin07t2:228_7": "“Kiṁ karomi kiṁ karomī”ti evaṁ kiṅkārameva paṭissuṇanto viya caratīti kiṅkārapaṭissāvī,",
  "tika-vin07t2:228_8": "tassa bhāvo kiṅkārapaṭissāvibhāvo, tasmiṁ,",
  "tika-vin07t2:228_9": "attano vasavattibhāveti vuttaṁ hoti.",
  "tika-vin07t2:228_10": "Ukkocanti lañjaṁ.",
  "tika-vin07t2:228_11": "Sabbesaṁ pārājikanti kūṭavinicchayikādīnaṁ.",
  "tika-vin07t2:228_12": "Ayaṁ vatthusāmītiādikassa ubhinnaṁ dhuranikkhepakaraṇahetuno payogassa karaṇakkhaṇeva pārājikaṁ hotīti veditabbaṁ.",
  "tika-vin07t2:228_13": "Sace pana sāmikassa vimati ca dhuranikkhepo ca kamena uppajjanti,",
  "tika-vin07t2:228_14": "payogasamuṭṭhāpakacittakkhaṇe pārājikameva hoti,",
  "tika-vin07t2:228_15": "na thullaccayaṁ.",
  "tika-vin07t2:228_16": "Yadi vimatiyeva uppajjati,",
  "tika-vin07t2:228_17": "tadā thullaccayamevāti veditabbaṁ,",
  "tika-vin07t2:228_18": "ayaṁ nayo sabbattha yathānurūpaṁ gahetabbo.",
  "tika-vin07t2:228_19": "Dhuranikkhepavaseneva parājayoti sāmiko “ahaṁ na muccāmī”ti dhuraṁ anikkhipanto aṭṭo parājito nāma na hotīti dasseti.",
  "tika-vin07t2:229_0": "Vihāraṭṭhakathāvaṇṇanā",
  "tika-vin07t2:230_0": "103.",
  "tika-vin07t2:230_1": "Vihāraṭṭhakathāyaṁ vihāranti upacārasīmāsaṅkhātaṁ sakalaṁ vihāraṁ.",
  "tika-vin07t2:230_2": "Pariveṇanti tassa vihārassa abbhantare visuṁ visuṁ pākārādiparicchinnaṭṭhānaṁ.",
  "tika-vin07t2:230_3": "Āvāsanti ekaṁ āvasathamattaṁ.",
  "tika-vin07t2:230_4": "Gaṇasantake paricchinnasāmikattā sakkā dhuraṁ nikkhipāpetunti āha “dīghabhāṇakādibhedassa pana gaṇassā”ti.",
  "tika-vin07t2:230_5": "Idhāpi sace ekopi dhuraṁ na nikkhipati,",
  "tika-vin07t2:230_6": "rakkhatiyeva.",
  "tika-vin07t2:230_7": "Esa nayo bahūnaṁ santake sabbattha.",
  "tika-vin07t2:231_0": "Khettaṭṭhakathāvaṇṇanā",
  "tika-vin07t2:232_0": "104.",
  "tika-vin07t2:232_1": "Khettaṭṭhakathāyaṁ nirumbhitvā vātiādīsu gaṇhantassāti paccekaṁ yojetabbaṁ,",
  "tika-vin07t2:232_2": "tattha nirumbhitvā gahaṇaṁ nāma vīhisīsaṁ acchinditvā yathāṭhitameva hatthena gahetvā ākaḍḍhitvā bījamattasseva gahaṇaṁ.",
  "tika-vin07t2:232_3": "Ekamekanti ekaṁ vīhisīsaṁ.",
  "tika-vin07t2:232_4": "Yasmiṁ bīje vātiādi nirumbhitvā gahaṇādīsu yathākkamaṁ yojetabbaṁ.",
  "tika-vin07t2:232_5": "“Tasmiṁ bandhanā mocitamatte”ti vacanato tasmiṁ bījādimhi bandhanā mutte sati tato anapanītepi ṭhānantarassa abhāvā pārājikameva.",
  "tika-vin07t2:232_6": "Yassa pana sīsādikassa santarādinā saha saṁsibbanaṁ vā ekābaddhatā vā hoti,",
  "tika-vin07t2:232_7": "tassa bandhanā mocite thullaccayaṁ,",
  "tika-vin07t2:232_8": "itaraṭṭhānato mocite pārājikanti gahetabbaṁ,",
  "tika-vin07t2:232_9": "tenāha vīhināḷantiādi.",
  "tika-vin07t2:232_10": "Sabhusanti palālasahitaṁ.",
  "tika-vin07t2:232_11": "Khīlenāti khāṇukena.",
  "tika-vin07t2:232_12": "Ettha ca khīlasaṅkamanādīsu sahapayogo dhuranikkhepo cāti ubhayaṁ sambhavati.",
  "tika-vin07t2:232_13": "Khīlasaṅkamanādi ettha sahapayogo.",
  "tika-vin07t2:232_14": "Tasmiñca kate yadi sāmikā dhuraṁ na nikkhipanti puna gaṇhitukāmāva honti,",
  "tika-vin07t2:232_15": "na tāva avahāro,",
  "tika-vin07t2:232_16": "“khīlaṁ saṅkāmetvā khettādiṁ asuko rājavallabho bhikkhu gaṇhitukāmo”ti ñatvā tassa balaṁ kakkhaḷādibhāvañca",
  "tika-vin07t2:232_17": "nissāya khīlasaṅkamanādikiriyāniṭṭhānato paṭhamameva sāmikā dhuraṁ nikkhipanti,",
  "tika-vin07t2:232_18": "na avahāro etassa payoganiṭṭhānato puretarameva dhurassa nikkhittattā.",
  "tika-vin07t2:232_19": "Yadā pana khīlasaṅkamanādipayogeneva dhuranikkhepo hoti,",
  "tika-vin07t2:232_20": "tadāyeva avahāro,",
  "tika-vin07t2:232_21": "tenevettha “tañca kho sāmikānaṁ dhuranikkhepenā”ti vuttaṁ.",
  "tika-vin07t2:232_22": "Khīlādīnaṁ saṅkamitabhāvaṁ ajānitvā sāmikānaṁ sampaṭicchanampettha dhuranikkhepoti veditabbo.",
  "tika-vin07t2:232_23": "Evaṁ sabbatthāti yathāvuttamatthaṁ rajjusaṅkamanādīsupi atidisati.",
  "tika-vin07t2:232_24": "Yaṭṭhinti mānadaṇḍaṁ.",
  "tika-vin07t2:232_25": "Ekasmiṁ anāgate thullaccayaṁ,",
  "tika-vin07t2:232_26": "tasmiṁ āgate pārājikanti sace dārūni nikhaṇitvā tattakeneva gaṇhitukāmo hoti,",
  "tika-vin07t2:232_27": "avasāne dārumhi pārājikaṁ.",
  "tika-vin07t2:232_28": "Sace tattha kaṇṭakasākhādīhi pādānaṁ antaraṁ paṭicchādetvā kassaci appavesārahaṁ katvā gahetukāmo hoti,",
  "tika-vin07t2:232_29": "avasānasākhāya pārājikaṁ,",
  "tika-vin07t2:232_30": "tenāha “sākhāparivāreneva attano kātuṁ sakkotī”ti,",
  "tika-vin07t2:232_31": "dārūni ca nikhaṇitvā sākhāparivārañca katvā eva attano santakaṁ kātuṁ sakkotīti attho.",
  "tika-vin07t2:232_32": "Khettamariyādanti vuttamevatthaṁ vibhāvetuṁ “kedārapāḷi”nti vuttaṁ.",
  "tika-vin07t2:232_33": "Idañca khīlasaṅkamanādinā gahaṇaṁ ārāmādīsupi labbhateva.",
  "tika-vin07t2:233_0": "Vatthuṭṭhakathāvaṇṇanā",
  "tika-vin07t2:234_0": "105. Vatthuṭṭhakathāyaṁ tiṇṇaṁ pākārānanti iṭṭhakasilādārūnaṁ vasena tiṇṇaṁ pākārānaṁ.",
  "tika-vin07t2:235_0": "106. Gāmaṭṭhakathāyaṁ “gāmo nāmā”ti pāḷiyaṁ na vuttaṁ sabbaso gāmalakkhaṇassa pubbe vuttattā.",
  "tika-vin07t2:236_0": "Araññaṭṭhakathāvaṇṇanā",
  "tika-vin07t2:237_0": "107.",
  "tika-vin07t2:237_1": "Araññaṭṭhakathāyaṁ vinivijjhitvāti ujukameva vinivijjhitvā.",
  "tika-vin07t2:237_2": "Lakkhaṇacchinnassāti araññasāmikānaṁ hatthato kiṇitvā gaṇhantehi kataakkharādisaññāṇassa.",
  "tika-vin07t2:237_3": "Challiyā pariyonaddhanti iminā sāmikānaṁ nirāpekkhatāya cirachaḍḍitabhāvaṁ dīpeti,",
  "tika-vin07t2:237_4": "tenāha “gahetuṁ vaṭṭatī”ti.",
  "tika-vin07t2:237_5": "Yadi sāmikānaṁ sāpekkhatā atthi,",
  "tika-vin07t2:237_6": "na vaṭṭati.",
  "tika-vin07t2:237_7": "Tāni katāni ajjhāvutthāni ca hontīti tāni gehādīni katāni pariniṭṭhitāni manussehi ca ajjhāvutthāni ca honti.",
  "tika-vin07t2:237_8": "Dārūnīti gehādīnaṁ katattā avasiṭṭhadārūni.",
  "tika-vin07t2:237_9": "Gahetuṁ vaṭṭatīti sāmikānaṁ anālayattā vuttaṁ,",
  "tika-vin07t2:237_10": "te ca yadi gahaṇakāle disvā sālayā hutvā vārenti,",
  "tika-vin07t2:237_11": "gahetuṁ na vaṭṭatiyeva.",
  "tika-vin07t2:237_12": "“Dehī”ti vutte dātabbamevāti “dehī”ti vutte “dassāmī”ti ābhogaṁ katvā gacchantassa “dehī”ti avutte adatvā gamane āpatti natthi.",
  "tika-vin07t2:237_13": "Pacchāpi tehi codite dātabbameva.",
  "tika-vin07t2:238_0": "Adisvā gacchati,",
  "tika-vin07t2:238_1": "bhaṇḍadeyyanti suddhacittena gatassa bhaṇḍadeyyaṁ.",
  "tika-vin07t2:238_2": "Ārakkhaṭṭhānampi suddhacittena atikkamitvā theyyacitte uppannepi avahāro natthi ārakkhaṭṭhānassa atikkantattā.",
  "tika-vin07t2:238_3": "Keci pana “yattha katthaci nītānampi dārūnaṁ araññasāmikānaññeva santakattā puna theyyacittaṁ uppādetvā gacchati,",
  "tika-vin07t2:238_4": "pārājikamevā”ti vadanti,",
  "tika-vin07t2:238_5": "taṁ na yuttaṁ “ārakkhaṭṭhānaṁ patvā…pe…",
  "tika-vin07t2:238_6": "assatiyā atikkamatī”ti,",
  "tika-vin07t2:238_7": "sahasā taṁ ṭhānaṁ atikkamatītiādinā ca ārakkhaṭṭhānātikkameyeva āpattiyā vuccamānattā,",
  "tika-vin07t2:238_8": "ārakkhaṭṭhānātikkamameva sandhāya “idaṁ pana theyyacittena pariharantassa ākāsena gacchatopi pārājikamevā”ti vuttaṁ.",
  "tika-vin07t2:238_9": "Yañca “yattha katthaci nītānampi dārūnaṁ araññasāmikānaññeva santakattā”ti kāraṇaṁ vuttaṁ,",
  "tika-vin07t2:238_10": "tampi ārakkhaṭṭhānato bahi pārājikāpajjanassa kāraṇaṁ na hoti bhaṇḍadeyyabhāvasseva kāraṇattā.",
  "tika-vin07t2:238_11": "Tesaṁ santakatteneva hi bahi katassāpi bhaṇḍadeyyaṁ jātaṁ,",
  "tika-vin07t2:238_12": "itarathā ca bhaṇḍadeyyampi na siyā suṅkaghātātikkame viya.",
  "tika-vin07t2:238_13": "Addhikehi dinnameva suṅkikānaṁ santakaṁ hoti, nādinnaṁ,",
  "tika-vin07t2:238_14": "tena taṁ ṭhānaṁ yato kutoci paccayato suddhacittena atikkantassa bhaṇḍadeyyampi na hoti.",
  "tika-vin07t2:238_15": "Idha pana araññasāmikānaṁ santakattā sabbatthāpi bhaṇḍadeyyameva hoti,",
  "tika-vin07t2:238_16": "tenevetaṁ araññe ārakkhaṭṭhānaṁ suṅkaghātatopi garutaraṁ jātaṁ.",
  "tika-vin07t2:238_17": "Yadi hi ārakkhaṭṭhānato bahipi theyyacitte sati avahāro bhaveyya,",
  "tika-vin07t2:238_18": "ārakkhaṭṭhānaṁ patvātiādinā ṭhānaniyamo niratthako siyā yattha katthaci theyyacitte uppanne pārājikanti vattabbato.",
  "tika-vin07t2:238_19": "Tasmā ārakkhaṭṭhānato bahi theyyacittena gacchantassa avahāro na bhavati evāti niṭṭhamettha gantabbaṁ.",
  "tika-vin07t2:238_20": "Idaṁ pana theyyacittena pariharantassāti yasmiṁ padese atikkante tesaṁ araññaṁ ārakkhaṭṭhānañca atikkanto nāma hoti,",
  "tika-vin07t2:238_21": "taṁ padesaṁ ākāsenāpi atikkamanavasena gacchantassāpīti attho.",
  "tika-vin07t2:239_0": "Udakakathāvaṇṇanā",
  "tika-vin07t2:240_0": "108.",
  "tika-vin07t2:240_1": "Udakakathāyaṁ mahākucchikā udakacāṭi udakamaṇiko,",
  "tika-vin07t2:240_2": "“samekhalā cāṭi udakamaṇiko”tipi vadanti.",
  "tika-vin07t2:240_3": "Tatthāti tesu bhājanesu.",
  "tika-vin07t2:240_4": "Bhūtagāmena saddhimpīti pi-",
  "tika-vin07t2:240_5": "saddena akappiyapathavimpi saṅgaṇhāti.",
  "tika-vin07t2:240_6": "Taḷākarakkhaṇatthāyāti “mahodakaṁ āgantvā taḷākamariyādaṁ mā chindī”ti taḷākarakkhaṇatthaṁ.",
  "tika-vin07t2:240_7": "Nibbahanaudakanti ettha taḷākassa ekena unnatena passena adhikajalaṁ nibbahati nigacchati etenāti “nibbahana”nti adhikajalanikkhamanamātikā vuccati.",
  "tika-vin07t2:240_8": "Tattha gacchamānaṁ udakaṁ nibbahanaudakaṁ nāma.",
  "tika-vin07t2:240_9": "Niddhamanatumbanti sassādīnaṁ atthāya iṭṭhakādīhi kataṁ udakanikkhamanapanāḷi.",
  "tika-vin07t2:240_10": "Mariyādaṁ dubbalaṁ katvāti ettha dubbalaṁ akatvāpi yathāvuttappayoge kate mariyādaṁ chinditvā nikkhantaudakagghānurūpena avahārena kattabbameva.",
  "tika-vin07t2:240_11": "Yattakaṁ tappaccayā sassaṁ uppajjatīti bījakasikammādibbayaṁ ṭhapetvā yaṁ adhikalābhaṁ uppajjati,",
  "tika-vin07t2:240_12": "taṁ sandhāya vuttaṁ.",
  "tika-vin07t2:240_13": "Na hi tehi kātabbaṁ vayakaraṇampi etassa dātabbaṁ.",
  "tika-vin07t2:240_14": "Idañca taruṇasasse jāte udakaṁ vināsentassa yujjati,",
  "tika-vin07t2:240_15": "sasse pana sabbathā akateyeva udakaṁ vināsentena ca udakagghameva dātabbaṁ,",
  "tika-vin07t2:240_16": "na tappaccayā sakalaṁ sassaṁ tena vināsitabhaṇḍasseva bhaṇḍadeyyattā,",
  "tika-vin07t2:240_17": "itarathā vāṇijjādiatthāya parehi ṭhapitabhaṇḍaṁ avaharantassa tadubhayampi gahetvā bhaṇḍagghaṁ kātabbaṁ siyā,",
  "tika-vin07t2:240_18": "tañca na yuttanti amhākaṁ khanti.",
  "tika-vin07t2:240_19": "Sāmikānaṁ dhuranikkhepenāti ettha ekassa santake taḷāke khette ca jāte tasseva dhuranikkhepena pārājikaṁ,",
  "tika-vin07t2:240_20": "yadi pana taṁ taḷākaṁ sabbasādhāraṇaṁ,",
  "tika-vin07t2:240_21": "khettāni pāṭipuggalikāni,",
  "tika-vin07t2:240_22": "tassa tassa puggalasseva dhuranikkhepe avahāro,",
  "tika-vin07t2:240_23": "atha khettānipi sabbasādhāraṇāni,",
  "tika-vin07t2:240_24": "sabbesaṁ dhuranikkhepeyeva pārājikaṁ,",
  "tika-vin07t2:240_25": "nāsatīti daṭṭhabbaṁ.",
  "tika-vin07t2:241_0": "Aniggateti anikkhante,",
  "tika-vin07t2:241_1": "taḷākeyeva ṭhiteti attho.",
  "tika-vin07t2:241_2": "Paresaṁ mātikāmukhanti khuddakamātikāmukhaṁ.",
  "tika-vin07t2:241_3": "Asampattevāti taḷākato nikkhamitvā mahāmātikāyaṁ eva ṭhite.",
  "tika-vin07t2:241_4": "Anikkhante baddhā subaddhāti taḷākato anikkhante bhaṇḍadeyyampi na hoti sabbasādhāraṇattā udakassāti adhippāyo.",
  "tika-vin07t2:241_5": "Nikkhante pana pāṭipuggalikaṁ hotīti āha “nikkhante baddhā bhaṇḍadeyya”nti.",
  "tika-vin07t2:241_6": "Idha pana khuddakamātikāyaṁ appaviṭṭhattā avahāro na jāto,",
  "tika-vin07t2:241_7": "“taḷākato aniggate paresaṁ mātikāmukhaṁ asampattevā”ti heṭṭhā vuttassa vikappadvayassa “anikkhante baddhā subaddhā,",
  "tika-vin07t2:241_8": "nikkhante baddhā bhaṇḍadeyya”nti idaṁ dvayaṁ yathākkamena yojanatthaṁ vuttaṁ.",
  "tika-vin07t2:241_9": "Natthi avahāroti ettha “avahāro natthi,",
  "tika-vin07t2:241_10": "bhaṇḍadeyyaṁ pana hotī”ti keci vadanti,",
  "tika-vin07t2:241_11": "taṁ na yuttaṁ.",
  "tika-vin07t2:241_12": "Vatthuṁ…pe…",
  "tika-vin07t2:241_13": "na sametīti ettha taḷākagataudakassa sabbasādhāraṇattā parasantakavatthu na hotīti adhippāyo.",
  "tika-vin07t2:242_0": "Dantaponakathāvaṇṇanā",
  "tika-vin07t2:243_0": "109.",
  "tika-vin07t2:243_1": "Dantakaṭṭhakathāyaṁ tato paṭṭhāya avahāro natthīti “yathāsukhaṁ bhikkhusaṅgho paribhuñjatū”ti abhājetvāva",
  "tika-vin07t2:243_2": "yāvadicchakaṁ gahaṇatthameva ṭhapitattā arakkhitattā sabbasādhāraṇattā ca aññaṁ saṅghikaṁ viya na hotīti",
  "tika-vin07t2:243_3": "theyyacittena gaṇhantassāpi natthi avahāro. Khādantu,",
  "tika-vin07t2:243_4": "puna sāmaṇerā āharissantīti keci therā vadeyyunti yojetabbaṁ.",
  "tika-vin07t2:244_0": "Vanappatikathāvaṇṇanā",
  "tika-vin07t2:245_0": "110.",
  "tika-vin07t2:245_1": "Vanappatikathāyaṁ sandhāritattāti chinnassa rukkhassa patituṁ āraddhassa sandhāraṇamattena vuttaṁ,",
  "tika-vin07t2:245_2": "na pana maricavalliādīhi pubbe veṭhetvā ṭhitabhāvena.",
  "tika-vin07t2:245_3": "Tādise hi chinnepi avahāro natthi araññaṭṭhakathāyaṁ veṭhitavalliyaṁ viya.",
  "tika-vin07t2:245_4": "Ujukameva tiṭṭhatīti iminā sabbaso chindanameva valliādīhi asambaddhassa rukkhassa ṭhānācāvanaṁ pubbe",
  "tika-vin07t2:245_5": "viya ākāsādīsu phuṭṭhasakalapadesato mocananti āveṇikamidha ṭhānācāvanaṁ dasseti.",
  "tika-vin07t2:245_6": "Keci pana “rukkhabhārena kiñcideva bhassitvā ṭhitattā hotiyeva ṭhānācāvana”nti vadanti, tanna,",
  "tika-vin07t2:245_7": "rukkhena phuṭṭhassa sakalassa ākāsapadesassa pañcahi chahi vā ākārehi anatikkamitattā.",
  "tika-vin07t2:245_8": "Vātamukhaṁ sodhetīti yathā vāto āgantvā rukkhaṁ pāteti,",
  "tika-vin07t2:245_9": "evaṁ vātassa āgamanamaggaṁ rundhitvā ṭhitāni sākhāgumbādīni chinditvā apanento sodheti.",
  "tika-vin07t2:245_10": "Maṇḍūkakaṇṭakaṁ vāti maṇḍūkānaṁ naṅguṭṭhe aggakoṭiyaṁ ṭhitakaṇṭakanti vadanti,",
  "tika-vin07t2:245_11": "eke “visamacchakaṇṭaka”ntipi vadanti.",
  "tika-vin07t2:246_0": "Haraṇakakathāvaṇṇanā",
  "tika-vin07t2:247_0": "111.",
  "tika-vin07t2:247_1": "Haraṇakakathāyaṁ haraṇakanti vatthusāminā hariyamānaṁ.",
  "tika-vin07t2:247_2": "So ca pādaṁ agghati,",
  "tika-vin07t2:247_3": "pārājikamevāti “antaṁ na gaṇhissāmī”ti asallakkhitattā sāmaññato “gaṇhissāmi eta”nti sallakkhitasseva",
  "tika-vin07t2:247_4": "paṭassa ekadesatāya tampi gaṇhitukāmovāti pārājikaṁ vuttaṁ.",
  "tika-vin07t2:247_5": "Sabhaṇḍahārakanti sahabhaṇḍahārakaṁ,",
  "tika-vin07t2:247_6": "sakārādesassa vikappattā saha saddova ṭhito,",
  "tika-vin07t2:247_7": "bhaṇḍahārakena saha taṁ bhaṇḍanti attho.",
  "tika-vin07t2:247_8": "Sāsaṅkoti “yadi upasaṅkamitvā bhaṇḍaṁ gaṇhissāmi,",
  "tika-vin07t2:247_9": "āvudhena maṁ pahareyyā”ti bhayena sañjātāsaṅko.",
  "tika-vin07t2:247_10": "Ekamantaṁ paṭikkammāti bhayeneva anupagantvā maggato sayaṁ paṭikkamma.",
  "tika-vin07t2:247_11": "Santajjetvāti pharusavācāya ceva āvudhaparivattanādikāyavikārena ca santajjetvā.",
  "tika-vin07t2:247_12": "Anajjhāvutthakanti apariggahitakaṁ.",
  "tika-vin07t2:247_13": "Ālayena anadhimuttampi bhaṇḍaṁ anajjhāvutthakaṁ nāma hotīti āha “āharāpente dātabba”nti,",
  "tika-vin07t2:247_14": "iminā paṭhamaṁ pariccattālayānampi yadi pacchāpi sakasaññā uppajjati,",
  "tika-vin07t2:247_15": "tesaññeva taṁ bhaṇḍaṁ hoti,",
  "tika-vin07t2:247_16": "balakkārenāpi sakasaññāya tassa gahaṇe doso natthi,",
  "tika-vin07t2:247_17": "adadantasseva avahāroti dasseti.",
  "tika-vin07t2:247_18": "Yadi pana sāmino “pariccattaṁ mayā paṭhamaṁ,",
  "tika-vin07t2:247_19": "idāni mama santakaṁ vā etaṁ,",
  "tika-vin07t2:247_20": "no”ti āsaṅkā hoti,",
  "tika-vin07t2:247_21": "balakkārena gahetuṁ na vaṭṭati sakasaññābaleneva puna gahetabbabhāvassa āpannattā.",
  "tika-vin07t2:247_22": "“Adentassa pārājika”nti vacanato corassa sakasaññāya vijjamānāyapi sāmikesu sālayesu adātuṁ na vaṭṭatīti dīpitaṁ hoti.",
  "tika-vin07t2:247_23": "Aññesūti mahāpaccariyādīsu.",
  "tika-vin07t2:247_24": "Vicāraṇāyeva natthīti iminā tatthāpi paṭikkhepābhāvato ayameva atthoti dasseti.",
  "tika-vin07t2:248_0": "Upanidhikathāvaṇṇanā",
  "tika-vin07t2:249_0": "112.",
  "tika-vin07t2:249_1": "Upanidhikathāyaṁ saṅgopanatthāya attano hatthe nikkhittassa bhaṇḍassa guttaṭṭhāne paṭisāmanappayogaṁ",
  "tika-vin07t2:249_2": "vinā nāhaṁ gaṇhāmītiādinā aññasmiṁ payoge akate rajjasaṅkhobhādikāle “na dāni tassa dassāmi,",
  "tika-vin07t2:249_3": "na mayhaṁ dāni dassatī”ti ubhohipi sakasakaṭṭhāne nisīditvā dhuranikkhepe katepi avahāro natthi.",
  "tika-vin07t2:249_4": "Keci panettha “pārājikameva paṭisāmanappayogassa katattā”ti vadanti,",
  "tika-vin07t2:249_5": "taṁ tesaṁ matimattaṁ,",
  "tika-vin07t2:249_6": "na sārato paccetabbaṁ.",
  "tika-vin07t2:249_7": "Paṭisāmanakāle hissa theyyacittaṁ natthi,",
  "tika-vin07t2:249_8": "“na dāni tassa dassāmī”ti theyyacittuppattikkhaṇe pana sāmino dhuranikkhepacittuppattiyā hetubhūto kāyavacīpayogo natthi,",
  "tika-vin07t2:249_9": "yena so āpattiṁ āpajjeyya.",
  "tika-vin07t2:249_10": "Na hi akiriyasamuṭṭhānāyaṁ āpattīti.",
  "tika-vin07t2:249_11": "Dāne saussāho,",
  "tika-vin07t2:249_12": "rakkhati tāvāti avahāraṁ sandhāya avuttattā nāhaṁ gaṇhāmītiādinā musāvādakaraṇe pācittiyameva hoti,",
  "tika-vin07t2:249_13": "na dukkaṭaṁ theyyacittābhāvena sahapayogassāpi abhāvatoti gahetabbaṁ.",
  "tika-vin07t2:249_14": "Yadipi mukhena dassāmīti vadati…pe…",
  "tika-vin07t2:249_15": "pārājikanti ettha katarapayogena āpatti,",
  "tika-vin07t2:249_16": "na tāva paṭhamena bhaṇḍapaṭisāmanappayogena tadā theyyacittābhāvā,",
  "tika-vin07t2:249_17": "nāpi “dassāmī”ti kathanappayogena tadā theyyacitte vijjamānepi payogassa kappiyattāti? Vuccate –",
  "tika-vin07t2:249_18": "sāminā “dehī”ti bahuso yāciyamānopi adatvā yena payogena attano adātukāmataṁ sāmikassa ñāpeti,",
  "tika-vin07t2:249_19": "yena ca so “adātukāmo ayaṁ vikkhipatī”ti ñatvā dhuraṁ nikkhipati,",
  "tika-vin07t2:249_20": "teneva payogenassa āpatti.",
  "tika-vin07t2:249_21": "Na hettha upanikkhittabhaṇḍe pariyāyena mutti atthi.",
  "tika-vin07t2:249_22": "Adātukāmatāya hi kadā te dinnaṁ,",
  "tika-vin07t2:249_23": "kattha te dinnantiādipariyāyavacanenāpi sāmikassa dhure nikkhipāpite āpattiyeva.",
  "tika-vin07t2:249_24": "Teneva aṭṭhakathāyaṁ vuttaṁ –",
  "tika-vin07t2:249_25": "“kiṁ tumhe bhaṇatha…pe…",
  "tika-vin07t2:249_26": "evaṁ ubhinnaṁ dhuranikkhepena bhikkhuno pārājika”nti.",
  "tika-vin07t2:249_27": "Parasantakassa parehi gaṇhāpane eva pariyāyato mutti,",
  "tika-vin07t2:249_28": "na sabbatthāti gahetabbaṁ.",
  "tika-vin07t2:249_29": "Attano hatthe nikkhittattāti ettha attano hatthe sāminā dinnatāya bhaṇḍāgārikaṭṭhāne ṭhitattā ca ṭhānācāvanepi natthi avahāro,",
  "tika-vin07t2:249_30": "theyyacittena pana gahaṇe dukkaṭato na muccatīti veditabbaṁ.",
  "tika-vin07t2:250_0": "Eseva nayoti uddhāreyeva corassa pārājikaṁ, kasmā?",
  "tika-vin07t2:250_1": "Aññehi sādhāraṇassa abhiññāṇassa vuttattā.",
  "tika-vin07t2:250_2": "Aññaṁ tādisameva gaṇhante yujjatīti saññāṇato okāsato ca tena sadisameva aññaṁ gaṇhante yujjati,",
  "tika-vin07t2:250_3": "corena sallakkhitappadesato taṁ apanetvā kehici tattha tādise aññasmiṁ patte ṭhapite taṁ gaṇhanteyeva yujjatīti adhippāyo,",
  "tika-vin07t2:250_4": "tena corena divā sallakkhitapattaṁ aññattha apanetvā tadaññe tādise patte tattha ṭhapitepi corassa pacchā",
  "tika-vin07t2:250_5": "rattibhāge uppajjamānaṁ theyyacittaṁ divā sallakkhitappadese ṭhapitaṁ aññaṁ tādisaṁ pattameva ālambitvā",
  "tika-vin07t2:250_6": "uppajjatīti dassitaṁ hoti.",
  "tika-vin07t2:250_7": "Padavārenāti therena nīharitvā dinnaṁ pattaṁ gahetvā gacchato corassa padavārena.",
  "tika-vin07t2:250_8": "Atādisameva gaṇhante yujjatīti atādisassa therena gahaṇakkhaṇe avahārābhāvato pacchā hatthapattaṁ “ta”nti",
  "tika-vin07t2:250_9": "vā “añña”nti vā saññāya “idaṁ gahetvā gacchāmī”ti gamane padavāreneva avahāro yujjatīti adhippāyo.",
  "tika-vin07t2:251_0": "Pārājikaṁ natthīti padavārepi pārājikaṁ natthi upanidhibhaṇḍe viyāti gahetabbaṁ.",
  "tika-vin07t2:251_1": "Gāmadvāranti bahigāme vihārassa patiṭṭhitattā gāmappavesassa ārambhappadesadassanavasena vuttaṁ,",
  "tika-vin07t2:251_2": "antogāmanti attho.",
  "tika-vin07t2:251_3": "Dvinnampi uddhāreyevapārājikanti therassa abhaṇḍāgārikattā vuttaṁ.",
  "tika-vin07t2:251_4": "Yadi hi so bhaṇḍāgāriko bhaveyya,",
  "tika-vin07t2:251_5": "sabbampi upanikkhittameva siyā,",
  "tika-vin07t2:251_6": "upanikkhittabhaṇḍe ca theyyacittena gaṇhatopi na tāva therassa avahāro hoti,",
  "tika-vin07t2:251_7": "corasseva avahāro.",
  "tika-vin07t2:251_8": "Ubhinnampi dukkaṭanti therassa attano santakatāya corassa sāmikena dinnattā avahāro na jāto,",
  "tika-vin07t2:251_9": "ubhinnampi asuddhacittena gahitattā dukkaṭanti attho.",
  "tika-vin07t2:252_0": "Āṇattiyā gahitattāti “pattacīvaraṁ gaṇhā”ti evaṁ therena kataāṇattiyā gahitattā.",
  "tika-vin07t2:252_1": "Aṭaviṁ pavisati,",
  "tika-vin07t2:252_2": "padavārena kāretabboti “pattacīvaraṁ gaṇha,",
  "tika-vin07t2:252_3": "asukaṁ nāma gāmaṁ gantvā piṇḍāya carissāmā”ti therena vihārato paṭṭhāya gāmamaggepi sakalepi gāme vicaraṇassa",
  "tika-vin07t2:252_4": "niyamitattā maggato okkamma gacchantasseva padavārena āpatti vuttā.",
  "tika-vin07t2:252_5": "Vihārassa hi parabhāge upacārato paṭṭhāya yāva tassa gāmassa parato upacāro,",
  "tika-vin07t2:252_6": "tāva sabbaṁ daharassa therāṇattiyā sañcaraṇūpacārova hoti,",
  "tika-vin07t2:252_7": "na pana tato paraṁ.",
  "tika-vin07t2:252_8": "Teneva “upacārātikkame pārājikaṁ.",
  "tika-vin07t2:252_9": "Gāmūpacārātikkame pārājika”nti ca vuttaṁ.",
  "tika-vin07t2:252_10": "Paṭinivattane cīvaradhovanādiatthāya pesanepi eseva nayo.",
  "tika-vin07t2:252_11": "Aṭṭhatvā anisīditvāti ettha vihāraṁ pavisitvā sīsādīsu bhāraṁ bhūmiyaṁ anikkhipitvā tiṭṭhanto vā nisīdanto",
  "tika-vin07t2:252_12": "vā vissamitvā theyyacitte vūpasante puna theyyacittaṁ uppādetvā gacchati ce,",
  "tika-vin07t2:252_13": "pāduddhārena kāretabbo.",
  "tika-vin07t2:252_14": "Sace bhūmiyaṁ nikkhipitvā puna taṁ gahetvā gacchati,",
  "tika-vin07t2:252_15": "uddhārena kāretabbo. Kasmā?",
  "tika-vin07t2:252_16": "Āṇāpakassa āṇattiyā yaṁ kattabbaṁ,",
  "tika-vin07t2:252_17": "tassa tāvatā pariniṭṭhitattā.",
  "tika-vin07t2:252_18": "“Asukaṁ nāma gāma”nti aniyametvā “antogāmaṁ gamissāmā”ti avisesena vutte vihārasāmantā pubbe piṇḍāya",
  "tika-vin07t2:252_19": "paviṭṭhapubbā sabbe gocaragāmāpi khettamevāti vadanti.",
  "tika-vin07t2:252_20": "Sesanti maggukkamanavihārābhimukhagamanādi sabbaṁ.",
  "tika-vin07t2:252_21": "Purimasadisamevāti anāṇattiyā gahitepi sāmikassa kathetvā gahitattā heṭṭhā vuttavihārūpacārādi sabbaṁ khettamevāti katvā vuttaṁ.",
  "tika-vin07t2:252_22": "Eseva nayoti antarāmagge theyyacittaṁ uppādetvātiādinā vuttaṁ nayaṁ atidisati.",
  "tika-vin07t2:253_0": "Nimitte vā kateti cīvaraṁ me kiliṭṭhaṁ,",
  "tika-vin07t2:253_1": "ko nu kho rajitvā dassatītiādinā nimitte kate.",
  "tika-vin07t2:253_2": "Vuttanayenevāti anāṇattassa therena saddhiṁ pattacīvaraṁ gahetvā gamanavāre vuttanayeneva.",
  "tika-vin07t2:253_3": "Ekapasseti vihārassa mahantatāya attānaṁ adassetvā ekasmiṁ passe.",
  "tika-vin07t2:253_4": "Theyyacittena paribhuñjanto jīrāpetīti theyyacitte uppanne ṭhānācāvanaṁ akatvā nivatthapārutanīhāreneva paribhuñjanto jīrāpeti,",
  "tika-vin07t2:253_5": "ṭhānā cāventassa pana theyyacitte sati pārājikameva sīse bhāraṁ khandhe karaṇādīsu viya.",
  "tika-vin07t2:253_6": "Yathā vā tathā vā nassatīti aggiādinā nassati,",
  "tika-vin07t2:253_7": "añño vā kocīti iminā yena ṭhapitaṁ,",
  "tika-vin07t2:253_8": "sopi saṅgahitoti veditabbaṁ.",
  "tika-vin07t2:254_0": "Itarassāti corassa.",
  "tika-vin07t2:254_1": "Itaraṁ gaṇhato uddhāre pārājikanti ettha “pavisitvā tava sāṭakaṁ gaṇhāhī”ti imināva upanidhibhāvato mocitattā,",
  "tika-vin07t2:254_2": "sāmikassa itaraṁ gaṇhato attano sāṭake ālayassa sabbhāvato ca “uddhāre pārājika”nti vuttaṁ.",
  "tika-vin07t2:254_3": "Sāmiko ce “mama santakaṁ idaṁ vā hotu, aññaṁ vā, kiṁ tena,",
  "tika-vin07t2:254_4": "alaṁ mayhaṁ iminā”ti evaṁ suṭṭhu nirālayo hoti,",
  "tika-vin07t2:254_5": "corassa pārājikaṁ natthīti gahetabbaṁ.",
  "tika-vin07t2:254_6": "Na jānantīti tena vuttavacanaṁ asuṇantā na jānanti.",
  "tika-vin07t2:254_7": "Eseva nayoti ettha sace jānitvāpi cittena na sampaṭicchanti,",
  "tika-vin07t2:254_8": "eseva nayoti daṭṭhabbaṁ.",
  "tika-vin07t2:254_9": "Paṭikkhipantīti ettha cittena paṭikkhepopi saṅgahitovāti veditabbaṁ.",
  "tika-vin07t2:254_10": "Upacāre vijjamāneti bhaṇḍāgārassa samīpe uccārapassāvaṭṭhāne vijjamāne.",
  "tika-vin07t2:254_11": "Mayi ca mate saṅghassa ca senāsane vinaṭṭheti ettha “taṁ māressāmā”ti ettake vuttepi vivarituṁ vaṭṭati gilānapakkhe ṭhitattā avisayoti vuttattā.",
  "tika-vin07t2:254_12": "Maraṇato hi paraṁ gelaññaṁ avisayattañca natthi.",
  "tika-vin07t2:254_13": "“Dvāraṁ chinditvā parikkhāraṁ harissāmā”ti ettake vuttepi vivarituṁ vaṭṭatiyeva.",
  "tika-vin07t2:254_14": "Sahāyehi bhavitabbanti tehipi bhikkhācārādīhi pariyesitvā attano santakepi kiñci kiñci dātabbanti vuttaṁ hoti.",
  "tika-vin07t2:254_15": "Ayaṁ sāmīcīti bhaṇḍāgāre vasantānaṁ idaṁ vattaṁ.",
  "tika-vin07t2:255_0": "Lolamahātheroti mando momūho ākiṇṇavihārī.",
  "tika-vin07t2:255_1": "Itarehīti tasmiṁyeva gabbhe vasantehi itarabhikkhūhi.",
  "tika-vin07t2:255_2": "Vihārarakkhaṇavāre niyutto vihāravāriko,",
  "tika-vin07t2:255_3": "vuḍḍhapaṭipāṭiyā attano vāre vihārarakkhaṇako.",
  "tika-vin07t2:255_4": "Nivāpanti bhattavetanaṁ.",
  "tika-vin07t2:255_5": "Corānaṁ paṭipathaṁ gatesūti corānaṁ āgamanaṁ ñatvā “paṭhamataraññeva gantvā saddaṁ karissāmā”ti corānaṁ abhimukhaṁ gatesu,",
  "tika-vin07t2:255_6": "“corehi haṭabhaṇḍaṁ āharissāmā”ti tadanupathaṁ gatesupi eseva nayo.",
  "tika-vin07t2:255_7": "Nibaddhaṁ katvāti “asukakule yāgubhattaṁ vihāravārikānaññevā”ti evaṁ niyamanaṁ katvā.",
  "tika-vin07t2:255_8": "Dve tisso yāgusalākā cattāri pañca salākabhattāni ca labhamānovāti idaṁ nidassanamattaṁ,",
  "tika-vin07t2:255_9": "tato ūnaṁ vā hotu adhikaṁ vā attano veyyāvaccakarassa ca yāpanamattaṁ labhanameva pamāṇanti gahetabbaṁ.",
  "tika-vin07t2:255_10": "Nissitake jaggentīti tehi vihāraṁ jaggāpentīti attho.",
  "tika-vin07t2:255_11": "Asahāyakassāti sahāyarahitassa.",
  "tika-vin07t2:255_12": "Attadutiyassāti appicchassa attā sarīrameva dutiyo assa nāññoti attadutiyo.",
  "tika-vin07t2:255_13": "Tadubhayassāpi atthassa vibhāvanaṁ yassātiādi,",
  "tika-vin07t2:255_14": "etena sabbena ekekassa vāro na pāpetabboti dassitanti veditabbaṁ.",
  "tika-vin07t2:255_15": "Pākavattatthāyāti niccaṁ pacitabbayāgubhattasaṅkhātavattatthāya.",
  "tika-vin07t2:255_16": "Ṭhapentīti dāyakā ṭhapenti.",
  "tika-vin07t2:255_17": "Taṁ gahetvāti taṁ ārāmikādīhi diyyamānaṁ bhāgaṁ gahetvā.",
  "tika-vin07t2:255_18": "Na gāhāpetabboti ettha abbhokāsikassāpi attano adhikaparikkhāro vā ṭhapito atthi,",
  "tika-vin07t2:255_19": "cīvarādisaṅghikabhāgepi ālayo vā atthi,",
  "tika-vin07t2:255_20": "sopi gāhāpetabbova.",
  "tika-vin07t2:255_21": "Diguṇanti aññehi labbhamānato diguṇaṁ.",
  "tika-vin07t2:255_22": "Pakkhavārenāti aḍḍhamāsavārena.",
  "tika-vin07t2:256_0": "Suṅkaghātakathāvaṇṇanā",
  "tika-vin07t2:257_0": "113.",
  "tika-vin07t2:257_1": "Suṅkaghātakathāyaṁ suṅkaṁ yattha rājapurisā hananti adadantānaṁ santakaṁ acchinditvāpi gaṇhanti,",
  "tika-vin07t2:257_2": "taṁ ṭhānaṁ suṅkaghātanti evampi attho daṭṭhabbo.",
  "tika-vin07t2:257_3": "Vuttamevatthaṁ pākaṭaṁ kātuṁ tañhītiādi vuttaṁ.",
  "tika-vin07t2:257_4": "Dutiyaṁ pādaṁ atikkāmetīti ettha paṭhamapādaṁ paricchedato bahi ṭhapetvā dutiyapāde uddhaṭamatte pārājikaṁ.",
  "tika-vin07t2:257_5": "Uddharitvā bahi aṭṭhapitepi bahi ṭhito eva nāma hotīti katvā evaṁ sabbattha padavāresupīti daṭṭhabbaṁ.",
  "tika-vin07t2:257_6": "Parivattitvā abbhantarimaṁ bahi ṭhapeti,",
  "tika-vin07t2:257_7": "pārājikanti idaṁ sayaṁ bahi ṭhatvā paṭhamaṁ abbhantarimaṁ ukkhipitvā vā samakaṁ ukkhipitvā vā parivattanaṁ sandhāya vuttaṁ.",
  "tika-vin07t2:257_8": "Bahi ṭhatvā ukkhittamatte hi sabbaṁ bahigatameva hotīti.",
  "tika-vin07t2:257_9": "Sace pana so bahi ṭhatvāpi bāhirapuṭakaṁ paṭhamaṁ anto ṭhapetvā pacchā abbhantarimaṁ ukkhipitvā bahi ṭhapeti,",
  "tika-vin07t2:257_10": "tadāpi ekābaddhatāya avijahitattā avahāro na dissati.",
  "tika-vin07t2:257_11": "Keci pana “bhūmiyaṁ patitvā vattantaṁ puna anto pavisati,",
  "tika-vin07t2:257_12": "pārājikamevāti vuttattā bāhirapuṭake antopaviṭṭhepi bahigatabhāvato na muccati,",
  "tika-vin07t2:257_13": "antogataṁ pana puṭakaṁ paṭhamaṁ,",
  "tika-vin07t2:257_14": "pacchā eva vā bahi ṭhapitamatte vā pārājikamevā”ti vadanti,",
  "tika-vin07t2:257_15": "taṁ na yuttaṁ.",
  "tika-vin07t2:257_16": "Bahi bhūmiyaṁ pātitassa kenaci saddhiṁ ekābaddhatāya abhāvena antopaviṭṭhepi pārājikamevāti vattuṁ yuttaṁ,",
  "tika-vin07t2:257_17": "idaṁ pana ekābaddhattā tena saddhiṁ na sameti.",
  "tika-vin07t2:257_18": "Tasmā yathā antobhūmigatena ekābaddhatā na hoti,",
  "tika-vin07t2:257_19": "evaṁ ubhayassāpi bahigatabhāve sādhiteyeva avahāroti viññāyati,",
  "tika-vin07t2:257_20": "vīmaṁsitvā gahetabbaṁ.",
  "tika-vin07t2:257_21": "Ye pana parivattitvāti imassa nivattitvāti atthaṁ vadanti,",
  "tika-vin07t2:257_22": "tehi pana abbhantarimaṁ bahi ṭhapetīti ayamattho gahito hotīti tattha saṅkāyeva natthi.",
  "tika-vin07t2:257_23": "Ekābaddhanti kājakoṭiyaṁ rajjuyā bandhanaṁ sandhāya vuttaṁ.",
  "tika-vin07t2:257_24": "Abandhitvā kājakoṭiyaṁ ṭhapitamattameva hoti,",
  "tika-vin07t2:257_25": "pārājikanti bahi gahitakājakoṭiyaṁ ṭhapitaṁ yadi pādaṁ agghati,",
  "tika-vin07t2:257_26": "pārājikameva,",
  "tika-vin07t2:257_27": "antoṭhapitena ekābaddhatāya abhāvāti adhippāyo.",
  "tika-vin07t2:257_28": "Gacchante yāne vā…pe…",
  "tika-vin07t2:257_29": "ṭhapetīti suṅkaghātaṁ pavisitvā appavisitvā vā ṭhapeti.",
  "tika-vin07t2:257_30": "Suṅkaṭṭhānassa bahi ṭhitanti yānādīhi nīhaṭattā bahi ṭhitaṁ.",
  "tika-vin07t2:257_31": "Keci pana “bahi ṭhapita”nti pāṭhaṁ vikappetvā suṅkaṭṭhānato pubbeva bahi ṭhapitanti atthaṁ vadanti,",
  "tika-vin07t2:257_32": "taṁ na sundaraṁ;",
  "tika-vin07t2:257_33": "suṅkaṭṭhāne pavisitvā yāne ṭhapitepi pavattitvā gate viya dosābhāvato.",
  "tika-vin07t2:257_34": "Yo pana suṅkaṭṭhānassa antova pavisitvā “suṅkaṭṭhāna”nti ñatvā theyyacittena āgatamaggena paṭinivattitvā gacchati,",
  "tika-vin07t2:257_35": "tassāpi yadi tena disābhāgena gacchantānampi hatthato suṅkaṁ gaṇhanti,",
  "tika-vin07t2:257_36": "pārājikameva.",
  "tika-vin07t2:257_37": "Imasmiṁ ṭhāneti yānādīhi nīharaṇe.",
  "tika-vin07t2:257_38": "Tatrāti tasmiṁ eḷakalomasikkhāpade.",
  "tika-vin07t2:258_0": "Pāṇakathāvaṇṇanā",
  "tika-vin07t2:259_0": "114.",
  "tika-vin07t2:259_1": "Pāṇakathāyaṁ āṭhapitoti mātāpitūhi iṇaṁ gaṇhantehi “yāva iṇadānā ayaṁ tumhākaṁ santike hotū”ti iṇadāyakānaṁ niyyātito.",
  "tika-vin07t2:259_2": "Avahāro natthīti mātāpitūhi puttassa apariccattattā mātāpitūnañca asantakattā avahāro natthi.",
  "tika-vin07t2:259_3": "Dhanaṁ pana gataṭṭhāne vaḍḍhatīti iminā āṭhapetvā gahitadhanaṁ vaḍḍhiyā saha āṭhapitaputtahārakassa gīvāti dassitanti vadanti.",
  "tika-vin07t2:259_4": "Dāsassa jātoti ukkaṭṭhalakkhaṇaṁ dassetuṁ vuttaṁ.",
  "tika-vin07t2:259_5": "Dāsikucchiyaṁ pana adāsassa jātopi ettheva saṅgahito.",
  "tika-vin07t2:259_6": "Paradesato paharitvāti paradesavilumpakehi rājacorādīhi paharitvā.",
  "tika-vin07t2:259_7": "Sukhaṁ jīvāti vadatīti theyyacittena sāmikānaṁ santikato palāpetukāmatāya vadati,",
  "tika-vin07t2:259_8": "tathā pana acintetvā kāruññena “sukhaṁ gantvā jīvā”ti vadantassa natthi avahāro,",
  "tika-vin07t2:259_9": "gīvā pana hoti.",
  "tika-vin07t2:259_10": "Dutiyapadavāreti yadi dutiyapadaṁ avassaṁ uddharissati,",
  "tika-vin07t2:259_11": "bhikkhussa “palāyitvā sukhaṁ jīvā”ti vacanakkhaṇeyeva pārājikaṁ.",
  "tika-vin07t2:259_12": "Anāpatti pārājikassāti tassa vacanena vegavaḍḍhane akatepi dukkaṭā na muccatīti dasseti.",
  "tika-vin07t2:259_13": "“Adinnaṁ theyyasaṅkhātaṁ ādiyeyyā”ti ādānasseva vuttattā vuttapariyāyena muccatīti.",
  "tika-vin07t2:260_0": "Catuppadakathāvaṇṇanā",
  "tika-vin07t2:261_0": "117.",
  "tika-vin07t2:261_1": "Catuppadakathāyaṁ pāḷiyaṁ āgatāvasesāti pāḷiyaṁ āgatehi hatthi ādīhi aññe pasu-",
  "tika-vin07t2:261_2": "saddassa sabbasādhāraṇattā.",
  "tika-vin07t2:261_3": "Bhiṅkacchāpanti “bhiṅkā bhiṅkā”ti saddāyanato evaṁ laddhanāmaṁ hatthipotakaṁ.",
  "tika-vin07t2:261_4": "Antovatthumhīti parikkhitte.",
  "tika-vin07t2:261_5": "Bahinagare ṭhitassāti parikkhittanagaraṁ sandhāya vuttaṁ,",
  "tika-vin07t2:261_6": "aparikkhittanagare pana antonagare ṭhitassāpi ṭhitaṭṭhānameva ṭhānaṁ.",
  "tika-vin07t2:261_7": "Khaṇḍadvāranti attanā khaṇḍitadvāraṁ.",
  "tika-vin07t2:261_8": "Eko nipannoti etthāpi bandhoti ānetvā sambandhitabbaṁ,",
  "tika-vin07t2:261_9": "tenāha “nipannassa dve”ti.",
  "tika-vin07t2:261_10": "Ghātetīti ettha theyyacittena vināsentassa sahapayogattā dukkaṭamevāti vadanti.",
  "tika-vin07t2:262_0": "Ocarakakathāvaṇṇanā",
  "tika-vin07t2:263_0": "118.",
  "tika-vin07t2:263_1": "Ocarakakathāyaṁ pariyāyena hi adinnādānato muccatīti idaṁ āṇattikapayogaṁ sandhāya vuttaṁ,",
  "tika-vin07t2:263_2": "sayameva pana abhiyuñjanādīsu pariyāyenapi mokkho natthi.",
  "tika-vin07t2:264_0": "Oṇirakkhakathāvaṇṇanā",
  "tika-vin07t2:265_0": "Oṇirakkhakathāyaṁ oṇinti oṇītaṁ,",
  "tika-vin07t2:265_1": "ānītanti attho.",
  "tika-vin07t2:265_2": "Oṇirakkhassa santike ṭhapitabhaṇḍaṁ upanidhi viya guttaṭṭhāne ṭhapetvā saṅgopanatthāya anikkhipitvā yathāṭhapitaṭṭhāne",
  "tika-vin07t2:265_3": "eva muhuttamattaṁ olokanatthāya ṭhapitattā tassa bhaṇḍassa ṭhānācāvanamattena oṇirakkhakassa pārājikaṁ hoti.",
  "tika-vin07t2:266_0": "Saṁvidāvahārakathāvaṇṇanā",
  "tika-vin07t2:267_0": "Saṁvidāvahārakathāyaṁ saṁvidhāyāti saṁvidahitvā.",
  "tika-vin07t2:267_1": "Tena nesaṁ dukkaṭāpattiyoti āṇattivasena pārājikāpattiyā asambhave satīti vuttaṁ.",
  "tika-vin07t2:267_2": "Yadi hi tena āṇattā yathāṇattivasena haranti,",
  "tika-vin07t2:267_3": "āṇattikkhaṇe eva pārājikāpattiṁ āpajjanti.",
  "tika-vin07t2:267_4": "Pāḷiyaṁ “sambahulā saṁvidahitvā eko bhaṇḍaṁ avaharati,",
  "tika-vin07t2:267_5": "āpatti sabbesaṁ pārājikassā”ti etthāpi āṇāpakānaṁ āṇattikkhaṇeyeva āpatti,",
  "tika-vin07t2:267_6": "avahārakassa uddhāreti gahetabbo.",
  "tika-vin07t2:267_7": "Sambahulā bhikkhū ekaṁ āṇāpenti ‘gacchetaṁ āharā’ti,",
  "tika-vin07t2:267_8": "tassuddhāre sabbesaṁ pārājikantiādīsupi evameva attho gahetabbo.",
  "tika-vin07t2:267_9": "Sāhatthikaṁ vā āṇattikassa āṇattikaṁ vā sāhatthikassa aṅgaṁ na hotīti bhinnakālikattā aññamaññassa aṅgaṁ na hoti.",
  "tika-vin07t2:267_10": "Tathā hi sahatthā avaharantassa ṭhānācāvanakkhaṇe āpatti,",
  "tika-vin07t2:267_11": "āṇattiyā pana āṇattikkhaṇeyevāti bhinnakālikattā āpattiyoti.",
  "tika-vin07t2:268_0": "Saṅketakammakathāvaṇṇanā",
  "tika-vin07t2:269_0": "119.",
  "tika-vin07t2:269_1": "Saṅketakammakathāyaṁ ocarake vuttanayenevāti ettha avassaṁ hāriye bhaṇḍetiādinā vuttanayeneva.",
  "tika-vin07t2:269_2": "Pāḷiyaṁ “taṁ saṅketaṁ pure vā pacchā vā”ti tassa saṅketassa pure vā pacchā vāti attho.",
  "tika-vin07t2:269_3": "“Taṁ nimittaṁ pure vā pacchā vā”ti etthāpi eseva nayo.",
  "tika-vin07t2:270_0": "Nimittakammakathāvaṇṇanā",
  "tika-vin07t2:271_0": "120.",
  "tika-vin07t2:271_1": "Nimittakammakathāyaṁ akkhinikhaṇanādinimittakammaṁ pana lahukaṁ ittarakālaṁ,",
  "tika-vin07t2:271_2": "tasmā taṅkhaṇeyeva taṁ bhaṇḍaṁ avaharituṁ na sakkā.",
  "tika-vin07t2:271_3": "Nimittakammānantarameva gaṇhituṁ āraddhattā teneva nimittena avaharatīti vuccati.",
  "tika-vin07t2:271_4": "Yadi evaṁ purebhattappayogova esoti vādo pamāṇabhāvaṁ āpajjatīti?",
  "tika-vin07t2:271_5": "Nāpajjati.",
  "tika-vin07t2:271_6": "Na hi saṅketakammaṁ viya nimittakammaṁ kālaparicchedayuttaṁ.",
  "tika-vin07t2:271_7": "Kālavasena hi saṅketakammaṁ vuttaṁ,",
  "tika-vin07t2:271_8": "kiriyāvasena nimittakammanti ayameva tesaṁ viseso.",
  "tika-vin07t2:271_9": "“Taṁ nimittaṁ pure vā pacchā vā taṁ bhaṇḍaṁ avaharati,",
  "tika-vin07t2:271_10": "mūlaṭṭhassa anāpattī”ti idaṁ pana nimittakaraṇato pure gaṇhantassa ceva nimittakamme ca katepi gaṇhituṁ",
  "tika-vin07t2:271_11": "anārabhitvā pacchā sayameva gaṇhantassa ca vasena vuttaṁ.",
  "tika-vin07t2:272_0": "Āṇattikathāvaṇṇanā",
  "tika-vin07t2:273_0": "121.",
  "tika-vin07t2:273_1": "Āṇattikathāyaṁ asammohatthanti yasmā saṅketakammanimittakammāni karonto na kevalaṁ purebhattādikālasaṅketakammaṁ",
  "tika-vin07t2:273_2": "akkhinikhaṇanādinimittakammameva vā karoti,",
  "tika-vin07t2:273_3": "atha kho evaṁvaṇṇasaṇṭhānabhaṇḍaṁ gaṇhāti,",
  "tika-vin07t2:273_4": "bhaṇḍaniyamampi karoti,",
  "tika-vin07t2:273_5": "tvaṁ itthannāmassa pāvada,",
  "tika-vin07t2:273_6": "so aññassa pāvadatūtiādinā puggalapaṭipāṭiyā ca āṇāpeti,",
  "tika-vin07t2:273_7": "tasmā pubbaṇhādikālavasena akkhinikhaṇanādikiriyāvasena bhaṇḍapuggalapaṭipāṭivasena ca āṇatte etesu saṅketakammanimittakammesu",
  "tika-vin07t2:273_8": "visaṅketā visaṅketabhāve sammoho jāyati,",
  "tika-vin07t2:273_9": "tadapagamena asammohatthaṁ.",
  "tika-vin07t2:273_10": "Yaṁ āṇāpakena nimittasaññaṁ katvā vuttanti pubbaṇhādīsu akkhinikhaṇanādīsu vā gahaṇatthaṁ āṇāpentena",
  "tika-vin07t2:273_11": "īdisavaṇṇasaṇṭhānādiyuttaṁ gaṇhāti evaṁ gahaṇassa nimittabhūtasaññāṇaṁ katvā yaṁ bhaṇḍaṁ vuttaṁ.",
  "tika-vin07t2:273_12": "Ayaṁ yutti sabbatthāti heṭṭhā vuttesu upari vakkhamānesu ca sabbattha āṇattippasaṅgesu āṇattikkhaṇeyeva pārājikādīnaṁ bhāvasaṅkhātā vinayayutti,",
  "tika-vin07t2:273_13": "sā ca āṇattassa kiriyāniṭṭhāpanakkhaṇe āṇāpakassa payoge theyyacittānaṁ abhāvā āṇattikkhaṇe ekā eva āpatti",
  "tika-vin07t2:273_14": "hotīti evaṁ upapattiyā pavattattā yuttīti vuttā.",
  "tika-vin07t2:273_15": "“Mūlaṭṭhassa thullaccaya”nti vuttattā saṅgharakkhitena paṭiggahitepi buddharakkhitadhammarakkhitānaṁ dukkaṭameva,",
  "tika-vin07t2:273_16": "kasmā panettha ācariyassa thullaccayanti āha “mahājano hī”tiādi.",
  "tika-vin07t2:273_17": "Mahājanoti ca buddharakkhitadhammarakkhitasaṅgharakkhite sandhāya vuttaṁ.",
  "tika-vin07t2:273_18": "Mūlaṭṭhasseva dukkaṭanti buddharakkhitassa dukkaṭaṁ.",
  "tika-vin07t2:273_19": "Idañca mūlaṭṭhassa thullaccayābhāvadassanatthaṁ paṭhamaṁ āṇattikkhaṇe dukkaṭaṁ sandhāya vuttaṁ,",
  "tika-vin07t2:273_20": "na pana saṅgharakkhitassa paṭiggahaṇapaccayā puna dukkaṭasambhavaṁ sandhāya.",
  "tika-vin07t2:273_21": "Na hi so ekapayogena dukkaṭadvayaṁ āpajjati.",
  "tika-vin07t2:273_22": "Keci pana “visaṅketattā pāḷiyaṁ ‘mūlaṭṭhassā’ti avatvā ‘paṭiggaṇhāti,",
  "tika-vin07t2:273_23": "āpatti dukkaṭassā’ti sāmaññena vuttattā idaṁ saṅgharakkhitassa dukkaṭaṁ sandhāya vutta”nti vadanti,",
  "tika-vin07t2:273_24": "taṁ kiñcāpi aṭṭhakathāya na sameti,",
  "tika-vin07t2:273_25": "pāḷito pana yuttaṁ viya dissati.",
  "tika-vin07t2:273_26": "Na hi tassa paṭiggahaṇappayoge anāpatti hotīti.",
  "tika-vin07t2:273_27": "Imināva heṭṭhā āgatavāresupi paṭiggaṇhantānaṁ dukkaṭaṁ veditabbaṁ.",
  "tika-vin07t2:273_28": "“Paṇṇe vā silādīsu vā ‘coriyaṁ kātabba’nti likhitvā ṭhapite pārājikamevā”ti keci vadanti,",
  "tika-vin07t2:273_29": "taṁ pana “asukassa gehe bhaṇḍa”nti evaṁ niyametvā likhite yujjati,",
  "tika-vin07t2:273_30": "na aniyametvā likhiteti vīmaṁsitabbaṁ.",
  "tika-vin07t2:273_31": "Maggānantaraphalasadisāti iminā yathā ariyapuggalānaṁ maggānantare phale uppanne kilesapaṭippassaddhipariyosānaṁ bhāvanākiccaṁ nipphannaṁ nāma hoti,",
  "tika-vin07t2:273_32": "evametissā atthasādhakacetanāya uppannāya āṇattikiccaṁ nipphannamevāti dasseti,",
  "tika-vin07t2:273_33": "tenāha “tasmā ayaṁ āṇattikkhaṇeyeva pārājiko”ti,",
  "tika-vin07t2:273_34": "āṇattivacīpayogasamuṭṭhāpakacetanākkhaṇeyeva pārājiko hotīti attho.",
  "tika-vin07t2:274_0": "Āṇattikathāvaṇṇanānayo niṭṭhito.",
  "tika-vin07t2:275_0": "Āpattibhedavaṇṇanā",
  "tika-vin07t2:276_0": "122.Tattha tatthāti bhūmaṭṭhathalaṭṭhādīsu.",
  "tika-vin07t2:276_1": "Pāḷiyaṁ manussapariggahitaṁ sandhāya “parapariggahita”nti vuttaṁ.",
  "tika-vin07t2:276_2": "Āmasati phandāpeti ṭhānā cāvetīti imehi tīhi padehi pubbapayogasahitaṁ pañcamaṁ avahāraṅgaṁ vuttaṁ,",
  "tika-vin07t2:276_3": "ṭhānā cāvetīti ca idaṁ upalakkhaṇamattaṁ.",
  "tika-vin07t2:276_4": "Āṇattikādayo sabbepi payogā dhuranikkhepo ca idha saṅgahetabbāvāti daṭṭhabbaṁ.",
  "tika-vin07t2:277_0": "125.Ṭhānācāvananti idaṁ pāḷianusārato vuttaṁ dhuranikkhepassāpi saṅgahetabbato.",
  "tika-vin07t2:277_1": "Esa nayo uparipi sabbattha.",
  "tika-vin07t2:277_2": "Tattha hi na ca sakasaññīti iminā parapariggahitatā vuttā,",
  "tika-vin07t2:277_3": "na ca vissāsaggāhī na ca tāvakālikanti imehi parapariggahitasaññitā,",
  "tika-vin07t2:277_4": "tīhi vā etehi parapariggahitatā parapariggahitasaññitā ca vuttāti veditabbā.",
  "tika-vin07t2:277_5": "Anajjhāvutthakanti “mameda”nti pariggahavasena anajjhāvutthakaṁ araññe dārutiṇapaṇṇādi.",
  "tika-vin07t2:277_6": "Chaḍḍitanti paṭhamaṁ pariggahetvā pacchā anatthikatāya chaḍḍitaṁ yaṁ kiñci.",
  "tika-vin07t2:277_7": "Chinnamūlakanti naṭṭhaṁ pariyesitvā ālayasaṅkhātassa mūlassa chinnattā chinnamūlakaṁ.",
  "tika-vin07t2:277_8": "Assāmikanti anajjhāvutthakādīhi tīhi ākārehi dassitaṁ assāmikavatthu.",
  "tika-vin07t2:277_9": "Ubhayampīti assāmikaṁ attano santakañca.",
  "tika-vin07t2:278_0": "Anāpattibhedavaṇṇanā",
  "tika-vin07t2:279_0": "131.Tasmiṁyevaattabhāve nibbattāti tasmiṁyeva matasarīre petattabhāvena nibbattā.",
  "tika-vin07t2:279_1": "Rukkhādīsu laggitasāṭake vattabbameva natthīti manussehi agopitaṁ sandhāya vuttaṁ,",
  "tika-vin07t2:279_2": "sace panetaṁ devālayacetiyarukkhādīsu niyuttehi purisehi rakkhitagopitaṁ hoti,",
  "tika-vin07t2:279_3": "gahetuṁ na vaṭṭati.",
  "tika-vin07t2:279_4": "Thoke khāyite…pe…",
  "tika-vin07t2:279_5": "gahetuṁ vaṭṭatīti idaṁ adinnādānābhāvaṁ sandhāya vuttaṁ.",
  "tika-vin07t2:279_6": "Jighacchitapāṇinā khādiyamānamaṁsassa acchinditvā khādanaṁ nāma kāruññahānito lolabhāvato ca asāruppameva.",
  "tika-vin07t2:279_7": "Teneva hi ariyavaṁsikā attano patte bhattaṁ khādantampi sunakhādiṁ tajjetvā na vārenti,",
  "tika-vin07t2:279_8": "tiracchānānaṁ āmisadāne kusalaṁ viya tesaṁ āmisassa acchindanepi akusalamevāti gahetabbaṁ,",
  "tika-vin07t2:279_9": "teneva vakkhati “parānuddayatāya ca na gahetabba”nti.",
  "tika-vin07t2:280_0": "Pakiṇṇakakathāvaṇṇanā",
  "tika-vin07t2:281_0": "Bahu ekato dāruādibhāriyassa ekassa bhaṇḍassa ukkhipanakāle “gaṇhatha ukkhipathā”ti vacīpayogena saddhiṁ",
  "tika-vin07t2:281_1": "kāyapayogasabbhāvaṭṭhānaṁ sandhāya “sāhatthikāṇattika”nti vuttaṁ.",
  "tika-vin07t2:281_2": "“Tvaṁ etaṁ vatthuṁ gaṇha,",
  "tika-vin07t2:281_3": "ahaṁ añña”nti evaṁ pavatte pana avahāre attanā gahitaṁ sāhatthikameva,",
  "tika-vin07t2:281_4": "parena gāhāpitaṁ āṇattikameva,",
  "tika-vin07t2:281_5": "teneva tadubhayagghena pañcamāsepi pārājikaṁ na hoti,",
  "tika-vin07t2:281_6": "ekekabhaṇḍagghavasena thullaccayādimeva hoti.",
  "tika-vin07t2:281_7": "Vuttañhi “sāhatthikaṁ vā āṇattikassa aṅgaṁ na hotī”tiādi.",
  "tika-vin07t2:281_8": "Upanikkhittabhaṇḍaṁ bhaṇḍadeyyañca adātukāmatāya “demi dammī”ti vikkhipanto tuṇhībhāvena viheṭhentopi",
  "tika-vin07t2:281_9": "tena tena kāyavikārādikiriyāya parassa dhuraṁ nikkhipāpesīti “kiriyāsamuṭṭhānañcā”ti vuttaṁ.",
  "tika-vin07t2:282_0": "Padabhājanīyavaṇṇanānayo niṭṭhito.",
  "tika-vin07t2:283_0": "Vinītavatthuvaṇṇanā",
  "tika-vin07t2:284_0": "135.",
  "tika-vin07t2:284_1": "Vinītavatthūsu niruttiyeva taṁtaṁatthaggahaṇassa upāyatāya pathoti niruttipatho,",
  "tika-vin07t2:284_2": "tenevāha “vohāravacanamatte”ti.",
  "tika-vin07t2:284_3": "Yathākammaṁ gatoti tato petattabhāvato matabhāvaṁ dasseti.",
  "tika-vin07t2:284_4": "Abbhuṇheti āsannamaraṇatāya sarīrassa uṇhasamaṅgitaṁ dasseti,",
  "tika-vin07t2:284_5": "tenevāha “allasarīre”ti.",
  "tika-vin07t2:284_6": "Kuṇapabhāvaṁ upagatampi bhinnameva allabhāvato bhinnattā.",
  "tika-vin07t2:284_7": "Visabhāgasarīreti itthisarīre.",
  "tika-vin07t2:284_8": "Sīse vātiādi adhakkhake ubbhajāṇumaṇḍale padese cittavikārappattiṁ sandhāya vuttaṁ,",
  "tika-vin07t2:284_9": "yattha katthaci anāmasantena kataṁ sukatameva.",
  "tika-vin07t2:284_10": "Matasarīrampi hi yena kenaci ākārena sañcicca phusantassa anāmāsadukkaṭamevāti vadanti,",
  "tika-vin07t2:284_11": "taṁ yuttameva.",
  "tika-vin07t2:284_12": "Na hi apārājikavatthukepi cittādiitthirūpe bhavantaṁ dukkaṭaṁ pārājikavatthubhūte matitthisarīre nivattati.",
  "tika-vin07t2:285_0": "Kusasaṅkāmanavatthukathāvaṇṇanā",
  "tika-vin07t2:286_0": "138.Balasāti balena.",
  "tika-vin07t2:286_1": "Sāṭako bhavissati,",
  "tika-vin07t2:286_2": "gaṇhissāmīti anāgatavacanaṁ pasibbakaggahaṇato puretaraṁ samuppannaparikappadassanavasena vuttaṁ.",
  "tika-vin07t2:286_3": "Gahaṇakkhaṇe pana “sāṭako ce,",
  "tika-vin07t2:286_4": "gaṇhāmī”ti pasibbakaṁ gaṇhātīti evamettha adhippāyo gahetabbo,",
  "tika-vin07t2:286_5": "na pana bahi nīharitvā sāṭakabhāvaṁ ñatvā gahessāmīti,",
  "tika-vin07t2:286_6": "tenāha “uddhāreyeva pārājika”nti.",
  "tika-vin07t2:286_7": "Itarathā “idāni na gaṇhāmi,",
  "tika-vin07t2:286_8": "pacchā andhakāre jāte vijānanakāle vā gaṇhissāmi,",
  "tika-vin07t2:286_9": "idāni olokento viya hatthagataṁ karomī”ti gaṇhantassāpi gahaṇakkhaṇe avahāro bhaveyya,",
  "tika-vin07t2:286_10": "na ca taṁ yuttaṁ tadā gahaṇe sanniṭṭhānābhāvā.",
  "tika-vin07t2:286_11": "Sanniṭṭhāpakacetanāya eva hi pāṇātipātādiakusalaṁ viya.",
  "tika-vin07t2:286_12": "Na hi “pacchā vadhissāmī”ti pāṇaṁ gaṇhantassa tadeva tasmiṁ matepi pāṇātipāto hoti vadhakacetanāya payogassa akatattā,",
  "tika-vin07t2:286_13": "evamidhāpi atthaṅgate sūriye avaharissāmītiādinā kālaparikappanavasena ṭhānā cāvitepi tadāpi avahāro na hoti okāsaparikappe viya,",
  "tika-vin07t2:286_14": "tasmiṁ pana yathāparikappitaṭṭhāne kāle āgate bhaṇḍaṁ bhūmiyaṁ anikkhipitvāpi theyyacittena gacchato padavārena avahāroti khāyati.",
  "tika-vin07t2:286_15": "Tasmā bhaṇḍaparikappo okāsaparikappo kālaparikappoti tividhopi parikappo gahetabbo.",
  "tika-vin07t2:286_16": "Aṭṭhakathāyaṁ pana okāsaparikappe samodhānetvā kālaparikappo visuṁ na vuttoti amhākaṁ khanti,",
  "tika-vin07t2:286_17": "vīmaṁsitvā gahetabbaṁ.",
  "tika-vin07t2:286_18": "Padavārena kāretabboti bhūmiyaṁ anikkhipitvā vīmaṁsitattā vuttaṁ.",
  "tika-vin07t2:286_19": "Pariyuṭṭhitoti anubaddho.",
  "tika-vin07t2:287_0": "Parikappo dissatīti gahaṇakkhaṇe parikappo dissati,",
  "tika-vin07t2:287_1": "na tadā tesaṁ matena avahāroti dasseti.",
  "tika-vin07t2:287_2": "Disvā haṭattā parikappāvahāro na dissatīti pacchā pana bahi vīmaṁsitvā sāṭakabhāvaṁ ñatvā tato pacchā",
  "tika-vin07t2:287_3": "theyyacittena haṭattā pubbe katassa parikappassa avahārānaṅgattā “sutta”nti ñatvā haraṇe viya theyyāvahāro eva siyā.",
  "tika-vin07t2:287_4": "Tasmā parikappāvahāro na dissati.",
  "tika-vin07t2:287_5": "Sāṭako ce bhavissatītiādikassa parikappassa tadā avijjamānattā kevalaṁ avahāro eva,",
  "tika-vin07t2:287_6": "na parikappāvahāroti adhippāyo,",
  "tika-vin07t2:287_7": "tena bhaṇḍaparikappāvahārassa “sāṭako ce bhavissati,",
  "tika-vin07t2:287_8": "gahessāmī”ti evaṁ bhaṇḍasanniṭṭhānābhāvakkhaṇeyeva pavattiṁ dasseti,",
  "tika-vin07t2:287_9": "tenāha “yaṁ parikappitaṁ,",
  "tika-vin07t2:287_10": "taṁ adiṭṭhaṁ parikappitabhāve ṭhitaṁyeva uddharantassa avahāro”ti.",
  "tika-vin07t2:287_11": "Yadi evaṁ kasmā okāsapaappāvahāro bhaṇḍaṁ disvā avaharantassa parikappāvahāro siyāti?",
  "tika-vin07t2:287_12": "Nāyaṁ doso abhaṇḍavisayattā tassa parikappassa,",
  "tika-vin07t2:287_13": "pubbeva disvā ñātabhaṇḍasseva hi okāsaparikappo vutto.",
  "tika-vin07t2:287_14": "Taṁ maññamāno taṁ avaharīti idaṁ suttaṁ kiñcāpi “taññeveta”nti niyametvā gaṇhantassa vasena vuttaṁ,",
  "tika-vin07t2:287_15": "tathāpi “tañce gaṇhissāmī”ti evaṁ pavatte imasmiṁ parikappepi “gaṇhissāmī”ti gahaṇe niyamasabbhāvā avahāratthasādhakaṁ hotīti uddhaṭaṁ,",
  "tika-vin07t2:287_16": "teneva “sametī”ti vuttaṁ.",
  "tika-vin07t2:288_0": "Kecīti mahāaṭṭhakathāyameva ekacce ācariyā.",
  "tika-vin07t2:288_1": "Mahāpaccariyaṁ panātiādināpi kecivādo gārayho,",
  "tika-vin07t2:288_2": "mahāaṭṭhakathāvādova yuttataroti dasseti.",
  "tika-vin07t2:289_0": "Alaṅkārabhaṇḍanti aṅgulimuddikādi.",
  "tika-vin07t2:289_1": "Kusaṁ pātetvāti vilīvamayaṁ vā tālapaṇṇādimayaṁ vā katasaññāṇaṁ pātetvā.",
  "tika-vin07t2:289_2": "Parakoṭṭhāsato kuse uddhaṭepi na tāva kusassa parivattanaṁ jātanti vuttaṁ “uddhāre rakkhatī”ti.",
  "tika-vin07t2:289_3": "Hatthato muttamatte pārājikanti iminā ṭhānācāvanaṁ dhuranikkhepañca vinā kusasaṅkāmanaṁ nāma visuṁ ekoyaṁ avahāroti dasseti.",
  "tika-vin07t2:289_4": "Sabbepi hi avahārā sāhatthikāṇattikādhippāyayogehi nipphādiyamānā atthato ṭhānācāvanadhuranikkhepakusasaṅkāmanesu tīsu samosarantīti daṭṭhabbaṁ.",
  "tika-vin07t2:289_5": "Itaro tassa bhāgaṁ uddharati,",
  "tika-vin07t2:289_6": "uddhāre pārājikanti purimassa attano koṭṭhāse ālayassa avigatattā vuttaṁ,",
  "tika-vin07t2:289_7": "ālaye pana sabbathā asati avahāro na hoti,",
  "tika-vin07t2:289_8": "tenāha “vicinitāvasesaṁ gaṇhantassāpi avahāro natthevā”ti.",
  "tika-vin07t2:290_0": "Nāyaṁ mamāti jānantopīti ettha pi-",
  "tika-vin07t2:290_1": "saddena tattha vematikopi hutvā theyyacittena gaṇhantopi saṅgayhati.",
  "tika-vin07t2:290_2": "Siveyyakanti siviraṭṭhe jātaṁ.",
  "tika-vin07t2:291_0": "140-",
  "tika-vin07t2:291_1": "1.Kappiyaṁ kārāpetvāti pacāpetvā.",
  "tika-vin07t2:291_2": "Tasmiṁ pācittiyanti adinnādānabhāvena sahapayogassāpi abhāvā dukkaṭaṁ na vuttanti veditabbaṁ.",
  "tika-vin07t2:291_3": "Āṇattehīti sammatena āṇattehi.",
  "tika-vin07t2:291_4": "Āṇattenāti sāmikehi āṇattena.",
  "tika-vin07t2:291_5": "Bhaṇḍadeyyanti sammatādīhi dinnattā na parājikaṁ jātaṁ,",
  "tika-vin07t2:291_6": "asantaṁ puggalaṁ vatvā gahitattā pana bhaṇḍadeyyaṁ vuttaṁ.",
  "tika-vin07t2:291_7": "Aññena diyyamānanti sammatādīhi catūhi aññena diyyamānaṁ.",
  "tika-vin07t2:291_8": "Gaṇhantoti “aparassa bhāgaṁ dehī”ti vatvā gaṇhanto.",
  "tika-vin07t2:291_9": "Aparassāti asantaṁ puggalaṁ adassetvā pana “aparaṁ bhāgaṁ dehī”ti vā kūṭavassāni gaṇetvā vā gaṇhato gihisantake",
  "tika-vin07t2:291_10": "sāminā ca “imassa dehī”ti evaṁ āṇattena ca dinne bhaṇḍadeyyampi na hoti,",
  "tika-vin07t2:291_11": "saṅghasantake pana hotīti imaṁ visesaṁ dassetuṁ asammatena vā anāṇattena vātiādi puna vuttaṁ.",
  "tika-vin07t2:291_12": "Itarehi diyyamānanti sammatena āṇattena vā diyyamānaṁ.",
  "tika-vin07t2:291_13": "Evaṁ gaṇhatoti “aparampi bhāgaṁ dehī”ti vatvā kūṭavassāni gaṇetvā vā gaṇhato.",
  "tika-vin07t2:291_14": "Sāmikena panāti ettha pana-",
  "tika-vin07t2:291_15": "saddo visesatthajotako,",
  "tika-vin07t2:291_16": "tena “aparampi bhāgaṁ dehī”ti vā kūṭavassāni gaṇetvā vā gaṇhante sāmikena sayaṁ dente vā dāpente vā viseso atthīti vuttaṁ hoti.",
  "tika-vin07t2:291_17": "Sudinnanti bhaṇḍadeyyaṁ na hotīti adhippāyo.",
  "tika-vin07t2:291_18": "Heṭṭhā pana sāmikena tena āṇattena vā diyyamānaṁ gihisantakaṁ “aparassa bhāgaṁ dehī”ti vatvā gaṇhato",
  "tika-vin07t2:291_19": "aparassa abhāvato sāmisantakameva hotīti bhaṇḍadeyyaṁ jātaṁ,",
  "tika-vin07t2:291_20": "idha pana tehiyeva diyyamānaṁ “aparampi bhāgaṁ dehī”ti vatvā vā kūṭavassāni gaṇetvā vā gaṇhato “dehī”ti",
  "tika-vin07t2:291_21": "vuttattā aññātakaviññattimattaṁ ṭhapetvā bhaṇḍadeyyaṁ na hotīti sudinnamevāti vuttaṁ.",
  "tika-vin07t2:291_22": "Assāmikena pana āṇattena dinnaṁ bhaṇḍaṁ gaṇhato bhaṇḍadeyyamevāti vadanti,",
  "tika-vin07t2:291_23": "pattacatukke viya avahāratāvettha yuttā,",
  "tika-vin07t2:291_24": "saṅghasantake pana “dehī”ti vuttepi sāmikassa kassaci abhāvā sammatena dinnepi bhaṇḍadeyyaṁ vuttanti gahetabbaṁ.",
  "tika-vin07t2:292_0": "146-",
  "tika-vin07t2:292_1": "9.Āharāpentesu bhaṇḍadeyyanti “gahite attamano hotī”ti vacanato anattamanassa santakaṁ gahitampi puna dātabbamevāti vuttaṁ.",
  "tika-vin07t2:292_2": "“Sammukhībhūtehi bhājetabba”nti vacanato bhājanīyabhaṇḍaṁ upacārasīmaṭṭhānameva pāpuṇātīti āha “antoupacārasīmāyaṁ ṭhitasseva gahetuṁ vaṭṭatī”ti.",
  "tika-vin07t2:292_3": "Bhaṇḍadeyyanti ubhinnaṁ sālayabhāvepi corassa adatvā sāmikasseva dātabbaṁ corenāpi sāmikasseva dātabbato.",
  "tika-vin07t2:292_4": "Eseva nayoti paṁsukūlasaññāya gahite bhaṇḍadeyyaṁ,",
  "tika-vin07t2:292_5": "theyyacittena pārājikanti attho.",
  "tika-vin07t2:293_0": "Vuṭṭhahantesūti gāmaṁ chaḍḍetvā palāyantesu.",
  "tika-vin07t2:293_1": "Avisesenāti saussāhatādivisesaṁ aparāmasitvā sāmaññato.",
  "tika-vin07t2:293_2": "Saussāhamattameva āpattibhāvassa pamāṇaṁ sāmikānaṁ paricchinnabhāvato.",
  "tika-vin07t2:293_3": "Tatoti gaṇasantakādito.",
  "tika-vin07t2:293_4": "Kulasaṅgahaṇatthāya detīti paṁsukūlavissāsikādisaññāya gahetvā deti,",
  "tika-vin07t2:293_5": "tadā kulasaṅgahapaccayā ca dukkaṭaṁ bhaṇḍadeyyañca,",
  "tika-vin07t2:293_6": "theyyacitte pana sati kulasaṅgahaṇatthāya gaṇhatopi pārājikameva.",
  "tika-vin07t2:293_7": "Ūnapañcamāsakādīsu kuladūsakadukkaṭena saddhiṁ thullaccayadukkaṭāni.",
  "tika-vin07t2:293_8": "Senāsanatthāya niyamitanti idaṁ issaravatāya dadato thullaccayadassanatthaṁ vuttaṁ.",
  "tika-vin07t2:293_9": "Itarapaccayatthāya dinnampi atheyyacittena issaravatāya kulasaṅgahaṇatthāya vā ñātakādīnaṁ vā dadato dukkaṭaṁ bhaṇḍadeyyañca hoteva.",
  "tika-vin07t2:293_10": "Issaravatāyāti “mayi dente ko nivāressati,",
  "tika-vin07t2:293_11": "ahamevettha pamāṇa”nti evaṁ attano issariyabhāvena.",
  "tika-vin07t2:293_12": "Thullaccayanti kulasaṅgahaṇatthāya vā aññathā vā kāraṇena dadato senāsanatthāya niyamitassa garubhaṇḍatāya thullaccayaṁ bhaṇḍadeyyañca.",
  "tika-vin07t2:293_13": "Gīvāti ettha senāsanatthāya niyamite thullaccayena saddhiṁ gīvā,",
  "tika-vin07t2:293_14": "itarasmiṁ dukkaṭena saddhinti veditabbaṁ.",
  "tika-vin07t2:293_15": "Sukhāditamevāti antoupacārasīmāyaṁ ṭhatvā bhājetvā attano santakaṁ katvā khāditattā vuttaṁ.",
  "tika-vin07t2:293_16": "Saṅghikañhi vihārapaṭibaddhaṁ vebhaṅgiyaṁ bahiupacārasīmaṭṭhaṁ bhaṇḍaṁ antoupacāraṭṭhehi bhikkhūhi eva bhājetabbaṁ,",
  "tika-vin07t2:293_17": "na bahi ṭhitehi upacārasīmāya bhājetabbanti.",
  "tika-vin07t2:294_0": "150.",
  "tika-vin07t2:294_1": "“Vutto vajjemī”ti vuttabhikkhusmiṁ “vutto vajjehī”ti vuttassa pacchā uppajjanakapārājikādidosāropanato,",
  "tika-vin07t2:294_2": "gahaṭṭhānaṁ vā “bhadantā aparicchedaṁ katvā vadantī”ti evaṁ dosāropanato.",
  "tika-vin07t2:295_0": "153-",
  "tika-vin07t2:295_1": "5.Chātajjhattanti tena chātena jighacchāya udaragginā jhattaṁ,",
  "tika-vin07t2:295_2": "daḍḍhaṁ pīḷitanti attho.",
  "tika-vin07t2:295_3": "Dhanukanti khuddakadhanusaṇṭhānaṁ lagganakadaṇḍaṁ.",
  "tika-vin07t2:295_4": "Maddanto gacchati,",
  "tika-vin07t2:295_5": "bhaṇḍadeyyanti ettha ekasūkaragghanakabhaṇḍaṁ dātabbaṁ ekasmiṁ bandhe aññesaṁ tattha abajjhanato.",
  "tika-vin07t2:295_6": "Adūhalanti yantapāsāṇo,",
  "tika-vin07t2:295_7": "yena ajjhotthaṭattā migā palāyituṁ na sakkonti.",
  "tika-vin07t2:295_8": "Pacchā gacchatīti tena katapayogena agantvā pacchā sayameva gacchati,",
  "tika-vin07t2:295_9": "heṭṭhā vuttesupi īdisesu ṭhānesu eseva nayo.",
  "tika-vin07t2:295_10": "Rakkhaṁ yācitvāti rājapurisānaṁ santikaṁ gantvā anuddissa rakkhaṁ yācitvā.",
  "tika-vin07t2:295_11": "Kumīnamukhanti kumīnassa anto macchānaṁ pavisanamukhaṁ.",
  "tika-vin07t2:296_0": "156.Therānanti āgantukattherānaṁ.",
  "tika-vin07t2:296_1": "Tesampīti āvāsikabhikkhūnampi.",
  "tika-vin07t2:296_2": "Paribhogatthāyāti saṅghike kattabbavidhiṁ katvā paribhuñjanatthāya.",
  "tika-vin07t2:296_3": "Gahaṇeti pāṭhaseso daṭṭhabbo.",
  "tika-vin07t2:296_4": "Yatthāti yasmiṁ āvāse.",
  "tika-vin07t2:296_5": "Aññesanti aññesaṁ āgantukānaṁ.",
  "tika-vin07t2:296_6": "Tesupi āgantukā anissarāti senāsane nirantaraṁ vasantānaṁ cīvaratthāya dāyakehi bhikkhūhi vā niyametvā dinnattā bhājetvā khādituṁ anissarā,",
  "tika-vin07t2:296_7": "āgantukehipi icchantehi tasmiṁ vihāre vassānādīsu pavisitvā cīvaratthāya gahetabbaṁ.",
  "tika-vin07t2:296_8": "Tesaṁ katikāya ṭhātabbanti sabbāni phalāphalāni abhājetvā “ettakesu rukkhesu phalāni bhājetvā paribhuñjissāma,",
  "tika-vin07t2:296_9": "aññesu phalāphalehi senāsanāni paṭijaggissāmā”ti vā,",
  "tika-vin07t2:296_10": "“piṇḍapātādipaccayaṁ sampādessāmā”ti vā,",
  "tika-vin07t2:296_11": "“kiñcipi abhājetvā catupaccayatthāyeva upanemā”ti vā evaṁ sammā upanentānaṁ āvāsikānaṁ katikāya āgantukehi ṭhātabbaṁ.",
  "tika-vin07t2:296_12": "Mahāaṭṭhakathāyaṁ “anissarā”ti vacanena dīpito eva attho,",
  "tika-vin07t2:296_13": "mahāpaccariyaṁ catunnaṁ paccayānantiādinā vitthāretvā dassito.",
  "tika-vin07t2:296_14": "Paribhogavasenevāti ettha eva-",
  "tika-vin07t2:296_15": "saddo aṭṭhānappayutto,",
  "tika-vin07t2:296_16": "paribhogavasena tameva bhājetvāti yojetabbaṁ.",
  "tika-vin07t2:296_17": "Etthāti etasmiṁ vihāre,",
  "tika-vin07t2:296_18": "raṭṭhe vā.",
  "tika-vin07t2:297_0": "Senāsanapaccayanti senāsanañca tadatthāya niyametvā ṭhapitañca.",
  "tika-vin07t2:297_1": "Ekaṁ vā dve vā varasenāsanāni ṭhapetvāti vuttamevatthaṁ puna byatirekamukhena dassetuṁ “mūlavatthucchedaṁ pana katvā na upanetabba”nti vuttaṁ,",
  "tika-vin07t2:297_2": "senāsanasaṅkhātavatthuno mūlacchedaṁ katvā sabbāni senāsanāni na vissajjetabbānīti attho.",
  "tika-vin07t2:297_3": "Keci panettha “ekaṁ vā dve vā varasenāsanāni ṭhapetvā lāmakato paṭṭhāya vissajjentehipi senāsanabhūmiyo",
  "tika-vin07t2:297_4": "na vissajjetabbāti ayamattho vutto”ti vadanti,",
  "tika-vin07t2:297_5": "tampi yuttameva imassāpi atthassa avassaṁ vattabbato,",
  "tika-vin07t2:297_6": "itarathā keci saha vatthunāpi vissajjetabbaṁ maññeyyuṁ.",
  "tika-vin07t2:298_0": "Paṇṇaṁ āropetvāti “ettake rukkhe rakkhitvā tato ettakaṁ gahetabba”nti paṇṇaṁ āropetvā.",
  "tika-vin07t2:298_1": "Nimittasaññaṁ katvāti saṅketaṁ katvā.",
  "tika-vin07t2:298_2": "Dārakāti tesaṁ puttanattādayo ye keci gopenti,",
  "tika-vin07t2:298_3": "te sabbepi idha “dārakā”ti vuttā.",
  "tika-vin07t2:298_4": "Tatoti yathāvuttadārusambhārato.",
  "tika-vin07t2:298_5": "Āpucchitvāti kārakasaṅghaṁ āpucchitvā.",
  "tika-vin07t2:298_6": "Taṁ sabbampi āharitvāti anāpucchitvāpi tāvakālikaṁ āharitvā.",
  "tika-vin07t2:298_7": "Ayameva bhikkhu issarotiādito paṭṭhāya attano santakehi dārusambhārādīhi ca kārāpitattā paṭijaggitattā",
  "tika-vin07t2:298_8": "ca saṅghikasenāsane bhāgitāya ca ayameva issaro,",
  "tika-vin07t2:298_9": "na ca so tato vuṭṭhāpetabboti vuttaṁ hoti.",
  "tika-vin07t2:298_10": "Udakapūjanti cetiyaṅgaṇe siñcanādipūjaṁ.",
  "tika-vin07t2:298_11": "Vattasīsenāti kevalaṁ saddhāya,",
  "tika-vin07t2:298_12": "na vetanādiatthāya.",
  "tika-vin07t2:298_13": "Savatthukanti saha bhūmiyā.",
  "tika-vin07t2:298_14": "Kuṭṭanti gehabhittiṁ.",
  "tika-vin07t2:298_15": "Pākāranti parikkhepapākāraṁ.",
  "tika-vin07t2:298_16": "Tatoti chaḍḍitavihārato.",
  "tika-vin07t2:298_17": "Tato āharitvā senāsanaṁ kataṁ hotīti sāmantagāmavāsīhi bhikkhūhi chaḍḍitavihārato dārusambhārādiṁ āharitvā senāsanaṁ kataṁ hoti.",
  "tika-vin07t2:299_0": "157.",
  "tika-vin07t2:299_1": "“Puggalikaparibhogena paribhuñjatī”ti vuttamatthaṁyeva pākaṭaṁ kātuṁ “āgatāgatānaṁ vuḍḍhatarānaṁ na detī”ti vuttaṁ.",
  "tika-vin07t2:299_2": "Catubhāgaudakasambhinneti catutthabhāgena sambhinne.",
  "tika-vin07t2:299_3": "Pāḷiyaṁ “anāpatti,",
  "tika-vin07t2:299_4": "bhikkhave,",
  "tika-vin07t2:299_5": "pārājikassā”ti sāmikehi thullanandaṁ uddissa etissā hatthe dinnattā,",
  "tika-vin07t2:299_6": "atheyyacittena paribhuñjitattā ca vuttaṁ.",
  "tika-vin07t2:299_7": "Theyyacittena paribhuttepi cassā bhaṇḍadeyyameva upanikkhittabhaṇḍaṭṭhāniyattā.",
  "tika-vin07t2:299_8": "Odanabhājanīyavatthusminti “aparassa bhāgaṁ dehī”ti āgatavatthusmiṁ.",
  "tika-vin07t2:300_0": "159.Tassakulassa anukampāya pasādānurakkhaṇatthāyātiādinā kulasaṅgahatthaṁ nākāsīti dasseti.",
  "tika-vin07t2:300_1": "“Yāva dārakā pāsādaṁ ārohanti,",
  "tika-vin07t2:300_2": "tāva pāsādo tesaṁ santike hotū”ti pubbe kālaparicchedaṁ katvā adhiṭṭhitattā eva yathākālaparicchedameva tattha tiṭṭhati,",
  "tika-vin07t2:300_3": "tato paraṁ pāsādo sayameva yathāṭhānaṁ gacchati,",
  "tika-vin07t2:300_4": "tathāgamanañca iddhivissajjanena sañjātaṁ viya hotīti vuttaṁ “thero iddhiṁ paṭisaṁharī”ti.",
  "tika-vin07t2:300_5": "Yasmā evaṁ iddhividhañāṇena karontassa kāyavacīpayogā na santi theyyacittañca natthi pāsādasseva vicāritattā,",
  "tika-vin07t2:300_6": "tasmā “ettha avahāro natthī”ti thero evamakāsīti daṭṭhabbaṁ.",
  "tika-vin07t2:300_7": "Atha vā dārakesu anukampāya ānayanatthameva pāsāde upanīte pāse baddhasūkarādīnaṁ āmisaṁ dassetvā ṭhānācāvanaṁ",
  "tika-vin07t2:300_8": "viya karamarānītesu dārakesu pāsādaṁ āruḷhesupi puna paṭisaṁharaṇe ca idha avahāro natthi kāruññādhippāyattā,",
  "tika-vin07t2:300_9": "bhaṇḍadeyyampi na hoti kāyavacīpayogābhāvā.",
  "tika-vin07t2:300_10": "Kāyavacīpayoge satiyeva hi āpatti bhaṇḍadeyyaṁ vā hoti,",
  "tika-vin07t2:300_11": "teneva bhagavā “anāpatti,",
  "tika-vin07t2:300_12": "bhikkhave,",
  "tika-vin07t2:300_13": "atheyyacittassā”tiādiṁ avatvā “anāpatti,",
  "tika-vin07t2:300_14": "bhikkhave,",
  "tika-vin07t2:300_15": "iddhimassa iddhivisaye”ti ettakameva avoca.",
  "tika-vin07t2:300_16": "Iddhivisayeti cettha parabhaṇḍādāyakakāyavacīpayogāsamuṭṭhāpakassa kevalaṁ manodvārikassa atheyyacittabhūtassa",
  "tika-vin07t2:300_17": "iddhicittassa visaye āpatti nāma natthīti adhippāyo gahetabbo.",
  "tika-vin07t2:300_18": "Kiṁ pana paṭikkhittaṁ iddhipāṭihāriyaṁ kātuṁ vaṭṭatīti codanaṁ sandhāyāha “īdisāya adhiṭṭhāniddhiyā anāpattī”ti.",
  "tika-vin07t2:300_19": "“Anāpatti,",
  "tika-vin07t2:300_20": "bhikkhave,",
  "tika-vin07t2:300_21": "iddhimassa iddhivisaye”ti hi imināyeva suttena adhiṭṭhāniddhiyā appaṭikkhittabhāvo sijjhati.",
  "tika-vin07t2:300_22": "Attano pakativaṇṇaṁ avijahitvā bahiddhā hatthiādidassanaṁ,",
  "tika-vin07t2:300_23": "“ekopi hutvā bahudhā hotī”ti āgatañca adhiṭṭhānavasena nipphannattā adhiṭṭhāniddhi nāma,",
  "tika-vin07t2:300_24": "“so pakativaṇṇaṁ vijahitvā kumārakavaṇṇaṁ vā dasseti,",
  "tika-vin07t2:300_25": "nāgavaṇṇaṁ…pe…",
  "tika-vin07t2:300_26": "vividhampi senābyūhaṁ dassetī”ti evaṁ āgatā iddhi pakativaṇṇavijahanavikāravasena pavattattā vikubbaniddhi nāma.",
  "tika-vin07t2:300_27": "Attano pana pakatirūpaṁ yathāsabhāvena ṭhapetvāva bahi hatthiādidassanaṁ vikubbaniddhi nāma na hoti,",
  "tika-vin07t2:300_28": "attano rūpameva hatthiādirūpena nimmānaṁ vikubbaniddhīti veditabbaṁ.",
  "tika-vin07t2:301_0": "Parājitakilesenāti vijitakilesena,",
  "tika-vin07t2:301_1": "nikkilesenāti attho.",
  "tika-vin07t2:301_2": "Idhāti imasmiṁ sāsane,",
  "tika-vin07t2:301_3": "tena dutiyapārājikasikkhāpadena samaṁ aññaṁ anekanayavokiṇṇaṁ gambhīratthavinicchayaṁ kiñci sikkhāpadaṁ na vijjatīti yojanā.",
  "tika-vin07t2:301_4": "Tattha attho nāma pāḷiattho,",
  "tika-vin07t2:301_5": "vinicchayo pāḷimuttakavinicchayo,",
  "tika-vin07t2:301_6": "te gambhīrā yasmiṁ,",
  "tika-vin07t2:301_7": "taṁ gambhīratthavinicchayaṁ.",
  "tika-vin07t2:301_8": "Vatthumhi otiṇṇeti codanāvasena vā attanāva attano vītikkamārocanavasena vā saṅghamajjhe adinnādānavatthusmiṁ otiṇṇe.",
  "tika-vin07t2:301_9": "Etthāti otiṇṇavatthumhi.",
  "tika-vin07t2:301_10": "Vinicchayoti āpattānāpattiniyamanaṁ.",
  "tika-vin07t2:301_11": "Kappiyepi ca vatthusminti attanā gahetuṁ yutte mātāpitādīnaṁ santakepi.",
  "tika-vin07t2:302_0": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:303_0": "Dutiyapārājikavaṇṇanānayo niṭṭhito.",
  "tika-vin07t2:304_0": "3. Tatiyapārājikaṁ",
  "tika-vin07t2:305_0": "Tīhīti kāyavacīmanodvārehi.",
  "tika-vin07t2:306_0": "Paṭhamapaññattinidānavaṇṇanā",
  "tika-vin07t2:307_0": "162.",
  "tika-vin07t2:307_1": "Yā ayaṁ heṭṭhā taṁ panetaṁ buddhakāle ca cakkavattikāle ca nagaraṁ hotītiādinā rājagahassa buddhuppādeyeva vepullappatti vuttā,",
  "tika-vin07t2:307_2": "sā etthāpi samānāti dassetuṁ “idampi ca nagara”nti vuttaṁ,",
  "tika-vin07t2:307_3": "tena ca na kevalaṁ rājagahādayo evāti dasseti.",
  "tika-vin07t2:307_4": "Mahāvanaṁ nāmātiādi majjhimabhāṇakasaṁyuttabhāṇakānaṁ matena vuttaṁ,",
  "tika-vin07t2:307_5": "dīghabhāṇakā pana “himavantena saddhiṁ ekābaddhaṁ hutvā ṭhitaṁ mahāvana”nti vadanti.",
  "tika-vin07t2:307_6": "Haṁsavaṭṭakacchadanenāti haṁsavaṭṭakapaṭicchannena,",
  "tika-vin07t2:307_7": "haṁsamaṇḍalākārenāti attho.",
  "tika-vin07t2:307_8": "Kāyavicchandaniyakathanti karajakāye virāguppādanakathaṁ.",
  "tika-vin07t2:307_9": "Chandoti dubbalarāgo.",
  "tika-vin07t2:307_10": "Rāgoti balavarāgo.",
  "tika-vin07t2:307_11": "“Kesalomādi”nti saṅkhepato vuttamatthaṁ vibhāgena dassetuṁ yepi hītiādi vuttaṁ.",
  "tika-vin07t2:307_12": "Pañcapañcappabhedenāti ettha pañca pañca pabhedā etassa pariyāyassāti pañcapañcappabhedo,",
  "tika-vin07t2:307_13": "tena pañcapañcappabhedenāti evaṁ bāhiratthasamāsavasena pariyāyavisesanatā daṭṭhabbā.",
  "tika-vin07t2:308_0": "Asubhāyāti asubhamātikāya.",
  "tika-vin07t2:308_1": "Vaṇṇetabbamātikañhi apekkhitvā itthiliṅge sāmivacanaṁ,",
  "tika-vin07t2:308_2": "tenāha mātikaṁ nikkhipitvātiādi.",
  "tika-vin07t2:308_3": "Taṁ vibhajantoti mātikaṁ vibhajanto.",
  "tika-vin07t2:308_4": "Phātikammanti nipphattikaraṇaṁ.",
  "tika-vin07t2:308_5": "Pañcaṅgavippahīnanti kāmacchandādipañcanīvaraṇaṅgavigamena pañcaṅgavippahīnatā,",
  "tika-vin07t2:308_6": "appanāppattavitakkādijjhānaṅgānaṁ uppattivasena pañcaṅgasamannāgatatā ca veditabbā.",
  "tika-vin07t2:308_7": "Tividhakalyāṇaṁ dasalakkhaṇasampannanti ettha pana jhānassa ādimajjhapariyosānānaṁ vasena tividhakalyāṇatā,",
  "tika-vin07t2:308_8": "tesaṁyeva ādimajjhapariyosānānaṁ lakkhaṇavasena dasalakkhaṇasampannatā ca veditabbā.",
  "tika-vin07t2:308_9": "Aṭṭhakathāyaṁ pana “dasalakkhaṇavibhāvaneneva tannissayabhūtā tividhakalyāṇatāpi jhānassa pākaṭā hotīti tatrimānītiādi vuttaṁ.",
  "tika-vin07t2:309_0": "Tatrāyaṁpāḷīti tasmiṁ dasalakkhaṇavibhāvanavisaye ayaṁ pāḷi.",
  "tika-vin07t2:309_1": "Paṭipadāvisuddhīti gotrabhupariyosānāya pubbabhāgapaṭipadāya jhānassa nīvaraṇādiparibandhato visuddhi,",
  "tika-vin07t2:309_2": "sāyaṁ yasmā upekkhānubrūhanādīnampi paccayattena padhānā purimakāraṇasiddhā ca,",
  "tika-vin07t2:309_3": "tasmā vuttaṁ “paṭipadāvisuddhi ādī”ti.",
  "tika-vin07t2:309_4": "Upekkhānubrūhanāti visodhetabbatādīnaṁ abhāvato tatramajjhattupekkhāya kiccanipphattiyā anubrūhanā,",
  "tika-vin07t2:309_5": "sā pana paribandhavisuddhisamakālavibhāvinīpi tabbisuddhiyāva nipphannāti dīpanatthamāha “upekkhānubrūhanā majjhe”ti.",
  "tika-vin07t2:309_6": "Sampahaṁsanāti vatthudhammādīnaṁ anativattanādisādhakassa ñāṇassa kiccanipphattivasena pariyodapanā,",
  "tika-vin07t2:309_7": "sā pana yasmā kattabbassa sabbakiccassa nipphattiyāva siddhā nāma hoti,",
  "tika-vin07t2:309_8": "tasmā vuttaṁ “sampahaṁsanā pariyosāna”nti.",
  "tika-vin07t2:309_9": "Tīṇipi cetāni kalyāṇāni ekakkhaṇe labbhamānānipi paccayapaccayuppannatādivasena pavattantīti dassanatthaṁ ādimajjhapariyosānabhāvena vuttāni,",
  "tika-vin07t2:309_10": "na pana jhānassa uppādādikkhaṇattaye yathākkamaṁ labbhamānattāti daṭṭhabbaṁ.",
  "tika-vin07t2:309_11": "Majjhimaṁ samādhinimittaṁ paṭipajjatītiādīsu majjhimaṁ samādhinimittaṁ nāma samappavatto appanāsamādhiyeva.",
  "tika-vin07t2:309_12": "So hi līnuddhaccasaṅkhātānaṁ ubhinnaṁ antānaṁ anupagamanena majjhimo,",
  "tika-vin07t2:309_13": "savisesaṁ cittassa ekattārammaṇe ṭhapanato samādhiyeva uparivisesānaṁ kāraṇabhāvato “samādhinimitta”nti vuccati,",
  "tika-vin07t2:309_14": "taṁ paṭipajjati paṭilabbhatīti attho.",
  "tika-vin07t2:309_15": "Evaṁ paṭipannattā majjhimena samādhinimittena tattha ekattārammaṇe appanāgocare pakkhandati upatiṭṭhati,",
  "tika-vin07t2:309_16": "evaṁ visuddhassa pana tassa cittassa puna visodhetabbābhāvato visodhane byāpāraṁ akaronto puggalo visuddhaṁ cittaṁ ajjhupekkhati nāma.",
  "tika-vin07t2:309_17": "Samathabhāvūpagamanena samathapaṭipannassa puna samādhāne byāpāraṁ akaronto samathapaṭipannaṁ ajjhupekkhati,",
  "tika-vin07t2:309_18": "samathapaṭipannabhāvato evamassa kilesasaṁsaggaṁ pahāya ekattena upaṭṭhitassa puna ekattupaṭṭhāne byāpāraṁ",
  "tika-vin07t2:309_19": "akaronto ekattupaṭṭhānaṁ ajjhupekkhati nāma.",
  "tika-vin07t2:310_0": "Tattha jātānantiādīsu ye pana te evaṁ upekkhānubrūhite tasmiṁ jhānacitte jātā samādhipaññāsaṅkhātā yuganaddhadhammā,",
  "tika-vin07t2:310_1": "tesaṁ aññamaññaṁ anativattanasabhāvena sampahaṁsanā visodhanā pariyodapanā ca,",
  "tika-vin07t2:310_2": "saddhādīnaṁ indriyānaṁ kilesehi vimuttattā vimuttirasena ekarasatāya sampahaṁsanā ca,",
  "tika-vin07t2:310_3": "yañcetaṁ tadupagaṁ tesaṁ anativattanaekarasabhāvānaṁ anucchavikaṁ vīriyaṁ,",
  "tika-vin07t2:310_4": "tassa tadupagavīriyassa vāhanaṭṭhena pavattanaṭṭhena sampahaṁsanā ca,",
  "tika-vin07t2:310_5": "tasmiṁ khaṇe yathāvuttadhammānaṁ āsevanaṭṭhena sampahaṁsanā ca,",
  "tika-vin07t2:310_6": "pariyodapanā ca pariyodapanakassa ñāṇassa kiccanipphattivaseneva ijjhatīti veditabbaṁ.",
  "tika-vin07t2:310_7": "Evaṁ tividhattagataṁ cittantiādīni tasseva cittassa thomanavacanāni.",
  "tika-vin07t2:310_8": "Vitakkasampannanti vitakkaṅgena sundarabhāvamupagataṁ.",
  "tika-vin07t2:310_9": "Cittassa adhiṭṭhānasampannanti tasmiññeva ārammaṇe cittassa nirantarappavattisaṅkhātena samādhinā sampannaṁ,",
  "tika-vin07t2:310_10": "idaṁ jhānaṅgavasena vuttaṁ.",
  "tika-vin07t2:310_11": "Samādhisampannanti idaṁ pana indriyavasenāti veditabbaṁ.",
  "tika-vin07t2:311_0": "Paṭikuṭatīti saṅkucati.",
  "tika-vin07t2:311_1": "Paṭivaṭṭatīti paṭinivaṭṭati.",
  "tika-vin07t2:311_2": "Nhārudaddulanti nhārukhaṇḍaṁ.",
  "tika-vin07t2:311_3": "Payuttavācanti paccayapariyesane niyuttavācaṁ.",
  "tika-vin07t2:311_4": "Daṇḍavāgurāhīti daṇḍapaṭibaddhāhi dīghajālasaṅkhātāhi vāgurāhi.",
  "tika-vin07t2:312_0": "Samaṇakuttakoti kāsāyanivāsanādisamaṇakiccako.",
  "tika-vin07t2:312_1": "Vaggumudāti ettha “vaggumatā”ti vattabbe lokikā “mudā”ti vohariṁsūti dassento āha “vaggumatā”ti.",
  "tika-vin07t2:312_2": "“Vaggū”ti matā,",
  "tika-vin07t2:312_3": "suddhasammatāti attho,",
  "tika-vin07t2:312_4": "tenāha “puññasammatā”ti.",
  "tika-vin07t2:312_5": "Sattānaṁ pāpunanena sodhanena sā puññasammatā.",
  "tika-vin07t2:313_0": "163.",
  "tika-vin07t2:313_1": "Mārassa dheyyaṁ ṭhānaṁ,",
  "tika-vin07t2:313_2": "vatthu vā nivāso māradheyyaṁ,",
  "tika-vin07t2:313_3": "so atthato tebhūmakadhammā eva,",
  "tika-vin07t2:313_4": "idha pana pañca kāmaguṇā adhippetā,",
  "tika-vin07t2:313_5": "taṁ māradheyyaṁ.",
  "tika-vin07t2:313_6": "“Ayaṁ samaṇakuttako yathāsamuppannasaṁvegamūlakena samaṇabhāvūpagamanena atikkamituṁ sakkhissatī”ti cintetvā avoca,",
  "tika-vin07t2:313_7": "na pana “arahattappattiyā tīsu bhavesu appaṭisandhikatāya taṁ atikkamituṁ sakkhissatī”ti maraṇeneva sattānaṁ saṁsāramocanaladdhikattā devatāya.",
  "tika-vin07t2:313_8": "Na hi matānaṁ katthaci paṭisandhi gacchati.",
  "tika-vin07t2:313_9": "Iminā atthena evameva bhavitabbanti iminā paresaṁ jīvitā voropanatthena evameva saṁsāramocanasabhāveneva bhavitabbaṁ.",
  "tika-vin07t2:313_10": "“Attanāpi attānaṁ jīvitā voropenti,",
  "tika-vin07t2:313_11": "aññamaññampi jīvitā voropentī”ti vuttattā sabbānipi tāni pañcabhikkhusatāni jīvitā voropesīti idaṁ yebhuyyavasena vuttanti gahetabbaṁ.",
  "tika-vin07t2:313_12": "Tasmā ye attanāpi attānaṁ aññamaññañca jīvitā voropesuṁ,",
  "tika-vin07t2:313_13": "te puthujjanabhikkhū ṭhapetvā tadavasese ca puthujjanabhikkhū,",
  "tika-vin07t2:313_14": "sabbe ca ariye ayaṁ jīvitā voropesīti veditabbaṁ.",
  "tika-vin07t2:314_0": "164.Ekībhāvatoti pavivekato.",
  "tika-vin07t2:314_1": "Uddesaṁ paripucchaṁ gaṇhantīti attano attano ācariyānaṁ santike gaṇhanti,",
  "tika-vin07t2:314_2": "gahetvā ca ācariyehi saddhiṁ bhagavantaṁ upaṭṭhahanti.",
  "tika-vin07t2:314_3": "Tadā pana uddesādidāyakā tanubhūtehi bhikkhūhi bhagavantaṁ upagatā,",
  "tika-vin07t2:314_4": "taṁ sandhāya bhagavā pucchati.",
  "tika-vin07t2:315_0": "Ānāpānassatisamādhikathāvaṇṇanā",
  "tika-vin07t2:316_0": "165.",
  "tika-vin07t2:316_1": "Dasānussatīsu antogadhāpi ānāpānassati tadā bhikkhūnaṁ bahūnaṁ sappāyataṁ dassetuṁ puna gahitā.",
  "tika-vin07t2:316_2": "Tathā hi taṁ bhagavā tesaṁ desesi.",
  "tika-vin07t2:316_3": "Āhāre paṭikkūlasaññā asubhakammaṭṭhānasadisā,",
  "tika-vin07t2:316_4": "cattāro pana āruppā ādikammikānaṁ ananurūpāti tesaṁ idha aggahaṇaṁ daṭṭhabbaṁ.",
  "tika-vin07t2:316_5": "Aññaṁ pariyāyanti arahattādhigamatthāya aññaṁ kāraṇaṁ.",
  "tika-vin07t2:316_6": "Atthayojanākkamanti atthañca yojanākkamañca.",
  "tika-vin07t2:316_7": "Assāsavasenāti assāsaṁ ārammaṇaṁ katvāti vuttaṁ hoti.",
  "tika-vin07t2:316_8": "Upaṭṭhānaṁ satīti appamussanatāya tameva assāsaṁ passāsañca upagantvā ṭhānaṁ,",
  "tika-vin07t2:316_9": "tathā tiṭṭhanakadhammo sati nāmāti attho.",
  "tika-vin07t2:316_10": "Idāni sativaseneva puggalaṁ niddisitukāmena yo assasatītiādi vuttaṁ.",
  "tika-vin07t2:316_11": "Tattha yo assasati,",
  "tika-vin07t2:316_12": "tassa sati assāsaṁ upagantvā tiṭṭhatītiādinā attho gahetabbo.",
  "tika-vin07t2:316_13": "Akosallasambhūteti avijjāsambhūte.",
  "tika-vin07t2:316_14": "Khaṇenevāti attano pavattikkhaṇeneva.",
  "tika-vin07t2:316_15": "Ariyamaggassa pādakabhūto ayaṁ samādhi anukkamena vaḍḍhitvā ariyamaggabhāvaṁ upagato viya hotīti āha “ariyamaggavuḍḍhippatto”ti.",
  "tika-vin07t2:316_16": "Opammanidassananti ettha upamāva opammaṁ,",
  "tika-vin07t2:316_17": "tassa nidassanaṁ.",
  "tika-vin07t2:317_0": "Bāhirakā ānāpānassatiṁ jānantā ādito catuppakārameva jānanti,",
  "tika-vin07t2:317_1": "na sabbaṁ soḷasappakāranti āha sabbappakāraiccādi.",
  "tika-vin07t2:317_2": "Evamassetaṁ senāsananti ettha evanti bhāvanāsatiyā yathāvuttanayena ārammaṇe cittassa nibandhane satiyeva,",
  "tika-vin07t2:317_3": "nāsatīti attho,",
  "tika-vin07t2:317_4": "tena muṭṭhassatissa araññavāso niratthako ananurūpoti dasseti.",
  "tika-vin07t2:317_5": "Avasesasattavidhasenāsananti “pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñja”nti evaṁ vuttaṁ.",
  "tika-vin07t2:317_6": "Ututtayānukūlaṁ dhātucariyānukūlanti gimhānādiututtayassa semhādidhātuttayassa mohādicariyattayassa ca anukūlaṁ.",
  "tika-vin07t2:317_7": "Nisajjāya daḷhabhāvaṁ pallaṅkābhujanena,",
  "tika-vin07t2:317_8": "assāsapassāsānaṁ pavattanasukhataṁ uparimakāyassa ujukaṁ ṭhapanena,",
  "tika-vin07t2:317_9": "ārammaṇapariggahūpāyaṁ parimukhaṁ satiyā ṭhapanena upadisanto.",
  "tika-vin07t2:317_10": "Na paṇamantīti na oṇamanti.",
  "tika-vin07t2:317_11": "Pariggahitaniyyānaṁ satinti sabbathā gahitaṁ sammosapaṭipakkhato niggamanasaṅkhātaṁ satiṁ katvā,",
  "tika-vin07t2:317_12": "paramaṁ satinepakkaṁ upaṭṭhapetvāti attho.",
  "tika-vin07t2:318_0": "Satovāti satiyā samannāgato eva.",
  "tika-vin07t2:318_1": "Bāttiṁsāya ākārehīti catūsu catukkesu āgatāni dīgharassādīni soḷasa padāni assāsapassāsavasena dvidhā vibhajitvā vuttehi dvattiṁsākārehi.",
  "tika-vin07t2:318_2": "Dīghaṁassāsavasenāti dīghaassāsavasena,",
  "tika-vin07t2:318_3": "vibhattialopaṁ katvā niddeso,",
  "tika-vin07t2:318_4": "dīghanti vā bhagavatā vuttaassāsavasena.",
  "tika-vin07t2:318_5": "Cittassa ekaggataṁ avikkhepanti vikkhepapaṭipakkhabhāvato “avikkhepo”ti laddhanāmaṁ cittassa ekaggabhāvaṁ pajānato.",
  "tika-vin07t2:318_6": "Paṭinissaggānupassī assāsavasenāti paṭinissaggānupassī hutvā assāsavasena,",
  "tika-vin07t2:318_7": "“paṭinissaggānupassiassāsanavasenā”ti vā pāṭho,",
  "tika-vin07t2:318_8": "tassa paṭinissaggānupassino assāsavasenāti attho.",
  "tika-vin07t2:318_9": "Ā paṭhamaṁ bahimukhaṁ sasanaṁ assāso,",
  "tika-vin07t2:318_10": "tato antomukhaṁ paṭisasanaṁ passāsoti āha assāsoti bahinikkhamanavātotiādi,",
  "tika-vin07t2:318_11": "suttantaṭṭhakathāsu pana ākaḍḍhanavasena anto sasanaṁ assāso,",
  "tika-vin07t2:318_12": "bahi paṭisasanaṁ passāsoti katvā uppaṭipāṭiyā vuttaṁ.",
  "tika-vin07t2:319_0": "Tatthāti bahinikkhamanaantopavisanavātesu,",
  "tika-vin07t2:319_1": "tassa ca paṭhamaṁ abbhantaravāto nikkhamatīti iminā sambandho.",
  "tika-vin07t2:319_2": "“Sabbesampi gabbhaseyyakānantiādinā dārakānaṁ pavattikkamena assāso bahinikkhamanavātoti gahetabbanti dīpetī”ti keci vadanti.",
  "tika-vin07t2:319_3": "Suttanayo eva cettha “assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi",
  "tika-vin07t2:319_4": "cittampi sāraddhā ca honti iñjitā ca phanditā ca passāsādimajjhapariyosānaṁ satiyā anugacchato bahiddhā",
  "tika-vin07t2:319_5": "vikkhepagatena cittena kāyopi cittampi sāraddhā ca honti iñjitā ca phanditā cā”ti imāya pāḷiyā sametīti",
  "tika-vin07t2:319_6": "gahetabbaṁ.",
  "tika-vin07t2:319_7": "Addhānavasenāti kāladdhānavasena.",
  "tika-vin07t2:319_8": "Ayañhi addhāna-",
  "tika-vin07t2:319_9": "saddo kālassa desassa ca vācako.",
  "tika-vin07t2:319_10": "Tattha yathā hītiādinā desaddhānaṁ upamāvasena dassitaṁ.",
  "tika-vin07t2:319_11": "Idāni tabbisiṭṭhakāladdhānavasena assāsapassāsānaṁ dīgharassataṁ upameyyavasena vibhāvetuṁ evantiādi vuttaṁ.",
  "tika-vin07t2:319_12": "Cuṇṇavicuṇṇā anekakalāpabhāvena.",
  "tika-vin07t2:319_13": "Ettha ca hatthiādisarīre sunakhādisarīre ca assāsapassāsānaṁ desaddhānavisiṭṭhakāladdhānavaseneva dīgharassatā",
  "tika-vin07t2:319_14": "vuttāti veditabbā attabhāvasaṅkhātaṁ dīghaṁ addhānaṁ saṇikaṁ pūretvātiādivacanato.",
  "tika-vin07t2:319_15": "Tesanti sattānaṁ.",
  "tika-vin07t2:319_16": "Teti assāsapassāsā.",
  "tika-vin07t2:319_17": "Ittaramaddhānanti appakaṁ kālaṁ.",
  "tika-vin07t2:319_18": "Navahākārehīti bhāvanamanuyuñjantassa pubbenāparaṁ aladdhavisesassa kevalaṁ addhānavasena ādito vuttā tayo ākārā,",
  "tika-vin07t2:319_19": "te ca kassaci assāsova,",
  "tika-vin07t2:319_20": "kassaci passāsova,",
  "tika-vin07t2:319_21": "kassaci tadubhayampi upaṭṭhātīti tiṇṇaṁ puggalānaṁ vasena vuttā,",
  "tika-vin07t2:319_22": "tathā chandavasena tayo,",
  "tika-vin07t2:319_23": "tathā pāmojjavasenāti imehi navahi ākārehi.",
  "tika-vin07t2:319_24": "Ekenākārenāti dīghaṁ assāsādīsu ekenākārena.",
  "tika-vin07t2:320_0": "Addhānasaṅkhāteti dīghe okāsaddhānasaṅkhāte attabhāve kāladdhānepi vā,",
  "tika-vin07t2:320_1": "evaṁ upari ittarasaṅkhāteti etthāpi.",
  "tika-vin07t2:320_2": "Chando uppajjatīti bhāvanāya pubbenāparaṁ visesaṁ āvahantiyā laddhassādattā tattha sātisayo kattukāmatālakkhaṇo kusalacchando uppajjati.",
  "tika-vin07t2:320_3": "Chandavasenāti tathāpavattachandassa vasena.",
  "tika-vin07t2:320_4": "Pāmojjaṁ uppajjatīti assāsapassāsānaṁ sukhumatarabhāve ārammaṇassa santataratāya,",
  "tika-vin07t2:320_5": "kammaṭṭhānassa ca vīthipaṭipannatāya bhāvanācittasahagato pamodo khuddakādibhedā taruṇā pīti uppajjati.",
  "tika-vin07t2:320_6": "Cittaṁ vivattatīti paṭibhāganimitte uppanne pakatiassāsapassāsato cittaṁ nivattati.",
  "tika-vin07t2:320_7": "Upekkhā saṇṭhātīti tasmiṁ paṭibhāganimitte upacārappanābhede samādhimhi uppanne puna jhānanibbattanatthaṁ byāpārābhāvato ajjhupekkhanaṁ hoti,",
  "tika-vin07t2:320_8": "sā panāyaṁ upekkhā tatramajjhattupekkhāti veditabbā.",
  "tika-vin07t2:320_9": "Anupassanāñāṇanti samathavasena nimittassa anupassanā,",
  "tika-vin07t2:320_10": "vipassanāvasena assāsapassāsamukhena tannissayanāmarūpassa anupassanā ca ñāṇaṁ.",
  "tika-vin07t2:320_11": "Kāyo upaṭṭhānanti assāsapassāsasaṅkhāto kāyo upagantvā tiṭṭhati ettha satīti upaṭṭhānaṁ, no sati,",
  "tika-vin07t2:320_12": "sati pana sarasato upatiṭṭhanaṭṭhena saraṇaṭṭhena ca upaṭṭhānañceva sati ca.",
  "tika-vin07t2:320_13": "Tena vuccatītiādīsu yā ayaṁ yathāvuttaassāsapassāsakāye,",
  "tika-vin07t2:320_14": "tannissayabhūte karajakāye ca kāyasseva anupassanā niccādibhāvaṁ vā itthipurisasattajīvādibhāvaṁ vā ananupassitvā",
  "tika-vin07t2:320_15": "assāsapassāsakāyamattasseva aniccādibhāvassa ca anupassanā,",
  "tika-vin07t2:320_16": "tāya kāyānupassanāya satisaṅkhātassa paṭṭhānassa bhāvanā vaḍḍhanā kāye kāyānupassanā satipaṭṭhānabhāvanāti ayaṁ saṅkhepattho.",
  "tika-vin07t2:321_0": "Ittaravasenāti parittakālavasena.",
  "tika-vin07t2:321_1": "Tādisoti dīgho rasso ca.",
  "tika-vin07t2:321_2": "Vaṇṇāti dīghādiākārā.",
  "tika-vin07t2:321_3": "Nāsikaggeva bhikkhunoti nāsikagge vā, vā-",
  "tika-vin07t2:321_4": "saddena uttaroṭṭhe vāti attho.",
  "tika-vin07t2:321_5": "Tasmāti yasmā “ādimajjhapariyosānavasena sabbaṁ assāsapassāsakāyaṁ viditaṁ pākaṭaṁ karissāmī”ti pubbe",
  "tika-vin07t2:321_6": "pavattaābhogavasena pacchā tathā samuppannena ñāṇasampayuttacittena taṁ assāsapassāsakāyaṁ evaṁ viditaṁ",
  "tika-vin07t2:321_7": "pākaṭaṁ karonto assasati ceva passasati ca,",
  "tika-vin07t2:321_8": "tasmā evaṁbhūto sabbakāyapaṭisaṁvedī assasissāmi passasissāmīti sikkhati nāma,",
  "tika-vin07t2:321_9": "na pana “anāgate evaṁ karissāmī”ti cintanamattena so evaṁ vuccatīti adhippāyo.",
  "tika-vin07t2:321_10": "Tathābhūtassāti ādimajjhapariyosānaṁ viditaṁ karontassa.",
  "tika-vin07t2:321_11": "Saṁvaroti sati vīriyampi vā.",
  "tika-vin07t2:321_12": "Na aññaṁ kiñcīti sabbakāyaṁ viditaṁ karissāmītiādikaṁ pubbābhogaṁ sandhāya vadati.",
  "tika-vin07t2:321_13": "Ñāṇuppādanādīsūti ādi-",
  "tika-vin07t2:321_14": "saddena kāyasaṅkhārapassambhanapītipaṭisaṁvedanādiṁ saṅgaṇhāti.",
  "tika-vin07t2:321_15": "Kāyasaṅkhāranti assāsapassāsaṁ.",
  "tika-vin07t2:321_16": "So hi cittasamuṭṭhānopi samāno karajakāyapaṭibaddhavuttitāya tena saṅkharīyatīti kāyasaṅkhāroti vuccati.",
  "tika-vin07t2:321_17": "Apariggahitakāleti kammaṭṭhānassa anāraddhakāle,",
  "tika-vin07t2:321_18": "tadārambhatthāya kāyacittānampi apariggahitakāleti attho.",
  "tika-vin07t2:321_19": "Nisīdati pallaṅkaṁ ābhujitvā ujuṁ kāyaṁ paṇidhāyāti hi iminā kāyapariggaho,",
  "tika-vin07t2:321_20": "parimukhaṁ satiṁ upaṭṭhapetvāti iminā cittapariggaho vutto.",
  "tika-vin07t2:321_21": "Adhimattanti balavaṁ oḷārikaṁ,",
  "tika-vin07t2:321_22": "liṅgavipallāsena vuttaṁ.",
  "tika-vin07t2:321_23": "Kāyasaṅkhāro hi adhippeto.",
  "tika-vin07t2:321_24": "Adhimattaṁ hutvā pavattatīti kiriyāvisesanaṁ vā etaṁ.",
  "tika-vin07t2:321_25": "Sabbesaṁyevāti ubhayesampi.",
  "tika-vin07t2:322_0": "Mahābhūtapariggahe sukhumoti catudhātumukhena vipassanābhinivesaṁ sandhāya vuttaṁ.",
  "tika-vin07t2:322_1": "Lakkhaṇārammaṇikavipassanāyāti kalāpasammasanamāha.",
  "tika-vin07t2:322_2": "Nibbidānupassanato paṭṭhāya balavavipassanā,",
  "tika-vin07t2:322_3": "tato oraṁ dubbalavipassanā.",
  "tika-vin07t2:322_4": "Pubbe vuttanayenāti apariggahitakāletiādinā samathanaye vuttanayena.",
  "tika-vin07t2:323_0": "Codanāsodhanāhīti anuyogaparihārehi.",
  "tika-vin07t2:323_1": "Kathantiādi paṭisambhidāpāḷi,",
  "tika-vin07t2:323_2": "tattha kathaṁ sikkhatīti sambandho.",
  "tika-vin07t2:323_3": "Iti kirātiādi codakavacanaṁ.",
  "tika-vin07t2:323_4": "Iti kirāti evañceti attho.",
  "tika-vin07t2:323_5": "Assāsapassāso sabbathā abhāvaṁ upaneti ceti codakassa adhippāyo.",
  "tika-vin07t2:323_6": "Vātūpaladdhiyāti assāsapassāsavātassa abhāvena tabbisayāya upaladdhiyā bhāvanācittassa uppādo vaḍḍhi ca na hotīti attho.",
  "tika-vin07t2:323_7": "Na ca nanti ettha nanti nipātamattaṁ.",
  "tika-vin07t2:323_8": "Puna iti kirātiādi yathāvuttāya codanāya vissajjanā,",
  "tika-vin07t2:323_9": "tattha iti kira sikkhatīti mayā vuttākārena yadi sikkhatīti attho.",
  "tika-vin07t2:323_10": "Pabhāvanā hotīti yadipi oḷārikā kāyasaṅkhārā paṭippassambhanti,",
  "tika-vin07t2:323_11": "sukhumā pana atthevāti bhāvanāyapi vaḍḍhi hotevāti adhippāyo.",
  "tika-vin07t2:323_12": "Kaṁseti kaṁsabhājane.",
  "tika-vin07t2:323_13": "Nimittanti nimittassa,",
  "tika-vin07t2:323_14": "tesaṁ saddānaṁ pavattiākārassāti attho.",
  "tika-vin07t2:323_15": "Sukhumakā saddāti anurave āha.",
  "tika-vin07t2:323_16": "Sukhumasaddanimittārammaṇatāpīti sukhumo saddova nimittaṁ tadārammaṇatāyapi.",
  "tika-vin07t2:324_0": "Ābhisamācārikasīlanti ettha abhisamācāroti uttamasamācāro,",
  "tika-vin07t2:324_1": "tadeva ābhisamācārikaṁ sīlaṁ,",
  "tika-vin07t2:324_2": "khandhakavattapariyāpannassa sīlassetaṁ adhivacanaṁ.",
  "tika-vin07t2:324_3": "Ahaṁ sīlaṁ rakkhāmīti ubhatovibhaṅgapariyāpannaṁ sīlaṁ sandhāya vuttaṁ.",
  "tika-vin07t2:324_4": "Āvāsoti āvāsapalibodho.",
  "tika-vin07t2:324_5": "Kulantiādīsupi eseva nayo.",
  "tika-vin07t2:324_6": "Kammanti navakammaṁ.",
  "tika-vin07t2:324_7": "Iddhīti pothujjanikā iddhi,",
  "tika-vin07t2:324_8": "sā vipassanāya palibodho.",
  "tika-vin07t2:324_9": "So upacchinditabboti visuddhimagge vuttena tassa tassa palibodhassa upacchedappakārena upacchinditabbo.",
  "tika-vin07t2:324_10": "Yogānuyogoti yogassa bhāvanāya anuyuñjanaṁ.",
  "tika-vin07t2:324_11": "Aṭṭhatiṁsārammaṇesūti ālokākāsakasiṇadvayaṁ vajjetvā pāḷiyaṁ āgatānaṁ aṭṭhannaṁ kasiṇānaṁ vasena vuttaṁ,",
  "tika-vin07t2:324_12": "cattārīsaññeva pana kammaṭṭhānāni.",
  "tika-vin07t2:324_13": "Yathāvutteneva nayenāti yogānuyogakammassa padaṭṭhānattāti imamatthaṁ atidisati.",
  "tika-vin07t2:324_14": "Imināva kammaṭṭhānenāti iminā ānāpānassatikammaṭṭhānena.",
  "tika-vin07t2:324_15": "Mahāhatthipathaṁ nīharanto viyāti kammaṭṭhānavīthiṁ mahāhatthimaggaṁ katvā dassento viya.",
  "tika-vin07t2:325_0": "Vuttappakāramācariyanti “imināva kammaṭṭhānena catutthajjhānaṁ nibbattetvā vipassanaṁ vaḍḍhetvā arahattaṁ",
  "tika-vin07t2:325_1": "pattassā”tiādinā heṭṭhā vuttappakāraṁ ācariyaṁ.",
  "tika-vin07t2:325_2": "“Piyo garu bhāvanīyo”tiādinā visuddhimagge vuttappakāramācariyantipi vadanti.",
  "tika-vin07t2:325_3": "Pañcasandhikanti pañcapabbaṁ,",
  "tika-vin07t2:325_4": "pañcabhāganti attho.",
  "tika-vin07t2:325_5": "Kammaṭṭhānassa uggaṇhananti kammaṭṭhānaganthassa uggaṇhanaṁ.",
  "tika-vin07t2:325_6": "Tadatthaparipucchā kammaṭṭhānassa paripucchā,",
  "tika-vin07t2:325_7": "tattha saṁsayaparipucchā vā.",
  "tika-vin07t2:325_8": "Kammaṭṭhānassa upaṭṭhānanti evaṁ bhāvanamanuyuñjantassa evamidha nimittaṁ upatiṭṭhatīti upadhāraṇaṁ.",
  "tika-vin07t2:325_9": "Tathā kammaṭṭhānappanā evaṁ jhānamappetīti.",
  "tika-vin07t2:325_10": "Kammaṭṭhānassa lakkhaṇanti gaṇanānubandhanāphusanānaṁ vasena bhāvanaṁ ussukkāpetvā ṭhapanāvasena matthakappatti",
  "tika-vin07t2:325_11": "idha bhāvanāti kammaṭṭhānasabhāvassa sallakkhaṇaṁ,",
  "tika-vin07t2:325_12": "tenāha “kammaṭṭhānasabhāvūpadhāraṇanti vuttaṁ hotī”ti.",
  "tika-vin07t2:326_0": "Aṭṭhārasasenāsanadosavivajjitanti mahattaṁ navattaṁ jiṇṇattaṁ panthanissitattaṁ soṇḍipaṇṇapupphaphalayuttatā",
  "tika-vin07t2:326_1": "patthanīyatā nagaradārukhettasannissitatā visabhāgānaṁ puggalānaṁ atthitā paṭṭanasannissitatā paccantasannissitatā",
  "tika-vin07t2:326_2": "rajjasīmasannissitatā asappāyatā kalyāṇamittānaṁ alābhoti imehi aṭṭhārasahi senāsanadosehi vivajjitaṁ.",
  "tika-vin07t2:326_3": "Pañcasenāsanaṅgasamannāgatanti –",
  "tika-vin07t2:327_0": "“Idha,",
  "tika-vin07t2:327_1": "bhikkhave,",
  "tika-vin07t2:327_2": "senāsanaṁ nātidūraṁ hoti nāccāsannaṁ gamanāgamanasampannaṁ divā appākiṇṇaṁ rattiṁ appasaddaṁ appanigghosaṁ appaḍaṁsamakasavātātapasarīsapasamphassaṁ,",
  "tika-vin07t2:327_3": "tasmiṁ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin07t2:327_4": "tasmiṁ kho pana senāsane therā bhikkhū viharanti …pe… evaṁ kho,",
  "tika-vin07t2:327_5": "bhikkhave,",
  "tika-vin07t2:327_6": "senāsanaṁ pañcaṅgasamannāgataṁ hotī”ti –",
  "tika-vin07t2:328_0": "Evaṁ bhagavatā vuttehi pañcahi senāsanaṅgehi samannāgataṁ,",
  "tika-vin07t2:328_1": "ettha ca nātidūratādi ekaṁ,",
  "tika-vin07t2:328_2": "divā appākiṇṇatādi ekaṁ,",
  "tika-vin07t2:328_3": "appaḍaṁsāditā ekaṁ,",
  "tika-vin07t2:328_4": "cīvarādilābho ekaṁ,",
  "tika-vin07t2:328_5": "therānaṁ bhikkhūnaṁ nivāso ekanti evaṁ pañcaṅgāni veditabbāni.",
  "tika-vin07t2:329_0": "Upacchinnakhuddakapalibodhenāti dīghānaṁ kesādīnaṁ haraṇena pattacīvarādīnaṁ pacanatunnakaraṇarajanādikaraṇehi ca upacchinnā khuddakā palibodhā yena, tena.",
  "tika-vin07t2:329_1": "Bhattasammadanti bhojananimittaṁ parissamaṁ.",
  "tika-vin07t2:329_2": "Ācariyato uggaho ācariyuggaho,",
  "tika-vin07t2:329_3": "sabbopi kammaṭṭhānavidhi,",
  "tika-vin07t2:329_4": "na pubbe vuttauggahamattaṁ, tato.",
  "tika-vin07t2:329_5": "Ekapadampīti ekakoṭṭhāsampi.",
  "tika-vin07t2:330_0": "Anuvahanāti assāsapassāsānaṁ anugamanavasena satiyā nirantaraṁ anuppavattanā.",
  "tika-vin07t2:330_1": "Yasmā pana gaṇanādivasena viya phusanāvasena visuṁ manasikāro natthi,",
  "tika-vin07t2:330_2": "phuṭṭhaphuṭṭhaṭṭhāne eva gaṇanādi kātabbanti dassetuṁ idha phusanāgahaṇanti dīpento “phusanāti phuṭṭhaṭṭhāna”nti āha.",
  "tika-vin07t2:330_3": "Ṭhapanāti samādhānaṁ,",
  "tika-vin07t2:330_4": "samādhippadhānā pana appanāti āha “ṭhapanāti appanā”ti.",
  "tika-vin07t2:330_5": "Aniccatādīnaṁ lakkhaṇato sallakkhaṇā vipassanā.",
  "tika-vin07t2:330_6": "Pavattato nimittato ca vinivaṭṭanato vinivaṭṭanā maggo.",
  "tika-vin07t2:330_7": "Kilesapaṭippassaddhibhāvato pārisuddhi phalaṁ.",
  "tika-vin07t2:330_8": "Tesanti vinivaṭṭanāpārisuddhīnaṁ.",
  "tika-vin07t2:330_9": "Khaṇḍanti “ekaṁ tīṇi pañcā”ti ekantarikādibhāvena gaṇanāya khaṇḍanaṁ.",
  "tika-vin07t2:330_10": "Atha vā khaṇḍanti antarantarā katipayakālaṁ agaṇetvā puna gaṇanavasena antarā odhiparicchedo na dassetabbo.",
  "tika-vin07t2:330_11": "Tathā khaṇḍaṁ dassentassa hi “kammaṭṭhānaninnaṁ pavattati nu kho me cittaṁ,",
  "tika-vin07t2:330_12": "no”ti vīmaṁsuppattiyā vikkhepo hoti,",
  "tika-vin07t2:330_13": "tenāha sikhāppattaṁ nu kho metiādi,",
  "tika-vin07t2:330_14": "idañca evaṁ khaṇḍaṁ dassetvā cirataraṁ gaṇanāya manasikarontassa vasena vuttaṁ.",
  "tika-vin07t2:330_15": "So hi tathā laddhaṁ avikkhepamattaṁ nissāya evaṁ maññeyya.",
  "tika-vin07t2:330_16": "Yo upaṭṭhāti,",
  "tika-vin07t2:330_17": "taṁ gahetvāti idaṁ assāsapassāsesu yassa ekova paṭhamaṁ upaṭṭhāti,",
  "tika-vin07t2:330_18": "taṁ sandhāya vuttaṁ,",
  "tika-vin07t2:330_19": "yassa pana ubhopi upaṭṭhahanti,",
  "tika-vin07t2:330_20": "tena ubhayampi gahetvā gaṇitabbaṁ.",
  "tika-vin07t2:330_21": "Yo upaṭṭhātīti imināva dvīsu nāsāpuṭavātesu yo pākaṭo hoti,",
  "tika-vin07t2:330_22": "so gahetabboti ayampi attho dīpitoti gahetabbaṁ.",
  "tika-vin07t2:330_23": "Paṭhamaṁ ekekasmiṁ upaṭṭhitepi upalakkhetvā gaṇantasseva kamena ubhopi pākaṭā hontīti āha “assāsapassāsā pākaṭā hontī”ti.",
  "tika-vin07t2:330_24": "Evaṁ sīghaṁ sīghaṁ gaṇetabbamevāti sambandho.",
  "tika-vin07t2:330_25": "Evaṁ sīghagaṇanārambhassa okāsaṁ dassetuṁ imassāpi purimanayena gaṇayatotiādi vuttaṁ.",
  "tika-vin07t2:330_26": "Tattha purimanayenāti dandhagaṇanāya,",
  "tika-vin07t2:330_27": "pākaṭā hutvāti iminā dandhagaṇanāya āraddhakāle cittassa avisadatāya sukhumassāsādīnaṁ apākaṭataṁ,",
  "tika-vin07t2:330_28": "pacchā visadakāle pākaṭatañca tesu ca pākaṭesu dandhagaṇanaṁ pahāya sīghagaṇanā kātabbāti dasseti.",
  "tika-vin07t2:330_29": "Sīghagaṇanāya nippariyāyato nirantarappavatti appanāvīthiyameva,",
  "tika-vin07t2:330_30": "na kāmāvacare bhavaṅgantarikattāti āha “nirantarappavattaṁ viyā”ti.",
  "tika-vin07t2:330_31": "Purimanayenevāti sīghagaṇanāya.",
  "tika-vin07t2:330_32": "Anto pavisantaṁ vātaṁ manasikaronto anto cittaṁ paveseti nāma.",
  "tika-vin07t2:331_0": "Etanti etaṁ assāsapassāsajātaṁ.",
  "tika-vin07t2:331_1": "Anugamananti phuṭṭhaṭṭhāne manasikaraṇameva,",
  "tika-vin07t2:331_2": "na assāsapassāsānaṁ anuvattanaṁ, tenāha –",
  "tika-vin07t2:331_3": "“tañca kho na ādimajjhapariyosānānugamanavasenā”ti.",
  "tika-vin07t2:331_4": "Phusanāṭhapanāvasena visuṁ manasikāro natthīti iminā yathā gaṇanāya phusanāya ca manasikaroti,",
  "tika-vin07t2:331_5": "evaṁ anubandhanaṁ vinā kevalaṁ ṭhapanāya ca phusanāya ca manasikāropi natthīti dassentena gaṇanaṁ paṭisaṁharitvā yāva appanā uppajjati,",
  "tika-vin07t2:331_6": "tāva anubandhanāya ca phusanāya ca manasikaroti,",
  "tika-vin07t2:331_7": "appanāya pana uppannāya anubandhanāya ṭhapanāya ca manasikaroti nāmāti dīpitaṁ hoti,",
  "tika-vin07t2:331_8": "aṭṭhakathāyaṁ pana anubandhanāya vinā ṭhapanāya manasikāro natthīti dassanatthaṁ “anubandhanāya ca phusanāya",
  "tika-vin07t2:331_9": "ca ṭhapanāya ca manasikarotīti vuccatī”ti ettakameva vuttanti gahetabbaṁ.",
  "tika-vin07t2:331_10": "Yā accantāya na minoti na vinicchanati,",
  "tika-vin07t2:331_11": "sā mānassa samīpeti upamānaṁ siddhasādisena sādhyasādhanaṁ yathā go viya gavayoti.",
  "tika-vin07t2:331_12": "Paṅguḷoti pīṭhasappī.",
  "tika-vin07t2:331_13": "Dolāti peṅkholo.",
  "tika-vin07t2:331_14": "Kīḷatanti kīḷantānaṁ.",
  "tika-vin07t2:331_15": "Upanibandhanatthambhamūleti nāsikaggaṁ mukhanimittañca sandhāya vuttaṁ.",
  "tika-vin07t2:331_16": "Ādito pabhutīti upameyyatthadassanato paṭṭhāya.",
  "tika-vin07t2:331_17": "Nimittanti upanibandhananimittaṁ nāsikaggaṁ,",
  "tika-vin07t2:331_18": "mukhanimittaṁ vā.",
  "tika-vin07t2:331_19": "Anārammaṇamekacittassāti assāsapassāsānaṁ ekakkhaṇe appavattanato ekassa cittassa tayopi ārammaṇaṁ na honti,",
  "tika-vin07t2:331_20": "nimittena saha assāso passāso vāti dveyeva ekakkhaṇe ārammaṇaṁ hontīti attho.",
  "tika-vin07t2:331_21": "Ajānato ca tayo dhammeti nimittaṁ assāso passāsoti ime tayo dhamme ārammaṇakaraṇavasena avindantassa, ca-",
  "tika-vin07t2:331_22": "saddo byatireko,",
  "tika-vin07t2:331_23": "tena evañca sati ayaṁ aniṭṭhappasaṅgoti byatirekaṁ dasseti.",
  "tika-vin07t2:331_24": "Bhāvanāti ānāpānassatibhāvanā.",
  "tika-vin07t2:332_0": "Kathaṁ ime…pe…",
  "tika-vin07t2:332_1": "visesamadhigacchatīti idaṁ parihāragāthāya vuttamevatthaṁ kakacopamāya vivarituṁ pucchāṭhapanaṁ.",
  "tika-vin07t2:332_2": "Tattha kathaṁ-",
  "tika-vin07t2:332_3": "saddo paccekaṁ yojetabbo “kathamime aviditā…pe…",
  "tika-vin07t2:332_4": "kathaṁ visesamadhigacchatī”ti.",
  "tika-vin07t2:332_5": "Padhānanti bhāvanānipphādakaṁ vīriyaṁ.",
  "tika-vin07t2:332_6": "Payoganti nīvaraṇavikkhambhakaṁ bhāvanānuyogaṁ.",
  "tika-vin07t2:332_7": "Visesanti arahattapariyosānavisesaṁ.",
  "tika-vin07t2:332_8": "Padhānanti rukkhassa chedanavīriyaṁ.",
  "tika-vin07t2:332_9": "Payoganti tasseva chedanakakiriyaṁ.",
  "tika-vin07t2:332_10": "Kiñcāpettha “visesamadhigacchatī”ti upamāyaṁ na vuttaṁ,",
  "tika-vin07t2:332_11": "tathāpi atthato yojetabbameva.",
  "tika-vin07t2:332_12": "Yathā rukkhotiādi upamāsaṁsandanaṁ.",
  "tika-vin07t2:332_13": "Nāsikagge vā mukhanimitte vāti dīghanāsiko nāsikagge,",
  "tika-vin07t2:332_14": "itaro mukhaṁ nimiyati chādiyati etenāti mukhanimittanti laddhanāme uttaroṭṭhe.",
  "tika-vin07t2:333_0": "Idaṁ padhānanti yena vīriyārambhena kāyopi cittampi bhāvanākammassa arahaṁ idha padhānanti phalena hetuṁ dasseti.",
  "tika-vin07t2:333_1": "Upakkilesāti nīvaraṇā.",
  "tika-vin07t2:333_2": "Vitakkāti kāmavitakkādimicchāvitakkā,",
  "tika-vin07t2:333_3": "nīvaraṇappahānena vā paṭhamajjhānādhigamaṁ dassetvā vitakkūpasamāpadesena dutiyajjhānādīnamadhigamamāha.",
  "tika-vin07t2:333_4": "Ayaṁ payogoti ayaṁ jhānādhigamassa hetubhūto kammaṭṭhānānuyogasaṅkhāto payogo.",
  "tika-vin07t2:333_5": "Saṁyojanā pahīyantīti dasapi saṁyojanāni maggapaapāṭiyā samucchedavasena pahīyanti.",
  "tika-vin07t2:333_6": "Byantī hontīti tathā sattapi anusayā bhaṅgamattassapi anavasesato vigatantā honti.",
  "tika-vin07t2:333_7": "Ayaṁ visesoti imaṁ samādhiṁ nissāya anukkamena labbhamāno ayaṁ saṁyojanappahānādiko imassa samādhissa visesoti attho.",
  "tika-vin07t2:333_8": "Evaṁ ime tayo dhammātiādi nigamanavacanaṁ.",
  "tika-vin07t2:333_9": "Paripuṇṇāti soḷasannaṁ vatthūnaṁ pāripūriyā sabbaso puṇṇā.",
  "tika-vin07t2:333_10": "Anupubbanti anukkamena.",
  "tika-vin07t2:333_11": "Paricitāti pariciṇṇā.",
  "tika-vin07t2:333_12": "Imaṁ lokanti khandhādilokaṁ paññāpabhāsena pabhāseti.",
  "tika-vin07t2:334_0": "Idhāti imasmiṁ ṭhāne.",
  "tika-vin07t2:334_1": "Assāti upamābhūtassa kakacassa.",
  "tika-vin07t2:334_2": "Ānayane payojananti yojetabbaṁ.",
  "tika-vin07t2:334_3": "Nimittanti paṭibhāganimittaṁ.",
  "tika-vin07t2:334_4": "Avasesajhānaṅgapaṭimaṇḍitāti vitakkādiavasesajhānaṅgapaṭimaṇḍitāti vadanti.",
  "tika-vin07t2:334_5": "Vicārādīhīti pana vattabbaṁ nippariyāyena vitakkassa appanābhāvato.",
  "tika-vin07t2:334_6": "So hi “appanā byappanā”ti niddiṭṭho.",
  "tika-vin07t2:334_7": "Evañhi sati avasesa-",
  "tika-vin07t2:334_8": "saddo upapanno hoti,",
  "tika-vin07t2:334_9": "vitakkasampayogato vā jhānaṅgesu padhānabhūto samādhi appanāti katvā “avasesajhānaṅgapaṭimaṇḍitā appanāsaṅkhātā ṭhapanā ca sampajjatī”ti vuttaṁ.",
  "tika-vin07t2:334_10": "Kassaci pana gaṇanāvaseneva manasikārakālato pabhutīti ettha “anukkamato…pe…",
  "tika-vin07t2:334_11": "pattaṁ viya hotī”ti upari vakkhamāno gantho purāṇapotthakesu dissati,",
  "tika-vin07t2:334_12": "tasmā ayaṁ pāṭho etthāpi likhitabbo,",
  "tika-vin07t2:334_13": "lekhakānaṁ pana dosena gaḷitoti veditabbo.",
  "tika-vin07t2:335_0": "Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa vicayanavidhiṁ dassetuṁ ānītaṁ.",
  "tika-vin07t2:335_1": "Desatoti pubbe phusanavasena gahitaṭṭhānato.",
  "tika-vin07t2:335_2": "Nimittaṁ paṭṭhapetabbanti pubbe gahitākāranimittaggāhikā saññā phusanaṭṭhāne paṭṭhapetabbā.",
  "tika-vin07t2:335_3": "Imameva hi atthavasanti imaṁ anupaṭṭhahantassa ārammaṇassa upaṭṭhānavidhisaṅkhātaṁ kāraṇaṁ paṭicca.",
  "tika-vin07t2:335_4": "Itoti ānāpānakammaṭṭhānato.",
  "tika-vin07t2:335_5": "Garukatā ca bhāvanādukkaratāyāti āha “garukabhāvana”nti.",
  "tika-vin07t2:335_6": "Caritvāti gocaraṁ gahetvā.",
  "tika-vin07t2:335_7": "Nimittanti uggahanimittaṁ,",
  "tika-vin07t2:335_8": "paṭibhāganimittaṁ vā.",
  "tika-vin07t2:335_9": "Ubhayampi hi idha ekajjhaṁ vuttaṁ.",
  "tika-vin07t2:335_10": "Tathā hi tūlapicuādiupamattayaṁ uggahe yujjati,",
  "tika-vin07t2:335_11": "sesaṁ ubhayattha.",
  "tika-vin07t2:336_0": "Tārakarūpaṁ viyāti tārakāya sarūpaṁ viya.",
  "tika-vin07t2:336_1": "Saññānānatāyāti nimittupaṭṭhānato pubbe pavattasaññānaṁ nānatāya.",
  "tika-vin07t2:336_2": "Saññajanti bhāvanāsaññāya parikappitaṁ,",
  "tika-vin07t2:336_3": "na uppāditaṁ avijjamānattā,",
  "tika-vin07t2:336_4": "tenāha “nānato upaṭṭhātī”ti.",
  "tika-vin07t2:336_5": "Evaṁ hotīti bhāvanamanuyuttassa evaṁ upaṭṭhāti.",
  "tika-vin07t2:336_6": "Evanti evaṁ sati,",
  "tika-vin07t2:336_7": "yathāvuttanayena nimitte eva cittassa ṭhapane satīti attho.",
  "tika-vin07t2:336_8": "Ito pabhutīti ito paṭibhāganimittuppattito paṭṭhāya.",
  "tika-vin07t2:336_9": "Nimitteti paṭibhāganimitte.",
  "tika-vin07t2:336_10": "Ṭhapayanti ṭhapanāvasena cittaṁ ṭhapanto.",
  "tika-vin07t2:336_11": "Nānākāranti “cattāro vaṇṇā”ti evaṁ vuttaṁ nānākāraṁ.",
  "tika-vin07t2:336_12": "Vibhāvayanti vibhāvento antaradhāpento.",
  "tika-vin07t2:336_13": "Nimittuppattito paṭṭhāya hi te ākārā amanasikaroto antarahitā viya honti.",
  "tika-vin07t2:336_14": "Assāsapassāseti assāse passāse ca yo nānākāro,",
  "tika-vin07t2:336_15": "taṁ vibhāvayaṁ assāsapassāsasambhūte vā nimitte cittaṁ ṭhapayaṁ sakaṁ cittaṁ nibandhati nāmāti yojanā.",
  "tika-vin07t2:336_16": "Keci pana vibhāvayanti etassa vibhāvento viditaṁ pākaṭaṁ karontoti atthaṁ vadanti,",
  "tika-vin07t2:336_17": "taṁ pubbabhāgavasena yujjeyya.",
  "tika-vin07t2:336_18": "Ayañhettha attho –",
  "tika-vin07t2:336_19": "assāsapassāse nānākāraṁ vibhāvento pajānanto tattha yaṁ laddhaṁ nimittaṁ,",
  "tika-vin07t2:336_20": "tasmiṁ cittaṁ ṭhapento anukkamena sakaṁ cittaṁ nibandhati appetīti.",
  "tika-vin07t2:337_0": "Kilesāti avasesakilesā.",
  "tika-vin07t2:337_1": "Sannisinnāyevāti aladdhanīvaraṇasahāyā olīnāyeva.",
  "tika-vin07t2:337_2": "Upacārabhūmiyanti upacārāvatthāyaṁ.",
  "tika-vin07t2:337_3": "Lakkhaṇatoti vikkhambhanādisabhāvato vā aniccādisabhāvato vā.",
  "tika-vin07t2:337_4": "Gocaroti bhikkhācāragāmo.",
  "tika-vin07t2:337_5": "Yattha dullabhā sappāyabhikkhā,",
  "tika-vin07t2:337_6": "so asappāyo,",
  "tika-vin07t2:337_7": "itaro sappāyo.",
  "tika-vin07t2:337_8": "Bhassanti dasakathāvatthunissitaṁ bhassaṁ,",
  "tika-vin07t2:337_9": "taṁ sappāyaṁ,",
  "tika-vin07t2:337_10": "itaramasappāyaṁ.",
  "tika-vin07t2:337_11": "Sesesu āvāsādīsu yattha yattha asamāhitaṁ cittaṁ samādhiyati,",
  "tika-vin07t2:337_12": "taṁ taṁ sappāyaṁ,",
  "tika-vin07t2:337_13": "itaramasappāyanti gahetabbaṁ.",
  "tika-vin07t2:337_14": "Yassa pana evaṁ sattavidhaṁ asappāyaṁ vajjetvā sappāyameva sevantassapi appanā na hoti,",
  "tika-vin07t2:337_15": "tena sampādetabbaṁ dasavidhaṁ appanākosallaṁ dassento vatthuvisadakiriyātiādimāha.",
  "tika-vin07t2:337_16": "Tattha vatthuvisadakiriyā nāma kesanakhacchedanādīhi ajjhattikassa sarīravatthussa,",
  "tika-vin07t2:337_17": "cīvarasenāsanādidhovanaparikammādīhi bāhiravatthussa ca visadabhāvakaraṇaṁ.",
  "tika-vin07t2:337_18": "Evañhi ñāṇampi visadakiccanipphattikaraṁ hoti.",
  "tika-vin07t2:337_19": "Indriyasamattapaṭipādanatā nāma saddhādīnaṁ indriyānaṁ samabhāvakaraṇaṁ.",
  "tika-vin07t2:337_20": "Nimittakusalatā nāma bhāvanāya laddhanimittassa rakkhaṇakosallaṁ.",
  "tika-vin07t2:337_21": "Yasmiṁ samaye cittaṁ niggahetabbantiādīsu yasmiṁ samaye cittaṁ accāraddhatādīhi kāraṇehi uddhatatāya niggahetabbaṁ,",
  "tika-vin07t2:337_22": "tadā dhammavicayasambojjhaṅgādayo tayo abhāvetvā passaddhādīnaṁ tiṇṇaṁ bhāvanena cittassa niggaṇhanā hoti.",
  "tika-vin07t2:337_23": "Yadāssa cittaṁ atisithilavīriyatādīhi līnatāya paggahetabbaṁ,",
  "tika-vin07t2:337_24": "tadā passaddhisambojjhaṅgādayo tayo abhāvetvā dhammavicayādīnaṁ tiṇṇaṁ bhāvanena cittassa paggaṇhanaṁ hoti.",
  "tika-vin07t2:337_25": "Yadāssa paññāpayogamandatādīhi nirassādaṁ cittaṁ hoti,",
  "tika-vin07t2:337_26": "tadā tassa cittassa aṭṭhasaṁvegavatthupaccavekkhaṇādinā sampahaṁsanasaṅkhātā saṁvejanā hoti.",
  "tika-vin07t2:337_27": "Yadā panassa evaṁ paṭipajjanato alīnaṁ anuddhataṁ anirassādaṁ ārammaṇe samappavattaṁ samathavīthipaṭipannañca cittaṁ hoti,",
  "tika-vin07t2:337_28": "tadā tassa paggahaniggahasampahaṁsanesu abyāpāratāsamāpajjanena ajjhupekkhanā hoti.",
  "tika-vin07t2:338_0": "Tadadhimuttatā nāma samādhiadhimuttatā,",
  "tika-vin07t2:338_1": "samādhininnapoṇapabbhāratāti attho.",
  "tika-vin07t2:338_2": "Etthāti etissaṁ kāyānupassanāyaṁ.",
  "tika-vin07t2:339_0": "Pārisuddhiṁ pattukāmoti phalaṁ adhigantukāmo samāpajjitukāmo ca.",
  "tika-vin07t2:339_1": "Tattha sallakkhaṇāvivaṭṭanāvasena paṭhamaṁ maggānantaraphalaṁ adhigantukāmo.",
  "tika-vin07t2:339_2": "Tato paraṁ sallakkhaṇavasena phalasamāpattiṁ samāpajjitukāmopīti evamattho gahetabbo.",
  "tika-vin07t2:339_3": "Āvajjanasamāpajjana…pe…",
  "tika-vin07t2:339_4": "vasippattanti ettha paṭiladdhajhānato vuṭṭhāya vitakkādīsu jhānaṅgesu ekekaṁ āvajjayato bhavaṅgaṁ upacchinditvā",
  "tika-vin07t2:339_5": "uppannāvajjanānantaraṁ vitakkādīsu yathāvajjitajhānaṅgārammaṇāni kāmāvacarajavanāni bhavaṅgantaritāni",
  "tika-vin07t2:339_6": "yadā nirantaraṁ pavattanti,",
  "tika-vin07t2:339_7": "athassa āvajjanavasī siddhā hoti.",
  "tika-vin07t2:339_8": "Taṁ pana jhānaṁ samāpajjitukāmatānantaraṁ sīghaṁ samāpajjanasamatthatā samāpajjanavasī nāma.",
  "tika-vin07t2:339_9": "Accharāmattaṁ vā dasaccharāmattaṁ vā khaṇaṁ jhānaṁ ṭhapetuṁ samatthatā adhiṭṭhānavasī nāma.",
  "tika-vin07t2:339_10": "Tatheva lahuṁ khaṇaṁ jhānasamaṅgī hutvā jhānato bhavaṅguppattivasena vuṭṭhātuṁ samatthatā vuṭṭhānavasī nāma.",
  "tika-vin07t2:339_11": "“Ettakameva khaṇaṁ samāpajjissāmī”ti,",
  "tika-vin07t2:339_12": "“ettakameva khaṇaṁ jhānasamaṅgī hutvā jhānato vuṭṭhahissāmī”ti ca pavattapubbaparikammabhedenettha adhiṭṭhānavuṭṭhānavasiyo bhinnā,",
  "tika-vin07t2:339_13": "na sarūpabhedena,",
  "tika-vin07t2:339_14": "yā “samāpattikusalatā,",
  "tika-vin07t2:339_15": "vuṭṭhānakusalatā”ti vuccanti.",
  "tika-vin07t2:339_16": "Paccavekkhaṇavasī pana āvajjanavasiyā eva vuttā.",
  "tika-vin07t2:339_17": "Paccavekkhaṇavīthiyañhi sīghaṁ āvajjanuppattiyā āvajjanavasī tadanantarānaṁ javanānaṁ samuppattiyā paccavekkhaṇavasīti",
  "tika-vin07t2:339_18": "āvajjanavasīsiddhiyāva paccavekkhaṇavasī siddhā eva hotīti veditabbā.",
  "tika-vin07t2:339_19": "Jhānaṅgāni pariggahetvāti jhānacittasampayuttāni jhānaṅgāni lakkhaṇādivasena pariggahetvā.",
  "tika-vin07t2:339_20": "Tesañca nissayanti tesaṁ vatthunissayānaṁ bhūtānaṁ nissayaṁ.",
  "tika-vin07t2:339_21": "Idañca karajakāyassa vatthudasakassa bhūtanissayattā suttantanayena vuttaṁ,",
  "tika-vin07t2:339_22": "na paṭṭhānanayena.",
  "tika-vin07t2:339_23": "Na hi kalāpantaragatāni bhūtāni kalāpantaragatānaṁ bhūtānaṁ nissayapaccayā honti,",
  "tika-vin07t2:339_24": "suttantanayena pana upanissayapaccayoti veditabbāni.",
  "tika-vin07t2:339_25": "Paṭṭhāne hi asaṅgahitā sabbe paccayā suttantikanayena upanissayapaccaye saṅgayhantīti veditabbaṁ.",
  "tika-vin07t2:339_26": "Taṁnissitarūpānīti upādārūpāni.",
  "tika-vin07t2:339_27": "Yathāpariggahitarūpavatthudvārārammaṇaṁ vāti ettha yathāpariggahitakesādirūpārammaṇaṁ tato pubbe vuttanayavatthārammaṇañca",
  "tika-vin07t2:339_28": "tannissayakarajakāyapaaggahamukhena upaṭṭhitacakkhādidvārañca sasampayuttadhammaviññāṇaṁ vāti yojetabbaṁ.",
  "tika-vin07t2:339_29": "Kammāragaggarīti kammārānaṁ aggidhamanabhastā.",
  "tika-vin07t2:339_30": "Tajjanti tadanurūpaṁ.",
  "tika-vin07t2:339_31": "Tassāti nāmarūpassa.",
  "tika-vin07t2:339_32": "Taṁ disvāti avijjātaṇhādipaccayaṁ disvā.",
  "tika-vin07t2:339_33": "Kaṅkhaṁ vitaratīti ahosiṁ nu kho ahaṁ atītamaddhānantiādinayappavattaṁ soḷasavatthukaṁ vicikicchaṁ atikkamati.",
  "tika-vin07t2:339_34": "Kalāpasammasanavasenāti yaṁ kiñci rūpaṁ atītānāgatapaccuppannantiādinā pañcasu khandhesu atītādikoṭṭhāsaṁ",
  "tika-vin07t2:339_35": "ekekakalāpato gahetvā aniccādivasena sammasanaṁ kalāpasammasanaṁ,",
  "tika-vin07t2:339_36": "tassa vasena.",
  "tika-vin07t2:339_37": "Pubbabhāgeti paṭipadāñāṇadassanavisuddhipariyāpannāya udayabbayānupassanāya pubbabhāge.",
  "tika-vin07t2:339_38": "Obhāsādayoti obhāso ñāṇaṁ pīti passaddhi sukhaṁ adhimokkho paggaho upekkhā upaṭṭhānaṁ nikanti ca.",
  "tika-vin07t2:339_39": "Tattha adhimokkhoti saddhā.",
  "tika-vin07t2:339_40": "Upaṭṭhānanti sati.",
  "tika-vin07t2:339_41": "Upekkhāti tatramajjhattatā.",
  "tika-vin07t2:339_42": "Ettha ca obhāsādayo nava nikantisaṅkhātataṇhupakkilesavatthutāya upakkilesā vuttā,",
  "tika-vin07t2:339_43": "nikanti pana upakkilesatāya tabbatthutāya ca.",
  "tika-vin07t2:339_44": "Nibbindanto ādīnavānupassanāpubbaṅgamāya nibbidānupassanāya nibbindanto.",
  "tika-vin07t2:339_45": "Muñcitukamyatāpaṭisaṅkhānupassanāsaṅkhārupekkhānulomañāṇānaṁ ciṇṇapariyante uppannagotrabhuñāṇānantaraṁ",
  "tika-vin07t2:339_46": "uppannena maggañāṇena sabbasaṅkhāresu virajjanto vimuccanto.",
  "tika-vin07t2:339_47": "Phalakkhaṇe hi vimutto nāma vuccati,",
  "tika-vin07t2:339_48": "maggakkhaṇe vimuccantoti.",
  "tika-vin07t2:339_49": "Ekūnavīsatibhedassāti catunnaṁ maggavīthīnaṁ anantaraṁ paccekaṁ uppajjantassa maggaphalanibbānapahīnāvasiṭṭhakilesānaṁ",
  "tika-vin07t2:339_50": "pañcannaṁ paccavekkhitabbānaṁ vasena ekūnavīsatibhedassa.",
  "tika-vin07t2:339_51": "Arahato hi avasiṭṭhakilesābhāvena ekūnavīsatitā.",
  "tika-vin07t2:339_52": "Assāti ānāpānakammaṭṭhānikassa.",
  "tika-vin07t2:340_0": "Sappītike dve jhāneti pītisahagatāni catukkanaye dve paṭhamadutiyajjhānāni.",
  "tika-vin07t2:340_1": "Tassāti tena yoginā.",
  "tika-vin07t2:340_2": "Samāpattikkhaṇeti samāpannakkhaṇe.",
  "tika-vin07t2:340_3": "Ārammaṇatoti paṭibhāgārammaṇaggahaṇamukhena pīti paṭisaṁviditā hoti,",
  "tika-vin07t2:340_4": "ārammaṇassa paṭisaṁviditattā.",
  "tika-vin07t2:340_5": "Ārammaṇe hi vidite tabbisayā cittacetasikā dhammā sayaṁ attano paṭisaṁviditā nāma hoti salakkhaṇato sāmaññalakkhaṇato ca pacchā gahaṇe sandehābhāvato.",
  "tika-vin07t2:340_6": "Vipassanākkhaṇeti vipassanāpaññāya visayato dassanakkhaṇe.",
  "tika-vin07t2:340_7": "Evaṁ pītiṁ aniccādivasena gahaṇameva asammohato pītipaṭisaṁvedanaṁ nāma.",
  "tika-vin07t2:341_0": "Dīghaṁassāsavasenāti dīghassa assāsassa ārammaṇabhūtassa vasena,",
  "tika-vin07t2:341_1": "pajānato sā pīti paṭisaṁviditā hotīti sambandho.",
  "tika-vin07t2:341_2": "Cittassa ekaggataṁ avikkhepaṁ pajānatoti jhānapariyāpannaṁ avikkhepāpannaṁ nāma cittassekaggataṁ taṁsampayuttāya paññāya pajānato.",
  "tika-vin07t2:341_3": "Yatheva hi ārammaṇamukhena pīti paṭisaṁviditā hoti,",
  "tika-vin07t2:341_4": "evaṁ taṁsampayuttadhammāpi paṭisaṁviditā eva hontīti.",
  "tika-vin07t2:341_5": "Sati upaṭṭhitā hotīti dīghaṁ assāsavasena jhānasampayuttā sati tassa ārammaṇe upaṭṭhitā tadārammaṇajjhānepi upaṭṭhitā nāma hotīti.",
  "tika-vin07t2:341_6": "Dīghaṁ passāsavasenātiādīsupi imināva nayena attho veditabbo.",
  "tika-vin07t2:341_7": "Evaṁ dassitaṁ pītipaṭisaṁvedanaṁ ārammaṇato asammohato ca vibhāgato dassetuṁ āvajjatotiādi vuttaṁ.",
  "tika-vin07t2:341_8": "Tattha āvajjatoti jhānaṁ āvajjantassa.",
  "tika-vin07t2:341_9": "Sā pītīti sā jhānapariyāpannā pīti.",
  "tika-vin07t2:341_10": "Jānatoti samāpannakkhaṇe ārammaṇamukhena jānato,",
  "tika-vin07t2:341_11": "tassa sā pīti paṭisaṁviditā hotīti sambandho.",
  "tika-vin07t2:341_12": "Passatoti dassanabhūtena ñāṇena jhānato vuṭṭhāya passantassa.",
  "tika-vin07t2:341_13": "Paccavekkhatoti jhānaṁ paccavekkhantassa.",
  "tika-vin07t2:341_14": "Cittaṁ adhiṭṭhahatoti “ettakaṁ velaṁ jhānasamaṅgī bhavissāmī”ti jhānacittaṁ adhiṭṭhahantassa.",
  "tika-vin07t2:341_15": "Evaṁ pañcannaṁ vasibhāvānaṁ vasena jhānassa pajānanamukhena ārammaṇato pītiyā paṭisaṁvedanā dassitā.",
  "tika-vin07t2:341_16": "Adhimuccatoti saddahantassa,",
  "tika-vin07t2:341_17": "samathavipassanāvasenāti adhippāyo.",
  "tika-vin07t2:341_18": "Vīriyaṁ paggaṇhatotiādīsupi eseva nayo.",
  "tika-vin07t2:341_19": "Abhiññeyyanti visiṭṭhāya paññāya jānitabbaṁ catusaccaṁ vipassanāpaññāpubbaṅgamāya maggapaññāya abhijānatotiādi yojanā.",
  "tika-vin07t2:341_20": "Evaṁ pariññeyyantiādīsupi parijānatotiādinā yojanā veditabbā.",
  "tika-vin07t2:341_21": "Tattha pariññeyyanti dukkhasaccaṁ.",
  "tika-vin07t2:341_22": "Avasesapadānīti sukhapaṭisaṁvedī cittasaṅkhārapaṭisaṁvedīti padāni.",
  "tika-vin07t2:342_0": "Vedanādayoti ādi-",
  "tika-vin07t2:342_1": "saddena saññā gahitā,",
  "tika-vin07t2:342_2": "tenāha “dve khandhā”ti.",
  "tika-vin07t2:342_3": "Vipassanābhūmidassanatthanti kāyikasukhādisīsena pakiṇṇakasaṅkhāradassanato vuttaṁ samathe kāyikasukhābhāvato.",
  "tika-vin07t2:342_4": "Soti passambhanapariyāyena vutto nirodho.",
  "tika-vin07t2:342_5": "Vuttanayenāti imassa hi bhikkhuno pubbe apariggahitakāletiādinā kāyasaṅkhāre vuttanayena.",
  "tika-vin07t2:342_6": "Pītisīsena vedanā vuttāti pītiapadesena vedanā vuttā,",
  "tika-vin07t2:342_7": "sukhaggahaṇato vedanānupassanāpasaṅgatoti adhippāyo.",
  "tika-vin07t2:342_8": "Dvīsu cittasaṅkhārapadesūti “cittasaṅkhārapaṭisaṁvedī passambhayaṁ cittasaṅkhāra”nti imesu dvīsu koṭṭhāsesu.",
  "tika-vin07t2:342_9": "Saññāsampayuttā vedanāti vedanānupassanābhāvato vuttaṁ.",
  "tika-vin07t2:342_10": "Cittapaṭisaṁveditā veditabbāti ārammaṇato asammohatotiādinā vuttanayaṁ sandhāya vuttaṁ.",
  "tika-vin07t2:342_11": "Cittanti jhānasampayuttaṁ vipassanāsampayuttañca cittaṁ.",
  "tika-vin07t2:342_12": "Āmodetīti sampayuttāya pītiyā jhānavisayāya modeti.",
  "tika-vin07t2:342_13": "Vipassanākkhaṇetiādinā vuttabhaṅgānupassanakkhaṇe.",
  "tika-vin07t2:343_0": "Ānāpānassatisamādhikathāvaṇṇanānayo niṭṭhito.",
  "tika-vin07t2:344_0": "167.",
  "tika-vin07t2:344_1": "Yadipi ariyā neva attanāva attānaṁ aññamaññaṁ vā jīvitā voropenti,",
  "tika-vin07t2:344_2": "nāpi parehi samādapenti,",
  "tika-vin07t2:344_3": "tathāpi yathāvuttehi tīhi pakārehi matānaṁ puthujjanānaṁ antare migalaṇḍikena māritānaṁ ariyapuggalānampi atthitāya “ariyapuggalamissakattā”ti vuttaṁ.",
  "tika-vin07t2:344_4": "Atha vā puthujjanakāle attanāva attānaṁ ghātetvā maraṇasamaye vipassanaṁ vaḍḍhetvā ariyamaggaṁ paṭilabhitvā",
  "tika-vin07t2:344_5": "matānampi sabbhāvato evaṁ vuttanti gahetabbaṁ.",
  "tika-vin07t2:345_0": "Padabhājanīyavaṇṇanā",
  "tika-vin07t2:346_0": "172.Byañjane ādaraṁ akatvāti jānitvā sañjānitvātiādinā byañjanānurūpaṁ avuttattā vuttaṁ.",
  "tika-vin07t2:346_1": "Pāṇoti jānantoti idaṁ manussoti ajānitvāpi kevalaṁ sattasaññāya eva pārājikabhāvadassanatthaṁ vuttaṁ.",
  "tika-vin07t2:346_2": "Vadhakacetanāvasena cetetvāti “imaṁ māremī”ti vadhakacetanāya cintetvā.",
  "tika-vin07t2:346_3": "Pakappetvāti “vadhāmi na”nti evaṁ cittena paricchinditvā.",
  "tika-vin07t2:346_4": "Abhivitaritvāti sanniṭṭhānaṁ katvā,",
  "tika-vin07t2:346_5": "tenāha “nirāsaṅkacittaṁ pesetvā”ti.",
  "tika-vin07t2:346_6": "Sikhāppatto atthoti sañciccāti pubbakālakiriyāvasena vuttassapi vītikkamabhūtassa aparakālakiriyāyuttadassanena koṭippatto attho.",
  "tika-vin07t2:346_7": "Jātiuṇṇā nāma tadahujātaeḷakassa lomaṁ.",
  "tika-vin07t2:346_8": "Evaṁ vaṇṇappaṭibhāganti evaṁ vaṇṇasaṇṭhānaṁ.",
  "tika-vin07t2:346_9": "Tato vā uddhanti dutiyasattāhādīsu abbudādibhāvappattaṁ sandhāya vuttaṁ.",
  "tika-vin07t2:346_10": "Parihīnavegassa santānassa paccayo hotīti sahakārīpaccayo hoti,",
  "tika-vin07t2:346_11": "na janako.",
  "tika-vin07t2:346_12": "Kammameva hi khaṇe khaṇe uppajjamānānaṁ kammajarūpānaṁ janakapaccayo,",
  "tika-vin07t2:346_13": "tañca pavattiyaṁ pubbe uppajjitvā ṭhitaṁ anupahataṁ catusantatirūpaṁ sahakārīpaccayaṁ labhitvāva kātuṁ sakkoti,",
  "tika-vin07t2:346_14": "na aññathā,",
  "tika-vin07t2:346_15": "yena kenaci virodhipaccayena niruddhacakkhādippasādānaṁ puggalānaṁ vijjamānampi kammaṁ cakkhādikaṁ janetuṁ na sakkotīti siddhameva hoti.",
  "tika-vin07t2:347_0": "Atipātentoti atipātento vināsento.",
  "tika-vin07t2:347_1": "Vuttapakāramevāti jīvitindriyātipātanavidhānaṁ vuttappakārameva.",
  "tika-vin07t2:347_2": "Saraseneva patanasabhāvassa saṇikaṁ patituṁ adatvā atīva pātanaṁ sīghapātanaṁ atipāto,",
  "tika-vin07t2:347_3": "pāṇassa atipāto pāṇātipāto.",
  "tika-vin07t2:347_4": "Āthabbaṇikāti athabbaṇavedino.",
  "tika-vin07t2:347_5": "Athabbaṇanti athabbaṇavedavihitaṁ.",
  "tika-vin07t2:347_6": "Mantaṁ payojentīti aloṇabhojanadabbasayanasusānagamanādīhi payogehi mantaṁ parivattenti,",
  "tika-vin07t2:347_7": "tena yathicchitapāṇavadhādiphalaṁ upapajjati,",
  "tika-vin07t2:347_8": "tasmā taṁ kāyavacīkammesu paviṭṭhaṁ.",
  "tika-vin07t2:347_9": "Ītinti pīḷaṁ.",
  "tika-vin07t2:347_10": "Upaddavanti tato adhikataraṁ pīḷaṁ.",
  "tika-vin07t2:347_11": "Pajjarakanti visamajjaraṁ.",
  "tika-vin07t2:347_12": "Sūcikanti sūcīhi viya vijjhamānaṁ sūlaṁ.",
  "tika-vin07t2:347_13": "Visūcikanti sasūlaṁ āmātisāraṁ.",
  "tika-vin07t2:347_14": "Pakkhandiyanti rattātisāraṁ.",
  "tika-vin07t2:347_15": "Vijjaṁ parivattetvāti gandhāravijjādikaṁ attano vijjaṁ katūpacāraṁ mantapaṭhanakkamena parijappitvā.",
  "tika-vin07t2:347_16": "Tehīti tehi vatthūhi.",
  "tika-vin07t2:347_17": "Payojananti pavattanaṁ.",
  "tika-vin07t2:347_18": "Aho vatāyanti ayaṁ taṁ kucchigataṁ.",
  "tika-vin07t2:347_19": "Gabbhanti idaṁ kucchigataṁ gabbhaṁ.",
  "tika-vin07t2:347_20": "Kulumbassāti gabbhassa,",
  "tika-vin07t2:347_21": "kulasseva vā,",
  "tika-vin07t2:347_22": "kuṭumbassāti vuttaṁ hoti.",
  "tika-vin07t2:347_23": "Bhāvanāmayiddhiyāti adhiṭṭhāniddhiṁ sandhāya vuttaṁ.",
  "tika-vin07t2:347_24": "Taṁ tesaṁ icchāmattanti suttatthato na sametīti adhippāyo.",
  "tika-vin07t2:347_25": "Athabbaṇiddhivaseneva hi sutte “iddhimā cetovasippatto”ti vuttaṁ,",
  "tika-vin07t2:347_26": "na bhāvanāmayiddhivasenāti daṭṭhabbaṁ.",
  "tika-vin07t2:348_0": "Itarathāti pariyeseyyāti padassa gavesanamattameva yathārutavasena attho siyā,",
  "tika-vin07t2:348_1": "tadā pariyiṭṭhamattena pariyesitvā satthādīnaṁ laddhamattenāti attho.",
  "tika-vin07t2:348_2": "Sasanti hiṁsanti etenāti satthanti vadhopakaraṇassa pāsāṇarajjuādino sabbassāpi nāmanti āha laguḷātiādi.",
  "tika-vin07t2:348_3": "Laguḷanti muggarassetaṁ adhivacanaṁ.",
  "tika-vin07t2:348_4": "Satthasaṅgahoti mātikāyaṁ satthahārakanti ettha vuttasatthasaṅgaho.",
  "tika-vin07t2:348_5": "Parato vuttanayattāti parato nigamanavasena vuttassa dutiyapadassa padabhājane vuttanayattā.",
  "tika-vin07t2:348_6": "Cittasaddassa atthadīpanatthaṁ vuttoti citta-",
  "tika-vin07t2:348_7": "saddassa vicittādianekatthavisayattā itarehi nivattetvā viññāṇatthaṁ niyametuṁ vutto.",
  "tika-vin07t2:349_0": "174.Kammunābajjhatīti pāṇātipātakammunā bajjhati,",
  "tika-vin07t2:349_1": "taṁ kammamassa siddhanti attho.",
  "tika-vin07t2:349_2": "Ubhayathāpīti uddisakānuddisakavasena.",
  "tika-vin07t2:349_3": "Pacchā vā tena rogenāti etena anāgatampi jīvitindriyaṁ ārabbha pāṇātipātassa pavattiṁ dasseti.",
  "tika-vin07t2:349_4": "Evañca “yadā sakkoti,",
  "tika-vin07t2:349_5": "tadā taṁ jīvitā voropehī”ti āṇattiyā cirena samiddhiyampi āṇattikkhaṇeyeva pāṇātipāto.",
  "tika-vin07t2:349_6": "Opātakhaṇanādithāvarapayogesu payogakaraṇato pacchā gahitapaṭisandhikassāpi sattassa maraṇe pāṇātipāto ca anāgatārammaṇo upapanno hoti.",
  "tika-vin07t2:349_7": "Yaṁ pana sikkhāpadavibhaṅge “pañca sikkhāpadāni paccuppannārammaṇāyevā”ti vuttaṁ,",
  "tika-vin07t2:349_8": "taṁ pāṇātipātādito viratiṁ sandhāya vuttaṁ,",
  "tika-vin07t2:349_9": "na pāṇātipātādinti gahetabbaṁ.",
  "tika-vin07t2:349_10": "Aññacittenāti amāretukāmatācittena.",
  "tika-vin07t2:349_11": "Dutiyappahārena maratīti paṭhamappahāraṁ vinā dutiyeneva maratīti attho.",
  "tika-vin07t2:349_12": "Paṭhamappahārenevāti paṭhamappahārasamuṭṭhāpakacetanākkhaṇeyevāti attho.",
  "tika-vin07t2:349_13": "Kiñcāpi paṭhamappahāro sayameva na sakkoti māretuṁ,",
  "tika-vin07t2:349_14": "dutiyaṁ pana labhitvā sakkonto jīvitavināsahetu hoti,",
  "tika-vin07t2:349_15": "tasmā paṭhamappahāraṁ vinā maraṇassa asiddhattā “payogo tena ca maraṇa”nti iminā saṁsandanato paṭhamappahāreneva kammabaddho yutto,",
  "tika-vin07t2:349_16": "na dutiyena tassa aññacittena dinnattā.",
  "tika-vin07t2:349_17": "Yathā cettha,",
  "tika-vin07t2:349_18": "evaṁ aññena puggalena dutiyappahāradānādīsu viya.",
  "tika-vin07t2:349_19": "Yadi pana dutiyappahāradāyakassāpi puggalassa vadhakacetanā atthi,",
  "tika-vin07t2:349_20": "tassāpi attano payogenāpi matattā payogakkhaṇe pāṇātipātoti veditabbaṁ.",
  "tika-vin07t2:350_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa ca pākaṭabhāvatthaṁ.",
  "tika-vin07t2:350_1": "“Eḷakaṁ māremī”ti viparītaggahaṇepi “ima”nti yathānipannasseva paramatthato gahitattā yathāvatthukaṁ kammabaddho hotiyevāti āha imaṁ vatthuntiādi.",
  "tika-vin07t2:350_2": "Ghātako ca hotīti pāṇātipātakammena baddhoti attho.",
  "tika-vin07t2:350_3": "Mātādiguṇamahante ārabbha pavattavadhakacetanāya mahāsāvajjatāya vuttaṁ “idha pana cetanā dāruṇā hotī”ti.",
  "tika-vin07t2:351_0": "Lohitakanti lohitamakkhitaṁ.",
  "tika-vin07t2:351_1": "Kammaṁ karonteti yuddhakammaṁ karonte.",
  "tika-vin07t2:351_2": "Yathādhippāyaṁ gateti yodhaṁ vijjhitvā pitari viddhe,",
  "tika-vin07t2:351_3": "yodhaṁ pana avijjhitvā kevalaṁ pitari viddhepi visaṅketo natthiyeva pitaripi vadhakacittassa atthitāya,",
  "tika-vin07t2:351_4": "kevalaṁ yodhe viddhepi eseva nayo.",
  "tika-vin07t2:351_5": "Ānantariyaṁ pana natthīti pituvisayaṁ pāṇātipātakammaṁ natthīti attho.",
  "tika-vin07t2:352_0": "Evaṁ vijjhāti evaṁ pādehi bhūmiyaṁ ṭhatvā evaṁ dhanuṁ gahetvā ākaḍḍhitvātiādinā vijjhanappakārasikkhāpanamukhena āṇāpetīti attho.",
  "tika-vin07t2:352_1": "Evaṁ paharāti daḷhaṁ asiṁ gahetvā evaṁ pahara.",
  "tika-vin07t2:352_2": "Evaṁ ghātehīti evaṁ kammakāraṇaṁ katvā mārehi.",
  "tika-vin07t2:352_3": "Tattakā ubhinnaṁ pāṇātipātāti anuddisitvā yesaṁ kesañci māraṇatthāya ubhohi payogassa katattā vuttaṁ.",
  "tika-vin07t2:352_4": "Sace hi āṇāpako “evaṁ viddhe asuko evaṁ maratī”ti saññāya “evaṁ vijjhā”ti āṇāpeti,",
  "tika-vin07t2:352_5": "niyamitasseva maraṇe āṇāpakassa kammabaddhoti vadanti.",
  "tika-vin07t2:352_6": "Sace āṇatto “asuka”nti niyametvā uddissa saraṁ khipati,",
  "tika-vin07t2:352_7": "āṇāpako aniyametvā āṇāpeti,",
  "tika-vin07t2:352_8": "āṇāpakassa yesaṁ kesañci maraṇepi kammabaddho,",
  "tika-vin07t2:352_9": "āṇattassa pana niyamitamaraṇeyevāti veditabbaṁ.",
  "tika-vin07t2:352_10": "Majjheti hatthino piṭṭhino majjhe.",
  "tika-vin07t2:352_11": "Etenāti adhiṭṭhahitvā āṇāpetītiādipāḷivacanena.",
  "tika-vin07t2:352_12": "Tatthāti āṇattikapayoge.",
  "tika-vin07t2:353_0": "Kiñcāpi kiriyāviseso aṭṭhakathāsu anāgato,",
  "tika-vin07t2:353_1": "pāḷiyaṁ pana “evaṁ vijjha,",
  "tika-vin07t2:353_2": "evaṁ pahara,",
  "tika-vin07t2:353_3": "evaṁ ghātehī”ti kiriyāvisesassa parāmaṭṭhattā ācariyaparamparā āgataṁ kiriyāvisesampi pāḷisaṁsandanato gahetvā dassento aparo nayotiādimāha.",
  "tika-vin07t2:353_4": "Vijjhananti ususattiādīhi vijjhanaṁ.",
  "tika-vin07t2:353_5": "Chedananti asiādīhi hatthapādādicchedanaṁ.",
  "tika-vin07t2:353_6": "Bhedananti muggarādīhi sīsādibhedanaṁ dvidhākaraṇaṁ.",
  "tika-vin07t2:353_7": "Saṅkhamuṇḍakanti sīsakaṭāhe cammaṁ saha kesehi uppāṭetvā thūlasakkharāhi sīsakaṭāhaṁ ghaṁsitvā saṅkhavaṇṇakaraṇavasena saṅkhamuṇḍakammakaraṇaṁ.",
  "tika-vin07t2:353_8": "Evamādīti ādi-",
  "tika-vin07t2:353_9": "saddena biḷaṅgathālikādiṁ saṅgaṇhāti.",
  "tika-vin07t2:353_10": "Ure paharitvā piṭṭhiyaṁ paharitvā gīvāyaṁ paharitvātiādinā sarīrāvayavappadesesu paharaṇavijjhanādiniyamopi",
  "tika-vin07t2:353_11": "kiriyāviseseyeva saṅgayhati aṭṭhakathāsu saṅkhamuṇḍakādisarīrappadesavisayāyapi ghātanāya tattha pavesitattā,",
  "tika-vin07t2:353_12": "yaṁ pana sāratthadīpaniyaṁ purato paharitvā mārehītiādikassa aṭṭhakathāpāṭhassa “purimapassādīnampi vatthusabhāgato",
  "tika-vin07t2:353_13": "vatthuggahaṇeneva gahaṇanti āha purato paharitvātiādī”ti evamadhippāyakathanaṁ,",
  "tika-vin07t2:353_14": "taṁ saṅkhamuṇḍakādikassa sarīrappadese kammakāraṇākaraṇassa aṭṭhakathāya kiriyāvisesavisaye vuttattā na yujjati.",
  "tika-vin07t2:353_15": "Yathāṇattaṁ muñcitvā puggalantaramāraṇameva hi vatthuvisaṁvādo,",
  "tika-vin07t2:353_16": "na paharituṁ āṇattaṁ sarīrappadesavisaṁvādanaṁ,",
  "tika-vin07t2:353_17": "tenāha “vatthuṁ visaṁ vādetvā…pe…",
  "tika-vin07t2:353_18": "tato aññaṁ māreti.",
  "tika-vin07t2:353_19": "Purato paharitvā mārehīti vā…pe…",
  "tika-vin07t2:353_20": "natthi kammabaddho”ti,",
  "tika-vin07t2:353_21": "idaṁ pana yathāṇattavatthusmimpi kiriyāvisesavisaṅketena kammabaddhābhāvaṁ dassetuṁ vuttanti paññāyati.",
  "tika-vin07t2:353_22": "Tena “vatthuṁ avisaṁvādetvā mārentī”ti ettakameva avatvā “yathāṇattiyā”ti kiriyāvisesaniyamopi dassito,",
  "tika-vin07t2:353_23": "itarathā yathāṇattiyāti vacanassa niratthakatāpattito.",
  "tika-vin07t2:353_24": "Vatthuniddese ca “vatthūti māretabbo satto”ti ettakameva vuttaṁ,",
  "tika-vin07t2:353_25": "na pana “yathāṇattassa paharitabbasarīrappadesopī”ti vuttaṁ.",
  "tika-vin07t2:353_26": "Tasmā purato paharaṇādipi kiriyāvisese eva saṅgayhatīti amhākaṁ khanti,",
  "tika-vin07t2:353_27": "vīmaṁsitvā gahetabbaṁ.",
  "tika-vin07t2:353_28": "Vatthuvisesenāti mātuādimatasattavisesena.",
  "tika-vin07t2:353_29": "Kammavisesoti ānantariyādikammaviseso.",
  "tika-vin07t2:353_30": "Āpattivisesoti pārājikādiāpattiviseso.",
  "tika-vin07t2:354_0": "Yadā kadāci pubbaṇheti āṇattadivasato aññassapi yassa kassaci divasassa pubbaṇhe.",
  "tika-vin07t2:354_1": "Etaṁ gāme ṭhitanti gāmo puggalaniyamanatthaṁ vutto,",
  "tika-vin07t2:354_2": "na okāsaniyamanatthaṁ,",
  "tika-vin07t2:354_3": "tasmā “yattha katthaci māreti,",
  "tika-vin07t2:354_4": "natthi visaṅketo”ti vuttaṁ,",
  "tika-vin07t2:354_5": "etena kālokāsaāvudhaiayāpathakiriyāvisesānaṁ niyamicchāya asati yena kenaci pakārena maraṇameva icchantassa",
  "tika-vin07t2:354_6": "āṇāpakassa mukhāruḷhavasena vuttassa desakālādiniyamassa visaṅketepi kammabaddhoyevāti ñāpitaṁ hoti.",
  "tika-vin07t2:354_7": "Yo pana cittena yattha katthaci yadā kadāci yena kenaci pakārena maraṇameva icchantopi kālādivisaṅketena",
  "tika-vin07t2:354_8": "akusalato codanato vā muccitukāmo lesena kālādiniyamaṁ karoti,",
  "tika-vin07t2:354_9": "tassa manussaviggahapārājikato pariyāyena amuccanato kālādivisaṅketepi kammabaddhovāti gahetvā vicāraṇato gahetabbaṁ,",
  "tika-vin07t2:354_10": "keci panetaṁ na icchanti,",
  "tika-vin07t2:354_11": "vīmaṁsitabbaṁ.",
  "tika-vin07t2:354_12": "Tuṇḍenāti aggakoṭiyā.",
  "tika-vin07t2:354_13": "Tharunāti khaggamuṭṭhinā.",
  "tika-vin07t2:354_14": "Etaṁ gacchantanti gamanena puggalova niyamito,",
  "tika-vin07t2:354_15": "na iriyāpatho,",
  "tika-vin07t2:354_16": "tenāha “natthi visaṅketa”nti.",
  "tika-vin07t2:355_0": "“Dīghaṁ mārehī”ti vuttepi dīghasaṇṭhānānaṁ bahubhāvato “itthannāmaṁ evarūpañca dīgha”nti aññesaṁ asādhāraṇalakkhaṇena",
  "tika-vin07t2:355_1": "aniddiṭṭhattā “aniyametvā āṇāpetī”ti vuttaṁ,",
  "tika-vin07t2:355_2": "tenevāha “yaṁ kiñci tādisaṁ māremī”ti.",
  "tika-vin07t2:355_3": "Ettha ca cittena bahūsu dīghasaṇṭhānesu ekaṁ niyametvā vuttepi vācāya aniyamitattā aññasmiṁ tādise mārite natthi visaṅketoti vadanti.",
  "tika-vin07t2:355_4": "Attānaṁ muñcitvā parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti āha “āṇāpako muccatī”ti.",
  "tika-vin07t2:355_5": "Attānaṁ uddissa “asukaṭṭhāne nisinna”nti okāsaniyame tasmiṁ padese nisinnassa yassa kassaci jīvitindriyaṁ",
  "tika-vin07t2:355_6": "ārabbha vadhakacittaṁ uppajjatīti vuttaṁ “neva vadhako muccati na āṇāpako”ti.",
  "tika-vin07t2:355_7": "Okāsañhi niyametvā niddisanto tasmiṁ okāse nisinnaṁ māretukāmo hoti,",
  "tika-vin07t2:355_8": "sayaṁ pana tadā tattha natthi,",
  "tika-vin07t2:355_9": "tasmā okāsena saha tattha nisinnasseva jīvitindriyaṁ ārammaṇaṁ hoti,",
  "tika-vin07t2:355_10": "na attanoti gahetabbaṁ.",
  "tika-vin07t2:355_11": "Sace pana sayaṁ tattheva nisīditvā attano nisinnaṭṭhānameva niyametvā “mārehī”ti vuttepi añño tattha nisinno māriyati,",
  "tika-vin07t2:355_12": "tassāpi attanopi jīvitaṁ ārabbha vadhakacetanā pavattati,",
  "tika-vin07t2:355_13": "parasmiṁ tattha mārite āṇāpakassa kammabaddhoti gahetabbaṁ.",
  "tika-vin07t2:355_14": "Evarūpe ṭhāne cittappavattiniyamo buddhavisayo,",
  "tika-vin07t2:355_15": "na aññesaṁ visayoti āha “tasmā ettha na anādariyaṁ kātabba”nti.",
  "tika-vin07t2:356_0": "Evaṁāṇāpentassa ācariyassa tāva dukkaṭanti sace āṇattiko yathādhippāyaṁ na gacchati,",
  "tika-vin07t2:356_1": "ācariyassa āṇattikkhaṇe dukkaṭaṁ.",
  "tika-vin07t2:356_2": "Sace pana so yathādhippāyaṁ gacchati,",
  "tika-vin07t2:356_3": "yaṁ parato thullaccayaṁ vuttaṁ,",
  "tika-vin07t2:356_4": "āṇattikkhaṇe tadeva hoti.",
  "tika-vin07t2:356_5": "Atha so avassaṁ ghāteti,",
  "tika-vin07t2:356_6": "yaṁ parato “āpatti sabbesaṁ pārājikassā”ti vuttaṁ,",
  "tika-vin07t2:356_7": "tato imassa āṇattikkhaṇeyeva pārājikaṁ hoti,",
  "tika-vin07t2:356_8": "na dukkaṭathullaccayānīti gahetabbaṁ.",
  "tika-vin07t2:356_9": "Tesampi dukkaṭanti buddharakkhitādīnampi ārocanapaccayā dukkaṭaṁ,",
  "tika-vin07t2:356_10": "idañca yathāṇattivasena saṅgharakkhitassa jīvitā voropane asati yujjati,",
  "tika-vin07t2:356_11": "voropane sati tesampi ārocanakkhaṇeyeva pārājikaṁ.",
  "tika-vin07t2:356_12": "Paṭiggahitamatteti idaṁ avassaṁ paṭiggahaṇasabhāvadīpanatthaṁ vuttaṁ,",
  "tika-vin07t2:356_13": "na paṭiggahitakkhaṇeyeva thullaccayanti dassanatthaṁ.",
  "tika-vin07t2:356_14": "Sace hi so avassaṁ paṭiggahessati,",
  "tika-vin07t2:356_15": "kammaṁ pana na nipphādessati,",
  "tika-vin07t2:356_16": "tadā ācariyassa āṇattikkhaṇeyeva thullaccayaṁ hotīti daṭṭhabbaṁ.",
  "tika-vin07t2:357_0": "Mūlaṭṭhasseva dukkaṭanti idaṁ mahāaṭṭhakathāyaṁ āgatanayadassanamattaṁ,",
  "tika-vin07t2:357_1": "na panetaṁ attanā adhippetaṁ,",
  "tika-vin07t2:357_2": "tenāha evaṁ santetiādi,",
  "tika-vin07t2:357_3": "evaṁ mahāaṭṭhakathāyaṁ vuttanayena atthe satīti attho.",
  "tika-vin07t2:357_4": "Paṭiggahaṇe āpattiyeva na siyāti vadhakassa “sādhu suṭṭhū”ti maraṇapaṭiggahaṇe dukkaṭāpatti neva siyā,",
  "tika-vin07t2:357_5": "evaṁ anoḷārikavisayepi tāva dukkaṭaṁ,",
  "tika-vin07t2:357_6": "kimaṅgaṁ pana maraṇapaṭiggahaṇeti dassanatthaṁ sañcarittapaṭiggahaṇādi nidassitaṁ.",
  "tika-vin07t2:357_7": "“Aho vata itthannāmo hato assā”ti evaṁ maraṇābhinandanadassanatthaṁ sañcarittapaṭiggahaṇādibhinandane",
  "tika-vin07t2:357_8": "dukkaṭe sati pageva “ahaṁ taṁ māressāmī”ti maraṇapaṭiggahaṇeti adhippāyo.",
  "tika-vin07t2:357_9": "Paṭiggaṇhantassevetaṁ dukkaṭanti avadhāraṇena saṅgharakkhitassa paṭiggahaṇapaccayā mūlaṭṭhassa nattheva āpattīti dasseti,",
  "tika-vin07t2:357_10": "visaṅketattā paṭhamaṁ āṇattadukkaṭamevassa hoti.",
  "tika-vin07t2:357_11": "Keci pana “mūlaṭṭhassāpi dukkaṭamevā”ti vadanti,",
  "tika-vin07t2:357_12": "taṁ na yuttaṁ ekena payogena dvinnaṁ dukkaṭānaṁ asambhavā.",
  "tika-vin07t2:357_13": "Purimanayeti samanantarātīte avisakkiyadūtaniddese.",
  "tika-vin07t2:357_14": "Etanti dukkaṭaṁ.",
  "tika-vin07t2:357_15": "Okāsābhāvenāti mūlaṭṭhassa thullaccayassa vuccamānattā paṭiggaṇhantassa dukkaṭaṁ na vuttaṁ okāsābhāvena,",
  "tika-vin07t2:357_16": "na pana āpattiabhāvatoti adhippāyo.",
  "tika-vin07t2:358_0": "175.",
  "tika-vin07t2:358_1": "Sayaṁ saṅghattherattā “upaṭṭhānakāle”ti vuttaṁ.",
  "tika-vin07t2:358_2": "Vācāya vācāya dukkaṭanti “yo koci mama vacanaṁ sutvā imaṁ māretū”ti iminā adhippāyena avatvā kevalaṁ",
  "tika-vin07t2:358_3": "maraṇābhinandanavaseneva vuttattā corāpi nāma taṁ na hanantītiādivācāyapi dukkaṭameva vuttaṁ.",
  "tika-vin07t2:358_4": "Dvinnaṁ uddissāti dve uddissa,",
  "tika-vin07t2:358_5": "dvinnaṁ vā maraṇaṁ uddissa.",
  "tika-vin07t2:358_6": "Ubho uddissa maraṇaṁ saṁvaṇṇentassa payogasamuṭṭhāpikāya cetanāya ekattepi “dve pāṇātipātā”ti vattabbatāsaṅkhātaṁ",
  "tika-vin07t2:358_7": "balavabhāvaṁ āpajjitvā paṭisandhipavattīsu mahāvipākattā “akusalarāsī”ti vuttaṁ,",
  "tika-vin07t2:358_8": "bahū uddissa maraṇasaṁvaṇṇanepi eseva nayo.",
  "tika-vin07t2:358_9": "Tattakā pāṇātipātāti yattakā saṁvaṇṇanaṁ sutvā marissanti,",
  "tika-vin07t2:358_10": "tattakānampi vattamānaṁ anāgatañca jīvitindriyaṁ sabbaṁ ālambitvāva cetanāya pavattanato tattakā pāṇātipātā honti,",
  "tika-vin07t2:358_11": "tattakāhi cetanāhi dātabbaṁ pavattivipākaṁ ekāva sā cetanā dātuṁ sakkotīti attho,",
  "tika-vin07t2:358_12": "paṭisandhivipākaṁ pana sayañca pubbāparacetanā ca ekekameva dātuṁ sakkotīti gahetabbaṁ.",
  "tika-vin07t2:359_0": "176.Yesaṁ hatthatoti yesaṁ ñātakapavāritādīnaṁ hatthato,",
  "tika-vin07t2:359_1": "idañca bhikkhuno rūpiyamūlassa abhāvaṁ sandhāya vuttaṁ,",
  "tika-vin07t2:359_2": "attanova dhanañce,",
  "tika-vin07t2:359_3": "sayameva mūlaṁ gahetvā muñcati,",
  "tika-vin07t2:359_4": "mūlaṁ pana aggahetvāpi potthakassa potthakasāmino santakattāpādanamevettha pamāṇanti gahetabbaṁ.",
  "tika-vin07t2:359_5": "Lekhādassanakotūhalakāti sundarakkharaṁ disvā vā “kīdisaṁ nu kho potthaka”nti vā oloketukāmā.",
  "tika-vin07t2:360_0": "Pāṇātipātassa payogattāti sarīrato pāṇaviyojanassa niṭṭhāpakapayogattā.",
  "tika-vin07t2:360_1": "Opātakhaṇanatthaṁ pana kudālādiatthāya ayobījasamuṭṭhāpanatthaṁ akappiyapathaviṁ vā kudāladaṇḍādīnaṁ atthāya bhūtagāmaṁ vikopentassa pācittiyameva.",
  "tika-vin07t2:360_2": "Pāṇātipātapayogattābhāvā adinnādānapubbapayaoge viya dutiyapariyesanādīsupi ettha dukkaṭaṭṭhāne dukkaṭaṁ,",
  "tika-vin07t2:360_3": "musāvādādipācittiyaṭṭhāne pācittiyamevāti gahetabbaṁ.",
  "tika-vin07t2:360_4": "Pamāṇeti attanā sallakkhite pamāṇe.",
  "tika-vin07t2:360_5": "Tacchetvāti unnatappadesaṁ tacchetvā.",
  "tika-vin07t2:360_6": "Paṁsupacchinti sabbantimaṁ paṁsupacchiṁ.",
  "tika-vin07t2:360_7": "Ettakaṁ alanti niṭṭhāpetukāmatāya sabbantimapayaogasādhikā cetanā sanniṭṭhāpakacetanā,",
  "tika-vin07t2:360_8": "mahāaṭṭhakathāyaṁ “ekasmiṁ divase avūpasanteneva payogena khaṇitvā niṭṭhāpentaṁ sandhāya sabbantimā sanniṭṭhāpakacetanā vuttā,",
  "tika-vin07t2:360_9": "itarāsu pana aṭṭhakathāsu “imasmiṁ patitvā marantū”ti adhippāyena ekasmiṁ divase kiñci khaṇitvā aparasmimpi",
  "tika-vin07t2:360_10": "divase tato kiñci kiñci khaṇitvā niṭṭhāpentaṁ sandhāya vuttanti evaṁ aṭṭhakathānaṁ aññamaññavirodho ñātabbo.",
  "tika-vin07t2:360_11": "Attano dhammatāyāti ajānitvā,",
  "tika-vin07t2:360_12": "pakkhalitvā vā.",
  "tika-vin07t2:360_13": "Arahantāpi saṅgahaṁ gacchantīti aññehi pātiyamānānaṁ amaritukāmānampi arahantānaṁ maraṇaṁ sambhavatīti vuttaṁ.",
  "tika-vin07t2:360_14": "Purimanayeti “maritukāmā idha marissantī”ti vuttanaye.",
  "tika-vin07t2:360_15": "Visaṅketoti maritukāmānaṁ māretukāmānañca uddissa khatattā amaritukāmānaṁ maraṇe kammabaddho natthīti attho.",
  "tika-vin07t2:361_0": "Tatthapatitaṁ bahi nīharitvāti idaṁ tattha patanapaccayā maraṇassa pavattattā vuttaṁ.",
  "tika-vin07t2:361_1": "Āvāṭe patitvā thokaṁ cirāyitvā gacchantaṁ gahetvā mārite tattha patitarogena pīḷitassa gacchato pakkhalitvā",
  "tika-vin07t2:361_2": "pāsāṇādīsu patanenāpi maraṇepi opātakhaṇako na muccatīti veditabbaṁ.",
  "tika-vin07t2:361_3": "Amaritukāmā vāti adhippāyassa sambhavato opapātike uttarituṁ asakkuṇitvā matepi pārājikaṁ vuttaṁ.",
  "tika-vin07t2:361_4": "“Nibbattitvā”ti vuttattā patanaṁ na dissatīti ce?",
  "tika-vin07t2:361_5": "Tatthassa nibbattiyeva patananti natthi virodho.",
  "tika-vin07t2:361_6": "Yasmā mātuyā patitvā parivattitaliṅgāya matāya so mātughātako hoti,",
  "tika-vin07t2:361_7": "na kevalaṁ manussapurisaghātako,",
  "tika-vin07t2:361_8": "tasmā patitasseva vasena āpattīti adhippāyena “patanarūpaṁ pamāṇa”nti vuttaṁ,",
  "tika-vin07t2:361_9": "idaṁ pana akāraṇaṁ “liṅge parivattepi ekasantānattassa avigatattā.",
  "tika-vin07t2:361_10": "Manussabhūtaṁ mātaraṁ vā pitaraṁ vā api parivattaliṅgaṁ jīvitā voropentassa kammaṁ ānantariya”nti hi aṭṭhakathāyaṁ vuttaṁ.",
  "tika-vin07t2:361_11": "Yena pana sabhāvena sattā jāyanti,",
  "tika-vin07t2:361_12": "teneva maranti,",
  "tika-vin07t2:361_13": "sova tesaṁ rūpantaraggahaṇepi sabhāvoti “maraṇarūpameva pamāṇaṁ,",
  "tika-vin07t2:361_14": "tasmā pācittiya”nti vutto.",
  "tika-vin07t2:361_15": "Pacchimo vādo pamāṇaṁ,",
  "tika-vin07t2:361_16": "evaṁ sante pāḷiyaṁ “yakkho vā peto vā tiracchānagatamanussaviggaho vā tasmiṁ patati,",
  "tika-vin07t2:361_17": "āpatti dukkaṭassa.",
  "tika-vin07t2:361_18": "Patite dukkhā vedanā uppajjati,",
  "tika-vin07t2:361_19": "āpatti dukkaṭassa. Marati,",
  "tika-vin07t2:361_20": "āpatti thullaccayassā”ti kasmā vuttanti ce?",
  "tika-vin07t2:361_21": "Nāyaṁ doso.",
  "tika-vin07t2:361_22": "“Yakkho vā peto vā”ti hi paṭhamaṁ sakarūpaṁ dassetvā rūpantaraṁ gahetvāpi ṭhiteyeva yakkhapete dassetuṁ “tiracchānagatamanussaviggaho vā”ti vuttaṁ.",
  "tika-vin07t2:361_23": "Tasmā tiracchānagataviggaho manussaviggaho vā yakkho vā peto vāti evamettha yojanā kātabbā.",
  "tika-vin07t2:361_24": "Keci pana “manussaviggahena ṭhitatiracchānagatānaṁ āveṇikaṁ katvā thullaccayaṁ vuttaṁ viya dissatī”ti vadanti,",
  "tika-vin07t2:361_25": "taṁ na yuttaṁ tiracchāno vā manussaviggahoti vattabbato,",
  "tika-vin07t2:361_26": "aṭṭhakathāsu ca imassa visesassa avuttattā.",
  "tika-vin07t2:361_27": "Yakkhapetarūpena matepi eseva nayoti iminā maraṇarūpasseva pamāṇattā thullaccayaṁ atidisati.",
  "tika-vin07t2:362_0": "Mudhāti amūlena.",
  "tika-vin07t2:362_1": "So niddosoti tena tattha katapayogassa abhāvato,",
  "tika-vin07t2:362_2": "yadi pana sopi tattha kiñci karoti,",
  "tika-vin07t2:362_3": "na muccati evāti dassento evaṁ patitātiādimāha.",
  "tika-vin07t2:362_4": "Tattha evanti evaṁ mayā kateti attho.",
  "tika-vin07t2:362_5": "Na nassissantīti adassanaṁ na gamissanti,",
  "tika-vin07t2:362_6": "na palāyissantīti adhippāyo.",
  "tika-vin07t2:362_7": "Suuddharā vā bhavissantīti idaṁ gambhīrassa opātassa pūraṇe payojanadassanaṁ.",
  "tika-vin07t2:362_8": "Uttāne kate opāte sīghaṁ amhehi gahetvā māretuṁ suuddharā bhavissantīti adhippāyo.",
  "tika-vin07t2:362_9": "Vippaṭisāre uppanneti mūlaṭṭhaṁ sandhāya vuttaṁ.",
  "tika-vin07t2:362_10": "Yadi pana pacchimopi labhitvā tattha vuttappakāraṁ kiñci katvā puna vippaṭisāre uppanne evaṁ karoti,",
  "tika-vin07t2:362_11": "tassāpi eseva nayo.",
  "tika-vin07t2:362_12": "Jātapathavī jātāti īdise puna aññena opāte khate tadā muccatīti dassanatthaṁ vuttaṁ,",
  "tika-vin07t2:362_13": "jātapathavīsadisaṁ katvā puna suṭṭhu koṭṭetvā daḷhataraṁ pūritepi muccatiyevāti gahetabbaṁ.",
  "tika-vin07t2:363_0": "Thaddhataranti thirakaraṇatthaṁ aparāparāya pāsayaṭṭhiyā saddhiṁ bandhitvā vā tameva vā sithilabhūtapāsaṁ thaddhataraṁ bandhitvā ṭhapeti.",
  "tika-vin07t2:363_1": "Khāṇukanti pāsayaṭṭhibandhanakhāṇukaṁ.",
  "tika-vin07t2:363_2": "Tatthajātakayaṭṭhiṁ chinditvā muccatīti idaṁ araññe yathāṭhitameva daṇḍaṁ mūle acchinditvā pāsabandhanayoggaṁ",
  "tika-vin07t2:363_3": "katvā ṭhapitattā tattha aññopi koci pāsaṁ bandheyya,",
  "tika-vin07t2:363_4": "mūlaṭṭho na muccati,",
  "tika-vin07t2:363_5": "taṁ pana mūlepi chinditvā khaṇḍākhaṇḍaṁ katvā muccatīti dassanatthaṁ vuttaṁ.",
  "tika-vin07t2:363_6": "Rajjuketi vākehi ekavāraṁ vaṭṭitarajjuke.",
  "tika-vin07t2:363_7": "Sayaṁ vaṭṭitanti tanukavaṭṭitaṁ diguṇatiguṇatāpādanena attanā vaṭṭitaṁ.",
  "tika-vin07t2:363_8": "Ubbaṭṭetvāti pākatikaṁ katvā.",
  "tika-vin07t2:363_9": "Gopentopīti hīraṁ hīraṁ katvā gopentopi.",
  "tika-vin07t2:364_0": "177.Ālambanarukkho vāti tatthajātakaṁ sandhāya vuttaṁ.",
  "tika-vin07t2:364_1": "Tadatthameva katvāti māraṇatthameva ayobījasamuṭṭhāpanādinā vāsiādiṁ satthaṁ kāretvā.",
  "tika-vin07t2:364_2": "Pākatikanti aññehi kataṁ pakatisatthameva labhitvā mūlaṭṭhena ṭhapitaṁ hotīti attho.",
  "tika-vin07t2:364_3": "Muccatīti mūlaṭṭho muccati.",
  "tika-vin07t2:364_4": "Visamaṇḍalanti mañcapīṭhādīsu ālittaṁ visamaṇḍalaṁ.",
  "tika-vin07t2:365_0": "Vatvā asiṁ upanikkhipatīti ettha mukhena avatvā manasāva cintetvā upanikkhipanepi eseva nayo.",
  "tika-vin07t2:365_1": "Purimanayenāti yesaṁ hatthato mūlaṁ gahitantiādinā.",
  "tika-vin07t2:365_2": "Visabhāgarogo nāma kuṭṭhādivirūpabhāvato,",
  "tika-vin07t2:365_3": "gaṇḍapīḷakādi vā jīvitappavattiyā paccanīkattā.",
  "tika-vin07t2:366_0": "178.Manāpiyepi eseva nayoti etena manāpiyaṁ rūpaṁ upasaṁharatīti ettha yaṁ vā manāparūpaṁ,",
  "tika-vin07t2:366_1": "tassa samīpe ṭhapeti,",
  "tika-vin07t2:366_2": "attanā vā manāpiyena rūpena samannāgato tiṭṭhatītiādi yojetabbanti dasseti.",
  "tika-vin07t2:366_3": "Alaṅkaritvā upasaṁharatīti “alābhakena sussitvā maratū”ti iminā adhippāyena upasaṁharati,",
  "tika-vin07t2:366_4": "teneva “sace uttasitvā marati,",
  "tika-vin07t2:366_5": "visaṅketo”ti vuttaṁ.",
  "tika-vin07t2:366_6": "Alābhakena sussitvā maratīti ettha pārājikoti pāṭhaseso daṭṭhabbo.",
  "tika-vin07t2:366_7": "Mahākacchu nāma valliphalaviseso,",
  "tika-vin07t2:366_8": "yassa majjārapādasseva saṇṭhānaṁ dukkhasamphassāni sukhumalomāni ca honti.",
  "tika-vin07t2:366_9": "Haṁsapupphanti haṁsādīnaṁ pakkhalomaṁ sandhāya vadanti.",
  "tika-vin07t2:366_10": "Attano dhammatāya marati,",
  "tika-vin07t2:366_11": "anāpattīti pārājikaṁ sandhāya vuttaṁ dukkaṭā na muccanato.",
  "tika-vin07t2:367_0": "179.",
  "tika-vin07t2:367_1": "Asañciccāti idaṁ maraṇasaṁvattanikaupakkamassa asallakkhaṇaṁ sandhāya vuttanti āha iminā upakkamenātiādi.",
  "tika-vin07t2:367_2": "Ajānantassāti idaṁ pana maraṇasaṁvattanikavisādiupakkamakaraṇassa ajānanaṁ sandhāya vuttanti āha iminā ayaṁ marissatītiādi.",
  "tika-vin07t2:367_3": "Na maraṇādhippāyassāti idaṁ dukkhuppādakaṁ upakkamanti jānantassāpi maraṇādhippāyassa abhāvaṁ sandhāya vuttanti āha maraṇaṁ anicchantassātiādi.",
  "tika-vin07t2:367_4": "Anuppabandhābhāvāti domanassavīthīnaṁ nirantarappavattiabhāvā.",
  "tika-vin07t2:368_0": "Padabhājanīyavaṇṇanānayo niṭṭhito.",
  "tika-vin07t2:369_0": "Vinītavatthuvaṇṇanā",
  "tika-vin07t2:370_0": "180.Vohāravasenāti pubbabhāgavohāravasena,",
  "tika-vin07t2:370_1": "maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṁ viya na hotīti adhippāyo.",
  "tika-vin07t2:370_2": "“Yathāyunā”ti vuttamevatthaṁ “yathānusandhinā”ti pariyāyantarena vuttaṁ.",
  "tika-vin07t2:370_3": "Heṭṭhā kismiñci vijjamāne sāṭakaṁ valiṁ gaṇhātīti āha “yasmiṁ vali na paññāyatī”ti.",
  "tika-vin07t2:370_4": "Paṭivekkhaṇañcetaṁ gihīnaṁ santake evāti daṭṭhabbaṁ.",
  "tika-vin07t2:370_5": "Pāḷiyaṁ musale ussiteti aññamaññaṁ upatthambhetvā dvīsu musalesu bhittiṁ apassāya ṭhapitesūti attho.",
  "tika-vin07t2:370_6": "Udukkhalabhaṇḍikanti udukkhalatthāya ānītaṁ dārubhaṇḍaṁ.",
  "tika-vin07t2:370_7": "Paribandhanti bhojanaparibandhaṁ,",
  "tika-vin07t2:370_8": "bhojanantarāyanti vuttaṁ hoti.",
  "tika-vin07t2:371_0": "181.",
  "tika-vin07t2:371_1": "Aggakārikanti ettha kārika-",
  "tika-vin07t2:371_2": "saddassa bhāvavacanattā “aggakiriya”nti atthaṁ vatvāpi yasmā kiriyaṁ dātuṁ na sakkā,",
  "tika-vin07t2:371_3": "tasmā dānasaṅkhātāya aggakiriyāya yuttapiṇḍapātameva idha upacārayuttiyā aggakiriyāti gahetabbanti āha paṭhamaṁ laddhapiṇḍapātantiādi.",
  "tika-vin07t2:372_0": "182-",
  "tika-vin07t2:372_1": "3.Daṇḍamuggaranikhādanavemādīnaṁ vasenāti ettha daṇḍo nāma dīghadaṇḍo.",
  "tika-vin07t2:372_2": "Muggaro nāma rasso.",
  "tika-vin07t2:372_3": "Vemaṁ nāma tantavāyānaṁ vatthavāyanaupakaraṇaṁ,",
  "tika-vin07t2:372_4": "yena vītaṁ tantaṁ ghaṭṭenti.",
  "tika-vin07t2:372_5": "Vibhattibyattayenāti vibhattivipariṇāmena.",
  "tika-vin07t2:372_6": "Visesādhigamoti samādhi vipassanā ca.",
  "tika-vin07t2:372_7": "Visesādhigamanti lokuttaradhammapaṭilābhaṁ.",
  "tika-vin07t2:372_8": "Byākaritvāti ārocetvā,",
  "tika-vin07t2:372_9": "idañca visesassa adhigatabhāvadassanatthaṁ vuttaṁ.",
  "tika-vin07t2:372_10": "Adhigatavisesā hi diṭṭhānugatiāpajjanatthaṁ lajjībhikkhūnaṁ avassaṁ adhigamaṁ byākaronti,",
  "tika-vin07t2:372_11": "adhigatavisesena pana abyākaritvāpi āhāraṁ upacchindituṁ na vaṭṭati,",
  "tika-vin07t2:372_12": "adhigamantarāyavinodanatthameva āhārūpacchedassa anuññātattā tadadhigame so na kātabbova.",
  "tika-vin07t2:372_13": "Kiṁ panādhigamaṁ ārocetuṁ vaṭṭatīti āha sabhāgānantiādi.",
  "tika-vin07t2:372_14": "Bhaṇḍakaṁ vā dhovantāti cīvaraṁ vā dhovantā.",
  "tika-vin07t2:372_15": "Dhovanadaṇḍakanti cīvaradhovanadaṇḍaṁ.",
  "tika-vin07t2:373_0": "185.Maddāpetvā pāteti,",
  "tika-vin07t2:373_1": "visaṅketoti yathāṇattiyā akatattā vuttaṁ,",
  "tika-vin07t2:373_2": "yadi pana āṇāpako maddanampi maddāpanampi sandhāya vohāravasena “madditvā pātehī”ti vadati,",
  "tika-vin07t2:373_3": "visaṅketo natthīti veditabbaṁ.",
  "tika-vin07t2:373_4": "“Maraṇavaṇṇaṁ vā saṁvaṇṇeyyā”ti vuttattā āha “pariyāyo nāma natthī”ti,",
  "tika-vin07t2:373_5": "pariyāyena āpattimokkho na hotīti adhippāyo.",
  "tika-vin07t2:373_6": "Avijāyanatthāya gabbhaggahaṇato puretarameva bhesajjaṁ dentassa kucchiyaṁ uppajjitvā gabbho vinassatīti",
  "tika-vin07t2:373_7": "iminā adhippāyena dinne tathāmarantānaṁ vasena kammabaddho,",
  "tika-vin07t2:373_8": "kucchiyaṁ na uppajjissatīti iminā adhippāyena dinne uppajjitvā maratu vā mā vā,",
  "tika-vin07t2:373_9": "nevatthi kammabaddho.",
  "tika-vin07t2:374_0": "Sahadhammikānanti ekassa satthu sāsane sahasikkhamānadhammānaṁ,",
  "tika-vin07t2:374_1": "sahadhamme vā sikkhāpade sikkhanabhāvena niyuttānaṁ.",
  "tika-vin07t2:374_2": "Samasīlasaddhānantiādinā dussīlānaṁ bhinnaladdhikānañca akātumpi labbhatīti dasseti.",
  "tika-vin07t2:374_3": "Ñātakapavāritaṭṭhānatoti attano tesaṁ vā ñātakapavāritaṭṭhānato.",
  "tika-vin07t2:374_4": "Ariyehi akatā ayuttavasena akatapubbā viññatti akataviññatti.",
  "tika-vin07t2:375_0": "Paṭiyādiyatīti sampādiyati.",
  "tika-vin07t2:375_1": "Akātuṁ na vaṭṭatīti ettha dukkaṭaṁ vadanti,",
  "tika-vin07t2:375_2": "ayuttatāvaseneva panettha akaraṇapaṭikkhepo yutto,",
  "tika-vin07t2:375_3": "na āpattivasenāti gahetabbaṁ.",
  "tika-vin07t2:375_4": "Yāva ñātakā passantīti yāva tassa ñātakā passanti.",
  "tika-vin07t2:376_0": "Pitubhaginī pitucchā.",
  "tika-vin07t2:376_1": "Mātubhātā mātulo.",
  "tika-vin07t2:376_2": "Nappahontīti kātuṁ na sakkonti.",
  "tika-vin07t2:376_3": "Na yācantīti lajjāya na yācanti.",
  "tika-vin07t2:376_4": "“Ābhogaṁ katvā”ti vuttattā aññathā dentassa āpattiyeva.",
  "tika-vin07t2:376_5": "Keci pana “ābhogaṁ akatvāpi dātuṁ vaṭṭatī”ti vadanti,",
  "tika-vin07t2:376_6": "taṁ na yuttaṁ bhesajjakaraṇassa pāḷiyaṁ “anāpatti bhikkhu pārājikassa,",
  "tika-vin07t2:376_7": "āpatti dukkaṭassā”ti evaṁ antarāpattidassanavasena sāmaññato paṭikkhittattā,",
  "tika-vin07t2:376_8": "aṭṭhakathāyaṁ avuttappakārena karontassa sutteneva āpatti siddhāti daṭṭhabbā,",
  "tika-vin07t2:376_9": "teneva aṭṭhakathāyampi “tesaññeva santaka”ntiādi vuttaṁ.",
  "tika-vin07t2:376_10": "Aññesanti asālohitānaṁ,",
  "tika-vin07t2:376_11": "tenāha etesaṁ puttaparamparāyātiādi.",
  "tika-vin07t2:376_12": "Kulaparivaṭṭoti kulasmiṁ ñātiparamparā.",
  "tika-vin07t2:376_13": "Bhesajjaṁ karontassāti yathāvuttavidhinā karontassa,",
  "tika-vin07t2:376_14": "“tāvakālikaṁ dassāmī”ti ābhogaṁ akatvā dentassāpi pana antarāpatti dukkaṭaṁ vinā micchājīvaṁ vā kuladūsanaṁ vā na hotiyeva, tenāha –",
  "tika-vin07t2:376_15": "“vejjakammaṁ vā kuladūsakāpatti vā na hotī”ti.",
  "tika-vin07t2:376_16": "Ñātakānañhi santakaṁ yācitvāpi gahetuṁ vaṭṭati,",
  "tika-vin07t2:376_17": "tasmā tattha kuladūsanādi na siyā.",
  "tika-vin07t2:376_18": "Sabbapadesūti “cūḷamātuyā”tiādīsu sabbapadesu.",
  "tika-vin07t2:377_0": "Upajjhāyassaāharāmāti idaṁ upajjhāyena “mama ñātakānaṁ bhesajjaṁ āharathā”ti āṇattehi kattabbavidhidassanatthaṁ vuttaṁ,",
  "tika-vin07t2:377_1": "iminā ca sāmaṇerādīnaṁ apaccāsāyapi parajanassa bhesajjakaraṇaṁ na vaṭṭatīti dasseti.",
  "tika-vin07t2:377_2": "Vuttanayena pariyesitvāti iminā “bhikkhācāravattena vā”ti iminā,",
  "tika-vin07t2:377_3": "“ñātisāmaṇerehī”ti iminā ca vuttamatthaṁ atidisati.",
  "tika-vin07t2:377_4": "Apaccāsīsantenāti āgantukacorādīnaṁ karontenāpi “manussā nāma upakārakā hontī”ti attano tehi lābhaṁ apatthayantena.",
  "tika-vin07t2:377_5": "Paccāsāya karontassa pana vejjakammakuladūsanādidoso hotīti adhippāyo.",
  "tika-vin07t2:377_6": "“Evaṁ upakāre kate sāsanaguṇaṁ ñatvā pasīdanti,",
  "tika-vin07t2:377_7": "saṅghassa vā upakārakā hontī”ti karaṇe pana doso natthi.",
  "tika-vin07t2:377_8": "Keci pana “apaccāsīsantena āgantukādīnaṁ paṭikkhittapuggalādīnampi dātuṁ vaṭṭatī”ti vadanti,",
  "tika-vin07t2:377_9": "taṁ na yuttaṁ kattabbākattabbaṭṭhānavibhāgassaniratthakattappasaṅgato “apaccāsīsantena sabbesaṁ dātuṁ kātuñca vaṭṭatī”ti ettakamattasseva vattabbato.",
  "tika-vin07t2:377_10": "Apaccāsīsanañca micchājīvakuladūsanādidosanisedhanatthameva vuttaṁ bhesajjakaraṇasaṅkhatāya imissā antarāpattiyā",
  "tika-vin07t2:377_11": "muccanatthaṁ āgantukacorādīnaṁ anuññātānaṁ dāneneva tāya āpattiyā muccanatoti gahetabbaṁ.",
  "tika-vin07t2:377_12": "Teneva apaccāsīsantenāpi akātabbaṭṭhānaṁ dassetuṁ saddhaṁ kulantiādi vuttaṁ.",
  "tika-vin07t2:377_13": "Pucchantīti iminā diṭṭhadiṭṭharogīnaṁ pariyāyenāpi vatvā vicaraṇaṁ ayuttanti dasseti.",
  "tika-vin07t2:377_14": "Pucchitassāpi pana paccāsīsantassa pariyāyakathāpi na vaṭṭatīti vadanti.",
  "tika-vin07t2:378_0": "Samullapesīti apaccāsīsanto evaṁ aññamaññaṁ kathaṁ samuṭṭhāpesi.",
  "tika-vin07t2:378_1": "Ācariyabhāgoti vinayācāraṁ akopetvā bhesajjācikkhaṇena vejjācariyabhāgoti attho.",
  "tika-vin07t2:378_2": "Pupphapūjanatthāya sampaṭicchiyamānaṁ rūpiyaṁ attano santakattabhajanena nissaggiyamevāti āha “kappiyavasena gāhāpetvā”ti,",
  "tika-vin07t2:378_3": "“amhākaṁ rūpiyaṁ na vaṭṭati,",
  "tika-vin07t2:378_4": "pupphapūjanatthaṁ pupphaṁ vaṭṭatī”tiādinā paṭikkhipitvā kappiyena kammena gāhāpetvāti attho.",
  "tika-vin07t2:379_0": "Yadi “parittaṁ karothā”ti vutte karonti,",
  "tika-vin07t2:379_1": "bhesajjakaraṇaṁ viya gihikammaṁ viya hotīti “na kātabba”nti vuttaṁ.",
  "tika-vin07t2:379_2": "“Parittaṁ bhaṇathā”ti vutte pana dhammajjhesanattā anajjhiṭṭhenapi bhaṇitabbo dhammo,",
  "tika-vin07t2:379_3": "pageva ajjhiṭṭhenāpīti “kātabba”nti vuttaṁ.",
  "tika-vin07t2:379_4": "Cāletvā suttaṁ parimajjitvāti idaṁ “parittāṇaṁ ettha pavesemī”ti cittena evaṁ kate parittāṇā tattha pavesitā nāma hotīti vuttaṁ.",
  "tika-vin07t2:379_5": "Vihārato…pe…",
  "tika-vin07t2:379_6": "dukkaṭanti idaṁ aññātakagahaṭṭhe sandhāya vuttanti vadanti.",
  "tika-vin07t2:379_7": "Pādesu udakaṁ ākiritvāti idaṁ tasmiṁ dese cārittavasena vuttaṁ.",
  "tika-vin07t2:379_8": "Vuttañhi “tattha pāḷiyā nisinnānaṁ bhikkhūnaṁ pādesu rogavūpasamanādiatthāya udakaṁ siñcitvā parittaṁ",
  "tika-vin07t2:379_9": "kātuṁ suttañca ṭhapetvā ‘parittaṁ bhaṇathā’ti vatvā gacchanti.",
  "tika-vin07t2:379_10": "Evañhi kariyamāne yadi pāde apanenti,",
  "tika-vin07t2:379_11": "manussā taṁ avamaṅgalanti maññanti,",
  "tika-vin07t2:379_12": "rogo vā na vūpasamissatī”ti.",
  "tika-vin07t2:379_13": "Tenāha “na pādā apanetabbā”ti.",
  "tika-vin07t2:379_14": "Matasarīradassane viya kevalaṁ susānadassanepi “idaṁ jātānaṁ sattānaṁ khayagamanaṭṭhāna”nti maraṇasaññā uppajjatīti āha “sīvathikadassane…pe…",
  "tika-vin07t2:379_15": "‘maraṇassatiṁ paṭilabhissāmā’ti kammaṭṭhānasīsena gantuṁ vaṭṭatī”ti.",
  "tika-vin07t2:379_16": "Lesakappaṁ akatvā samuppannasuddhacittena “parivāratthāya āgacchantū”ti vuttepi gantuṁ vaṭṭati.",
  "tika-vin07t2:380_0": "Anāmaṭṭhapiṇḍapātoti aggahitaaggo,",
  "tika-vin07t2:380_1": "aparibhuttoti attho.",
  "tika-vin07t2:380_2": "Kahāpaṇagghanako hotīti iminā dāyakehi bahubyañjanena sampādetvā sakkaccaṁ dinnabhāvaṁ dīpeti.",
  "tika-vin07t2:380_3": "Thālaketi saṅghike kaṁsādimaye thālake,",
  "tika-vin07t2:380_4": "pattopi ettha saṅgayhati.",
  "tika-vin07t2:380_5": "Na vaṭṭatīti iminā dukkaṭanti dasseti.",
  "tika-vin07t2:380_6": "Dāmarikacorassāti rajjaṁ patthentassa pākaṭacorassa.",
  "tika-vin07t2:380_7": "Adīyamānepi “na dentī”ti kujjhantīti sambandho.",
  "tika-vin07t2:380_8": "Āmisassa dhammassa ca alābhena attano parassa ca antare sambhavantassa chiddassa ca vivarassa paṭisantharaṇaṁ pidahanaṁ paṭisanthāro,",
  "tika-vin07t2:380_9": "so pana dhammāmisavasena duvidho.",
  "tika-vin07t2:380_10": "Tattha āmisapaṭisanthāraṁ sandhāya “kassa kātabbo,",
  "tika-vin07t2:380_11": "kassa na kātabbo”ti vuttaṁ.",
  "tika-vin07t2:380_12": "“Āgantukassa vā…pe…",
  "tika-vin07t2:380_13": "kattabbo yevā”ti saṅkhepato vuttamatthaṁ pākaṭaṁ kātuṁ āgantukaṁ tāvātiādimāha.",
  "tika-vin07t2:380_14": "Khīṇaparibbayanti iminā agatibhāvaṁ kāruññabhājanatañca dasseti,",
  "tika-vin07t2:380_15": "tena ca tabbidhurānaṁ samiddhānaṁ dāyakādīnaṁ āgantukattepi dātuṁ na vaṭṭatīti siddhaṁ hoti.",
  "tika-vin07t2:380_16": "Taṇḍulādimhi dātabbe sati “avelāyaṁ…pe…",
  "tika-vin07t2:380_17": "na vattabbo”ti vuttaṁ.",
  "tika-vin07t2:380_18": "“Apaccāsīsantenā”ti vatvā paccāsīsanappakāraṁ dassetuṁ manussā nāmātiādi vuttaṁ.",
  "tika-vin07t2:380_19": "Ananuññātānaṁ pana apaccāsīsantenāpi dātuṁ na vaṭṭati saddhādeyyavinipātattā,",
  "tika-vin07t2:380_20": "paccāsīsāya pana sati kuladūsanampi hoti.",
  "tika-vin07t2:381_0": "Ubbāsetvāti samantato tiyojanaṁ vilumpante manusse palāpetvā.",
  "tika-vin07t2:381_1": "Varapotthakacittattharaṇanti anekappakāraitthipurisādiuttamarūpavicittaṁ attharaṇaṁ.",
  "tika-vin07t2:382_0": "187.",
  "tika-vin07t2:382_1": "Sattarasavaggiyesu pubbe ekassa aṅgulipatodakena māritattā sesesu soḷasajanesu udaraṁ āruhitvā nisinnamekaṁ ṭhapetvā “sesāpi pannarasa janā”ti vuttaṁ.",
  "tika-vin07t2:382_2": "Adūhalapāsāṇā viyāti adūhale āropitapāsāṇā viya.",
  "tika-vin07t2:382_3": "Kammādhippāyāti tajjanīyādikammakaraṇādhippāyā.",
  "tika-vin07t2:383_0": "Āvāhetvāti āvisāpetvā.",
  "tika-vin07t2:383_1": "Rūpaṁ katvā hatthapādādīni chindantīti tasmiṁ piṭṭhādimaye rūpe amanussaṁ āvāhetvā tassa hatthapādādīni chindanti.",
  "tika-vin07t2:383_2": "Sakkaṁ devarājānaṁ māreyyāti idaṁ sambhāvanavasena vuttaṁ.",
  "tika-vin07t2:383_3": "Na hi tādisā mahānubhāvā yakkhā satthaghātārahā honti devāsurayuddhepi tesaṁ satthappahārena maraṇābhāvā.",
  "tika-vin07t2:384_0": "188.",
  "tika-vin07t2:384_1": "Pahāro na dātabboti sambandho.",
  "tika-vin07t2:384_2": "Amanussaṁ kodhacittena paharantassa dukkaṭameva.",
  "tika-vin07t2:384_3": "Cikicchādhippāyena paharantassa anācāroti gahetabbo.",
  "tika-vin07t2:384_4": "Tālapaṇṇaṁ…pe…",
  "tika-vin07t2:384_5": "bandhitabbanti amanussā tālapaṇṇabandhanena palāyantīti katvā vuttaṁ,",
  "tika-vin07t2:384_6": "idañca gihīnaṁ vejjakammavasena kātuṁ na vaṭṭati.",
  "tika-vin07t2:385_0": "189.Yo rukkhena otthatopi na maratītiādīsu yaṁ vattabbaṁ,",
  "tika-vin07t2:385_1": "taṁ bhūtagāmasikkhāpadaṭṭhakathāyaṁ sayameva vakkhati,",
  "tika-vin07t2:385_2": "taṁ tattheva gahetabbaṁ.",
  "tika-vin07t2:386_0": "190.Dabbūpakaraṇānīti kehici chinditvā ṭhapitāni sapariggahitāni sandhāya vuttaṁ.",
  "tika-vin07t2:386_1": "Tattha hi ṭhānācāvanābhāvena vināsādhippāyassa dukkaṭaṁ vuttaṁ.",
  "tika-vin07t2:386_2": "Khiḍḍādhippāyenāpi dukkaṭanti sukkhatiṇādīsu aggikaraṇaṁ sandhāya vuttaṁ,",
  "tika-vin07t2:386_3": "allesu pana kīḷādhippāyenapi karontassa pācittiyameva.",
  "tika-vin07t2:386_4": "Paṭipakkhabhūto,",
  "tika-vin07t2:386_5": "paṭimukhaṁ gacchanto vā aggi paṭaggi,",
  "tika-vin07t2:386_6": "tassa allatiṇādīsupi dānaṁ anuññātaṁ,",
  "tika-vin07t2:386_7": "taṁ dentena dūrato āgacchantaṁ dāvaggiṁ disvā vihārassa samantato ekakkhaṇe adatvā ekadesato paṭṭhāya",
  "tika-vin07t2:386_8": "vihārassa samantato saṇikaṁ jhāpetvā yathā mahantopi aggi vihāraṁ pāpuṇituṁ na sakkoti,",
  "tika-vin07t2:386_9": "evaṁ vihārassa samantā abbhokāsaṁ katvā paṭaggi dātabbo,",
  "tika-vin07t2:386_10": "so dāvaggino paṭipathaṁ gantvā ekato hutvā tena saha nibbāti.",
  "tika-vin07t2:386_11": "Parittakaraṇanti samantā rukkhatiṇādicchedanaparikhākhaṇanādiārakkhakaraṇaṁ,",
  "tika-vin07t2:386_12": "tenāha tiṇakuṭikānaṁ samantā bhūmitacchanantiādi.",
  "tika-vin07t2:387_0": "191.Khettameva otiṇṇattā pārājikanti dvīsu ekassāpi antogadhattā “dvīhī”ti vuttakhette ekassāpi otiṇṇattā pārājikaṁ,",
  "tika-vin07t2:387_1": "“dvīhi eva mārehi na ekenā”ti niyamite pana ekeneva mārite natthi pārājikanti vadanti,",
  "tika-vin07t2:387_2": "evaṁ dve eva purisātiādīsupi.",
  "tika-vin07t2:387_3": "Pubbe katasīsacchedapayogato añño payogo jīvitindriyupacchedako na upalabbhati,",
  "tika-vin07t2:387_4": "paṭhamena payogenassa jīvitindriyaṁ upacchijjatīti “sīsacchedakassā”ti vuttaṁ,",
  "tika-vin07t2:387_5": "yaṁ pana sāratthadīpaniyaṁ “jīvitindriyassa avijjamānattā”ti kāraṇaṁ vuttaṁ,",
  "tika-vin07t2:387_6": "taṁ akāraṇaṁ jīvitindriyasannissitacittasantatiṁ vinā ukkhipanasannirujjhanādivasappavattassa gamanassa asambhavato.",
  "tika-vin07t2:387_7": "Na hi vāyuvegena paṇṇapaṭādayo viya kāyo gacchati,",
  "tika-vin07t2:387_8": "na ca ukkhipane pavattāva cittajaviññattiādayova nikkhipanādinopi hetubhūtāti sakkā vattuṁ vicchinditvā pavattanato.",
  "tika-vin07t2:387_9": "Pubbe anāhitavegāpi hi kāci sarīsapajāti dvidhā chinnā chedanamattā dvīhi vibhāgehi katipayakkhaṇaṁ dvīsu disāsu gacchati,",
  "tika-vin07t2:387_10": "tattha ca yasmiṁ bhāge hadayavatthu tiṭṭhati,",
  "tika-vin07t2:387_11": "tatraṭṭhaṁ pañcadvārāvajjanacittaṁ dvīsupi bhāgesu kāyappasāde ghaṭṭitaṁ phoṭṭhabbaṁ ālambitvā uppajjati,",
  "tika-vin07t2:387_12": "tato tadārammaṇameva yathārahamekasmiṁ bhāge ekadā aññasmiṁ aññadāti evaṁ pariyāyena kāyaviññāṇaṁ uppajjati,",
  "tika-vin07t2:387_13": "tato hadayavatthusmiṁyeva sampaṭicchanādivīthicittāni bhavaṅgantaritāni manodvāravīthiviññāṇāni ca viññattijanakāni uppajjanti,",
  "tika-vin07t2:387_14": "ye hi ubhayabhāgā gacchanti vā calanti vā phandanti vā.",
  "tika-vin07t2:387_15": "Cittassa pana lahuparivattiyā ekakkhaṇe ubhayabhāgāpi calantā viya upaṭṭhahanti,",
  "tika-vin07t2:387_16": "seyyathāpi nāma kukkuḷādinarakesu nimuggasakalasarīrassa sattassa ekasmiṁ khaṇe sakalasarīrepi kāyaviññāṇadukkhaṁ uppajjamānaṁ viya upaṭṭhāti,",
  "tika-vin07t2:387_17": "evaṁsampadamidaṁ daṭṭhabbaṁ,",
  "tika-vin07t2:387_18": "tato pana yasmiṁ bhāge jīvitindriyaṁ sasesakammajarūpaṁ nirujjhati,",
  "tika-vin07t2:387_19": "tattha kāyaviññāṇaṁ nappavattati,",
  "tika-vin07t2:387_20": "hadayavatthusahitabhāgeyeva yāva jīvitindriyanirodhā pavattati.",
  "tika-vin07t2:388_0": "Nanu narakādīsu ekābaddhe sarīre sabbattha pariyāyena kāyaviññāṇasamuppatti yuttā hotu,",
  "tika-vin07t2:388_1": "dvidhā hutvā vicchinne pana bhāgadvaye kathanti?",
  "tika-vin07t2:388_2": "Nāyaṁ doso.",
  "tika-vin07t2:388_3": "Sarīre hi ekābaddhatā nāma paramatthadhammabyatirittā kāci natthi paravādīnaṁ avayavīādi viya,",
  "tika-vin07t2:388_4": "kammādiekakāraṇapuñjāyattatāya bahūnaṁ sahuppattiyeva ekābaddhatā.",
  "tika-vin07t2:388_5": "Tattha ca satthappahārādiviruddhapaccayopanipātena vibhinnānampi kammādiekakāraṇānaṁ puñjāyattatā na vigacchati,",
  "tika-vin07t2:388_6": "yāva sā na vigacchati,",
  "tika-vin07t2:388_7": "tāva avicchinnāva tattha viññāṇappavatti.",
  "tika-vin07t2:388_8": "Vibhinnānaṁ pana kammajarūpānaṁ aññesañca sesatisantatirūpānañca upatthambhanabhāvena ciraṁ pavattituṁ na sakkonti,",
  "tika-vin07t2:388_9": "yāva ca dharanti,",
  "tika-vin07t2:388_10": "tāva viññāṇapaccayā honti,",
  "tika-vin07t2:388_11": "viññāṇena ca tesaṁ calanagamanādidesantaruppatti.",
  "tika-vin07t2:388_12": "Tasmā kabandhassapi dhāvakkhaṇe saviññāṇajīvitindriyaṁ attheva,",
  "tika-vin07t2:388_13": "tañca sīsacchedakappayogeneva sīghaṁ patati,",
  "tika-vin07t2:388_14": "tato aññappayogassa sarīre visesuppādanato puretarameva paṭhameneva kiccanipphattito sīsacchedakasseva kammabaddhoti gahetabbo.",
  "tika-vin07t2:388_15": "Evarūpānīti kabandhavatthusadisāni.",
  "tika-vin07t2:388_16": "Imassa vatthussāti āghātanavatthussa.",
  "tika-vin07t2:388_17": "Atthadīpaneti ekena purisena payogena vā māritatāsaṅkhātassa atthassa dīpane.",
  "tika-vin07t2:389_0": "192.",
  "tika-vin07t2:389_1": "Pānaparibhogena vaṭṭatīti sambandho.",
  "tika-vin07t2:389_2": "Evaṁ pana vuttattā “loṇasovīrakaṁ yāmakālika”nti keci vadanti,",
  "tika-vin07t2:389_3": "keci pana “gilānānaṁ pākatikameva,",
  "tika-vin07t2:389_4": "agilānānaṁ pana udakasambhinna”nti vuttattā “guḷaṁ viya sattāhakālika”nti.",
  "tika-vin07t2:390_0": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:391_0": "Tatiyapārājikavaṇṇanānayo niṭṭhito.",
  "tika-vin07t2:392_0": "4. Catutthapārājikaṁ",
  "tika-vin07t2:393_0": "Vaggumudātīriyabhikkhuvatthuvaṇṇanā",
  "tika-vin07t2:394_0": "193.Adhiṭṭhemāti saṁvidahāma.",
  "tika-vin07t2:394_1": "Iriyāpathaṁ saṇṭhapetvāti padhānānurūpaṁ katvā.",
  "tika-vin07t2:394_2": "Anāgatasambandhe pana asatīti bhāsito bhavissatīti pāṭhasesaṁ katvā anāgatasambandhe asati.",
  "tika-vin07t2:394_3": "Bhāsitoti atītavacanaṁ kathaṁ anāgatavacanena sambandhamupagacchatīti āha lakkhaṇaṁ panātiādi.",
  "tika-vin07t2:394_4": "Īdise hi ṭhāne dhātusambandhe paccayāti iminā lakkhaṇena dhātvatthasambandhe sati ayathākālavihitāpi",
  "tika-vin07t2:394_5": "paccayā sādhavo bhavantīti saddasatthavidū vadanti.",
  "tika-vin07t2:395_0": "194.Vaṇṇavāti iminā abhinavuppannavaṇṇatā vuttā.",
  "tika-vin07t2:395_1": "Pasannamukhavaṇṇāti iminā mukhavaṇṇassa atipaṇītatā vuttā.",
  "tika-vin07t2:395_2": "Vippasannacchavivaṇṇāti iminā pakatisarīravaṇṇasseva yathāvuttanayena vippasannatā vuttā.",
  "tika-vin07t2:395_3": "Yasmā indriyānaṁ upādārūpattā nissayavaseneva pīṇananti āha “abhiniviṭṭhokāsassa paripuṇṇattā”ti.",
  "tika-vin07t2:395_4": "Pañcappasādānaṁ viya hadayarūpassāpi paripuṇṇatā vuttāyevāti āha “manacchaṭṭhānaṁ indriyāna”nti.",
  "tika-vin07t2:395_5": "Uddesaṁ paripucchaṁ anuyuñjantā imaṁ sarīrasobhaṁ neva pāpuṇiṁsūti sambandho.",
  "tika-vin07t2:395_6": "Yathā tanti ettha tanti nipātamattaṁ.",
  "tika-vin07t2:395_7": "Catucakkanti ettha pavattanaṭṭhena iriyāpathova cakkanti vutto.",
  "tika-vin07t2:396_0": "195.Upalabbhantīti dissanti,",
  "tika-vin07t2:396_1": "ñāyantīti attho.",
  "tika-vin07t2:396_2": "Pacantoti pīḷento,",
  "tika-vin07t2:396_3": "gehādīni vā sayaṁ ḍahanto,",
  "tika-vin07t2:396_4": "aññehi vā pācento.",
  "tika-vin07t2:396_5": "Uddhateti uddhaccapakatike.",
  "tika-vin07t2:396_6": "Unnaḷeti uggatanaḷasadisena uggatatucchamānena sahite.",
  "tika-vin07t2:396_7": "Capaleti pattacīvaramaṇḍanādinā cāpallena yutte.",
  "tika-vin07t2:396_8": "Mukhareti kharavacane.",
  "tika-vin07t2:396_9": "Pākatindriyeti asaṁvutattā gihikāle viya pakatiyaṁ ṭhitindriye.",
  "tika-vin07t2:396_10": "Iriyāpathasaṇṭhapanādīnīti ādi-",
  "tika-vin07t2:396_11": "saddena paccayapaṭisevanasāmantajappānaṁ gahaṇaṁ veditabbaṁ.",
  "tika-vin07t2:396_12": "Paramasallekhavuttīhi mahāariyavaṁsehi bhikkhūhi nivutthasenāsanāni lokasammatasenāsanāni nāma.",
  "tika-vin07t2:396_13": "Paripācetunti vimhāpanavasena pariṇāmetuṁ.",
  "tika-vin07t2:396_14": "Bhikkhācāre asampajjamāneti idaṁ janapadacārikaṁcarantīti iminā sambandhitabbaṁ,",
  "tika-vin07t2:396_15": "na pana pāḷiṁ vācentotiādīhi,",
  "tika-vin07t2:396_16": "tāni pana padāni attano nirantaravāsaṭṭhānepi janapadesupi kattabbakiccadassanavasena vuttāni,",
  "tika-vin07t2:396_17": "tāni ca te vattasīsena karonti,",
  "tika-vin07t2:396_18": "na lābhanimittaṁ,",
  "tika-vin07t2:396_19": "tenāha tantītiādi.",
  "tika-vin07t2:396_20": "Kicchenāti imasseva vevacanaṁ kasirenāti.",
  "tika-vin07t2:396_21": "Tadubhayampi pāramīpūraṇavāyāmaṁ sandhāya vuttaṁ.",
  "tika-vin07t2:396_22": "Sādhāraṇaparikkhārabhāvenāti saṅghikaparikkhārabhāvena.",
  "tika-vin07t2:396_23": "Tathābhāvato thenetvāti avissajjiyaavebhaṅgiyabhāvato thenetvā,",
  "tika-vin07t2:396_24": "na ṭhānācāvanavasenāti adhippāyo,",
  "tika-vin07t2:396_25": "tenāha “kuladūsakadukkaṭaṁ āpajjatī”ti.",
  "tika-vin07t2:396_26": "Asantanti imassa abhūtanti idaṁ kāraṇavacanaṁ,",
  "tika-vin07t2:396_27": "anuppannattā avijjamānanti attho.",
  "tika-vin07t2:396_28": "Kitavassevāti kitavassa sakuṇagahaṇamiva.",
  "tika-vin07t2:396_29": "Kerāṭikassāti saṭhassa.",
  "tika-vin07t2:396_30": "Samaṇoti gottamattaṁ anubhonti dhārentīti gotrabhuno,",
  "tika-vin07t2:396_31": "nāmamattasamaṇāti attho.",
  "tika-vin07t2:396_32": "Dujjānaparicchedanti anantadukkhattā “ettakaṁ dukkha”nti saṅkhyāvasena paricchinditvā ñātuṁ sabbaññutaññāṇenāpi dukkaraṁ,",
  "tika-vin07t2:396_33": "na pana sarūpavasena ñātuṁ buddhañāṇassa avisayabhāvā.",
  "tika-vin07t2:397_0": "Adhimānavatthuvaṇṇanā",
  "tika-vin07t2:398_0": "196.Arahatteti aggaphale.",
  "tika-vin07t2:398_1": "Ñāṇacakkhunāti paccavekkhaṇañāṇasaṅkhātena cakkhunā,",
  "tika-vin07t2:398_2": "atha vā phalacittasampayutteneva ñāṇacakkhunā.",
  "tika-vin07t2:398_3": "Attanā sampayuttenāpi hi ñāṇena asammohato sayaṁ diṭṭhaṁ nāma hoti,",
  "tika-vin07t2:398_4": "tathā tasmiṁ adiṭṭheti attho.",
  "tika-vin07t2:398_5": "Sabbesaṁ kilesānaṁ pahāyakavasena ājānāti,",
  "tika-vin07t2:398_6": "samantato sabbena vā pakārena jānātīti “aññā”ti aggamaggo vuccati,",
  "tika-vin07t2:398_7": "tadupacārena pana tapphalampīti āha “aññaṁ byākariṁsūti arahattaṁ byākariṁsū”ti.",
  "tika-vin07t2:398_8": "Antarā ṭhapetīti sekhabhūmiyaṁ adhimāno ṭhapeti.",
  "tika-vin07t2:398_9": "Kilesasamudācāraṁ apassantoti purimamaggattayavajjhānaṁyeva kilesānaṁ vasena vuttaṁ,",
  "tika-vin07t2:398_10": "na bhavarāgādīnaṁ.",
  "tika-vin07t2:399_0": "Savibhaṅgasikkhāpadavaṇṇanā",
  "tika-vin07t2:400_0": "197.",
  "tika-vin07t2:400_1": "Pakatimanussehi uttaritarānaṁ buddhādiuttamapurisānaṁ adhigamadhammo uttarimanussadhammoti āha uttarimanussānantiādi.",
  "tika-vin07t2:400_2": "Pāḷiyaṁ “atthi ca me ete dhammā mayī”ti ettha meti idaṁ padapūraṇamattaṁ.",
  "tika-vin07t2:400_3": "Adhigantabbato adhigamasaṅkhātassa jhānādino pucchā adhigamapucchā,",
  "tika-vin07t2:400_4": "sā ca jhānādīsu sāmaññato pavattāti idāni tattha paṭhamajjhānaṁ vā dutiyādīsu aññataraṁ vā tatthāpi kasiṇādiārammaṇesu",
  "tika-vin07t2:400_5": "kataramārammaṇaṁ jhānaṁ vā lokuttaresu ca sotāpattimaggaṁ vā sakadāgāmimaggādīsu aññataraṁ vā tatthāpi",
  "tika-vin07t2:400_6": "suññatavimokkhaṁ vā appaṇihitavimokkhādīsu aññataraṁ vāti evaṁ paccekaṁ bhedaniddhāraṇavasena pucchanākāraṁ",
  "tika-vin07t2:400_7": "dassetuṁ pāḷiyaṁ “puna katamesaṁ tvaṁ dhammānaṁ lābhī”ti ayaṁ pucchā dassitāti daṭṭhabbā,",
  "tika-vin07t2:400_8": "tenāha paṭhamamaggādīsūtiādi.",
  "tika-vin07t2:400_9": "Yāya anukkamapaṭipattiyā lokuttaro adhigamo āgacchati,",
  "tika-vin07t2:400_10": "sā pubbabhāgapaṭipatti āgamanapaṭipadā.",
  "tika-vin07t2:400_11": "Na sujjhatīti pucchiyamāno paṭipattikkamaṁ ullaṅghitvā katheti.",
  "tika-vin07t2:400_12": "Apanetabboti tayā vuttakkamenāyaṁ na sakkā adhigantunti adhigatamānato apanetabbo.",
  "tika-vin07t2:400_13": "Sannihitesu kappiyesupi catūsu paccayesu alaggattā “ākāse pāṇisamena cetasā”ti vuttaṁ.",
  "tika-vin07t2:400_14": "Vuttasadisaṁ byākaraṇaṁ hotīti yojanā.",
  "tika-vin07t2:400_15": "Khīṇāsavapaṭipattisadisā paṭipadā hoti suvikkhambhitakilesattā.",
  "tika-vin07t2:400_16": "Idañca arahattaṁ paṭijānantassa vasena vuttaṁ,",
  "tika-vin07t2:400_17": "tenāha khīṇāsavassa nāmātiādi.",
  "tika-vin07t2:400_18": "Evaṁ suvikkhambhitakilesassa vattanasekkhadhammapaṭijānanaṁ iminā bhayuppādanena,",
  "tika-vin07t2:400_19": "ambilādidassane kheḷuppādādinā ca na sakkā vīmaṁsituṁ,",
  "tika-vin07t2:400_20": "tasmā tassa vacaneneva taṁ saddhātabbaṁ.",
  "tika-vin07t2:400_21": "Ayaṁ bhikkhu sampannabyākaraṇoti idaṁ na kevalaṁ abhāyanakameva sandhāya vuttaṁ ekaccassa sūrajātikassa puthujjanassāpi abhāyanato,",
  "tika-vin07t2:400_22": "rajjanīyārammaṇānaṁ badarasāḷavādiambilamaddanādīnaṁ upanayanepi kheḷuppādāditaṇhāpavattarahitaṁ sabbathā susodhitameva sandhāya vuttanti gahetabbaṁ.",
  "tika-vin07t2:401_0": "Asantaguṇasambhāvanalakkhaṇā pāpicchāti āha yā sā idhekaccotiādi. Ādi-",
  "tika-vin07t2:401_1": "saddena assaddhotiādipāṭhaṁ saṅgaṇhāti.",
  "tika-vin07t2:401_2": "Sāmaññaṁ dupparāmaṭṭhanti samaṇadhammasaṅkhātaṁ sāmaññaṁ khaṇḍasīlāditāya dupparāmaṭṭhaṁ duṭṭhu gahitaṁ",
  "tika-vin07t2:401_3": "nirayāya nirayadukkhāya taṁ puggalaṁ tattha niraye upakaḍḍhati nibbattāpetīti attho.",
  "tika-vin07t2:401_4": "Sithiloti olīyitvā karaṇena sithilagāhena kato,",
  "tika-vin07t2:401_5": "sathena vā sāṭheyyena ādiṇṇo sithilo.",
  "tika-vin07t2:401_6": "Paribbajoti samaṇabhāvo.",
  "tika-vin07t2:401_7": "Bhiyyoti pubbe vijjamānānaṁ rāgarajādīnaṁ upari aparampi rajaṁ ākiratīti attho.",
  "tika-vin07t2:401_8": "Bhikkhubhāvoti adhammikapaṭiññāmattasiddho bhikkhubhāvo.",
  "tika-vin07t2:401_9": "Ajānamevāti ettha eva-",
  "tika-vin07t2:401_10": "saddo avadhāraṇe ajānanto evāti,",
  "tika-vin07t2:401_11": "“ajānameva”ntipi pāṭho,",
  "tika-vin07t2:401_12": "tattha pana evaṁ jānāmi evaṁ passāmīti yojetabbaṁ.",
  "tika-vin07t2:402_0": "Padabhājanīyavaṇṇanā",
  "tika-vin07t2:403_0": "199.Evanti ca paṭhamajjhānādiparāmasanaṁ paṭhamajjhānaṁ jānāmi dutiyādijhānanti.",
  "tika-vin07t2:403_1": "Asubhajjhānādīnīti ādi-",
  "tika-vin07t2:403_2": "saddena kāyagatāsatijjhānaṁ kasiṇajjhānaṁ kasiṇamūlakāni āruppajjhānāni ca saṅgaṇhāti.",
  "tika-vin07t2:403_3": "Vimokkhoti catubbidho maggo,",
  "tika-vin07t2:403_4": "tassa saguṇato suññatādināmaṁ dassento āha so panāyantiādi.",
  "tika-vin07t2:403_5": "Maggo hi nāma pañcahi kāraṇehi nāmaṁ labhati sarasena vā paccanīkena vā saguṇena vā ārammaṇena vā āgamanena vā.",
  "tika-vin07t2:403_6": "Sace hi saṅkhārupekkhā aniccato saṅkhāre sammasitvā vuṭṭhāti,",
  "tika-vin07t2:403_7": "maggo animittavimokkhena vimuccati.",
  "tika-vin07t2:403_8": "Sace dukkhato sammasitvā vuṭṭhāti,",
  "tika-vin07t2:403_9": "appaṇihitavimokkhena vimuccati.",
  "tika-vin07t2:403_10": "Sace anattato sammasitvā vuṭṭhāti,",
  "tika-vin07t2:403_11": "suññatavimokkhena vimuccati,",
  "tika-vin07t2:403_12": "idaṁ sarasato nāmaṁ nāma.",
  "tika-vin07t2:403_13": "Yasmā panesa saṅkhāresu aniccānupassanāya niccanimittaṁ pajahanto āgato,",
  "tika-vin07t2:403_14": "tasmā animitto.",
  "tika-vin07t2:403_15": "Dukkhānupassanāya sukhasaññaṁ paṇidhiṁ patthanaṁ pahāya āgatattā appaṇihito.",
  "tika-vin07t2:403_16": "Anattānupassanāya attasaññaṁ pahāya attasuññatādassanavasena suññatā hoti,",
  "tika-vin07t2:403_17": "idaṁ paccanīkato nāmaṁ nāma.",
  "tika-vin07t2:403_18": "Rāgādīhi panesa suññatattā suññato,",
  "tika-vin07t2:403_19": "rūpanimittādīnaṁ,",
  "tika-vin07t2:403_20": "rāganimittādīnaṁ eva vā abhāvena animitto,",
  "tika-vin07t2:403_21": "rāgapaṇidhiādīnaṁ abhāvato appaṇihitoti vuccati,",
  "tika-vin07t2:403_22": "idaṁ assa saguṇato nāmaṁ.",
  "tika-vin07t2:403_23": "Rāgādisuññaṁ animittaṁ appaṇihitañca nibbānaṁ ārammaṇaṁ karotīti suññato animitto appaṇihitoti vuccati,",
  "tika-vin07t2:403_24": "idamassa ārammaṇato nāmaṁ.",
  "tika-vin07t2:403_25": "Āgamanaṁ pana duvidhaṁ vipassanāgamanaṁ maggāgamanañca.",
  "tika-vin07t2:403_26": "Tattha magge vipassanāgamanameva,",
  "tika-vin07t2:403_27": "phale pana maggānantare maggāgamanaṁ,",
  "tika-vin07t2:403_28": "phalasamāpattiyaṁ vipassanāgamanampi.",
  "tika-vin07t2:403_29": "Anattānupassanāvasena maggo suññato aniccadukkhānupassanāhi animitto appaṇihitoti evaṁ vipassanā attano nāmaṁ maggassa deti,",
  "tika-vin07t2:403_30": "maggo phalassāti idaṁ āgamanato nāmaṁ.",
  "tika-vin07t2:404_0": "Suññattāti vivittattā.",
  "tika-vin07t2:404_1": "Rāgādayova patiṭṭhānaṭṭhena paṇidhīti āha “rāgadosamohapaṇidhīna”nti.",
  "tika-vin07t2:404_2": "Imissā vijjāyāti dibbacakkhuvijjāyātiādinā ekekavijjaṁ sandhāya vadanti.",
  "tika-vin07t2:404_3": "Evaṁ ekissāpi nāmaṁ aggahetvāpi tā eva sandhāya “vijjānaṁ lābhimhī”ti bhaṇantopi pārājiko hotīti saṅkhepaṭṭhakathāyaṁ adhippāyo.",
  "tika-vin07t2:404_4": "Vatthuvijjādīni pana sandhāya vadanto na hoti.",
  "tika-vin07t2:404_5": "Ekekakoṭṭhāsavasenāti mahāaṭṭhakathāyaṁ vuttanayena lokuttaravisesaṁ akatvā kevalaṁ “satipaṭṭhānānaṁ lābhī”ti ekekakoṭṭhāsavasenāti adhippāyo.",
  "tika-vin07t2:404_6": "Tatthāti tesu koṭṭhāsesu.",
  "tika-vin07t2:404_7": "Kilesānaṁ pahānaṁ nāma abhāvamattampi lokuttarakiccattā lokuttaranti samatthetuṁ taṁ panātiādi vuttaṁ.",
  "tika-vin07t2:404_8": "Rāgā cittaṁ vinīvaraṇatāti rāgato cittassa vinīvaraṇatā,",
  "tika-vin07t2:404_9": "tato rāgato vimuttattā eva vītarāganīvaraṇatāti attho,",
  "tika-vin07t2:404_10": "yā ca pañca vijjāti yojetabbaṁ.",
  "tika-vin07t2:404_11": "Na āgatāti idha padabhājane “ñāṇanti tisso vijjā”ti vuttattā sesā pañca vijjā na āgatāti attho.",
  "tika-vin07t2:404_12": "Nibbattitalokuttarattāti lokiyadhammasādhāraṇasaṅkhatassāpi abhāvā lokiyehi sabbathā asammissalokuttarattā.",
  "tika-vin07t2:404_13": "Aññanti saṅkhepaṭṭhakathādiṁ vadanti,",
  "tika-vin07t2:404_14": "tampi tattheva paṭikkhittanti sambandho.",
  "tika-vin07t2:405_0": "200.Punaānetvā paṭhamajjhānādīhi na yojitanti ettha “paṭhamajjhānenāti pāṭho”ti keci vadanti,",
  "tika-vin07t2:405_1": "taṁ yuttameva ādi-",
  "tika-vin07t2:405_2": "saddena gahetabbassa jhānassa abhāvā.",
  "tika-vin07t2:405_3": "Paṭhamajjhānamūlakañhi ekameva khaṇḍacakkaṁ.",
  "tika-vin07t2:405_4": "Kattusādhanopi bhaṇita-",
  "tika-vin07t2:405_5": "saddo hotīti āha atha vātiādi.",
  "tika-vin07t2:405_6": "Yena cittena musā bhaṇati,",
  "tika-vin07t2:405_7": "teneva cittena na sakkā “musā bhaṇāmī”ti jānituṁ,",
  "tika-vin07t2:405_8": "antarantarā pana aññāhi manodvāravīthīhi “musā bhaṇāmī”ti jānātīti vuttaṁ “bhaṇantassa hoti musā bhaṇāmī”ti.",
  "tika-vin07t2:405_9": "Ayamettha attho dassitoti tīhi aṅgehi samannāgato musāvādoti ayamattho dassito.",
  "tika-vin07t2:405_10": "Davāti sahasā.",
  "tika-vin07t2:405_11": "Ravāti aññaṁ vattukāmassa khalitvā aññabhaṇanaṁ.",
  "tika-vin07t2:405_12": "Taṁ jānātīti taṁñāṇaṁ,",
  "tika-vin07t2:405_13": "tassa bhāvo taṁñāṇatā,",
  "tika-vin07t2:405_14": "ñāṇassa visayavisayībhāvena attasaṁvedananti attho.",
  "tika-vin07t2:405_15": "Ñāṇasamodhānanti bahūnaṁ ñāṇānaṁ ekasmiṁ khaṇe samodhānaṁ,",
  "tika-vin07t2:405_16": "sahuppattīti attho.",
  "tika-vin07t2:405_17": "Yena cittena “musā bhaṇissa”nti jānātīti idaṁ pubbabhāgacetanañca sanniṭṭhānacetanañca ekato katvā vuttaṁ.",
  "tika-vin07t2:405_18": "Yena cittena pubbabhāgacetanābhūtena sanniṭṭhānacetanābhūtena ca visaṁvāditabbasattasaṅkhāre jānāti,",
  "tika-vin07t2:405_19": "yena cittena musā bhaṇissanti attho.",
  "tika-vin07t2:405_20": "Teneva…pe…",
  "tika-vin07t2:405_21": "pariccajitabbāti teneva cittena “evaṁ ahaṁ musā bhaṇāmī”ti vā “bhaṇita”nti vā tadeva musāvādacittamārammaṇaṁ",
  "tika-vin07t2:405_22": "katvā bhikkhu jānātīti evaṁ pubbāparasanniṭṭhānacetanākkhaṇesu tīsu ekeneva cittena ñāṇavisayañca ñāṇañcāti",
  "tika-vin07t2:405_23": "ubhayampi ekakkhaṇe puggalo jānātīti ayaṁ taṁñāṇatā pariccajitabbā visayasseva tadā pakāsanatoti adhippāyo,",
  "tika-vin07t2:405_24": "tenāha na hītiādi.",
  "tika-vin07t2:405_25": "Yadi ñāṇassa attano sarūpaṁ na ñāyati,",
  "tika-vin07t2:405_26": "kathaṁ pacchimaṁ cittaṁ jānātīti āha purimaṁ purimantiādi.",
  "tika-vin07t2:405_27": "Tattha bhaṇissāmītiādinā tīsu kālesu uppannaṁ purimapurimacittaṁ attānaṁ visayaṁ katvā uppajjamānassa",
  "tika-vin07t2:405_28": "pacchimassa pacchimassa cittassa tathā uppattiyā paccayo hotīti attho.",
  "tika-vin07t2:405_29": "Tenāti yena kāraṇena tīsu khaṇesu cittāni tadaññeheva cittehi jānitabbāni,",
  "tika-vin07t2:405_30": "tāni ca purimapurimacitteneva avassaṁ uppajjanti,",
  "tika-vin07t2:405_31": "tena kāraṇenāti attho.",
  "tika-vin07t2:405_32": "Tasmiṁ satīti bhaṇissāmīti pubbabhāge sati.",
  "tika-vin07t2:405_33": "Sesadvayanti bhaṇāmi,",
  "tika-vin07t2:405_34": "bhaṇitanti idaṁ dvayaṁ na hessatīti etaṁ natthīti yojanā hotiyevāti attho.",
  "tika-vin07t2:405_35": "Ekaṁ viya pakāsatīti bhinnakkhaṇānampi nirantaruppattiyā “tadeveda”nti gahetabbataṁ sandhāya vadati.",
  "tika-vin07t2:406_0": "Balavadhammavinidhānavasenāti balavagāhassa vinidhānavasena.",
  "tika-vin07t2:406_1": "Dubbaladubbalānanti dubbaladubbalānaṁ gāhānaṁ.",
  "tika-vin07t2:406_2": "Sakabhāvapariccajanavasenāti attano santakabhāvassa pariccajanavasena.",
  "tika-vin07t2:407_0": "207.Uttāsitattāti bhayaṁ janetvā viya palāpitattā.",
  "tika-vin07t2:407_1": "Evaṁ palāpito na puna taṁ ṭhānaṁ āgacchatīti āha “puna anallīyanabhāvadassanavasenā”ti. Kheṭa-",
  "tika-vin07t2:407_2": "saddaṁ saddatthavidū uttāsatthe paṭhantīti āha svāyamatthotiādi.",
  "tika-vin07t2:407_3": "Aṇu eva aṇusahagataṁ,",
  "tika-vin07t2:407_4": "aṇuttena vā yuttanti attho.",
  "tika-vin07t2:408_0": "Vattukāmavārakathāvaṇṇanā",
  "tika-vin07t2:409_0": "215.Kevalañhiyanti kevalañhi ayaṁ vāroti ajjhāharitabbaṁ.",
  "tika-vin07t2:409_1": "Taṅkhaṇaññeva jānātīti pakatiyā vacanānantaraṁ vijānanaṁ sandhāya vuttaṁ.",
  "tika-vin07t2:409_2": "Evaṁ pana vacībhedaṁ akatvā “yo imamhā āvāsā paṭhamaṁ pakkamissati,",
  "tika-vin07t2:409_3": "naṁ mayaṁ ‘arahā’ti jānissāmā”ti evaṁ katasaṅketā vihārā paṭhamaṁ pakkamanena tasmiṁ khaṇe avītivattepi",
  "tika-vin07t2:409_4": "nikkhantamattepi pārājikaṁ aññataro bhikkhu “maṁ ‘arahā’ti jānantū”ti tamhā āvāsā paṭhamaṁ pakkāmīti",
  "tika-vin07t2:409_5": "āgatavatthumhi viya.",
  "tika-vin07t2:409_6": "Viññattipatheti kāyavacīviññattīnaṁ gahaṇayogge padese,",
  "tika-vin07t2:409_7": "tena viññattipathaṁ atikkamitvā ṭhito koci dibbena cakkhunā kāyavikāraṁ disvā dibbāya sotadhātuyā vacībhedañca sutvā jānāti,",
  "tika-vin07t2:409_8": "na pārājikanti dīpeti.",
  "tika-vin07t2:409_9": "Pāḷiyaṁ “paṭivijānantassa āpatti pārājikassā”ti imasmiṁ paṭivijānanavāre yasmiṁ akkhare vā uccārite kāyappayoge",
  "tika-vin07t2:409_10": "vā kateyeva ayaṁ paṭhamajjhānaṁ samāpannotiādiatthaṁ paro vijānāti,",
  "tika-vin07t2:409_11": "tato purimesu akkharuccāraṇādippayogesu thullaccayaṁ āpajjitvā pacchimeva paṭivijānanapayogakkhaṇe pārājikaṁ",
  "tika-vin07t2:409_12": "āpajjatīti veditabbaṁ thullaccayassevettha sāmantattā,",
  "tika-vin07t2:409_13": "teneva buddhadattācariyena –",
  "tika-vin07t2:410_0": "“Dukkaṭaṁ paṭhamasseva, sāmantamiti vaṇṇitaṁ;",
  "tika-vin07t2:411_0": "Sesānaṁ pana tiṇṇampi, thullaccayamudīrita”nti –",
  "tika-vin07t2:412_0": "Vuttaṁ,",
  "tika-vin07t2:412_1": "ayañcattho “na paṭivijānantassa āpatti thullaccayassā”ti iminā suttena saṅgahitoti daṭṭhabbo.",
  "tika-vin07t2:412_2": "Uggahaparipucchādivasenātiādinā jhānasamādhiādisaddānamatthesu pubbe akataparicayattā sutvā “atthaṁ īdisa”nti",
  "tika-vin07t2:412_3": "ajānitvā kevalaṁ “visiṭṭho koci samaṇaguṇo anena laddho”ti parena ñātepi pārājikamevāti dasseti.",
  "tika-vin07t2:413_0": "Anāpattibhedakathāvaṇṇanā",
  "tika-vin07t2:414_0": "220.Anullapanādhippāyassāti “evaṁ vutte uttarimanussadhammo mayā pakāsito hotī”ti amanasikatvā “nāhaṁ, āvuso,",
  "tika-vin07t2:414_1": "maccuno bhāyāmī”tiādikaṁ kathentassa.",
  "tika-vin07t2:414_2": "Evaṁ kathento ca vohārato aññaṁ byākaronto nāma hotīti vuttaṁ “aññaṁ byākarontassā”ti.",
  "tika-vin07t2:414_3": "Bhāyantoti “ñatvā garahanti nu kho”ti bhāyanto.",
  "tika-vin07t2:415_0": "Padabhājanīyavaṇṇanānayo niṭṭhito.",
  "tika-vin07t2:416_0": "Vinītavatthuvaṇṇanā",
  "tika-vin07t2:417_0": "223.Sekkhabhūmiyanti iminā jhānabhūmimpi saṅgaṇhāti.",
  "tika-vin07t2:417_1": "Tiṇṇaṁ vivekānanti kāyacittaupadhivivekānaṁ.",
  "tika-vin07t2:417_2": "Piṇḍāya caraṇassa bhojanapariyosānatāya vuttaṁ “yāva bhojanapaayosāna”nti.",
  "tika-vin07t2:417_3": "Antaraghare bhutvā āgacchantassāpi vuttanayeneva sambhāvanicchāya cīvarasaṇṭhāpanādīni karontassa dukkaṭameva,",
  "tika-vin07t2:417_4": "pāḷiyaṁ pana dukkarādivatthūsu “anāpatti anullapanādhippāyassā”ti idaṁ thullaccayenāpi anāpattidassanatthaṁ vuttaṁ.",
  "tika-vin07t2:417_5": "Ullapanādhippāyassāpi hi “nāvuso,",
  "tika-vin07t2:417_6": "dukkaraṁ aññaṁ byākātu”nti vutte thullaccayameva attupanāyikattābhāvatoti daṭṭhabbaṁ.",
  "tika-vin07t2:418_0": "227.Na dānāhaṁ tattha gamissāmīti puna tattha vasitaṭṭhāne na gamissāmi,",
  "tika-vin07t2:418_1": "evaṁ sati paṭhamaṁ gato ayaṁ puna ca nāgato,",
  "tika-vin07t2:418_2": "tasmā arahāti maññissantīti adhippāyo.",
  "tika-vin07t2:418_3": "Taṁ ṭhānanti āvāsaṁ vātiādinā pubbe paricchinnaṭṭhānaṁ.",
  "tika-vin07t2:418_4": "Padasā gamanaṁ sandhāya katikāya katattā yānenātiādi vuttaṁ.",
  "tika-vin07t2:418_5": "Vijjāmayiddhiṁ sandhāya “iddhiyā”ti vuttaṁ ullapanādhippāyassa abhiññiddhiyā asambhavato.",
  "tika-vin07t2:418_6": "Aññamaññaṁ rakkhantīti ullapanādhippāye satipi ekassāpi paṭhamagamanābhāvā rakkhanti.",
  "tika-vin07t2:418_7": "Sace pana katikaṁ katvā nisinnesu ekaṁ dve ṭhapetvā avasesā ullapanādhippāyena ekato gacchanti,",
  "tika-vin07t2:418_8": "gatānaṁ sabbesaṁ pārājikameva.",
  "tika-vin07t2:418_9": "Tesu yassa ullapanādhippāyo natthi,",
  "tika-vin07t2:418_10": "tassa anāpatti.",
  "tika-vin07t2:418_11": "Etanti heṭṭhā vuttaṁ sabbaṁ katikavattaṁ.",
  "tika-vin07t2:418_12": "Nānāverajjakāti nānājanapadavāsino.",
  "tika-vin07t2:418_13": "Saṅghalābhoti yathāvuḍḍhaṁ pāpuṇanakakoṭṭhāso.",
  "tika-vin07t2:418_14": "Ayañca paṭikkhepo avisesetvā karaṇaṁ sandhāya kato,",
  "tika-vin07t2:418_15": "visesetvā pana “ettako asukassā”ti paricchinditvā apaloketvā dātuṁ vaṭṭati.",
  "tika-vin07t2:419_0": "228.Dhammadhātūti sabbaññutaññāṇaṁ,",
  "tika-vin07t2:419_1": "dhammānaṁ sabhāvo vā.",
  "tika-vin07t2:419_2": "Upapattīti attabhāvaṁ sandhāya vadati.",
  "tika-vin07t2:419_3": "Dussaddhāpayā hontīti puthujjane sandhāya vuttaṁ,",
  "tika-vin07t2:419_4": "na lakkhaṇattherādike ariyapuggale.",
  "tika-vin07t2:419_5": "Vituḍentīti vinivijjhitvā ḍenti gacchanti,",
  "tika-vin07t2:419_6": "phāsuḷantarikāyo chiddāvachiddaṁ katvā tāhi gacchantīti nissakkavasena attho.",
  "tika-vin07t2:419_7": "Vitudentīti pāṭhe phāsuḷantarikāhīti ādhāratthe nissakkavacanaṁ.",
  "tika-vin07t2:419_8": "Lohatuṇḍehīti kāḷalohamayehi tuṇḍehi.",
  "tika-vin07t2:419_9": "Acchariyaṁ vatāti garahitabbatāya accharaṁ paharituṁ yuttarūpaṁ.",
  "tika-vin07t2:419_10": "Cakkhubhūtāti lokassa cakkhu viya bhūtā sañjātā,",
  "tika-vin07t2:419_11": "cakkhusadisātipi attho.",
  "tika-vin07t2:419_12": "Tasseva kammassāti yena goghātakakammeneva niraye nibbatto,",
  "tika-vin07t2:419_13": "tassevāti atthe gayhamāne ekāya cetanāya bahupaṭisandhiyo hontīti āpajjati,",
  "tika-vin07t2:419_14": "na cetaṁ yuttaṁ ekassa ambādibījassa anekaṅkuruppatti viyāti taṁ pariharanto āha tassa nānācetanāhi āyūhitassātiādi,",
  "tika-vin07t2:419_15": "tena goghātakakammakkhaṇe pubbacetanā aparacetanā sanniṭṭhāpakacetanāti ekasmimpi pāṇātipāte bahū cetanā honti,",
  "tika-vin07t2:419_16": "nānāpāṇātipātesu vattabbameva natthi.",
  "tika-vin07t2:419_17": "Tattha ekāya cetanāya narake pacitvā tadaññacetanāsu ekāya aparāpariyacetanāya imasmiṁ petattabhāve nibbattoti dasseti,",
  "tika-vin07t2:419_18": "tenāha “avasesakammaṁ vā kammanimittaṁ vā”ti.",
  "tika-vin07t2:419_19": "Ettha ca kammasarikkhavipākuppattiṁ sandhāya kammakammanimittānameva gahaṇaṁ kataṁ,",
  "tika-vin07t2:419_20": "na gatinimittassa,",
  "tika-vin07t2:419_21": "tenāha “aṭṭhirāsiyeva nimittaṁ ahosī”ti.",
  "tika-vin07t2:419_22": "Pāḷiyaṁ vitacchentīti tuṇḍehi tacchento viya luñcanti.",
  "tika-vin07t2:419_23": "Virājentīti vilikhanti.",
  "tika-vin07t2:420_0": "229.Vallūravikkayenāti sukkhāpitamaṁsavikkayena.",
  "tika-vin07t2:420_1": "Nippakkhacammeti vigatapakkhalomacamme.",
  "tika-vin07t2:420_2": "Ekaṁ miganti dīpakamigaṁ.",
  "tika-vin07t2:420_3": "Kāraṇāhīti ghātanāhi.",
  "tika-vin07t2:420_4": "Ñatvāti kammaṭṭhānaṁ ñatvā.",
  "tika-vin07t2:421_0": "230.",
  "tika-vin07t2:421_1": "Maṅganavasena ulatīti maṅguli,",
  "tika-vin07t2:421_2": "virūpabībhacchabhāvena pavattatīti attho.",
  "tika-vin07t2:421_3": "Cittakeḷinti cittaruciyaṁ anācārakīḷaṁ.",
  "tika-vin07t2:422_0": "231.Nissevālapaṇakakaddamoti tilabījakādisevālena nīlamaṇḍūkapiṭṭhivaṇṇena udakapiṭṭhe udakaṁ nīlavaṇṇaṁ kurumānena paṇakena kaddamena ca virahito.",
  "tika-vin07t2:422_1": "Uṇhabhāvena tapanato tapaṁ udakaṁ assāti tapodakāti vattabbe ka-",
  "tika-vin07t2:422_2": "kāralopaṁ katvā “tapodā”ti vuccati.",
  "tika-vin07t2:422_3": "Petalokoti pakaṭṭhena akusalakammena sugatito duggatiṁ itānaṁ gatānaṁ loko samūho,",
  "tika-vin07t2:422_4": "nivāsaṭṭhānaṁ vā.",
  "tika-vin07t2:422_5": "Katahatthāti dhanusippe suṭṭhu sikkhitahatthā,",
  "tika-vin07t2:422_6": "avirajjhanalakkhavedhāti attho.",
  "tika-vin07t2:422_7": "Sippadassanavasena rājakulādīsu rājasamūhaṁ upecca kataṁ asanaṁ sarakkhepo etesanti katupāsanā,",
  "tika-vin07t2:422_8": "sabbattha dassitasippāti attho.",
  "tika-vin07t2:422_9": "Pabhaggoti pabhañjito,",
  "tika-vin07t2:422_10": "parājitoti attho.",
  "tika-vin07t2:423_0": "232.Āneñjasamādhinti arūpasamāpattiyaṁ niruddhe satipi saddakaṇṭakena uṭṭhānāraho rūpāvacarasamādhiyeva idha vattabboti āha anejaṁ acalantiādi.",
  "tika-vin07t2:423_1": "Samādhiparipanthaketi vitakkādike sandhāya vadati,",
  "tika-vin07t2:423_2": "idaṁ pana paṭhamabodhiyaṁ uppannampi vatthuṁ anācāramattavasena bhikkhūhi coditepi bhagavatā “anāpatti,",
  "tika-vin07t2:423_3": "bhikkhave,",
  "tika-vin07t2:423_4": "moggallānassā”ti evaṁ āyatiṁ attanā paññapiyamānapārājikānuguṇaṁ tadā eva vinītanti dhammasaṅgāhakattherehi",
  "tika-vin07t2:423_5": "pacchā paññattassa imassa sikkhāpadassa vinītavatthubhāvena saṅgahamāropitanti daṭṭhabbaṁ.",
  "tika-vin07t2:423_6": "Sāvakānaṁ uppaṭipāṭiyā anussaraṇābhāvaṁ dassetuṁ “na uppaṭipāṭiyā”ti vuttaṁ.",
  "tika-vin07t2:423_7": "Dukkaraṁ katanti anantare pañcakappasatike kāle viññāṇasantatiṁ adisvāpi asammuyhitvā parato tatiyattabhāve",
  "tika-vin07t2:423_8": "diṭṭhacuticittena saddhiṁ vattamānabhavapaṭisandhiyā anumānenāpi kāriyakāraṇābhāvagahaṇaṁ nāma sāvakānaṁ",
  "tika-vin07t2:423_9": "dukkarattā vuttaṁ.",
  "tika-vin07t2:423_10": "Paṭividdhāti paṭividdhasadisā.",
  "tika-vin07t2:423_11": "Yathā nāma sattadhā phālitassa cāmaravālalomassa ekāya aggakoṭiyā aparassa vālalomaṁsuno koṭiṁ dūre ṭhatvā vijjheyya āvunanto viya paṭipādeyya,",
  "tika-vin07t2:423_12": "evameva imināpi dukkaraṁ katanti vuttaṁ hoti.",
  "tika-vin07t2:423_13": "Etadagganti eso aggo.",
  "tika-vin07t2:423_14": "Yadidanti yo ayaṁ.",
  "tika-vin07t2:424_0": "Nigamanavaṇṇanā",
  "tika-vin07t2:425_0": "233.Idhāti bhikkhuvibhaṅge.",
  "tika-vin07t2:425_1": "Uddiṭṭhapārājikaparidīpananti sikkhāpadesu pātimokkhuddesavasena uddiṭṭhapārājikaparidīpanaṁ,",
  "tika-vin07t2:425_2": "na pana sabbasmiṁ pārājikavibhaṅge āgataāpattiparidīpanaṁ tattha thullaccayādīnampi āgatattā teneva uddiṭṭha-",
  "tika-vin07t2:425_3": "saddena vuttavibhaṅgassa niddesattā.",
  "tika-vin07t2:425_4": "Bhikkhunīnaṁ asādhāraṇāni cattārīti ubbhajāṇumaṇḍalikā vajjappaṭicchādikā ukkhittānuvattikā aṭṭhavatthukāti",
  "tika-vin07t2:425_5": "imāni bhikkhūhi asādhāraṇāni bhikkhunīnaṁ eva paññattāni pārājikānīti attho.",
  "tika-vin07t2:425_6": "Vatthuvipannāti pabbajjupasampadānaṁ vatthubhāvo vatthu nāma,",
  "tika-vin07t2:425_7": "tena vatthumattena vipannā,",
  "tika-vin07t2:425_8": "vipannavatthukāti attho.",
  "tika-vin07t2:425_9": "Ahetukapaṭisandhikāti maggānuppattikāraṇamāha.",
  "tika-vin07t2:425_10": "Kiñcāpi duhetukānampi maggo nuppajjati,",
  "tika-vin07t2:425_11": "te pana pabbajjupasampadāsu ṭhatvā āyatiṁ maggahetuṁ sampādetuṁ sakkonti,",
  "tika-vin07t2:425_12": "ahetukā pana parisuddhe catupārisuddhisīle ṭhatvā sampādetuṁ na sakkonti,",
  "tika-vin07t2:425_13": "tasmā te tampi paṭicca vatthuvipannāvāti veditabbā.",
  "tika-vin07t2:425_14": "Pārājikāti kammavipattiyā paṭisandhikkhaṇeyeva parājayaṁ āpannā.",
  "tika-vin07t2:425_15": "Theyyasaṁvāsakādīnaṁ gihibhāve ṭhatvā vipassanāya vāyamantānampi tasmiṁ attabhāve magguppattiabhāvato “maggo pana vārito”ti vuttaṁ.",
  "tika-vin07t2:425_16": "Dīghatāya lambamānaṁ aṅgajātaṁ lambaṁ nāma,",
  "tika-vin07t2:425_17": "taṁ yassa atthi so lambī.",
  "tika-vin07t2:425_18": "So ettāvatā na pārājiko,",
  "tika-vin07t2:425_19": "taṁ pana dīghaṁ aṅgajātaṁ attano mukhe vā vaccamagge vā sevanādhippāyena pavesentova pārājiko,",
  "tika-vin07t2:425_20": "idha pana vaccamagge pavesentova adhippeto mudupiṭṭhikeneva mukhe pavesanassa vuttattā.",
  "tika-vin07t2:425_21": "Sopi hi kataparikammatāya mudubhūtāya piṭṭhiyā onamitvā attano aṅgajātaṁ mukhena gaṇhantova pārājiko hoti,",
  "tika-vin07t2:425_22": "na kevalo.",
  "tika-vin07t2:425_23": "Yo pana mukhena attano vaccamaggaṁ vā paresaṁ vaccamaggamukhaṁ vā itthīnaṁ passāvamaggaṁ vā gaṇhāti,",
  "tika-vin07t2:425_24": "tassa ca purisanimittena purisanimittaṁ chupantassa ca maggena maggapaṭipādanepi pārājikaṁ na hoti purisanimittena",
  "tika-vin07t2:425_25": "taditaramaggasampaṭipādaneneva methunadhammavohārato.",
  "tika-vin07t2:425_26": "Parassa aṅgajāte abhinisīdatīti parassa uttānaṁ sayantassa kammaniye aṅgajāte attano vaccamaggaṁ pavesento tassūpari nisīdati,",
  "tika-vin07t2:425_27": "idañca upalakkhaṇamattaṁ paresaṁ aṅgajātaṁ vaccamagge pavesento sādiyantopi pārājikova,",
  "tika-vin07t2:425_28": "balakkārena pana vaccamagge vā mukhe vā parena pavesiyamāno yadi na sādiyati,",
  "tika-vin07t2:425_29": "anāpattikova.",
  "tika-vin07t2:425_30": "Ettha asādiyanaṁ nāma dukkaraṁ virajjitabbato.",
  "tika-vin07t2:425_31": "Ettha ca anupasampannabhāve ṭhatvā mātupituarahantesu aññataraṁ ghātento bhikkhuniṁ dūsento ca sāmaṇerapabbajjampi",
  "tika-vin07t2:425_32": "na labhatīti dassanatthaṁ visuṁ gahitattā mātughātakādīnaṁ catunnaṁ tatiyapaṭhamapārājikesu antogadhatā",
  "tika-vin07t2:425_33": "veditabbā.",
  "tika-vin07t2:425_34": "Yathā ettha,",
  "tika-vin07t2:425_35": "evaṁ gihibhāve ṭhatvā lohituppādaṁ karonto lohituppādakovāti gahetabbaṁ.",
  "tika-vin07t2:425_36": "Etena pariyāyenāti ubhinnaṁ rāgapariyuṭṭhānasaṅkhātena pariyāyena.",
  "tika-vin07t2:425_37": "Dutiyavikappe kacci atthāti padacchedo veditabbo.",
  "tika-vin07t2:426_0": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t2:427_0": "Catutthapārājikavaṇṇanānayo niṭṭhito.",
  "tika-vin07t2:428_0": "Niṭṭhito ca pārājikakaṇḍavaṇṇanānayo."
}