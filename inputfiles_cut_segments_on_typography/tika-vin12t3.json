{
  "tika-vin12t3:0_0": "Cūḷavaggayojanā",
  "tika-vin12t3:1_0": "Mahāvaggakhandhakassevaṁ, katvāna yojanānayaṁ;",
  "tika-vin12t3:2_0": "Adhunā cūḷavaggassa, karissaṁ yojanānayaṁ.",
  "tika-vin12t3:3_0": "1. Kammakkhandhakaṁ",
  "tika-vin12t3:4_0": "1. Tajjanīyakammakathā",
  "tika-vin12t3:5_0": "1.",
  "tika-vin12t3:5_1": "Cūḷavaggassa paṭhame kammakkhandhake evamattho veditabboti yojanā.",
  "tika-vin12t3:5_2": "“Cūḷavaggassā”ti padaṁ “kammakkhandhake”ti pade avayavisambandho.",
  "tika-vin12t3:5_3": "Tāvāti pārivāsikakkhandhakādito,",
  "tika-vin12t3:5_4": "pārivāsikkhandhakādīnaṁ vā paṭhamaṁ.",
  "tika-vin12t3:5_5": "Cevasaddo ca casaddo ca “paṇḍukalohitakā”ti padassa asamāhāradvandavākyaṁ dīpenti.",
  "tika-vin12t3:5_6": "Nissayānaṁ nāmaṁ nissitesu upacāravasena tesaṁ saddhivihārikaantevāsikāpi paṇḍukalohitakanāmāyeva hontīti dassento āha “tesaṁ nissitakāpī”tiādi.",
  "tika-vin12t3:5_7": "Pisaddena upacāratthaṁ sampiṇḍeti.",
  "tika-vin12t3:5_8": "“Suṭṭhu balava”nti iminā balavābalavanti dvinnaṁ saddānaṁ pariyāyabhāvena vuttattā atisayatthoti dasseti.",
  "tika-vin12t3:5_9": "“Balavabalava”nti vattabbe vācāsiliṭṭhavasena dīghaṁ katvā evaṁ vuttaṁ.",
  "tika-vin12t3:5_10": "Paṭivadathāti paṭicchannaṭṭhāne kathetha.",
  "tika-vin12t3:5_11": "Iminā paṭimantethāti ettha mantadhātuyā guttabhāsanatthaṁ dasseti.",
  "tika-vin12t3:5_12": "Atthesu karaṇabhāsanakiccesu alaṁ samatthāti alamatthā,",
  "tika-vin12t3:5_13": "tesaṁ visesenāti alamatthatarāti dassento āha “samatthatarā”ti.",
  "tika-vin12t3:6_0": "Adhammakammadvādasakakathā",
  "tika-vin12t3:7_0": "4.",
  "tika-vin12t3:7_1": "Asammukhā katantiādīsu evaṁ vinicchayo veditabboti yojanā.",
  "tika-vin12t3:7_2": "Sammukhehi virahitā asammukhāti dassento āha “saṅghadhammavinayapuggalasammukhānaṁ vinā kata”nti.",
  "tika-vin12t3:7_3": "“Appaṭipucchitvā”ti iminā appaṭipucchāti ettha tvāpaccayassākārabhāvaṁ dasseti.",
  "tika-vin12t3:7_4": "Tassevāti cuditakasseva.",
  "tika-vin12t3:7_5": "Adesanāgāminiyāti ettha akārassa aññatthaṁ dassento āha “pārājikā…pe… vā”ti.",
  "tika-vin12t3:7_6": "Etthāti tajjanīyakamme.",
  "tika-vin12t3:7_7": "Nava padāti navasu padesu,",
  "tika-vin12t3:7_8": "niddhāraṇe cetaṁ paccattavacanaṁ.",
  "tika-vin12t3:7_9": "Purimakesu tīsu tikesu vuttesu navasu padesūti yojanā.",
  "tika-vin12t3:7_10": "“Ekeka”nti padena sambandhitabbaṁ.",
  "tika-vin12t3:7_11": "Imehīti imehi dvīhi padehi.",
  "tika-vin12t3:7_12": "Dvādasa tikāti purimehi tīhi tikehi nava tike missetvā dvādasa.",
  "tika-vin12t3:7_13": "Sukkapakkhesupīti paṭisedhavirahavasena sukkesu pakkhesupi.",
  "tika-vin12t3:8_0": "6.",
  "tika-vin12t3:8_1": "“Pabbajitāna”nti iminā gihīnaṁ ananulomikataṁ nivatteti.",
  "tika-vin12t3:8_2": "Sahasokitādīhīti ādisaddena sahanandiṁ saṅgaṇhāti.",
  "tika-vin12t3:8_3": "Imasmiṁ ṭhāne sabbaaṭṭhakathāpotthakesu “na upasampādetabbanti upajjhāyena hutvā na upasampādetabba”nti",
  "tika-vin12t3:8_4": "pāṭhato paṭṭhāya yāva “na sampayojetabbanti aññamaññaṁ yojetvā kalaho na kāretabbo”ti pāṭho atthi,",
  "tika-vin12t3:8_5": "tāva aṭṭhārasasammāvattanavattānaṁ saṁvaṇṇanāpāṭho likhito,",
  "tika-vin12t3:8_6": "so pāṭho imasmiṁ ṭhāne na likhitabbo. Kasmā?",
  "tika-vin12t3:8_7": "Pāḷikkamānuppattābhāvato,",
  "tika-vin12t3:8_8": "aṭṭhakathāyameva “aṭṭhārasa sammāvattanavattāni pārivāsikakkhandhake vaṇṇayissāmā”ti vakkhamānattā,",
  "tika-vin12t3:8_9": "yathāvacanañca pārivāsikakkhandhake saṁvaṇṇitatthā ca.",
  "tika-vin12t3:8_10": "Tasmā so pāṭho na porāṇapāṭho hoti,",
  "tika-vin12t3:8_11": "pacchā pakkhittapāṭhoti daṭṭhabbo.",
  "tika-vin12t3:9_0": "Tiṇṇaṁ bhikkhave bhikkhūnantiādi vuttanti sambandho.",
  "tika-vin12t3:9_1": "Ekekenāpīti tīsu aṅgesu ekekenāpi.",
  "tika-vin12t3:9_2": "Iminā avayavavākyanibbattivasena kammārahabhāvaṁ dasseti.",
  "tika-vin12t3:9_3": "Hīti saccaṁ.",
  "tika-vin12t3:9_4": "Niyassassa visesena abhiṇhāpattikattaṁ aṅgaṁ iti vuttanti yojanā.",
  "tika-vin12t3:9_5": "Ettha ākāravācako itisaddo luttaniddiṭṭhoti daṭṭhabbaṁ.",
  "tika-vin12t3:9_6": "Eseva nayo anantarepi.",
  "tika-vin12t3:9_7": "Tajjīyati anena vinayakammenāti tajjanīyaṁ,",
  "tika-vin12t3:9_8": "tameva kammaṁ tajjanīyakammaṁ.",
  "tika-vin12t3:9_9": "“Nissāya te vatthabba”nti niyassīyati bālo bhajāpīyati anena vinayakammenāti niyassaṁ,",
  "tika-vin12t3:9_10": "divādigaṇikattā sakārassa dvebhāvo hoti “nassaṁ vassa”ntiādīsu viya,",
  "tika-vin12t3:9_11": "niyassameva kammaṁ niyassakammaṁ.",
  "tika-vin12t3:9_12": "Gāmādito pabbājiyati anena vinayakammenāti pabbājanīyaṁ,",
  "tika-vin12t3:9_13": "tameva kammaṁ pabbājanīyakammaṁ.",
  "tika-vin12t3:9_14": "Tīsūti bhaṇḍanakārakaabhiṇhāpattikakuladūsakavasena tividhesu aṅgesu.",
  "tika-vin12t3:9_15": "Yena kenaci aṅgenāti sambandho.",
  "tika-vin12t3:9_16": "Yadi sabbāni kammāni kātuṁ vaṭṭatīti yojanā.",
  "tika-vin12t3:9_17": "Evaṁ sati campeyyakkhandhake vuttaṁ idaṁ vacanaṁ virujjhatīti sambandho.",
  "tika-vin12t3:9_18": "Vacanatthanānattatoti vacanassa ca atthassa ca nānābhāvato.",
  "tika-vin12t3:9_19": "Tamevatthaṁ vitthārento āha “tajjanīyakammārahassāti imassa hī”tiādi.",
  "tika-vin12t3:9_20": "Tattha “tiṇṇaṁ bhikkhave”tiādivacanassa aṅgasambhavo atthoti yojanā.",
  "tika-vin12t3:9_21": "Tasmāti yasmā na virujjhati, tasmā.",
  "tika-vin12t3:9_22": "Saṅghena kataṁ hotīti sambandho.",
  "tika-vin12t3:9_23": "Iminā lakkhaṇena tajjanīyādikammārahassa tassa bhikkhussāti yojanā.",
  "tika-vin12t3:9_24": "Evaṁ kammasanniṭṭhānatthaṁ dassetvā aṅgasambhavatthaṁ dassento āha “yassa panā”tiādi.",
  "tika-vin12t3:9_25": "Tattha yassāti bhikkhussa,",
  "tika-vin12t3:9_26": "atthīti sambandho.",
  "tika-vin12t3:9_27": "Bhaṇḍanakārakādīsūtiādisaddena abhiṇhāpattikakuladūsakāni saṅgaṇhāti.",
  "tika-vin12t3:9_28": "Ākaṅkhamāno saṅgho kareyyāti sambandho.",
  "tika-vin12t3:9_29": "Kammārahanti kammassa,",
  "tika-vin12t3:9_30": "kamme vā arahaṁ.",
  "tika-vin12t3:9_31": "Etthāti kammakkhandhake.",
  "tika-vin12t3:9_32": "Pubbenāti pubbe vuttena campeyyakkhandhakena.",
  "tika-vin12t3:9_33": "Aparanti apare vuttaṁ kammakkhandhakaṁ.",
  "tika-vin12t3:9_34": "Sametīti samaṁ gacchati.",
  "tika-vin12t3:10_0": "Tatthāti kammesu,",
  "tika-vin12t3:10_1": "tajjanīyakammeti sambandho,",
  "tika-vin12t3:10_2": "aṅgesu vā,",
  "tika-vin12t3:10_3": "bhaṇḍanakārakavasenāti sambandho.",
  "tika-vin12t3:10_4": "Atha khoti tathā vuttāpīti attho.",
  "tika-vin12t3:10_5": "Karontena kammavācāvācakenāti sambandho.",
  "tika-vin12t3:10_6": "Hīti phalajotako.",
  "tika-vin12t3:10_7": "Bhūtena vatthunāti tacchena vatthunā.",
  "tika-vin12t3:10_8": "Aññassa kammassāti tajjanīyakammato aññassa kammassa.",
  "tika-vin12t3:10_9": "Kasmā bālassa abyattassa āpattibahulassa tajjanīyakammaṁ kātabbanti yojanā.",
  "tika-vin12t3:10_10": "Idampīti tajjanīyakammampi.",
  "tika-vin12t3:10_11": "Sabbatthāti sabbesu kammesu.",
  "tika-vin12t3:11_0": "Nappaṭippassambhetabbaaṭṭhārasakādikathā",
  "tika-vin12t3:12_0": "8.Pannalomāti patitamānalomā.",
  "tika-vin12t3:12_1": "Etanti vattaṁ.",
  "tika-vin12t3:12_2": "Netthāranti ettha aphuṭṭhakkharasaṁyoge parassa takārassa thakāro hoti,",
  "tika-vin12t3:12_3": "tasmā dutiyakkharena pāṭho yutto.",
  "tika-vin12t3:12_4": "Yenāti vattena.",
  "tika-vin12t3:12_5": "Nissāraṇāti nissāraṇato.",
  "tika-vin12t3:12_6": "Dasa vā divasāni,",
  "tika-vin12t3:12_7": "pañca vā divasāni pūretabbanti yojanā.",
  "tika-vin12t3:12_8": "Hīti saccaṁ.",
  "tika-vin12t3:12_9": "Ettakenāti etappamāṇena dasapañcadivasena.",
  "tika-vin12t3:13_0": "2. Niyassakammakathā",
  "tika-vin12t3:14_0": "11.Apissu bhikkhū pakatāti ettha nipātānamanekatthattā idha apissusaddo niccattho hoti.",
  "tika-vin12t3:14_1": "Pakatasaddo “kukkuccapakatā”tiādīsu abhibhavanattho,",
  "tika-vin12t3:14_2": "idha pana byāvaṭatthoti dassento āha “niccaṁ byāvaṭā hontī”ti.",
  "tika-vin12t3:15_0": "3. Pabbājanīyakammakathā",
  "tika-vin12t3:16_0": "27.Etthāti assajipunabbasukavatthumhi.",
  "tika-vin12t3:16_1": "Kāyikoti ettha kāyena kīḷatīti kāyikoti vacanatthaṁ dassento āha “kāyakīḷā vuccatī”ti.",
  "tika-vin12t3:16_2": "“Eseva nayo”ti iminā vācāya kīḷatīti vācasiko,",
  "tika-vin12t3:16_3": "kāyiko ca vācasiko ca kāyikavācasikoti vacanatthaṁ atidisati.",
  "tika-vin12t3:16_4": "Ettha ca pacchimavacanattho samāhāradvando,",
  "tika-vin12t3:16_5": "samāhāradvandepi katthaci pulliṅgamicchanti saddavidū “dhammavinayo”tiādīsu viya.",
  "tika-vin12t3:16_6": "Kāyadvārapaññattasikkhāpadaṁ vītikkamatīti kāyikoti vacanatthaṁ dassento āha “kāyadvāre paññattasikkhāpadavītikkamo vuccatī”ti.",
  "tika-vin12t3:16_7": "Kāyena paññattasikkhāpadaṁ vītikkametīti kāyikoti vacanatthopi yujjateva.",
  "tika-vin12t3:16_8": "“Upahananaṁ vuccatī”ti iminā upahananaṁ upaghātaṁ,",
  "tika-vin12t3:16_9": "tameva upaghātikanti vacanatthaṁ dasseti.",
  "tika-vin12t3:16_10": "“Nāsana”nti iminā hanadhātuyā hiṁsanatthaṁ dasseti.",
  "tika-vin12t3:16_11": "Paṭikkhittavejjakammādivasena telapacanaariṭṭhapacanādīni kāyiko micchājīvo nāmāti yojanā.",
  "tika-vin12t3:16_12": "Iminā micchājīvassa sarūpaṁ dasseti.",
  "tika-vin12t3:17_0": "4. Paṭisāraṇīyakammakathā",
  "tika-vin12t3:18_0": "33.",
  "tika-vin12t3:18_1": "Sudhammavatthusmiṁ evamattho veditabboti yojanā.",
  "tika-vin12t3:18_2": "Anapaloketvāti ettha apapubbo lokasaddo āpucchanatthoti āha “na āpucchitvā”ti.",
  "tika-vin12t3:19_0": "34.Kinti kiṁ nāma khādanīyabhojanīyaṁ.",
  "tika-vin12t3:19_1": "Voti tumhehi.",
  "tika-vin12t3:19_2": "Gahapatīti ālapanapadaṁ.",
  "tika-vin12t3:19_3": "Therānaṁ atthāyāti sambandho.",
  "tika-vin12t3:19_4": "Paṭiyattanti paṭiyāditaṁ.",
  "tika-vin12t3:19_5": "“Etaṁ avocā”ti iminā etadavocāti ettha niggahitādesasandhiṁ dasseti.",
  "tika-vin12t3:19_6": "Yadidanti saddo “tilasaṁguḷikā”ti padena yojitattā itthiliṅgoti āha “yā aya”nti.",
  "tika-vin12t3:19_7": "Tilasakkhalikāti tilena saṁsaṭṭhā sakkhalikā.",
  "tika-vin12t3:19_8": "“Sā natthī”ti iminā uttaravākye yaṁsaddassa pubbavākye taṁsaddāpekkhataṁ dasseti.",
  "tika-vin12t3:19_9": "Eko purisoti sambandho.",
  "tika-vin12t3:19_10": "Pūviyoti pūvaṁ,",
  "tika-vin12t3:19_11": "pūvena vā kayavikkayo.",
  "tika-vin12t3:19_12": "Tenāti kāraṇena.",
  "tika-vin12t3:19_13": "Nanti gahapatiṁ.",
  "tika-vin12t3:19_14": "Theroti sudhammatthero.",
  "tika-vin12t3:19_15": "Yadeva kiñcīti ettha kiñci eva yaṁ vacananti dassento āha “kiñcideva tilasaṁguḷikāvacana”nti.",
  "tika-vin12t3:19_16": "Idanti imaṁ atthaṁ.",
  "tika-vin12t3:19_17": "Soti kukkuṭapotako.",
  "tika-vin12t3:19_18": "Kākavassitanti kākassa vassitaṁ,",
  "tika-vin12t3:19_19": "neva akāsīti sambandho.",
  "tika-vin12t3:19_20": "Tayāpīti pisaddo kukkuṭapotakaṁ apekkhati.",
  "tika-vin12t3:19_21": "Neva bhikkhuvacanaṁ vuttaṁ,",
  "tika-vin12t3:19_22": "na gihivacanaṁ vuttaṁ,",
  "tika-vin12t3:19_23": "iti imamatthaṁ dassetīti yojanā.",
  "tika-vin12t3:20_0": "Adhammakammādidvādasakakathā",
  "tika-vin12t3:21_0": "39.",
  "tika-vin12t3:21_1": "Purimehi kammehīti sambandho.",
  "tika-vin12t3:21_2": "Tatthāti aṅgesu.",
  "tika-vin12t3:21_3": "Yathā parisakkiyamāne gihino lābhaṁ na labhantīti yojanā.",
  "tika-vin12t3:21_4": "Paripubbo sakkadhātu parakkamatthoti āha “parakkamanto”ti.",
  "tika-vin12t3:21_5": "Tatthāti anatthādīsu.",
  "tika-vin12t3:21_6": "Atthabhaṅgoti gihīnaṁ atthassa bhaṅgo.",
  "tika-vin12t3:21_7": "Avasananti gihīnaṁ avasanaṁ.",
  "tika-vin12t3:21_8": "Gihīnanti ettha sāmyatthe sāmivacananti āha “gihīnaṁ santike”ti.",
  "tika-vin12t3:21_9": "Yathā kariyamāne sacco hoti,",
  "tika-vin12t3:21_10": "evaṁ na karotīti yojanā.",
  "tika-vin12t3:21_11": "Ekaṅgenāpīti pisaddo sambhāvanattho,",
  "tika-vin12t3:21_12": "tato adhikehi aṅgehi kā nāma kathāti dasseti.",
  "tika-vin12t3:21_13": "Etthāti paṭisāraṇīyakamme.",
  "tika-vin12t3:21_14": "Paṭimukhaṁ attano dosaṁ sarāpetabbaṁ anena vinayakammenāti paṭisāraṇīyaṁ,",
  "tika-vin12t3:21_15": "tameva kammaṁ paṭisāraṇīyakammaṁ.",
  "tika-vin12t3:22_0": "5. Āpattiyā adassane ukkhepanīyakammakathā",
  "tika-vin12t3:23_0": "46.Saṁsathāti ettha saṁsadhātuyā kathanatthaṁ dassento āha “ārocethā”ti.",
  "tika-vin12t3:23_1": "Tumhe saṁsatha,",
  "tika-vin12t3:23_2": "kathethāti attho.",
  "tika-vin12t3:24_0": "50.Bhaṇḍanakārako hotītiādi kāraṇūpacāravasena vuttoti āha “bhaṇḍanādipaccayā”tiādi.",
  "tika-vin12t3:24_1": "Bhaṇḍanakārakādi kāraṇaṁ,",
  "tika-vin12t3:24_2": "tena āpannā āpatti phalaṁ,",
  "tika-vin12t3:24_3": "tassā adassane ukkhepanīyakammaṁ kātabbanti adhippāyo.",
  "tika-vin12t3:24_4": "Tassāti āpattiyā.",
  "tika-vin12t3:25_0": "51.Etthāti ukkhepanīyakamme.",
  "tika-vin12t3:25_1": "Tatthāti tecattālīsavattesu.",
  "tika-vin12t3:25_2": "Anuddhaṁsetabboti ettha dhaṁsadhātuyā gatyatthaṁ paṭikkhipanto āha “na codetabbo”ti.",
  "tika-vin12t3:25_3": "“Rajonuddhaṁsatī”tiādīsu hi dhaṁsadhātu gatyatthe vattati.",
  "tika-vin12t3:25_4": "“Na bhikkhu bhikkhūhī”ti ettha soyeva bhikkhu teheva bhikkhūhīti atthaṁ nivārento āha “añño bhikkhu aññehi bhikkhūhī”ti.",
  "tika-vin12t3:25_5": "Na gihiddhajoti ettha gihīnaṁ dhajo gihiddhajoti vutte odātavatthādīnīti āha “odātavatthānī”tiādi.",
  "tika-vin12t3:25_6": "Na titthiyādipadattayanti “na titthiyā sevitabbā,",
  "tika-vin12t3:25_7": "bhikkhū sevitabbā,",
  "tika-vin12t3:25_8": "bhikkhusikkhāya sikkhitabba”nti padānaṁ tayaṁ.",
  "tika-vin12t3:25_9": "“Na apasādetabbo”ti iminā na āsādetabboti ettha āpubbasadadhātuyā apapubbasadadhātuyā samānabhāvaṁ dasseti.",
  "tika-vin12t3:25_10": "“Anto vā bahi vāti” ettha kassa anto vā bahi vāti āha “vihārassā”ti.",
  "tika-vin12t3:25_11": "Sesaṁ sabbaṁvattanti yojanā.",
  "tika-vin12t3:25_12": "Imināti āpattiyā adassane ukkhepanīyakammena.",
  "tika-vin12t3:26_0": "65.Tassāti āpattiyā.",
  "tika-vin12t3:26_1": "Idhāti pāpikāya diṭṭhiyā appaṭinissagge kate ukkhepanīyakamme.",
  "tika-vin12t3:26_2": "Āpattiadassanādīsu uddharitvā khipīyati apanīyati anena vinayakammenāti ukkhepanīyaṁ,",
  "tika-vin12t3:26_3": "tameva kammaṁ ukkhepanīyakammaṁ.",
  "tika-vin12t3:27_0": "Iti kammakkhandhakavaṇṇanāya yojanā samattā.",
  "tika-vin12t3:28_0": "2. Pārivāsikakkhandhakaṁ",
  "tika-vin12t3:29_0": "1. Pārivāsikavattakathā",
  "tika-vin12t3:30_0": "75.",
  "tika-vin12t3:30_1": "Pārivāsikakkhandhake pārivāsikāti padassa parivāsaṁ parivasantīti pārivāsikāti dassento āha “parivāsaṁ parivasantā”ti.",
  "tika-vin12t3:30_2": "Tatthāti “parivāsaṁ parivasantā”ti taddhitavākye.",
  "tika-vin12t3:30_3": "Tesūti catubbidhesu parivāsesu.",
  "tika-vin12t3:30_4": "Titthiyaparivāsoti titthiyānaṁ parivāso,",
  "tika-vin12t3:30_5": "titthiyānaṁ vā dātabbo parivāso,",
  "tika-vin12t3:30_6": "titthiyehi vā parivasitabbo parivāso titthiyaparivāso.",
  "tika-vin12t3:30_7": "Appaṭicchannaparivāsoti appaṭicchanno parivāso appaṭicchannaparivāso.",
  "tika-vin12t3:30_8": "Tatthāti appaṭicchannaparivāse.",
  "tika-vin12t3:30_9": "Yanti vacanaṁ.",
  "tika-vin12t3:30_10": "Ayaṁ panāti ayaṁ paṭicchannaparivāso pana.",
  "tika-vin12t3:30_11": "Idhāti pārivāsikakkhandhake.",
  "tika-vin12t3:30_12": "Sesāti appaṭicchannaparivāsato sesā.",
  "tika-vin12t3:30_13": "Tayoti appaṭicchannaparivāsādayo tayo,",
  "tika-vin12t3:30_14": "dātabbāti sambandho.",
  "tika-vin12t3:30_15": "Kassa dātabbāti āha “yenā”tiādi.",
  "tika-vin12t3:30_16": "Āpannā cevāti āpajjitabbā ceva.",
  "tika-vin12t3:30_17": "Tesūti tividhesu parivāsesu.",
  "tika-vin12t3:30_18": "Ete panāti tayo pana.",
  "tika-vin12t3:30_19": "Idhāti pārivāsikakkhandhake.",
  "tika-vin12t3:30_20": "Tasmāti yasmā idha adhippetā, tasmā.",
  "tika-vin12t3:30_21": "Etesūti tividhesu parivāsesu.",
  "tika-vin12t3:31_0": "Pakatattānaṁ bhikkhūnanti ettha adhippetapakatatte dassento āha “ṭhapetvā”tiādi.",
  "tika-vin12t3:31_1": "Mūlāyapaṭikassanārahādīnampīti ettha ādisaddena mānattārahamānattacārikaabbhānārahādayo saṅgaṇhāti.",
  "tika-vin12t3:31_2": "Pisaddena pakatipakatattaṁ apekkhati.",
  "tika-vin12t3:31_3": "Teti pakatattā.",
  "tika-vin12t3:31_4": "Yaṁ abhivādanādiṁ karontīti yojanā.",
  "tika-vin12t3:31_5": "Sādiyantīti ettha sādiyanaṁ nāma sampaṭicchananti āha “sampaṭicchantī”ti.",
  "tika-vin12t3:31_6": "Tatthāti abhivādanādīsu,",
  "tika-vin12t3:31_7": "niddhāraṇe cetaṁ bhummavacanaṁ.",
  "tika-vin12t3:31_8": "Sāmīcikammanti etaṁ ābhisamācārikassa adhivacananti yojanā.",
  "tika-vin12t3:31_9": "Abhivādanādīnīti abhivādanapaccuṭṭhānaañjalikammāni.",
  "tika-vin12t3:31_10": "Bījanavātadānādinoti bījaniyā paharitena pavattassa vātassa dānādino.",
  "tika-vin12t3:31_11": "Āsanābhihāranti ettha abhiharaṇaṁ abhihāro,",
  "tika-vin12t3:31_12": "āsanassa abhihāro āsanābhihāroti vacanatthaṁ dassento āha “āsanassa abhiharaṇa”nti.",
  "tika-vin12t3:31_13": "Paññāpanampi abhiharitvā paññāpitattā abhihāroyeva nāmāti āha “paññāpanameva vā”ti.",
  "tika-vin12t3:31_14": "“Pādadhovanaudaka”nti iminā pādassa dhovanaṁ udakaṁ pādodakanti vacanatthaṁ dasseti.",
  "tika-vin12t3:31_15": "“Pādaṭṭhapanaka”nti iminā pādassa ṭhapanakaṁ pīṭhaṁ pādapīṭhanti vacanatthaṁ dasseti.",
  "tika-vin12t3:31_16": "“Pādaghaṁsanaṁ vā”ti iminā pādassa ghaṁsanaṁ kathalikaṁ pādakathalikanti vacanatthaṁ dasseti.",
  "tika-vin12t3:31_17": "Saddhivihārikānampi abhivādanādinti sambandho.",
  "tika-vin12t3:31_18": "Pisaddena aññesaṁ sādiyantassa kā nāma kathāti dasseti.",
  "tika-vin12t3:31_19": "Teti saddhivihārikā.",
  "tika-vin12t3:31_20": "Saddhāpabbajitāti saddhāya pabbajitā.",
  "tika-vin12t3:31_21": "Kulaputtāti jātikulaputtā,",
  "tika-vin12t3:31_22": "ācārakulaputtā ca. Karonti,",
  "tika-vin12t3:31_23": "āpucchantiyevāti sambandho.",
  "tika-vin12t3:31_24": "Vāritampi asādiyanaṁ nāmāti āha “vāritakālato paṭṭhāya anāpattī”ti.",
  "tika-vin12t3:31_25": "Mithu yathāvuḍḍhanti ettha mithusaddo aññamaññapariyāyo,",
  "tika-vin12t3:31_26": "yathāsaddo yaṁsaddapariyāyo,",
  "tika-vin12t3:31_27": "vicchattho cāti āha “aññamaññaṁ yo yo vuḍḍho”ti.",
  "tika-vin12t3:31_28": "Aññamaññañhi mithati saṅgamaṁ karotīti mithūti vuccati.",
  "tika-vin12t3:31_29": "Tena tenāti bhikkhunā,",
  "tika-vin12t3:31_30": "“sāditu”nti pade bhāvakattā.",
  "tika-vin12t3:31_31": "Sādituṁ anujānāmīti sambandho.",
  "tika-vin12t3:32_0": "“Vuḍḍhapaṭipāṭiyā”ti iminā vuḍḍhānaṁ paṭipāṭi yathāvuḍḍhanti catutthīabyayībhāvaṁ dasseti.",
  "tika-vin12t3:32_1": "Purimapade pana paṭhamāabyayībhāvo.",
  "tika-vin12t3:32_2": "Pāḷiyāti pantiyā.",
  "tika-vin12t3:32_3": "Tatthevāti saṅghanavakaṭṭhāne eva.",
  "tika-vin12t3:32_4": "Pavāraṇāyapīti pisaddena na kevalaṁ uposatheyeva,",
  "tika-vin12t3:32_5": "atha kho pavāraṇāyapīti dasseti.",
  "tika-vin12t3:32_6": "Saṅghena bhājiyamānanti sambandho.",
  "tika-vin12t3:33_0": "Oṇojananti avanudate oṇojanaṁ.",
  "tika-vin12t3:33_1": "Avapubbo nudadhātu nakārassa ṇakāraṁ,",
  "tika-vin12t3:33_2": "dakārassa ca jakāraṁ katvā oṇojananti vuccati.",
  "tika-vin12t3:33_3": "Nudadhātu apanayanattho,",
  "tika-vin12t3:33_4": "tena vuttaṁ “vissajjanaṁ vuccatī”ti.",
  "tika-vin12t3:33_5": "Uddesabhattādīnītiādisaddena salākabhattādīni saṅgaṇhāti.",
  "tika-vin12t3:33_6": "Assāti pārivāsikassa.",
  "tika-vin12t3:33_7": "Tānīti dve tīṇi uddesabhattādīni.",
  "tika-vin12t3:33_8": "Heṭṭhāti attano heṭṭhā.",
  "tika-vin12t3:33_9": "Gāhethāti navakatare bhikkhū gāhāpetha.",
  "tika-vin12t3:33_10": "Bhattapaccāsāti bhattameva paccāsā bhattapaccāsā,",
  "tika-vin12t3:33_11": "paccāsābhattanti attho.",
  "tika-vin12t3:33_12": "“Vissajjetabbānī”ti iminā avanuditabbanti oṇojananti atthaṁ dasseti.",
  "tika-vin12t3:33_13": "Evanti gahetvā vissajjamāneti yojanā.",
  "tika-vin12t3:33_14": "Tānīti uddesabhattādīni.",
  "tika-vin12t3:33_15": "Yadi pana na gaṇhātīti sace saṅghato vassaggena na gaṇhāti.",
  "tika-vin12t3:33_16": "Na vissajjetīti sace aññassa na vissajjeti.",
  "tika-vin12t3:33_17": "Odissāti uddisitvā.",
  "tika-vin12t3:33_18": "Tassāti pārivāsikassa.",
  "tika-vin12t3:33_19": "Hīti yasmā.",
  "tika-vin12t3:33_20": "Saṅghanavakaṭṭhāne nisinnassa tassāti yojanā.",
  "tika-vin12t3:33_21": "Bhattaggeti bhattassa gahaṇaṭṭhāne.",
  "tika-vin12t3:33_22": "Soti pārivāsiko,",
  "tika-vin12t3:33_23": "mā kilamitthāti sambandho.",
  "tika-vin12t3:33_24": "Idanti oṇojanaṁ.",
  "tika-vin12t3:33_25": "Assāti pārivāsikassa,",
  "tika-vin12t3:33_26": "anuññātanti sambandho.",
  "tika-vin12t3:34_0": "Āgatāgatehi bhikkhūhīti sambandho.",
  "tika-vin12t3:34_1": "Catussālabhattanti catumukhā sālā catussālā bhojanasālā,",
  "tika-vin12t3:34_2": "tattha paṭipāṭiyā dinnaṁ bhattaṁ catussālabhattaṁ.",
  "tika-vin12t3:34_3": "Etanti catussālabhattaṁ.",
  "tika-vin12t3:34_4": "Pāḷiyāti bhikkhūnaṁ pāḷiyā.",
  "tika-vin12t3:34_5": "Osakkitvāti heṭṭhā sakkitvā.",
  "tika-vin12t3:34_6": "Hatthapāseti bhattadāyakassa hatthapāse.",
  "tika-vin12t3:34_7": "Senoti kulalo.",
  "tika-vin12t3:34_8": "“Ārāmikasamaṇuddesehī”ti padaṁ “āharāpetu”nti pade kāritakammaṁ.",
  "tika-vin12t3:34_9": "Sayamevāti pārivāsikena anāṇatto hutvā sayameva.",
  "tika-vin12t3:34_10": "Mahāpeḷabhattepīti mahatiyaṁ peḷāyaṁ pakkhipitvā dinne bhattepi.",
  "tika-vin12t3:34_11": "Yattha panāti parivisaṭṭhāne pana.",
  "tika-vin12t3:35_0": "76.",
  "tika-vin12t3:35_1": "Tatrāyaṁ sammāvattanāti ettha tasaddassa aniyamaniddesabhāvaṁ dassento āha “idāni yā ayaṁ sammāvattanā vuttā”ti.",
  "tika-vin12t3:35_2": "Sammā vattitabbaṁ etāyāti sammāvattanā.",
  "tika-vin12t3:35_3": "Tatthāti sammāvattanāyaṁ.",
  "tika-vin12t3:35_4": "Na upasampādetabbanti ettha ācariyena hutvā kammavācāsāvanampi upasampādanamevāti āha “ācariyena hutvāpi kammavācā na sāvetabbā”ti.",
  "tika-vin12t3:35_5": "Aññasmiṁ asatīti attanā aññasmiṁ kammavācāvācake asati.",
  "tika-vin12t3:35_6": "Na nissayo dātabboti ettha āgantukānameva nissayo na dātabbo,",
  "tika-vin12t3:35_7": "na dinnanissayānampīti dassento āha “āgantukānaṁ nissayo na dātabbo”tiādi,",
  "tika-vin12t3:35_8": "yehipi bhikkhūhi gahitoti sambandho.",
  "tika-vin12t3:36_0": "Aññosāmaṇeroti pakatattakāle upajjhaṁ datvā gahitasāmaṇerehi añño sāmaṇero.",
  "tika-vin12t3:36_1": "Ādhipaccaṭṭhānabhūtāti sabbasammutīnaṁ adhipatibhāvassa ṭhānabhūtā.",
  "tika-vin12t3:36_2": "Paṭibalassāti bhikkhuniyo ovadituṁ paṭibalassa.",
  "tika-vin12t3:36_3": "Iminā laddhasammutikena āṇatto aladdhasammutikopi garudhammehi vā aññehi vā bhikkhuniyo ovadituṁ labhatīti dasseti.",
  "tika-vin12t3:36_4": "Āgatā bhikkhuniyo vattabbāti sambandho.",
  "tika-vin12t3:36_5": "Voti tumhākaṁ.",
  "tika-vin12t3:36_6": "Soti bhikkhu.",
  "tika-vin12t3:36_7": "Voti tumhākaṁ,",
  "tika-vin12t3:36_8": "dassatīti sambandho.",
  "tika-vin12t3:37_0": "Sukkavissaṭṭhiyāti sukkavissaṭṭhiāpattikāraṇā.",
  "tika-vin12t3:37_1": "Kāyasaṁsaggādigarukāpatti nāpajjitabbāti yojanā.",
  "tika-vin12t3:37_2": "Āpattikkhandhavasena āpattivatthūnaṁ pāpiṭṭhabhāvañca pāpiṭṭhatarabhāvañca vitthārento āha “sattasu hī”tiādi.",
  "tika-vin12t3:37_3": "Pāpiṭṭhatarāti dubbhāsitāpattito dukkaṭāpatti pāpiṭṭhatarā.",
  "tika-vin12t3:37_4": "Tāsanti sattannaṁ āpattīnaṁ.",
  "tika-vin12t3:37_5": "Purimanayenevāti purimānaṁ āpattīnaṁ nayeneva.",
  "tika-vin12t3:37_6": "Bhedoti vatthūnaṁ viseso.",
  "tika-vin12t3:37_7": "Evaṁ āpattikkhandhavasena āpattivatthūnaṁ pāpiṭṭhapāpiṭṭhatarabhāvaṁ dassetvā idāni sikkhāpadavasena",
  "tika-vin12t3:37_8": "tesaṁ taṁ dassento āha “paṇṇattivajjasikkhāpade panā”tiādi.",
  "tika-vin12t3:37_9": "Ubhayampīti vatthuāpattisaṅkhātaṁ ubhayampi.",
  "tika-vin12t3:38_0": "Kammanti ettha kāraṇabhūtassa kammassa nāmaṁ kāriyabhūtāyaṁ kammavācāyaṁ upacāravasena kāriyabhūtā kammavācā",
  "tika-vin12t3:38_1": "kammanti vuccatīti āha “parivāsakammavācā vuccatī”ti.",
  "tika-vin12t3:38_2": "Kammasmiṁ sati,",
  "tika-vin12t3:38_3": "kammena vā vacitabbāti kammavācāti vacanattho kātabbo.",
  "tika-vin12t3:38_4": "Kasikammanti kasisaṅkhātaṁ kammaṁ.",
  "tika-vin12t3:38_5": "Gorakkhakammanti gorakkhasaṅkhātaṁ kammaṁ.",
  "tika-vin12t3:38_6": "“Kammaṁ kata”nti iminā kammaṁ karontīti kammikāti vacanatthaṁ dasseti.",
  "tika-vin12t3:38_7": "Teti kammikā bhikkhū,",
  "tika-vin12t3:38_8": "na garahitabbāti sambandho.",
  "tika-vin12t3:39_0": "Vacitabbaṁ anena dosenāti vacanīyaṁ,",
  "tika-vin12t3:39_1": "saṁvijjati vacanīyaṁ assāti savacanīyaṁ,",
  "tika-vin12t3:39_2": "taṁ na kātabbanti attho.",
  "tika-vin12t3:39_3": "Tamevatthaṁ vitthārento āha “palibodhatthāya hī”tiādi.",
  "tika-vin12t3:39_4": "Yāva na taṁ adhikaraṇaṁ vūpasantaṁ hoti,",
  "tika-vin12t3:39_5": "tāva imamhā āvāsā ekapadampi mā pakkāmīti yojanā.",
  "tika-vin12t3:39_6": "Teti tuyhaṁ.",
  "tika-vin12t3:40_0": "Anuvādoti ettha anusāsanavasena aññe vadatīti anuvādoti vutte jeṭṭhakaṭṭhānanti āha “vihāre jeṭṭhakaṭṭhānaṁ na kātabba”nti.",
  "tika-vin12t3:40_1": "Jeṭṭhakaṭṭhānaṁ sarūpena dassento āha “pātimokkhuddesakena vā”tiādi.",
  "tika-vin12t3:40_2": "Meti mayhaṁ.",
  "tika-vin12t3:40_3": "Tanti tavaṁ.",
  "tika-vin12t3:40_4": "Na codetabboti ettha kena na codetabboti āha “vatthunā vā āpattiyā vā”ti.",
  "tika-vin12t3:40_5": "Na sāretabboti na sarāpetabbo.",
  "tika-vin12t3:40_6": "Na bhikkhūhisampayojetabbanti ettha bhikkhūhi attanā kalahavasena na sampayojetabbanti dassento āha “aññamaññaṁ yojetvā kalaho na kāretabbo”ti.",
  "tika-vin12t3:41_0": "Saṅghattherena hutvāti saṅghattherena hontenapīti attho.",
  "tika-vin12t3:41_1": "Purato agantabbe samāne kiṁ pacchato gantabbanti āha “dvādasahattha”ntiādi.",
  "tika-vin12t3:41_2": "Āsanapariyantoti āsanameva pariyanto lāmakoti āsanapariyanto,",
  "tika-vin12t3:41_3": "tadatthaṁ dassento āha “saṅghanavakāsanaṁ vuccatī”ti.",
  "tika-vin12t3:41_4": "Svāssāti so assa.",
  "tika-vin12t3:41_5": "Soti āsanapariyanto.",
  "tika-vin12t3:41_6": "Assāti pārivāsikassa.",
  "tika-vin12t3:41_7": "Tatthāti āsanapariyante.",
  "tika-vin12t3:41_8": "Ayanti pārivāsiko,",
  "tika-vin12t3:41_9": "na labhatīti sambandho.",
  "tika-vin12t3:41_10": "Gahitāvasesāti gahitāhi seyyāhi avasesā.",
  "tika-vin12t3:41_11": "Maṅgulagūthabharitāti maṅgulānaṁ gūthehi pūritā.",
  "tika-vin12t3:41_12": "Assāti pārivāsikassa.",
  "tika-vin12t3:41_13": "Rajehi hatā nāsitā bhūmi etthāti rajohatabhūmi.",
  "tika-vin12t3:41_14": "Jatukamūsikabharitāti jatūhi ca mūsikāhi ca pūritā.",
  "tika-vin12t3:41_15": "Paṇṇasālāti paṇṇehi chāditā sālā.",
  "tika-vin12t3:41_16": "Assāti pārivāsikassa.",
  "tika-vin12t3:41_17": "Sabbepi āvāsāti yojanā.",
  "tika-vin12t3:41_18": "Etehīti pakatattehi.",
  "tika-vin12t3:41_19": "Tesūti āvāsesu.",
  "tika-vin12t3:41_20": "Yanti āvāsaṁ.",
  "tika-vin12t3:41_21": "Paccayanti vassāvāsikalābhaṁ.",
  "tika-vin12t3:41_22": "Ekapasseti bhikkhūnaṁ pāḷiyaṁ aṭṭhatvā ekasmiṁ passe.",
  "tika-vin12t3:42_0": "Assāti pārivāsikassa,",
  "tika-vin12t3:42_1": "dentīti sambandho.",
  "tika-vin12t3:42_2": "So evāti āsanādipariyanto eva.",
  "tika-vin12t3:42_3": "Ñātipavāritaṭṭhāne nimantitenāti sambandho.",
  "tika-vin12t3:42_4": "Tatthāti taṁ kulaṁ.",
  "tika-vin12t3:42_5": "Saṁvidhāyāti saṁvidahitvā.",
  "tika-vin12t3:42_6": "Assāti kulassa,",
  "tika-vin12t3:42_7": "bhaveyya vā.",
  "tika-vin12t3:43_0": "Harāyamānenāti lajjamānena.",
  "tika-vin12t3:43_1": "Yenāpīti pārivāsikenapi.",
  "tika-vin12t3:43_2": "Samādinnanti āraññikadhutaṅgasamādinnaṁ.",
  "tika-vin12t3:43_3": "Tathāti yathā āraññikaṅgaṁ na samādātabbaṁ, tathā.",
  "tika-vin12t3:43_4": "Piṇḍapātikadhutaṅgampīti pisaddo āraññikaṅgaṁ apekkhati.",
  "tika-vin12t3:43_5": "Yo panāti pārivāsiko pana.",
  "tika-vin12t3:44_0": "Anārocentassa meti yojanā.",
  "tika-vin12t3:44_1": "Anārocente satīti vā yojanā.",
  "tika-vin12t3:44_2": "“Iminā kāraṇenā”ti iminā tappaccayāti ettha paccayasaddo kāraṇattho,",
  "tika-vin12t3:44_3": "nissakkavacanañca kāraṇatthe hotīti dasseti.",
  "tika-vin12t3:44_4": "So ratticchedo eva paccayo tappaccayoti vacanattho kātabbo.",
  "tika-vin12t3:44_5": "“Sāmaṇerehī”ti padaṁ “pacāpetvā”ti pade kāritakammaṁ.",
  "tika-vin12t3:44_6": "Etthāpi pakatiyā nīharāpetvāpi vihāre pacāpetvāpi bhuñjantassa paṭisedho natthi. Kasmā?",
  "tika-vin12t3:44_7": "“Tappaccayā”ti vuttattā.",
  "tika-vin12t3:44_8": "Gāmeti mahāgāme,",
  "tika-vin12t3:44_9": "sabbakālaṁ anekasatehi bhikkhūhi avivitte gāmeti attho.",
  "tika-vin12t3:44_10": "Gāmakāvāsanti gāmoyeva khuddakaṭṭhena gāmako,",
  "tika-vin12t3:44_11": "tasmiṁ kārito āvāso gāmakāvāso, taṁ.",
  "tika-vin12t3:45_0": "Gatena āgantukapārivāsikenāti sambandho.",
  "tika-vin12t3:45_1": "Tatthāti kismiñci vihāre,",
  "tika-vin12t3:45_2": "sabbe bhikkhūti sambandho.",
  "tika-vin12t3:45_3": "Tattha tatthāti tasmiṁ tasmiṁ ṭhitaṭṭhāne.",
  "tika-vin12t3:45_4": "Na ekacce passati,",
  "tika-vin12t3:45_5": "apassitattā nāroceti,",
  "tika-vin12t3:45_6": "ratticchedova hotīti adhippāyo.",
  "tika-vin12t3:46_0": "Ekassa vā bahūnaṁ vā āgantukānanti sambandho.",
  "tika-vin12t3:46_1": "Etthāti “āgantukassa ārocetabba”nti pade.",
  "tika-vin12t3:46_2": "Vuttanayenevāti “āgantukena ārocetabba”nti pade vuttanayeneva.",
  "tika-vin12t3:46_3": "Taṁ vuttanayamāvikaronto āha “sace”tiādi.",
  "tika-vin12t3:46_4": "Tesampīti āgantukānampi.",
  "tika-vin12t3:46_5": "Tassāti pārivāsikassa.",
  "tika-vin12t3:46_6": "Ajānantassevāti anādare cetaṁ sāmivacanaṁ.",
  "tika-vin12t3:46_7": "Ayañca panāti pārivāsiko ca.",
  "tika-vin12t3:46_8": "Gatakāleti āgantukānaṁ gatakāle.",
  "tika-vin12t3:46_9": "Yepīti āgantukāpi.",
  "tika-vin12t3:46_10": "Okkamitvāti osaritvā,",
  "tika-vin12t3:46_11": "pavisitvāti attho.",
  "tika-vin12t3:46_12": "Ayañcāti pārivāsiko ca,",
  "tika-vin12t3:46_13": "jānātīti sambandho.",
  "tika-vin12t3:46_14": "Nesanti āgantukānaṁ.",
  "tika-vin12t3:46_15": "Yopīti āgantukopi.",
  "tika-vin12t3:46_16": "Assāti pārivāsikassa.",
  "tika-vin12t3:46_17": "Aññātattāti āgatabhāvassa ajānitattā.",
  "tika-vin12t3:46_18": "“Abbhāna”nti padaṁ “karotī”ti pade kammaṁ,",
  "tika-vin12t3:46_19": "“hotī”ti pade kattā.",
  "tika-vin12t3:46_20": "Adhikā rattiyoti āpattipaṭicchannarattito adhikā rattiyo.",
  "tika-vin12t3:46_21": "Ayanti pārivāsikavattapaṭipadā.",
  "tika-vin12t3:46_22": "Apaṇṇakapaṭipadāti aviraddhapaṭipadā,",
  "tika-vin12t3:46_23": "ekaṁsapaṭipadāti attho.",
  "tika-vin12t3:47_0": "Gacchantampi bhikkhunti sambandho.",
  "tika-vin12t3:47_1": "Sāvetunti suṇāpetuṁ.",
  "tika-vin12t3:47_2": "Visayāvisayenāti ārocetuṁ desādesena.",
  "tika-vin12t3:47_3": "Karavīkatissatthero āhāti sambandho.",
  "tika-vin12t3:48_0": "“Uposathadivase”ti iminā uposatheti ettha uposathasaddassa pātimokkhuddesādayo atthe nivatteti.",
  "tika-vin12t3:48_1": "Pavāraṇāyapīti pavāraṇadivasepi.",
  "tika-vin12t3:48_2": "Gantunti bhikkhussa ṭhitaṭṭhānaṁ gantuṁ.",
  "tika-vin12t3:48_3": "Dūtenāpīti ettha anadhippetadūtaṁ paṭikkhipitvā adhippetadūtaṁ dassetuṁ vuttaṁ “anupasampannaṁ…pe…",
  "tika-vin12t3:48_4": "ārocāpetabba”nti.",
  "tika-vin12t3:49_0": "Suññavihāroti bhikkhūhi vivittavihāro.",
  "tika-vin12t3:49_1": "Yatthāti yasmiṁ āvāse.",
  "tika-vin12t3:49_2": "Hīti saccaṁ, yasmā vā.",
  "tika-vin12t3:49_3": "Tatthāti suññavihāre.",
  "tika-vin12t3:49_4": "Dasavidhantarāye sati pana gantabbamevāti yojanā.",
  "tika-vin12t3:49_5": "Nānāsaṁvāsakehīti kammanānāsaṁvāsakaladdhinānāsaṁvāsakehi.",
  "tika-vin12t3:50_0": "81.",
  "tika-vin12t3:50_1": "Āvāsādīnaṁ sarūpaṁ dassento āha “āvāso nāmā”tiādi.",
  "tika-vin12t3:50_2": "Tatiyapadenāti “āvāse vā anāvāse vā”ti tatiyapadena.",
  "tika-vin12t3:50_3": "Etesūti āvāsādīsu.",
  "tika-vin12t3:50_4": "Chadanatoti chadanakoṭito.",
  "tika-vin12t3:50_5": "Antoāvāseti bhittiparicchinne antoāvāse.",
  "tika-vin12t3:50_6": "Avisesenāti “ukkhittako”ti vā “pārivāsiko”ti vā visesaṁ akatvā sāmaññena.",
  "tika-vin12t3:50_7": "Udakapātenāti chadanato udakaṁ patati etthāti udakapāto, tena.",
  "tika-vin12t3:50_8": "Pañcavaṇṇacchadanabaddhaṭṭhānesūti pañcapamāṇena chadanena baddhaṭṭhānesu etesu āvāsesūti sambandho.",
  "tika-vin12t3:50_9": "Pārivāsikassa ca ukkhittakassa ca pakatattena saddhiṁ vāritanti yojanā.",
  "tika-vin12t3:50_10": "Nānūpacārepīti pisaddena ekūpacāre pana kā nāma kathāti dasseti.",
  "tika-vin12t3:50_11": "Etthāti ekacchanne āvāsādike,",
  "tika-vin12t3:50_12": "sace nipajjatīti sambandho.",
  "tika-vin12t3:50_13": "Tasminti saṭṭhivassepi pārivāsike.",
  "tika-vin12t3:51_0": "Vuṭṭhātabbaṁ,",
  "tika-vin12t3:51_1": "nimantetabboti ettha kiṁ attano vuḍḍhataraṁ pakatattaṁ disvā vuṭṭhātabbaṁ,",
  "tika-vin12t3:51_2": "nimantetabboti āha “tadahupasampannampī”tiādi.",
  "tika-vin12t3:51_3": "Obuddhanti palibuddhaṁ.",
  "tika-vin12t3:51_4": "Ekāsaneti ettha ekasaddo samānapariyāyoti āha “samānavassikāsane”ti,",
  "tika-vin12t3:51_5": "samānavassikānaṁ āsaneti attho.",
  "tika-vin12t3:51_6": "Chamāyaṁ nisinneti ettha chamāsaddo bhūmipariyāyoti āha “bhūmiyaṁ nisinne”ti.",
  "tika-vin12t3:51_7": "Itarenāti pārivāsikena.",
  "tika-vin12t3:51_8": "Sahāyena saddhiṁ caṅkamati viyāti yojanā.",
  "tika-vin12t3:51_9": "“Ekasmiṁ caṅkame”ti iminā ekacaṅkamasaddassa tulyādhikaraṇasamāsavākyaṁ dasseti.",
  "tika-vin12t3:52_0": "Chamāyaṁ caṅkamantanti ettha bhummatthe upayogavacananti āha “chamāyaṁ caṅkamante”ti.",
  "tika-vin12t3:52_1": "Ayaṁ panāti vakkhamāno pana.",
  "tika-vin12t3:52_2": "Etthāti “chamāyaṁ caṅkamante”ti pāṭhe.",
  "tika-vin12t3:52_3": "Caṅkamanteti pakatatte caṅkamante.",
  "tika-vin12t3:52_4": "Na caṅkamitabbanti pārivāsikena na caṅkamitabbaṁ.",
  "tika-vin12t3:52_5": "Ko pana vādo iṭṭhakācayasampanne vedikāparikkhitte iti atthoti yojanā.",
  "tika-vin12t3:52_6": "Pabbatantaravanantaragumbantaresūti pabbatamajjhavanamajjhagumbamajjhesu,",
  "tika-vin12t3:52_7": "pabbatavivaravanavivaragumbavivaresu vā.",
  "tika-vin12t3:52_8": "Upacāranti dvādasahatthaṁ upacāraṁ.",
  "tika-vin12t3:53_0": "82.Itaroti navako.",
  "tika-vin12t3:53_1": "Assāti navakassa.",
  "tika-vin12t3:53_2": "Na vattabhede dukkaṭanti aññātattā na vattabhede dukkaṭaṁ.",
  "tika-vin12t3:53_3": "Eseva nayo sabbattha.",
  "tika-vin12t3:53_4": "Apacchāpurimanti apacchā apurimaṁ,",
  "tika-vin12t3:53_5": "ekapahārenāti attho.",
  "tika-vin12t3:53_6": "Samavassā dve pārivāsikāti yojanā.",
  "tika-vin12t3:53_7": "Dvinnaṁ pārivāsikānaṁ ekato vasanadosaṁ dassento āha “sace hi dve”tiādi.",
  "tika-vin12t3:53_8": "Nesanti dvinnaṁ pārivāsikānaṁ.",
  "tika-vin12t3:53_9": "Etthāti pārivāsikādīsu pañcasu bhikkhūsu.",
  "tika-vin12t3:53_10": "Mūlāyapaṭikassanārahādayo cattāroti yojanā.",
  "tika-vin12t3:54_0": "Parivāsadānādīnīti ādisaddena mūlāyapaṭikassanamānattadānaabbhānāni saṅgaṇhāti.",
  "tika-vin12t3:54_1": "Etesvevāti parivāsadānādīsu eva.",
  "tika-vin12t3:54_2": "Ayanti pārivāsiko.",
  "tika-vin12t3:55_0": "83.",
  "tika-vin12t3:55_1": "“Atha kho āyasmā upālī”tiādivacanassa anusandhiṁ dassento āha “imaṁ panā”tiādi.",
  "tika-vin12t3:55_2": "Rahogatassa upālittherassāti yojanā.",
  "tika-vin12t3:55_3": "Atha vā anādare sāmivacanaṁ katvā upālittherassa rahogatassāti yojanā kātabbā.",
  "tika-vin12t3:55_4": "Etthāti pārivāsikavatte.",
  "tika-vin12t3:55_5": "Soti upālitthero.",
  "tika-vin12t3:55_6": "Assāti upālittherassa.",
  "tika-vin12t3:55_7": "Tatthāti tīsu ratticchedesu.",
  "tika-vin12t3:55_8": "Yvāyanti yo ayaṁ,",
  "tika-vin12t3:55_9": "ekato vāsoti sambandho.",
  "tika-vin12t3:55_10": "So vāso sahavāso nāmāti yojanā.",
  "tika-vin12t3:55_11": "Vippavāsoti ettha pakatattena vippayutto hutvā vāsoti dassento āha “ekakasseva vāso”ti.",
  "tika-vin12t3:55_12": "Āgantukādīnanti ādisaddena āvāsikā gahetabbā.",
  "tika-vin12t3:56_0": "84.Tattha tatthāti taṁ taṁ ṭhānaṁ.",
  "tika-vin12t3:56_1": "Dvīsu padesūti dvīsu vākyasaṅkhātesu padesu.",
  "tika-vin12t3:56_2": "Ekenekenapīti ekena ekena vākyapadenapi.",
  "tika-vin12t3:56_3": "Parivasiyitthāti parivuttho,",
  "tika-vin12t3:56_4": "parivuttho parivāso etassāti parivutthaparivāso, tassa.",
  "tika-vin12t3:56_5": "Hīti saccaṁ.",
  "tika-vin12t3:56_6": "Esāti eso bhikkhūti sambandho.",
  "tika-vin12t3:56_7": "Suddhanteti suddhakoṭṭhāse.",
  "tika-vin12t3:56_8": "Dukkhassāti vaṭṭadukkhassa.",
  "tika-vin12t3:56_9": "Antanti avasānaṁ,",
  "tika-vin12t3:56_10": "vināsaṁ vā.",
  "tika-vin12t3:57_0": "2. Mūlāyapaṭikassanārahavattakathā",
  "tika-vin12t3:58_0": "86.",
  "tika-vin12t3:58_1": "Navakataraṁ mūlāyapaṭikassanārahaṁ ṭhapetvāti yojanā.",
  "tika-vin12t3:58_2": "Imesaṁ pañcannaṁ pakatattā evāti sambandho.",
  "tika-vin12t3:58_3": "Nesanti mūlāyapaṭikassanārahamānattārahamānattacārikaabbhānārahānaṁ catunnaṁ,",
  "tika-vin12t3:58_4": "mūlāyapaṭikassanārahādilakkhaṇanti sambandho.",
  "tika-vin12t3:58_5": "Etthāti mūlāyapaṭikassanārahassa vatte.",
  "tika-vin12t3:58_6": "Itoti mūlāyapaṭikassanārahassa vattato.",
  "tika-vin12t3:59_0": "87. Yatheva pārivāsiko gaṇapūrako na hoti, evaṁ etepi na hontīti yojanā.",
  "tika-vin12t3:60_0": "4. Mānattācārikavattakathā",
  "tika-vin12t3:61_0": "92.Ūnegaṇeti ettha gaṇo nāma gaṇabhojanasikkhāpade viya hotīti āha “cattāro vā atirekā vā”ti.",
  "tika-vin12t3:61_1": "Sabbatthāti pārivāsikakkhandhake.",
  "tika-vin12t3:62_0": "Iti pārivāsikakkhandhakavaṇṇanāya yojanā samattā.",
  "tika-vin12t3:63_0": "3. Samuccayakkhandhakaṁ",
  "tika-vin12t3:64_0": "1. Sukkavissaṭṭhikathā",
  "tika-vin12t3:65_0": "Samuccayakkhandhake tatthāti catubbidhesu mānattesu.",
  "tika-vin12t3:65_1": "Yaṁ mānattaṁ diyyati,",
  "tika-vin12t3:65_2": "idaṁ appaṭicchannamānattaṁ nāmāti yojanā.",
  "tika-vin12t3:65_3": "Eseva nayo anantaravākyesupi.",
  "tika-vin12t3:65_4": "Paṭicchannāya āpattiyāti hetvatthe karaṇavacanaṁ,",
  "tika-vin12t3:65_5": "kāraṇatthe nissakkavacanaṁ vā.",
  "tika-vin12t3:65_6": "Addhamāsanti pannarasadivasakālaṁ.",
  "tika-vin12t3:65_7": "Odhāyāti samūhaṁ katvā.",
  "tika-vin12t3:65_8": "“Ekato katvā”ti iminā “odhāyā”ti padassa atthaṁ dasseti.",
  "tika-vin12t3:65_9": "Tesūti catubbidhesu mānattesu.",
  "tika-vin12t3:65_10": "Idanti mānattaṁ.",
  "tika-vin12t3:65_11": "Appaṭicchannāya…pe…",
  "tika-vin12t3:65_12": "vacanatoti ñāpakahetu.",
  "tika-vin12t3:65_13": "Etena appaṭicchannāya āpattiyā dātabbaṁ mānattaṁ appaṭicchannamānattanti vacanatthaṁ dasseti.",
  "tika-vin12t3:65_14": "Tanti appaṭicchannamānattaṁ.",
  "tika-vin12t3:65_15": "Idhāti imissaṁ pāḷiyaṁ.",
  "tika-vin12t3:65_16": "Tatuttarīti tato tīhipi uttari.",
  "tika-vin12t3:65_17": "Nānāvatthūni etāsanti nānāvatthukāyo.",
  "tika-vin12t3:65_18": "Tāsanti nānāvatthukānaṁ.",
  "tika-vin12t3:66_0": "Māḷakasīmāyamevāti sīmamāḷake eva, sīmaṅgaṇe evāti attho. Tatthevāti māḷakasīmāyameva.",
  "tika-vin12t3:67_0": "Vedayāmahanti vedayāmi ahaṁ.",
  "tika-vin12t3:67_1": "Mama mānattacarabhāvaṁ saṅghaṁ jānāpemīti attho.",
  "tika-vin12t3:67_2": "Vedayatīti manti jānāpeti,",
  "tika-vin12t3:67_3": "iti maṁ saṅgho dhāretūti adhippāyo.",
  "tika-vin12t3:67_4": "Vuttanayenevāti pārivāsikakkhandhake vuttanayeneva.",
  "tika-vin12t3:67_5": "Nikkhipitabbanti “mānattaṁ nikkhipāmi,",
  "tika-vin12t3:67_6": "vattaṁ nikkhipāmī”ti nikkhipitabbaṁ.",
  "tika-vin12t3:67_7": "Māḷakatoti sīmaṅgaṇato.",
  "tika-vin12t3:67_8": "Sopīti saha gacchantopi.",
  "tika-vin12t3:67_9": "“Māḷake nārocita”nti iminā yassa māḷake ārocitaṁ,",
  "tika-vin12t3:67_10": "tassa anārocetvāpi nikkhipitabbanti dasseti.",
  "tika-vin12t3:67_11": "Ārocentena vattabbanti sambandho.",
  "tika-vin12t3:68_0": "Visabhāgehi saha vasantassa vattassa duppūritattā vuttaṁ”sabhāgā bhikkhū vasantī”ti. Catūhi,",
  "tika-vin12t3:68_1": "pañcahi vāti vāsaddena tato atirekampi saṅgaṇhāti.",
  "tika-vin12t3:68_2": "Parikkhepārahaṭṭhānatoti cīvarakkhandhake vuttaparikkhepārahaṭṭhānato.",
  "tika-vin12t3:68_3": "“Dve leḍḍupāte atikkamitvā”ti idaṁ vihāre bhikkhūnaṁ sajjhāyādisaddasavanūpacārapahānatthaṁ vuttaṁ.",
  "tika-vin12t3:68_4": "Sace savanūpacārato na muccati,",
  "tika-vin12t3:68_5": "tato atirekampi atikkamitabbaṁ.",
  "tika-vin12t3:68_6": "Okkammāti maggapaṭipannānaṁ bhikkhūnaṁ vacanasaddasavanūpacārapahānatthaṁ okkamitvā.",
  "tika-vin12t3:68_7": "“Gumbena vā vatiyā vā”ti dassanūpacārapahānatthaṁ vuttaṁ.",
  "tika-vin12t3:68_8": "Idha upacāro nāma yattha ṭhatvā passati suṇāti,",
  "tika-vin12t3:68_9": "soyeva deso.",
  "tika-vin12t3:68_10": "Aññoti catūhi pañcahi vā bhikkhūhi añño.",
  "tika-vin12t3:68_11": "Esāti eso mānattacāriko.",
  "tika-vin12t3:69_0": "“Dvādasahatthaṁ upacāraṁ okkamitvā”ti iminā anokkamitvā ajānantasseva gacchati,",
  "tika-vin12t3:69_1": "natthi ratticchedopīti dasseti.",
  "tika-vin12t3:69_2": "Ettha diṭṭharūpānaṁ sutasaddānaṁ dvādasahatthūpacārato bahi ṭhitānampi ārocetabbaṁ.",
  "tika-vin12t3:69_3": "Adiṭṭhāsutānampi anto dvādasahatthūpacāragatānaṁ ārocetabbanti daṭṭhabbaṁ.",
  "tika-vin12t3:69_4": "Sati karaṇīyeti idaṁ gantussa kāraṇadassanatthaṁ vuttaṁ.",
  "tika-vin12t3:69_5": "Asati karaṇīyepi gantuṁ vaṭṭati.",
  "tika-vin12t3:69_6": "Sopīti eko bhikkhupi.",
  "tika-vin12t3:69_7": "“Tassa santike ārocetvā”ti iminā anārocane vattabhedadukkaṭaṁ hotīti dasseti.",
  "tika-vin12t3:69_8": "Ekassa santike ārocetvā nikkhipiyamāne kiṁ ūne gaṇe caraṇadoso vā vippavāso vā na hotīti āha “ayañcā”tiādi.",
  "tika-vin12t3:69_9": "Tattha ayañcāti mānattacāriko pana.",
  "tika-vin12t3:69_10": "Yasmā kāraṇā vasi,",
  "tika-vin12t3:69_11": "tena kāraṇenāti yojanā.",
  "tika-vin12t3:69_12": "Bhikkhūnañca atthibhāvaṁ sallakkhetvāti pakatattāgatakāle tassa anārocetvāva gacchanti,",
  "tika-vin12t3:69_13": "tasmā bhikkhūnañca dvādasahatthūpacāre atthibhāvaṁ sallakkhetvāti attho.",
  "tika-vin12t3:69_14": "Ettha ca “gaṇassa ārocetvā”ti iminā ūne gaṇe caraṇadosābhāvaṁ dasseti.",
  "tika-vin12t3:69_15": "“Bhikkhūnañca atthibhāvaṁ sallakkhetvā”ti iminā vippavāsadosābhāvaṁ dasseti.",
  "tika-vin12t3:69_16": "Yanti pubbe anārocitaṁ yaṁ bhikkhuṁ.",
  "tika-vin12t3:69_17": "Ayanti paṭhamaṁ passitabbassa ārocetvā nikkhipanaṁ.",
  "tika-vin12t3:69_18": "“Nikkhittavattassa parihāro”ti iminā anikkhittavatte antoupacāragatānaṁ sabbesaṁ ārocetabbanti dasseti.",
  "tika-vin12t3:70_0": "Ayanti mānattacāriko,",
  "tika-vin12t3:70_1": "ṭhitoti sambandho.",
  "tika-vin12t3:70_2": "Tenāpīti mānattacārikenapi,",
  "tika-vin12t3:70_3": "yācitabbanti yojanā.",
  "tika-vin12t3:70_4": "Soti anikkhittavatto bhikkhu.",
  "tika-vin12t3:70_5": "Tatrāti “so abbhetabbo”ti vacane.",
  "tika-vin12t3:70_6": "Ayaṁ abbhānavidhi vuttoti yojanā.",
  "tika-vin12t3:70_7": "Ayañcāti abbhānavidhi ca.",
  "tika-vin12t3:70_8": "Tāsanti āpattīnaṁ.",
  "tika-vin12t3:70_9": "Evantiādi nigamanaṁ.",
  "tika-vin12t3:70_10": "Paṭicchannamānattaṁ pana dātabbaṁ hotīti sambandho.",
  "tika-vin12t3:70_11": "“Paṭicchannāyā”tiādinā paṭicchannāya āpattiyā dātabbaṁ mānattaṁ paṭicchannamānattanti vacanatthaṁ dasseti.",
  "tika-vin12t3:70_12": "Nanti paṭicchannamānattaṁ.",
  "tika-vin12t3:71_0": "2. Parivāsakathā",
  "tika-vin12t3:72_0": "102.Tassāti paṭicchannamānattassa.",
  "tika-vin12t3:72_1": "Samodhānetvāti idheva parivāsakathāyaṁ samodhānetvā.",
  "tika-vin12t3:72_2": "Idheva parivāsakathāyaṁ dassayissāmāti yojanā.",
  "tika-vin12t3:72_3": "Idhevasaddo hi pubbāparāpekkho.",
  "tika-vin12t3:73_0": "Idha adhippetaṁ parivāsaṁ vitthāretvā dassento āha “ayaṁ hī”tiādi.",
  "tika-vin12t3:73_1": "Idha adhippeto parivāso nāma tividho hotīti yojanā.",
  "tika-vin12t3:73_2": "Tatthāti tividhesu parivāsesu.",
  "tika-vin12t3:73_3": "“Yathāpaṭicchannāya āpattiyā”ti vacanaṁ vitthārento āha “kassaci hī”tiādi.",
  "tika-vin12t3:73_4": "Yathā udāyittherassa ekāhapaṭicchannā ayaṁ āpatti hoti,",
  "tika-vin12t3:73_5": "tathā kassaci ekāhapaṭicchannā āpatti hotīti yojanā.",
  "tika-vin12t3:73_6": "Yathā ca parato āgatā udāyittherasseva āpatti hoti,",
  "tika-vin12t3:73_7": "tathā kassaci dvihādipaṭicchannā āpatti hotīti yojanā.",
  "tika-vin12t3:73_8": "Iminā vuttanayānusārena paratopi nayo netabbo.",
  "tika-vin12t3:73_9": "Tasmāti yasmā ekāhādipaṭicchannā ekādiāpatti hoti,",
  "tika-vin12t3:73_10": "tasmā jānitabboti yojanā.",
  "tika-vin12t3:74_0": "Paṭicchannabhāvaṁ vitthārento āha “ayaṁ hī”tiādi.",
  "tika-vin12t3:74_1": "Tatthāti “dasahākārehī”ti pāṭhe.",
  "tika-vin12t3:74_2": "Āpattiiti saññā etassāti āpattisaññī.",
  "tika-vin12t3:74_3": "Pahu cāti samattho ca.",
  "tika-vin12t3:74_4": "Papubbo hūdhātu samatthatthe hoti.",
  "tika-vin12t3:75_0": "Tatthāti tassaṁ mātikāyaṁ.",
  "tika-vin12t3:75_1": "Yanti āpattiṁ.",
  "tika-vin12t3:75_2": "Sopi cāti bhikkhupi ca.",
  "tika-vin12t3:75_3": "Tatthāti tassaṁ āpattiyaṁ.",
  "tika-vin12t3:75_4": "Ayanti bhikkhu.",
  "tika-vin12t3:75_5": "Tatthāti āpattiyaṁ.",
  "tika-vin12t3:75_6": "Alajjipakkhe tiṭṭhatīti “sañcicca āpattiṁ parigūhatī”ti vuttapakkhe ṭhitattā alajjipakkhe tiṭṭhati.",
  "tika-vin12t3:76_0": "Pakatattoti ettha “pārājikaṁ anajjhāpanno”ti atthaṁ paṭikkhipanto āha “tividhaṁ ukkhepanīyakammaṁ akato”ti.",
  "tika-vin12t3:76_1": "Etanti appaṭicchannabhāvaṁ,",
  "tika-vin12t3:76_2": "“āpajjati…pe…",
  "tika-vin12t3:76_3": "kusalehi cintitā”ti vacanaṁ vā.",
  "tika-vin12t3:77_0": "Gāthāya “sāvasesa”nti iminā pārājikaṁ nivatteti.",
  "tika-vin12t3:77_1": "Garukanti ettha saṅghādisesameva adhippetanti dasseti.",
  "tika-vin12t3:77_2": "Anādariyanti sikkhāpade anādariyaṁ.",
  "tika-vin12t3:77_3": "Vajjanti dukkaṭaṁ.",
  "tika-vin12t3:77_4": "Ukkhittakena karaṇabhūtena.",
  "tika-vin12t3:78_0": "Yassāti bhikkhussa,",
  "tika-vin12t3:78_1": "natthīti sambandho.",
  "tika-vin12t3:78_2": "Bhīrukajātikatāyāti bhīrukasabhāvatāya.",
  "tika-vin12t3:78_3": "Pabbatavihāre vasantassa yassa bhikkhunoti yojanā.",
  "tika-vin12t3:78_4": "Pabbatavihāreti pabbatassa tale,",
  "tika-vin12t3:78_5": "antare vā kārite vihāre.",
  "tika-vin12t3:78_6": "Etasminti etādise.",
  "tika-vin12t3:78_7": "Antarāye satiyevāti yojanā.",
  "tika-vin12t3:78_8": "Tassa acchannāva hotīti yojanā.",
  "tika-vin12t3:78_9": "Anantarāyikasaññāya chādayato acchannāvāti anantarāyikasaññāya chādentassāpi ekantena antarāyikattā acchannāvāti adhippāyo.",
  "tika-vin12t3:79_0": "Assāti bhikkhussa.",
  "tika-vin12t3:79_1": "Hanukavātoti hanukassa gelaññakaro vāto.",
  "tika-vin12t3:79_2": "Vijjhatīti hanukaṁ vijjhati.",
  "tika-vin12t3:79_3": "Imināti bhikkhunā.",
  "tika-vin12t3:79_4": "Pahusaññino chāditāpi ekantena apahuttā acchāditāva hoti.",
  "tika-vin12t3:80_0": "Chādetukāmo cāti ettha idaṁ catukkaṁ veditabbaṁ chādetukāmo chādeti,",
  "tika-vin12t3:80_1": "chādetukāmo nacchādeti,",
  "tika-vin12t3:80_2": "acchādetukāmo chādeti,",
  "tika-vin12t3:80_3": "nacchādetukāmo nacchādetīti.",
  "tika-vin12t3:80_4": "Tattha paṭhamapadaṁ sandhāya vuttaṁ “idaṁ uttānatthamevā”ti.",
  "tika-vin12t3:80_5": "Evaṁ sesāsupi mātikāsu catukkaṁ veditabbaṁ.",
  "tika-vin12t3:80_6": "Catūsu catukkesu paṭhamapade eva channā hoti,",
  "tika-vin12t3:80_7": "na sesapadesu.",
  "tika-vin12t3:80_8": "Anuttānatthaṁ dassento āha “sace panā”tiādi.",
  "tika-vin12t3:80_9": "Purebhatte vāti purebhattaṁ vā, bhattato,",
  "tika-vin12t3:80_10": "bhattassa vā pureti purebhattaṁ.",
  "tika-vin12t3:80_11": "Abyayībhāvasamāse sattamīvibhattiyā amitikāriyassa aniccabhāvato vuttaṁ “purebhatte”ti.",
  "tika-vin12t3:80_12": "Eseva nayo “pacchābhatte”ti etthāpi.",
  "tika-vin12t3:80_13": "Dutiyapadassa atthaṁ dassetvā tatiyapadassa atthaṁ dassento āha “yassa panā”tiādi.",
  "tika-vin12t3:80_14": "Abhikkhuke ṭhāne vasantassa yassa bhikkhussāti yojanā.",
  "tika-vin12t3:80_15": "Āgamentassa gacchantassāti anādare cetāni sāmivacanāni.",
  "tika-vin12t3:81_0": "Catutthapadassa atthaṁ dassento āha “yo panā”tiādi.",
  "tika-vin12t3:81_1": "Tattha yo panāti bhikkhu pana,",
  "tika-vin12t3:81_2": "āvi karotīti sambandho.",
  "tika-vin12t3:81_3": "Sabhāganti averiṁ.",
  "tika-vin12t3:81_4": "Ayanti bhikkhu.",
  "tika-vin12t3:81_5": "Upajjhāyo iti vā ācariyo iti vāti yojanā.",
  "tika-vin12t3:81_6": "Lajjāyāti lajjanimittaṁ,",
  "tika-vin12t3:81_7": "lajjakāraṇā,",
  "tika-vin12t3:81_8": "lajjahetu vā.",
  "tika-vin12t3:81_9": "Hīti saccaṁ, yasmā vā,",
  "tika-vin12t3:81_10": "idhāti āpattiārocanaṭṭhāne.",
  "tika-vin12t3:81_11": "Averisabhāgassāti averī hutvā sabhāgassa.",
  "tika-vin12t3:82_0": "Pakāsetukāmoti aññesaṁ pakāsetukāmo.",
  "tika-vin12t3:82_1": "Upajjhāyassāpīti pisaddena aññassa santike kā nāma kathāti dasseti.",
  "tika-vin12t3:82_2": "Tatthāti āpattiārocanaṭṭhāne.",
  "tika-vin12t3:82_3": "Sabhāgasaṅghādisesanti vatthusabhāgasaṅghādisesaṁ.",
  "tika-vin12t3:82_4": "Suddhassāti vatthusabhāgasaṅghādisesato suddhassa.",
  "tika-vin12t3:82_5": "Āvikaraṇākāraṁ dassento āha “āvikaronto cā”tiādi.",
  "tika-vin12t3:82_6": "Iti imānītiādi nigamanaṁ.",
  "tika-vin12t3:83_0": "Tatoti jānitabbato,",
  "tika-vin12t3:83_1": "paranti sambandho.",
  "tika-vin12t3:83_2": "Ekāhapaṭicchannāti ekāhena paṭicchannā.",
  "tika-vin12t3:83_3": "Yāva cuddasa divasāni,",
  "tika-vin12t3:83_4": "tāva divasavasena yojanā kātabbāti yojanā.",
  "tika-vin12t3:83_5": "Pakkhapaṭicchannanti pakkhena paṭicchannaṁ.",
  "tika-vin12t3:83_6": "Atirekapakkhapaṭicchannanti pakkhato atirekena paṭicchannaṁ.",
  "tika-vin12t3:84_0": "Saṁvaccharapaṭicchannanti saṁvaccharena paṭicchannaṁ.",
  "tika-vin12t3:84_1": "Tato vāti atirekasaṭṭhisaṁvaccha rato vā.",
  "tika-vin12t3:84_2": "Bhiyyopīti atirekampi.",
  "tika-vin12t3:85_0": "Tatoti tīhi āpattīhi.",
  "tika-vin12t3:85_1": "Paranti atirekaṁ.",
  "tika-vin12t3:85_2": "Gaṇanavasenāti āpattigaṇanavasena.",
  "tika-vin12t3:85_3": "Vatthukittanavasena vāti āpattīnaṁ vatthukittanavasena vā.",
  "tika-vin12t3:85_4": "Nāmamattavasena vāti “saṅghādisesāpattiyo”ti evaṁ nāmasseva vasena vā.",
  "tika-vin12t3:85_5": "Ettha hi mattasaddo avadhāraṇattho,",
  "tika-vin12t3:85_6": "tena vatthuṁ nivatteti.",
  "tika-vin12t3:86_0": "Tatthāti “nāmamattavasenā”ti pade.",
  "tika-vin12t3:86_1": "Sajātisādhāraṇanti sassa attano jāti sajāti,",
  "tika-vin12t3:86_2": "tāya sādhāraṇaṁ sajātisādhāraṇaṁ. Sabbesaṁ,",
  "tika-vin12t3:86_3": "sabbehi vā āpattīhi sādhāraṇaṁ sabbasādhāraṇaṁ.",
  "tika-vin12t3:86_4": "Tatthāti duvidhesu nāmesu.",
  "tika-vin12t3:86_5": "Sabbasādhāraṇanāmavasenāpīti ettha pisaddo “ahaṁ bhante sambahulā saṅghādisesā āpajjiṁ ekāhapaṭicchannāyo”ti",
  "tika-vin12t3:86_6": "evaṁ sajātisādhāraṇanāmavasenapi “ahaṁ bhante sambahulā saṅghādisesā āpattiyo āpajjiṁ ekāhapaṭicchannāyo”ti",
  "tika-vin12t3:86_7": "evaṁ ubhayasādhāraṇavasenapi vattuṁ vaṭṭatīti dasseti.",
  "tika-vin12t3:86_8": "Hīti saccaṁ.",
  "tika-vin12t3:86_9": "Sabbampi parivāsādikaṁ idaṁ vinayakammanti yojanā.",
  "tika-vin12t3:86_10": "Vasati āpatti ettha tadāyattavuttitāyāti vatthu.",
  "tika-vin12t3:86_11": "Go vuccati vacanaṁ vā ñāṇaṁ vā,",
  "tika-vin12t3:86_12": "taṁ tāyatīti gottaṁ.",
  "tika-vin12t3:87_0": "Tatthāti vatthādīsu catubbidhesu.",
  "tika-vin12t3:87_1": "Tatthāti tesu vacanesu.",
  "tika-vin12t3:87_2": "Sukkavissaṭṭhiṁ kāyasaṁsaggantiādinā vacanenāpīti ettha ādisaddena duṭṭhullādivacanāni saṅgaṇhāti.",
  "tika-vin12t3:87_3": "Idha panāti imasmiṁ pana ṭhāne.",
  "tika-vin12t3:87_4": "Yo yoti tisso vā phusso vā āpanno hoti.",
  "tika-vin12t3:88_0": "Evaṁ ārocetabbanti evaṁ vakkhamānanayena ārocetabbanti yojanā.",
  "tika-vin12t3:88_1": "Kiṁ ārocetabbaṁ?",
  "tika-vin12t3:88_2": "“Ahaṁ bhante…pe…",
  "tika-vin12t3:88_3": "saṅgho dhāretu” iti ārocetabbanti yojanā.",
  "tika-vin12t3:89_0": "Vedayāmahanti vedayāmi ahaṁ.",
  "tika-vin12t3:89_1": "Mama pārivāsikabhāvaṁ saṅghaṁ,",
  "tika-vin12t3:89_2": "saṅghassa vā jānāpemīti attho.",
  "tika-vin12t3:89_3": "Vedayatīti manti vedayati iti maṁ.",
  "tika-vin12t3:89_4": "Pārivāsikabhāvaṁ saṅghaṁ,",
  "tika-vin12t3:89_5": "saṅghassa vā jānāpetīti maṁ saṅgho dhāretūti attho.",
  "tika-vin12t3:89_6": "Ettha bahūsu aṭṭhakathāpotthakesu “tiṇṇaṁ vā atirekānaṁ vā ārocentena āyasmanto dhārentū”ti pāṭho atthi.",
  "tika-vin12t3:89_7": "Kesuci aṭṭhakathāpotthakesu “tiṇṇaṁ ārocentena āyasmanto dhārentū”ti ettakoyeva pāṭho atthi.",
  "tika-vin12t3:89_8": "Heṭṭhā mānattakathāyampi evameva atthi.",
  "tika-vin12t3:89_9": "Tattha “atirekāna”nti iminā tīhi atirekānaṁ ārocentena saṅghaṁ apekkhitvā sace ekavacanavasena vattukāmo hoti,",
  "tika-vin12t3:89_10": "“maṁ saṅgho dhāretū”ti vattabbaṁ.",
  "tika-vin12t3:89_11": "Atha sambahule bhikkhū apekkhitvā sace bahuvacanavasena vattukāmo hoti,",
  "tika-vin12t3:89_12": "yathā tiṇṇaṁ,",
  "tika-vin12t3:89_13": "evaṁ “maṁ āyasmanto dhārentū”ti vattabbanti dasseti.",
  "tika-vin12t3:89_14": "Idañca saddasatthavaseneva vuttaṁ,",
  "tika-vin12t3:89_15": "na vinayakammavipattivasenāti daṭṭhabbaṁ.",
  "tika-vin12t3:90_0": "“Vihāreyeva rattipariggaho”ti iminā antoupacārasīmāyampi parivasitabbabhāvaṁ dasseti.",
  "tika-vin12t3:90_1": "Upacārasīmanti parikkhittassa vihārassa parikkhepaṁ,",
  "tika-vin12t3:90_2": "aparikkhittassa parikkhepārahaṭṭhānaṁ.",
  "tika-vin12t3:90_3": "Esāti pārivāsiko bhikkhu.",
  "tika-vin12t3:90_4": "Assāti āgatassa bhikkhuno.",
  "tika-vin12t3:91_0": "Tatoti āpattipaṭicchannadivasato.",
  "tika-vin12t3:91_1": "Kukkuccavinodanatthāyāti āpattipaṭicchannadivasena samaṁ parivasitabbaṁ nukho,",
  "tika-vin12t3:91_2": "na nukhoti kukkuccassa vinodanatthāya.",
  "tika-vin12t3:91_3": "Parivutthattāti parivasitattā.",
  "tika-vin12t3:91_4": "Soti parivuttho bhikkhu.",
  "tika-vin12t3:91_5": "Idanti dātabbamānattaṁ.",
  "tika-vin12t3:91_6": "Tanti paṭicchannamānattaṁ.",
  "tika-vin12t3:91_7": "Chārattanti charattiyo samāhaṭāti chārattaṁ,",
  "tika-vin12t3:91_8": "samāhāre digu.",
  "tika-vin12t3:91_9": "“Charatta”nti vattabbe sukhuccāraṇatthaṁ chakārassa dīghaṁ katvā evaṁ vuttaṁ,",
  "tika-vin12t3:91_10": "accantasaṁyoge cetaṁ upayogavacanaṁ.",
  "tika-vin12t3:92_0": "Appaṭicchannāpattiṁ dātuṁ vaṭṭatīti sambandho.",
  "tika-vin12t3:92_1": "Iminā heṭṭhā vuttaṁ paṭicchannamānattaṁ imasmiṁ paṭicchannamānatte samodhānetvāpi dātuṁ vaṭṭatīti dasseti.",
  "tika-vin12t3:92_2": "Evaṁ santepi mūlamānattaṁ paṭicca paṭicchannamānattanti vuccati.",
  "tika-vin12t3:92_3": "Kathaṁ dātuṁ vaṭṭatīti yojanā.",
  "tika-vin12t3:93_0": "Assāti mānattaṁ yācantassa.",
  "tika-vin12t3:93_1": "Tadanurūpanti tassa yācanassa anurūpaṁ.",
  "tika-vin12t3:93_2": "Sace paṭicchannā dveti ettha dveti nidassanamattaṁ tato atirekampi gahetabbattā.",
  "tika-vin12t3:93_3": "Sabbatthāti sabbesu ekabahūsu.",
  "tika-vin12t3:93_4": "Tadanurūpame vāti tassa mānattadānassa anurūpameva.",
  "tika-vin12t3:93_5": "Idha panāti paṭicchannamānatte pana.",
  "tika-vin12t3:93_6": "Itītiādi nigamanaṁ.",
  "tika-vin12t3:93_7": "Yaṁ mānattaṁ diyyatīti yojanā.",
  "tika-vin12t3:93_8": "Etthāti paṭicchannamānatte.",
  "tika-vin12t3:94_0": "Avasesāti appaṭicchannaparivāsapaṭicchannaparivāsehi avasesā.",
  "tika-vin12t3:94_1": "Tatthāti avasesesu dvīsu parivāsesu.",
  "tika-vin12t3:94_2": "Adhammikamānattacārāvasāne anuññātaparivāsoti sambandho.",
  "tika-vin12t3:94_3": "Kismiṁ vatthusmiṁ anuññātoti āha “imasmiṁ vatthusmi”nti.",
  "tika-vin12t3:94_4": "Esāti suddhanto,",
  "tika-vin12t3:94_5": "dātabboti sambandho.",
  "tika-vin12t3:94_6": "Etanti jānanājānanaṁ.",
  "tika-vin12t3:95_0": "Tatthāti dvīsu suddhantesu,",
  "tika-vin12t3:95_1": "cūḷasuddhantoti vuccatīti sambandho.",
  "tika-vin12t3:95_2": "Yoti bhikkhu,",
  "tika-vin12t3:95_3": "vadatīti sambandho.",
  "tika-vin12t3:95_4": "Ārocitadivasatoti āpattiārocitadivasato.",
  "tika-vin12t3:96_0": "Tanti cūḷasuddhantaṁ,",
  "tika-vin12t3:96_1": "parivasantena parivasitabbanti sambandho.",
  "tika-vin12t3:96_2": "Aggahesīti parivāsaṁ aggahesi.",
  "tika-vin12t3:96_3": "Aññanti gahitamāsato aññaṁ.",
  "tika-vin12t3:96_4": "“Parivāsadānakiccaṁ natthī”ti iminā parivāsagahaṇakiccampi natthīti dasseti gaṇhantasseva dātabbattā,",
  "tika-vin12t3:96_5": "dentasseva gahetabbattā vā.",
  "tika-vin12t3:96_6": "Uddhampi ārohatīti parivāsagahaṇakālato aññampi kālaṁ parivasitabbattā uddhampi ārohati.",
  "tika-vin12t3:96_7": "Heṭṭhāpi orohatīti parivāsagahaṇakālato ūnampi kālaṁ parivasitabbattā heṭṭhāpi orohati.",
  "tika-vin12t3:96_8": "Idanti ārohanorohanaṁ.",
  "tika-vin12t3:96_9": "Tassāti suddhantaparivāsassa.",
  "tika-vin12t3:96_10": "Ekameva paṭicca dve, tisso,",
  "tika-vin12t3:96_11": "sambahulā vā bhavantīti āha “ekaṁ vinā sambahulānaṁ abhāvato”ti.",
  "tika-vin12t3:97_0": "Evaṁ cūḷasuddhantaṁ dassetvā mahāsuddhantaṁ dassento āha “yo panā”tiādi.",
  "tika-vin12t3:97_1": "Tanti mahāsuddhantaṁ.",
  "tika-vin12t3:97_2": "Yāva yattako upasampadadivaso hoti,",
  "tika-vin12t3:97_3": "tāva tattakaṁ kālanti yojanā.",
  "tika-vin12t3:97_4": "Uddhaṁ nārohatīti uddhaṁ ārohanakālassa abhāvato uddhaṁ na ārohati.",
  "tika-vin12t3:97_5": "Etthāti suddhantaparivāse.",
  "tika-vin12t3:97_6": "Ayaṁ suddhantaparivāso nāmāti nigamanaṁ.",
  "tika-vin12t3:98_0": "Tatthāti tividhesu samodhānaparivāsesu.",
  "tika-vin12t3:98_1": "“Odhunitvā samodahitvā dātabbaparivāso”ti iminā odhunitvā samodhānetvā dātabbo parivāso odhānasamodhānoti vacanatthaṁ dasseti,",
  "tika-vin12t3:98_2": "“parivāso”ti iminā taddhitaṇapaccayassa sarūpaṁ dasseti.",
  "tika-vin12t3:98_3": "Ettha ca avadhuniyate,",
  "tika-vin12t3:98_4": "avadhunitabbanti vā odhānaṁ,",
  "tika-vin12t3:98_5": "saṁ ekato odahīyate sampiṇḍīyate,",
  "tika-vin12t3:98_6": "udahiyati sampiṇḍiyatīti vā samodhānanti avayavavacanattho kātabbo.",
  "tika-vin12t3:98_7": "“Makkhetvā”ti iminā dhudhātuyā pappoṭanadhaṁsanadhovanāni dasseti.",
  "tika-vin12t3:98_8": "Soti odhānasamodhāno,",
  "tika-vin12t3:98_9": "āgatoti sambandho.",
  "tika-vin12t3:99_0": "Etthāti odhānasamodhāne.",
  "tika-vin12t3:99_1": "Yoti bhikkhu,",
  "tika-vin12t3:99_2": "paṭicchādetīti sambandho.",
  "tika-vin12t3:99_3": "Parivasanto vā mānattāraho vā mānattaṁ caranto vā abbhānāraho vā yo bhikkhūti yojanā.",
  "tika-vin12t3:99_4": "“Purimāya āpattiyā”ti padaṁ “samā vā”ti pade sahādiyogo.",
  "tika-vin12t3:99_5": "“Ūnatarā”tipade vibhattiapādānaṁ,",
  "tika-vin12t3:99_6": "anumeyyavisayaapādānaṁ vā.",
  "tika-vin12t3:99_7": "“Adivase katvā”ti iminā odhunitvāti ettha dhudhātuyā yathāvuttattheyeva dasseti.",
  "tika-vin12t3:99_8": "Ūnakapakkhapaṭicchannāti pakkhato ūnakena paṭicchannā.",
  "tika-vin12t3:99_9": "Etenupāyenāti pakkhe vuttena etena upāyena.",
  "tika-vin12t3:100_0": "Tatthāti mūlāpattito atirekapaṭicchanne.",
  "tika-vin12t3:100_1": "Āvi kārāpetvāti mūlāpattito antarāpattiyā paṭicchannabhāvaṁ āvi kārāpetvā.",
  "tika-vin12t3:100_2": "Etthāti āpattipaṭicchanne.",
  "tika-vin12t3:100_3": "Pamāṇanti kāraṇaṁ.",
  "tika-vin12t3:100_4": "Yāti āpatti.",
  "tika-vin12t3:100_5": "Tatthāti mūlabhāvena kattabbāyaṁ mūliāpattiyaṁ.",
  "tika-vin12t3:100_6": "Itaranti mūlibhāvena kattabbaṁ mūlāpattiṁ.",
  "tika-vin12t3:100_7": "Samodhāyāti samodahitvā.",
  "tika-vin12t3:100_8": "Pakkhipitvāti attho.",
  "tika-vin12t3:101_0": "Ekā vā yā āpatti sabbacirapaṭicchannā hotīti yojanā.",
  "tika-vin12t3:101_1": "Sabbacirapaṭicchannāyoti sabbāsaṁ āpattīnaṁ cirena paṭicchannāyo.",
  "tika-vin12t3:101_2": "Tāsanti āpattīnaṁ.",
  "tika-vin12t3:101_3": "Agghenāti paricchedena.",
  "tika-vin12t3:101_4": "Agghasaddo hettha paricchedatthavācako.",
  "tika-vin12t3:101_5": "Abhidhāne (abhidhānappadīpikāyaṁ 1048 gāthāyaṁ) vuttaṁ “aggho mulye ca pūjane”ti.",
  "tika-vin12t3:101_6": "Ettha “mulye cā”ti padassa mūlaparicchedeti attho daṭṭhabbo.",
  "tika-vin12t3:101_7": "Tamevatthaṁ dassento āha “tāsaṁ rattiparicchedavasenā”ti.",
  "tika-vin12t3:101_8": "Imehi padehi agghena rattiparicchedena samodhānetvā dātabbo parivāso agghasamodhānoti vacanatthaṁ dasseti.",
  "tika-vin12t3:101_9": "Ettha ca “sabbacirapaṭicchannāyo”ti vuttattā kiñcāpi koṭiatthavācako tatiyakkharena pāṭho yutto viya dissati.",
  "tika-vin12t3:101_10": "Tathāpi so pāṭho na gahetabbo. Kasmā?",
  "tika-vin12t3:101_11": "Bahūsu pāḷipotthakesu,",
  "tika-vin12t3:101_12": "aṭṭhakathāpotthakesu ca alikhitattā.",
  "tika-vin12t3:101_13": "Bahūsu hi porāṇapotthakesu catutthakkharena pāṭhoyeva likhito,",
  "tika-vin12t3:101_14": "tasmā so pāṭhoyeva gahetabbo,",
  "tika-vin12t3:101_15": "na aññoti daṭṭhabbaṁ.",
  "tika-vin12t3:101_16": "Soti agghasamodhāno.",
  "tika-vin12t3:101_17": "Āgatoyevāti sambandho.",
  "tika-vin12t3:102_0": "Yassa panāti bhikkhussa, paṭicchannāti sambandho. Sabbanti sakalaṁ. Āpattisahassagāthāya –",
  "tika-vin12t3:103_0": "Dasasataṁ āpattiyo rattisataṁ chādayitvānāti yojanā.",
  "tika-vin12t3:103_1": "Iminā nayenapi agghasamodhānoti ettha agghasaddassa catutthakkharena pāṭhassa yuttabhāvo veditabbo.",
  "tika-vin12t3:103_2": "Agghena dasarattiparicchedena samodhāya dātabbo agghasamodhāno.",
  "tika-vin12t3:104_0": "Yo parivāso nānāvatthukāyo āpattiyo ekato katvā diyyati,",
  "tika-vin12t3:104_1": "ayaṁ parivāso missakasamodhāno nāmāti yojanā.",
  "tika-vin12t3:104_2": "Ettha vatthuvasena missakā āpattiyo samodhānetvā dātabbo parivāso missakasamodhānoti vacanattho kātabbo.",
  "tika-vin12t3:104_3": "Tatrāti missakasamodhāne.",
  "tika-vin12t3:104_4": "Tadanurūpāyāti tassa yācanassa anurūpāya.",
  "tika-vin12t3:105_0": "Ettha cāti missakasamodhāne ca, kātuṁ vaṭṭatīti sambandho.",
  "tika-vin12t3:106_0": "“Pakkhamānattañca …pe…",
  "tika-vin12t3:106_1": "kathayissāmā”ti yaṁ vacanaṁ vuttaṁ,",
  "tika-vin12t3:106_2": "tassa vacanassa okāsoti yojanā.",
  "tika-vin12t3:106_3": "Taṁ panāti pakkhamānattaṁ pana.",
  "tika-vin12t3:106_4": "“Aḍḍhamāsameva dātabba”nti iminā pakkhameva dātabbaṁ mānattaṁ pakkhamānattanti vacanatthaṁ dasseti.",
  "tika-vin12t3:106_5": "Hīti saccaṁ.",
  "tika-vin12t3:106_6": "Taṁ panāti pakkhamānattaṁ pana,",
  "tika-vin12t3:106_7": "dātabbanti sambandho.",
  "tika-vin12t3:106_8": "Attano sīmanti attano vihārasīmaṁ,",
  "tika-vin12t3:106_9": "mahāsīmanti attho.",
  "tika-vin12t3:106_10": "Sodhetvāti sabbāsaṁ hatthapāsanayanavasena,",
  "tika-vin12t3:106_11": "chandārahānaṁ chandanayanavasena,",
  "tika-vin12t3:106_12": "sīmato bahikaraṇavasena ca sodhetvā.",
  "tika-vin12t3:106_13": "Catuvaggagaṇanti catuvaggasaṅghaṁ.",
  "tika-vin12t3:106_14": "Gaṇoti cettha saṅghoyevādhippeto.",
  "tika-vin12t3:107_0": "Tatrāti “yojanā kātabbā”ti vacane.",
  "tika-vin12t3:107_1": "Mukhamattadassananti upāyamattadassanaṁ,",
  "tika-vin12t3:107_2": "ādimattadassanaṁ vā.",
  "tika-vin12t3:107_3": "“Āpannāya bhikkhuniyā”ti padaṁ “evamassa vacanīyo”ti pade kattā,",
  "tika-vin12t3:107_4": "“yācāpetvā”ti pade kāritakammaṁ.",
  "tika-vin12t3:107_5": "“Byattāya bhikkhuniyā”ti padaṁ “ñāpetabbo”ti pade kāritakattā,",
  "tika-vin12t3:107_6": "“saṅgho”ti padaṁ tattheva kāritakammaṁ.",
  "tika-vin12t3:107_7": "“Etaṁ kāraṇa”nti dhātukammaṁ ajjhāharitabbaṁ.",
  "tika-vin12t3:107_8": "Tabbapaccayena kāritakammameva vuttaṁ.",
  "tika-vin12t3:107_9": "Ñāpetabbākāraṁ dassento āha “suṇātu me”tiādi.",
  "tika-vin12t3:108_0": "Nikkhittavattanti karaṇatthe cetaṁ upayogavacanaṁ.",
  "tika-vin12t3:108_1": "Nikkhittavattenāti hi attho.",
  "tika-vin12t3:108_2": "Tatthevāti māḷakasīmāyameva.",
  "tika-vin12t3:108_3": "Hīti saccaṁ, yasmā vā.",
  "tika-vin12t3:108_4": "Assāti mānattacārikāya bhikkhuniyā.",
  "tika-vin12t3:108_5": "Tatrāti tasmā kattabbavinayakammabhāvatoti attho.",
  "tika-vin12t3:108_6": "Noti amhākaṁ,",
  "tika-vin12t3:108_7": "santikanti sambandho.",
  "tika-vin12t3:108_8": "Catūhi pakatattabhikkhunīhi nisīditabbanti sambandho.",
  "tika-vin12t3:108_9": "Gāmūpacārato dve leḍḍupāte atikkamitvāti idaṁ bhikkhunīvihārūpacārātikkamaṁ sandhāya vuttaṁ.",
  "tika-vin12t3:108_10": "Vihārūpacāratopīti bhikkhuvihārūpacāratopi.",
  "tika-vin12t3:108_11": "Tatthāti bhikkhunīnaṁ nisinnaṭṭhānaṁ.",
  "tika-vin12t3:108_12": "Kurundimahāpaccarīsu pana vuttanti sambandho.",
  "tika-vin12t3:108_13": "Vihārassa cāti bhikkhuvihārassa ca.",
  "tika-vin12t3:108_14": "Gāmassa upacāraṁ muñcituṁ vaṭṭatīti na vuttanti yojanā.",
  "tika-vin12t3:108_15": "Tasmā gāmūpacārepi nisīdituṁ vaṭṭatīti adhippāyo.",
  "tika-vin12t3:109_0": "Tāya bhikkhuniyā ārocetabbanti sambandho.",
  "tika-vin12t3:110_0": "Tatthevāti bhikkhunīnaṁ nisīdanaṭṭhāneyeva.",
  "tika-vin12t3:110_1": "Ṭhānanti bhikkhūnaṁ ṭhānaṁ.",
  "tika-vin12t3:110_2": "Etīti āgacchati.",
  "tika-vin12t3:110_3": "Pagevāti pātoyeva.",
  "tika-vin12t3:110_4": "Tāyāti mānattacāriniyā.",
  "tika-vin12t3:111_0": "Anikkhittavattāya pana bhikkhuniyāti sambandho.",
  "tika-vin12t3:111_1": "Ajānanapaccayāti ajānanakāraṇā.",
  "tika-vin12t3:111_2": "Tanti vacanaṁ.",
  "tika-vin12t3:111_3": "Pārivāsikavattādīnanti ādisaddena āgantukavattapūraṇanissayapaṭippassaddhādayo saṅgaṇhāti.",
  "tika-vin12t3:111_4": "Yuttataraṁ dissatīti yuttataraṁ hutvā dissati.",
  "tika-vin12t3:111_5": "Iminā anikkhittavattabhikkhunā viya bhikkhuniyāpi antoupacārasīmagatānaṁyeva ārocetabbaṁ,",
  "tika-vin12t3:111_6": "na gāme ṭhitānampi gantvā ārocetabbanti dīpeti.",
  "tika-vin12t3:111_7": "Uposatheti uposathadivase.",
  "tika-vin12t3:111_8": "Eseva nayo pavāraṇāyapi.",
  "tika-vin12t3:111_9": "Devasikanti divase divase.",
  "tika-vin12t3:111_10": "Tasmiṁ gāmeti bhikkhunīnaṁ vasanagāme.",
  "tika-vin12t3:111_11": "Aññatrāti bhikkhunīnaṁ vasanagāmato aññasmiṁ gāme.",
  "tika-vin12t3:111_12": "Tatrāti bhikkhunīnaṁ vasanagāmaṁ.",
  "tika-vin12t3:111_13": "Dassetvāti bhikkhunīnaṁ dassetvā.",
  "tika-vin12t3:111_14": "Tāyāti mānattacāriniyā.",
  "tika-vin12t3:111_15": "Vihāranti bhikkhūnaṁ vihāraṁ.",
  "tika-vin12t3:111_16": "Upacārasīmāyāti upacārasīmato bahīti sambandho.",
  "tika-vin12t3:111_17": "Ayanti mānattacārinī.",
  "tika-vin12t3:112_0": "Vīsati gaṇo imassāti vīsatigaṇo, saṅgho, tasmiṁ.",
  "tika-vin12t3:112_1": "Mānattaṁ caramānā bhikkhunīti yojanā.",
  "tika-vin12t3:112_2": "Idaṁ pakkhamānattaṁ nāmāti idaṁ pubbavacanassa nigamavasena paravacanassa kathanatthāya vuttanti daṭṭhabbaṁ.",
  "tika-vin12t3:113_0": "Tatthāti tividhesu mānattesu.",
  "tika-vin12t3:113_1": "Yadetaṁ mānattaṁ anuññātanti sambandho.",
  "tika-vin12t3:113_2": "Paratoti parasmiṁ.",
  "tika-vin12t3:113_3": "Parivāsaṁ parivasantassa mūlāyapaṭikassitassa udāyittherassa anuññātanti sambandho.",
  "tika-vin12t3:113_4": "Āpajjitvāti āpajjanato.",
  "tika-vin12t3:113_5": "Idanti mānattaṁ vuccatīti sambandho.",
  "tika-vin12t3:113_6": "Hīti saccaṁ, yasmā vā.",
  "tika-vin12t3:113_7": "Odhānasamodhānanti ettha vacanattho heṭṭhā vuttoyeva.",
  "tika-vin12t3:113_8": "Tampīti kurundiyaṁ vuttavacanampi.",
  "tika-vin12t3:114_0": "Tanti agghasamodhānamissakasamodhānaṁ,",
  "tika-vin12t3:114_1": "dātabbanti sambandho.",
  "tika-vin12t3:114_2": "Ettāvatāti etaparimāṇena vacanakkamena,",
  "tika-vin12t3:114_3": "“ayañhi idha adhippeto parivāso nāmā”ti vacanato paṭṭhāya yāva “yojetvā dātabba”nti vacanaṁ,",
  "tika-vin12t3:114_4": "tāva vacanakkamenāti attho.",
  "tika-vin12t3:114_5": "“Tena hi bhikkhave…pe…",
  "tika-vin12t3:114_6": "dassessāmā”ti yaṁ vacanaṁ vuttanti yojanā.",
  "tika-vin12t3:114_7": "“Atthato”ti iminā saddopi gahetabbo avinābhāvato.",
  "tika-vin12t3:115_0": "Paṭicchannaparivāsakathā",
  "tika-vin12t3:116_0": "102. Yā pāḷi vuttāti sambandho.",
  "tika-vin12t3:117_0": "108.Tatoti pāḷito.",
  "tika-vin12t3:117_1": "Taṁ āpattinti taṁ antarāpattiṁ.",
  "tika-vin12t3:117_2": "Assāti bhikkhussa.",
  "tika-vin12t3:117_3": "Nikkhittavatto bhikkhūti sambandho,",
  "tika-vin12t3:117_4": "hutvāti vā.",
  "tika-vin12t3:117_5": "Soti bhikkhu,",
  "tika-vin12t3:117_6": "ṭhito hutvāti sambandho.",
  "tika-vin12t3:117_7": "Tassā āpattiyāti tassā antarāpattiyā.",
  "tika-vin12t3:117_8": "Paṭicchannā hotīti antarāpattipi paṭicchannā hoti.",
  "tika-vin12t3:117_9": "Tasmimpīti mūlāya paṭikassanepi.",
  "tika-vin12t3:117_10": "Makkhitāti pisitā,",
  "tika-vin12t3:117_11": "dhaṁsitā vā.",
  "tika-vin12t3:117_12": "Makkhiyanti pisiyanti,",
  "tika-vin12t3:117_13": "dhaṁsiyantīti vā makkhitā,",
  "tika-vin12t3:117_14": "parivutthadivasā.",
  "tika-vin12t3:117_15": "Tatoti pāḷito paranti sambandho.",
  "tika-vin12t3:117_16": "Paratopi eseva nayo.",
  "tika-vin12t3:117_17": "Evantiādi nigamanaṁ.",
  "tika-vin12t3:117_18": "Paṭicchannavāre dassitā hontīti sambandho.",
  "tika-vin12t3:118_0": "Samodhānaparivāsakathā",
  "tika-vin12t3:119_0": "125.Tatoti paṭicchannavārato,",
  "tika-vin12t3:119_1": "paraṁ dassitanti sambandho.",
  "tika-vin12t3:119_2": "Ettha cāti etasmiṁ vāre ca.",
  "tika-vin12t3:119_3": "Yasmāti yasmā kāraṇā,",
  "tika-vin12t3:119_4": "yena kāraṇena vā.",
  "tika-vin12t3:119_5": "Tenevāti teneva kāraṇena,",
  "tika-vin12t3:119_6": "tasmā kāraṇā vā,",
  "tika-vin12t3:119_7": "“mūlāya…pe…",
  "tika-vin12t3:119_8": "detū”ti vuttanti yojanā.",
  "tika-vin12t3:119_9": "Tasmā sabbe makkhitāva hontīti yojanā.",
  "tika-vin12t3:119_10": "Tatoti vārato paraṁ niṭṭhāpitanti sambandho.",
  "tika-vin12t3:120_0": "Agghasamodhānaparivāsakathā",
  "tika-vin12t3:121_0": "134.Tatoti vārato paraṁ dassitoti sambandho.",
  "tika-vin12t3:121_1": "Tatoti vārato paraṁ pāḷi ṭhapitāti sambandho.",
  "tika-vin12t3:121_2": "Lajjidhamme vā uppanneti sambandho.",
  "tika-vin12t3:121_3": "Yanti kammaṁ.",
  "tika-vin12t3:121_4": "Tatoti vārato paraṁ tatheva pāḷi ṭhapitāti sambandho.",
  "tika-vin12t3:122_0": "138.Tatoti vārato paraṁ purimanayeneva pāḷi ṭhapitāti sambandho.",
  "tika-vin12t3:123_0": "Suddhantaparivāsādikathā",
  "tika-vin12t3:124_0": "156.Tatoti vārato paraṁ suddhantaparivāso dassitoti sambandho.",
  "tika-vin12t3:125_0": "160.Tatoti pāḷito paraṁ pāḷi ṭhapitāti sambandho.",
  "tika-vin12t3:126_0": "165.Tatthāti pāḷiyaṁ. Antarā…pe… appaṭicchannāyotiādīsu attho daṭṭhabboti sambandho.",
  "tika-vin12t3:127_0": "166.Pacchimasmiṁāpattikkhandheti ettha āpattikkhandhassa bhedabhāvato kiṁ “pacchimasmiṁ āpattikkhandhe”ti vuttanti āha “ekova so āpattikkhandho”ti.",
  "tika-vin12t3:127_1": "Atha kasmā “pacchimasmiṁ āpattikkhandhe”ti vuttanti āha “pacchā chāditattā panā”tiādi.",
  "tika-vin12t3:127_2": "Ettha panasaddo garahatthavācako,",
  "tika-vin12t3:127_3": "tathāpīti hi attho.",
  "tika-vin12t3:127_4": "Ekopi āpattikkhandho pacchā chāditattā pacchimasmiṁ āpattikkhandheti vuttanti adhippāyo.",
  "tika-vin12t3:128_0": "180. “Vavatthitā sambhinnā”ti etaṁ vacananti yojanā.",
  "tika-vin12t3:129_0": "8. Dvebhikkhuvāraekādasakādikathā",
  "tika-vin12t3:130_0": "181.Tatoti pāḷito paraṁ vuttanti sambandho.",
  "tika-vin12t3:130_1": "Tatthāti pāḷiyaṁ.",
  "tika-vin12t3:130_2": "Missakanti ettha kehi missakanti āha “thullaccayādīhi missaka”nti.",
  "tika-vin12t3:131_0": "184.Tatoti pāḷito paraṁ vuttanti sambandho.",
  "tika-vin12t3:131_1": "Tatthāti “idha pana bhikkhave”tiādipāṭhe.",
  "tika-vin12t3:131_2": "Tañcāti “idha pana bhikkhave”tiādivacanañca ito pubbe avuttaṁ sabbaṁ vacanañcāti yojanā.",
  "tika-vin12t3:132_0": "Iti samuccayakkhandhakavaṇṇanāya yojanā samattā.",
  "tika-vin12t3:133_0": "4. Samathakkhandhakaṁ",
  "tika-vin12t3:134_0": "1. Sammukhāvinayakathā",
  "tika-vin12t3:135_0": "186- 7.",
  "tika-vin12t3:135_1": "Samathakkhandhake evamattho veditabboti yojanā.",
  "tika-vin12t3:135_2": "Cha mātikāpadānīti vākyampi samāsopi yuttoyeva.",
  "tika-vin12t3:135_3": "Tattha samāso pana asamāhāradiguyeva.",
  "tika-vin12t3:135_4": "“Nikkhipitvā”ti padaṁ “vutto”ti pade pubbakālakiriyāvisesanaṁ,",
  "tika-vin12t3:135_5": "tulyattho vā.",
  "tika-vin12t3:135_6": "Vitthāroti vibhaṅgo.",
  "tika-vin12t3:135_7": "Tatthāti vibhaṅge.",
  "tika-vin12t3:135_8": "Saññāpetīti ettha saññaṁ katvā jānāpetīti atthaṁ paṭikkhipanto āha “paritosetvā jānāpetī”ti.",
  "tika-vin12t3:135_9": "Iminā saṁpubbo ñādhātu paritosanatthaṁ antokatvā avabodhanattho hotīti dasseti.",
  "tika-vin12t3:135_10": "Kāraṇapatirūpakānīti kāraṇassa paṭibhāgāni.",
  "tika-vin12t3:135_11": "Nijjhāpetīti ettha jhedhātu olokanatthoti āha “oloketī”ti.",
  "tika-vin12t3:135_12": "Yathāti yenākārena,",
  "tika-vin12t3:135_13": "kariyamāneti sambandho.",
  "tika-vin12t3:135_14": "Soti dhammavādī.",
  "tika-vin12t3:135_15": "Paratopi eseva nayo.",
  "tika-vin12t3:135_16": "“Punappuna”nti iminā anupekkhatīti ettha anusaddo na upacchinnatthoti dasseti.",
  "tika-vin12t3:135_17": "Pekkhati anupekkhatīti ettha ikkhadhātu “dasseti anudassetī”ti ettha disadhātuyā sadisatthoti āha “dasseti…pe…",
  "tika-vin12t3:135_18": "pariyāyavacanānī”ti.",
  "tika-vin12t3:135_19": "Tesaññevāti “pekkhati anupekkhatī”ti padānaññeva.",
  "tika-vin12t3:135_20": "Pariyāyavacanānīti vevacanasaddā atthe paribyattiṁ ayanti gacchanti imehīti pariyāyāni,",
  "tika-vin12t3:135_21": "tāniyeva vacanāni pariyāyavacanāni.",
  "tika-vin12t3:135_22": "Soti adhammavādī.",
  "tika-vin12t3:135_23": "Mohetvāti dhammavādīpuggalādiṁ mohāpetvā.",
  "tika-vin12t3:136_0": "188.",
  "tika-vin12t3:136_1": "Dhammavādī puggalo dassetīti sambandho.",
  "tika-vin12t3:136_2": "Amohetvāti adhammavādīpuggalādiṁ amohāpetvā,",
  "tika-vin12t3:136_3": "aviparītaṁ jānāpetvāti attho.",
  "tika-vin12t3:137_0": "2. Sativinayakathā",
  "tika-vin12t3:138_0": "195.",
  "tika-vin12t3:138_1": "Parammukhaṁ vineti vināsetīti vinayo,",
  "tika-vin12t3:138_2": "parammukhaṁ vineti vināseti anenāti vā vinayo,",
  "tika-vin12t3:138_3": "vinayakammaṁ.",
  "tika-vin12t3:138_4": "Saṅghadhammavinayapuggalasammukhānaṁ dātabbo vinayo sammukhāvinayo.",
  "tika-vin12t3:138_5": "Pañcimānīti ettha pañcannaṁ sarūpaṁ dassento āha “suddhassā”tiādi.",
  "tika-vin12t3:138_6": "Anuvaditassa dānanti sambandho.",
  "tika-vin12t3:138_7": "Etānīti pañca aṅgāni.",
  "tika-vin12t3:138_8": "“Ekekaaṅgavasena na labbhantī”ti iminā samudāyavākyanibbattibhāvato pañcaṅgavaseneva labbhantīti dasseti.",
  "tika-vin12t3:138_9": "Desanāmattamevetanti “pañcimānī”ti etaṁ vacanaṁ desanāmattameva,",
  "tika-vin12t3:138_10": "na avayavavākyanibbattivacananti adhippāyo.",
  "tika-vin12t3:138_11": "Dhammanti bhūtaṁ.",
  "tika-vin12t3:138_12": "Etthāti “pañcimāni bhikkhave”tiādivacane.",
  "tika-vin12t3:138_13": "Tattha cāti “pañcimāni bhikkhave”tiādivacane ca.",
  "tika-vin12t3:138_14": "Anuvadantīti ettha anuddhaṁsanena vadantīti dassento āha “codentī”ti.",
  "tika-vin12t3:138_15": "Ayaṁ pana sativinayo dātabboti sambandho.",
  "tika-vin12t3:138_16": "Anāgāminopīti pisaddo sambhāvane,",
  "tika-vin12t3:138_17": "sakadāgāmiādike pana kā nāma kathāti dasseti.",
  "tika-vin12t3:138_18": "So ca khoti sativinayo ca.",
  "tika-vin12t3:138_19": "Codiyamāneyevāti codiyamānasseva,",
  "tika-vin12t3:138_20": "ayameva vā pāṭho.",
  "tika-vin12t3:138_21": "Tasminti sativinayasmiṁ dinneti sambandho.",
  "tika-vin12t3:138_22": "Acoditattā kathā na rūhatīti āha “codentopī”tiādi.",
  "tika-vin12t3:138_23": "Āpajjatīti codako āpajjati.",
  "tika-vin12t3:138_24": "Codanādiasāruppe vineti vināsetīti vinayo,",
  "tika-vin12t3:138_25": "vineti vināseti anenāti vā vinayo,",
  "tika-vin12t3:138_26": "vinayakammaṁ.",
  "tika-vin12t3:138_27": "Sativepullapattassa dātabbo vinayo sativinayo.",
  "tika-vin12t3:139_0": "3. Amūḷhavinayakathā",
  "tika-vin12t3:140_0": "196.Bhāsitaparikantanti ettha bhāsitaparikantasaddānaṁ karaṇāpekkhattā visuṁ karaṇaṁ dassento āha “vācāya bhāsitaṁ,",
  "tika-vin12t3:140_1": "kāyena parikanta”nti.",
  "tika-vin12t3:140_2": "“Parikkametvā kata”nti iminā parikamatīti parikantaṁ,",
  "tika-vin12t3:140_3": "parikantaṁ hutvā kataṁ parikantanti vacanatthaṁ dasseti.",
  "tika-vin12t3:140_4": "Parikkametvāti atikkamitvā.",
  "tika-vin12t3:140_5": "Saratāyasmāti ettha ukāralopasandhiṁ dassento āha “saratu āyasmā”ti.",
  "tika-vin12t3:140_6": "“Evarūpiyā āpattiyā”ti iminā āpajjitāti ettha tupaccayayogabhāvato kammatthachaṭṭhiyāpi sambhavabhāvaṁ dasseti.",
  "tika-vin12t3:140_7": "Tupaccayayoge kammatthachaṭṭhī aniccaṁ hoti,",
  "tika-vin12t3:140_8": "tasmā pāḷiyaṁ “evarūpiyā āpattiyā”ti kammatthachaṭṭhībhāvena avatvā “evarūpiṁ āpatti”nti kammatthadutiyābhāvena vuttanti daṭṭhabbaṁ.",
  "tika-vin12t3:140_9": "Tassāti “āpajjitvā”ti pāṭhassa.",
  "tika-vin12t3:140_10": "“Paṭhamaṁ pacchā”ti padehi adhippāyatthaṁ dasseti.",
  "tika-vin12t3:140_11": "Codakassa kathaṁ vineti vināsetīti vinayo,",
  "tika-vin12t3:140_12": "codakassa kathaṁ vineti vināseti anenāti vā vinayo.",
  "tika-vin12t3:140_13": "Paṭhamaṁ mūḷhabhāvaṁ upagantvā pacchā amūḷhassa dātabbo vinayo amūḷhavinayo.",
  "tika-vin12t3:141_0": "4. Paṭiññātakaraṇakathā",
  "tika-vin12t3:142_0": "200. Paṭijāniyate, paṭijānanaṁ vā paṭiññā, tāya kāretabbaṁ.",
  "tika-vin12t3:143_0": "5. Yebhuyyasikākathā",
  "tika-vin12t3:144_0": "202.Yebhuyyasikāti ettha yebhuyyena pavattā yebhuyyasikā,",
  "tika-vin12t3:144_1": "dhammavādīnaṁ yebhuyyatāsampādikā kiriyāti dassento āha “yassā kiriyāyā”tiādi.",
  "tika-vin12t3:144_2": "Tattha yassā kiriyāyāti yassā yebhuyyatāsampādikāya kiriyāya.",
  "tika-vin12t3:144_3": "Esāti yebhuyyatāsampādikā kiriyā.",
  "tika-vin12t3:145_0": "204.Oramattakanti ettha orasaddo ca mattasaddo ca samūhaṁ katvā parittavācako appamattavācakoti āha “parittaṁ appamattaka”nti.",
  "tika-vin12t3:145_1": "“Bhaṇḍanamattamevā”ti iminā na mahantaṁ vivādādhikaraṇaṁ hotīti dasseti.",
  "tika-vin12t3:145_2": "Na ca gatigatanti ettha cirakālabhāvaṁ na ca gatanti dassento āha “dve tayo…pe…",
  "tika-vin12t3:145_3": "avinicchita”nti.",
  "tika-vin12t3:145_4": "Tattha tatthevāti tasmiṁ tasmiṁ vivādādhikaraṇajātaāvāse eva,",
  "tika-vin12t3:145_5": "na ca saritasāritapadānaṁ suddhakāritakiriyabhāvaṁ dassento āha “sayaṁ saritaṁ vā aññehi sāritaṁ vā na hotī”ti.",
  "tika-vin12t3:145_6": "Tehi bhikkhūhīti vivādakārakehi bhikkhūhi.",
  "tika-vin12t3:145_7": "“Salākaṁ gāhento”ti iminā “jānātī”ti padassa kattāraṁ dasseti.",
  "tika-vin12t3:145_8": "Iminā nīhārenāti iminā kāraṇena.",
  "tika-vin12t3:145_9": "Api nāmāti iminā appevanāmasaddo apināmapariyāyoti dasseti.",
  "tika-vin12t3:145_10": "Assūti bhaveyyuṁ.",
  "tika-vin12t3:145_11": "Iminā “pāḷiyaṁ adhammavādī bahutarā bhaveyyuṁ,",
  "tika-vin12t3:145_12": "appeva nāma sādhū”ti yojanānayaṁ dasseti.",
  "tika-vin12t3:145_13": "“Ayamassa ajjhāsayo hotī”ti iminā pāṭhasesaṁ dasseti.",
  "tika-vin12t3:145_14": "Assāti salākagāhassa.",
  "tika-vin12t3:145_15": "Dvīsupīti “jānāti saṅgho bhijjissatī”ti ca “appeva nāma saṅgho bhijjeyyā”ti ca dvīsupi padesu.",
  "tika-vin12t3:146_0": "“Adhammena gaṇhantī”ti ettha “gaṇhantī”ti kiriyāpadassa adhammavādino eva kattā nāmāti āha “adhammavādino”ti.",
  "tika-vin12t3:146_1": "“Dve dhammavādino”ti iminā “vaggā gaṇhantī”ti ettha “gaṇhantī”ti kiriyāpadassa dhammavādino eva kattā nāmāti dasseti.",
  "tika-vin12t3:146_2": "Na ca yathādiṭṭhiyā gaṇhantīti ettha dhammavādino hutvā dhammavādisalākaṁ aggahetvā adhammavādisalākassa",
  "tika-vin12t3:146_3": "gahaṇaṁ na ca yathādiṭṭhiyā gaṇhanti nāmāti dassento āha “dhammavādino hutvā”tiādi.",
  "tika-vin12t3:146_4": "Paṭivattetvāti imamevatthaṁ paṭisedhetvā.",
  "tika-vin12t3:146_5": "“Parivattetvā”tipi pāṭho,",
  "tika-vin12t3:146_6": "heṭṭhupariyāyaṁ katvāti attho.",
  "tika-vin12t3:146_7": "Teti dhammavādino.",
  "tika-vin12t3:146_8": "Etthāti samathakkhandhake.",
  "tika-vin12t3:147_0": "6. Tassapāpiyasikākathā",
  "tika-vin12t3:148_0": "207.Asucīti ettha natthi sucīni kāyavacīkammāni etassāti asucīti vacanatthaṁ dassento āha “asucīhi kāyavacīkammehi samannāgato”ti.",
  "tika-vin12t3:148_1": "Eseva nayo alajjīti etthāpi.",
  "tika-vin12t3:148_2": "Sānuvādoti ettha anuvādaupavādasaddānaṁ pariyāyattā vuttaṁ “saupavādo”ti.",
  "tika-vin12t3:148_3": "Iti pañcāti imāni pañca aṅgāni.",
  "tika-vin12t3:148_4": "Etthāti tassapāpiyasikakamme.",
  "tika-vin12t3:148_5": "Idanti kammaṁ vuccatīti sambandho.",
  "tika-vin12t3:148_6": "Hīti vitthāro.",
  "tika-vin12t3:148_7": "Yo puggalo pāpiyoti yojanā.",
  "tika-vin12t3:148_8": "Pāpussannatāyāti lāmakussannatāya.",
  "tika-vin12t3:148_9": "Iminā ayañca pāpo ayañca pāpo,",
  "tika-vin12t3:148_10": "ayamimesaṁ visesena pāpoti pāpiyoti ca pāpānaṁ atisayena pāpoti pāpiyoti ca vacanattho dassito.",
  "tika-vin12t3:148_11": "Tassāti puggalassa.",
  "tika-vin12t3:148_12": "Iminā tassa pāpiyassa kattabbaṁ tassapāpiyasikaṁ,",
  "tika-vin12t3:148_13": "tameva kammaṁ tassapāpiyasikakammanti vacanatthaṁ dasseti.",
  "tika-vin12t3:148_14": "Kesuci potthakesu yakāre dvebhāvo atthi,",
  "tika-vin12t3:148_15": "so ayuttoyeva.",
  "tika-vin12t3:148_16": "“Yebhuyyasikā”ti ettha yakāre dvebhāvassa dassanato etthāpi dvebhāvo yutto bhaveyyāti likhantīti daṭṭhabbaṁ.",
  "tika-vin12t3:149_0": "7. Tiṇavatthārakādikathā",
  "tika-vin12t3:150_0": "212.Kakkhaḷatāya vāḷatāyāti ettha kakkhaḷassa bhāvo kakkhaḷatā,",
  "tika-vin12t3:150_1": "vāḷassa bhāvo vāḷatāti vacanatthaṁ dassento āha “kakkhaḷabhāvāya ceva vāḷabhāvāya cā”ti.",
  "tika-vin12t3:150_2": "Iminā tāpaccayassa samūhatthañca svatthañca paṭikkhipati.",
  "tika-vin12t3:150_3": "“Kakkhaḷatāya vāḷatāyā”ti byañjanatoyeva nānaṁ,",
  "tika-vin12t3:150_4": "na atthato.",
  "tika-vin12t3:150_5": "Bhedāyāti ettha aññassa bhedaṁ paṭikkhipanto āha “saṅghabhedāyā”ti.",
  "tika-vin12t3:150_6": "Gilānepīti pisaddo aññe pana kā kathāti dasseti.",
  "tika-vin12t3:150_7": "Tatthevāti adhikaraṇavūpasamaṭṭhāneyeva.",
  "tika-vin12t3:150_8": "“Ekato”ti iminā ekajjhanti padassa “ekato”ti padena samānataṁ dasseti,",
  "tika-vin12t3:150_9": "ekasaddato jjhapaccayo ca topaccayo ca viseso,",
  "tika-vin12t3:150_10": "“tiṇavatthārakasadisattā”ti iminā sadisūpacāraṁ dasseti.",
  "tika-vin12t3:150_11": "Tiṇehi avattharitabbanti tiṇavatthāraṁ,",
  "tika-vin12t3:150_12": "gūthamuttaṁ,",
  "tika-vin12t3:150_13": "tiṇavatthāramiva tiṇavatthārakaṁ.",
  "tika-vin12t3:150_14": "Ettha adhikaraṇameva mukhyato labbhati,",
  "tika-vin12t3:150_15": "samatho pana phalūpacārato,",
  "tika-vin12t3:150_16": "sadisatthe kapaccayo.",
  "tika-vin12t3:150_17": "Tamevatthaṁ pākaṭaṁ karonto āha “yathā hī”tiādi.",
  "tika-vin12t3:150_18": "Ghaṭṭiyamānaṁ gūthaṁ vā muttaṁ vāti yojanā.",
  "tika-vin12t3:150_19": "“Ghaṭṭiyamāna”nti padaṁ hetuantogadhavisesanaṁ,",
  "tika-vin12t3:150_20": "“bādhatī”ti iminā sambandhitabbaṁ.",
  "tika-vin12t3:150_21": "Suppaṭicchāditassa pana assa gūthamuttassāti yojanā.",
  "tika-vin12t3:150_22": "“Suppaṭicchāditassā”ti padampi hetuantogadhavisesanameva,",
  "tika-vin12t3:150_23": "“na bādhatī”ti iminā sambandhitabbaṁ.",
  "tika-vin12t3:150_24": "Yaṁ adhikaraṇaṁ saṁvattatīti sambandho.",
  "tika-vin12t3:150_25": "Mūlānumūlanti mūlañca anumūlañca mūlānumūlaṁ.",
  "tika-vin12t3:150_26": "Tanti adhikaraṇaṁ.",
  "tika-vin12t3:150_27": "Iminā kammenāti tiṇavatthārakakammena.",
  "tika-vin12t3:150_28": "Gūthaṁ tiṇehi paṭicchannaṁ suvūpasantaṁ hoti viya tiṇavatthārakena paṭicchannaṁ suvūpasantaṁ hotīti yojanā.",
  "tika-vin12t3:150_29": "Itīti tasmā.",
  "tika-vin12t3:151_0": "213.Thullavajjanti ettha thullaccayassāpi thullavajjattā idha pārājikasaṅghādisesamevādhippetanti āha “pārājikañceva saṅghādisesañcā”ti.",
  "tika-vin12t3:151_1": "Gihipaṭisaṁyuttanti ettha gihīnaṁ paṭisaṁyuttaṁ gihipaṭisaṁyuttanti vacanatthaṁ dassento āha “gihīna”ntiādi.",
  "tika-vin12t3:151_2": "“Hīnenā”ti padaṁ “khuṁsanavambhana” iti padeneva sambandhitabbaṁ.",
  "tika-vin12t3:151_3": "Dhammikapaṭissavesūti nimittatthe bhummavacanaṁ.",
  "tika-vin12t3:152_0": "214.",
  "tika-vin12t3:152_1": "Kammavācāpariyosāne vuṭṭhitā hontīti sambandho.",
  "tika-vin12t3:152_2": "Tatthāti adhikaraṇavūpasamaṭṭhāne.",
  "tika-vin12t3:152_3": "Aññāvihitāpīti adhikaraṇavinicchayato aññasmiṁ ṭhāne cittaṁ āvihitāpi ṭhapitāpi.",
  "tika-vin12t3:152_4": "Upasampadamaṇḍalatoti upasampadasīmabimbato,",
  "tika-vin12t3:152_5": "ye panāti bhikkhū pana,",
  "tika-vin12t3:152_6": "diṭṭhāvikammaṁ karontīti vā anāgatāti vā nisinnāti vā sambandho.",
  "tika-vin12t3:152_7": "Tehi vāti adhikaraṇaṁ vinicchinantehi bhikkhūhi vā.",
  "tika-vin12t3:152_8": "Tatthāti adhikaraṇavinicchitaṭṭhānaṁ.",
  "tika-vin12t3:152_9": "Chandaṁ datvāti chandaṁ saṅghassa datvā.",
  "tika-vin12t3:152_10": "Pariveṇādīsūtiādisaddena āvāsādayo saṅgaṇhāti.",
  "tika-vin12t3:152_11": "Teti bhikkhū.",
  "tika-vin12t3:153_0": "8. Adhikaraṇakathā",
  "tika-vin12t3:154_0": "215.Vipaccatāyāti ettha vikārabhāvena patati pavattatīti vipaccaṁ,",
  "tika-vin12t3:154_1": "cittadukkhaṁ,",
  "tika-vin12t3:154_2": "tadeva vipaccatā,",
  "tika-vin12t3:154_3": "tadatthāyāti dassento āha “cittadukkhattha”nti.",
  "tika-vin12t3:154_4": "“Pharusavacana”nti iminā vohāra saddo vacanapariyāyoti dasseti.",
  "tika-vin12t3:154_5": "Yo tatthāti ettha tasaddassa visayaṁ dassento āha “tesu anuvadantesū”ti.",
  "tika-vin12t3:154_6": "Yo upavādoti yojanā.",
  "tika-vin12t3:154_7": "“Anuvadanā”ti etaṁ padanti yojanā.",
  "tika-vin12t3:154_8": "Ākāradassananti anuvadanassa ākāradassanaṁ,",
  "tika-vin12t3:154_9": "dassanahetu vā.",
  "tika-vin12t3:154_10": "“Punappuna”nti iminā anusampavaṅkatāti ettha anusaddassa na upacchinnatthaṁ dasseti.",
  "tika-vin12t3:154_11": "Tatthevāti anuvadane eva.",
  "tika-vin12t3:154_12": "Sampavaṅkatāti sammā pakārena ninnaponapabbhāratā.",
  "tika-vin12t3:154_13": "Abbhussahanatāti ettha atirekaṁ ussāhanatāti dassento āha “kasmā”tiādi.",
  "tika-vin12t3:154_14": "Anubalappadānanti ettha punappunaṁ balassa padānanti dassento āha “purimavacanassā”tiādi.",
  "tika-vin12t3:155_0": "Kiccayatāti ettha “mā paṇḍiccaya”ntiādīsu viya byañjanavaḍḍhanavasena yakārāgamoti āha “kiccameva kiccaya”nti.",
  "tika-vin12t3:155_1": "“Ubhayaṁpetaṁ saṅghasseva adhivacana”nti iminā kiccakaraṇīyasaddo kattuvācakoti dasseti,",
  "tika-vin12t3:155_2": "saṅgho hi karotīti vacanatthena kiccoti ca karaṇīyoti ca vuccati.",
  "tika-vin12t3:155_3": "Tassa bhāvo,",
  "tika-vin12t3:155_4": "kiccayatā karaṇīyatāti vutte saṅghakammaṁyeva labbhati.",
  "tika-vin12t3:155_5": "Tena vuttaṁ “ubhayaṁpetaṁ saṅghakammasseva adhivacana”nti.",
  "tika-vin12t3:155_6": "Yadi kammavācako bhaveyya,",
  "tika-vin12t3:155_7": "“kattabbanti kiccaṁ,",
  "tika-vin12t3:155_8": "karaṇīya”nti vutteyeva saṅghakammassa labhanato tāpaccayo svattho bhaveyya.",
  "tika-vin12t3:155_9": "Evañhi sati kiccayassa bhāvo kiccayatā karaṇīyassa bhāvo karaṇīyatāti vacanattho na kattabbo bhaveyya, kato ca,",
  "tika-vin12t3:155_10": "tasmā na kammavācakoti daṭṭhabbaṁ.",
  "tika-vin12t3:155_11": "Tassevāti saṅghakammasseva.",
  "tika-vin12t3:155_12": "Tatthāti apalokanādīsu catūsu kammesu.",
  "tika-vin12t3:155_13": "Sīmaṭṭhakasaṅghanti “upacārasīmādīsu ṭhitaṁ saṅghaṁ.",
  "tika-vin12t3:155_14": "Sodhetvāti ettha sodhanaṁ nāma sīmaṭṭhakasaṅghassa hatthapāsanayanaṁ,",
  "tika-vin12t3:155_15": "chandārahānaṁ chandassa āharaṇaṁ,",
  "tika-vin12t3:155_16": "sīmato bahikaraṇaṁ.",
  "tika-vin12t3:155_17": "Tamevatthaṁ ekadesato dassetuṁ vuttaṁ “chandārahānaṁ chandaṁ āharitvā”ti.",
  "tika-vin12t3:155_18": "Apaloketi āpucchati anenāti apalokanaṁ,",
  "tika-vin12t3:155_19": "taṁyeva kammaṁ apalokanakammaṁ.",
  "tika-vin12t3:155_20": "Vuttanayenevāti “sīmaṭṭhakasaṅghaṁ sodhetvā”tiādinā vuttanayeneva.",
  "tika-vin12t3:155_21": "“Suṇātu me”tiādinā saṅghagaṇapuggale ñāpeti etāyāti ñatti,",
  "tika-vin12t3:155_22": "sāyeva kammaṁ ñattikammaṁ,",
  "tika-vin12t3:155_23": "ñattiyeva dutiyaṁ ñattidutiyaṁ,",
  "tika-vin12t3:155_24": "tameva kammaṁ ñattidutiyakammaṁ.",
  "tika-vin12t3:155_25": "Ettha kiñcāpi ñatti paṭhamaṁ ṭhapitā,",
  "tika-vin12t3:155_26": "kammavācāyeva dutiyā hoti,",
  "tika-vin12t3:155_27": "“phassapañcamā”tiādīsu viya pana paṭilomavasena vohāraṁ katvā “ñattidutiyā”ti vuttaṁ.",
  "tika-vin12t3:155_28": "Phassapañcamāti ettha kiñcāpi dhammasaṅgaṇiyaṁ “phasso hoti,",
  "tika-vin12t3:155_29": "vedanā hoti,",
  "tika-vin12t3:155_30": "saññā hoti,",
  "tika-vin12t3:155_31": "cetanā hoti,",
  "tika-vin12t3:155_32": "cittaṁ hotī”ti phassaṁ paṭhamaṁ vuttaṁ,",
  "tika-vin12t3:155_33": "paṭilomavasena pana vohāraṁ katvā “phassapañcamā”ti dhātukathāyaṁ vuttanti daṭṭhabbaṁ.",
  "tika-vin12t3:155_34": "Eseva nayo ñatti catutthakammepi.",
  "tika-vin12t3:155_35": "Ekāya ca anusāvanāyāti ñattito anupacchā sāvetabbāti anusāvanā, tāya,",
  "tika-vin12t3:155_36": "tīhi ca anusāvanāhīti ñattitoanu pacchā,",
  "tika-vin12t3:155_37": "punappunaṁ vā tikkhattuṁ sāvetabbāti anusāvanā, tāhi.",
  "tika-vin12t3:155_38": "Tatthāti catūsu kammesu.",
  "tika-vin12t3:156_0": "Apaloketvāvāti ettha evaphalaṁ dassento āha “ñattikammādivasena na kātabba”nti.",
  "tika-vin12t3:156_1": "Ñattikammampīti pisaddena na kevalaṁ apalokanakammameva,",
  "tika-vin12t3:156_2": "atha kho ñattikammampīti dasseti.",
  "tika-vin12t3:156_3": "Ñattidutiyakammaṁ panāti ettha panasaddo visesatthajotako,",
  "tika-vin12t3:156_4": "pakkhantarajotako vā.",
  "tika-vin12t3:156_5": "Tatthāti dvīsu kammesu.",
  "tika-vin12t3:156_6": "Garukānīti alahukāni.",
  "tika-vin12t3:156_7": "Avasesānīti chahi kammehi avasesāni,",
  "tika-vin12t3:156_8": "evarūpāni lahukakammānīti sambandho.",
  "tika-vin12t3:156_9": "“Avasesā”tipi pāṭho,",
  "tika-vin12t3:156_10": "sammutiyoti sambandho.",
  "tika-vin12t3:156_11": "Apaloketvāpīti pisaddo ñattidutiyakammavācaṁ sāvetvāpīti sampiṇḍeti.",
  "tika-vin12t3:156_12": "Aññatthāpohanaṁ dassento āha “ñattikammañatticatutthakammavasena pana na kātabbamevā”ti.",
  "tika-vin12t3:156_13": "Ñatticatutthakammaṁ kātabbanti sambandho.",
  "tika-vin12t3:156_14": "Etthāti samathakkhandhake.",
  "tika-vin12t3:157_0": "Vitthārato pana āgatoyevāti sambandho.",
  "tika-vin12t3:157_1": "Etesanti catunnaṁ kammānaṁ.",
  "tika-vin12t3:157_2": "Yaṁ pana atthajātaṁ anuttānanti sambandho.",
  "tika-vin12t3:157_3": "Tatthāti catūsu kammesu.",
  "tika-vin12t3:157_4": "Tanti atthajātaṁ.",
  "tika-vin12t3:157_5": "Evanti evaṁ kammavaggeyeva vaṇṇayamāne.",
  "tika-vin12t3:157_6": "Hīti laddhaguṇajotako.",
  "tika-vin12t3:157_7": "Suviññeyyāti sukhena viññātabbā.",
  "tika-vin12t3:158_0": "216.Pāḷivasenevāti na aṭṭhakathāvasenāti adhippāyo.",
  "tika-vin12t3:159_0": "220.Yenāti cittuppādena.",
  "tika-vin12t3:159_1": "Iminā vivadanti anenāti vivādoti vacanatthaṁ dasseti.",
  "tika-vin12t3:159_2": "Samathehi cāti casaddo sampiṇḍanattho.",
  "tika-vin12t3:159_3": "Tena na kevalaṁ vivādoyeva,",
  "tika-vin12t3:159_4": "atha kho adhikaraṇañcāti sampiṇḍeti,",
  "tika-vin12t3:159_5": "atha vā samathehi cāti samathehi eva.",
  "tika-vin12t3:159_6": "Iminā samathehi adhikarīyati vūpasamīyatīti adhikaraṇanti vacanatthaṁ dasseti.",
  "tika-vin12t3:159_7": "Vivādoyeva adhikaraṇaṁ vivādādhikaraṇaṁ.",
  "tika-vin12t3:159_8": "Evamādinā nayenāti ādisaddena anuddhaṁsanena vadanti anena cittuppādenāti anuvādotiādayo vacanatthe saṅgaṇhāti.",
  "tika-vin12t3:160_0": "222.Sandhāyabhāsitavasenāti lokavajjaṁ sandhāya bhāsitassa vacanassa vasena.",
  "tika-vin12t3:160_1": "Sandhāyabhāsitatthaṁ vitthārento āha “yasmiṁ hī”tiādi.",
  "tika-vin12t3:160_2": "Tattha pathavikhaṇanādike yasmiṁ āpattādhikaraṇeti yojanā.",
  "tika-vin12t3:160_3": "Tasminti kusalacittaṅge āpattādhikaraṇe.",
  "tika-vin12t3:160_4": "Tasmāti yasmā na sakkā vattuṁ, tasmā.",
  "tika-vin12t3:160_5": "Idanti “natthi āpattādhikaraṇaṁ kusala”nti vacanaṁ,",
  "tika-vin12t3:160_6": "vuttanti sambandho.",
  "tika-vin12t3:160_7": "Sandhāya avuttaṁ dassetvā sandhāya vuttaṁ dassento āha “idaṁ pana sandhāya vutta”nti.",
  "tika-vin12t3:160_8": "Tattha idaṁ panāti kāraṇaṁ pana sandhāyāti sambandho.",
  "tika-vin12t3:160_9": "Yaṁ āpattādhikaraṇanti yojanā.",
  "tika-vin12t3:160_10": "“Lokavajja”nti pade tulyādhikaraṇaṁ. Lokasmiṁ,",
  "tika-vin12t3:160_11": "lokehi vā vajjetabbanti lokavajjaṁ.",
  "tika-vin12t3:160_12": "Tanti āpattādhikaraṇaṁ.",
  "tika-vin12t3:160_13": "Tatthāti āpattādhikaraṇe.",
  "tika-vin12t3:160_14": "Vikappoti vividhā kappanaṁ,",
  "tika-vin12t3:160_15": "vividhatakko vā.",
  "tika-vin12t3:160_16": "Yaṁ panāti āpattādhikaraṇaṁ pana.",
  "tika-vin12t3:160_17": "“Paṇṇattivajja”nti pade tulyādhikaraṇaṁ.",
  "tika-vin12t3:160_18": "Bhagavato paññattiyā hetubhūtāya vajjetabbanti paṇṇattivajjaṁ.",
  "tika-vin12t3:160_19": "Tanti āpattādhikaraṇaṁ,",
  "tika-vin12t3:160_20": "akusalaṁ hotīti sambandho.",
  "tika-vin12t3:160_21": "Kiñcīti appamattakaṁ,",
  "tika-vin12t3:160_22": "āpattānāpattiṁ ajānantassa āpajjanatoti sambandho.",
  "tika-vin12t3:160_23": "Tasmāti yasmā abyākataṁ hoti, tasmā.",
  "tika-vin12t3:160_24": "Tatthāti paṇṇattivajjabhūte āpattādhikaraṇe.",
  "tika-vin12t3:160_25": "“Āpattādhikaraṇaṁ…pe…",
  "tika-vin12t3:160_26": "kusala”nti idaṁ vacanaṁ vuttanti yojanā.",
  "tika-vin12t3:161_0": "Yadi kusalacitto āpajjati,",
  "tika-vin12t3:161_1": "atha nanu āpattādhikaraṇaṁ kulalanti vattabbo bhaveyyāti āha “sace panā”tiādi.",
  "tika-vin12t3:161_2": "Yanti āpattādhikaraṇaṁ.",
  "tika-vin12t3:161_3": "“Idaṁ vuccati…pe…",
  "tika-vin12t3:161_4": "kusala”nti vadeyya saceti yojanā.",
  "tika-vin12t3:161_5": "Eḷakalomañca padasodhammañca eḷakalomapadasodhammāni,",
  "tika-vin12t3:161_6": "tāni ādīni yesaṁ tānīti eḷakalomapadasodhammādīni,",
  "tika-vin12t3:161_7": "tāni samuṭṭhānāni yāsanti eḷakalomapadasodhammādisamuṭṭhānā,",
  "tika-vin12t3:161_8": "tāsaṁ āpattīnampīti sambandho.",
  "tika-vin12t3:161_9": "Tatthāti eḷakalomapadasodhammādisamuṭṭhānāsu āpattīsu.",
  "tika-vin12t3:161_10": "Āpattiyā aṅganti āpattiyā kāraṇaṁ.",
  "tika-vin12t3:161_11": "Evaṁ āpattiyā anaṅgaṁ dassetvā tassāyeva aṅgaṁ dassento āha “kāyavacīviññattivasena panā”tiādi.",
  "tika-vin12t3:161_12": "Tattha calitappavattānanti calitena hetubhūtena pavattānaṁ.",
  "tika-vin12t3:161_13": "Atha vā calito ca kāyo,",
  "tika-vin12t3:161_14": "pavattā ca vācāti calitappavattā,",
  "tika-vin12t3:161_15": "tāsaṁ calitappavattānaṁ kāyavācānaṁ.",
  "tika-vin12t3:161_16": "Tañcāti kāyavācānaṁ aññatarañca.",
  "tika-vin12t3:161_17": "Abyākatanti ettha itisaddo parisamāpanattho.",
  "tika-vin12t3:162_0": "Ayamattho evaṁ veditabboti yojanā.",
  "tika-vin12t3:162_1": "Tenāti cittena. “Idaṁ…pe…",
  "tika-vin12t3:162_2": "saddhi”nti iminā sañjānantoti ettha saṁsaddassa sundaratthaṁ saha ākārena dasseti.",
  "tika-vin12t3:162_3": "“Vītikkama…pe…",
  "tika-vin12t3:162_4": "kappetvā”ti iminā ceccāti padassa atthaṁ saha visesanena dasseti.",
  "tika-vin12t3:162_5": "“Upakkamavasena…pe…",
  "tika-vin12t3:162_6": "pesetvā”ti iminā abhivitaritvāti padassa atthaṁ dasseti.",
  "tika-vin12t3:162_7": "Pāḷiyaṁ yaṁsaddovītikkamavisayoti āha “yaṁ āpattādhikaraṇaṁ vītikkama”nti.",
  "tika-vin12t3:162_8": "“Āpajjatī”ti iminā pāṭhasesaṁ dasseti.",
  "tika-vin12t3:162_9": "Evaṁ vītikkamato tassa bhikkhunoti yojanā.",
  "tika-vin12t3:163_0": "Abyākatavārepīti pisaddo akusalavāraṁ apekkhati.",
  "tika-vin12t3:163_1": "Tassāti cittassa.",
  "tika-vin12t3:163_2": "Ajānantotiādīnaṁ padānamattho akusalavāre vuttapaṭipakkhavasena veditabbo.",
  "tika-vin12t3:163_3": "Yaṁ āpattādhikaraṇantiādīnaṁ padānamattho akusalavārena sadisoyeva.",
  "tika-vin12t3:164_0": "224.Ayaṁ vivādo no adhikaraṇantiādīsu evamattho veditabboti sambandho.",
  "tika-vin12t3:165_0": "9. Adhikaraṇavūpasamanasamathakathā",
  "tika-vin12t3:166_0": "228.Catuvaggakaraṇe kammeti sīmasammutiādikamme.",
  "tika-vin12t3:166_1": "Pañcavaggakaraṇeti paccantimesu janapadesu upasampadādikamme.",
  "tika-vin12t3:166_2": "Dasavaggakaraṇeti majjhimesu janapadesu upasampadakamme.",
  "tika-vin12t3:166_3": "Vīsativaggakaraṇeti abbhānakamme.",
  "tika-vin12t3:166_4": "Kammappattāti kammassa pattā yuttā anurūpā.",
  "tika-vin12t3:167_0": "230.Sampaṭicchitabbanti paṭiggaṇhitabbaṁ.",
  "tika-vin12t3:167_1": "Sampaṭicchitvā ca pana atikkāmetabbanti sambandho.",
  "tika-vin12t3:167_2": "Bhaṇḍakanti cīvarādibhaṇḍakaṁ.",
  "tika-vin12t3:167_3": "Mānaniggahatthāyāti bhaṇḍanajātānaṁ mānassa niggahatthāya.",
  "tika-vin12t3:167_4": "Katipāhanti katipayāhaṁ,",
  "tika-vin12t3:167_5": "dvīhatīhanti attho.",
  "tika-vin12t3:168_0": "231.Anantāni ceva bhassānīti ettha anantasaddo aparimāṇasaddena atthato ekoti āha “aparimāṇānī”ti.",
  "tika-vin12t3:168_1": "“Vacanānī”ti iminā bhassasaddo vacanapariyāyoti dasseti.",
  "tika-vin12t3:168_2": "Ubbāhikāya sammanitabboti kena sammanitabboti āha “apaloketvā vā”tiādi.",
  "tika-vin12t3:168_3": "Iminā apalokanakammena vā ñattidutiyakammena vā sammanitabboti dasseti.",
  "tika-vin12t3:168_4": "Anantāni bhassāni dhammakathikaṁ uddharitvā bāhati paṭisedheti imāya sammutiyāti ubbāhikā, tāya.",
  "tika-vin12t3:168_5": "Evaṁ sammatehi pana bhikkhūhi vinicchitabbanti sambandho.",
  "tika-vin12t3:168_6": "Visuṁ nisīditvā tassāyeva parisāya nisīditvā vāti yojanā.",
  "tika-vin12t3:168_7": "Aññehīti sammatabhikkhūhi aññehi.",
  "tika-vin12t3:169_0": "233.Tatrassāti ettha tatra assāti padavibhāgaṁ katvā tasaddo parisavisayo pasiddhavisayo,",
  "tika-vin12t3:169_1": "assasaddo ākhyātikoti āha “tassaṁ parisati bhaveyyā”ti.",
  "tika-vin12t3:169_2": "“Neva suttaṁ āgata”nti sāmaññato vuttepi “no suttavibhaṅgo”ti vakkhamānattā mātikaṁ sandhāya vuttanti āha “na mātikā āgatā”ti.",
  "tika-vin12t3:169_3": "Vinayopīti khandhakavinayopi.",
  "tika-vin12t3:169_4": "Pisaddena suttavibhaṅgaṁ apekkhati.",
  "tika-vin12t3:169_5": "Byañjanacchāyāyāti ettha chāyāsaddo paṭibimbe ca pabhāya ca hotīti āha “byañjanamattamevā”ti,",
  "tika-vin12t3:169_6": "byañjanapaṭibimbikabyañjanapabhāvantabhūtaṁ atthaṁ aggahetvā byañjanapaṭibimbabyañjanapabhāmattameva gahetvāti adhippāyo.",
  "tika-vin12t3:169_7": "“Paṭisedhetī”ti iminā paṭibāhasaddo paṭisedhatthoyeva,",
  "tika-vin12t3:169_8": "na maddanatthoti dasseti.",
  "tika-vin12t3:169_9": "Paṭibāhanākāraṁ dassento āha “jātarūparajatakhettavatthupaṭiggahaṇādīsū”tiādi.",
  "tika-vin12t3:169_10": "Kinti kena kāraṇena,",
  "tika-vin12t3:169_11": "kasmā kāraṇā vā.",
  "tika-vin12t3:169_12": "Imeti jātarūpādipaṭiggāhake bhikkhū.",
  "tika-vin12t3:169_13": "Kārethāti tumhe kāreyyātha.",
  "tika-vin12t3:169_14": "Eyyāthassa hi ethādeso.",
  "tika-vin12t3:169_15": "Pucchāyaṁ sattamīvibhatti hoti.",
  "tika-vin12t3:169_16": "Sutteti suttantapiṭake.",
  "tika-vin12t3:169_17": "Aparo dhammakathiko vadatīti sambandho.",
  "tika-vin12t3:169_18": "Imesanti olambetvā nivāsentānaṁ.",
  "tika-vin12t3:169_19": "Etthāti olambetvā nivāsane.",
  "tika-vin12t3:170_0": "234.Bahutarā bhikkhūti ettha dviguṇatiguṇādinā adhikā eva bahutarā nāmāti āha “ekenapi adhikā bahutarāvā”ti.",
  "tika-vin12t3:170_1": "“Ko pana vādo”tiādinā “ekenapī”ti ettha pisaddassa garahatthaṁ dasseti.",
  "tika-vin12t3:171_0": "Tividhasalākaggāhakathā",
  "tika-vin12t3:172_0": "235.Saññattiyāti ettha saññāpanaṁ saññatti,",
  "tika-vin12t3:172_1": "tadatthāyāti dassento āha “saññāpanatthāyā”ti.",
  "tika-vin12t3:172_2": "Gūhitabboti gūḷho,",
  "tika-vin12t3:172_3": "soyeva gūḷhako,",
  "tika-vin12t3:172_4": "salākaggāho kātabboti sambandho.",
  "tika-vin12t3:172_5": "Vivaritabboti vivaṭo,",
  "tika-vin12t3:172_6": "soyeva vivaṭako.",
  "tika-vin12t3:172_7": "Sassa attano kaṇṇasamīpe jappīyati kathīyatīti sakaṇṇajappo,",
  "tika-vin12t3:172_8": "soyeva sakaṇṇajappako.",
  "tika-vin12t3:172_9": "“Nimittasaññaṁ āropetvā”ti iminā vaṇṇāvaṇṇāyo katvāti ettha vaṇṇasaddo saṇṭhānavācakoti dasseti.",
  "tika-vin12t3:172_10": "Susaṇṭhānadusaṇṭhānā salākāyo katvāti attho.",
  "tika-vin12t3:172_11": "Tatoti visabhāgakaraṇato paraṁ gahetabboti sambandho.",
  "tika-vin12t3:172_12": "Sabbāpi tā salākāyoti yojanā.",
  "tika-vin12t3:172_13": "Katvāti pakkhipanaṁ katvā.",
  "tika-vin12t3:172_14": "Vuttanayenāti “alajjussannāyā”tiādinā vuttanayena.",
  "tika-vin12t3:172_15": "“Yāvatatiya”nti iminā paccukkaḍḍhitabbanti ettha punappunaṁ uddhaṁ kaḍḍhitabbanti atthaṁ dasseti.",
  "tika-vin12t3:172_16": "Atirekajāteti adhammavādīhi atirekato jāte satīti sambandho.",
  "tika-vin12t3:172_17": "Yāvatatiyampīti pisaddo tato ūne ekadvevāre pana kā nāma kathāti dasseti.",
  "tika-vin12t3:173_0": "Sakaṇṇajappake pana evaṁ vinicchayo veditabboti yojanā.",
  "tika-vin12t3:173_1": "Sace saṅghatthero gaṇhātīti sambandho.",
  "tika-vin12t3:173_2": "Soti saṅghatthero.",
  "tika-vin12t3:173_3": "Vayoanuppattāti pacchimavayaṁ anuppattā.",
  "tika-vin12t3:173_4": "Etanti adhammavādisalākaṁ.",
  "tika-vin12t3:173_5": "Assāti saṅghattherassa.",
  "tika-vin12t3:173_6": "Itarā salākāti adhammavādisalākāhi aññā dhammavādisalākā.",
  "tika-vin12t3:173_7": "Soti saṅghatthero.",
  "tika-vin12t3:173_8": "Tanti dhammavādisalākaṁ.",
  "tika-vin12t3:173_9": "Tatoti neva avabujjhanakāraṇā.",
  "tika-vin12t3:173_10": "Vuttanayamevāti gūḷhake vuttanayameva.",
  "tika-vin12t3:173_11": "Vivaṭo attho imassāti vivaṭattho.",
  "tika-vin12t3:174_0": "Tassapāpiyasikāvinayakathā",
  "tika-vin12t3:175_0": "238.Pārājikasāmantaṁnāmāti pārājikassa āsannaṁ nāma.",
  "tika-vin12t3:175_1": "Adinnādānādīsūti ādisaddena manussaviggaha uttarimanussadhammapārājike saṅgaṇhāti.",
  "tika-vin12t3:175_2": "Nibbeṭhayamānanti veṭhanarahitaṁ,",
  "tika-vin12t3:175_3": "tamenaṁ bhikkhunti sambandho.",
  "tika-vin12t3:175_4": "Iminā nibbeṭhentanti ettha antasaddo mānasaddapariyāyoti dasseti.",
  "tika-vin12t3:175_5": "Ativeṭhetīti ettha kehi ativeṭhetīti āha “iṅghāyasmātiādivacanehī”ti.",
  "tika-vin12t3:175_6": "Tenāti codakena.",
  "tika-vin12t3:175_7": "Manti mamaṁ.",
  "tika-vin12t3:175_8": "Āhāti cuditako āha.",
  "tika-vin12t3:175_9": "Etassāti avajānanapaṭijānanādikārakassa pāpiyassa puggalassa.",
  "tika-vin12t3:175_10": "Sīlavā bhavissatīti pāpiyo puggalo sace sīlavā bhavissati.",
  "tika-vin12t3:175_11": "Paṭippassaddhinti pāpiyabhāvato paṭippassambhanaṁ.",
  "tika-vin12t3:175_12": "No ceti sīlavā no bhavissati ce.",
  "tika-vin12t3:175_13": "Tathā nāsitoti tena tassa pāpiyasikakammakaraṇena nāsaṁ gato bhavissati.",
  "tika-vin12t3:175_14": "Sabbatthāti sabbasmiṁ samathakkhandhake.",
  "tika-vin12t3:176_0": "Iti samathakkhandhakavaṇṇanāya yojanā samattā.",
  "tika-vin12t3:177_0": "5. Khuddakavatthukkhandhakaṁ",
  "tika-vin12t3:178_0": "Khuddakavatthukathā",
  "tika-vin12t3:179_0": "243.",
  "tika-vin12t3:179_1": "Khuddakavatthukkhandhake muṭṭhikamallāti muṭṭhikena mathanti aññamaññaṁ hiṁsantīti muṭṭhikamallā.",
  "tika-vin12t3:179_2": "Iminā pāḷiyaṁ padassa heṭṭhupariyaṁ dasseti.",
  "tika-vin12t3:179_3": "Gāmamudavāti ettha chavirāgamaṇḍanānuyuttena mudo modanaṁ etesamatthīti mudavā,",
  "tika-vin12t3:179_4": "gāme vasantā mudavā gāmamudavāti dassento āha “chavirāgamaṇḍanānuyuttā nāgarikamanussā”ti.",
  "tika-vin12t3:179_5": "“Vaṇṇavā ahesu”ntiādīsu viya vacanaṁ daṭṭhabbaṁ.",
  "tika-vin12t3:179_6": "Thambheti ettha na yattha katthaci thambho hoti,",
  "tika-vin12t3:179_7": "atha kho nhānatitthe nikhaṇitvā ṭhapitathambhoyevāti āha “nhānatitthe nikhaṇitvā ṭhapitatthambhe”ti.",
  "tika-vin12t3:180_0": "Iṭṭhakāsilādārukuṭṭānanti iṭṭhakākuṭṭasilākuṭṭadārukuṭṭānaṁ.",
  "tika-vin12t3:180_1": "Aṭṭhapadākārenāti aṭṭhapadaphalakākārena.",
  "tika-vin12t3:180_2": "Rājiyoti lekhāyo.",
  "tika-vin12t3:180_3": "Tatthāti aṭṭāne,",
  "tika-vin12t3:180_4": "ākiritvāti sambandho.",
  "tika-vin12t3:180_5": "Gandhabbahatthakoti gandhabbānaṁ vīṇāhattho viyāti gandhabbahatthako.",
  "tika-vin12t3:180_6": "Dārūhi katattā vuttaṁ “dārumayahatthenā”ti.",
  "tika-vin12t3:180_7": "Tenāti gandhabbahatthena,",
  "tika-vin12t3:180_8": "gahetvāti sambandho.",
  "tika-vin12t3:180_9": "Kuruvindakapāsāṇacuṇṇānīti evaṁnāmakassa pāsāṇassa cuṇṇāni.",
  "tika-vin12t3:180_10": "Tanti kataguḷikakalāpakaṁ,",
  "tika-vin12t3:180_11": "gahetvāti sambandho.",
  "tika-vin12t3:180_12": "Viggayhāti aññamaññassa sarīre daḷhaṁ gahetvāti dassento āha “aññamaññaṁ sarīrena sarīra”nti.",
  "tika-vin12t3:180_13": "Makaradantaketi makaranāmakassa macchassa dantasadise dante.",
  "tika-vin12t3:180_14": "Mallakamūlasaṇṭhānenāti kheḷapaṭiggahapādasaṇṭhānena.",
  "tika-vin12t3:180_15": "Gilānassāpīti pisaddo agilānassa pagevāti dasseti.",
  "tika-vin12t3:181_0": "244.Danteti makaradante.",
  "tika-vin12t3:181_1": "Akataṁ mallakaṁ akatamallakaṁ.",
  "tika-vin12t3:181_2": "Kapālakhaṇḍaṁ vāti vāsaddo samuccayattho.",
  "tika-vin12t3:181_3": "Kāsaphullavirahitattā vatthavaṭṭi ukkāsikā nāma.",
  "tika-vin12t3:181_4": "Natthi kāsaṁ phullametissāti ukkāsā,",
  "tika-vin12t3:181_5": "sā eva ukkāsikā.",
  "tika-vin12t3:181_6": "Yassa kassacīti gilānāgilānassa vā jarādubbalataruṇabalavassa vā.",
  "tika-vin12t3:181_7": "Piṭṭhinti piṭṭhiyaṁ,",
  "tika-vin12t3:181_8": "ayameva vā pāṭho.",
  "tika-vin12t3:181_9": "Pāṇitalassa puthuṭṭhānaṁ puthupāṇi,",
  "tika-vin12t3:181_10": "tena kataṁ puthupāṇikaṁ,",
  "tika-vin12t3:181_11": "hatthaparikammaṁ,",
  "tika-vin12t3:181_12": "tena vuttaṁ “hatthaparikammaṁ vuccatī”ti.",
  "tika-vin12t3:181_13": "Sabbesanti nhāyantānaṁ vā anhāyantānaṁ vā sabbesaṁ.",
  "tika-vin12t3:182_0": "245.Kaṇṇatoti kaṇṇacchiddato.",
  "tika-vin12t3:182_1": "Muttolambakādivallisadisattā vallikā nāma.",
  "tika-vin12t3:182_2": "Palambakasuttanti parimuñcitvā lambiyati anenāti palambakaṁ,",
  "tika-vin12t3:182_3": "tameva suttaṁ palambakasuttaṁ.",
  "tika-vin12t3:182_4": "Valayanti niyuraṁ.",
  "tika-vin12t3:183_0": "246.",
  "tika-vin12t3:183_1": "Dvīhi māsehi niyuttaṁ dumāsikaṁ.",
  "tika-vin12t3:183_2": "Dve aṅgulāni etassāti duvaṅgulaṁ, keso.",
  "tika-vin12t3:183_3": "Ubhayenapīti dumāsikaduvaṅgulasaṅkhātena ubhayenapi.",
  "tika-vin12t3:183_4": "Ayampi ukkaṭṭhaparicchedova vuttoti yojanā.",
  "tika-vin12t3:183_5": "Tatoti dumāsikaduvaṅgulato.",
  "tika-vin12t3:184_0": "Osaṇṭhentīti ettha olikhitvā samaṁ patiṭṭhāpentīti dassento āha “olikhitvā sannisīdāpentī”ti.",
  "tika-vin12t3:184_1": "Dantamayādīsūti ādisaddena aṭṭhimayādayo saṅgaṇhāti.",
  "tika-vin12t3:184_2": "Hatthaphaṇenāti hatthasaṅkhātena phaṇena.",
  "tika-vin12t3:184_3": "Cikkhallenāti cikkhallasadisena niyyāsena.",
  "tika-vin12t3:184_4": "Udakatelenāti ettha udakañca telañcāti ca udakasaṅkhātena telenāti ca atthaṁ nivattento āha “udakamissakena telenā”ti.",
  "tika-vin12t3:184_5": "Iminā udakena missakaṁ telaṁ udakatelanti vacanatthaṁ dasseti.",
  "tika-vin12t3:184_6": "Uṭṭhalometi uṭṭhitalome.",
  "tika-vin12t3:184_7": "Hatthaṁ temetvāti hatthaṁ udakatelena temetvā.",
  "tika-vin12t3:184_8": "Uṇhābhitattarajokiṇṇasirānampīti uṇhena abhitatto ca rajehi okiṇṇasiro ca uṇhābhitattarajokiṇṇasirā,",
  "tika-vin12t3:184_9": "atha vā uṇhena abhitatto siro etesanti uṇhābhitattasirā,",
  "tika-vin12t3:184_10": "rajehi okiṇṇo siro etesanti rajokiṇṇasirā,",
  "tika-vin12t3:184_11": "uṇhābhitattasirā ca rajokiṇṇasirā ca uṇhābhitattarajokiṇṇasirā,",
  "tika-vin12t3:184_12": "pubbapade uttarapadalopo, tesampi.",
  "tika-vin12t3:184_13": "Allahatthenāti addahatthena,",
  "tika-vin12t3:184_14": "ayameva vā pāṭho.",
  "tika-vin12t3:185_0": "247.",
  "tika-vin12t3:185_1": "Yesu kaṁsapattādīsu mukhanimittaṁ paññāyati,",
  "tika-vin12t3:185_2": "sabbāni tāni kaṁsapattādīnipīti yojanā.",
  "tika-vin12t3:185_3": "Yattha katthacīti yasmiṁ kasmiṁci ādāse vā udakapatte vāti sambandho.",
  "tika-vin12t3:185_4": "Sañchavi nu khoti sañjātā chavi nu kho,",
  "tika-vin12t3:185_5": "ahaṁ jiṇṇo amhi nu kho,",
  "tika-vin12t3:185_6": "noti yojanā.",
  "tika-vin12t3:186_0": "Mukhaṁ ālimpantīti ettha kehi ālimpantīti āha “vippasannachavirāgakarehi mukhalepanehī”ti.",
  "tika-vin12t3:186_1": "“Manosilāyā”ti iminā manosilā eva manosilikāti dasseti.",
  "tika-vin12t3:186_2": "Tānīti lañchanāni.",
  "tika-vin12t3:186_3": "Haritālādīhipīti pisaddena na kevalaṁ manosilikāya eva,",
  "tika-vin12t3:186_4": "atha kho haritālādīhipīti dasseti.",
  "tika-vin12t3:187_0": "248.Nabhikkhave naccaṁ vātiādīsu evaṁ vinicchayo veditabboti yojanā.",
  "tika-vin12t3:187_1": "Niccāpentassa vāti parehi naccāpentassa vā.",
  "tika-vin12t3:187_2": "Sādhugītanti sundaraṁ aniccatādipaṭisaṁyuttaṁ gītaṁ,",
  "tika-vin12t3:187_3": "sajjanānaṁ vā.",
  "tika-vin12t3:187_4": "Dantagītampi na vaṭṭatīti sambandho.",
  "tika-vin12t3:187_5": "Yanti gītaṁ.",
  "tika-vin12t3:187_6": "Pubbabhāgeti gāyanato pubbabhāge.",
  "tika-vin12t3:187_7": "Gāyāpentassāpīti parehi vā gāyāpentassāpi.",
  "tika-vin12t3:187_8": "Yaṁ panāti kiriyāparāmasanaṁ.",
  "tika-vin12t3:187_9": "Yaṁ paharati,",
  "tika-vin12t3:187_10": "tattha paharaṇe anāpattīti yojanā.",
  "tika-vin12t3:187_11": "Sabbanti akhilaṁ naccagītavāditaṁ.",
  "tika-vin12t3:187_12": "Passatoti passantassa ca suṇantassa ca.",
  "tika-vin12t3:187_13": "Savanampi hi ekasesena vā sāmaññaniddesena vā passaneneva saṅgahitaṁ.",
  "tika-vin12t3:187_14": "Vihāratoti anaccaagītaavāditaṭṭhānavihārato.",
  "tika-vin12t3:187_15": "Vihāranti naccagītavāditaṭṭhānavihāraṁ.",
  "tika-vin12t3:187_16": "Asanasālāyāti gāme ṭhitāya asanasālāya.",
  "tika-vin12t3:188_0": "249.Sarakiriyanti sarassa kiriyaṁ.",
  "tika-vin12t3:188_1": "Iminā sarakuttinti ettha sarassa karaṇaṁ sarakuttīti vacanatthaṁ dasseti.",
  "tika-vin12t3:188_2": "Aladdhaṁ samādhinti sambandho.",
  "tika-vin12t3:188_3": "Pacchimā janatāti ettha samūhiṁ avayavaṁ vinā samūhassa avayavino abhāvā tāpaccayo svatthopi hotīti āha “pacchimo jano”ti.",
  "tika-vin12t3:188_4": "Taṁ taṁ vattanti suttantavattādiṁ taṁ taṁ vattaṁ.",
  "tika-vin12t3:188_5": "Akkharāni vināsetvāti aññathā vattabbāni akkharāni aññathā vadanena ca dīghādīni rassādivadanena ca vināsetvā.",
  "tika-vin12t3:188_6": "Dhamme panāti ettha saddo pana visesajotako.",
  "tika-vin12t3:188_7": "Gītato visesova veditabboti hi attho.",
  "tika-vin12t3:188_8": "Suttantavattanti suttantassa uccāraṇaṁ vattaṁ.",
  "tika-vin12t3:188_9": "Eseva nayo “jātakavattaṁ gāthāvatta”nti etthāpi.",
  "tika-vin12t3:188_10": "Tanti vattaṁ.",
  "tika-vin12t3:188_11": "Yadi pana taṁ vināsetvā atidīghaṁ kātuṁ na vaṭṭati,",
  "tika-vin12t3:188_12": "evaṁ sati yathā suttantavattādīni honti,",
  "tika-vin12t3:188_13": "tathā kathaṁ dassetabbānīti āha “caturassena vattenā”tiādi.",
  "tika-vin12t3:188_14": "Tattha caturassenavattenāti paripuṇṇena uccāraṇavattena.",
  "tika-vin12t3:188_15": "Parimaṇḍalānīti samantato maṇḍalāni bimbāni puṇṇānīti attho.",
  "tika-vin12t3:188_16": "“Sarena bhaṇita”nti iminā sarabhaññanti ettha sarena bhaṇitabbanti sarabhaññanti vacanatthaṁ dasseti.",
  "tika-vin12t3:188_17": "Sarabhaññe kira atthīti sambandho.",
  "tika-vin12t3:188_18": "Taraṅgavatthādīnaṁ uccāraṇavidhānāni etarahi natthi.",
  "tika-vin12t3:188_19": "Dvattiṁsavattānīti ca saṅkhyāmattameva atthi,",
  "tika-vin12t3:188_20": "na saṅkhyeyyaṁ.",
  "tika-vin12t3:188_21": "Tasmā ṭīkāsu “taraṅgavattādīnaṁ uccāraṇavidhānāni naṭṭhapayogānī”ti vuttaṁ.",
  "tika-vin12t3:188_22": "Atthīti saṁvijjanti.",
  "tika-vin12t3:188_23": "Ayañhi atthisaddo nipāto.",
  "tika-vin12t3:188_24": "Tesūti dvattiṁsavattesu.",
  "tika-vin12t3:188_25": "Yanti vattaṁ.",
  "tika-vin12t3:188_26": "Uccāraṇavidhānāni naṭṭhapayogānipi tesaṁ sabbesaṁ sāmaññalakkhaṇaṁ dassento āha “sabbesa”ntiādi.",
  "tika-vin12t3:188_27": "Tattha sabbesanti dvattiṁsavattānaṁ,",
  "tika-vin12t3:188_28": "lakkhaṇanti sambandho.",
  "tika-vin12t3:188_29": "“Avināsetvā”ti vatvā tamevatthaṁ pākaṭaṁ karonto āha “vikāraṁ akatvā”ti.",
  "tika-vin12t3:188_30": "Tattha vikārakaraṇaṁ nāma yattakāhi mattāhi akkharaṁ paripuṇṇaṁ hoti,",
  "tika-vin12t3:188_31": "tato adhikamattāyuttaṁ katvā kathanaṁ,",
  "tika-vin12t3:188_32": "tathā akatvā samaṇasāruppena caturassena nayena pavattanaṁyeva lakkhaṇanti attho.",
  "tika-vin12t3:189_0": "Bāhiralomiṁ uṇṇinti ettha “bāhiralomi”nti padaṁ bhāvanapuṁsakanti āha “uṇṇalomāni bahi katvā”ti.",
  "tika-vin12t3:189_1": "“Uṇṇapāvāra”nti iminā uṇṇīti ettha uttarapadalopaṁ dasseti.",
  "tika-vin12t3:189_2": "Atha vā pāvārapadena uṇṇā etassa atthīti uṇṇīti katvā taddhitapaccayassa sarūpaṁ dasseti.",
  "tika-vin12t3:189_3": "“Tathā dhārentassa dukkaṭa”nti vacanassa atthāpattinayaṁ dassento āha “lomāni anto katvā pārupituṁ vaṭṭatī”ti.",
  "tika-vin12t3:190_0": "251.Aṅgajātaṁ chindantassevāti aṅgajātameva chindantassāti yojanā.",
  "tika-vin12t3:190_1": "Atha vā aṅgajātaṁ chindantassa thullaccayamevāti yojanā.",
  "tika-vin12t3:190_2": "Ahikīṭadaṭṭhādīsu nimittabhūtesu chindantassāti yojanā.",
  "tika-vin12t3:191_0": "252.Uppannā hotīti paṭilābhavasena uppannā hoti.",
  "tika-vin12t3:191_1": "Uppannabhāvaṁ pākaṭaṁ karonto āha “so”tiādi.",
  "tika-vin12t3:191_2": "Tattha soti rājagahako seṭṭhi,",
  "tika-vin12t3:191_3": "kīḷatīti sambandho.",
  "tika-vin12t3:191_4": "Tassāti seṭṭhissa.",
  "tika-vin12t3:191_5": "Idaṁ padaṁ “jāle”ti pade sāmyatthachaṭṭhī,",
  "tika-vin12t3:191_6": "“uppannā hotī”ti pade sampadānaṁ.",
  "tika-vin12t3:191_7": "Tanti candanagaṇṭhiṁ.",
  "tika-vin12t3:191_8": "Assāti seṭṭhissa.",
  "tika-vin12t3:191_9": "Idaṁ padaṁ “purisā”ti pade sāmyatthachaṭṭhī,",
  "tika-vin12t3:191_10": "“adaṁsū”ti pade sampadānaṁ.",
  "tika-vin12t3:191_11": "Vikubbaniddhīti vividhaṁ,",
  "tika-vin12t3:191_12": "vikāraṁ vā kubbanavasena pavattā iddhi.",
  "tika-vin12t3:191_13": "Adhiṭṭhāniddhīti adhiṭṭhānavasena pavattā iddhi.",
  "tika-vin12t3:192_0": "Gihī upanāmentīti sambandho.",
  "tika-vin12t3:192_1": "Byañjanaṁ katvāti byañjanaṁ pakkhipanaṁ katvā.",
  "tika-vin12t3:192_2": "Tanti suvaṇṇataṭṭikādiṁ.",
  "tika-vin12t3:192_3": "Āmasitumpīti pisaddo pageva paṭiggaṇhitunti dasseti.",
  "tika-vin12t3:192_4": "Saṅghikaparibhogena vāti vāsaddo panasaddattho.",
  "tika-vin12t3:192_5": "Saṅghikaparibhogena panāti hi attho.",
  "tika-vin12t3:192_6": "Gihivikaṭāni vāti vāsaddo sampiṇḍanattho.",
  "tika-vin12t3:192_7": "Gihivikaṭāni bhājanānipi vaṭṭantīti hi attho.",
  "tika-vin12t3:192_8": "Kaṁsalohavaṭṭalohānaṁ sabhāgattā vuttaṁ “kaṁsa…pe…",
  "tika-vin12t3:192_9": "saṅgahito”ti.",
  "tika-vin12t3:193_0": "253.",
  "tika-vin12t3:193_1": "“Likhitu”nti etaṁ vuttanti yojanā.",
  "tika-vin12t3:193_2": "Pakatimaṇḍalanti ettha kiṁ makaradantamattampi acchinnamaṇḍalanti āha “makaradantacchinnakamaṇḍalamevā”ti.",
  "tika-vin12t3:194_0": "254.Paharitvāti āvaṭṭanato aññamaññaṁ paharitvā.",
  "tika-vin12t3:194_1": "Tayo patte uparupari ṭhapetuṁ vaṭṭatīti sambandho.",
  "tika-vin12t3:194_2": "Bhūmiādhārako nāma bhūmiyā āsanno dantādīhi kato valayādhārako.",
  "tika-vin12t3:194_3": "Dāruādhārako nāma ekadārunā kato ādhārako.",
  "tika-vin12t3:194_4": "Daṇḍādhārako nāma catudaṇḍato paṭṭhāya bahūhi daṇḍehi kato ādhārako.",
  "tika-vin12t3:194_5": "Tatthāti bhamakoṭisadisadāru ādhārakatidaṇḍakādhāresu.",
  "tika-vin12t3:194_6": "Gahetvā evāti pattaṁ gahetvā eva,",
  "tika-vin12t3:194_7": "ekameva ṭhapetabbaṁ iti vuttanti yojanā.",
  "tika-vin12t3:195_0": "Tatthevāti miḍḍhanteyeva.",
  "tika-vin12t3:195_1": "Vitthiṇṇāyāti vitthārāya.",
  "tika-vin12t3:195_2": "Bāhirapasseti kuṭṭassa bāhirapasse.",
  "tika-vin12t3:195_3": "Katāyāti kuṭṭassa thirabhāvatthaṁ katāya.",
  "tika-vin12t3:195_4": "Etthāti paribhaṇḍante.",
  "tika-vin12t3:196_0": "Yaṁ vatthaṁ pattharitvā patto ṭhapiyatīti vatthaṁ coḷakaṁ nāmāti yojanā.",
  "tika-vin12t3:196_1": "Tasmiṁ panāti coḷake pana.",
  "tika-vin12t3:196_2": "Yatthāti yassaṁ vālikāyaṁ.",
  "tika-vin12t3:196_3": "Na dussatīti patto na dussati.",
  "tika-vin12t3:196_4": "Pattamāḷakanti pattassa ṭhapanatthāya kataṁ aṭṭaṁ.",
  "tika-vin12t3:196_5": "Bhaṇḍakukkhaḷikāti pattādibhaṇḍakānaṁ pakkhipanā ukkhaḷikā.",
  "tika-vin12t3:196_6": "Yattha katthacīti bhittikhīlādike yasmiṁ kasmiṁci.",
  "tika-vin12t3:196_7": "Laggentassāti pattaṁ thavikāya laggentassa.",
  "tika-vin12t3:196_8": "Nisīdanasayanatthaṁ vā kataṁ hotūti yojanā.",
  "tika-vin12t3:196_9": "Aññenāti pattato aññena.",
  "tika-vin12t3:196_10": "Aṭṭakachannenāti aṭṭapatirūpena,",
  "tika-vin12t3:196_11": "aṭṭakasadisenāti attho.",
  "tika-vin12t3:196_12": "Tatthāti aṭṭakachannena ṭhapite mañcapīṭhe.",
  "tika-vin12t3:196_13": "Aṁse baddhiyati anenāti aṁsabaddho,",
  "tika-vin12t3:196_14": "soyeva aṁsabaddhako,",
  "tika-vin12t3:196_15": "tena laggetvāti sambandho.",
  "tika-vin12t3:196_16": "Chatte ṭhapetuṁ na vaṭṭatīti sambandho.",
  "tika-vin12t3:196_17": "Bhattena pūro bhattapūro, patto.",
  "tika-vin12t3:196_18": "Bandhitvā ṭhapite chatte vā aṭṭakaṁ katvā ṭhapite chatte vāti yojanā.",
  "tika-vin12t3:196_19": "Yo koci bhattapūropi tucchapattopīti sambandho.",
  "tika-vin12t3:197_0": "255.Yassāti bhikkhuno.",
  "tika-vin12t3:197_1": "Hatthe patto atthi,",
  "tika-vin12t3:197_2": "so eva bhikkhu pattahattho na hoti,",
  "tika-vin12t3:197_3": "apica kho pana hatthe vā piṭṭhipāde vā yattha katthaci sarīrāvayave pattasmiṁ satīti yojanā.",
  "tika-vin12t3:197_4": "Eseva nayo anantaravākyepi.",
  "tika-vin12t3:197_5": "Imehi vākyehi “pattahattho”ti ca “kavāṭaṁ paṇāmetu”nti ca upalakkhaṇamattamevāti dasseti.",
  "tika-vin12t3:197_6": "Sūciṁ vā avāpuritunti sambandho.",
  "tika-vin12t3:197_7": "Kuñcikāya vāti vāsaddo “sarīrāvayavenā”ti padaṁ apekkhati.",
  "tika-vin12t3:198_0": "Lābukaṭāhanti lambatīti lābu,",
  "tika-vin12t3:198_1": "lābuyā kaṭāhaṁ lābukaṭāhaṁ.",
  "tika-vin12t3:198_2": "“Tāvakālika”nti iminā ekavārameva tena āmisaṁ gahetvā paribhuñjitvā chaḍḍetabbanti dasseti.",
  "tika-vin12t3:198_3": "Ghaṭikapālanti bhājanakapālaṁ.",
  "tika-vin12t3:198_4": "Abhuṁ meti avaḍḍhi mayhaṁ,",
  "tika-vin12t3:198_5": "uppajjitthāti attho.",
  "tika-vin12t3:198_6": "“Abhu me”ti vattabbe niggahitāgamavasena evaṁ vuttaṁ.",
  "tika-vin12t3:198_7": "Utrāsavacananti utrāsena vacanakāraṇaṁ padaṁ.",
  "tika-vin12t3:198_8": "Dinnakamevāti parehi dinnakameva āmisanti sambandho.",
  "tika-vin12t3:199_0": "Cambetvāti mukhena cambetvā.",
  "tika-vin12t3:199_1": "Apaviddhāmisānīti chaḍḍitāni āmisāni.",
  "tika-vin12t3:199_2": "Etesūti calakādīsu.",
  "tika-vin12t3:199_3": "Anucchiṭṭhaṁ suddhapattanti natthi ucchiṭṭho etthāti anucchiṭṭho,",
  "tika-vin12t3:199_4": "suddhapatto, taṁ.",
  "tika-vin12t3:199_5": "Ucchiṭṭhahatthenāti ucchiṭṭho ettha atthīti ucchiṭṭho,",
  "tika-vin12t3:199_6": "soyeva hattho ucchiṭṭhahattho, tena.",
  "tika-vin12t3:199_7": "Vāmahatthena āsiñcitvāti sambandho.",
  "tika-vin12t3:199_8": "Etthāti suddhapatte.",
  "tika-vin12t3:199_9": "Ettāvatāpīti ettakena ekaudakageṇḍusagahaṇamattenāpi.",
  "tika-vin12t3:199_10": "Soti suddhapatto.",
  "tika-vin12t3:199_11": "Hatthaṁ panāti ucchiṭṭhahatthampi.",
  "tika-vin12t3:199_12": "Panasaddo hettha sampiṇḍanattho.",
  "tika-vin12t3:199_13": "Yaṁ aṭṭhiṁ vā yaṁ calakaṁ vāti yojanā.",
  "tika-vin12t3:199_14": "Tatthāti macchamaṁsaphalādīsu.",
  "tika-vin12t3:199_15": "Tanti aṭṭhicalakaṁ.",
  "tika-vin12t3:199_16": "Yaṁ panāti aṭṭhicalakādiṁ pana,",
  "tika-vin12t3:199_17": "paṭikhāditukāmoti sambandho,",
  "tika-vin12t3:199_18": "puna khāditukāmoti attho.",
  "tika-vin12t3:199_19": "Tatthevāti patte eva.",
  "tika-vin12t3:199_20": "Katvāti ṭhapanaṁ katvā.",
  "tika-vin12t3:199_21": "Yaṁ kiñci aṭṭhikaṇṭakādinti sambandho.",
  "tika-vin12t3:200_0": "256.Satthakaveṭhanakanti satthakassa veṭhanakaraṇaṁ.",
  "tika-vin12t3:200_1": "Pipphalikaṁ vā daṇḍasatthakaṁ nāmāti yojanā.",
  "tika-vin12t3:200_2": "Pipphāleti etāyāti pipphali,",
  "tika-vin12t3:200_3": "sāyeva pipphalikaṁ.",
  "tika-vin12t3:200_4": "Aññampīti pipphalikato aññampi.",
  "tika-vin12t3:200_5": "Yaṁkiñci daṇḍaṁ yojetvā katasatthakaṁ vā daṇḍasatthakaṁ nāmāti yojanā.",
  "tika-vin12t3:200_6": "Iminā daṇḍena yojitaṁ satthakaṁ daṇḍasatthakanti vacanatthaṁ dasseti.",
  "tika-vin12t3:201_0": "Malaggahitāti ayamalaggahitā.",
  "tika-vin12t3:201_1": "Kiṇṇenāti madirādibījena kiṇṇena.",
  "tika-vin12t3:201_2": "Tenāti pāsāṇacuṇṇasaṅkhātena saritakena.",
  "tika-vin12t3:201_3": "Makkhetunti sūciṁ makkhetuṁ.",
  "tika-vin12t3:201_4": "Makkhitamadhusitthakaṁ taṁ saritakaṁ paribhijjatīti yojanā.",
  "tika-vin12t3:201_5": "Madhusitthakapilotikanti madhusitthakena makkhitaṁ pilotikaṁ.",
  "tika-vin12t3:201_6": "Tatthāti nisseṇiyaṁ.",
  "tika-vin12t3:201_7": "Yāya rajjuyā kathine bandhanti,",
  "tika-vin12t3:201_8": "sā rajju kathinarajju nāmāti yojanā.",
  "tika-vin12t3:201_9": "Tatthāti dīghassa bhikkhuno pamāṇena kate kathine.",
  "tika-vin12t3:201_10": "Daṇḍaketi kathinadaṇḍakamhi.",
  "tika-vin12t3:201_11": "Tassāti dīghassa bhikkhuno pamāṇena katassa kathinassa.",
  "tika-vin12t3:201_12": "Itarassa bhikkhunoti dīghabhikkhuto itarassa rassabhikkhuno.",
  "tika-vin12t3:202_0": "Daṇḍakathinapamāṇena katassa kaṭasārakassāti yojanā.",
  "tika-vin12t3:202_1": "“Duguṇakaraṇa”nti iminā pidalakanti duguṇakaraṇasaṅkhātassa kiriyāvisesassa nāmanti dasseti.",
  "tika-vin12t3:202_2": "Vinandhanarajjunti visesena nahiyati bandhiyati etāyāti vinandhanā,",
  "tika-vin12t3:202_3": "sāyeva rajju vinandhanarajju,",
  "tika-vin12t3:202_4": "tamevatthaṁ dassetuṁ vuttaṁ “vinandhituṁ rajju”nti.",
  "tika-vin12t3:202_5": "Vinandhanasuttakanti etthāpi eseva nayo.",
  "tika-vin12t3:202_6": "Tena suttakenāti vinandhanasuttakena.",
  "tika-vin12t3:202_7": "Tatthāti khuddakanisseṇiyaṁ kāci suttantarikāyoti sambandho.",
  "tika-vin12t3:202_8": "Pamāṇasaññākaraṇanti suttantarikapamāṇassa saññākaraṇaṁ.",
  "tika-vin12t3:202_9": "Kāḷasuttena saññākaraṇaṁ viya haliddisuttena saññākaraṇanti yojanā.",
  "tika-vin12t3:202_10": "Aṅguliyā paṭiggaṇhantīti ettha “paṭiggaṇhantī”ti padassa “aṅguliyā”ti karaṇasseva vuttattā kammassa avuttattā",
  "tika-vin12t3:202_11": "tassa kammaṁ dassetuṁ vuttaṁ “sūcimukha”nti.",
  "tika-vin12t3:202_12": "Aṅgulikosakanti aṅgulikañcukaṁ.",
  "tika-vin12t3:203_0": "257.Pāticaṅkoṭakādinti ettha pāti nāma paṭiggahasaṇṭhānena kato sūciādibhaṇḍaṭṭhapano bhājanaviseso.",
  "tika-vin12t3:203_1": "Ākiritvāti pakkhipitvā.",
  "tika-vin12t3:203_2": "Odhunitvāti papphoṭetvā.",
  "tika-vin12t3:203_3": "Ghanadaṇḍakanti nirantaradaṇḍakaṁ.",
  "tika-vin12t3:203_4": "Antokatvāti kathinassa antokatvā.",
  "tika-vin12t3:204_0": "258.Vinandhitvāti coḷakena vinandhitvā.",
  "tika-vin12t3:205_0": "259.",
  "tika-vin12t3:205_1": "Aparissāvanakasseva bhikkhunoti yojanā.",
  "tika-vin12t3:205_2": "Yo pana yācatīti sambandho.",
  "tika-vin12t3:205_3": "Majjhedaṇḍaketi daṇḍakassa majjhe.",
  "tika-vin12t3:205_4": "Udakanti akappiyaudakaṁ.",
  "tika-vin12t3:205_5": "Tanti udakaṁ.",
  "tika-vin12t3:205_6": "Yanti parissāvanaṁ.",
  "tika-vin12t3:205_7": "Udakaṁ parisuddhaṁ hutvā savati gacchati pavattati anenāti parissāvanaṁ.",
  "tika-vin12t3:205_8": "Yaṁ udake ottharitvā ghaṭena udakaṁ gaṇhanti,",
  "tika-vin12t3:205_9": "taṁ ottharakaṁ nāmāti yojanā.",
  "tika-vin12t3:205_10": "Tamevatthaṁ vitthārento āha “taṁ hī”tiādi.",
  "tika-vin12t3:205_11": "Tanti parissāvanaṁ,",
  "tika-vin12t3:205_12": "bandhitvāti sambandho.",
  "tika-vin12t3:205_13": "Tesūti catūsu khāṇukesu.",
  "tika-vin12t3:205_14": "Sabbapariyanteti sabbaparissāvanassa pariyante mocetvāti sambandho.",
  "tika-vin12t3:205_15": "Ottharitvāti ogāhetvā.",
  "tika-vin12t3:205_16": "Cīvarakuṭikāti cīvarena katā kuṭikā,",
  "tika-vin12t3:205_17": "sā makasānaṁ parittāṇatthaṁ katattā makasakuṭikāti vuccati.",
  "tika-vin12t3:206_0": "260.Semhādidosussannakāyāti semhādidosehi ussannakāyā.",
  "tika-vin12t3:206_1": "Aggaḷatthambhoti kavāṭatthambho.",
  "tika-vin12t3:206_2": "Yatthāti aggaḷatthambhe.",
  "tika-vin12t3:206_3": "Tatthāti dvārabāhāya.",
  "tika-vin12t3:206_4": "Tatthāti aggaḷapāsake.",
  "tika-vin12t3:206_5": "Dhūmo nikkhamati etenāti dhūmanetto, chiddo.",
  "tika-vin12t3:206_6": "Tena vuttaṁ “dhūmanikkhamanachidda”nti.",
  "tika-vin12t3:206_7": "“Gandhehī”ti iminā “vāsetu”nti padassa karaṇaṁ dasseti.",
  "tika-vin12t3:206_8": "“Udakaṭṭhapanaṭṭhāna”nti iminā udakaṭṭhānanti ettha udakassa ṭhapanaṁ ṭhānaṁ udakaṭṭhānanti majjhepadalopasamāsaṁ dasseti.",
  "tika-vin12t3:206_9": "Tatthāti udakaṭṭhāne.",
  "tika-vin12t3:206_10": "Koṭṭhakoti ettha na yattha katthaci,",
  "tika-vin12t3:206_11": "yassa kassaci vā koṭṭhako hoti,",
  "tika-vin12t3:206_12": "api ca kho pana dvāre eva,",
  "tika-vin12t3:206_13": "dvārasseva vā koṭṭhakoti āha “dvārakoṭṭhako”ti.",
  "tika-vin12t3:207_0": "261.Parikammanti piṭṭhiādiparikammaṁ.",
  "tika-vin12t3:207_1": "Paṭicchādiyati imāyāti paṭicchādi,",
  "tika-vin12t3:207_2": "vatthameva paṭicchādi vatthapaṭicchādi.",
  "tika-vin12t3:207_3": "Udakaṁ na hotīti ettha pānodakaṁ nivattento āha “nhānodakaṁ na hotī”ti.",
  "tika-vin12t3:208_0": "262.",
  "tika-vin12t3:208_1": "Paṇṇikānaṁ tulaṁ viya udakaubbāhanakatulanti yojanā.",
  "tika-vin12t3:208_2": "Dīghavarattādīhītiādisaddena rajju ādayo saṅgaṇhāti.",
  "tika-vin12t3:208_3": "Arahatthaghaṭiyantaṁ nāma cakkasaṇṭhānaṁ anekāraṁ are are ghaṭāni bandhitvā ekena vā dvīhi vā paribbhamiyamānaṁ yantaṁ.",
  "tika-vin12t3:208_4": "Arasaṅkhātesu hatthesu ghaṭā bandhitabbā etthāti arahatthaghaṭi,",
  "tika-vin12t3:208_5": "tameva yantaṁ arahatthaghaṭiyantaṁ.",
  "tika-vin12t3:208_6": "Cammabhājananti cammamayaṁ bhājanaṁ.",
  "tika-vin12t3:208_7": "Aparikkhittā hotīti candanikā apākārā hoti.",
  "tika-vin12t3:208_8": "Udakapuñjanaṁ vaṭṭatīti sambandho.",
  "tika-vin12t3:208_9": "Tasminti udakapuñjane.",
  "tika-vin12t3:208_10": "“Udakapuñjanī”tipi pāṭho.",
  "tika-vin12t3:208_11": "Evaṁ sati tāya udakapuñjaniyāti attho.",
  "tika-vin12t3:208_12": "Paccuddharitunti apanetuṁ.",
  "tika-vin12t3:209_0": "263.",
  "tika-vin12t3:209_1": "Ā samantato viddhaṁ pakkhapāsakametthāti āviddhapakkhapāsakaṁ.",
  "tika-vin12t3:209_2": "Maṇḍaleti kaṇṇikamaṇḍalamhi.",
  "tika-vin12t3:209_3": "Kataṁ kūṭañca chadanañca etthāti katakūṭacchadanaṁ,",
  "tika-vin12t3:209_4": "jantāgharaṁ, tassa.",
  "tika-vin12t3:209_5": "Etanti “nillekhajantāghara”nti etaṁ nāmaṁ.",
  "tika-vin12t3:209_6": "“Cattāro māse”ti iminā “catumāsa”nti digusamāsassa vākyaṁ dasseti.",
  "tika-vin12t3:210_0": "264.Namatakanti ettha heṭṭhā vuttanamatakato visesaṁ dassento āha “eḷakalomehī”tiādi.",
  "tika-vin12t3:210_1": "Avāyimanti vāyitvā na kataṁ.",
  "tika-vin12t3:210_2": "Cammakhaṇḍaparihārenāti cammakhaṇḍaṁ viya adhiṭṭhānavikappanaapanayanena,",
  "tika-vin12t3:210_3": "paribhuñjitabbanti attho.",
  "tika-vin12t3:210_4": "Peḷāyāti aṭṭhaṁsādiākārena katāya mañjūsāya.",
  "tika-vin12t3:210_5": "Etanti “āsittakūpadhāna”nti etaṁ nāmaṁ.",
  "tika-vin12t3:210_6": "Dārumayāpīti pisaddo na tambaloharajatamayā evāti dasseti.",
  "tika-vin12t3:210_7": "Etthevāti maḷorikāyameva.",
  "tika-vin12t3:210_8": "Ādhārakasaṅkhepagamanatoti ādhārake saṅkhepaṁ gamanato.",
  "tika-vin12t3:210_9": "Hīti saccaṁ, yasmā vā.",
  "tika-vin12t3:210_10": "Pubbe pattarakkhanatthaṁ ādhārako anuññāto,",
  "tika-vin12t3:210_11": "idāni bhuñjanatthanti daṭṭhabbaṁ.",
  "tika-vin12t3:210_12": "Eko bhikkhu gacchatīti sambandho.",
  "tika-vin12t3:210_13": "Sesakanti gahetabbaphalapūvehi sesakaṁ.",
  "tika-vin12t3:210_14": "Tasmiṁ khaṇeti tasmiṁ bhuñjanakkhaṇe.",
  "tika-vin12t3:211_0": "265.Ekekenapi aṅgenāti pisaddo sambhāvanattho,",
  "tika-vin12t3:211_1": "tato pana adhikehi aṅgehi pagevāti hi attho.",
  "tika-vin12t3:211_2": "Samannāgatassa upāsakassa nikkujjitunti sambandho.",
  "tika-vin12t3:211_3": "Tassāti upāsakassa.",
  "tika-vin12t3:211_4": "Na gahetabboti saṅghena na gahetabbo.",
  "tika-vin12t3:211_5": "Asukassa upāsakassāti sambandho.",
  "tika-vin12t3:211_6": "Ukkujjanakāleti pattassa ukkujjanakāle.",
  "tika-vin12t3:211_7": "Yācāpetvāti pattanikujjitena upāsakena yācāpetvā.",
  "tika-vin12t3:211_8": "Hatthapāsanti saṅghassa hatthapāsaṁ.",
  "tika-vin12t3:212_0": "268.Purakkhatvāti ettha purasaddassa aggatthabhāvañca karasaddassa khādesabhāvañca dassento āha “aggato katvā”ti.",
  "tika-vin12t3:212_1": "Soti bodhirājakumāro,",
  "tika-vin12t3:212_2": "santharīti sambandho.",
  "tika-vin12t3:212_3": "Lacchāmīti labhissāmi,",
  "tika-vin12t3:212_4": "esa bodhirājakumāro puttalābhāya abhabboti yojanā.",
  "tika-vin12t3:212_5": "Akkamane dosaṁ dassento āha “yadī”tiādi.",
  "tika-vin12t3:212_6": "Pacchāti akkamanato pacchā.",
  "tika-vin12t3:212_7": "Ayanti bhagavā.",
  "tika-vin12t3:212_8": "Idanti kāraṇaṁ.",
  "tika-vin12t3:212_9": "Tāvāti sikkhāpadapaññattito,",
  "tika-vin12t3:212_10": "sikkhāpadapaññattiyā vā paṭhamaṁ.",
  "tika-vin12t3:212_11": "Paribhavatoti gihīnaṁ paribhavato.",
  "tika-vin12t3:213_0": "Maṅgalatthāyāti arogādikassa maṅgalassa atthāya.",
  "tika-vin12t3:213_1": "Dhotapādakanti ettha dhotehi pādehi akkamanaṭṭhāne attharitaṁ dhotapādakanti vacanatthaṁ dassento āha “dhotapādakaṁ nāmā”tiādi.",
  "tika-vin12t3:213_2": "Tattha “paccattharaṇaṁ atthata”nti iminā “dhotapādaka”nti ettha ṇikapaccayassa attharitatthe pavattabhāvaṁ dasseti.",
  "tika-vin12t3:214_0": "269.Padumakaṇṇikākāranti padumakaṇṇikasaṇṭhānaṁ.",
  "tika-vin12t3:214_1": "Kataṁ pādaghaṁsanaṁ katakaṁ nāmāti yojanā.",
  "tika-vin12t3:214_2": "Tanti katakaṁ,",
  "tika-vin12t3:214_3": "paṭikkhittamevāti sambandho.",
  "tika-vin12t3:214_4": "Potthakesu taṁsaddo galitoti daṭṭhabbo.",
  "tika-vin12t3:214_5": "Bāhullikānuyogattāti paccayabahulabhāvāya anuyogattā.",
  "tika-vin12t3:214_6": "Pāsāṇapheṇakopīti pāsāṇaabbudampi.",
  "tika-vin12t3:214_7": "Bījanīti caturassabījanī.",
  "tika-vin12t3:214_8": "Tanti vidhūpanaṁ,",
  "tika-vin12t3:214_9": "kataṁ hotūti sambandho.",
  "tika-vin12t3:214_10": "Idhāpi taṁsaddo galito.",
  "tika-vin12t3:214_11": "Veḷudantavilīvehi vā morapiñchehi vā cammavikatīhi vā kataṁ hotūti yojanā.",
  "tika-vin12t3:214_12": "Sabbaṁ vidhūpananti sambandho.",
  "tika-vin12t3:214_13": "Pāḷiyaṁ tālavaṇṭanti saha vaṇṭena kataṁ tālaṁ tālavaṇṭaṁ,",
  "tika-vin12t3:214_14": "tālasaddena taṁmayā maṇḍalabījanī gahetabbā vikārīvikārabhāvena sambandhattā.",
  "tika-vin12t3:214_15": "Makasabījanīti makasānaṁ palāyanakabījanī,",
  "tika-vin12t3:214_16": "dantamayavisāṇamayadaṇḍakāpi makasabījanī vaṭṭatīti yojanā.",
  "tika-vin12t3:214_17": "“Vākamayabījaniyā”ti padaṁ “saṅgahitā”ti pade ādhāro,",
  "tika-vin12t3:214_18": "karaṇaṁ vā.",
  "tika-vin12t3:215_0": "270.Yassāti bhikkhussa cakkhuṁ vā dubbalaṁ hotīti yojanā.",
  "tika-vin12t3:215_1": "Aññoti kāyaḍāhādīhi ābādhehi añño,",
  "tika-vin12t3:215_2": "koci ābādho vā uppajjatīti yojanā.",
  "tika-vin12t3:215_3": "“Vasse panā”ti padaṁ “cīvaraguttattha”nti pade eva sambandhitabbaṁ.",
  "tika-vin12t3:215_4": "Cīvaraguttatthanti cīvarassa vassatemanato guttatthaṁ,",
  "tika-vin12t3:215_5": "vāḷamigacorabhayesu santesūti sambandho.",
  "tika-vin12t3:215_6": "Tālapaṇṇādinā ekena paṇṇena kataṁ chattaṁ ekapaṇṇacchattaṁ.",
  "tika-vin12t3:215_7": "Sabbatthevāti sabbesu eva gāmāraññesu.",
  "tika-vin12t3:216_0": "“Asi assā”ti iminā asissāti padassa anavakāsavidhiṁ dasseti.",
  "tika-vin12t3:216_1": "Asīti khaggo.",
  "tika-vin12t3:216_2": "Assāti corassa,",
  "tika-vin12t3:216_3": "asīti sambandho.",
  "tika-vin12t3:216_4": "Vijjotalatīti ettha alapaccayo rūpasiddhimattovāti āha “vijjotatī”ti.",
  "tika-vin12t3:216_5": "“Catuhatthoyevā”ti iminā pamāṇayuttoti padassa atthaṁ dasseti.",
  "tika-vin12t3:216_6": "Tatoti catuhatthato.",
  "tika-vin12t3:216_7": "Sabbesanti gilānāgilānānaṁ.",
  "tika-vin12t3:216_8": "“Sakkā panā”ti padaṁ “na vaṭṭatī”ti pade kattā,",
  "tika-vin12t3:216_9": "“dātabbā”ti pade kammaṁ.",
  "tika-vin12t3:216_10": "Sammannitvāva dātabbā,",
  "tika-vin12t3:216_11": "na vinā sammutiyāti adhippāyo.",
  "tika-vin12t3:217_0": "273.Āgatanti udariyato nikkhamitvā āgataṁ.",
  "tika-vin12t3:217_1": "Uggāranti galato uggāraṁ bhojananti sambandho.",
  "tika-vin12t3:217_2": "Sandhāretvāti patiṭṭhāpetvā.",
  "tika-vin12t3:217_3": "Asandhāritameva hutvāti sambandho.",
  "tika-vin12t3:218_0": "Yanti khādanīyabhojanīyaṁ,",
  "tika-vin12t3:218_1": "patitanti sambandho.",
  "tika-vin12t3:218_2": "Tanti khādanīyabhojanīyaṁ,",
  "tika-vin12t3:218_3": "gahetvā paribhuñjitunti sambandho.",
  "tika-vin12t3:218_4": "Idanti vacanaṁ.",
  "tika-vin12t3:219_0": "274.Kubbaṁ karissāmīti ettha kariyati uccāriyatīti kubbanti vutte saddoti āha “saddaṁ karissāmī”ti.",
  "tika-vin12t3:219_1": "Saddanti “ayaṁ maṁ bhikkhu vippakarotī”ti uccāsaddaṁ.",
  "tika-vin12t3:219_2": "Nakhādīhītiādisaddena mukhakuṭṭe saṅgaṇhāti.",
  "tika-vin12t3:219_3": "Anurakkhanatthanti anudayena pālanatthaṁ.",
  "tika-vin12t3:219_4": "Nakhacchedananti nakhaṁ chindati anenāti nakhacchedanaṁ,",
  "tika-vin12t3:219_5": "satthakādi.",
  "tika-vin12t3:219_6": "Vīsatimaṭṭhanti ettha vīsatiyā nakhānaṁ maṭṭhaṁ vīsatimaṭṭhanti dassento āha “vīsatipi nakhe”tiādi.",
  "tika-vin12t3:219_7": "Likhitamaṭṭheti likhite hutvā maṭṭhe.",
  "tika-vin12t3:219_8": "Kārāpentīti nahāpite kārāpenti.",
  "tika-vin12t3:219_9": "Nakhatoti nakhato vā nakhantarato vā.",
  "tika-vin12t3:219_10": "Apakaḍḍhitunti kaḍḍhitvā apanetuṁ.",
  "tika-vin12t3:220_0": "275.Khurakosakanti khurassa ṭhapanakaṁ.",
  "tika-vin12t3:220_1": "Kattariyāti kantiyati chindiyati imāyāti kattari,",
  "tika-vin12t3:220_2": "ayomayo eko upakaraṇaviseso, tāya.",
  "tika-vin12t3:220_3": "“Chedāpentī”ti iminā kappāpentīti ettha kappasaddassa vidhyatthaṁ adhippāyena dasseti.",
  "tika-vin12t3:220_4": "Massuṁ vaḍḍhāpentīti ettha massuṁ vaḍḍhetvā ruhāpentīti atthaṁ paṭikkhipanto āha “massuṁ dīghaṁ kārāpentī”ti.",
  "tika-vin12t3:220_5": "Eḷakamassūti eḷakassa viya massūti eḷakamassu.",
  "tika-vin12t3:220_6": "“Golomika”nti vuccatīti sambandho.",
  "tika-vin12t3:220_7": "“Catukoṇa”nti iminā caturassanti ettha aṁsasaddo koṇatthoti dasseti.",
  "tika-vin12t3:220_8": "Caturassanti ettha hi “caturaṁsa”nti vattabbe niggahitassa lopaṁ katvā parassa sakārassa dvebhāvaṁ katvā “caturassa”nti vuttaṁ.",
  "tika-vin12t3:220_9": "Lomasaṁharaṇanti lomānaṁ apanayanaṁ.",
  "tika-vin12t3:220_10": "Lomarājiṭṭhapananti lomalekhāṭhapanaṁ.",
  "tika-vin12t3:220_11": "Sabbatthāti sabbesu,",
  "tika-vin12t3:220_12": "massukappanādīsūti sambandho.",
  "tika-vin12t3:220_13": "Gaṇḍavaṇarudhiābādhapaccayāti gaṇḍo ca vaṇo ca rudhi ca gaṇḍavaṇarudhayo,",
  "tika-vin12t3:220_14": "teyeva ābādhā gaṇḍavaṇarudhiābādhā,",
  "tika-vin12t3:220_15": "tesaṁ paccayā.",
  "tika-vin12t3:220_16": "Vaṇoti mahanto vaṇo.",
  "tika-vin12t3:220_17": "Rudhīti khuddako vaṇo.",
  "tika-vin12t3:220_18": "Sakkharādīhīti sakkharamadhusitthakehi.",
  "tika-vin12t3:220_19": "Saṇḍāsoti suṭṭhu lomaṁ ḍaṁsatīti saṇḍāso.",
  "tika-vin12t3:220_20": "Yanti lomaṁ,",
  "tika-vin12t3:220_21": "ṭhitanti sambandho.",
  "tika-vin12t3:220_22": "Kattha ṭhitanti āha “bhamukāya vā”tiādi.",
  "tika-vin12t3:220_23": "Kiṁ hutvā ṭhitanti āha –",
  "tika-vin12t3:220_24": "“uggantvā vibhacchaṁ ṭhita”nti,",
  "tika-vin12t3:220_25": "vibhacchaṁ hutvā ṭhitanti yojanā.",
  "tika-vin12t3:220_26": "Visesena sobhaṇaṁ bhakkhatīti vibhaccho, asobhaṇo.",
  "tika-vin12t3:220_27": "“Vigaccha”ntipi pāṭho,",
  "tika-vin12t3:220_28": "virūpaṁ gacchati,",
  "tika-vin12t3:220_29": "gamayatīti vā vigaccho.",
  "tika-vin12t3:220_30": "Tattha purimapāṭhoyeva mūlapāṭhoti daṭṭhabboti.",
  "tika-vin12t3:220_31": "Palitaṁ vā apalitaṁ vā tādisaṁ lomanti yojanā.",
  "tika-vin12t3:221_0": "277.Kaṁsapattharikāti ettha kaṁsaāpaṇe pattharanti pasārentīti kaṁsapattharikāti vutte kaṁsabhaṇḍavāṇijā gahetabbāti āha “kaṁsabhaṇḍavāṇijā”ti.",
  "tika-vin12t3:221_1": "Vāsidaṇḍādīnaṁ apātanatthaṁ bandhati anena lohenāti bandhanaṁ,",
  "tika-vin12t3:221_2": "tameva mattaṁ appanti bandhanamattaṁ.",
  "tika-vin12t3:222_0": "278.Nikkhamantenāti ārāmato nikkhamantena.",
  "tika-vin12t3:222_1": "Yatthāti yasmiṁ ṭhāne.",
  "tika-vin12t3:222_2": "“Saritvā”ti iminā asaritvā piṇḍāya caritabbanti dasseti.",
  "tika-vin12t3:222_3": "Bahurajjukanti bahū rajjuyo etassāti bahurajjukaṁ.",
  "tika-vin12t3:222_4": "Iminā kalāpena bahurajjūnaṁ samūhena kattabbanti kalāpukanti vacanatthaṁ dasseti,",
  "tika-vin12t3:222_5": "ikārassukāro.",
  "tika-vin12t3:222_6": "Deḍḍubhakanti ettha deḍḍubhasaddena tassa sīsaṁ gahetabbaṁ ekadesūpacārena,",
  "tika-vin12t3:222_7": "deḍḍubhaṁ viyāti deḍḍubhakaṁ,",
  "tika-vin12t3:222_8": "sadisatthe kapaccayo hoti.",
  "tika-vin12t3:222_9": "Tena vuttaṁ “udakasappasīsasadisa”nti.",
  "tika-vin12t3:222_10": "“Murajavaṭṭisaṇṭhāna”nti iminā murajasaddena murajavaṭṭi gahetabbā tassa vikārattā,",
  "tika-vin12t3:222_11": "tena sadisaṁ murajanti vacanatthaṁ dasseti.",
  "tika-vin12t3:222_12": "Veṭhetvāti bahurajjuke ekato veṭhetvā.",
  "tika-vin12t3:222_13": "Maddavīṇasaddo pāmaṅgapariyāyo.",
  "tika-vin12t3:222_14": "Maddavīṇaṁ viyāti maddavīṇaṁ.",
  "tika-vin12t3:222_15": "Tena vuttaṁ “pāmaṅgasaṇṭhāna”nti.",
  "tika-vin12t3:222_16": "“Pageva bahūnī”ti iminā “ekampī”ti ettha pisaddassa sambhāvanatthaṁ dasseti.",
  "tika-vin12t3:222_17": "Macchakaṇṭakavāyimāti macchakaṇṭakaṁ viya dassetvā vāyimā.",
  "tika-vin12t3:222_18": "Kuñjaracchikādibhedāti vāraṇaacchikādibhedā.",
  "tika-vin12t3:222_19": "Vāraṇo hi kuṁ bhūmiṁ jarāpetīti kuñjaroti ca kuñje nikuñje ramatīti kuñjaroti ca vuccati.",
  "tika-vin12t3:222_20": "Tassa acchi viyāti kuñjaracchikaṁ,",
  "tika-vin12t3:222_21": "taṁ ādi yesaṁ tānīti kuñjaracchikādīni,",
  "tika-vin12t3:222_22": "tesaṁ bhedāti kuñjaracchikādibhedā.",
  "tika-vin12t3:222_23": "Ādisaddena goṇacchikādayo saṅgaṇhāti.",
  "tika-vin12t3:222_24": "“Kuñcikākosakasaṇṭhāna”nti iminā sūkarassa antaṁ viya sūkarantakanti atthaṁ dasseti.",
  "tika-vin12t3:222_25": "Sūkarassa hi antaṁ kuñcikākosakaṁ viya majjhe susiro hoti.",
  "tika-vin12t3:222_26": "Sūkarantakaṁ anulometīti sūkarantakena anulometi.",
  "tika-vin12t3:222_27": "Dasāsuyevāti kāyabandhanassa antesuyeva.",
  "tika-vin12t3:222_28": "Etthāti dasāsu.",
  "tika-vin12t3:222_29": "“Catunnaṁ upari na vaṭṭatī”ti iminā murajadasā tato upari vaṭṭatīti dasseti.",
  "tika-vin12t3:222_30": "Veṭhetvāti rajjuṁ vatthena veṭhetvā.",
  "tika-vin12t3:222_31": "Muddikasaṇṭhānenāti varakasīsasaṇṭhānena.",
  "tika-vin12t3:222_32": "Evaṁ sibbitāti evaṁ sibbiyamānā.",
  "tika-vin12t3:222_33": "Hīti phalajotako.",
  "tika-vin12t3:222_34": "Pāsantoti pāsakoṭi.",
  "tika-vin12t3:223_0": "280.",
  "tika-vin12t3:223_1": "Olambakaṁ katvā nivatthaṁ hatthisoṇḍakaṁ nāmāti yojanā.",
  "tika-vin12t3:223_2": "Coḷikaitthīnanti coḷaraṭṭhe nivāsīnaṁ itthīnaṁ.",
  "tika-vin12t3:223_3": "Hatthiyā soṇḍo viya hatthisoṇḍakaṁ nivatthaṁ.",
  "tika-vin12t3:223_4": "Macchavālaṁ viyāti macchavālakaṁ.",
  "tika-vin12t3:223_5": "Cattāro kaṇṇā etassa nivatthassāti catukaṇṇakaṁ.",
  "tika-vin12t3:223_6": "Tālavaṇṭaṁ viyāti tālavaṇṭakaṁ.",
  "tika-vin12t3:223_7": "Sataṁ valino etassa nivatthassāti satavalikaṁ.",
  "tika-vin12t3:223_8": "“Anekakkhattu”nti iminā “satavalika”nti ettha satasaddassa anekatthavācakataṁ dasseti.",
  "tika-vin12t3:223_9": "“Vāmadakkhiṇapassesu vā”ti iminā purimanivatthaṁ kaṭito paṭṭhāya heṭṭhā nivatthaṁ nāmāti dasseti.",
  "tika-vin12t3:224_0": "Saṁvallitvā nivatthaṁ saṁvalliyaṁ.",
  "tika-vin12t3:224_1": "Mallo ca kammakāro ca mallakammakārā,",
  "tika-vin12t3:224_2": "te ādayo yesaṁ teti mallakammakārādayo.",
  "tika-vin12t3:224_3": "Ādisaddena dhuttādayo saṅgaṇhāti.",
  "tika-vin12t3:224_4": "Yampi nivatthaṁ nivāsenti,",
  "tika-vin12t3:224_5": "sabbaṁ taṁ nivatthaṁ na vaṭṭatīti yojanā.",
  "tika-vin12t3:224_6": "Ekaṁ vā koṇanti sambandho.",
  "tika-vin12t3:224_7": "Koṇeti antaravāsakassa koṇe.",
  "tika-vin12t3:224_8": "“Tathā”ti iminā “ekaṁ vā dve vā koṇe ukkhipitvā antaravāsakassa upari laggentī”ti atthaṁ atidisati.",
  "tika-vin12t3:224_9": "Antokāsāvassa dassetvāti sambandho.",
  "tika-vin12t3:224_10": "Dve nivāsentena agilānenāti yojanā.",
  "tika-vin12t3:224_11": "Saguṇanti antokāsāvena bahikāsāvaṁ samānaguṇaṁ katvā.",
  "tika-vin12t3:224_12": "Itītiādi nigamanaṁ.",
  "tika-vin12t3:224_13": "Yañcāti yaṁ nivatthañca.",
  "tika-vin12t3:224_14": "Idhāti khuddakavatthukkhandhake.",
  "tika-vin12t3:224_15": "Yañca sekhiyavaṇṇanāyaṁ paṭikkhittanti sambandho.",
  "tika-vin12t3:224_16": "Sabbaṁ taṁ nivatthanti yojanā.",
  "tika-vin12t3:224_17": "Nibbikāraṁ katvāti sambandho.",
  "tika-vin12t3:224_18": "Ubhokaṇṇeti heṭṭhā ṭhite ubho kaṇṇe upari ca ṭhite ubho kaṇṇe.",
  "tika-vin12t3:224_19": "Tanti parimaṇḍalapārupanaṁ.",
  "tika-vin12t3:225_0": "Tatthāti “gihipāruta”nti vacane yaṁkiñci aññathāpārutaṁ atthīti sambandho.",
  "tika-vin12t3:225_1": "Tasmāti yasmā gihipārutaṁ nāma, tasmā,",
  "tika-vin12t3:225_2": "parimaṇḍalaṁ pārupitabbanti sambandho.",
  "tika-vin12t3:225_3": "“Yathā pārupanti,",
  "tika-vin12t3:225_4": "yathā ca ṭhapentī”tiādinā yojanā kātabbā.",
  "tika-vin12t3:225_5": "Tassevāti dīghasāṭakasseva.",
  "tika-vin12t3:225_6": "Tassevāti sāṭakasseva.",
  "tika-vin12t3:225_7": "Pāḷikārakoti pāḷiṁ gaṇhantaṁ vā vācentaṁ vā kārako.",
  "tika-vin12t3:225_8": "Tathāti yathā pārupanti, tathā.",
  "tika-vin12t3:226_0": "281.",
  "tika-vin12t3:226_1": "Kuhiñci ṭhānaṁ gacchato raññoti yojanā.",
  "tika-vin12t3:226_2": "“Parikkhārabhaṇḍavahanamanussā”ti iminā te manussā muṇḍaṁ sīsaṁ coḷakena veṭhentīti muṇḍaveṭhino nāmāti dasseti.",
  "tika-vin12t3:226_3": "Adhippāyoti ujjhāyantānaṁ manussānamadhippāyo.",
  "tika-vin12t3:226_4": "Antarākājanti ettha antarāsaddo majjhatthavācakoti āha “majjhe”ti.",
  "tika-vin12t3:226_5": "“Laggetvā”tiādinā kājassa antare laggetvā vahitabbaṁ antarākājanti vacanatthaṁ dasseti.",
  "tika-vin12t3:227_0": "282.",
  "tika-vin12t3:227_1": "“Cakkhūnaṁ hita”nti iminā acakkhussanti ettha ssapaccayo cakkhusaddato hitatthe hotīti dasseti.",
  "tika-vin12t3:227_2": "Pamāṇaṅgulenāti vaḍḍhakīnaṁ pamāṇayuttena aṅgulena.",
  "tika-vin12t3:228_0": "283.",
  "tika-vin12t3:228_1": "“Tiṇavanādīsū”ti iminā dāyaṁ ālimpentīti ettha dāyasaddo vanavācakoti dasseti.",
  "tika-vin12t3:228_2": "“Aggiṁ dentī”ti iminā āpubbo lipidhātu upasaggavasena aggidānatthoti dasseti.",
  "tika-vin12t3:228_3": "Parittanti ettha samantato tāyati anenāti parittanti dassento āha “appaharitakaraṇena vā parikhākhaṇena vā parittāṇa”nti.",
  "tika-vin12t3:228_4": "Etthāti parittakaraṇe.",
  "tika-vin12t3:228_5": "Dātuṁ labbhatīti sayaṁ dātuṁ labbhati.",
  "tika-vin12t3:228_6": "Haritunti apanetuṁ.",
  "tika-vin12t3:228_7": "Pattaṁ vā apattaṁ vā agginti sambandho.",
  "tika-vin12t3:228_8": "Tathāti aggidānādinā ākārena.",
  "tika-vin12t3:228_9": "Udakena nibbāpentena bhikkhunāti sambandho.",
  "tika-vin12t3:229_0": "284.Satikaraṇīyeti ettha karaṇīyasaddo kiccapariyāyoti āha “sukkhakaṭṭhādiggahaṇakicce”ti.",
  "tika-vin12t3:229_1": "“Sukkhakaṭṭhādiggahaṇa” iti padena kiccasarūpaṁ dasseti.",
  "tika-vin12t3:229_2": "“Purisappamāṇa”nti iminā porisiyanti ettha ṇiyapaccayo pamāṇatthe hotīti dasseti.",
  "tika-vin12t3:229_3": "Purisappamāṇaṁ nāma upari bāhudvayatatassa purisassa pamāṇaṁ.",
  "tika-vin12t3:229_4": "Disvā vā hutvā vā disvāti yojanā.",
  "tika-vin12t3:229_5": "Atiuccampīti pisaddo sambhāvanattho.",
  "tika-vin12t3:229_6": "Nīcaṁ pana rukkhaṁ pagevāti hi attho.",
  "tika-vin12t3:230_0": "285.Kalyāṇavākkaraṇāti ettha kariyati uccāriyatīti karaṇo, saddo,",
  "tika-vin12t3:230_1": "vācāyeva karaṇo vākkaraṇo,",
  "tika-vin12t3:230_2": "kalyāṇo vākkaraṇo etesanti kalyāṇavākkaraṇāti dassento āha “madhurasaddā”ti.",
  "tika-vin12t3:230_3": "Vedaṁ viyāti sutiṁ viya.",
  "tika-vin12t3:230_4": "Vācanāmagganti vācanāya upāyaṁ.",
  "tika-vin12t3:230_5": "Sakāti sammāsambuddhasaṅkhātassa sassa attano esā sakā.",
  "tika-vin12t3:230_6": "Tena vuttaṁ “sammāsambuddhenā”ti.",
  "tika-vin12t3:230_7": "Sammāsambuddhena hi māgadhaniruttiyā eva dhammo bhāsito,",
  "tika-vin12t3:230_8": "tasmā sā māgadhanirutti sakā nāmāti vuccati.",
  "tika-vin12t3:230_9": "Niruttīti atthaṁ nīharitvā vuccate imāya saddapaññattiyāti nirutti,",
  "tika-vin12t3:230_10": "vacadhātussa vakārassa ukāro,",
  "tika-vin12t3:230_11": "sabbavohāro labbhati.",
  "tika-vin12t3:230_12": "Idha pana “sakāyā”ti vuttattā māgadhavohāro eva.",
  "tika-vin12t3:230_13": "Tena vuttaṁ “māgadhavohāro”ti.",
  "tika-vin12t3:230_14": "“Sabhāvaniruttī”tipi pāṭho.",
  "tika-vin12t3:230_15": "Evañhi sati sabbasattānaṁ sabhāvena pavattā mūlabhāsābhūtā māgadhaniruttiyeva.",
  "tika-vin12t3:231_0": "286.",
  "tika-vin12t3:231_1": "Lokāyataṁ nāma titthiyasatthanti sambandho.",
  "tika-vin12t3:231_2": "Imināva kāraṇenāti “seto kāko, kasmā?",
  "tika-vin12t3:231_3": "Aṭṭhīnaṁ setattā.",
  "tika-vin12t3:231_4": "Ratto bako, kasmā?",
  "tika-vin12t3:231_5": "Lohitassa rattattā” iti iminā eva kāraṇena.",
  "tika-vin12t3:232_0": "288.Antarāahosīti ettha antarasaddo byavadhānatthoti āha “antaritā ahosi paṭicchannā”ti.",
  "tika-vin12t3:232_1": "Tena saddena dhammakathā byavadhānā ahosīti attho.",
  "tika-vin12t3:233_0": "289.Ābādhappaccayāti ettha ābādhassa bhesajjasaṅkhāto paccayo ābādhapaccayoti dassento āha “yassā”tiādi.",
  "tika-vin12t3:233_1": "Iminā ābādhoyeva paccayo ābādhapaccayoti atthaṁ paṭikkhipati.",
  "tika-vin12t3:234_0": "293.",
  "tika-vin12t3:234_1": "Dukkaṭavatthu nāma akappiyavohārādinā mālāvaccharopanādi,",
  "tika-vin12t3:234_2": "pācittiyavatthu nāma mālāvaccharopanādiatthāya pathavīkhaṇanādi.",
  "tika-vin12t3:234_3": "Paharaṇīti paharati imāyāti paharaṇī.",
  "tika-vin12t3:234_4": "Etanti “paharaṇī”ti etaṁ nāmaṁ.",
  "tika-vin12t3:234_5": "Yassa kassaci āvudhasaṅkhātassa lohabhaṇḍassāti sambandho.",
  "tika-vin12t3:234_6": "Tanti āvudhasaṅkhātaṁ lohabhaṇḍaṁ.",
  "tika-vin12t3:234_7": "Vuttamevāti “katakaṁ nāma padumakaṇṇikākāra”ntiādinā vuttameva.",
  "tika-vin12t3:234_8": "Dhaniyassevāti dhaniyassa eva.",
  "tika-vin12t3:234_9": "Aññesañhi katāya sabbamattikāmayakuṭiyā apākaṭattā vuttaṁ “dhaniyassevā”ti.",
  "tika-vin12t3:234_10": "Atha vā dhaniyassa sabbamattikāmayakuṭi ivāti yojanā.",
  "tika-vin12t3:234_11": "Sabbatthāti sabbasmiṁ khuddakavatthukkhandhake.",
  "tika-vin12t3:235_0": "Iti khuddakavatthukkhandhakavaṇṇanāya yojanā samattā.",
  "tika-vin12t3:236_0": "6. Senāsanakkhandhakaṁ",
  "tika-vin12t3:237_0": "Vihārānujānanakathā",
  "tika-vin12t3:238_0": "294.",
  "tika-vin12t3:238_1": "Senāsanakkhandhake apaññattaṁ hotīti ettha na ñapadhātu hoti,",
  "tika-vin12t3:238_2": "apica ñādhātuyeva,",
  "tika-vin12t3:238_3": "so ca kho anujānanatthoti āha “ananuññātaṁ hotī”ti.",
  "tika-vin12t3:238_4": "Iminā ñādhātussa avabodhanādayo atthe nivatteti,",
  "tika-vin12t3:238_5": "anujānanatthaṁyeva dasseti.",
  "tika-vin12t3:238_6": "Aḍḍhayogādīnaṁ visuṁ gahitattā vihārasaddena pārisesato avasesāvāsova gahetabboti āha “aḍḍhayogādimuttako avasesāvāso”ti.",
  "tika-vin12t3:238_7": "Suvaṇṇavaṅkagehanti suvaṇṇavaṅkachadanena chāditaṁ gehaṁ.",
  "tika-vin12t3:238_8": "Iṭṭhakāguhāti iṭṭhakāya katā guhā.",
  "tika-vin12t3:238_9": "Eseva nayo sesesupi.",
  "tika-vin12t3:238_10": "Āgatassa ca anāgatassa cāti ettha casaddena dvandavākyaṁ dasseti.",
  "tika-vin12t3:238_11": "Āgacchatīti āgato,",
  "tika-vin12t3:238_12": "na āgato anāgato, saṅgho.",
  "tika-vin12t3:238_13": "Āgato ca anāgato ca āgatānāgato,",
  "tika-vin12t3:238_14": "samāhāradvando puṁliṅgo, tassa.",
  "tika-vin12t3:238_15": "“Appaṭihatacārassā”ti iminā catūsu disāsu appaṭihatacāro cātuddisoti vacanatthaṁ dasseti.",
  "tika-vin12t3:239_0": "295.",
  "tika-vin12t3:239_1": "Anumodanagāthāsu evaṁ vinicchayo veditabboti yojanā.",
  "tika-vin12t3:239_2": "Utuvisabhāgavasenāti sītauṇhānaṁ utūnaṁ visabhāgavasena.",
  "tika-vin12t3:239_3": "Saṁphusitakavātoti saha udakabindunā āgato vāto.",
  "tika-vin12t3:239_4": "Ettha hi saṁsaddo sahattho,",
  "tika-vin12t3:239_5": "phusitasaddo udakabinduvācako.",
  "tika-vin12t3:239_6": "Ujukameghavuṭṭhiyo evāti vātena apaharitattā ujukaṁ patitā meghavuṭṭhiyo eva.",
  "tika-vin12t3:239_7": "Pāḷiyaṁ tatoti ettha topaccayo paccattatthe vattati.",
  "tika-vin12t3:239_8": "So vihāroti hi attho.",
  "tika-vin12t3:239_9": "Vāḷamigāni cāti vāḷamige ca.",
  "tika-vin12t3:239_10": "Liṅgavipallāso hesa.",
  "tika-vin12t3:239_11": "Etāni sabbānīti “sīta”ntiādīni sabbāni satta padāni.",
  "tika-vin12t3:239_12": "Yojetabbānīti so vihāro sītaṁ paṭihanati…pe…",
  "tika-vin12t3:239_13": "vuṭṭhiyo paṭihanatīti yojetabbānīti attho.",
  "tika-vin12t3:240_0": "“Vihārenā”ti iminā pāḷiyaṁ tatoti ettha topaccayo kattutthe hotīti dasseti,",
  "tika-vin12t3:240_1": "tena vihārenāti attho.",
  "tika-vin12t3:240_2": "Paṭihaññatīti paṭihanīyati.",
  "tika-vin12t3:240_3": "Sukhatthanti ettha uttarapadalopoti āha “sukhavihārattha”nti.",
  "tika-vin12t3:240_4": "“Leṇatthañca sukhatthañcā”ti padadvayaṁ “hotī”ti pāṭhasesena yojetabbaṁ.",
  "tika-vin12t3:240_5": "Vihāradānaṁ leṇatthañca sukhatthañca hotīti hi attho.",
  "tika-vin12t3:240_6": "Idanti ayaṁ adhippāyo.",
  "tika-vin12t3:240_7": "Vuttanti vutto.",
  "tika-vin12t3:240_8": "Vihāradānaṁ sukhatthañca hotīti yojanā.",
  "tika-vin12t3:240_9": "Jhāyituṁ vipassituñca yaṁ sukhaṁ atthīti sambandho.",
  "tika-vin12t3:240_10": "Tadatthanti tassa sukhassa atthāya.",
  "tika-vin12t3:240_11": "Parapadenapīti “jhāyituñca vipassitu”nti padadvayato paraṁ ṭhitena “vihāradāna”nti padenapi.",
  "tika-vin12t3:240_12": "Idhāti imasmiṁ vihāre.",
  "tika-vin12t3:240_13": "Vihāradānanti vihārassa dānaṁ,",
  "tika-vin12t3:240_14": "dātabbavihāraṁ vā,",
  "tika-vin12t3:240_15": "vaṇṇitanti sambandho.",
  "tika-vin12t3:240_16": "Vuttanti saṁyuttanikāye vuttaṁ.",
  "tika-vin12t3:240_17": "Sādhakapāḷiyaṁ yo upassayaṁ dadāti,",
  "tika-vin12t3:240_18": "so ca sabbadado sabbesaṁ balādīnaṁ dado hotīti yojanā.",
  "tika-vin12t3:240_19": "So cāti ettha casaddo avadhāraṇattho.",
  "tika-vin12t3:240_20": "So evāti hi attho.",
  "tika-vin12t3:241_0": "“Vihāre”ti iminā vāsayetthāti ettha etasaddassa visayaṁ dasseti.",
  "tika-vin12t3:241_1": "Vāsayeti vāseyya.",
  "tika-vin12t3:241_2": "Tesaṁ annañcāti ettha “tesa”nti padaṁ “anucchaviya”nti pāṭhasesena yojetabbanti dassento āha “tesaṁ anucchaviya”nti.",
  "tika-vin12t3:241_3": "Tattha anucchaviyaṁ annañca anucchaviyāni vatthāni cāti yojanā.",
  "tika-vin12t3:241_4": "Atha vā tesanti bhummatthe sampadānavacananti dassento āha “tesū”ti,",
  "tika-vin12t3:241_5": "bhikkhūsūti attho.",
  "tika-vin12t3:241_6": "Ujubhūtesūti ettha sampadānatthe bhummavacanaṁ katvā ujubhūtānaṁ tesaṁ bhikkhūnaṁ dadeyyāti atthopi yujjateva.",
  "tika-vin12t3:241_7": "“Akuṭilacittesū”ti iminā “ujubhūtesū”ti ettha ujusaddassa akuṭilatthañca bhūtasaddena bāhiratthasamāsañca dasseti.",
  "tika-vin12t3:241_8": "Ujubhūtaṁ cittametesanti ujubhūtāti vacanattho kātabbo.",
  "tika-vin12t3:241_9": "Nidaheyyāti nikhaṇitvā ṭhapeyya.",
  "tika-vin12t3:241_10": "“Na cittapasādaṁ virādhetvā”ti iminā vippasannena cetasāti ettha evatthaphalaṁ vā aññatthāpohanaṁ vā dasseti.",
  "tika-vin12t3:241_11": "Hīti phalajotako.",
  "tika-vin12t3:241_12": "Evaṁ vippasannacittassa tassa vihāradāyakassa te bhikkhū dhammaṁ desentīti yojanā.",
  "tika-vin12t3:242_0": "296.Āviñchanachiddanti aṅguliṁ ava pavesetvā añchati ākaḍḍhati ettha,",
  "tika-vin12t3:242_1": "etenāti vā āviñchanaṁ.",
  "tika-vin12t3:242_2": "Avapubbo achidhātu,",
  "tika-vin12t3:242_3": "upasaggaakārassa dīghaṁ katvā,",
  "tika-vin12t3:242_4": "dhātuakārassa ca ikāraṁ katvā “āviñchana”nti vuttaṁ,",
  "tika-vin12t3:242_5": "tameva chiddaṁ āviñchanachiddaṁ.",
  "tika-vin12t3:242_6": "Āviñchanarajjunti kavāṭacchidde ava pavesetvā añchati ākaḍḍhati imāyāti āviñchanā,",
  "tika-vin12t3:242_7": "sāyeva rajjūti āviñchanarajju.",
  "tika-vin12t3:242_8": "Kāci rajju na na vaṭṭatīti yojanā.",
  "tika-vin12t3:242_9": "Atha vā na vaṭṭati na hoti,",
  "tika-vin12t3:242_10": "vaṭṭatiyevāti yojanā.",
  "tika-vin12t3:242_11": "Tīṇi tālānīti ettha tālasaddo kuñcikāpariyāyoti āha “tisso kuñcikāyo”ti.",
  "tika-vin12t3:242_12": "Iminā tālasaddassa rukkhatūriyavisese nivatteti.",
  "tika-vin12t3:242_13": "Yaṁ yanti upakaraṇaṁ.",
  "tika-vin12t3:242_14": "Tassāti yantakassa.",
  "tika-vin12t3:242_15": "Vedikāvātapānanti vātaṁ pivati anenāti vātapānaṁ,",
  "tika-vin12t3:242_16": "vedikāya kataṁ vātapānaṁ vedikāvātapānaṁ.",
  "tika-vin12t3:242_17": "Cakkalikanti ettha cakkākārena alati pavattatīti cakkalaṁ,",
  "tika-vin12t3:242_18": "coḷakapādapuñjanaṁ.",
  "tika-vin12t3:242_19": "Tena bandhitabbanti cakkalikanti dassento āha “coḷakapādapuñjanaṁ bandhitu”nti.",
  "tika-vin12t3:242_20": "“Vātapānappamāṇena bhisiṁ katvā”ti iminā vātapānapamāṇena katā bhisi vātapānabhisīti vacanatthaṁ dasseti.",
  "tika-vin12t3:243_0": "297.",
  "tika-vin12t3:243_1": "“Uccakampi āsandika”nti vacanato vaṭṭatīti veditabboti sambandho.",
  "tika-vin12t3:243_2": "Ekatobhāgena dīghapīṭhaṁ aṭṭhaṅgulapādakameva vaṭṭatīti yojanā.",
  "tika-vin12t3:243_3": "Tato adhikaṁ na vaṭṭatīti adhippāyo.",
  "tika-vin12t3:243_4": "Pamāṇātikkantopīti pisaddo pamāṇayutto pana pagevāti dasseti.",
  "tika-vin12t3:243_5": "Sattaṅgoti tīsu disāsu apassayo,",
  "tika-vin12t3:243_6": "cattāro pādāti satta aṅgāni etassāti sattaṅgo.",
  "tika-vin12t3:243_7": "Ayampīti pisaddo āsandikaṁ apekkhati.",
  "tika-vin12t3:243_8": "Eḷakapādapīṭhaṁ nāma vuccatīti sambandho.",
  "tika-vin12t3:243_9": "Eḷakassa pādo viya pādo etthāti eḷakapādaṁ,",
  "tika-vin12t3:243_10": "tameva pīṭhaṁ eḷakapādapīṭhaṁ.",
  "tika-vin12t3:243_11": "Āmalakavaṇṇikapīṭhanti āmalakāya vaṇṇo saṇṭhāno āmalakavaṇṇo,",
  "tika-vin12t3:243_12": "tena yojitaṁ āmalakavaṇṇikaṁ,",
  "tika-vin12t3:243_13": "tadeva pīṭhaṁ āmalakavaṇṇikapīṭhaṁ.",
  "tika-vin12t3:243_14": "“Ākārenā”ti iminā vaṇṇasaddassa saṇṭhānatthaṁ dasseti.",
  "tika-vin12t3:243_15": "Imānīti pīṭhāni.",
  "tika-vin12t3:243_16": "Etthāti pīṭhe.",
  "tika-vin12t3:243_17": "Muñcapabbajamayanti muñjena ca pabbajena ca kataṁ.",
  "tika-vin12t3:244_0": "Manussānanti vaḍḍhakīmanussānaṁ.",
  "tika-vin12t3:244_1": "Chavisaṁrakkhanatthāyāti chaviyā vināsanato suṭṭhu rakkhanatthāya.",
  "tika-vin12t3:244_2": "Simbalirukkhādīnantiādisaddena tūlanibbattake sabbarukkhe saṅgaṇhāti.",
  "tika-vin12t3:244_3": "Khīravalliādīnantiādisaddena tūlanibbattakā sabbā latāyo saṅgaṇhāti.",
  "tika-vin12t3:244_4": "Poṭakītiṇādīnantiādisaddena tūlanibbattakā sabbā tiṇajātiyo saṅgaṇhāti.",
  "tika-vin12t3:244_5": "Tīhīti rukkhalatāpoṭakīhi.",
  "tika-vin12t3:244_6": "Nanu bhūtagāmānaṁ anekattā etehi tīhi mutto bhūtagāmo atthi,",
  "tika-vin12t3:244_7": "kasmā pana sabbabhūtagāmā saṅgahitā hontīti āha “rukkhavallitiṇajātiyo hī”tiādi.",
  "tika-vin12t3:244_8": "Tattha hi yasmā natthi,",
  "tika-vin12t3:244_9": "tasmā saṅgahitā hontīti yojanā.",
  "tika-vin12t3:244_10": "Tasmāti yasmā natthi, tasmā.",
  "tika-vin12t3:244_11": "Sabbampi etaṁ tūlanti yojanā.",
  "tika-vin12t3:244_12": "Bibbohane lomampi vaṭṭatīti sambandho.",
  "tika-vin12t3:244_13": "Lomampīti pisaddena tūlaṁ apekkhati.",
  "tika-vin12t3:244_14": "Yaṁkiñci pupphanti sabbaṁ pupphaṁ.",
  "tika-vin12t3:244_15": "Pattaṁ pāpuṇitvā suddhaṁ tamālapattameva na vaṭṭati,",
  "tika-vin12t3:244_16": "avasesaṁ sabbaṁ pattaṁ suddhampi vaṭṭatīti adhippāyo.",
  "tika-vin12t3:244_17": "Pañcavidhanti uṇṇacoḷavākatiṇapaṇṇavasena pañcapakāraṁ.",
  "tika-vin12t3:245_0": "“Upaḍḍhakāyapamāṇānī”ti iminā addhakāyikānīti ettha addhassa kāyassa pamāṇena katāni addhakāyikānīti atthaṁ dasseti.",
  "tika-vin12t3:245_1": "Yesu bibbohanesu kaṭito paṭṭhāya yāva sīsaṁ upadahanti,",
  "tika-vin12t3:245_2": "tāni bibbohanāni addhakāyikāni nāmāti yojanā.",
  "tika-vin12t3:245_3": "Yassāti bibbohanassa.",
  "tika-vin12t3:245_4": "Vitthārato muṭṭhiratanaṁ hotīti sambandho.",
  "tika-vin12t3:245_5": "Iminā yattha saha gīvāya sakalaṁ sīsaṁ ṭhapetuṁ sakkā,",
  "tika-vin12t3:245_6": "tassa muṭṭhiratanaṁ vitthārapamāṇanti dasseti.",
  "tika-vin12t3:245_7": "“Tīsu kaṇṇesu dvinnaṁ kaṇṇāna”nti idaṁ bibbohanassa ubhosu antesu ṭhapetabbacoḷapamāṇaṁ sandhāya vuttaṁ.",
  "tika-vin12t3:245_8": "Idaṁ pana bibbohanassa ubhosu antesu ṭhapitacoḷassa koṭiyā koṭiṁ āhacca dviguṇaṁ kataṁ tikaṇṇaṁ hoti,",
  "tika-vin12t3:245_9": "tesu tīsu kaṇṇesu dvinnaṁ kaṇṇānamantaraṁ vidatthi caturaṅgulaṁ hoti,",
  "tika-vin12t3:245_10": "majjhaṭṭhānaṁ koṭito koṭimāhacca muṭṭhiratanaṁ hoti,",
  "tika-vin12t3:245_11": "idaṁ pana bibbohanaṁ tikaṇṇaṁ hoti.",
  "tika-vin12t3:245_12": "Vaṭṭaṁ vā caturassādiṁ vā katvā sibbitaṁ yathā koṭito koṭi vitthārato puthulaṭṭhānaṁ muṭṭhiratanaṁ hoti,",
  "tika-vin12t3:245_13": "evaṁ sibbitabbaṁ.",
  "tika-vin12t3:245_14": "Ito adhikaṁ na vaṭṭati,",
  "tika-vin12t3:245_15": "ūnaṁ pana vaṭṭatiyeva.",
  "tika-vin12t3:245_16": "Sīsūpadhānanti sīsaṁ upadahanti ṭhapenti etthāti sīsūpadhānaṁ.",
  "tika-vin12t3:245_17": "Bibbohanānīti visesena,",
  "tika-vin12t3:245_18": "visesaṁ vā sukhaṁ vahantīti bibbohanāni.",
  "tika-vin12t3:245_19": "Uparīti bibbohanānaṁ upari.",
  "tika-vin12t3:245_20": "Yāni pana kappiyatūlāni santīti yojanā.",
  "tika-vin12t3:245_21": "Mahantampīti pisaddo khuddakaṁ pana pagevāti dasseti.",
  "tika-vin12t3:245_22": "Vinayadharaupatissatthero pana āhāti sambandho.",
  "tika-vin12t3:245_23": "“Vinayadhara” iti padena phussadevattherato visesaṁ dasseti.",
  "tika-vin12t3:245_24": "Akappiyatūlaṁ vāti bhisiyaṁ akappiyatūlaṁ vā.",
  "tika-vin12t3:245_25": "Bibbohane hi akappiyatūlaṁ nāma natthi.",
  "tika-vin12t3:246_0": "Pañcabhisiyoti ettha vākyabhāvañca asamāhāradigubhāvañca paṭikkhipanto āha “pañcahi uṇṇādīhi pūritā bhisiyo”ti.",
  "tika-vin12t3:246_1": "Iminā pañcahi uṇṇādīhi pūritā bhisiyo pañcabhisiyoti vacanatthaṁ dasseti.",
  "tika-vin12t3:246_2": "Atthato pana vākyampi asamāhāradigupi yujjateva.",
  "tika-vin12t3:246_3": "Kasmā pañcagaṇanā hotīti āha “tūlagaṇanāya hī”tiādi.",
  "tika-vin12t3:246_4": "Hi yasmā tūlagaṇanāya etāsaṁ gaṇanā vuttā,",
  "tika-vin12t3:246_5": "tasmā pañcabhisiyo hontīti yojanā.",
  "tika-vin12t3:246_6": "Tatthāti uṇṇādīsu pañcasu.",
  "tika-vin12t3:246_7": "Uṇṇaggahaṇena gahitanti sambandho.",
  "tika-vin12t3:246_8": "Kambalamevāti uṇṇāmayaṁ kambalameva. Uṇṇāya,",
  "tika-vin12t3:246_9": "uṇṇaṁ vā pakkhipitvā katā bhisi uṇṇābhisi.",
  "tika-vin12t3:246_10": "Eseva nayo coḷabhisiādīsu.",
  "tika-vin12t3:247_0": "Pamāṇaniyamoti ettakā pamāṇāti pamāṇassa niyamo.",
  "tika-vin12t3:247_1": "Mañce attharitabbā bhisi mañcabhisi.",
  "tika-vin12t3:247_2": "Etāsanti mañcabhisiādīnaṁ.",
  "tika-vin12t3:247_3": "Yaṁ etaṁ tūlanti yojanā.",
  "tika-vin12t3:247_4": "Sūrakepīti cammamayabhisiyampi.",
  "tika-vin12t3:247_5": "Etenāti kurundiyaṁ vuttavacanena siddhaṁ hotīti sambandho.",
  "tika-vin12t3:248_0": "Mañcabhisinti mañce attharitabbaṁ bhisiṁ.",
  "tika-vin12t3:248_1": "“Attharaṇatthāya saṁharantīti yujjatī”ti iminā “attharantī”ti ettha kāriyūpacārena attho gahetabboti dasseti.",
  "tika-vin12t3:248_2": "Attharaṇāya hi saṁharaṇaṁ kāraṇaṁ nāma,",
  "tika-vin12t3:248_3": "attharaṇaṁ kāriyaṁ nāma.",
  "tika-vin12t3:248_4": "Uparīti bhisichaviyā upari.",
  "tika-vin12t3:248_5": "Phusitānīti bindūni.",
  "tika-vin12t3:248_6": "Bhittikammanti bhittiyaṁ nānāvaṇṇehi rājikaraṇaṁ viya kattabbaṁ kammaṁ.",
  "tika-vin12t3:249_0": "298.“Ikkāsa”nti nāmaṁ niyyāsasilesānaṁ nāmanti āha “rukkhaniyyāsaṁ vā silesaṁ vā”ti.",
  "tika-vin12t3:249_1": "“Kuṇḍakamissakamattika”nti iminā kuṇḍakena missakā mattikā kuṇḍakamattikāti vacanatthaṁ dasseti.",
  "tika-vin12t3:249_2": "Sāsapapiṭṭhanti sāsapacuṇṇaṁ.",
  "tika-vin12t3:249_3": "“Bindu bindu hutvā”ti iminā accussannaṁ hotīti ettha kāraṇūpacāraṁ dasseti.",
  "tika-vin12t3:249_4": "Accussannañhi kāraṇaṁ hoti,",
  "tika-vin12t3:249_5": "“bindu bindu hutvā”ti ṭhānaṁ kāriyaṁ hoti.",
  "tika-vin12t3:249_6": "“Puñjitu”nti sodhetuṁ.",
  "tika-vin12t3:249_7": "Gaṇḍuppādagūthamattikanti mahilatāya gūthamayaṁ mattikaṁ.",
  "tika-vin12t3:249_8": "Iminā laṇḍamattikanti ettha laṇḍasaddo gūthapariyāyoti dasseti.",
  "tika-vin12t3:250_0": "299.Na bhikkhave paṭibhānacittanti ettha “itthirūpakaṁ purisarūpaka”nti pāḷiyaṁ vuttattā kiṁ itthipurisarūpameva na vaṭṭatīti āha “na kevala”ntiādi.",
  "tika-vin12t3:250_1": "Tiracchānarūpampi kātuṁ vā “karohī”ti vattuṁ vā na vaṭṭatīti sambandho.",
  "tika-vin12t3:250_2": "Dvārapālanti dvārapālarūpaṁ.",
  "tika-vin12t3:250_3": "Pasādanīyānīti pasādetabbāni,",
  "tika-vin12t3:250_4": "pasādetuṁ arahānīti attho.",
  "tika-vin12t3:251_0": "300.Ekaṅgaṇāti avihāraṭṭhānena samānabhūmibhāgā. Muṇḍacchedanagabbhoti muṇḍena chādetabbo gabbho.",
  "tika-vin12t3:252_0": "Tatthāti vijjhitabbarukkhe.",
  "tika-vin12t3:252_1": "“Kata”nti iminā kulaṅkapādakanti ettha ṇikapaccayassa atthaṁ dasseti.",
  "tika-vin12t3:252_2": "Taṁ āharimaṁ bhittipādaṁ patiṭṭhāpetunti sambandho.",
  "tika-vin12t3:252_3": "Vassaparittāṇatthanti vassodakaparittāṇatthaṁ.",
  "tika-vin12t3:252_4": "“Madditamattika”nti iminā uddasudhanti ettha sudhāsaddassa lepanasudhaṁ dasseti,",
  "tika-vin12t3:252_5": "bhojanasudhaṁ nivatteti.",
  "tika-vin12t3:253_0": "Pamukhanti vihārassa pamukhaṁ.",
  "tika-vin12t3:253_1": "Yanti padesaṁ,",
  "tika-vin12t3:253_2": "hanantīti sambandho.",
  "tika-vin12t3:253_3": "Tassa katapadesassāti yojanā.",
  "tika-vin12t3:253_4": "“Paghāna”ntipi vuccatīti dīghavasena “paghāna”ntipi vuccati.",
  "tika-vin12t3:253_5": "Iminā purimapāṭhe rassabhāvaṁ dīpeti.",
  "tika-vin12t3:253_6": "“Pakuṭṭa”ntipi pāṭhoti sasaṁyogavasena “pakuṭṭa”ntipi pāṭho.",
  "tika-vin12t3:253_7": "Iminā purimapāṭhe nisaṁyogabhāvaṁ dasseti.",
  "tika-vin12t3:253_8": "Vaṁsanti veḷuṁ.",
  "tika-vin12t3:253_9": "Tatoti vaṁsato.",
  "tika-vin12t3:253_10": "“Osāretvā kata”nti iminā osāretvā kataṁ osārakanti vacanatthaṁ dasseti.",
  "tika-vin12t3:253_11": "“Chadanapamukha”nti iminā ṇikapaccayassa sarūpaṁ dasseti.",
  "tika-vin12t3:253_12": "Cakkalayuttoti cakkalena yutto.",
  "tika-vin12t3:254_0": "301.Pānīyadānabhājananti pānīyaṁ deti anenāti pānīyadānaṁ,",
  "tika-vin12t3:254_1": "tameva bhājanaṁ pānīyadānabhājanaṁ.",
  "tika-vin12t3:254_2": "“Uḷuṅko ca thālakañcā”ti iminā dve pānīyasaṅkhassa anulomānīti yojanā.",
  "tika-vin12t3:255_0": "303.Dvārathakanakanti dvāraṁ thaketi anenāti dvārathakanakaṁ.",
  "tika-vin12t3:255_1": "Gāmadvāresu dvārathakanakaṁ viya cakkalayuttaṁ dvārathakanakanti yojanā.",
  "tika-vin12t3:256_0": "305.Assatarirathāti assānaṁ visesena,",
  "tika-vin12t3:256_1": "atisayena vāti assataro,",
  "tika-vin12t3:256_2": "atha vā pakatiasse tarati atikkamatīti assataro,",
  "tika-vin12t3:256_3": "so etesu rathesu yujjitabboti assatarī,",
  "tika-vin12t3:256_4": "teyeva rathāti assatarirathāti dassento āha “assatarayuttā rathā assatarirathā”ti.",
  "tika-vin12t3:256_5": "Tattha “assatarayuttā”ti iminā “assatarī”ti padassa assatthitaddhitaṁ dasseti.",
  "tika-vin12t3:256_6": "Āmuttamaṇikuṇḍalāti padassa “sataṁ kaññā sahassānī”ti padena sambandhitabbattā vuttaṁ “āmuttamaṇikuṇḍalānī”ti.",
  "tika-vin12t3:256_7": "Iminā nikārassa ākāro hotīti dasseti.",
  "tika-vin12t3:256_8": "Kaṇṇesu āmuttaṁ maṇikuṇḍalaṁ etāsanti āmuttamaṇikuṇḍalā kaññāyo.",
  "tika-vin12t3:257_0": "Khandhaparinibbānena parinibbutoti atthaṁ paṭikkhipanto āha “kilesaparinibbānena parinibbuto”ti.",
  "tika-vin12t3:257_1": "Sītibhūtoti ettha kilesātapānaṁ abhāveneva sītibhūto,",
  "tika-vin12t3:257_2": "na aññesanti āha “kilesātapābhāvenā”ti.",
  "tika-vin12t3:257_3": "“Kilesūpadhiabhāvenā”ti iminā nirupadhīti ettha khandhūpadhiabhisaṅkhārūpadhiabhāvenāti atthaṁ paṭikkhipati.",
  "tika-vin12t3:258_0": "Āsattiyoti ettha punappunaṁ visayesu,",
  "tika-vin12t3:258_1": "bhavesu vā sañjantīti āsattiyoti dassento āha “rūpādīsū”tiādi.",
  "tika-vin12t3:258_2": "Patthanāyoti taṇhāyo.",
  "tika-vin12t3:258_3": "Iminā āsattīnaṁ sarūpaṁ dasseti.",
  "tika-vin12t3:258_4": "“Chinditvā”ti iminā chetvāti ettha chedhātuyā chedanatthaṁ dasseti.",
  "tika-vin12t3:258_5": "Vineyyahadaye daranti ettha “vineyyā”ti padassa tvāpaccayantabhāvañca hadayasaddassa cittavācakabhāvañca",
  "tika-vin12t3:258_6": "darathasarūpañca dassento āha “citte kilesadarathaṁ vinetvā”ti.",
  "tika-vin12t3:258_7": "Tattha “citte”ti iminā hadayasaddassatthaṁ dasseti,",
  "tika-vin12t3:258_8": "“kilesa” iti padena darathasarūpaṁ,",
  "tika-vin12t3:258_9": "“vinetvā”ti iminā tvāpaccayantabhāvaṁ dasseti.",
  "tika-vin12t3:258_10": "Vayakaraṇanti paribbayamūlaṁ.",
  "tika-vin12t3:258_11": "Tañhi vayaṁ kariyati anenāti vayakaraṇanti vuccati.",
  "tika-vin12t3:258_12": "Iminā vayassa karaṇaṁ vayāyikaṁ,",
  "tika-vin12t3:258_13": "karaṇatthe āyikapaccayo,",
  "tika-vin12t3:258_14": "vayāyikameva veyyāyikanti atthaṁ dasseti.",
  "tika-vin12t3:259_0": "307.Ādeyyavācoti ettha ādiyitabbāti ādeyyā,",
  "tika-vin12t3:259_1": "sā vācā etassāti ādeyyavācoti dassento āha “tassa vacana”ntiādi.",
  "tika-vin12t3:259_2": "Tattha tassāti anāthapiṇḍikassa.",
  "tika-vin12t3:259_3": "Sadhanāti saṁvijjamāna dhanā,",
  "tika-vin12t3:259_4": "attano vā dhanavanto.",
  "tika-vin12t3:259_5": "Mandadhanāti appadhanā.",
  "tika-vin12t3:259_6": "Adāsīti anāthapiṇḍiko adāsi.",
  "tika-vin12t3:259_7": "Itīti evaṁ,",
  "tika-vin12t3:259_8": "datvā katvāti sambandho.",
  "tika-vin12t3:259_9": "Soti anāthapiṇḍiko,",
  "tika-vin12t3:259_10": "agamāsīti sambandho.",
  "tika-vin12t3:260_0": "Kahāpaṇe santharīti sambandho.",
  "tika-vin12t3:260_1": "Koṭiyā karaṇabhūtāya,",
  "tika-vin12t3:260_2": "ādhārabhūtāya vā.",
  "tika-vin12t3:260_3": "Paṭipātetvāti paṭihanāpetvā.",
  "tika-vin12t3:260_4": "Tattha tasmiṁ ṭhāne ye rukkhā vā yā pokkharaṇiyo vā tiṭṭhantīti yojanā.",
  "tika-vin12t3:260_5": "Tesanti tāsaṁ rukkhapokkharaṇīnaṁ.",
  "tika-vin12t3:260_6": "Sāmaññañhi apekkhitvā pulliṅgavasena vuttaṁ.",
  "tika-vin12t3:260_7": "Parikkhepapamāṇanti pariṇāhassa pamāṇaṁ.",
  "tika-vin12t3:260_8": "Assāti anāthapiṇḍikassa.",
  "tika-vin12t3:261_0": "Evaṁ bahudhanaṁ cajantassāpi gahapatinoti yojanā.",
  "tika-vin12t3:261_1": "Koṭṭhakaṁ māpesīti ettha aññe koṭṭhake paṭikkhipanto āha “dvārakoṭṭhakapāsāda”nti.",
  "tika-vin12t3:262_0": "Vihārādayoti ettha ādisaddena pāḷiyaṁ āgate pariveṇādayo cuddasa upakaraṇe saṅgaṇhāti.",
  "tika-vin12t3:262_1": "Amhākaṁ bhagavato vihārakārāpanapasaṅgena sattannampi buddhānaṁ vihārakārāpanaṁ dassento āha “vipassissā”tiādi.",
  "tika-vin12t3:262_2": "Tattha vipassissa bhagavato vihāraṁ kārāpesīti sambandho.",
  "tika-vin12t3:262_3": "Tigāvutappamāṇaṁ bhūmiṁ suvaṇṇayaṭṭhisantharena kiṇitvā vihāraṁ kārāpesīti yojanā.",
  "tika-vin12t3:262_4": "Eseva nayo paratopi.",
  "tika-vin12t3:262_5": "Aṭṭhakarīsappamāṇā bhūmi usabhena dasausabhappamāṇā yaṭṭhiyā dvisatayaṭṭhippamāṇā hotīti daṭṭhabbaṁ.",
  "tika-vin12t3:262_6": "“Evaṁ anupubbena parihāyantī”ti vatvā sabbajanaṁ saṁvejento āha “sampattiyo hī”tiādi.",
  "tika-vin12t3:262_7": "Tattha yasmā sampattiyo parihāyanti,",
  "tika-vin12t3:262_8": "tasmā alameva sabbasampattīsu virajjituṁ,",
  "tika-vin12t3:262_9": "alaṁ eva sabbasampattīhi vimuccitunti yojanā.",
  "tika-vin12t3:262_10": "“Sabbasampattīsū”ti padañhi “vimuccitu”nti padena vibhattipariṇāmaṁ katvā sambandhitabbaṁ.",
  "tika-vin12t3:263_0": "308.",
  "tika-vin12t3:263_1": "Khaṇḍaphullasaddānaṁ adhikaraṇabhāvaṁ dassento āha “khaṇḍanti chinnokāso.",
  "tika-vin12t3:263_2": "Phullanti phalitokāso”ti.",
  "tika-vin12t3:263_3": "Tattha “chinnokāso”ti iminā khaṇḍati chijjati etthāti khaṇḍanti vacanatthaṁ dasseti.",
  "tika-vin12t3:263_4": "“Phalitokāso”ti iminā phullati phalati etthāti phullanti vacanatthaṁ dasseti.",
  "tika-vin12t3:263_5": "Paṭisaṅkharissatīti ettha pāṭisaddassa pākatikatthabhāvaṁ,",
  "tika-vin12t3:263_6": "saṅkharissatisaddassa ca karadhātuyā nipphannabhāvaṁ dassetuṁ vuttaṁ “pākatikaṁ kariyatī”ti.",
  "tika-vin12t3:264_0": "310.Theroti sāriputtatthero,",
  "tika-vin12t3:264_1": "āgacchatīti sambandho.",
  "tika-vin12t3:264_2": "Idanti gilānapaṭijagganādi.",
  "tika-vin12t3:264_3": "Assāti therassa.",
  "tika-vin12t3:264_4": "Aggāsanantiādīsu aggasaddo paṭhamatthopi uttamatthopi yujjati.",
  "tika-vin12t3:264_5": "Tena vuttaṁ “therāsana”ntiādi.",
  "tika-vin12t3:264_6": "Antarā satthīnanti ettha antarāti bhummatthe nissakkavacanaṁ.",
  "tika-vin12t3:264_7": "Satthisaddo ca ūrusaṅkhāto pādavācakoti āha “catunnaṁ pādānaṁ antare”ti.",
  "tika-vin12t3:265_0": "315.Patiṭṭhāpesīti ettha kaṁ vayaṁ katvā patiṭṭhāpesīti āha “aṭṭhārasakoṭipariccāgaṁ katvā”ti.",
  "tika-vin12t3:265_1": "Evantiādi nigamanaṁ.",
  "tika-vin12t3:266_0": "Āsanappaṭibāhanādikathā",
  "tika-vin12t3:267_0": "316.Vippakatabhojanenāti ettha vippakatasaddo aniṭṭhitapariyāyoti āha “aniṭṭhite bhojane”ti.",
  "tika-vin12t3:267_1": "Pakiriyittha,",
  "tika-vin12t3:267_2": "pakiriyissate vā pakataṁ,",
  "tika-vin12t3:267_3": "na pakataṁ vippakatanti viggaho kātabbo,",
  "tika-vin12t3:267_4": "atthato pana “kariyamāno aniṭṭhito”ti vuttaṁ hoti.",
  "tika-vin12t3:267_5": "Etthāti ṭhāne.",
  "tika-vin12t3:267_6": "Atisamīpanti bhuñjamānassa bhikkhussa atiāsannaṁ.",
  "tika-vin12t3:267_7": "Tassāti bhuñjamānassa bhikkhussa.",
  "tika-vin12t3:267_8": "Pivitvā vāti yāguṁ pivitvā vā.",
  "tika-vin12t3:267_9": "Khāditvā vāti khajjakaṁ khāditvā vā.",
  "tika-vin12t3:267_10": "Rittahatthampīti tucchahatthampi.",
  "tika-vin12t3:267_11": "Pisaddena āmisahatthaṁ pana pagevāti dasseti.",
  "tika-vin12t3:267_12": "Hīti saccaṁ, yasmā vā.",
  "tika-vin12t3:267_13": "Soti rittahattho bhikkhu.",
  "tika-vin12t3:268_0": "Āpattinti dukkaṭāpattiṁ.",
  "tika-vin12t3:268_1": "Yanti vippakatabhojanaṁ bhikkhuṁ.",
  "tika-vin12t3:268_2": "Soti pacchā āgato bhikkhu.",
  "tika-vin12t3:268_3": "Ayañca bhikkhūti vippakatabhojano ayañca bhikkhu.",
  "tika-vin12t3:268_4": "Tenāti vippakatabhojanena navakena vā vuḍḍhatarena vā bhikkhunā.",
  "tika-vin12t3:268_5": "Kiṁ navakena vuḍḍhataraṁ āṇāpetuṁ vaṭṭatīti āha “vuḍḍhataraṁ hī”tiādi.",
  "tika-vin12t3:268_6": "Hīti saccaṁ, yasmā vā.",
  "tika-vin12t3:268_7": "Soti vuḍḍhataro bhikkhu.",
  "tika-vin12t3:268_8": "Tatoti udakaṁ āharāpetuṁ āṇattito.",
  "tika-vin12t3:268_9": "Yanti kammaṁ.",
  "tika-vin12t3:269_0": "Yoti bhikkhu.",
  "tika-vin12t3:269_1": "“Evarūpassā”ti padena tassa niyamanaṁ veditabbaṁ.",
  "tika-vin12t3:269_2": "Kāsassa kheḷamallakaṁ ṭhapetabbaṁ.",
  "tika-vin12t3:269_3": "Bhagandaraatisārānaṁ vaccakapālaṁ ṭhapetabbaṁ.",
  "tika-vin12t3:269_4": "Aññesaṁ aññāni ṭhapetabbāni honti.",
  "tika-vin12t3:269_5": "Tena vuttaṁ “kheḷa…pe… hontī”ti.",
  "tika-vin12t3:269_6": "Yasmiṁti yasmiṁ gilāne.",
  "tika-vin12t3:269_7": "Yopi bhesajjaṁ karotīti sambandho.",
  "tika-vin12t3:269_8": "Lesakappenāti ettha lesakappasaddānaṁ atthato ekattā vuttaṁ “appakena sīsābādhādimattenā”ti.",
  "tika-vin12t3:269_9": "Bhikkhū gaṇetvāti ettha gaṇaṁ ñatvāti dassento āha “paricchedaṁ ñatvā”ti.",
  "tika-vin12t3:269_10": "Tattha “pariccheda”nti iminā gaṇasaddassa adhippāyatthaṁ dasseti.",
  "tika-vin12t3:269_11": "“Ñatvā”ti iminā idhātuyā atthaṁ dasseti.",
  "tika-vin12t3:270_0": "Senāsanaggāhakathā",
  "tika-vin12t3:271_0": "318.Seyyāti kāyapasāraṇasaṅkhātaṁ sayanakiriyaṁ paṭikkhipitvā senāsanasaṅkhātaṁ seyyaṁ dassento āha “mañcaṭṭhānānī”ti.",
  "tika-vin12t3:271_1": "“Seyyāparicchedenā”ti iminā seyyagghenāti ettha agghasaddassa pūjanatthaṁ paṭikkhipitvā paricchedanatthaṁ dīpeti.",
  "tika-vin12t3:271_2": "Ettha ca agghasaddassa catutthakkharena yuttabhāvo heṭṭhā samuccayakkhandhakavaṇṇanā yojanāya vuttoyeva.",
  "tika-vin12t3:271_3": "Kālanti seyyāpaṭiggahaṇassa kālaṁ.",
  "tika-vin12t3:271_4": "Gāhiyamānāti gāhāpiyamānā.",
  "tika-vin12t3:271_5": "“Atirekāni ahesu”nti iminā ussārayiṁsūti ettha uddhaṁ sārayiṁsu gacchiṁsu pavattiṁsūti atthaṁ dasseti.",
  "tika-vin12t3:271_6": "Atirekānīti ca bhikkhuparicchedato seyyāparicchedāni atirekāni.",
  "tika-vin12t3:271_7": "Anubhāganti ettha anu pacchā dātabbo bhāgo anubhāgoti dassento āha “puna aparampi bhāgaṁ dātu”nti.",
  "tika-vin12t3:271_8": "Atimandesūtiādivacanena kiñcimandesu bhikkhūsu ekekassa bhikkhuno dve tisso seyyā dātabbā.",
  "tika-vin12t3:271_9": "Yato kiñcimandesu bhikkhūsu dve tayo vihārā dātabbāti atthopi gahetabbo.",
  "tika-vin12t3:271_10": "Tatthāti “na akāmā dātabbo”ti vacane.",
  "tika-vin12t3:271_11": "Anubhāge gahiteti yojanā.",
  "tika-vin12t3:271_12": "Yena anubhāgo ca paṭhamabhāgo ca gahito,",
  "tika-vin12t3:271_13": "so bhikkhūti yojanā.",
  "tika-vin12t3:272_0": "“Upacārasīmato bahī”ti iminā nissīmeti ettha sīmato bahi nikkhantaṁ,",
  "tika-vin12t3:272_1": "nisinnaṁ vā nissīmanti atthaṁ dasseti.",
  "tika-vin12t3:272_2": "Upacārasīmāya āvāsavaḍḍhanavasena ativitthārattā vuttaṁ “dūre ṭhitassāpī”ti.",
  "tika-vin12t3:272_3": "Utukālepīti hemantagimhakālepi.",
  "tika-vin12t3:272_4": "Tasmiñhi kāle sītauṇhautu tikhiṇo hoti,",
  "tika-vin12t3:272_5": "tasmā tasseva visesena utukāloti nāmaṁ pākaṭaṁ hoti.",
  "tika-vin12t3:272_6": "Tena vuttaṁ “hemantagimhakālepī”ti.",
  "tika-vin12t3:272_7": "Pisaddena vassakālaṁ apekkhati.",
  "tika-vin12t3:272_8": "Purimavassūpanāyikadivase gāho purimako,",
  "tika-vin12t3:272_9": "pacchimavassūpanāyikadivase gāho pacchimako.",
  "tika-vin12t3:273_0": "Antarā dvīhi vassūpanāyikadivasehi mutte kāle gāho antarāmuttako.",
  "tika-vin12t3:273_1": "Ekasmiṁ vihāreti ekissaṁ vihārasīmāyaṁ.",
  "tika-vin12t3:273_2": "Senāsanasāmikāti senāsanadāyakā,",
  "tika-vin12t3:273_3": "dentīti sambandho.",
  "tika-vin12t3:273_4": "Tanti senāsanaṁ.",
  "tika-vin12t3:273_5": "Āvāsikā na olokentīti sambandho.",
  "tika-vin12t3:273_6": "Etthāti senāsane.",
  "tika-vin12t3:273_7": "Palujjantampīti vinassantampi.",
  "tika-vin12t3:273_8": "Bhagavā āhāti sambandho.",
  "tika-vin12t3:273_9": "Tassāti senāsanassa.",
  "tika-vin12t3:273_10": "Aparajjūti aparasmiṁ ahani aparajju.",
  "tika-vin12t3:273_11": "Gatāyāti atikkamitāya.",
  "tika-vin12t3:273_12": "Pavāraṇāya gatāya pavāraṇadivase atikkamite sati aparajju antarāmuttako gāhetabboti yojanā.",
  "tika-vin12t3:274_0": "Tanti antarāmuttakaṁ.",
  "tika-vin12t3:274_1": "Gāhentenāti gāhāpentena.",
  "tika-vin12t3:274_2": "Tenāti gaṇhantena.",
  "tika-vin12t3:274_3": "Aṭṭhamāseti cattāro hemantamāse,",
  "tika-vin12t3:274_4": "cattāro ca gimhamāseti aṭṭhamāse.",
  "tika-vin12t3:274_5": "Kadāci pañca gimhamāseti navamāse vā.",
  "tika-vin12t3:274_6": "Khaṇḍaṁ vāti chinnaṭṭhānaṁ vā.",
  "tika-vin12t3:274_7": "Phullaṁ vāti phalitaṭṭhānaṁ vā.",
  "tika-vin12t3:274_8": "Paṭisaṅkharitabbanti pākatikaṁ kātabbaṁ.",
  "tika-vin12t3:274_9": "Divasaṁ khepetvāti pariveṇe divasaṁ khepetvā.",
  "tika-vin12t3:274_10": "Tatthāti gahitasenāsane.",
  "tika-vin12t3:274_11": "Rattindivanti ratti ca divo ca rattindivaṁ,",
  "tika-vin12t3:274_12": "samāhāradvando,",
  "tika-vin12t3:274_13": "accantasaṁyoge cetaṁ upayogavacanaṁ.",
  "tika-vin12t3:274_14": "Na labbhatīti saṅghattherena na labbhati.",
  "tika-vin12t3:274_15": "Idanti senāsanaṁ.",
  "tika-vin12t3:275_0": "Antarāmuttakagāhena agahetabbasenāsanaṁ dassento āha “yasmiṁ panā”tiādi.",
  "tika-vin12t3:275_1": "Temāsaccayena temāsaccayenāti tiṇṇaṁ māsānaṁ atikkamena tiṇṇaṁ māsānaṁ atikkamena.",
  "tika-vin12t3:275_2": "Hīti saccaṁ, yasmā vā.",
  "tika-vin12t3:275_3": "Yasmiṁ panāti senāsane pana.",
  "tika-vin12t3:275_4": "Sakidevāti ekavārameva.",
  "tika-vin12t3:275_5": "Ayanti esā kathā.",
  "tika-vin12t3:276_0": "Tatthāti duvidhesu senāsanaggāhesu.",
  "tika-vin12t3:276_1": "Utukālanti utukāle āgacchantīti sambandho.",
  "tika-vin12t3:276_2": "Tesaṁ tadāva dātabbanti sambandho.",
  "tika-vin12t3:276_3": "Akālo nāmāti uṭṭhāpanassa akālo nāma natthi.",
  "tika-vin12t3:276_4": "Ekaṁ vā mañcaṭṭhānaṁ vā ṭhapetabbanti yojanā.",
  "tika-vin12t3:276_5": "Eko vā thero āgacchatīti yojanā.",
  "tika-vin12t3:276_6": "Ubbhaṇḍikāti ukkhittabhaṇḍikā.",
  "tika-vin12t3:277_0": "Bahūsūti tayo ādiṁ katvā bahūsu bhikkhūsu.",
  "tika-vin12t3:277_1": "Pahotīti ekekassa bhikkhussa pahoti.",
  "tika-vin12t3:277_2": "Tatthāti pariveṇe.",
  "tika-vin12t3:277_3": "Tassevāti pariveṇasāmikasseva.",
  "tika-vin12t3:277_4": "Evaṁ apahontesūti evaṁ pariveṇagghena apahontesu.",
  "tika-vin12t3:277_5": "Pāsādagghenāti vihārasaṅkhātassa pāsādassa paricchedena.",
  "tika-vin12t3:277_6": "Ovarakagghenāti gabbhassa paricchedena.",
  "tika-vin12t3:277_7": "Seyyagghenāti catupañcahatthappamāṇāya seyyāya paricchedena.",
  "tika-vin12t3:277_8": "Mañcaṭṭhānenāti dvihatthavitthārassa catuhatthaāyāmassa mañcassa ṭhānena.",
  "tika-vin12t3:277_9": "Ekamañcaṭṭhānassa dvinnaṁ pīṭhakānaṁ ṭhānattā vuttaṁ “ekapīṭhakaṭṭhānavasenā”ti.",
  "tika-vin12t3:277_10": "Idaṁ nisīdituṁ sakkuṇeyyavasena vuttaṁ.",
  "tika-vin12t3:277_11": "Sace na sakkā nisīdituṁ,",
  "tika-vin12t3:277_12": "na dātabbaṁ.",
  "tika-vin12t3:277_13": "Tena vuttaṁ “bhikkhuno pana ṭhitokāsamattaṁ na gāhetabba”nti.",
  "tika-vin12t3:277_14": "Etanti ṭhitokāsamattaṁ.",
  "tika-vin12t3:277_15": "Hīti saccaṁ, yasmā vā.",
  "tika-vin12t3:277_16": "Ekamañcaṭṭhānassa tiṇṇaṁ janānaṁ ekapīṭhakaṭṭhānabhāvena apahontattā vuttaṁ “ekaṁ mañcaṭṭhānaṁ vā tiṇṇaṁ janānaṁ dātabba”nti.",
  "tika-vin12t3:277_17": "Hīti saccaṁ.",
  "tika-vin12t3:277_18": "“Sītasamaye”ti iminā uṇhasamayepi sabbadivasaṁ ajjhokāse vasituṁ na sakkāti dīpeti.",
  "tika-vin12t3:277_19": "Pariḷāhasamaye pana sakkā sabbarattiṁ ajjhokāse vasituṁ.",
  "tika-vin12t3:277_20": "Kiñcāpi sakkā,",
  "tika-vin12t3:277_21": "sītuṇhakāle pana na dātabbattā pariḷāhasamayepi na dātabbanti veditabbaṁ.",
  "tika-vin12t3:277_22": "Ekamañcaṭṭhāne vā ekapīṭhakaṭṭhāne vā tiṇṇaṁ janānaṁ nisīdanākāraṁ dassento āha “mahātherenā”tiādi.",
  "tika-vin12t3:277_23": "Tattha mahātherena vattabbanti sambandho.",
  "tika-vin12t3:277_24": "Niddāgarukoti niddāya garukārako.",
  "tika-vin12t3:277_25": "Sītaṁ anudahatīti sītaṁ maṁ pīḷeti.",
  "tika-vin12t3:277_26": "Tenāti mahātherena.",
  "tika-vin12t3:277_27": "Dutiyattherenāpīti pisaddo mahātheraṁ apekkhati.",
  "tika-vin12t3:277_28": "Vuttanayenevāti “ukkāsitvā”tiādinā vuttanayeneva.",
  "tika-vin12t3:277_29": "Evantiādi nigamanaṁ.",
  "tika-vin12t3:277_30": "Jambudīpe pana ekacce bhikkhū gāhentīti sambandho.",
  "tika-vin12t3:277_31": "Kiñcideva mañcaṭṭhānaṁ vā pīṭhaṭṭhānaṁ vāti yojanā.",
  "tika-vin12t3:277_32": "Ayantiādi purimavacanassa nigamanavasena pacchimavacanassa kathanatthāya vuttavacanaṁ.",
  "tika-vin12t3:278_0": "Vassāvāse senāsanaggāho evaṁ veditabboti yojanā.",
  "tika-vin12t3:278_1": "Āgantukavattanti āgantukassa vattaṁ.",
  "tika-vin12t3:278_2": "Aññatthāti aññasmiṁ ṭhāne.",
  "tika-vin12t3:278_3": "Gantvā vasitukāmena āgantukenāti yojanā.",
  "tika-vin12t3:278_4": "Vassūpanāyikadivasamevāti vassaṁ upagamanadivaseyeva.",
  "tika-vin12t3:278_5": "Tatthāti aññaṁ ṭhānaṁ.",
  "tika-vin12t3:278_6": "Nagantabbakāraṇaṁ dassento āha “vasanaṭṭhānaṁ vā hī”tiādi.",
  "tika-vin12t3:278_7": "Hīti yasmā.",
  "tika-vin12t3:278_8": "Tatrāti aññasmiṁ ṭhāne.",
  "tika-vin12t3:278_9": "Tenāti sambādhaasampajjanakāraṇā.",
  "tika-vin12t3:278_10": "Tasmāti yasmā na phāsuṁ vihareyya, tasmā.",
  "tika-vin12t3:278_11": "Taṁ vihāranti yasmiṁ vasitukāmo,",
  "tika-vin12t3:278_12": "taṁ vihāraṁ.",
  "tika-vin12t3:278_13": "Tatthāti vihāre,",
  "tika-vin12t3:278_14": "vasanto sukhaṁ vasissatīti sambandho.",
  "tika-vin12t3:278_15": "Uddesatthikoti uddesaṁ atthiko,",
  "tika-vin12t3:278_16": "uddesena vā.",
  "tika-vin12t3:278_17": "Kammaṭṭhānasappāyatanti kammaṭṭhānena,",
  "tika-vin12t3:278_18": "kammaṭṭhānassa vā sappāyabhāvaṁ.",
  "tika-vin12t3:279_0": "Tatthāti aññavihāraṁ.",
  "tika-vin12t3:279_1": "Gacchantena ghaṭṭetabboti sambandho.",
  "tika-vin12t3:279_2": "Ghaṭṭetabbākāraṁ dassento āha “na tatthā”tiādi.",
  "tika-vin12t3:279_3": "Tattha tatthāti sakaṭṭhāne.",
  "tika-vin12t3:279_4": "Kiṁ na vattabbāti āha “tumhe”tiādi.",
  "tika-vin12t3:279_5": "Salākabhattādīni vā yāgukhajjakādīni vā natthi na vijjantīti yojanā.",
  "tika-vin12t3:279_6": "Uposathāgārassa parikkhāroti sambandho.",
  "tika-vin12t3:279_7": "Tumhākaṁ vihārassa idaṁ tāḷañceva imaṁ sūciñca sampaṭicchathāti yojanā.",
  "tika-vin12t3:279_8": "Gamiyavattanti gamikānaṁ bhikkhūnaṁ vattaṁ.",
  "tika-vin12t3:279_9": "“Daharehī”ti padaṁ “ukkhipāpetvā”ti ca “gāhāpetvā”ti ca padadvaye kāritakammaṁ,",
  "tika-vin12t3:279_10": "“pattacīvarabhaṇḍikāyo”ti padaṁ “ukkhipāpetvā”ti pade dhātukammaṁ,",
  "tika-vin12t3:279_11": "“telanāḷikattaradaṇḍādīnī”ti padaṁ “gāhāpetvā”ti pade dhātukammameva.",
  "tika-vin12t3:279_12": "Attānaṁ dassentenāti attānaṁ manussānaṁ pakāsentena.",
  "tika-vin12t3:279_13": "Vitakkanti paccayabāhullikavitakkaṁ.",
  "tika-vin12t3:279_14": "“Saparivāra”nti padaṁ “gacchantañcā”ti pade kiriyāvisesanaṁ.",
  "tika-vin12t3:279_15": "Evañhi sati saparivāraṁ gacchantañcāti sambandho.",
  "tika-vin12t3:279_16": "“Na”nti pade pana kārakavisesanaṁ.",
  "tika-vin12t3:279_17": "Evañhi sati saparivāraṁ naṁ bhikkhunti sambandho.",
  "tika-vin12t3:279_18": "“Disvā”ti pade ca kiriyāvisesanameva.",
  "tika-vin12t3:279_19": "Evañhi sati gacchantañca naṁ bhikkhuṁ saparivāraṁ disvāti sambandho.",
  "tika-vin12t3:279_20": "Manussā vadantīti sambandho.",
  "tika-vin12t3:279_21": "Tesūti manussesu.",
  "tika-vin12t3:279_22": "Eko paṇḍitamanussoti sambandho.",
  "tika-vin12t3:279_23": "Ayaṁ kālo vassūpanāyikakālo nāmāti yojanā.",
  "tika-vin12t3:279_24": "Yatthāti ṭhāne.",
  "tika-vin12t3:279_25": "Tassāti ekassa paṇḍitamanussassa,",
  "tika-vin12t3:279_26": "vacananti sambandho.",
  "tika-vin12t3:279_27": "Te manussā yācantīti sambandho.",
  "tika-vin12t3:279_28": "Aññatthāti aññaṁ ṭhānaṁ.",
  "tika-vin12t3:279_29": "Mejjanti aññamaññaṁ sinehantīti mittā.",
  "tika-vin12t3:279_30": "Sukhadukkhesu amā saha vattantīti amaccā.",
  "tika-vin12t3:279_31": "Mittāyeva amaccāti mittāmaccā, te.",
  "tika-vin12t3:279_32": "Sammantayitvāti samaṁ,",
  "tika-vin12t3:279_33": "sammā vā mantayitvā.",
  "tika-vin12t3:279_34": "Idhevāti gāme eva,",
  "tika-vin12t3:279_35": "vihāre eva vā.",
  "tika-vin12t3:279_36": "Kasmā sādituṁ vaṭṭati,",
  "tika-vin12t3:279_37": "nanu sabbametaṁ akappiyañca sāvajjañcāti āha “sabbañhetaṁ kappiyañceva anavajjañcā”ti.",
  "tika-vin12t3:279_38": "Hi yasmā etaṁ sabbaṁ kappiyañca anavajjañca,",
  "tika-vin12t3:279_39": "tasmā sabbaṁ sādituṁ vaṭṭatīti yojanā.",
  "tika-vin12t3:279_40": "Kurundiyaṁ pana vuttanti sambandho.",
  "tika-vin12t3:279_41": "Ubhayampīti mahāaṭṭhakathākurundīsu vuttavacanavasena ubhayampi etaṁ vacananti sambandho.",
  "tika-vin12t3:280_0": "Āvāsikavattaṁ vitthārento āha “paṭikacceva hī”tiādi.",
  "tika-vin12t3:280_1": "Tattha paṭikaccevāti āgantukānaṁ āgatato paṭhamameva.",
  "tika-vin12t3:280_2": "Padhānagharavihāramaggoti padhānagharamaggo ca vihāramaggo ca.",
  "tika-vin12t3:280_3": "Muddavedikāyāti cetiyassa hammiyavedikāya.",
  "tika-vin12t3:280_4": "Kasmā idampi sabbaṁ kātabbanti āha “vassaṁ vasitukāmā hī”tiādi.",
  "tika-vin12t3:280_5": "Hīti saccaṁ, yasmā vā.",
  "tika-vin12t3:280_6": "Vassaṁ vasitukāmā sukhaṁ vasissantīti sambandho.",
  "tika-vin12t3:280_7": "Kataparikammehi āvāsikehīti sambandho.",
  "tika-vin12t3:280_8": "Yato kulato pakatiyā labbhati,",
  "tika-vin12t3:280_9": "tasmiṁ kule vassāvāsikaṁ pucchitabbanti yojanā.",
  "tika-vin12t3:280_10": "Na dinnapubbanti pubbe na dinnaṁ.",
  "tika-vin12t3:280_11": "Hīti yasmā.",
  "tika-vin12t3:280_12": "Upaddutāti upagantvā,",
  "tika-vin12t3:280_13": "bhusaṁ vā pīḷitā.",
  "tika-vin12t3:280_14": "Tatthāti manussesu.",
  "tika-vin12t3:280_15": "Yeti manussā.",
  "tika-vin12t3:280_16": "Vassāvāsike gāhiteti vassāvāsike senāsane gāhāpiyamāne.",
  "tika-vin12t3:280_17": "Gāhitabhikkhūnanti gāhāpitabhikkhūnaṁ.",
  "tika-vin12t3:280_18": "Vassāvāsikanti vassaṁ āvasantānaṁ dātabbaṁ cīvaraṁ.",
  "tika-vin12t3:280_19": "Gāhaṇakāloti gāhāpanakālo.",
  "tika-vin12t3:280_20": "Upakaṭṭhoti āsanno.",
  "tika-vin12t3:280_21": "Chātakādīhīti ādisaddena rogādayo saṅgaṇhāti.",
  "tika-vin12t3:280_22": "Yanti cīvaraṁ.",
  "tika-vin12t3:280_23": "Tatoti cīvarato.",
  "tika-vin12t3:280_24": "Tanti vacanaṁ.",
  "tika-vin12t3:280_25": "Tadanurūpenāti tesaṁ manussānaṁ vacanassānurūpena.",
  "tika-vin12t3:280_26": "Tesaṁ tesanti manussānaṁ,",
  "tika-vin12t3:280_27": "vassāvāsikaṁ cīvaranti sambandho.",
  "tika-vin12t3:281_0": "Yassāti bhikkhuno.",
  "tika-vin12t3:281_1": "Soti bhikkhu.",
  "tika-vin12t3:281_2": "Iti vadantīti yojanā.",
  "tika-vin12t3:281_3": "Tanti cīvaraṁ.",
  "tika-vin12t3:281_4": "Paṭikkammāti paṭikkamitvā.",
  "tika-vin12t3:281_5": "Vihārato apasakkitvāti attho.",
  "tika-vin12t3:281_6": "Tatrāti gāme.",
  "tika-vin12t3:281_7": "Upanikkhepaṁ ṭhapetvāti kappiyavatthuṁ vā akappiyavatthuṁ vā ārāmikādīnaṁ hatthe upanikkhepaṁ ṭhapetvā.",
  "tika-vin12t3:281_8": "Vihāreti vihārassa,",
  "tika-vin12t3:281_9": "vihāre vassaṁ vasantassa vā.",
  "tika-vin12t3:281_10": "Apucchitvāpīti pisaddena “pucchitvāpī”ti atthaṁ dasseti.",
  "tika-vin12t3:281_11": "Tesantikulānaṁ.",
  "tika-vin12t3:281_12": "Vattanti jagganādivattaṁ.",
  "tika-vin12t3:281_13": "Tesanti kulānaṁ.",
  "tika-vin12t3:281_14": "Āgatañca tanti taṁ paṁsukūlikaṁ āgatañca vadantīti sambandho.",
  "tika-vin12t3:281_15": "Tenāti paṁsukūlikena.",
  "tika-vin12t3:281_16": "Dātuṁ na icchantīti saṅghassa ācikkhantepi saṅghassa dātuṁ na icchanti.",
  "tika-vin12t3:281_17": "Sabhāgo bhikkhūti attanā sabhāgo bhikkhu.",
  "tika-vin12t3:281_18": "Etanti vassāvāsikaṁ.",
  "tika-vin12t3:281_19": "Paṁsukūlikassa na vaṭṭati, kasmā?",
  "tika-vin12t3:281_20": "Gahapaticīvarattā.",
  "tika-vin12t3:281_21": "Itītiādi nigamanaṁ.",
  "tika-vin12t3:281_22": "Saddhādeyyeti saddhāya dātabbe vassāvāsikalābhavisaye.",
  "tika-vin12t3:282_0": "Tatruppādeti tasmiṁ vihāre uppajjanakalābhavisaye.",
  "tika-vin12t3:282_1": "Bhaṇḍapaṭicchādananti paṭicchādanacīvarabhaṇḍaṁ.",
  "tika-vin12t3:282_2": "Cīvarabhaṇḍameva hi yasmā anena sarīraṁ paṭicchādiyati,",
  "tika-vin12t3:282_3": "tasmā bhaṇḍapaṭicchādananti vuccati.",
  "tika-vin12t3:282_4": "Gāhethāti bhikkhūhi gāhāpetha.",
  "tika-vin12t3:282_5": "Gāhetabbanti bhikkhūhi gāhāpetabbaṁ.",
  "tika-vin12t3:282_6": "Vatthu panāti sāṭakato aññaṁ kappiyaṁ vā akappiyaṁ vā vatthu pana.",
  "tika-vin12t3:282_7": "Kasmā vaṭṭatiyeva,",
  "tika-vin12t3:282_8": "nanu akappiyavatthu na vaṭṭatīti āha “kappiyakārakānañhi”tiādi.",
  "tika-vin12t3:282_9": "Tattha hi yasmā anuññātaṁ,",
  "tika-vin12t3:282_10": "tasmā vaṭṭatiyevāti yojanā.",
  "tika-vin12t3:282_11": "Dinnavatthuto uppannanti sambandho.",
  "tika-vin12t3:283_0": "Yanti vatthu dinnanti sambandho.",
  "tika-vin12t3:283_1": "Etthāti kappiyakārakānaṁ hatthe dinnavatthūsu.",
  "tika-vin12t3:283_2": "Tanti vatthu upanāmentehīti sambandho.",
  "tika-vin12t3:283_3": "Garubhaṇḍaṁ hoti,",
  "tika-vin12t3:283_4": "garubhaṇḍattā aññesu paccayesu na upanāmetabbanti adhippāyo.",
  "tika-vin12t3:283_5": "Puggalavasenevāti “bhikkhū cīvarena kilamanti,",
  "tika-vin12t3:283_6": "ettakaṁ nāma taṇḍulabhāgaṁ bhikkhūnaṁ cīvaraṁ kātuṁ ruccati saṅghassā”tiādinā puggalaṁ parāmasitvā puggalavaseneva.",
  "tika-vin12t3:283_7": "Saṅghavasenāti “saṅgho cīvarena kilamatī”tiādinā saṅghavasena na kātabbanti sambandho.",
  "tika-vin12t3:283_8": "Evaṁ puggalavasena apalokanakammassa akattabbataṁ dassetvā idāni vatthuvasena tasseva akattabbataṁ dassento āha “jātarūparajatavasenāpī”tiādi.",
  "tika-vin12t3:283_9": "Kappiyabhaṇḍavasenāti cīvarataṇḍulehi avasesassa kappiyabhaṇḍassa vasena.",
  "tika-vin12t3:283_10": "Cīvarataṇḍulānañhi visuṁ gahitattā “kappiyabhaṇḍavasenā”ti ettha tehi avaseso kappiyabhaṇḍova gahetabbo.",
  "tika-vin12t3:283_11": "Taṁ panāti apalokanakammaṁ pana.",
  "tika-vin12t3:283_12": "Kattabbākāraṁ dassento āha “idānī”tiādi.",
  "tika-vin12t3:283_13": "Subhikkhanti samiddhabhikkhaṁ.",
  "tika-vin12t3:283_14": "Sulabhapiṇḍanti sukhena labhapiṇḍaṁ.",
  "tika-vin12t3:283_15": "Dvīhi padehi aññamaññassa kāraṇaṁ dasseti,",
  "tika-vin12t3:283_16": "subhikkhattā sulabhapiṇḍaṁ,",
  "tika-vin12t3:283_17": "sulabhapiṇḍattā subhikkhanti vuttaṁ hoti.",
  "tika-vin12t3:284_0": "Evaṁ cīvarapaccayaṁ sallakkhetvā senāsanaṁ sallakkhetabbanti sambandho.",
  "tika-vin12t3:284_1": "Kāleti gāhāpanassa kāle.",
  "tika-vin12t3:284_2": "Vuttanti mahāaṭṭhakathāya vuttaṁ.",
  "tika-vin12t3:284_3": "Kasmā dve sammannitabbā,",
  "tika-vin12t3:284_4": "nanu ekampi sammannituṁ vaṭṭatīti āha “evañhī”tiādi.",
  "tika-vin12t3:284_5": "Tattha hi yasmā gāhessati,",
  "tika-vin12t3:284_6": "tasmā dve sammannitabbāti yojanā.",
  "tika-vin12t3:284_7": "Ekena hi sammutiladdhena sakkā paraṁ gāhāpetuṁ,",
  "tika-vin12t3:284_8": "attanā pana attano pāpetuṁ na sakkā,",
  "tika-vin12t3:284_9": "tasmā dvīsu sammatesu navako vuḍḍhassa,",
  "tika-vin12t3:284_10": "vuḍḍho ca navakassāti ubho aññamaññaṁ gāhessantīti adhippāyo.",
  "tika-vin12t3:284_11": "Sammannitabbāti ekato sammannitabbā.",
  "tika-vin12t3:284_12": "Aṭṭhapi soḷasapīti ettha pisaddena tato adhikampi ekato sammannituṁ vaṭṭatīti dīpeti.",
  "tika-vin12t3:284_13": "Sattasatikakkhandhake ubbāhikasammutiyaṁ aṭṭhapi janā ekatova sammatāti vacanañcettha sādhakaṁ.",
  "tika-vin12t3:284_14": "Niggahakammameva hi saṅgho saṅghassa na karotīti daṭṭhabbaṁ.",
  "tika-vin12t3:284_15": "Tesanti aṭṭhasoḷasajanānaṁ,",
  "tika-vin12t3:284_16": "sammuti vaṭṭatiyevāti sambandho.",
  "tika-vin12t3:284_17": "Kinti sallakkhetabbanti āha “cetiyaghara”ntiādi.",
  "tika-vin12t3:285_0": "Āsanagharanti paṭimāgharaṁ.",
  "tika-vin12t3:285_1": "Maggapokkharaṇīnaṁ samīpe katā sālāyo upacāravasena vuccanti “maggo”ti ca “pokkharaṇī”ti ca.",
  "tika-vin12t3:285_2": "Tā hi sālāyo upacārasīmabbhantaragate gāmābhimukhamagge ca antoupacārasīmāyaṁ khaṇitā yattha katthaci pokkharaṇiyo ca karīyanti,",
  "tika-vin12t3:285_3": "iti sallakkhetabbanti yojanā.",
  "tika-vin12t3:285_4": "Asenāsanaṁ dassetvā senāsanaṁ dassento āha “vihāro”tiādi.",
  "tika-vin12t3:285_5": "Rukkhamūlanti channakavāṭabaddharukkhamūlaṁ.",
  "tika-vin12t3:285_6": "Eseva nayo veḷugumbepi.",
  "tika-vin12t3:285_7": "Gāhentena ca gāhetabbānīti sambandho.",
  "tika-vin12t3:285_8": "Saṅghikoti tatruppādo.",
  "tika-vin12t3:285_9": "Tesūti dvīsu cīvarapaccayesu.",
  "tika-vin12t3:285_10": "Yanti cīvarapaccayaṁ.",
  "tika-vin12t3:285_11": "Tassāti cīvarapaccayassa.",
  "tika-vin12t3:285_12": "Ṭhitikatoti pabandhavasena ṭhitaṭṭhānato.",
  "tika-vin12t3:285_13": "Itaroti paṭhamaṁ gahitacīvarapaccayato itaro.",
  "tika-vin12t3:286_0": "Appatāyāti appabhāvato,",
  "tika-vin12t3:286_1": "gāhiyamāneti sambandho.",
  "tika-vin12t3:286_2": "Pariveṇagghenāti pariveṇaparicchedena.",
  "tika-vin12t3:286_3": "Labhantīti pariveṇasāmikā bhikkhū labhanti.",
  "tika-vin12t3:286_4": "Tanti pariveṇaṁ.",
  "tika-vin12t3:286_5": "Vijaṭetvāti vijaṭaṁ katvā,",
  "tika-vin12t3:286_6": "dve vā tayo vā koṭṭhāse katvāti attho.",
  "tika-vin12t3:286_7": "Pakkhipitvāti bhāgakoṭṭhāsaṁ pakkhipitvā.",
  "tika-vin12t3:286_8": "Na evaṁ kātabbanti yathā mahāsumatthero āha,",
  "tika-vin12t3:286_9": "tathā na kātabbanti attho.",
  "tika-vin12t3:286_10": "Akātabbakāraṇaṁ dassento āha “manussā hī”tiādi.",
  "tika-vin12t3:286_11": "Tatthāti pariveṇe,",
  "tika-vin12t3:286_12": "pavisitabbaṁ iti āhāti yojanā.",
  "tika-vin12t3:286_13": "Etthāti etasmiṁ gāhaṇaṭṭhāne.",
  "tika-vin12t3:286_14": "Paṭikkosatīti paṭisedheti.",
  "tika-vin12t3:286_15": "Paṭikkosanākāraṁ dassento āha “mā āvuso”tiādi.",
  "tika-vin12t3:286_16": "Iti vuttaṁ,",
  "tika-vin12t3:286_17": "iti paṭikkosatīti yojanā.",
  "tika-vin12t3:286_18": "Eko hi itisaddo luttaniddiṭṭho.",
  "tika-vin12t3:286_19": "Tassāti mahātherassa.",
  "tika-vin12t3:286_20": "Saṅgahanti bhikkhūnaṁ saṅgahaṁ.",
  "tika-vin12t3:286_21": "Tanti mahātheraṁ.",
  "tika-vin12t3:287_0": "Evaṁ vattabbanti evaṁ vakkhamānanayena vattabbaṁ.",
  "tika-vin12t3:287_1": "Paccayaṁ dhāretha,",
  "tika-vin12t3:287_2": "iti vattabbanti yojanā.",
  "tika-vin12t3:287_3": "Pāpuṇāti āvuso iti vutteti yojanā.",
  "tika-vin12t3:287_4": "“Gahitaṁ hotī”ti iminā “gaṇhatha,",
  "tika-vin12t3:287_5": "gaṇhāmī”ti paccuppannakālavasena vuttattā gahitaṁ hotīti dasseti.",
  "tika-vin12t3:287_6": "Atītaanāgatakālavasena agahitabhāvaṁ dassento āha “sace panā”tiādi.",
  "tika-vin12t3:287_7": "Satuppādamattanti gahaṇe satiyā uppādanamattaṁ.",
  "tika-vin12t3:287_8": "Etthāti senāsanapaccayagahaṇaṭṭhāne.",
  "tika-vin12t3:288_0": "Yopīti yampi.",
  "tika-vin12t3:288_1": "Upayogatthe cetaṁ paccattavacanaṁ,",
  "tika-vin12t3:288_2": "yampi paccayaṁ vissajjetīti yojanā.",
  "tika-vin12t3:288_3": "Paccayanti ca cīvarapaccayaṁ.",
  "tika-vin12t3:288_4": "Ayampīti ayampi paccayo.",
  "tika-vin12t3:288_5": "Pisaddo mahālābhapariveṇe paccayaṁ sampiṇḍeti.",
  "tika-vin12t3:288_6": "Tasmiṁyeva pariveṇeti tasmiṁ paṁsukūlikena gahitapariveṇe eva.",
  "tika-vin12t3:288_7": "Aññassāti paṁsukūlikato aññassa bhikkhussa.",
  "tika-vin12t3:288_8": "Paṁsukūliko “ahaṁ vasāmī”ti senāsanaṁ jaggissati.",
  "tika-vin12t3:288_9": "Itaro “ahaṁ paccayaṁ gaṇhāmī”ti senāsanaṁ jaggissatīti yojanā.",
  "tika-vin12t3:288_10": "Dvīhi kāraṇehīti vasanagahaṇavasena dvīhi kāraṇehi.",
  "tika-vin12t3:288_11": "Paṁsukūlike gaṇhanteti sambandho.",
  "tika-vin12t3:288_12": "Idhāti senāsane.",
  "tika-vin12t3:288_13": "Tenāti paṁsukūlikena.",
  "tika-vin12t3:288_14": "Heṭṭhāti senāsanassa heṭṭhā,",
  "tika-vin12t3:288_15": "ṭhitaṁ aññaṁ bhikkhunti sambandho.",
  "tika-vin12t3:288_16": "Tenāti paṁsukūlikena,",
  "tika-vin12t3:288_17": "kiñci vacananti sambandho.",
  "tika-vin12t3:288_18": "Vutthavassassa paṁsukūlikassāti yojanā.",
  "tika-vin12t3:288_19": "Vaṭṭatīti paṁsukūlikassa vaṭṭati.",
  "tika-vin12t3:288_20": "Tasmiṁ senāsaneti paṁsukūlikena gahitasenāsane.",
  "tika-vin12t3:288_21": "Yesaṁ panāti manussānaṁ pana.",
  "tika-vin12t3:288_22": "Tesanti manussānaṁ.",
  "tika-vin12t3:289_0": "Thūpaṁ katvāti cetiyaṁ katvā.",
  "tika-vin12t3:289_1": "Tassāti thūpassa.",
  "tika-vin12t3:289_2": "Tena bhikkhunāti vassāvāsikaṁ gāhakabhikkhunā.",
  "tika-vin12t3:289_3": "Tanti bhojanasālaṁ.",
  "tika-vin12t3:289_4": "Gāhetuṁ vaṭṭatīti sambandho.",
  "tika-vin12t3:289_5": "Sabbamidanti sabbaṁ idaṁ vacanaṁ.",
  "tika-vin12t3:290_0": "Pāṭipadaaruṇatoti vassūpanāyikadivasasaṅkhātassa pāṭipadassa aruṇuggamanato.",
  "tika-vin12t3:290_1": "Vitakkacārikoti “kattha nu kho vasissāmī”tiādinā vitakkena caraṇe anuyutto.",
  "tika-vin12t3:290_2": "Senāsanaṁ yācatīti senāsanaggāhāpakaṁ senāsanaṁ yācati.",
  "tika-vin12t3:290_3": "Gahitanti saṅghena gahitaṁ.",
  "tika-vin12t3:290_4": "Yatthāti ṭhāne.",
  "tika-vin12t3:290_5": "Vassūpagatehi vattabbāti sambandho.",
  "tika-vin12t3:290_6": "Punappunaṁ,",
  "tika-vin12t3:290_7": "samaṁ vā cetiyaṅgaṇādiṁ muñcanti sodhenti imāhīti sammuñcaniyo.",
  "tika-vin12t3:290_8": "Mucidhātu sodhanatthe yupaccayo karaṇatthe hoti.",
  "tika-vin12t3:290_9": "Tālujo paṭhamakkharo.",
  "tika-vin12t3:290_10": "Sulabhā ce daṇḍakā,",
  "tika-vin12t3:290_11": "ekekena dve tisso yaṭṭhisammuñcaniyo bandhitabbā.",
  "tika-vin12t3:290_12": "Sulabhā ce salākā,",
  "tika-vin12t3:290_13": "chapañcamuṭṭhisammuñcaniyo bandhitabbāti attho.",
  "tika-vin12t3:290_14": "Pañca pañca ukkāti araññavihāresu parissayavijānanatthaṁ pañca pañca aggiukkā koṭṭetabbā chinditabbāti attho.",
  "tika-vin12t3:291_0": "“Nibaddhavattaṁ ṭhapetvā”ti ettha akattabbavattaṁ dassento āha “vattaṁ karontehi cā”tiādi.",
  "tika-vin12t3:291_1": "Tattha vattaṁ karontehi ca evarūpaṁ adhammikavattaṁ na kātabbanti sambandho.",
  "tika-vin12t3:291_2": "Hi saccaṁ,",
  "tika-vin12t3:291_3": "sabbeva ete uddesādayo papañcāti yojanā.",
  "tika-vin12t3:291_4": "Papañcenti saṁsāre ciraṁ ṭhapentīti papañcā.",
  "tika-vin12t3:291_5": "Mūgabbatanti mūgānaṁ vataṁ,",
  "tika-vin12t3:291_6": "mūgehi kattabbaṁ vā,",
  "tika-vin12t3:291_7": "mūgena viya vā amūgehi kattabbaṁ vataṁ.",
  "tika-vin12t3:291_8": "Evaṁ akātabbavattaṁ dassetvā idāni kātabbavattaṁ dassento āha “pariyattidhammo nāmā”tiādi.",
  "tika-vin12t3:291_9": "Tividhampīti pariyattipaṭipattipaṭivedhavasena tippakārampi.",
  "tika-vin12t3:291_10": "Avayavapariyattidhammopi avayavipariyattidhammaṁ,",
  "tika-vin12t3:291_11": "avayavipariyattidhammo vā avayavapariyattidhammaṁ patiṭṭhāpeti,",
  "tika-vin12t3:291_12": "tasmā pariyattidhammo attanāpi attānaṁ patiṭṭhāpesīti veditabbaṁ.",
  "tika-vin12t3:291_13": "Uddisathāti pariyattiṁ uddisatha.",
  "tika-vin12t3:291_14": "Sodhetvā…pe…",
  "tika-vin12t3:291_15": "upasampādethāti ettha sodhanaṁ nāma sabbesaṁ ācārakulaputtānaṁ upaparikkhanaṁ.",
  "tika-vin12t3:291_16": "Sodhetvā nissayaṁ dethāti ettha sodhanaṁ nāma bhikkhusabhāgataṁ upaparikkhanaṁ.",
  "tika-vin12t3:291_17": "Hīti saccaṁ.",
  "tika-vin12t3:291_18": "Kulaputtoti ācārakulaputto.",
  "tika-vin12t3:291_19": "Yattakāni dhutaṅgāni samādiyituṁ sakkothāti yojanā.",
  "tika-vin12t3:291_20": "Antovassaṁ nāmetanti bhummatthe upayogavacanametaṁ.",
  "tika-vin12t3:291_21": "Etasmiṁ antovasseti hi attho,",
  "tika-vin12t3:291_22": "bhavitabbantiādīsu sambandhitabbaṁ.",
  "tika-vin12t3:291_23": "Sakaladivasanti sakaladivasamhi,",
  "tika-vin12t3:291_24": "appamattehīti sambandho.",
  "tika-vin12t3:291_25": "Ekacārikavattanti ekakena caritabbaṁ vattaṁ.",
  "tika-vin12t3:291_26": "Bhasseti vacane.",
  "tika-vin12t3:291_27": "Dasavatthukakathanti appicchatādidasavatthuka kathaṁ.",
  "tika-vin12t3:292_0": "Viggāhikapisuṇapharusavacanānīti viggahaṁ kalahaṁ janetīti viggāhikaṁ,",
  "tika-vin12t3:292_1": "viggāhikavacanañca pisuṇavacanañca pharusavacanañca viggāhikapisuṇapharusavacanāni.",
  "tika-vin12t3:292_2": "Manasikārabahulā viharatha iti ovaditabbāti yojanā.",
  "tika-vin12t3:292_3": "Dantakaṭṭhakhādanavattanti heṭṭhā adinnādānavaṇṇanāyaṁ vuttaṁ dantakaṭṭhakhādane,",
  "tika-vin12t3:292_4": "dantakaṭṭhakhādanassa vā vattaṁ.",
  "tika-vin12t3:292_5": "“Pattaṁ thavikāya pakkhipantena na kathetabba”nti iminā kathente pamādena patto bhijjeyyāti pattassa guttatthāya kathanaṁ nivāreti.",
  "tika-vin12t3:292_6": "Ācikkhitabbāti itisaddo parisamāpanattho.",
  "tika-vin12t3:293_0": "Koci dāyakoti sambandho.",
  "tika-vin12t3:293_1": "Āgantuko bhikkhūti cīvaraggāhitato pacchā āgato āgantuko bhikkhu.",
  "tika-vin12t3:293_2": "Saṅghattheroti āvāsikasaṅghatthero.",
  "tika-vin12t3:293_3": "Paṭhamabhāganti pubbe gāhitaṁ paṭhamabhāgaṁ,",
  "tika-vin12t3:293_4": "parivattetvāti pubbe gāhitabhāgena pacchā dātabbaṁ vassāvāsikaṁ parivattetvā.",
  "tika-vin12t3:293_5": "Āgantukassa vassaggena pattaṭṭhāne āgantukassa dātabbanti yojanā.",
  "tika-vin12t3:293_6": "“Āgantukassā”ti padaṁ pubbāparaṁ apekkhati.",
  "tika-vin12t3:293_7": "Tasmā dvinnaṁ padānaṁ majjhe vuttaṁ.",
  "tika-vin12t3:293_8": "Paṭhamavassūpagatāti paṭhamavassūpanāyikadivase vassūpagatā.",
  "tika-vin12t3:293_9": "“Dve tīṇi cattārī”ti vacanassa vā bahūnaṁ bhikkhūnaṁ vā byāpanatthāya “laddhaṁ laddha”nti vicchāvasena vuttaṁ.",
  "tika-vin12t3:293_10": "Tena panāti āgantukena pana.",
  "tika-vin12t3:293_11": "Paṭhamavassūpagatehi appake laddhe pacchimavassūpanāyikadivase dātabbānaṁ vassāvāsikānaṁ bahukepi ayaṁ nayo ñātabboti katvā na vutto.",
  "tika-vin12t3:294_0": "Dvīsupīti paṭhama dutiyavasena dvīsupi.",
  "tika-vin12t3:294_1": "Vassūpagatā bhikkhū bhikkhāya kilamantā vadantīti sambandho.",
  "tika-vin12t3:294_2": "Idhāti ṭhāne.",
  "tika-vin12t3:294_3": "Vasantāti ekato vasantā.",
  "tika-vin12t3:294_4": "Dve bhāgā homa sādhu vatāti yojanā.",
  "tika-vin12t3:294_5": "Sādhu vatāti ekaṁsena sundarā bhaveyyunti attho.",
  "tika-vin12t3:294_6": "Yesanti bhikkhūnaṁ.",
  "tika-vin12t3:294_7": "Tatthāti ñātipavāritaṭṭhānesu.",
  "tika-vin12t3:294_8": "Pavāraṇāyāti pavāraṇādivase.",
  "tika-vin12t3:294_9": "Tesūti bhikkhūsu.",
  "tika-vin12t3:294_10": "Yeti bhikkhū.",
  "tika-vin12t3:294_11": "Tatthāti ñātipavāritaṭṭhānesu.",
  "tika-vin12t3:294_12": "Kasmā apaloketvā dātabbaṁ,",
  "tika-vin12t3:294_13": "nanu te sādiyantīti āha “sādi yantāpi hī”tiādi.",
  "tika-vin12t3:294_14": "Tattha hīti yasmā.",
  "tika-vin12t3:294_15": "“Neva vassāvāsikassa sāmino”ti iminā tesaṁ vassacchinnataṁ dīpeti.",
  "tika-vin12t3:294_16": "Neva adātuṁ labhantīti paṭhamameva katikavattassa katattā adātuṁ neva labhanti,",
  "tika-vin12t3:294_17": "sabbesaṁ no amhākanti yojanā.",
  "tika-vin12t3:294_18": "Idhāti ṭhāne.",
  "tika-vin12t3:294_19": "Tanti katikavattaṁ.",
  "tika-vin12t3:294_20": "Eko bhikkhūti sambandho.",
  "tika-vin12t3:294_21": "Tesanti bhikkhūnaṁ.",
  "tika-vin12t3:294_22": "Tatthāti sabhāgaṭṭhāne.",
  "tika-vin12t3:294_23": "Vasitvā āgatānaṁ tesaṁ bhikkhūnanti yojanā.",
  "tika-vin12t3:294_24": "Na labbhati iti vuttanti yojanā.",
  "tika-vin12t3:294_25": "Imesanti vassāvāsiappattakānaṁ ekaccānaṁ.",
  "tika-vin12t3:294_26": "Gāhitasadisamevāti vassāvāsikassa gāhitena sadisameva.",
  "tika-vin12t3:294_27": "Tesamevāti ekaccānameva.",
  "tika-vin12t3:295_0": "Pakkantopīti aññaṁ ṭhānaṁ pakkamantopi.",
  "tika-vin12t3:295_1": "Hīti saccaṁ, yasmā vā.",
  "tika-vin12t3:295_2": "Tena bhikkhunā kataṁ pānīyaupaṭṭhapanādikammaṁ bhatiniviṭṭhaṁ bhatiyā ṭhitanti yojanā.",
  "tika-vin12t3:295_3": "Apalokanakammaṁ katvā gāhitaṁ saṅghikanti sambandho.",
  "tika-vin12t3:295_4": "Saṅghikanti tatruppādaṁ sandhāya vuttaṁ.",
  "tika-vin12t3:295_5": "Vibbhantopīti pisaddo pageva chinnavassoti dasseti.",
  "tika-vin12t3:295_6": "Paccayavasenevāti saddhādeyyapaccayavasena.",
  "tika-vin12t3:295_7": "Vadantīti keci vadanti.",
  "tika-vin12t3:296_0": "Disaṁgamiko bhikkhu vibbhamatīti sambandho.",
  "tika-vin12t3:296_1": "Manusseti vassāvāsikadāyakamanusse.",
  "tika-vin12t3:296_2": "Sammukhāti āvāsikassa sammukhā.",
  "tika-vin12t3:296_3": "Sampaṭicchāpetvāti “suṭṭhu dassāmā”ti paṭicchāpetvā.",
  "tika-vin12t3:296_4": "Yassa gāhitanti yassa bhikkhuno senāsanaṁ gāhitaṁ.",
  "tika-vin12t3:296_5": "Senāsanasāmikassāti senāsanadāyakassa puttadhītādayoti sambandho.",
  "tika-vin12t3:296_6": "Senāsane demāti senāsanassa dema.",
  "tika-vin12t3:296_7": "Tatthāti senāsane.",
  "tika-vin12t3:296_8": "Ekameva vatthaṁ dātabbaṁ. Kasmā?",
  "tika-vin12t3:296_9": "Puggalassa adatvā senāsanasseva dātabbattā.",
  "tika-vin12t3:296_10": "Vassāvāsikaṭṭhitikāyāti vassāvāsikagāhitassa ṭhitikāya.",
  "tika-vin12t3:296_11": "Eseva nayoti senāsanasseva dinnattā eseva nayo.",
  "tika-vin12t3:296_12": "Tasseva hontīti puggalasseva dinnattā tasseva honti.",
  "tika-vin12t3:297_0": "Dutiyo therāsane gāhito hotīti sambandho.",
  "tika-vin12t3:297_1": "Paṭhamabhāgassa sāmaṇerassa gāhitattā vuttaṁ “varabhāgaṁ sāmaṇerassa datvā”ti.",
  "tika-vin12t3:297_2": "Ubhopīti dve therasāmaṇerepi.",
  "tika-vin12t3:297_3": "Sayamevāti dāyako sayameva.",
  "tika-vin12t3:297_4": "Yanti vassāvāsikaṁ.",
  "tika-vin12t3:297_5": "Yassāti therassa vā sāmaṇerassa vā.",
  "tika-vin12t3:298_0": "Itoti vuttanayato.",
  "tika-vin12t3:298_1": "Daharasāmaṇerassāti taruṇassa sāmaṇerassa.",
  "tika-vin12t3:298_2": "Soti gharasāmiko.",
  "tika-vin12t3:298_3": "Nanti pattajanaṁ.",
  "tika-vin12t3:298_4": "Yassāti bhikkhuno.",
  "tika-vin12t3:298_5": "Tesanti manussānaṁ.",
  "tika-vin12t3:298_6": "Yathābhūtaṁ ācikkhitabbanti vibbhamakālaṅkatakāraṇaṁ yathābhūtaṁ ācikkhitabbaṁ.",
  "tika-vin12t3:298_7": "Suddhapaṁsukūlikāyevāti aññehi amissā suddhā paṁsukūlikāyevāti.",
  "tika-vin12t3:298_8": "Idaṁ nevāsikavattanti nigamanaṁ.",
  "tika-vin12t3:299_0": "Upanandavatthukathā",
  "tika-vin12t3:300_0": "319.Ayamatthoti ayaṁ vakkhamāno attho,",
  "tika-vin12t3:300_1": "evaṁ veditabboti sambandho.",
  "tika-vin12t3:300_2": "Tatthāti gāmake.",
  "tika-vin12t3:300_3": "Tanti senāsanaṁ,",
  "tika-vin12t3:300_4": "gaṇhantenevāti sambandho.",
  "tika-vin12t3:300_5": "Idhāti sāvatthiyaṁ.",
  "tika-vin12t3:300_6": "Muttanti te senāsanaṁ muñcitaṁ hoti.",
  "tika-vin12t3:300_7": "Tatrāpīti gāmakepi.",
  "tika-vin12t3:300_8": "Ubhayatthāti sāvatthiyaṁ,",
  "tika-vin12t3:300_9": "gāmake cāti ubhayattha.",
  "tika-vin12t3:301_0": "Etthāti upanandavatthusmiṁ.",
  "tika-vin12t3:301_1": "Kathanti kena pakārena paṭippassambhati.",
  "tika-vin12t3:301_2": "Idhāti sāsane.",
  "tika-vin12t3:301_3": "Ekacco gaṇhātīti sambandho.",
  "tika-vin12t3:301_4": "Tatrāpīti sāmantavihārepi.",
  "tika-vin12t3:301_5": "Tassāti bhikkhussa.",
  "tika-vin12t3:301_6": "Idhāti senāsane.",
  "tika-vin12t3:301_7": "Ālayamattanti cittuppādamattaṁ.",
  "tika-vin12t3:301_8": "Iccassāti iti assa,",
  "tika-vin12t3:301_9": "evaṁ assa bhikkhussāti attho.",
  "tika-vin12t3:301_10": "Sabbatthāti sabbasmiṁ “gahaṇena gahaṇa”ntiādike catukke.",
  "tika-vin12t3:301_11": "Yo pana gacchatīti sambandho.",
  "tika-vin12t3:301_12": "Upacārasīmātikkameti nimittatthe cetaṁ bhummavacanaṁ,",
  "tika-vin12t3:301_13": "bhāvena bhāvalakkhaṇe vā.",
  "tika-vin12t3:301_14": "Tatthāti aññasmiṁ vihāre paccāgacchati, vaṭṭati,",
  "tika-vin12t3:301_15": "senāsanaggāho na paṭippassambhatīti adhippāyo.",
  "tika-vin12t3:302_0": "320.Yoti bhikkhu.",
  "tika-vin12t3:302_1": "Mahantataro vā daharataro vāti attano mahantataro vā daharataro vā hoti.",
  "tika-vin12t3:302_2": "So bhikkhu tivassantaro nāmāti yojanā.",
  "tika-vin12t3:302_3": "Ekassa bhikkhuno tiṇṇaṁ vassānamantare ṭhito tivassantaro añño bhikkhu.",
  "tika-vin12t3:302_4": "Tatthāti bhikkhūsu.",
  "tika-vin12t3:302_5": "Ime sabbeti tivassantaradvivassantarasamānavassike ime bhikkhū,",
  "tika-vin12t3:302_6": "labhantīti sambandho.",
  "tika-vin12t3:302_7": "Yaṁ tiṇṇaṁ pahotīti mañcapīṭhavinimuttaṁ yaṁ āsanaṁ tiṇṇaṁ sukhaṁ nisīdituṁ pahoti,",
  "tika-vin12t3:302_8": "tathārūpe āsanepi dve dve hutvā nisīdituṁ labhantīti yojanā.",
  "tika-vin12t3:302_9": "Apisaddena mañcapīṭhāni apekkhati.",
  "tika-vin12t3:302_10": "Idaṁ pacchimadīghāsanaṁ.",
  "tika-vin12t3:302_11": "Anupasampannenāpīti pisaddo pageva upasampannenāti dasseti.",
  "tika-vin12t3:303_0": "Hatthikumbheti hatthisiropiṇḍe.",
  "tika-vin12t3:303_1": "Iminā hatthisaddena hatthikumbho gahito avayavūpacārena vā uttarapadalopena vāti dasseti.",
  "tika-vin12t3:303_2": "Hatthī viyāti hatthī,",
  "tika-vin12t3:303_3": "bhūmibhāgo,",
  "tika-vin12t3:303_4": "hatthimhi patiṭṭhito pādasaṅkhāto nakho imassāti hatthinakhako, pāsādo.",
  "tika-vin12t3:303_5": "Etaṁ “hatthinakhako”ti nāmaṁ evaṁkatassa pāsādassa nāmanti yojanā.",
  "tika-vin12t3:303_6": "“Suvaṇṇarajatādivicitrānī”ti padaṁ “kavāṭāni mañcapīṭhāni tālavaṇṭānī”ti sabbapadesu yojetabbaṁ.",
  "tika-vin12t3:303_7": "Yaṁkiñci cittakammakataṁ atthi,",
  "tika-vin12t3:303_8": "sabbaṁ vaṭṭatīti yojanā.",
  "tika-vin12t3:303_9": "Pāsādassa demāti sambandho.",
  "tika-vin12t3:303_10": "Pāṭekkanti pāsādato visuṁ.",
  "tika-vin12t3:303_11": "Paṭiggahitamevāti sabbaṁ paṭiggahitameva hoti.",
  "tika-vin12t3:303_12": "Gonakādīni aṭṭhārasa attharaṇāni paribhuñjitunti sambandho.",
  "tika-vin12t3:303_13": "Gihivikaṭanīhārenāti gihīhi visesena yathākāmaṁ kariyatīti gihivikaṭaṁ,",
  "tika-vin12t3:303_14": "gihisantakaṁ.",
  "tika-vin12t3:303_15": "“Gihivikaṭa”nti nīhāro abhinīhāro gihivikaṭanīhāro, tena.",
  "tika-vin12t3:303_16": "Labbhantīti nisīditumeva labbhanti.",
  "tika-vin12t3:303_17": "Tatrāpīti dhammāsanepi.",
  "tika-vin12t3:304_0": "Avissajjiyavatthukathā",
  "tika-vin12t3:305_0": "321.Etānīti garubhaṇḍāni.",
  "tika-vin12t3:305_1": "Tatthāti rāsivasena pañcasu sarūpavasena pañcavīsatiyā garubhaṇḍesu. Āgantvā,",
  "tika-vin12t3:305_2": "ābhuso vā ramanti etthāti ārāmo.",
  "tika-vin12t3:305_3": "Tesaṁyevāti pupphārāmaphalārāmānameva.",
  "tika-vin12t3:305_4": "“Ṭhapitokāso”ti iminā vatthusaddassa bhūmibhedatthaṁ dasseti.",
  "tika-vin12t3:305_5": "Vasati ārāmo patiṭṭhahati etthāti ārāmavatthu.",
  "tika-vin12t3:305_6": "Tesu vāti ettha vāsaddena navabhūmibhāgato aññassa porāṇabhūmibhāgassapi ārāmavatthubhāvaṁ vikappeti.",
  "tika-vin12t3:305_7": "Visesena catuiriyāpathe harati pavatteti etthāti vihāro.",
  "tika-vin12t3:305_8": "Tassāti vihārassa.",
  "tika-vin12t3:305_9": "Catunnaṁ mañcānanti niddhāraṇatthe sāmivacanaṁ.",
  "tika-vin12t3:305_10": "Aññataro mañco nāmāti yojanā.",
  "tika-vin12t3:305_11": "Eseva nayo sesesupi.",
  "tika-vin12t3:305_12": "“Lohena katā kumbhī”ti iminā lohakumbhīti ettha majjhelopasamāsaṁ dasseti.",
  "tika-vin12t3:305_13": "Lohamayā kumbhī lohakumbhīti vacanatthopi yujjateva.",
  "tika-vin12t3:305_14": "“Eseva nayo”ti iminā lohena kataṁ bhāṇakaṁ,",
  "tika-vin12t3:305_15": "lohena kato vārako,",
  "tika-vin12t3:305_16": "lohena kataṁ kaṭāhanti atthaṁ atidisati.",
  "tika-vin12t3:305_17": "Etthāti bhāṇakavārakakaṭāhesu.",
  "tika-vin12t3:305_18": "Arañjaroti atimahantattā araṁ khippaṁ jarati vināsetīti arañjaro.",
  "tika-vin12t3:305_19": "Atha vā jalaṁ gaṇhituṁ alanti arañjaro lakārānaṁ rakāre katvā.",
  "tika-vin12t3:306_0": "Gāthāvasena nigamanaṁ dassento āha “eva”ntiādi.",
  "tika-vin12t3:306_1": "Tattha evaṁ pakāsayīti sambandho.",
  "tika-vin12t3:306_2": "Dve garubhaṇḍāni dvisaṅgahāni honti,",
  "tika-vin12t3:306_3": "tatiyaṁ garubhaṇḍaṁ catusaṅgahaṁ hoti,",
  "tika-vin12t3:306_4": "catutthaṁ garubhaṇḍaṁ navakoṭṭhāsaṁ hoti,",
  "tika-vin12t3:306_5": "pañcamaṁ garubhaṇḍaṁ aṭṭhabhedanaṁ hoti,",
  "tika-vin12t3:306_6": "iti iminā pakārena pañcanimmalalocano nātho pañcahi rāsīhi pañcavīsavidhaṁ garubhaṇḍaṁ pakāsayīti yojanā.",
  "tika-vin12t3:307_0": "Tatrāti garubhaṇḍe.",
  "tika-vin12t3:307_1": "Hīti vitthāro.",
  "tika-vin12t3:307_2": "Sabbampi idaṁ garubhaṇḍaṁ avissajjiyanti vuttanti yojanā.",
  "tika-vin12t3:307_3": "Idhāti imasmiṁ vatthusmiṁ.",
  "tika-vin12t3:307_4": "Parivāre pana āgatanti sambandho.",
  "tika-vin12t3:308_0": "Pañca rāsayo mahesinā vuttāti yojanā. Etthāti parivāre.",
  "tika-vin12t3:309_0": "Tatrāti “parivattanavasenā”ti vacane.",
  "tika-vin12t3:309_1": "Idaṁ garubhaṇḍaṁ upanetunti sambandho.",
  "tika-vin12t3:309_2": "Niccaṁ tiṭṭhantīti thāvarā,",
  "tika-vin12t3:309_3": "ṭhādhātu varapaccayo,",
  "tika-vin12t3:309_4": "ṭhākārassa thākāro.",
  "tika-vin12t3:309_5": "Iminā ārāmaārāmavatthuvihāravihāravatthūni gahetabbāni.",
  "tika-vin12t3:309_6": "Avissajjiyaavebhaṅgīyattā garu alahukaṁ bhaṇḍaṁ garubhaṇḍaṁ.",
  "tika-vin12t3:309_7": "Iminā mañcādīni ekavīsati garubhaṇḍāni gahetabbāni.",
  "tika-vin12t3:309_8": "Thāvareti ādhāre bhummaṁ,",
  "tika-vin12t3:309_9": "pariyāpannanti sambandho.",
  "tika-vin12t3:309_10": "Atha vā niddhāraṇe bhummaṁ,",
  "tika-vin12t3:309_11": "thāvaresūti hi attho,",
  "tika-vin12t3:309_12": "khettantiādīsu sambandhitabbaṁ.",
  "tika-vin12t3:309_13": "Khipati pubbaṇṇabījametthāti khettaṁ.",
  "tika-vin12t3:309_14": "Vasati aparaṇṇabījaṁ patiṭṭhāti etthāti vatthu,",
  "tika-vin12t3:309_15": "tale bhūmibhāge ekato vā dvīhi vā tīhi vā ṭhānehi āvaraṇaṁ karīyati etthāti taḷāko, saro.",
  "tika-vin12t3:309_16": "Kassakānaṁ matena kattabbāti mātikā.",
  "tika-vin12t3:309_17": "Ārāmena parivattetunti sambandho.",
  "tika-vin12t3:309_18": "Kāni parivattetunti āha “imāni cattāripī”ti.",
  "tika-vin12t3:309_19": "Pisaddo avayavasampiṇḍano.",
  "tika-vin12t3:310_0": "Tatrāti “parivattetuṁ vaṭṭatī”ti vacane.",
  "tika-vin12t3:310_1": "Dūreti saṅghārāmato dūraṭṭhāne.",
  "tika-vin12t3:310_2": "Yampīti nāḷikeraphalampi.",
  "tika-vin12t3:310_3": "Harantīti saṅghassa haranti.",
  "tika-vin12t3:310_4": "Aññesanti saṅghato aññesaṁ manussānanti sambandho.",
  "tika-vin12t3:310_5": "Teti manussā.",
  "tika-vin12t3:310_6": "Saṅghena sampaṭicchitabboti sambandho.",
  "tika-vin12t3:310_7": "Ruccatīti saṅghassārāmena manussānamārāmaṁ,",
  "tika-vin12t3:310_8": "manussānamārāmena vā saṅghassārāmaṁ parivattetuṁ rucīyati icchīyati.",
  "tika-vin12t3:310_9": "Bhikkhūnaṁ ārāmoti sambandho.",
  "tika-vin12t3:310_10": "Ayanti manussānamārāmo.",
  "tika-vin12t3:310_11": "Khuddakoti saṅghārāmato khuddako.",
  "tika-vin12t3:310_12": "Āyanti ayati āyasāmiko dhanena vaḍḍhiṁ gacchati anenāti āyo, taṁ.",
  "tika-vin12t3:310_13": "Samakamevāti samappamāṇameva,",
  "tika-vin12t3:310_14": "āyaṁ sace detīti sambandho.",
  "tika-vin12t3:310_15": "Pamāṇatthe kapaccayo.",
  "tika-vin12t3:310_16": "Manussānaṁ rukkhāti sambandho.",
  "tika-vin12t3:310_17": "Atirekaṁ saṅghassa demāti sambandho.",
  "tika-vin12t3:310_18": "Jānāpetvāti “saṅghe dinnaṁ mahapphala”nti saṅghassa dinnadānassa ānisaṁsaṁ manussānaṁ jānāpetvā.",
  "tika-vin12t3:310_19": "Phaladhārino honti nanūti yojanā.",
  "tika-vin12t3:310_20": "Evantiādi nigamanaṁ.",
  "tika-vin12t3:310_21": "Eteneva nayenāti yena nayena ārāmo ārāmena parivattetabbo,",
  "tika-vin12t3:310_22": "eteneva nayena.",
  "tika-vin12t3:310_23": "Mahantena vā khuddakena vā ārāmavatthunā cāti yojanā.",
  "tika-vin12t3:310_24": "Ārāma ārāmavatthuvihāravihāravatthūni parivattetabbānīti sambandho.",
  "tika-vin12t3:311_0": "Ubhopīti gehapāsādavasena ubhopi.",
  "tika-vin12t3:311_1": "Tatthāti gehe.",
  "tika-vin12t3:311_2": "Idaṁ panāti pāsādasaṅkhātaṁ gehaṁ,",
  "tika-vin12t3:311_3": "manussānaṁ gehanti sambandho.",
  "tika-vin12t3:311_4": "Mahagghena vā appagghena vā vihāravatthunā cāti yojanā.",
  "tika-vin12t3:311_5": "Vihāravihāravatthuārāmaārāmavatthūni parivattetabbānīti sambandho.",
  "tika-vin12t3:311_6": "Evantiādi nigamanaṁ.",
  "tika-vin12t3:312_0": "Garubhaṇḍena garubhaṇḍaparivattane evaṁ vinicchayo veditabboti yojanā.",
  "tika-vin12t3:312_1": "Paṁsvāgārakesūti paṁsukīḷanatthāya katesu agārakesu.",
  "tika-vin12t3:312_2": "Kappiyamañcāti saṅghagaṇapuggalānaṁ kappiyā suvaṇṇarajatādīhi akatā mañcā.",
  "tika-vin12t3:312_3": "Vihārassa pana suvaṇṇarajatamayādikāpi kappiyā mañcā dātabbāti sambandho.",
  "tika-vin12t3:312_4": "Bahisīmāyāti upacārasīmato bahi.",
  "tika-vin12t3:312_5": "Tatthāti saṅghattherassa vasanaṭṭhāne.",
  "tika-vin12t3:312_6": "Tatthāti tassa bhikkhuno vasanaṭṭhāne.",
  "tika-vin12t3:312_7": "“Mahagghenā”ti vuttavacanaṁ niyamento āha “satagghanakena vā sahassagghanakena vā”ti.",
  "tika-vin12t3:312_8": "Mañcasatanti mañcabahuṁ.",
  "tika-vin12t3:312_9": "Etesupīti pīṭhabhisibibbohanesupi.",
  "tika-vin12t3:312_10": "Tatthāti pīṭhabhisibibbohanesu.",
  "tika-vin12t3:312_11": "Kappiyaṁ pīṭhādīti sambandho.",
  "tika-vin12t3:312_12": "Akappiyaṁ vā mahagghaṁ kappiyaṁ vāti kappiyena vā mahagghakappiyena vā parivattetvāti sambandho.",
  "tika-vin12t3:312_13": "“Vuttavatthūnī”ti padaṁ “parivattetvā”ti pade avuttakammaṁ,",
  "tika-vin12t3:312_14": "“gahetabbānī”ti pade vuttakammaṁ,",
  "tika-vin12t3:312_15": "pubbāparāpekkhapadaṁ.",
  "tika-vin12t3:313_0": "Pasatamattaudakagaṇhakānipīti ettha pasato nāma kuñcitapāṇi.",
  "tika-vin12t3:313_1": "Sīhaḷadīpeti sīhaṁ lāti gaṇhātīti sīhaḷo lakārassa ḷakāraṁ katvā,",
  "tika-vin12t3:313_2": "sīhabāhunāmako rājā,",
  "tika-vin12t3:313_3": "tassa puttattā vijayakumāropi sīhaḷo nāma,",
  "tika-vin12t3:313_4": "tena ādimhi nivāsabhāvena gahitattā dīpo sīhaḷadīpo nāma, tasmiṁ.",
  "tika-vin12t3:313_5": "Pādaṁ gaṇhātīti pādagaṇhano,",
  "tika-vin12t3:313_6": "soyeva pādagaṇhanako.",
  "tika-vin12t3:313_7": "Pādo nāmāti “pādagaṇhanako”ti ettha pādo nāma.",
  "tika-vin12t3:313_8": "Yo lohavārako magadhanāḷiyā pañcanāḷimattaṁ gaṇhāti,",
  "tika-vin12t3:313_9": "so lohavārako pādo nāmāti yojanā.",
  "tika-vin12t3:313_10": "Iminā pamāṇassa nāmaṁ pamāṇavante upacārato vohāranayaṁ dasseti.",
  "tika-vin12t3:313_11": "Tatoti pañcanāḷimattagaṇhanakavārakato.",
  "tika-vin12t3:313_12": "Imānīti lohakumbhīādīni.",
  "tika-vin12t3:314_0": "Bhiṅgāra…pe…",
  "tika-vin12t3:314_1": "kaṭacchuādīnīti bhiṅgāro ca paṭiggaho ca uḷuṅko ca dabbi ca kaṭacchu ca pāti ca taṭṭako ca sarako ca",
  "tika-vin12t3:314_2": "samuggo ca aṅgārakapallo ca dhūmakaṭacchu ca bhiṅgāra…pe…",
  "tika-vin12t3:314_3": "dhūmakaṭacchuyo,",
  "tika-vin12t3:314_4": "tā ādi yesaṁ tānīti bhiṅgāra…pe…",
  "tika-vin12t3:314_5": "kaṭacchuādīni.",
  "tika-vin12t3:314_6": "Ādisaddena aññāni upakaraṇāni gahetabbāni.",
  "tika-vin12t3:314_7": "Bhājanīyānīti bhājetabbāni.",
  "tika-vin12t3:314_8": "Kaṁsalohādītiādisaddena vaṭṭalohaṁ saṅgaṇhāti.",
  "tika-vin12t3:314_9": "Vaṭṭalohaṁ nāma pītalohaṁ.",
  "tika-vin12t3:314_10": "Hīti saccaṁ, yasmā vā.",
  "tika-vin12t3:314_11": "Pārihāriyanti saṅghikaparibhogaṁ pariharitvā apanetvā puggalikaparibhogena paribhuñjanaṁ,",
  "tika-vin12t3:314_12": "“attasantaka”nti vā pariggahena haritvā bhuñjanaṁ na vaṭṭati.",
  "tika-vin12t3:314_13": "Gihivikaṭanīhārenevāti “gihivikaṭa”nti abhinīhāreneva.",
  "tika-vin12t3:315_0": "Aññasmimpi kappiyalohabhaṇḍe pariyāpannā añjanīti yojanā.",
  "tika-vin12t3:315_1": "Atha vā kappiyalohabhaṇḍeti niddhāraṇe bhummaṁ,",
  "tika-vin12t3:315_2": "“añjanī”tiādinā sambandhitabbaṁ.",
  "tika-vin12t3:315_3": "Sūcīti cīvarādisibbanakā sūci.",
  "tika-vin12t3:315_4": "Paṇṇasūcīti paṇṇe likhanā sūci.",
  "tika-vin12t3:315_5": "Aññampīti añjaniādito aññampi.",
  "tika-vin12t3:315_6": "Dhūmanettañca phālañca dīparukkho ca dīpakapallako ca olambakadīpo ca dhūmanetta…pe…",
  "tika-vin12t3:315_7": "olambakadīpā.",
  "tika-vin12t3:315_8": "Itthipurisatiracchānagatasaṅkhātāni rūpāni etesu atthīti itthipurisatiracchānagatarūpakāni.",
  "tika-vin12t3:315_9": "Dhūmanetta…pe…",
  "tika-vin12t3:315_10": "olambakadīpā ca te itthipurisatiracchānagatarūpakāni ceti dhūmanetta…pe… rūpakāni,",
  "tika-vin12t3:315_11": "visesanaparanipāto.",
  "tika-vin12t3:315_12": "Tāni vā aññāni vā bhitticchadanakavāṭādīsu upanetabbāni lohabhaṇḍānīti sambandho.",
  "tika-vin12t3:315_13": "Lohakhilakanti lohamayaṁ āṇiṁ.",
  "tika-vin12t3:315_14": "Pariharitvāti “attano santaka”nti pariggahena haritvā,",
  "tika-vin12t3:315_15": "saṅghikaparibhogagihivikaṭāni vā apanetvā.",
  "tika-vin12t3:315_16": "Khīrapāsāṇamayānīti khīravaṇṇena pāsāṇena katāni.",
  "tika-vin12t3:316_0": "Suvaṇṇañca rajatañca hārakūṭañca jātiphalikañca suvaṇṇa…pe…",
  "tika-vin12t3:316_1": "jātiphalikāni,",
  "tika-vin12t3:316_2": "tehi katāni bhājanāni suvaṇṇa…pe…",
  "tika-vin12t3:316_3": "bhājanāni.",
  "tika-vin12t3:316_4": "Sabbanti suvaṇṇarajatādisabbaṁ.",
  "tika-vin12t3:316_5": "Vaṭṭatīti saṅghagaṇapuggalānaṁ vaṭṭati.",
  "tika-vin12t3:317_0": "Vāsiādīsu evaṁ vinicchayo veditabboti yojanā,",
  "tika-vin12t3:317_1": "niddhāraṇe vā bhummaṁ.",
  "tika-vin12t3:317_2": "Yāya vāsiyā na sakkāti sambandho.",
  "tika-vin12t3:317_3": "Tatoti vāsito.",
  "tika-vin12t3:317_4": "Mahattarīsaddo mahantapariyāyo anipphannapāṭipadiko.",
  "tika-vin12t3:317_5": "Mahattarī vāsīti sambandho.",
  "tika-vin12t3:317_6": "Vejjānanti bhisakkānaṁ.",
  "tika-vin12t3:317_7": "Sirāvedhanapharasupīti pisaddena tato mahantaṁ pana pagevāti dasseti.",
  "tika-vin12t3:317_8": "Yā pana kuṭhārī āvudhasaṅkhepena katāti sambandho.",
  "tika-vin12t3:317_9": "Atha vā āvudhasaṅkhepena katā yā pana kuṭhārī atthīti yojanā.",
  "tika-vin12t3:317_10": "Anāmāsāti anāmasitabbā,",
  "tika-vin12t3:317_11": "anāmāsārahāti attho.",
  "tika-vin12t3:317_12": "Caturaṅgulamattopīti pisaddo tato adhiko pana pagevāti dasseti.",
  "tika-vin12t3:317_13": "Nikhaṇitvā khādatīti nikhādanaṁ.",
  "tika-vin12t3:317_14": "Caturassaṁ mukhametassāti caturassamukhaṁ.",
  "tika-vin12t3:317_15": "Doṇisadisaṁ mukhametassāti doṇimukhaṁ.",
  "tika-vin12t3:317_16": "Sammuñcanidaṇḍavedhanampi nikhādanaṁ daṇḍabaddhaṁ hoti ceti yojanā.",
  "tika-vin12t3:317_17": "Daṇḍena bandhitabbanti daṇḍabaddhaṁ,",
  "tika-vin12t3:317_18": "daṇḍaṁ baddhametassāti vā daṇḍabaddhaṁ.",
  "tika-vin12t3:317_19": "“Adaṇḍaka”nti vatvā tassevatthaṁ dassetuṁ vuttaṁ “phalamattamevā”ti.",
  "tika-vin12t3:317_20": "Natthi daṇḍametassāti adaṇḍakaṁ.",
  "tika-vin12t3:317_21": "Yanti nikhādanaṁ.",
  "tika-vin12t3:317_22": "Pariharitunti puggalikabhāvena pariggahetvā harituṁ,",
  "tika-vin12t3:317_23": "saṅghikabhāvaṁ apanetuṁ vā.",
  "tika-vin12t3:317_24": "Sikharampi nikhādaneneva saṅgahitaṁ lakkhaṇahāranayena samānakiccabhāvato.",
  "tika-vin12t3:317_25": "Sikharanti yena paribbhamitvā chindanti,",
  "tika-vin12t3:317_26": "yehi manussehi dinnānīti sambandho.",
  "tika-vin12t3:317_27": "Teti manussā,",
  "tika-vin12t3:317_28": "vadantīti sambandho.",
  "tika-vin12t3:317_29": "Noti amhākaṁ.",
  "tika-vin12t3:317_30": "Pākatiketi pakatiyā ṭhite,",
  "tika-vin12t3:317_31": "yathā paṭhamaṁ ṭhitā honti,",
  "tika-vin12t3:317_32": "tathā karissāmāti attho.",
  "tika-vin12t3:317_33": "Sace āharantīti sace āyācanaṁ akatvā haranti.",
  "tika-vin12t3:317_34": "Anāharantāpīti puna anāharantāpi.",
  "tika-vin12t3:318_0": "Kammāro ca taṭṭakāro ca cundakāro ca naḷakāro ca maṇikāro ca pattabandhako ca kammāra…pe…",
  "tika-vin12t3:318_1": "pattabandhakā, tesaṁ.",
  "tika-vin12t3:318_2": "Adhikaraṇī ca muṭṭhiko ca saṇḍāso ca tulā ca adhikaraṇi…pe… tulā.",
  "tika-vin12t3:318_3": "Saṅghe dinnakālatoti saṅghassa dinnakālato.",
  "tika-vin12t3:318_4": "Tipuṁ chindati anenāti tipucchedanaṁ,",
  "tika-vin12t3:318_5": "tameva satthakaṁ tipucchedanasatthakaṁ.",
  "tika-vin12t3:318_6": "Mahākattariñca mahāsaṇḍāsañca mahāpipphilikañca ṭhapetvāti yojanā.",
  "tika-vin12t3:318_7": "Kasmā ṭhapitānīti āha “mahākattariādīni garubhaṇḍānī”ti.",
  "tika-vin12t3:318_8": "Tattha yasmā mahākattariādīni garubhaṇḍāni,",
  "tika-vin12t3:318_9": "tasmā “ṭhapetvā mahākattari”nti ādi mayā vuttanti yojanā.",
  "tika-vin12t3:319_0": "Valliādīsu evaṁ vinicchayo veditabboti yojanā.",
  "tika-vin12t3:319_1": "Vettavalliādikāti vettasaṅkhātavalliādikā.",
  "tika-vin12t3:319_2": "Aḍḍhabahuppamāṇāti ettha –",
  "tika-vin12t3:320_0": "“Byāmo sahakarā bāhu, dvepassadvayavitthatā”ti. –",
  "tika-vin12t3:321_0": "Abhidhāne (abhidhānappadīpikāyaṁ 269 gāthāyaṁ) vuttattā bāhu nāma idha byāmova adhippeto.",
  "tika-vin12t3:321_1": "Tasmā dvīsu passesu vitthatānaṁ byāmasaṅkhātānaṁ sahakarānaṁ dvinnaṁ bāhūnaṁ aḍḍhoti aḍḍhabāhu,",
  "tika-vin12t3:321_2": "tassa pamāṇametassāti aḍḍhabāhuppamāṇāti vacanattho kātabbo,",
  "tika-vin12t3:321_3": "dīghato dvihatthā vallīti vuttaṁ hoti.",
  "tika-vin12t3:321_4": "Tatthajātakāti tissaṁ saṅghassa bhūmiyaṁ jātakā.",
  "tika-vin12t3:321_5": "Rakkhitagopitāti saṅghena sayaṁ rakkhitā,",
  "tika-vin12t3:321_6": "parehi gopitā.",
  "tika-vin12t3:321_7": "Iminā arakkhitaagopitā garubhaṇḍaṁ na hotīti dasseti.",
  "tika-vin12t3:321_8": "Sāti valli.",
  "tika-vin12t3:321_9": "Atirekā hotīti sambandho.",
  "tika-vin12t3:321_10": "Upanetunti taṁ valliṁ upanetuṁ.",
  "tika-vin12t3:321_11": "Suttañca makacivākañca nāḷikerahīrañca cammañca sutta…pe… cammāni,",
  "tika-vin12t3:321_12": "tehi katā sutta…pe…",
  "tika-vin12t3:321_13": "cammamayā.",
  "tika-vin12t3:321_14": "Rajjukā vā yottāni vā garubhaṇḍaṁ hotīti sambandho.",
  "tika-vin12t3:321_15": "Ekavaṭṭā vā dvivaṭṭā vāti ettha vāsaddena tivaṭṭādiṁ saṅgaṇhāti.",
  "tika-vin12t3:321_16": "Avaṭṭetvā dinnaṁ suttañca avaṭṭetvā dinnā makacivākanāḷikerahīrā cāti yojanā.",
  "tika-vin12t3:322_0": "Yo koci veḷūti sambandho.",
  "tika-vin12t3:322_1": "Sopīti veḷupi vaṭṭatīti sambandho.",
  "tika-vin12t3:322_2": "Pisaddena valliṁ apekkhati.",
  "tika-vin12t3:322_3": "Idametthāti idaṁ sabbaṁ ettha veḷumhi,",
  "tika-vin12t3:322_4": "veḷūsu vā idanti sambandho.",
  "tika-vin12t3:322_5": "Samakaṁ vāti gahitaveḷunā samappamāṇaṁ vā.",
  "tika-vin12t3:322_6": "Atirekaṁ vāti tato atirekaṁ vā.",
  "tika-vin12t3:322_7": "Taṁagghanakanti tassa veḷuno agghanārahaṁ.",
  "tika-vin12t3:322_8": "Phātikammanti vaḍḍhikammaṁ.",
  "tika-vin12t3:322_9": "Tatthevāti gaṇhanaṭṭhāneva.",
  "tika-vin12t3:322_10": "Gamanakāleti gaṇhanaṭṭhānato aññattha gamanakāle.",
  "tika-vin12t3:322_11": "“Pahiṇitvā dātabbo”ti iminā sayaṁ vā āgantvā dātabboti atthopi lakkhaṇahāranayena gahetabbo samānakiccattā.",
  "tika-vin12t3:323_0": "Muñjapabbajasaddena muñjapabbajatiṇānaṁ pāḷiyaṁ visuṁ gahitattā tiṇasaddena tāni ṭhapetvā pārisesañāyena",
  "tika-vin12t3:323_1": "avasesatiṇameva gahetabbanti dassento āha “muñjaṁ pabbajañca ṭhapetvā”tiādi.",
  "tika-vin12t3:323_2": "Samānaphalattā lakkhaṇahāranayena paṇṇampi tiṇeneva saṅgahitanti dassento āha “yatthā”tiādi.",
  "tika-vin12t3:323_3": "Tattha yatthāti yasmiṁ ṭhāne,",
  "tika-vin12t3:323_4": "itīti evaṁ.",
  "tika-vin12t3:323_5": "Tiṇañca garubhaṇḍaṁ hotīti sambandho.",
  "tika-vin12t3:323_6": "Tatthajātakaṁ vāti tasmiṁ saṅghārāme jātakaṁ vā.",
  "tika-vin12t3:323_7": "Bahārāmeti saṅghārāmato bahi.",
  "tika-vin12t3:323_8": "Tampīti tiṇampi.",
  "tika-vin12t3:323_9": "Pisaddena valliveḷū apekkhati.",
  "tika-vin12t3:323_10": "Aṭṭhaṅgulappamāṇopīti dīghato aṭṭhaṅgulapamāṇopi.",
  "tika-vin12t3:323_11": "Rittapotthakoti alikhitattā tuccho makacivatthādikopi paṇṇamayopi potthako.",
  "tika-vin12t3:323_12": "Idañca paṇṇapasaṅgena vuttaṁ.",
  "tika-vin12t3:324_0": "Pañcavaṇṇā vāti nīlapītalohitodātamañjiṭṭhavasena pañcavaṇṇanā vā.",
  "tika-vin12t3:324_1": "Tampīti mattikampi.",
  "tika-vin12t3:324_2": "Pisaddena valliveḷutiṇāni apekkhati.",
  "tika-vin12t3:325_0": "Dārubhaṇḍe evaṁ vinicchayo veditabboti yojanā.",
  "tika-vin12t3:325_1": "Rakkhitagopito yo koci dārubhaṇḍako atthīti yojanā.",
  "tika-vin12t3:325_2": "Mahāaṭṭhakathāyaṁ pana vuttoti sambandho.",
  "tika-vin12t3:326_0": "Tatrāti mahāaṭṭhakathāyaṁ,",
  "tika-vin12t3:326_1": "“tena kho pana samayenā”ti pāḷiyaṁ vā.",
  "tika-vin12t3:326_2": "Imesūti āsandikādīsu.",
  "tika-vin12t3:326_3": "Etthāti pīṭhesu,",
  "tika-vin12t3:326_4": "palālapīṭhenāti sambandho.",
  "tika-vin12t3:326_5": "Byagghacammaonaddhanti byagghacammena avanaddhaṁ.",
  "tika-vin12t3:326_6": "Vāḷarūpaparikkhittanti vāḷarūpehi parivāritaṁ.",
  "tika-vin12t3:326_7": "Ratanaparisibbitanti ratanasuttena samantato sibbitaṁ.",
  "tika-vin12t3:327_0": "Etesupīti vaṅkaphalakādīsupi.",
  "tika-vin12t3:327_1": "“Saṅkhathālakaṁ pana bhājanīya”nti pāṭhassānantaraṁ “tathā”ti pāṭho atthi,",
  "tika-vin12t3:327_2": "so ettha na yujjati,",
  "tika-vin12t3:327_3": "parato pana “yena kenaci kataṁ garubhaṇḍamevā”ti pāṭhassānantaraṁ yujjati.",
  "tika-vin12t3:327_4": "Tattha hi yathā yena kenaci kataṁ garubhaṇḍameva hoti,",
  "tika-vin12t3:327_5": "tathā thambhatulāsopānaphalakādīsu dārumayaṁ vā pāsāṇamayaṁ vā yaṁkiñci gehasambhārarūpaṁ garubhaṇḍamevāti attho.",
  "tika-vin12t3:328_0": "Sabbanti sakalaṁ udakatumbapādakathalikamaṇḍalaṁ.",
  "tika-vin12t3:328_1": "Etesupīti ādhārakādīsupi.",
  "tika-vin12t3:328_2": "Tathā thambhatalāti ettha tathāsaddena ‘garubhaṇḍamevā”ti padaṁ atidisati.",
  "tika-vin12t3:328_3": "Saṅghe dinnanti saṅghassa dinnaṁ.",
  "tika-vin12t3:328_4": "Bhūmattharaṇanti bhūmiyaṁ attharitabbaṁ.",
  "tika-vin12t3:328_5": "Tampīti eḷakacammampi.",
  "tika-vin12t3:329_0": "Udukkhalaṁ garubhaṇḍamevāti sambandho.",
  "tika-vin12t3:329_1": "Eseva nayo musalantiādīsupi.",
  "tika-vin12t3:329_2": "Etesūti mañcapādādīsu.",
  "tika-vin12t3:329_3": "Anuññātavāsiyāti bhājanatthāya anuññātavāsiyā.",
  "tika-vin12t3:329_4": "Dhamakaraṇoti ettha “saṅkhaṁ dhamati,",
  "tika-vin12t3:329_5": "saṅkhadhamako”tiādīsu viya nissaṁyogapāṭhoyeva yujjati.",
  "tika-vin12t3:329_6": "Tasmā dhamati vātena pavattatīti dhamo,",
  "tika-vin12t3:329_7": "vātahetuko saddo,",
  "tika-vin12t3:329_8": "dhamaṁ karotīti dhamakaraṇoti vacanattho kātabbo.",
  "tika-vin12t3:329_9": "Sabbametanti anuññātavāsidaṇḍādikaṁ etaṁ sabbaṁ.",
  "tika-vin12t3:329_10": "Tatoti anuññātavāsidaṇḍādikato,",
  "tika-vin12t3:329_11": "mahantataraṁ vāsidaṇḍādikaṁ garubhaṇḍanti yojanā.",
  "tika-vin12t3:330_0": "Yathājātamevāti yathāpavattameva.",
  "tika-vin12t3:330_1": "Tehīti hatthidantādīhi,",
  "tika-vin12t3:330_2": "“kata”iti padena sambandhitabbaṁ.",
  "tika-vin12t3:330_3": "Tacchitaniṭṭhitopīti tacchitakammena niṭṭhitopi.",
  "tika-vin12t3:331_0": "Mattikābhaṇḍe evaṁ vinicchayo veditabboti yojanā,",
  "tika-vin12t3:331_1": "upabhogo ca paribhogo ca upabhogaparibhogaṁ,",
  "tika-vin12t3:331_2": "samāhāradvando.",
  "tika-vin12t3:331_3": "Idaṁ padaṁ “ghaṭapidhānādikulālabhājana”nti padeneva sambandhitabbaṁ.",
  "tika-vin12t3:331_4": "Thupikātīti ettha itisaddo imasaddattho.",
  "tika-vin12t3:331_5": "Idaṁ sabbaṁ saṅghassa dinnakālato paṭṭhāya garubhaṇḍanti yojanā.",
  "tika-vin12t3:331_6": "“Anatirittapamāṇo”ti visesanapadaṁ “ghaṭako”ti visesyapadeneva sambandhitabbaṁ.",
  "tika-vin12t3:331_7": "Etthāti mattikābhaṇḍe,",
  "tika-vin12t3:331_8": "ādhāre vā niddhāraṇe vā ttha paccayo.",
  "tika-vin12t3:331_9": "Mattikābhaṇḍe kuṇḍikā bhājanīyakoṭṭhāsaṁ bhajati,",
  "tika-vin12t3:331_10": "evaṁ lohabhaṇḍepīti yojanā.",
  "tika-vin12t3:331_11": "Etthāti garubhaṇḍavinicchaye.",
  "tika-vin12t3:332_0": "Navakammadānakathā",
  "tika-vin12t3:333_0": "323.Bhaṇḍikāṭṭhapanamattenāti ettha bhaṇḍikāṭṭhapanaṁ nāma bhaṇḍikayojananti āha “kapotabhaṇḍikayojanamattenā”ti.",
  "tika-vin12t3:333_1": "Assāti bhikkhussa.",
  "tika-vin12t3:333_2": "Citakadhūmoti citake uṭṭhito dhūmo.",
  "tika-vin12t3:333_3": "Etassevāti bhikkhussa eva vihāroti sambandho.",
  "tika-vin12t3:333_4": "Dhūmakāleti dhūmassa uṭṭhitakāle.",
  "tika-vin12t3:333_5": "“Apaloketvā”ti iminā dhūmakāle apalokitaṁ dhūmakālikaṁ.",
  "tika-vin12t3:333_6": "Dhūmakālikaṁ hutvāti atthayojanaṁ katvā pāḷiyaṁ “pariyositavihāra”nti padena sambandhitabbabhāvaṁ dasseti.",
  "tika-vin12t3:333_7": "Katapariyositavihāranti katapariyosito vihāro imassa navakammassāti katapariyositavihāraṁ.",
  "tika-vin12t3:333_8": "Idaṁ navakammaṁ dentīti sambandho.",
  "tika-vin12t3:333_9": "Yāva gopānasiyo na ārohanti,",
  "tika-vin12t3:333_10": "tāva vippakato nāmāti yojanā.",
  "tika-vin12t3:333_11": "Tatoti gopānasiārohanato.",
  "tika-vin12t3:333_12": "Kañcideva samādapetvā kāressatīti vihārasāmikoyeva kañci bhikkhuṁsamādapetvā kāressati.",
  "tika-vin12t3:333_13": "Pañcahatthe vihāreti sambandho.",
  "tika-vin12t3:333_14": "Chavassikaṁ navakammanti sambandho.",
  "tika-vin12t3:333_15": "Etthāti aḍḍhayoge.",
  "tika-vin12t3:333_16": "Soti aḍḍhayogo.",
  "tika-vin12t3:333_17": "Mahallakaṁ niyāmetvā dassento āha “dasahatthe ekādasahatthe”ti.",
  "tika-vin12t3:333_18": "Dasavassikaṁ vā ekādasavassikaṁ vā navakammanti sambandho.",
  "tika-vin12t3:333_19": "Tatoti dvādasahatthato.",
  "tika-vin12t3:333_20": "Lohapāsādasadisepi pāsādeti sambandho.",
  "tika-vin12t3:333_21": "Tatoti dvādasavassikanavakammato.",
  "tika-vin12t3:334_0": "Navakammikoti navakamme yuttapayutto.",
  "tika-vin12t3:334_1": "Utukāleti hemantagimhakāle.",
  "tika-vin12t3:334_2": "Paṭibāhitunti aññesaṁ sampattabhikkhūnaṁ paṭisedhetuṁ.",
  "tika-vin12t3:334_3": "Āvāsasāmikassāti āvāsadāyakassa.",
  "tika-vin12t3:334_4": "Tassāti āvāsasāmikassa.",
  "tika-vin12t3:334_5": "Vaṁseti anvaye.",
  "tika-vin12t3:334_6": "Teti tava.",
  "tika-vin12t3:334_7": "Soti āvāsasāmiādiko.",
  "tika-vin12t3:334_8": "Bhikkhūhi jaggitabboti sambandho.",
  "tika-vin12t3:334_9": "Tepīti ñātiupaṭṭhākāpi.",
  "tika-vin12t3:334_10": "Tasmimpīti saṅghikapaccayepi.",
  "tika-vin12t3:334_11": "Bahū āvāseti sambandho.",
  "tika-vin12t3:334_12": "Ekaṁ āvāsanti yojanā.",
  "tika-vin12t3:335_0": "Ekaṁ vā āvāsanti sambandho.",
  "tika-vin12t3:335_1": "Tatoti visajjitāvāsehi,",
  "tika-vin12t3:335_2": "uppannānīti sambandho.",
  "tika-vin12t3:335_3": "Kurundiyaṁ pana vuttaṁ,",
  "tika-vin12t3:335_4": "kinti vuttanti yojanā.",
  "tika-vin12t3:335_5": "Ekaṁ mañcaṭṭhānaṁ gahetvāti ekaṁ mañcaṭṭhānaṁ puggalikabhāvena gahetvā.",
  "tika-vin12t3:335_6": "Tibhāganti tatiyabhāgaṁ.",
  "tika-vin12t3:335_7": "Ayameva vā pāṭho.",
  "tika-vin12t3:335_8": "Etthāti naṭṭhavihāre.",
  "tika-vin12t3:335_9": "Puggalikamevāti puggalikaṁ eva,",
  "tika-vin12t3:335_10": "puggalikaṁ iva vā.",
  "tika-vin12t3:335_11": "Jaggāti jaggāhi.",
  "tika-vin12t3:335_12": "Hīti phalajotako.",
  "tika-vin12t3:335_13": "Evaṁ jaggito panāti evaṁ jaggito vihāro pana.",
  "tika-vin12t3:335_14": "Tasminti jaggante.",
  "tika-vin12t3:335_15": "Saddhivihārikādīnaṁ dātukāmo hotīti saṅghassa bhaṇḍaṭṭhapanaṁ vā navakānaṁ vasanaṭṭhānaṁ vā adatvā attanoyeva saddhivihārikādīnaṁ dātukāmo hoti.",
  "tika-vin12t3:335_16": "Saddhivihārikādīnaṁ dātuṁ labbhatīti sabbavihāraṁ puggalikabhāvena aggahetvā ekadesasseva gahitattā saddhivihārikādīnaṁ dātuṁ labbhatīti attho.",
  "tika-vin12t3:335_17": "Jaggāpetabbo iti vuttanti yojanā.",
  "tika-vin12t3:335_18": "Ettha “vutta”nti pāṭho atthi,",
  "tika-vin12t3:335_19": "so apāṭhoyeva “kurundiyaṁ pana vutta”nti padassa ākārattā.",
  "tika-vin12t3:336_0": "Aññaṁ idampi ca vakkhamānavacanaṁ tattheva kurundiyaṁ vuttanti yojanā.",
  "tika-vin12t3:336_1": "Kinti vuttanti āha “dve bhikkhū”tiādi.",
  "tika-vin12t3:336_2": "Dve bhikkhū karontīti sambandho.",
  "tika-vin12t3:336_3": "Yenāti bhikkhunā.",
  "tika-vin12t3:336_4": "Soyeva sāmīti yena sā bhūmi paṭhamaṁ gahitā,",
  "tika-vin12t3:336_5": "soyeva sāmīti attho.",
  "tika-vin12t3:336_6": "Patirūpe ṭhāneti patirūpe senāsanaṭṭhāne.",
  "tika-vin12t3:336_7": "Tanti puggalikakaraṇaṁ.",
  "tika-vin12t3:336_8": "Yaṁ pana vayakammanti yojanā.",
  "tika-vin12t3:336_9": "Ettha ca vayakammanti tasmiṁ vihāre katassa kammassa mūlaṁ.",
  "tika-vin12t3:336_10": "Vihārassa mūlaṁ dātabbanti vuttaṁ hoti.",
  "tika-vin12t3:336_11": "Tassāti saṅghikaṁ karontassa.",
  "tika-vin12t3:336_12": "Tatthevāti katavihāre eva.",
  "tika-vin12t3:336_13": "Katāvāseti samīpatthe bhummavacanaṁ,",
  "tika-vin12t3:336_14": "katāvāsasamīpeti vuttaṁ hoti.",
  "tika-vin12t3:336_15": "Chāyūpagaphalūpagāti chāyaṁ upagacchantā ca phalaṁ upagacchantā ca,",
  "tika-vin12t3:336_16": "chāyāphalāni upaharantāti attho.",
  "tika-vin12t3:336_17": "Apaloketvāti saṅghaṁ apaloketvā.",
  "tika-vin12t3:336_18": "Sāmikāti rukkhasāmikā.",
  "tika-vin12t3:336_19": "Hāretabbāti apanetabbā.",
  "tika-vin12t3:337_0": "“Saṅghikavallimattampi aggahetvā”ti iminā saṅghikaṁ gahetvā saṅghikāya bhūmiyā sace vihāraṁ karoti,",
  "tika-vin12t3:337_1": "saṅghikamevāti dasseti.",
  "tika-vin12t3:337_2": "Dvibhūmakatibhūmakādīsu pāsādesu upaḍḍhabhāgaṁ dassento āha “pāsādo ceva hotī”tiādi.",
  "tika-vin12t3:337_3": "Upari pāsādoti sambandho.",
  "tika-vin12t3:337_4": "Soti vihārakārako bhikkhu,",
  "tika-vin12t3:337_5": "tassa heṭṭhāpāsādoti sambandho.",
  "tika-vin12t3:337_6": "Vihāreti saṅghikavihāre,",
  "tika-vin12t3:337_7": "vihārasamīpeti attho.",
  "tika-vin12t3:337_8": "Akataṭṭhāneti cayapamukhānaṁ akatapubbaṭṭhāne.",
  "tika-vin12t3:337_9": "Cayaṁ vā pamukhaṁ vāti saṅghikavihārassa cayaṁ vā pamukhaṁ vā.",
  "tika-vin12t3:337_10": "Bahikuṭṭeti kuṭṭassa,",
  "tika-vin12t3:337_11": "kuṭṭato vā bahi.",
  "tika-vin12t3:337_12": "Tassāti cayapamukhakārakassa bhikkhussa hotīti sambandho.",
  "tika-vin12t3:337_13": "Visamaṁ pabbatakandarādinti sambandho.",
  "tika-vin12t3:337_14": "Apadeti sukarassa akāraṇe.",
  "tika-vin12t3:337_15": "Kataṁ hotīti cayaṁ vā pamukhaṁ vā kataṁ hoti.",
  "tika-vin12t3:337_16": "Tatthāti cayapamukhesu,",
  "tika-vin12t3:337_17": "saṅgho anissaro iti vuttanti yojanā.",
  "tika-vin12t3:338_0": "Varaseyyaṁ gahetunti sambandho.",
  "tika-vin12t3:339_0": "Puna āgantvāti pakkamitvā puna āgantvā. Tassāti navakammagāhakassa bhikkhussa. Etanti senāsanaṁ.",
  "tika-vin12t3:340_0": "Aññatraparibhogapaṭikkhepādikathā",
  "tika-vin12t3:341_0": "324.Nātiharantīti ettha atisaddo haraṇattho,",
  "tika-vin12t3:341_1": "harasaddo paribhuñjanatthoti āha “aññatra haritvā na paribhuñjantī”ti.",
  "tika-vin12t3:341_2": "Yaṁ mañcapīṭhādīti yojanā.",
  "tika-vin12t3:341_3": "Tatthāti undriyamahāvihāre.",
  "tika-vin12t3:341_4": "Tanti mañcapīṭhādiṁ.",
  "tika-vin12t3:341_5": "Tasmāti yasmā anujānāti, tasmā.",
  "tika-vin12t3:341_6": "Tanti mañcapīṭhādiṁ.",
  "tika-vin12t3:341_7": "Aññatrāti aññaṁ vihāraṁ.",
  "tika-vin12t3:341_8": "Aroganti anaṭṭhājiṇṇattā arogaṁ.",
  "tika-vin12t3:341_9": "Tasmiṁ vihāreti undriyavihāre.",
  "tika-vin12t3:341_10": "Tasminti undriyavihāre.",
  "tika-vin12t3:341_11": "Tatoti undriyavihārato.",
  "tika-vin12t3:341_12": "Suyojitānīti suṭṭhu yojitāni.",
  "tika-vin12t3:341_13": "Mūladānaṁ vā paṭipākatikaṁ vā natthīti adhippāyo.",
  "tika-vin12t3:341_14": "Chaḍḍitavihāratoti bhikkhūhi anapekkhena chaḍḍitasaṅghikavihārato ca puggalena sāpekkhena chaḍḍitapuggalikavihārato ca.",
  "tika-vin12t3:341_15": "Āvāsikakāleti āvāsikānaṁ ṭhitakāle.",
  "tika-vin12t3:341_16": "Tatoti chaḍḍitavihārato.",
  "tika-vin12t3:342_0": "Phātikammatthāyāti ettha phātisaddo vaḍḍhanatthoti āha “vaḍḍhikammatthāyā”ti.",
  "tika-vin12t3:342_1": "Etthāti “phātikammatthāyā”ti pāṭhe.",
  "tika-vin12t3:343_0": "Cakkalikanti cakkākārena lāti pavattati,",
  "tika-vin12t3:343_1": "cakkākāraṁ vā lāti gaṇhātīti cakkalaṁ,",
  "tika-vin12t3:343_2": "tadeva cakkalikaṁ,",
  "tika-vin12t3:343_3": "pādapuñjanaṁ,",
  "tika-vin12t3:343_4": "“kambalādīhi veṭhetvā kata”nti iminā tassa karaṇākāraṁ dasseti.",
  "tika-vin12t3:343_5": "Yehīti pādehi.",
  "tika-vin12t3:343_6": "Udakanti senāsanassa tintakaṁ udakaṁ.",
  "tika-vin12t3:343_7": "Udakaṁ na paññāyatīti yojanā.",
  "tika-vin12t3:343_8": "Saupāhanena akkamituṁ na vaṭṭatīti yojanā.",
  "tika-vin12t3:344_0": "Sudhābhūmiyanti sudhāya littāyaṁ bhūmiyaṁ.",
  "tika-vin12t3:344_1": "Paribhaṇḍabhūmiyanti gomayakasāvaparibhaṇḍabhūmiyaṁ.",
  "tika-vin12t3:344_2": "Pādāti mañcapādā.",
  "tika-vin12t3:344_3": "Tasminti coḷake.",
  "tika-vin12t3:344_4": "Ṭhapentassāti mañcapāde ṭhapentassa.",
  "tika-vin12t3:344_5": "Tatthāti tesu bhikkhūsu.",
  "tika-vin12t3:344_6": "Nevāsikāti nibaddhaṁ vasantīti nevāsikā.",
  "tika-vin12t3:344_7": "Ṭhapentīti mañcapāde ṭhapenti.",
  "tika-vin12t3:344_8": "Tathevāti yathā nevāsikā vaḷañjanti,",
  "tika-vin12t3:344_9": "tatheva āgantukehi vaḷañjituṁ vaṭṭatīti attho.",
  "tika-vin12t3:345_0": "Setabhitti vāti ettha vāsaddena nīlabhittiādayo sampiṇḍeti.",
  "tika-vin12t3:345_1": "“Dvārampi vātapānampī”tiādinā sāmaññato vuttattā dvāravātapānādayo aparikammakatāpi na apassayitabbā.",
  "tika-vin12t3:345_2": "Kenaci vā vatthādināti sambandho.",
  "tika-vin12t3:346_0": "“Hutvā”ti iminā “dhotapādakā”ti padassa “nipajjitu”nti pade kiriyāvisesanabhāvaṁ dasseti,",
  "tika-vin12t3:346_1": "“bhikkhū”ti pade kārakavisesanabhāvaṁ nivatteti.",
  "tika-vin12t3:346_2": "Kasmiṁ ṭhāne nipajjituṁ kukkuccāyantīti āha “dhotehi pādehi akkamitabbaṭṭhāne”ti.",
  "tika-vin12t3:346_3": "“Akkamitabbaṭṭhānassetaṁ adhivacana”nti iminā “dhotapādake”ti pāṭhassa dhoto pādo tiṭṭhati ettha ṭhāneti dhotapādakaṁ,",
  "tika-vin12t3:346_4": "tasmiṁ dhotapādaketi atthaṁ dasseti.",
  "tika-vin12t3:346_5": "Etanti “dhotapādake”ti nāmaṁ.",
  "tika-vin12t3:346_6": "“Paccattharitvā”ti ettha kena paccattharitvāti āha “paccattharaṇenā”ti.",
  "tika-vin12t3:346_7": "“Attano santakenā”ti iminā saṅghikena paccattharaṇena paccattharaṇaṁ paṭikkhipati.",
  "tika-vin12t3:346_8": "Niddāyatopīti niddāyakāraṇāpi,",
  "tika-vin12t3:346_9": "saṁkuṭiteti sambandho.",
  "tika-vin12t3:346_10": "Atha vā niddāyatopīti niddāyantassapi.",
  "tika-vin12t3:346_11": "“Sarīrāvayavo”ti pade sāmyatthachaṭṭhī,",
  "tika-vin12t3:346_12": "“āpattiyevā”ti pade sampadānaṁ.",
  "tika-vin12t3:346_13": "Lomesu phusantesūti sambandho.",
  "tika-vin12t3:346_14": "“Paribhogasīsenā”ti iminā paribhogaṁ akatvā kenaci kammena sarīrāvayavena phusantassa anāpattīti dasseti.",
  "tika-vin12t3:346_15": "Hatthatalena phusituṁ pādatalena phusituṁ vā akkamituṁ vāti yathālābhayojanā daṭṭhabbā.",
  "tika-vin12t3:346_16": "“Paribhogasīsenā”ti padassa atthaṁ dassento āha “mañcapīṭhaṁ nīharantassā”tiādi.",
  "tika-vin12t3:347_0": "Saṅghabhattādianujānanakathā",
  "tika-vin12t3:348_0": "325.",
  "tika-vin12t3:348_1": "“Saṅghassa bhatta”nti iminā saṅghabhattanti padassa chaṭṭhīsamāsaṁ dasseti.",
  "tika-vin12t3:348_2": "Saṅghassa atthāya ābhataṁ bhattaṁ kātuṁ na sakkontīti yojanā.",
  "tika-vin12t3:348_3": "Uddesabhattantiādīsu evamattho veditabboti yojanā.",
  "tika-vin12t3:348_4": "“Uddesena laddhabhikkhūnaṁ bhattaṁ kātu”nti iminā uddesena laddhabhikkhūnaṁ kātabbaṁ bhattaṁ uddesabhattanti vacanatthaṁ dasseti.",
  "tika-vin12t3:348_5": "Tathevāti yathā saṅghato uddisitvā laddhabhikkhū, tatheva.",
  "tika-vin12t3:348_6": "Paricchinditvāti “ekaṁ vā”tiādinā paricchinditvā.",
  "tika-vin12t3:348_7": "Tesanti laddhabhikkhūnaṁ.",
  "tika-vin12t3:348_8": "Iminā nimantetvā laddhabhikkhūnaṁ kātabbaṁ bhattaṁ nimantanabhattanti vacanatthaṁ dasseti.",
  "tika-vin12t3:348_9": "“Salākāyo chinditvā”ti iminā salākāyo chinditvā kātabbaṁ bhattaṁ salākabhattanti vacanatthaṁ dasseti.",
  "tika-vin12t3:348_10": "Pakkhikanti uposathikanti pāṭipadikanti evaṁ niyāmetvāti yojanā.",
  "tika-vin12t3:348_11": "Pañcamīādīsu pakkhesu kātabbaṁ pakkhikaṁ.",
  "tika-vin12t3:348_12": "Uposathe kātabbaṁ uposathikaṁ.",
  "tika-vin12t3:348_13": "Pāṭipade kātabbaṁ pāṭipadikaṁ,",
  "tika-vin12t3:348_14": "tameva bhattaṁ pāṭipadikabhattaṁ.",
  "tika-vin12t3:348_15": "Uddesabhattaṁ nimantananti ettha itisaddo ādyattho,",
  "tika-vin12t3:348_16": "uddesabhattaṁ nimantanantiādiṁ imaṁ vohāraṁ pattānīti hi attho.",
  "tika-vin12t3:348_17": "Uddesabhattādīniyeva anujānanamakatvā kasmā saṅghabhattampi anujānātīti āha “yasmā panā”tiādi.",
  "tika-vin12t3:348_18": "Tattha yasmā sakkhissantīti sambandho.",
  "tika-vin12t3:348_19": "Teti manussā.",
  "tika-vin12t3:348_20": "Tampīti saṅghabhattampi.",
  "tika-vin12t3:348_21": "Pisaddena uddesabhattādīni apekkhati.",
  "tika-vin12t3:349_0": "Saṅghabhattādīnaṁ vitthāraṁ dassento āha “tatthā”tiādi.",
  "tika-vin12t3:349_1": "Tattha tatthāti “saṅghabhattaṁ uddesabhatta”ntiādipāṭhe,",
  "tika-vin12t3:349_2": "evaṁ vinicchayo veditabboti yojanā,",
  "tika-vin12t3:349_3": "saṅghabhattādīsu vā niddhāraṇe bhummaṁ,",
  "tika-vin12t3:349_4": "bhuñjantānaṁ amhākaṁ ajja dasa dvādasa divasā ahesunti yojanā.",
  "tika-vin12t3:349_5": "Aññatoti aññasmā ṭhānā.",
  "tika-vin12t3:349_6": "Tatthāti saṅghabhatte.",
  "tika-vin12t3:349_7": "Vattabbāti manussā vattabbā.",
  "tika-vin12t3:349_8": "Tanti saṅghabhattaṁ,",
  "tika-vin12t3:349_9": "dhātukammaṁ,",
  "tika-vin12t3:349_10": "“amhāka”nti kāritakammaṁ.",
  "tika-vin12t3:349_11": "Tanti saṅghabhattaṁ.",
  "tika-vin12t3:350_0": "Uddesabhattakathā",
  "tika-vin12t3:351_0": "Ayaṁ nayo evaṁ veditabboti yojanā.",
  "tika-vin12t3:351_1": "Raññā vā pahiteti sambandho.",
  "tika-vin12t3:351_2": "Sace atthīti sace ṭhitikā atthi.",
  "tika-vin12t3:351_3": "Uddesakenāti bhattuddesakena.",
  "tika-vin12t3:351_4": "Na atikkāmetabbanti uddesabhattaṁ na atikkāmetabbaṁ.",
  "tika-vin12t3:351_5": "Te panāti piṇḍapātikā pana.",
  "tika-vin12t3:351_6": "Ṭhitikaṁ ṭhapetvāti ṭhitikaṁ ṭhitaṭṭhāne ṭhapetvā muñcitvāti attho.",
  "tika-vin12t3:351_7": "Tesanti mahātherānaṁ.",
  "tika-vin12t3:351_8": "Yojanantarikavihāratopīti yojanena byavadhāne ṭhitavihāratopi.",
  "tika-vin12t3:351_9": "Ṭhitaṭṭhānatoti ṭhitikāya ṭhitaṭṭhānato.",
  "tika-vin12t3:351_10": "Asampattānampīti bhattuddesaṭṭhānaṁ asampattānampi.",
  "tika-vin12t3:351_11": "Vaḍḍhitā nāma sīmāti upacārasīmā vaḍḍhitā nāma.",
  "tika-vin12t3:351_12": "Saṅghanavakassa dinnepīti yāva dutiyabhāgo na dātabbo,",
  "tika-vin12t3:351_13": "tāva saṅghanavakassa dinnepi.",
  "tika-vin12t3:351_14": "Vassaggenāti gaṇiyatīti gaṁ,",
  "tika-vin12t3:351_15": "vassameva gaṁ vassaggaṁ,",
  "tika-vin12t3:351_16": "tena vassaggena,",
  "tika-vin12t3:351_17": "vassagaṇanāyāti vuttaṁ hoti.",
  "tika-vin12t3:351_18": "Yadi “vassagghenā”ti catutthakkharena pāṭho bhaveyya,",
  "tika-vin12t3:351_19": "evaṁ sati vassaparicchedenāti attho daṭṭhabbo,",
  "tika-vin12t3:351_20": "ayameva yuttataro.",
  "tika-vin12t3:352_0": "Ekasmiṁ vihāreti ekissaṁ vihārasīmāyaṁ.",
  "tika-vin12t3:352_1": "Tasmiṁyeva bhattuddesaṭṭhāneti ettha evasaddena aññasmiṁ ṭhāne gāhaṇaṁ paṭikkhipati.",
  "tika-vin12t3:352_2": "Ekoti eko dāyako.",
  "tika-vin12t3:352_3": "Tenāti pahitabhikkhunā.",
  "tika-vin12t3:352_4": "So atthoti so hetu.",
  "tika-vin12t3:352_5": "Taṁdivasanti tasmiṁ pahitadivase.",
  "tika-vin12t3:352_6": "Pamussatīti satipavāsena mussati.",
  "tika-vin12t3:352_7": "Bhojanasālāyāti bhattuddesaṭṭhānasaṅkhātāya bhojanasālāya.",
  "tika-vin12t3:352_8": "Yā pakatiṭṭhitikāti yojanā.",
  "tika-vin12t3:352_9": "“Ekābaddhā hontī”ti vuttavacanassa atthaṁ dassento āha “aññamaññaṁ dvādasahatthantaraṁ avijahitvā”ti.",
  "tika-vin12t3:352_10": "Navaṁ ṭhitikanti bhattuddesaṭṭhāne ṭhapitapakatiṭṭhitikato aññaṁ navaṁ ṭhitikaṁ.",
  "tika-vin12t3:352_11": "Hīti saccaṁ, yasmā vā.",
  "tika-vin12t3:352_12": "Etanti uddesabhattaṁ.",
  "tika-vin12t3:352_13": "“Sve”ti niyāmetvā vuttattā dutiyadivase na labbhati.",
  "tika-vin12t3:353_0": "Kocīti dāyako.",
  "tika-vin12t3:353_1": "Sakavihāre ṭhītikāvaseneva gāhetabbanti yaṁ vihāraṁ gacchanti,",
  "tika-vin12t3:353_2": "tattha apaviṭṭhattā sakavihāre ṭhitikāvaseneva gāhetabbaṁ.",
  "tika-vin12t3:353_3": "Dinnaṁ pana bhattaṁ gāhetabbanti sambandho.",
  "tika-vin12t3:353_4": "Sampattānanti dinnaṭṭhānaṁ sampattānaṁ.",
  "tika-vin12t3:353_5": "Tatthāti dinnaṭṭhānaṁ,",
  "tika-vin12t3:353_6": "sampattānaṁyevāti sambandho.",
  "tika-vin12t3:353_7": "Tassa vihārassāti paviṭṭhavihārassa.",
  "tika-vin12t3:353_8": "Tasmiṁ tasmiṁ ṭhāneti gāmadvāravīthicatukkasaṅkhāte tasmiṁ tasmiṁ ṭhāne.",
  "tika-vin12t3:353_9": "Antoupacāragatānanti ettha antoupacāro nāma dvādasahatthabbhantaraṁ.",
  "tika-vin12t3:354_0": "Gāmadvārūpacāra vīthicatukkūpacāra gharūpacāresu tīsu gharūpacārassa visesaṁ dassento āha “gharūpacāro cetthā”tiādi.",
  "tika-vin12t3:354_1": "Etthāti tīsu upacāresu.",
  "tika-vin12t3:354_2": "Gharūpacāro veditabboti sambandho.",
  "tika-vin12t3:354_3": "Eko upacāro etthāti ekūpacāraṁ gharaṁ.",
  "tika-vin12t3:354_4": "Imesanti catunnaṁ gharānaṁ.",
  "tika-vin12t3:354_5": "Tatthāti catūsu gharesu.",
  "tika-vin12t3:354_6": "Ekakulassa yaṁ gharanti sambandho.",
  "tika-vin12t3:354_7": "Ekavaḷañjanti ekadvārena samānaparibhogaṁ.",
  "tika-vin12t3:354_8": "Tatthāti ekūpacāre.",
  "tika-vin12t3:355_0": "Yaṁ pana ekaṁ gharaṁ katanti sambandho.",
  "tika-vin12t3:355_1": "Sukhavihāratthāyāti kalahaṁ vicchinditvā sukhavihāratthāya.",
  "tika-vin12t3:355_2": "Tasmiṁ tasmiṁ ṭhāneti bhittiyā paricchinne tasmiṁ tasmiṁ ṭhāne.",
  "tika-vin12t3:356_0": "Yasmiṁ pana ghare nisīdāpentīti sambandho. Yampi nivesananti yojanā.",
  "tika-vin12t3:357_0": "Yo pana uddesalābho uppajjati, so pāpuṇātīti yojanā. Kiñcāpi dissanti, tathāpīti yojanā.",
  "tika-vin12t3:358_0": "Yo panāti bhikkhu pana,",
  "tika-vin12t3:358_1": "labhatīti sambandho.",
  "tika-vin12t3:358_2": "Aññasminti attanā aññasmiṁ.",
  "tika-vin12t3:358_3": "Tenāti uddesabhattaṁ labhantena bhikkhunā.",
  "tika-vin12t3:359_0": "Kālaṁ paṭimānentesūti bhojanakālaṁ paṭimānentesu bhikkhūsu,",
  "tika-vin12t3:359_1": "nisinnesūti sambandho.",
  "tika-vin12t3:359_2": "Koci manusso vadatīti sambandho.",
  "tika-vin12t3:359_3": "Saṅghuddesapattaṁ detha iti vāti yojanā.",
  "tika-vin12t3:359_4": "“Eseva nayo”ti iminā pattassa ṭhāne bhikkhuṁ pakkhipitvā vutte atidisati.",
  "tika-vin12t3:360_0": "Etthāti uddesabhatte,",
  "tika-vin12t3:360_1": "evaṁvacane vā.",
  "tika-vin12t3:360_2": "Pesaloti piyasīlo.",
  "tika-vin12t3:360_3": "Tenāti uddesakena.",
  "tika-vin12t3:360_4": "Kinti jānātīti āha “dasavassena laddha”nti.",
  "tika-vin12t3:360_5": "Tassāti uddesakassa,",
  "tika-vin12t3:360_6": "vacananti sambandho.",
  "tika-vin12t3:360_7": "Appasaddāti saṇikasaddā.",
  "tika-vin12t3:360_8": "“Apasaddā”tipi pāṭho,",
  "tika-vin12t3:360_9": "nissaddāti attho.",
  "tika-vin12t3:360_10": "Sabbanavakassāti sabbesaṁ bhikkhūnaṁ navakassa.",
  "tika-vin12t3:360_11": "Chāyāyapi pucchiyamānāyāti anādare bhummavacanaṁ,",
  "tika-vin12t3:360_12": "sāmivacanaṁ vā.",
  "tika-vin12t3:360_13": "Na labhatīti pāpuṇāpitattā na labhati.",
  "tika-vin12t3:360_14": "Nisinnassāpi niddāyantassāpīti anādare sāmivacanaṁ,",
  "tika-vin12t3:360_15": "bhikkhussa nisinnassāpi niddāyantassāpīti attho.",
  "tika-vin12t3:360_16": "Hīti saccaṁ.",
  "tika-vin12t3:360_17": "Etaṁ bhājanīyabhaṇḍaṁ nāmāti yojanā.",
  "tika-vin12t3:360_18": "Tatthāti “sampattasseva pāpuṇātī”ti vacane.",
  "tika-vin12t3:360_19": "Upacārenāti dvādasahatthūpacārena.",
  "tika-vin12t3:360_20": "Tasminti antoparikkhepe.",
  "tika-vin12t3:361_0": "Koci upāsako pahiṇātīti sambandho.",
  "tika-vin12t3:361_1": "Paṇītabhojanānanti paṇītabhojanehi.",
  "tika-vin12t3:361_2": "Udakassāti udakena,",
  "tika-vin12t3:361_3": "pūretvāti sambandho.",
  "tika-vin12t3:361_4": "Āgatā manussāti sambandho.",
  "tika-vin12t3:361_5": "Yenāti bhikkhunā.",
  "tika-vin12t3:361_6": "Yanti vatthu.",
  "tika-vin12t3:361_7": "Ticīvaraparivāranti ticīvarena parivāritaṁ,",
  "tika-vin12t3:361_8": "ticīvaraparivāravantaṁ vā uddesabhattanti attho.",
  "tika-vin12t3:361_9": "Hi saccaṁ assa bhikkhussa puññaviseso īdisoti yojanā.",
  "tika-vin12t3:361_10": "Nanu udakaṁpissa puññavisesaṁ,",
  "tika-vin12t3:361_11": "kasmā aññaṁ uddesabhattaṁ labhatīti āha “udakaṁ panā”tiādi.",
  "tika-vin12t3:362_0": "Gahetvā āgatā te manussāti yojanā.",
  "tika-vin12t3:362_1": "Tesanti mahātherādīnaṁ.",
  "tika-vin12t3:362_2": "Daharasāmaṇerehīti daharehi sāmaṇerehi,",
  "tika-vin12t3:362_3": "laddhesūti sambandho.",
  "tika-vin12t3:363_0": "Tatthāti uddesabhatte.",
  "tika-vin12t3:363_1": "Puratoti mahātherānaṁ purato.",
  "tika-vin12t3:363_2": "Patteti saṅghuddesapatte,",
  "tika-vin12t3:363_3": "agāhiteyevāti sambandho.",
  "tika-vin12t3:363_4": "Āhaṭampi uddesabhattanti sambandho.",
  "tika-vin12t3:364_0": "Eko vadatīti sambandho.",
  "tika-vin12t3:364_1": "Soti manusso,",
  "tika-vin12t3:364_2": "bhaṇatīti sambandho.",
  "tika-vin12t3:364_3": "Yathā te ruccati,",
  "tika-vin12t3:364_4": "tathā vatvā āharāti yojanā.",
  "tika-vin12t3:364_5": "Vissaṭṭhadūto nāmāti attano ruciṁ vissajjitvā tassa ruciyā vissaṭṭho dūto nāma.",
  "tika-vin12t3:364_6": "Paṭipāṭipattaṁ vāti saṅghato paṭipāṭiyā laddhaṁ pattaṁ vā,",
  "tika-vin12t3:364_7": "idaṁ nimantanabhattaṁ sandhāya vuttaṁ.",
  "tika-vin12t3:364_8": "Yaṁ icchatīti vissaṭṭhadūto yaṁ icchati.",
  "tika-vin12t3:364_9": "Soti bālo,",
  "tika-vin12t3:364_10": "na vattabboti sambandho.",
  "tika-vin12t3:364_11": "Pucchāsabhāgena vadeyyāti sambandho.",
  "tika-vin12t3:364_12": "Tatoti vadanakāraṇā.",
  "tika-vin12t3:365_0": "Kūṭaṭṭhitikānāmāti aññehi uddesabhattehi missetvā ujukaṭṭhitikāya pavattitvā kūṭena pavattā ṭhitikā nāma hoti.",
  "tika-vin12t3:365_1": "Tamevatthaṁ vitthārento āha “rañño vā hī”tiādi.",
  "tika-vin12t3:365_2": "Ekacārikabhattānīti pati ekaṁ katvā caritabbāni bhakkhitabbānīti ekacārikāni,",
  "tika-vin12t3:365_3": "aññehi uddesabhattehi amissetvā pati ekaṁ katvā bhakkhitabbānīti vuttaṁ hoti,",
  "tika-vin12t3:365_4": "tāniyeva bhattāni ekacārikabhattāni.",
  "tika-vin12t3:365_5": "Ekacce bhikkhū gatāti sambandho.",
  "tika-vin12t3:365_6": "Tesūti ekaccesu bhikkhūsu.",
  "tika-vin12t3:365_7": "Taṅkhaṇaṁyevāti tasmiṁ nisinnakkhaṇeyeva.",
  "tika-vin12t3:365_8": "Puna taṅkhaṇaṁyevāti tasmiṁ gāhaṇakkhaṇeyeva.",
  "tika-vin12t3:365_9": "“Paṇītabhatta”nti vutte “kativassato paṭṭhāyā”ti vadanti,",
  "tika-vin12t3:365_10": "“ettakavassato nāmā”ti vutteti yojanā.",
  "tika-vin12t3:365_11": "Gāhiteti ṭhitikaṁ ajānantehi āgantukehi patte gāhite.",
  "tika-vin12t3:365_12": "Āgatehipi ṭhitikaṁ jānanakabhikkhūhīti sambandho.",
  "tika-vin12t3:365_13": "Eseva nayo paratopi.",
  "tika-vin12t3:365_14": "Bhikkhūyeva āgacchantūti pattaṁ aggahetvā bhikkhūyeva āgacchantūti adhippāyo.",
  "tika-vin12t3:366_0": "Neti ṭhitikaṁ ajānante āgantuke.",
  "tika-vin12t3:366_1": "Rājā bhojetvāti rājā attano gehe bhojetvā.",
  "tika-vin12t3:366_2": "Nesanti āgantukānaṁ,",
  "tika-vin12t3:366_3": "pattepīti sambandho.",
  "tika-vin12t3:366_4": "Yaṁ āhaṭanti yaṁ bhattaṁ abhuñjitvā āhaṭaṁ.",
  "tika-vin12t3:366_5": "Taṁ na gāhetabbanti taṁ bhattaṁ ṭhitikāya na gāhetabbaṁ thokattā.",
  "tika-vin12t3:366_6": "Nesanti āgantukānaṁ.",
  "tika-vin12t3:366_7": "Gīvā hotīti iṇaṁ hoti.",
  "tika-vin12t3:366_8": "Iṇaṁ nāma paṭidātabbasabhāvo hoti,",
  "tika-vin12t3:366_9": "tasmā paṭidātabbanti adhippāyo.",
  "tika-vin12t3:366_10": "Etthāti ṭhitikaṁ ajānitvā bhuttaṭṭhāne.",
  "tika-vin12t3:366_11": "Tāva nisīditabbanti tāva āgametvā nisīditabbaṁ.",
  "tika-vin12t3:366_12": "Pattaṭṭhānena gāhaṇampi gīvāsadisoti purimatherassa mati bhaveyya.",
  "tika-vin12t3:366_13": "Evañhi sati dvinnaṁ therānaṁ vādo sadisoyeva.",
  "tika-vin12t3:367_0": "Eko piṇḍapātoti sambandho.",
  "tika-vin12t3:367_1": "Tathārūpoti ticīvaraparivāro satagghanako.",
  "tika-vin12t3:367_2": "Ayanti piṇḍapāto.",
  "tika-vin12t3:367_3": "Iti vuttaṁ aṭṭhakathāsu.",
  "tika-vin12t3:368_0": "Eko bhikkhūti sambandho.",
  "tika-vin12t3:368_1": "Antarābhaṭṭhakoti uddesabhattassa antare vemajjhe bhassati galatīti antarābhaṭṭhako.",
  "tika-vin12t3:368_2": "Paripuṇṇavasso yo pana sāmaṇeroti yojanā.",
  "tika-vin12t3:368_3": "Tassa upasampajjitasāmaṇerassa ṭhitikā atikkantāti sambandho.",
  "tika-vin12t3:368_4": "Soti uddesabhattapatto bhikkhu.",
  "tika-vin12t3:368_5": "Samīpeti attano samīpe.",
  "tika-vin12t3:368_6": "Tañce theyyāya harantīti taṁ pattaṁ pattahārakā theyyāya haranti ce.",
  "tika-vin12t3:368_7": "Gīvā hotīti pattadāpakassa gīvā hoti.",
  "tika-vin12t3:368_8": "So bhikkhūti samīpe nisinno so bhikkhu.",
  "tika-vin12t3:368_9": "Assāti pattadāpakassa.",
  "tika-vin12t3:368_10": "“Aya”nti potthakesu pāṭho atthi,",
  "tika-vin12t3:368_11": "so na sundaro.",
  "tika-vin12t3:368_12": "Tatoti uddesabhattagharato.",
  "tika-vin12t3:368_13": "“Suhaṭo”ti vacanassa atthaṁ dassento āha “bhattassa dinnattā gīvā na hotī”ti.",
  "tika-vin12t3:369_0": "Sādiyanakoti uddesabhattasādiyanako,",
  "tika-vin12t3:369_1": "hotīti sambandho.",
  "tika-vin12t3:369_2": "Dasahipi pattehi bhattaṁ āharāpetvāti yojanā.",
  "tika-vin12t3:369_3": "Bhikkhudattiyaṁ nāmāti bhikkhunā dattiyaṁ nāma.",
  "tika-vin12t3:369_4": "So bhikkhūti sādiyanako so bhikkhu.",
  "tika-vin12t3:369_5": "Te bhikkhūti piṇḍapātike te bhikkhū.",
  "tika-vin12t3:369_6": "Etha bhante mayhaṁ sahāyā hotha iti vatvāti sambandho.",
  "tika-vin12t3:369_7": "Tassāti upāsakassa.",
  "tika-vin12t3:369_8": "Tatthāti upāsakassa ghare.",
  "tika-vin12t3:369_9": "Tassevāti sādiyanakasseva.",
  "tika-vin12t3:369_10": "Itareti navapiṇḍapātikā.",
  "tika-vin12t3:369_11": "Nesanti dasannaṁ bhikkhūnaṁ.",
  "tika-vin12t3:369_12": "Tassa bhikkhunoti sādiyanakassa bhikkhuno.",
  "tika-vin12t3:369_13": "Bhuttāvīnanti bhuttavantānaṁ.",
  "tika-vin12t3:370_0": "Teti navapiṇḍapātikā,",
  "tika-vin12t3:370_1": "vuttā gacchantīti sambandho.",
  "tika-vin12t3:370_2": "Tatthāti upāsakassa ghare.",
  "tika-vin12t3:370_3": "Tatrāti dasasu bhikkhūsu.",
  "tika-vin12t3:370_4": "Madhurena sarena anumodanaṁ karontassa ekassa dhammakathaṁ sutvāti yojanā.",
  "tika-vin12t3:370_5": "Akatabhāgo nāmāti pubbe na kariyitthāti akato,",
  "tika-vin12t3:370_6": "soyeva bhāgo koṭṭhāsoti akatabhāgo,",
  "tika-vin12t3:370_7": "āgantukabhāgo nāmāti attho.",
  "tika-vin12t3:371_0": "Eko upāsako detīti sambandho.",
  "tika-vin12t3:371_1": "Imanti khādanīyabhojanīyaṁ.",
  "tika-vin12t3:371_2": "Pattasāmikassa dātabbanti yojanā.",
  "tika-vin12t3:371_3": "Ṭhapetvāti pakatiyā ṭhapetvā.",
  "tika-vin12t3:371_4": "“Sabbo saṅgho bhuñjatū”ti vatvā ca kiñci avatvā ca gatepi paṭhamameva “sabbaṁ saṅghikaṁ pattaṁ dethā”ti vuttattā bhājetvā paribhuñjitabbaṁ.",
  "tika-vin12t3:372_0": "Pātiyā āharitvāti sambandho.",
  "tika-vin12t3:372_1": "Ekekaṁ ālopanti ekekassa bhikkhussa ekekaṁ ālopaṁ.",
  "tika-vin12t3:372_2": "Acchatīti vasati.",
  "tika-vin12t3:372_3": "Kassa teti kassa atthāya tayā,",
  "tika-vin12t3:372_4": "ānītanti yojanā.",
  "tika-vin12t3:372_5": "“Ekena bhikkhunā”ti padaṁ “gāhetabba”nti pade kāritakammaṁ,",
  "tika-vin12t3:372_6": "“bhatta”nti dhātukammaṁ tabbapaccayo vadati.",
  "tika-vin12t3:373_0": "Kiṁ āharīyatīti avatvāti kiṁ vatthu tayā āharītīti upāsakaṁ apucchitvā.",
  "tika-vin12t3:373_1": "“Kiṁ āharissasī”tipi pāṭho,",
  "tika-vin12t3:373_2": "kiṁ vatthuṁ tvaṁ āharissasīti attho.",
  "tika-vin12t3:373_3": "Saparivārāya yāguyā ca mahagghānaṁ phalānañca paṇītānaṁ khajjakānañca tathā āveṇikā ṭhitikā kātabbāti yojanā.",
  "tika-vin12t3:373_4": "Ekā eva ṭhitikāti samānā eva ṭhitikā.",
  "tika-vin12t3:373_5": "Tathā phāṇitassāti ettha tathāsaddena “ekā eva ṭhitikā vaṭṭatī”ti padaṁ atidisati.",
  "tika-vin12t3:374_0": "Iti uddesabhattakathāya yojanā samattā.",
  "tika-vin12t3:375_0": "Nimantanabhattakathā",
  "tika-vin12t3:376_0": "Nimantanaṁ puggalikaṁ saṅghikañcāti duvidhaṁ.",
  "tika-vin12t3:376_1": "Tattha puggalikaṁ sandhāya vuttaṁ “puggalikaṁ ce sayameva issaro”ti.",
  "tika-vin12t3:376_2": "“Ettake bhikkhū saṅghato uddisathā”tiādīni avatvā “ettakānaṁ bhikkhūnaṁ bhattaṁ gaṇhathā”ti nimantetvā dinnaṁ saṅghikaṁ nimantanaṁ nāma.",
  "tika-vin12t3:376_3": "Etthāti nimantane.",
  "tika-vin12t3:376_4": "Piṇḍapātikānampi vaṭṭatīti “bhikkha”nti kappiyavohārena vuttattā piṇḍapātikānampi vaṭṭati.",
  "tika-vin12t3:376_5": "Paṭipāṭiyāti saṅghato laddhapaṭipāṭiyā.",
  "tika-vin12t3:376_6": "Āgatamanusso vadatīti sambandho.",
  "tika-vin12t3:376_7": "Vicchinditvāti “tumhe ca gacchathā”ti vacanaṁ vicchinditvā.",
  "tika-vin12t3:377_0": "Nimantanabhattagharatoti nimantanabhattassa dinnagharato.",
  "tika-vin12t3:377_1": "Eko āharatīti sambandho.",
  "tika-vin12t3:377_2": "Pūretvāti bhattassa pūretvā.",
  "tika-vin12t3:377_3": "Tanti bhattaṁ.",
  "tika-vin12t3:377_4": "Idhāpīti nimantanepi.",
  "tika-vin12t3:378_0": "Tatoti vadanakāraṇā.",
  "tika-vin12t3:378_1": "“So bhikkhū”ti padaṁ “assā”ti pade pakatikattā,",
  "tika-vin12t3:378_2": "“jigucchanīyo”ti padaṁ tattheva vikatikattā.",
  "tika-vin12t3:378_3": "Assāti bhaveyya, hoti vā.",
  "tika-vin12t3:378_4": "“Pattatthāya āgatomhī”ti vadantassa tassa patto dātabboti yojanā.",
  "tika-vin12t3:378_5": "Bhattāharaṇakapattanti bhattaṁ āharati anenāti bhattāharaṇako,",
  "tika-vin12t3:378_6": "soyeva patto bhattāharaṇakapatto, taṁ.",
  "tika-vin12t3:378_7": "Paṭipāṭibhattanti paṭipāṭiyā laddhaṁ bhattaṁ.",
  "tika-vin12t3:379_0": "Ālopabhattaṭṭhitikatoti ekekaālopena laddhassa bhattassa ṭhitikato.",
  "tika-vin12t3:379_1": "Ālopasaṅkhepenāti ekekasmiṁ ālope taṁsaṁkhipanena.",
  "tika-vin12t3:379_2": "Ayaṁ nayo uddesabhattato viseso.",
  "tika-vin12t3:379_3": "Kassa te ābhatanti kassa atthāya tayā ābhatanti yojanā.",
  "tika-vin12t3:379_4": "Saṅghassa me bhattanti saṅghassa atthāya mayā bhattaṁ ābhataṁ.",
  "tika-vin12t3:379_5": "Therānaṁ me bhattanti therānaṁ mayā bhattaṁ ābhataṁ.",
  "tika-vin12t3:380_0": "Upāsako pahiṇātīti sambandho.",
  "tika-vin12t3:380_1": "Ime tayo janāti saṅghatthero ca ganthadhutaṅgavasena abhiññāto ca bhattuddesako cāti ime tayo janā.",
  "tika-vin12t3:380_2": "Pucchitunti “kiṁ saṅghato gaṇhāmi,",
  "tika-vin12t3:380_3": "udāhu ye jānāmi,",
  "tika-vin12t3:380_4": "tehi saddhiṁ āgacchāmī”ti pucchituṁ.",
  "tika-vin12t3:380_5": "Āruhiyitthāti ārūḷhā.",
  "tika-vin12t3:380_6": "Attanavamehīti attā navamo etesanti attanavamā,",
  "tika-vin12t3:380_7": "tehi bhikkhūhīti sambandho.",
  "tika-vin12t3:380_8": "Hīti yasmā.",
  "tika-vin12t3:380_9": "Ete bhikkhūti saṅghattherādayo tayo ete bhikkhū.",
  "tika-vin12t3:380_10": "Tenāti ganthadhutaṅgādīhi anabhiññātena bhikkhunā paṭipajjitabbanti sambandho.",
  "tika-vin12t3:380_11": "Nissitake vā,",
  "tika-vin12t3:380_12": "ye bhikkhū jānātha,",
  "tika-vin12t3:380_13": "te bhikkhū vā gahetvāti yojanā.",
  "tika-vin12t3:380_14": "Attanā añño gāmo gantabboti sambandho.",
  "tika-vin12t3:380_15": "Soyeva gāmoti nimantanagāmoyeva.",
  "tika-vin12t3:381_0": "Tatrāti asanasālāyaṁ.",
  "tika-vin12t3:381_1": "Ussavādīsūti chaṇādīsu.",
  "tika-vin12t3:381_2": "Ādisaddena aññena kenaci kāraṇena manussānaṁ bahusannipātaṁ saṅgaṇhāti.",
  "tika-vin12t3:381_3": "Tadāti tasmiṁ nimantanakāle.",
  "tika-vin12t3:381_4": "Sannipātaṭṭhānatoti bhikkhūnaṁ sannipātaṭṭhānato.",
  "tika-vin12t3:381_5": "Yathāsattīti sattiyā anurūpaṁ,",
  "tika-vin12t3:381_6": "sattiṁ anatikkamitvāti attho.",
  "tika-vin12t3:381_7": "Ettha ca sattisaddassa kuntasaṅkhātassa satthassapi vācakattā taṁ paṭikkhipanto āha “yathābala”nti.",
  "tika-vin12t3:382_0": "Saṅghatthero vā āgacchantīti sambandho.",
  "tika-vin12t3:382_1": "Bahukattāramapekkhitvā “āgacchantī”ti bahuvacanavasena vuttaṁ.",
  "tika-vin12t3:382_2": "Ekavāranti ekasmiṁ divase,",
  "tika-vin12t3:382_3": "āgamanadivaseti attho.",
  "tika-vin12t3:382_4": "Paṭibaddhakālatoti tattheva sakaṭṭhāne vāsassa nibaddhakālato.",
  "tika-vin12t3:382_5": "Dutiyavāreti dutiyadivase.",
  "tika-vin12t3:382_6": "Abhinavaāgantukāvāti anāgamanapubbā abhinavā āgantukāva.",
  "tika-vin12t3:382_7": "Tatrāti tasmiṁ pattaṭṭhāne.",
  "tika-vin12t3:382_8": "Tesanti abhinavaāgantukānaṁ.",
  "tika-vin12t3:382_9": "Etthāti anāgatapubbaṭṭhāne.",
  "tika-vin12t3:383_0": "Sabbatthāti sabbesu sakaṭṭhānaāgantukaṭṭhānesu.",
  "tika-vin12t3:383_1": "Tenāti atilābhinā bhikkhunā.",
  "tika-vin12t3:383_2": "Avisesetvāti visesamakatvā.",
  "tika-vin12t3:384_0": "Salākabhattakathā",
  "tika-vin12t3:385_0": "Salākabhattaṁ pana evaṁ veditabbanti yojanā.",
  "tika-vin12t3:385_1": "“Vacanato”ti padaṁ “dātabbā”ti pade ñāpakahetu.",
  "tika-vin12t3:385_2": "Salākāya vāti kusadaṇḍe vā.",
  "tika-vin12t3:385_3": "Asukassa nāmāti asukassa nāma upāsakassa.",
  "tika-vin12t3:385_4": "Upanibandhitvāti likhitvā,",
  "tika-vin12t3:385_5": "chinditvāti attho.",
  "tika-vin12t3:385_6": "“Opuñjitvā”ti padassa atthaṁ dassento āha “punappunaṁ heṭṭhupariyavasena āloḷetvā”ti.",
  "tika-vin12t3:385_7": "Bhattuddesakena dātabbāti sambandho.",
  "tika-vin12t3:386_0": "Na bahukāti appakā.",
  "tika-vin12t3:386_1": "Gāmavasenapīti yebhuyyena samānalābhagāmavasenapi.",
  "tika-vin12t3:386_2": "Pisaddena kulaṁ apekkhati.",
  "tika-vin12t3:386_3": "Gāhentena gāhitānevāti sambandho.",
  "tika-vin12t3:386_4": "Saṭṭhisalākabhattāni hontīti yojanā.",
  "tika-vin12t3:386_5": "Tesanti dvinnaṁ tiṇṇaṁ salākabhattānaṁ.",
  "tika-vin12t3:387_0": "Tanti bahusalākabhattagāmaṁ.",
  "tika-vin12t3:387_1": "Taṁ panāti ekasalākabhattaṁ pana.",
  "tika-vin12t3:387_2": "Etesūti bhikkhūsu.",
  "tika-vin12t3:387_3": "Niggahenāti dūrattā anicchantassapi ekassa niggahena.",
  "tika-vin12t3:387_4": "Tanti salākabhattaṁ.",
  "tika-vin12t3:387_5": "Orimagāmeti orabhāge ṭhite gāme.",
  "tika-vin12t3:387_6": "Gāhitasaññāyāti gāhitā iti saññāya.",
  "tika-vin12t3:387_7": "Puna vihāraṁ āgantvāti puna vihāraṁ anāgantvā orimagāme salākabhattāni paṭhamaṁ gahetvā pacchā vihāraṁ āgantvā attano pāpetvā bhuñjitumpi vaṭṭati.",
  "tika-vin12t3:387_8": "Kasmā puna vihāro āgantabbo,",
  "tika-vin12t3:387_9": "nanu agāhitopi attano pattattā gahetvā bhuñjituṁ vaṭṭatīti āha “na hī”tiādi.",
  "tika-vin12t3:387_10": "Hi yasmā bahisīmāya saṅghalābho gāhetuṁ na labbhati,",
  "tika-vin12t3:387_11": "tasmā vihāro āgantabboti yojanā.",
  "tika-vin12t3:387_12": "Ekabāhavasena vāti ekāya gharapāḷisaṅkhātāya bāhāyavasena vā.",
  "tika-vin12t3:387_13": "Vīthiādīsu cāti vīthibāhakulesu ca,",
  "tika-vin12t3:387_14": "niddhāraṇe bhummaṁ.",
  "tika-vin12t3:387_15": "Yatthāti yasmiṁ ṭhāne.",
  "tika-vin12t3:387_16": "Salākāsu asati asantāsūti yojanā.",
  "tika-vin12t3:387_17": "Uddisitvāpīti “asukagāmassa salākabhattāni tuyhaṁ pāpuṇantī”ti gāmādīni uddisitvāpi.",
  "tika-vin12t3:388_0": "Tamevatthaṁ vitthārento āha “tena hī”tiādi.",
  "tika-vin12t3:388_1": "Tattha tenāti salākadāyakena bhikkhunā.",
  "tika-vin12t3:388_2": "Gāhetabbanti sambandho.",
  "tika-vin12t3:388_3": "Vāragāmeti atidūrattā vārena gantabbe gāme.",
  "tika-vin12t3:388_4": "Tatrāti taṁ gāmaṁ.",
  "tika-vin12t3:389_0": "Atirekagāvuteti gāvutato atireke ṭhāne.",
  "tika-vin12t3:389_1": "Taṁdivasanti tasmiṁ salākabhattagahaṇadivase.",
  "tika-vin12t3:389_2": "Yo na gacchati,",
  "tika-vin12t3:389_3": "tassa na dātabbāti yojanā.",
  "tika-vin12t3:389_4": "Hīti yasmā.",
  "tika-vin12t3:389_5": "Tīṇi pana divasānīti accantasaṁyoge cetaṁ upayogavacanaṁ.",
  "tika-vin12t3:389_6": "Tanti orimavāragāmasalākaṁ.",
  "tika-vin12t3:389_7": "Daṇḍakammaṁ pana kinti gāḷhaṁ kātabbanti āha “saṭṭhito vā paṇṇāsato vā na parihāpetabba”nti.",
  "tika-vin12t3:389_8": "Vihāravāroti vihārassa rakkhanatthāya vāro.",
  "tika-vin12t3:389_9": "Vihāravārikassāti vihāraṁ vārena,",
  "tika-vin12t3:389_10": "vāraṁ gahetvā vā rakkhatīti vihāravāriko,",
  "tika-vin12t3:389_11": "tassa dātabbāti sambandho.",
  "tika-vin12t3:389_12": "Vihāragopakāti vihāraṁ gopentīti vihāragopakā.",
  "tika-vin12t3:389_13": "Aññathattanti pasādaññathattaṁ.",
  "tika-vin12t3:389_14": "Aññesu kulesu dātabbāti aññesaṁ kulānaṁ yāguādayo dātabbā.",
  "tika-vin12t3:390_0": "Vāraṁ gāhetvāti aññehi vāraṁ gāhāpetvā.",
  "tika-vin12t3:390_1": "Nesanti vihāravārikānaṁ.",
  "tika-vin12t3:390_2": "Salākāti pakatikattāraṁ apekkhitvā “bhavantī”ti bahuvacanavasena vuttaṁ.",
  "tika-vin12t3:390_3": "Phātikammamevāti vihārarakkhanatthāya saṅghena dātabbaphātikammameva.",
  "tika-vin12t3:390_4": "Aññampīti pisaddena na kevalaṁ phātikammameva,",
  "tika-vin12t3:390_5": "aññampīti dasseti.",
  "tika-vin12t3:390_6": "Atirekauttaribhaṅgassāti atirekaṁ uttaribhaṅgametassāti atirekauttaribhaṅgaṁ, tassa.",
  "tika-vin12t3:391_0": "Salākā laddhāti salākā eva laddhā.",
  "tika-vin12t3:391_1": "Taṁdivasanti tasmiṁ salākaladdhadivase.",
  "tika-vin12t3:391_2": "Ekassevāti ekekasseva.",
  "tika-vin12t3:391_3": "Vijaṭetvāti tāni dve tīṇi ekacārikabhattāni vijaṭaṁ nigumbaṁ katvā.",
  "tika-vin12t3:392_0": "Ekasambhogāti ekato sambhogā.",
  "tika-vin12t3:392_1": "Gāhentena dātunti sambandho.",
  "tika-vin12t3:392_2": "Sammukhībhūtassāti upacārasīmāyaṁ ṭhitassa yassa kassaci,",
  "tika-vin12t3:392_3": "pāpetvāti yojanā.",
  "tika-vin12t3:392_4": "Rasasalākanti ucchusalākaṁ.",
  "tika-vin12t3:392_5": "“Rasālasalāka”ntipi pāṭho,",
  "tika-vin12t3:392_6": "ayamevattho.",
  "tika-vin12t3:392_7": "Khuddakavihāre gāhetabbavidhānaṁ dassetvā mahāāvāse taṁ dassento āha “mahāāvāse”tiādi.",
  "tika-vin12t3:393_0": "“Takkasalākampi …pe…",
  "tika-vin12t3:393_1": "dātuṁ vaṭṭatī”ti idaṁ khuddakavihāraṁ sandhāya vuttaṁ,",
  "tika-vin12t3:393_2": "tena vuttaṁ “mahāāvāse”tiādi.",
  "tika-vin12t3:393_3": "Bhesajjādisalākāyoti ettha ādisaddena gandhamālāsalākāyo saṅgaṇhāti.",
  "tika-vin12t3:393_4": "Etthāti salākāsu.",
  "tika-vin12t3:393_5": "Aggabhikkhamattanti aggato dātabbaṁ bhikkhāmattaṁ.",
  "tika-vin12t3:393_6": "Tādisāni bhattānīti aggabhikkhāmattasabhāvāni bhattāni.",
  "tika-vin12t3:393_7": "No ceti tādisāni bhattāni bahūni no ce honti.",
  "tika-vin12t3:393_8": "Laddhā vā aladdhā vāti labhitvā vā alabhitvā vā.",
  "tika-vin12t3:394_0": "Salākāsu gāhitāsūti aññāsu salākāsu gāhitāsu.",
  "tika-vin12t3:394_1": "Samīpe ṭhitassāti hatthaṁ apasāretvā samīpe ṭhitassa.",
  "tika-vin12t3:394_2": "Assāti bhikkhussa.",
  "tika-vin12t3:394_3": "Ayaṁ salākāti “ayaṁ tassa salākā”ti ṭhapetuṁ vaṭṭati.",
  "tika-vin12t3:394_4": "Adhammikāti katikā adhammayuttā.",
  "tika-vin12t3:394_5": "Anāgatassa dethāti anāgatassa bhikkhussa salākaṁ detha.",
  "tika-vin12t3:395_0": "Soti bhattuddesako,",
  "tika-vin12t3:395_1": "vadeyyāti sambandho.",
  "tika-vin12t3:395_2": "Mayā mayhaṁ pāpitanti sambandho.",
  "tika-vin12t3:395_3": "Tatthāti gāme.",
  "tika-vin12t3:395_4": "Bhuñjeyyātha iti vadeyya,",
  "tika-vin12t3:395_5": "vaṭṭatīti yojanā.",
  "tika-vin12t3:395_6": "Tatthevāti asanasālāyameva.",
  "tika-vin12t3:395_7": "Tatrāti tasmiṁ gāme.",
  "tika-vin12t3:395_8": "Vihāraṁ ānetvāti vihāraṁ salākabhattaṁ ānetvā.",
  "tika-vin12t3:395_9": "Salākaggāhaṇakāleti salākāya bhikkhūhi gāhāpanakāle.",
  "tika-vin12t3:396_0": "Tatthāti tasmiṁ disābhāge.",
  "tika-vin12t3:396_1": "Aññenāti attanā aññena,",
  "tika-vin12t3:396_2": "laddhā hotīti sambandho.",
  "tika-vin12t3:396_3": "Tena panāti gamikato itarena.",
  "tika-vin12t3:396_4": "Tasminti gamike.",
  "tika-vin12t3:396_5": "Upacārasīmaṁ anatikkanteyevāti yojanā.",
  "tika-vin12t3:397_0": "Tatthāti chaḍḍitavihāre.",
  "tika-vin12t3:397_1": "Tesūti āvāsikesu bhikkhūsu,",
  "tika-vin12t3:397_2": "gatesūti sambandho.",
  "tika-vin12t3:397_3": "Sovāti āgantuko eva.",
  "tika-vin12t3:397_4": "Yo pana gacchatīti sambandho.",
  "tika-vin12t3:397_5": "Tanti salākabhattaṁ,",
  "tika-vin12t3:397_6": "na pāpuṇātīti sambandho.",
  "tika-vin12t3:398_0": "Puññenāti puññasmā.",
  "tika-vin12t3:398_1": "Tā ca kho panāti salākāyo pana.",
  "tika-vin12t3:398_2": "Pacchiṁ panāti salākapacchiṁ pana.",
  "tika-vin12t3:398_3": "Tatthāti pacchiyaṁ.",
  "tika-vin12t3:398_4": "Ettovāti ākiraṇaṭṭhānatova.",
  "tika-vin12t3:398_5": "Ekanti ekaṁ salākaṁ.",
  "tika-vin12t3:398_6": "Vattabbanti salākadāyakena vattabbaṁ.",
  "tika-vin12t3:399_0": "Bhikkhū gatāti sambandho.",
  "tika-vin12t3:399_1": "Tatthāti aññasmiṁ vihāre.",
  "tika-vin12t3:399_2": "Mahātheropi gacchatīti sambandho.",
  "tika-vin12t3:399_3": "Gatavihāre abhuñjitvāva gocaragāmaṁ anuppattehi bhikkhūhi pattā na dātabbāti yojanā.",
  "tika-vin12t3:399_4": "Vihāraṭṭhakaṁ bhattanti vihāre ṭhitaṁ bhattaṁ.",
  "tika-vin12t3:400_0": "Pakkhikabhattādikathā",
  "tika-vin12t3:401_0": "Yanti bhattaṁ diyyatīti sambandho.",
  "tika-vin12t3:401_1": "Cātuddasīpañcaddasīpañcamīaṭṭhamīti abhilakkhitesūti yojanā.",
  "tika-vin12t3:401_2": "Kammappasutehīti kammūpacayehi.",
  "tika-vin12t3:401_3": "Imehi pāṭhehi pakkhesu dātabbaṁ pakkhikanti vacanatthaṁ dasseti.",
  "tika-vin12t3:401_4": "Tanti pakkhikabhattaṁ.",
  "tika-vin12t3:401_5": "“Hotī”ti pade vuttakattā,",
  "tika-vin12t3:401_6": "“gāhetvā”ti pade dhātukammaṁ,",
  "tika-vin12t3:401_7": "“bhuñjitabba”nti pade vuttakammaṁ.",
  "tika-vin12t3:401_8": "Sabbesanti bhikkhūnaṁ.",
  "tika-vin12t3:401_9": "Yesanti bhikkhūnaṁ.",
  "tika-vin12t3:401_10": "Mandāti appā.",
  "tika-vin12t3:401_11": "Tanti salākabhattaṁ.",
  "tika-vin12t3:401_12": "Paṇītaṁ dentīti paṇītaṁ katvā denti.",
  "tika-vin12t3:401_13": "Lūkhabhattanti asiniddhabhattaṁ.",
  "tika-vin12t3:402_0": "Yaṁ bhattaṁ attanā bhuñjati,",
  "tika-vin12t3:402_1": "tadeva diyyatīti yojanā.",
  "tika-vin12t3:402_2": "Iminā uposathe dātabbaṁ uposathikanti vacanatthaṁ dasseti.",
  "tika-vin12t3:402_3": "Uposatheti uposathadivase.",
  "tika-vin12t3:402_4": "Ettha ca pañcaddasiyaṁ sace dāyakā “pakkhika”nti vatvā denti,",
  "tika-vin12t3:402_5": "pakkhikaṁ nāma.",
  "tika-vin12t3:402_6": "Atha “uposathika”nti vatvā denti,",
  "tika-vin12t3:402_7": "uposathikaṁ nāmāti viseso.",
  "tika-vin12t3:402_8": "Pāṭipadeti pāṭipadadivase.",
  "tika-vin12t3:402_9": "Uposathakammenāti uposathakammena hetubhūtena.",
  "tika-vin12t3:402_10": "“Pāṭipade diyyanakadāna”nti iminā pāṭipade dātabbaṁ pāṭipadikanti vacanatthaṁ dasseti.",
  "tika-vin12t3:402_11": "Tampi ubhayanti uposathikapāṭipadikavasena ubhayampi taṁ bhattaṁ.",
  "tika-vin12t3:402_12": "Iti imānīti ettha imasaddena itisaddassa imasaddatthabhāvo dassito hoti.",
  "tika-vin12t3:402_13": "Sattapi bhattānīti imasmiṁ senāsanakkhandhake āgatāni saṅghabhattādīni sattapi bhattāni.",
  "tika-vin12t3:403_0": "Aparānipi cattāri bhattānīti sambandho.",
  "tika-vin12t3:403_1": "Tatthāti catūsu bhattesu.",
  "tika-vin12t3:403_2": "“Āgantukānaṁ dinna”ntiādinā āgantukabhattanti padassa catutthīmajjhelopasamāsaṁ dasseti.",
  "tika-vin12t3:403_3": "Aññattha pana “āgantukassa atthāya ābhata”ntiādinā chaṭṭhīmajjhelopasamāsaṁ dasseti.",
  "tika-vin12t3:403_4": "Etthāti catūsu bhattesu.",
  "tika-vin12t3:403_5": "Sabbesanti bhikkhūnaṁ.",
  "tika-vin12t3:403_6": "Eko āgantuko nisīdatīti sambandho.",
  "tika-vin12t3:403_7": "Tenāti paṭhamaāgantukena.",
  "tika-vin12t3:404_0": "Yoti āgantuko.",
  "tika-vin12t3:404_1": "Āgantvāpīti pisaddo garahattho,",
  "tika-vin12t3:404_2": "pacchā pana pagevāti attho.",
  "tika-vin12t3:404_3": "Tena gaṇhitabbanti yojanā.",
  "tika-vin12t3:404_4": "“Āgatadivaseyevā”ti iminā na dutiyadivasādīsu bhuñjitabbanti dasseti.",
  "tika-vin12t3:405_0": "Katthacīti kiñci ṭhānaṁ.",
  "tika-vin12t3:405_1": "Tanti āgantukabhattaṁ.",
  "tika-vin12t3:405_2": "Nibandhāpitanti niccaṁ ṭhapitaṁ.",
  "tika-vin12t3:405_3": "Asanasālāyanti antogāme asanasālāyaṁ.",
  "tika-vin12t3:405_4": "Asatīti asantesu.",
  "tika-vin12t3:406_0": "Āvāsikopīti pisaddo na gamikoyevāti dasseti.",
  "tika-vin12t3:406_1": "Yathā āgantukabhattaṁ dve vā tīṇi vā satta vā divasāni labbhati,",
  "tika-vin12t3:406_2": "evaṁ idaṁ gamiyabhattaṁ na labbhatīti yojanā.",
  "tika-vin12t3:406_3": "Panthanti maggaṁ.",
  "tika-vin12t3:406_4": "Rundhantīti pidahanti.",
  "tika-vin12t3:406_5": "Udakaṁ vā rundhatīti sambandho.",
  "tika-vin12t3:406_6": "Ete upaddaveti corādayo ete upaddave.",
  "tika-vin12t3:406_7": "Oḍḍetvāti ṭhapetvā.",
  "tika-vin12t3:407_0": "Etassāti mahāgilānassa.",
  "tika-vin12t3:407_1": "Puna etassāti anāgatassa mahāgilānassa.",
  "tika-vin12t3:407_2": "Sappāyabhojananti gilānānaṁ sappāyabhojanaṁ.",
  "tika-vin12t3:407_3": "Missakayāgunti nānātaṇḍule missetvā pacitaṁ yāguṁ.",
  "tika-vin12t3:407_4": "Na kuppatīti na vikāraṁ karoti.",
  "tika-vin12t3:408_0": "Idampīti gilānupaṭṭhākabhattampi.",
  "tika-vin12t3:408_1": "Tatthāti tasmiṁ kule.",
  "tika-vin12t3:408_2": "Assāti gilānassa.",
  "tika-vin12t3:408_3": "Evaṁ dinnānīti evaṁ vakkhamānanayena dinnāni honti.",
  "tika-vin12t3:408_4": "Piṇḍapātikānampi vaṭṭatīti “bhikkha”nti kappiyavohārena vuttattā piṇḍapātikānampi vaṭṭati.",
  "tika-vin12t3:408_5": "Na vaṭṭatīti “bhatta”nti akappiyavohārena vuttattā na vaṭṭati.",
  "tika-vin12t3:409_0": "Aparānipi tīṇi bhattānīti sambandho.",
  "tika-vin12t3:409_1": "Tatthāti tīsu bhattesu.",
  "tika-vin12t3:409_2": "Dhurabhattanti ettha dhurasaddassa dhuvasaddena atthato sadisattā niccatthoti āha “niccabhattaṁ vuccatī”ti.",
  "tika-vin12t3:409_3": "Tanti dhurabhattaṁ.",
  "tika-vin12t3:409_4": "Tatthāti duvidhesu.",
  "tika-vin12t3:409_5": "“Saṅghike”ti pāṭhaseso yojetabbo.",
  "tika-vin12t3:409_6": "Puggalikepīti pisaddo “saṅghike”ti padaṁ apekkhati.",
  "tika-vin12t3:409_7": "Pacchāti paṭhamaṁ “bhikkhaṁ gaṇhathā”ti vuttavacanato,",
  "tika-vin12t3:409_8": "vuttavacanassa vā paraṁ.",
  "tika-vin12t3:410_0": "Kuṭiṁ katvā dātabbaṁ bhattaṁ kuṭibhattanti dassento āha “kuṭibhattaṁ nāmā”tiādi.",
  "tika-vin12t3:410_1": "Yanti bhattaṁ,",
  "tika-vin12t3:410_2": "nibandhāpitanti sambandho,",
  "tika-vin12t3:410_3": "senāsanavāsino bhikkhūti sambandho.",
  "tika-vin12t3:410_4": "Yaṁ panāti bhattaṁ pana,",
  "tika-vin12t3:410_5": "dinnanti sambandho.",
  "tika-vin12t3:410_6": "Tassevāti puggalasseva.",
  "tika-vin12t3:410_7": "Tasminti puggale.",
  "tika-vin12t3:411_0": "Vārena,",
  "tika-vin12t3:411_1": "vāraṁ gahetvā vā dinnaṁ bhattaṁ vārabhattanti dassento āha “vārabhattaṁ nāmā”tiādi.",
  "tika-vin12t3:411_2": "Tampīti vārabhattampi.",
  "tika-vin12t3:411_3": "Nigamanavasena sampiṇḍetvā dassento āha “iti imāni cā”tiādi.",
  "tika-vin12t3:412_0": "Aṭṭhakathāyanti mahāaṭṭhakathāyaṁ,",
  "tika-vin12t3:412_1": "vuttānīti sambandho.",
  "tika-vin12t3:412_2": "Tatthāti catūsu bhattesu.",
  "tika-vin12t3:412_3": "Vihāre uppannaṁ bhattaṁ vihārabhattanti dassento āha “vihārabhattaṁ nāmā”tiādi.",
  "tika-vin12t3:412_4": "Tatruppādabhattanti tasmiṁ vihāre dinnakhettavatthuādīhi uppādabhattaṁ.",
  "tika-vin12t3:412_5": "Tanti vihārabhattaṁ.",
  "tika-vin12t3:412_6": "Yathāti yenākārena,",
  "tika-vin12t3:412_7": "paṭiggahiyamāneti sambandho.",
  "tika-vin12t3:412_8": "Aṭṭhannaṁ samūho,",
  "tika-vin12t3:412_9": "aṭṭha parimāṇāni yassāti vā aṭṭhako,",
  "tika-vin12t3:412_10": "tassa dinnaṁ bhattaṁ aṭṭhakabhattaṁ.",
  "tika-vin12t3:412_11": "Evaṁ catukkabhattanti etthāpi.",
  "tika-vin12t3:412_12": "Tamevatthaṁ dassento āha “aṭṭhannaṁ bhikkhūnaṁ demā”tiādi.",
  "tika-vin12t3:412_13": "Mahābhisaṅkhārikenāti sabbinonītādīhi mahanto abhisaṅkhāro mahābhisaṅkhāro,",
  "tika-vin12t3:412_14": "so etassa atthīti mahābhisaṅkhāriko,",
  "tika-vin12t3:412_15": "tena atirasakapūvena patte pakkhipitvāti sambandho.",
  "tika-vin12t3:412_16": "“Thaketvā dinna”nti iminā gūhitvā dātabbaṁ guḷhakaṁ,",
  "tika-vin12t3:412_17": "tameva bhattaṁ guḷhakabhattanti vacanatthaṁ dasseti.",
  "tika-vin12t3:413_0": "Idhāti imasmiṁ loke.",
  "tika-vin12t3:413_1": "Ekacce manussā dentīti sambandho.",
  "tika-vin12t3:413_2": "“Bhikkhuparicchedajānanatthaṁ guḷake dentī”ti iminā guḷakena bhikkhū gaṇetvā dātabbaṁ bhattaṁ guḷakabhattanti vacanatthaṁ dasseti.",
  "tika-vin12t3:413_3": "Ettha ca purimanaye ḷakāre hakārasaṁyogo atthi,",
  "tika-vin12t3:413_4": "pacchimanaye natthīti daṭṭhabbaṁ.",
  "tika-vin12t3:413_5": "Guḷapiṇḍagaṇanāya bhikkhugaṇanaṁ jānāti.",
  "tika-vin12t3:413_6": "Itītiādi nigamanaṁ.",
  "tika-vin12t3:413_7": "Cīvarabhājanīyaṁ vuttanti sambandho.",
  "tika-vin12t3:414_0": "Sabbiādīsu bhesajjesūti niddhāraṇe bhummaṁ,",
  "tika-vin12t3:414_1": "“sabbissā”ti padaṁ “kumbhasatampī”ti pade nissitasambandho.",
  "tika-vin12t3:415_0": "Pacchāāgatānaṁ dātabbamevāti dutiyabhāge adātabbeyeva pacchā āgatānaṁ dātabbameva.",
  "tika-vin12t3:415_1": "Sabbasannipātaṭṭhāneyevāti sabbesaṁ bhikkhūnaṁ sannipātaṭṭhāneva.",
  "tika-vin12t3:415_2": "Bhājanīyabhaṇḍaṁ nāma bhājanaṭṭhānaṁ sampattasseva pāpuṇāti,",
  "tika-vin12t3:415_3": "na asampattassa.",
  "tika-vin12t3:415_4": "Sabbasannipātaṭṭhāne ca yebhuyyena sampatto hoti,",
  "tika-vin12t3:415_5": "tena vuttaṁ “sabbasannipātaṭṭhāneyevā”ti.",
  "tika-vin12t3:416_0": "Yathāṭhitaṁyevāti kiñci abhājetvā yathāṭhitaṁyeva.",
  "tika-vin12t3:416_1": "“Duggahita”nti vatvā tadatthaṁ dassento āha “taṁ gatagataṭṭhāne saṅghikameva hotī”ti.",
  "tika-vin12t3:416_2": "Āvajjetvāti pariṇāmetvā.",
  "tika-vin12t3:416_3": "Tampīti thālake pakkhittaṁ sabbimpi.",
  "tika-vin12t3:416_4": "Thinanti ghanabhāvena tiṭṭhatīti thinaṁ,",
  "tika-vin12t3:416_5": "ghananti vuttaṁ hoti.",
  "tika-vin12t3:416_6": "Vuttaparicchedatoti “dasa bhikkhū,",
  "tika-vin12t3:416_7": "daseva ca sabbikumbhā”ti vuttaparicchedato.",
  "tika-vin12t3:417_0": "Gāthāyaṁ pāḷinti vinayapāḷiṁ.",
  "tika-vin12t3:417_1": "Aṭṭhakathañcevāti tassā aṭṭhakathañceva.",
  "tika-vin12t3:417_2": "Vicakkhaṇoti vividhaṁ atthaṁ cakkhati passatīti vicakkhaṇo.",
  "tika-vin12t3:417_3": "Evanti yathāvuttanayena.",
  "tika-vin12t3:417_4": "Tatrāyaṁ yojanā –",
  "tika-vin12t3:417_5": "evaṁ vicakkhaṇo bhikkhu pāḷiṁ,",
  "tika-vin12t3:417_6": "aṭṭhakathañceva oloketvā appamattova hutvā saṅghike paccaye bhājayeti.",
  "tika-vin12t3:418_0": "Iti paccayabhājanīyakathāya yojanā samattā.",
  "tika-vin12t3:419_0": "Upaḍḍhabhāgoti bhikkhūnaṁ laddhabhāgato upaḍḍho bhāgo. Sesaṁ suviññeyyameva.",
  "tika-vin12t3:420_0": "Iti senāsanakkhandhakavaṇṇanāya yojanā samattā.",
  "tika-vin12t3:421_0": "7. Saṅghabhedakakkhandhakaṁ",
  "tika-vin12t3:422_0": "Chasakyapabbajjākathā",
  "tika-vin12t3:423_0": "330.",
  "tika-vin12t3:423_1": "Saṅghabhedakakkhandhake abhiññātā abhiññātāti ettha abhipubbo ñātasaddo pākaṭatthoti āha “pākaṭā pākaṭā”ti.",
  "tika-vin12t3:423_2": "Kāḷudāyippabhūtayoti kāḷudāyiādayo.",
  "tika-vin12t3:423_3": "Parivārehi saddhiṁ dasa dūtā ca aññe ca bahū janā sakyakumārā nāmāti yojanā.",
  "tika-vin12t3:423_4": "Amhesūti sakyakulasaṅkhātesu amhesu,",
  "tika-vin12t3:423_5": "niddhāraṇe bhummaṁ.",
  "tika-vin12t3:423_6": "Iminā pāṭhasesaṁ dasseti.",
  "tika-vin12t3:423_7": "“Kulato”ti iminā “kulā”ti ettha nissakkatthe nissakkavacananti dasseti.",
  "tika-vin12t3:423_8": "Gharāvāsatthanti ettha ghare āvasantānaṁ manussānaṁ kiccanti dassento āha “gharāvāse ya”ntiādi.",
  "tika-vin12t3:423_9": "Tattha yanti yaṁkiñci.",
  "tika-vin12t3:423_10": "Udakaṁ ninnetabbanti ettha udakaṁ nīharitvā netabbaṁ apanetabbanti dassento āha “yathā udakaṁ sabbaṭṭhānesu susaṁ hotī”ti.",
  "tika-vin12t3:423_11": "Susanti sukkhaṁ.",
  "tika-vin12t3:423_12": "Tiṇānīti sassadūsakāni tiṇāni.",
  "tika-vin12t3:423_13": "“Uddharitabbānī”ti iminā niddhāpetabbanti ettha dhudhātuyā papphoṭanadhaṁsanatthe dasseti.",
  "tika-vin12t3:423_14": "Bhusāti sassanāḷadaṇḍā,",
  "tika-vin12t3:423_15": "tehi missā palālā bhusikā.",
  "tika-vin12t3:423_16": "Ophuṇāpetabbanti ettha phuṇadhātuyā avakiraṇatthaṁ dassento āha “apanetabba”nti.",
  "tika-vin12t3:423_17": "Tvaññeva gharāvāsatthena upajānāti ettha gharāvāsatthenāti upayogatthe karaṇavacanaṁ.",
  "tika-vin12t3:423_18": "Upajānāti upatyūpasaggo dhātvatthānuvattako,",
  "tika-vin12t3:423_19": "hivibhatti ca lopo hoti,",
  "tika-vin12t3:423_20": "tena vuttaṁ “tvaññeva gharāvāsatthaṁ jānāhī”ti.",
  "tika-vin12t3:423_21": "Ahanti bhaddiyakumāranāmako ahaṁ.",
  "tika-vin12t3:423_22": "Tayāti anuruddhakumāranāmakena tayā.",
  "tika-vin12t3:423_23": "“Saddhiṁ pabbajissāmī”ti iminā pāṭhasesaṁ dasseti.",
  "tika-vin12t3:423_24": "Sesanti “saddhiṁ pabbajissāmī”ti vacanaṁ.",
  "tika-vin12t3:424_0": "331.Nippātitāti ettha nikkhamitvā gamāpitāti dassento āha “nikkhāmitā”ti.",
  "tika-vin12t3:424_1": "Mānassinoti ettha mānaṁ sayanti nissayantīti mānassinoti dassento āha “mānassayino”ti.",
  "tika-vin12t3:425_0": "332.Yassantarato na santi kopāti ettha antarasaddo cittavācako,",
  "tika-vin12t3:425_1": "topaccayo ca sattamyatthavācakoti dassento āha “yassa citte”ti.",
  "tika-vin12t3:425_2": "Kasmā kopā na santīti āha “tatiyamaggena samūhatattā”ti.",
  "tika-vin12t3:425_3": "Anāgāmimaggena dosassa samūhatattā yassa khīṇāsavassa citte kopā na santīti adhippāyo.",
  "tika-vin12t3:425_4": "Iti bhavābhavatañca vītivattoti ettha atthaṁ dassento āha “yasmā panā”tiādi.",
  "tika-vin12t3:425_5": "Tattha yasmā pana vuccati,",
  "tika-vin12t3:425_6": "tasmā evamattho daṭṭhabboti yojanā.",
  "tika-vin12t3:425_7": "Vibhavoti pāpaṁ vuccatīti sambandho.",
  "tika-vin12t3:425_8": "Nanu pāḷiyaṁ “vibhavo”ti natthi,",
  "tika-vin12t3:425_9": "“abhavo”ti eva atthi,",
  "tika-vin12t3:425_10": "atha kasmā “vibhavoti abhavo”ti vuttanti āha “vibhavoti ca abhavoti ca atthato ekamevā”ti.",
  "tika-vin12t3:425_11": "Iminā saddatoyeva nānanti dasseti.",
  "tika-vin12t3:425_12": "Yā esā bhavābhavatā vuccatīti sambandho.",
  "tika-vin12t3:425_13": "“Anekappakārā”ti iminā itisaddassa pakāratthaṁ dasseti.",
  "tika-vin12t3:425_14": "Catūhipi maggehi vītivattoti sambandho.",
  "tika-vin12t3:425_15": "Tassāti khīṇāsavassa.",
  "tika-vin12t3:426_0": "333.Ahimekhalikāti mekhalā viya mekhalikā,",
  "tika-vin12t3:426_1": "ahimeva mekhalikā ahimekhalikā.",
  "tika-vin12t3:426_2": "Tamevatthaṁ dassento āha “ahiṁ kaṭiyaṁ bandhitvā”ti.",
  "tika-vin12t3:427_0": "334.Sammannatīti ettha “sammānetī”ti curādigaṇikadhātuvasena vattabbe divādigaṇikadhātuvasena vuttanti dassento āha “sammānetī”ti.",
  "tika-vin12t3:427_1": "Acinteyyo hi pāḷinayo.",
  "tika-vin12t3:427_2": "Sammānetīti sammānaṁ karoti.",
  "tika-vin12t3:427_3": "Yanti kammaṁ.",
  "tika-vin12t3:427_4": "Soti satthā.",
  "tika-vin12t3:427_5": "Iminā yaṁ tumoti ettha tumoti ruḷhīsaddo idha “so”ti sabbanāmasaddena sadisatthoti dasseti.",
  "tika-vin12t3:428_0": "Pakāsanīyakammādikathā",
  "tika-vin12t3:429_0": "336.",
  "tika-vin12t3:429_1": "“Kheḷasadisā”ti iminā micchājīvena uppannapaccayānaṁ sadisūpacārena kheḷabhāvaṁ dasseti.",
  "tika-vin12t3:429_2": "Tasmā kheḷā viyāti kheḷo,",
  "tika-vin12t3:429_3": "micchājīvapaccayā,",
  "tika-vin12t3:429_4": "kheḷe asati bhakkhati ajjhoharatīti kheḷāsakoti vacanattho kātabbo.",
  "tika-vin12t3:429_5": "Etarahi pāḷiyaṁ,",
  "tika-vin12t3:429_6": "aṭṭhakathāyañca “kheḷāpakassā”ti oṭṭhajena paṭhamakkharena pāṭho atthi.",
  "tika-vin12t3:430_0": "340.Patthaddhenāti ettha bhūso thaddho patthaddho,",
  "tika-vin12t3:430_1": "bāḷhathaddhoti attho.",
  "tika-vin12t3:430_2": "Tena vuttaṁ “niccalenā”ti.",
  "tika-vin12t3:430_3": "Potthakarūpasadisenāti ettha potthakarūpaṁ nāma vatthadantādimayaṁ,",
  "tika-vin12t3:430_4": "tena sadiso potthakarūpasadiso, tena.",
  "tika-vin12t3:431_0": "342.Rājañātakānāmāti ettha raññā jāniyanti “amhākaṁ garū”ti rājañātā,",
  "tika-vin12t3:431_1": "teyeva rājañātakāti attho daṭṭhabbo.",
  "tika-vin12t3:431_2": "Tadatthaṁ adhippāyena dassento āha “rājā amhe jānātī”tiādi.",
  "tika-vin12t3:431_3": "Pahaṭṭhakaṇṇavāloti pahaṭṭho kaṇṇo ca vālo ca etassāti pahaṭṭhakaṇṇavālo.",
  "tika-vin12t3:431_4": "Bandhaniccaleti rajjuvallīhi bandho viya niccale,",
  "tika-vin12t3:431_5": "pahaṭṭhakaṇṇavāleti sambandho.",
  "tika-vin12t3:431_6": "“Katvā”ti iminā “abhidhāvī”ti pade kiriyāvisesanabhāvaṁ dasseti.",
  "tika-vin12t3:432_0": "Dukkhañhi kuñjara nāgamāsadoti ettha kuñjarasaddassa āmantanapadabhāvaṁ āvikaronto āha “bho kuñjarā”ti.",
  "tika-vin12t3:432_1": "Nāgasaddassa ahināgahatthināgesu pavattanato vuttaṁ “buddhanāga”nti.",
  "tika-vin12t3:432_2": "Āsadoti padassa ākodhena sadanaṁ upagamanaṁ āsadoti dassento āha “vadhakacittena upagamanaṁ nāmā”ti.",
  "tika-vin12t3:432_3": "Dukkhanti etarahi ca āyatiñca dukkhakāraṇaṁ.",
  "tika-vin12t3:432_4": "Dukkhaṁ hīti hisaddo padapūraṇamattaṁ,",
  "tika-vin12t3:432_5": "atha vā dukkhamevāti attho.",
  "tika-vin12t3:432_6": "“Buddhanāgaṁ ghātakassā”ti iminā nāgaṁ hanatīti nāgahatoti vacanatthaṁ dasseti.",
  "tika-vin12t3:433_0": "Paṭikuṭiyova osakkīti ettha tathāgatassa paṭimukhaṁ kuṭena gamanametassāti paṭikuṭiyo,",
  "tika-vin12t3:433_1": "paṭikuṭiyo eva hutvā osakkīti dassento āha “tathāgatābhimukhoyeva piṭṭhimehi pādehi osakkī”ti.",
  "tika-vin12t3:433_2": "“Na jānātī”ti iminā lakkha dassanaṅkesūti dhātupāṭhesu (pāṇinī 1539 saddanītidhātumālāyaṁ 18 dakārantadhātu)",
  "tika-vin12t3:433_3": "vuttesu atthesu idha dassanatthoti dasseti.",
  "tika-vin12t3:433_4": "Na lakkhitabboti aññehi sappurisehi na lakkhitabboti attho.",
  "tika-vin12t3:433_5": "Ettha ṇyapaccayo kattukammesu hoti,",
  "tika-vin12t3:433_6": "yakārassa kakāraṁ katvā alakkhikoti vuttaṁ.",
  "tika-vin12t3:434_0": "343.",
  "tika-vin12t3:434_1": "“Bhuñjitabbabhojana”nti iminā tikabhojananti ettha yupaccayassa kammatthabhāvaṁ dasseti.",
  "tika-vin12t3:434_2": "Tanti tikabhojanaṁ.",
  "tika-vin12t3:434_3": "Yathādhammoti “gaṇabhojane pācittiya”nti vuttāya mātikāvibhaṅgapāḷiyā anurūpaṁ.",
  "tika-vin12t3:434_4": "Pañcavatthuyācanakathāti pañca vatthūni yācanassa kathā.",
  "tika-vin12t3:434_5": "Āyukappanti avīcimahāniraye āyukappaṁ sandhāya vuttaṁ.",
  "tika-vin12t3:434_6": "Avīcimahāniraye āyukappo nāma eko antarakappoti jinālaṅkāraṭīkādīsu vutto.",
  "tika-vin12t3:434_7": "“Eko asaṅkhyeyyakappo”ti sammohavinodanādīsu vutto.",
  "tika-vin12t3:434_8": "Seṭṭhaṁ puññanti mahantaṁ puññaṁ.",
  "tika-vin12t3:434_9": "Iminā brahaṁ puññanti brahasaddo mahantatthoti dasseti.",
  "tika-vin12t3:434_10": "Braha vuddhiyanti dhātupāṭhesu (pāṇinī 735;",
  "tika-vin12t3:434_11": "saddanītidhātumālāyaṁ 16 hakārantadhātu) vuttattā brahasaddo mahantavācako hoti.",
  "tika-vin12t3:434_12": "Brahadhātuto apaccayaṁ katvā “brahā”tipi,",
  "tika-vin12t3:434_13": "mapaccayaṁ katvā “brahmā”tipi pāṭho atthi.",
  "tika-vin12t3:434_14": "Āyukappamevāti saggesu āyukappameva.",
  "tika-vin12t3:435_0": "Saṅghabhedakathā",
  "tika-vin12t3:436_0": "344.Soti devadatto,",
  "tika-vin12t3:436_1": "gato kirāti sambandho.",
  "tika-vin12t3:436_2": "Tatthevāti vihārasīmāyameva.",
  "tika-vin12t3:436_3": "Āveṇikanti bhikkhusaṅghato āveṇikaṁ.",
  "tika-vin12t3:437_0": "345.Āgilāyatīti ettha ātyūpasaggo abhibhavanattho,",
  "tika-vin12t3:437_1": "giledhātu bādhanatthoti āha “vedanābhibhūtā bādhatī”ti.",
  "tika-vin12t3:437_2": "Tanti piṭṭhiṁ.",
  "tika-vin12t3:437_3": "Parassa cittaṁ ādisitvā desayati etāyāti ādesanā,",
  "tika-vin12t3:437_4": "sā eva pāṭihāriyaṁ ādesanāpāṭihāriyaṁ.",
  "tika-vin12t3:437_5": "Anusāsati etāyāti anusāsanī,",
  "tika-vin12t3:437_6": "imamevatthaṁ dassento āha “evampi te”tiādi.",
  "tika-vin12t3:438_0": "346.Mamānukrubbanti ettha anutyūpasaggo anukiriyattho karadhātu antapaccayo gacchantādigaṇoti dassento āha “mamānukiriyaṁ kurumāno”ti.",
  "tika-vin12t3:438_1": "“Dukkhito”ti iminā kapaṇoti ettha kapadhātu hiṁsanatthoti dasseti.",
  "tika-vin12t3:438_2": "Mahāvarāhassāti varāhasaddassa sūkaratthaṁ paṭikkhipanto āha “mahānāgassā”ti.",
  "tika-vin12t3:438_3": "“Pathavi”nti iminā mahiṁ vikubbatoti ettha mahīsaddassa evaṁnāmakaṁ mahānadiṁ paṭikkhipati.",
  "tika-vin12t3:438_4": "“Padālentassā”ti iminā karadhātuyā vityūpasaggavasena padālanatthaṁ dasseti.",
  "tika-vin12t3:438_5": "Bhisaṁghasamānassāti ettha mānasaddo katvatthoti āha “bhisaṁ ghasantassā”ti.",
  "tika-vin12t3:438_6": "Ghasantassāti bhakkhantassa.",
  "tika-vin12t3:438_7": "Nadīnāmakaṁ taṁ pokkharaṇinti yojanā.",
  "tika-vin12t3:438_8": "Iminā nadīsu jaggatoti ettha nadī nāma pokkharaṇīti dasseti.",
  "tika-vin12t3:438_9": "Jaggatoti hatthiyūthaṁ pālentassa.",
  "tika-vin12t3:439_0": "347.",
  "tika-vin12t3:439_1": "“Sutāti sotā”ti iminā pāḷiyā dvidhābhāvaṁ dasseti.",
  "tika-vin12t3:439_2": "“Nissandeho”ti iminā asandiddhoti ettha dihadhātuṁ dasseti,",
  "tika-vin12t3:439_3": "disadhātuṁ nivatteti.",
  "tika-vin12t3:440_0": "350.Buddhasahassenapīti pisaddo garahattho, pageva ekena buddhenāti dasseti.",
  "tika-vin12t3:441_0": "“Satto”ti iminā kocisaddassa padhānapadaṁ dasseti.",
  "tika-vin12t3:441_1": "Aṭṭhāti ākhyātapadassa atthaṁ dassento āha “ṭhito”ti.",
  "tika-vin12t3:441_2": "Devadattoti me sutanti ettha “me”ti padaṁ bhagavantaṁ sandhāya vuttanti āha “bhagavatā”ti.",
  "tika-vin12t3:441_3": "Tadevāti sutameva.",
  "tika-vin12t3:441_4": "Idanti “devadattoti me suta”nti vacanaṁ.",
  "tika-vin12t3:441_5": "Anucinātīti anuvaḍḍheti.",
  "tika-vin12t3:441_6": "“Patvā”ti iminā āsajjananti ettha sadadhātuyā gatyatthaṁ,",
  "tika-vin12t3:441_7": "kiriyāvisesanañca dasseti.",
  "tika-vin12t3:441_8": "Avīcinirayaṁ pattoti ettha idāni na devadatto avīcinirayaṁ patto hoti,",
  "tika-vin12t3:441_9": "āyatiṁ pana avīciniraye avassambhāviyattā “avīcinirayaṁ patto”ti vuttanti āha “āsaṁsāyaṁ atītavacana”nti.",
  "tika-vin12t3:441_10": "Āsaṁsāyanti avassambhāviyatthe.",
  "tika-vin12t3:441_11": "Bhesmā hi udadhī mahāti ettha bhesmāsaddo bhayānakapariyāyoti āha “bhayānako”ti.",
  "tika-vin12t3:442_0": "Upālipañhākathā",
  "tika-vin12t3:443_0": "351.Ekatoti ettha topaccayassa sattamyatthe pavattabhāvaṁ dassento āha “dhammavādīpakkhe”ti.",
  "tika-vin12t3:443_1": "“Anunayanto”ti iminā anussāvetīti ettha anusaddassa atthaṁ dasseti.",
  "tika-vin12t3:443_2": "Anunayantoti punappunaṁ nayanto.",
  "tika-vin12t3:443_3": "Sāvanākāraṁ dassento āha “na tumhākaṁyevā”tiādi.",
  "tika-vin12t3:443_4": "Ayaṁ adhammo vā ayaṁ avinayo vā idaṁ asatthusāsanaṁ vā yadi bhaveyyāti yojanā.",
  "tika-vin12t3:443_5": "“Bodhetī”ti iminā sāvetīti ettha sudhātuyā atthaṁ dasseti.",
  "tika-vin12t3:443_6": "“Anussāvetvā”ti iminā “anussāveti,",
  "tika-vin12t3:443_7": "salākaṁ gāhetī”ti ettha anussāvanakiriyā pubbabhāge pavattā,",
  "tika-vin12t3:443_8": "salākaggāhakiriyā pacchābhāgeti dasseti.",
  "tika-vin12t3:444_0": "Ettāvatāti ettakena anussāvanasalākaggāhamattena.",
  "tika-vin12t3:444_1": "Na pana saṅgho bhinno hoti,",
  "tika-vin12t3:444_2": "anussāvetvā salākaṁ gāhetvā āveṇikaṁ saṅghakamme kateyeva saṅgho bhinno hotīti adhippāyo.",
  "tika-vin12t3:445_0": "Ettha ṭhatvā kassaci codakassa anuyogo siyāti yojanā.",
  "tika-vin12t3:445_1": "Kinti siyāti āha “evaṁ devadatto”tiādi.",
  "tika-vin12t3:445_2": "Tattha evanti pakatatte saṅghe bhinde satīti attho.",
  "tika-vin12t3:445_3": "Kathanti kenākārena.",
  "tika-vin12t3:445_4": "Puna kathanti kasmā kāraṇā.",
  "tika-vin12t3:445_5": "Raññoti ajātasatturañño,",
  "tika-vin12t3:445_6": "kāritakammaṁ.",
  "tika-vin12t3:445_7": "“Ghātāpitattā”ti bimbisārarājānaṁ ghātāpitattā.",
  "tika-vin12t3:445_8": "Tatthāti “bhikkhu kho upālī”tiādivacane,",
  "tika-vin12t3:445_9": "ṭhatvā parihāraṁ vadāmāti yojanā.",
  "tika-vin12t3:445_10": "Viraddhattāti virādhitattā.",
  "tika-vin12t3:445_11": "Tamatthaṁ vitthārento āha “tena hī”tiādi.",
  "tika-vin12t3:445_12": "Tattha tena hīti uyyojanatthe nipāto.",
  "tika-vin12t3:445_13": "Evañhīti evameva.",
  "tika-vin12t3:445_14": "Tassāti devadattassa.",
  "tika-vin12t3:445_15": "Kumāro panāti ajātasattukumāro pana,",
  "tika-vin12t3:445_16": "katamatteyeva na vuttāti sambandho.",
  "tika-vin12t3:445_17": "Tassāti devadattassa.",
  "tika-vin12t3:445_18": "Tasmāti yasmā saṅghabhedato pubbe ruhituppādakammaṁ karontassāpi pacchā abhabbabhāvo ropito, tasmā.",
  "tika-vin12t3:446_0": "Bhedakaravatthūsu evaṁ vinicchayo veditabboti yojanā.",
  "tika-vin12t3:446_1": "Dhammādhammādīnaṁ suttantavinayapariyāyena visesaṁ dassento āha “suttantapariyāyenā”tiādi.",
  "tika-vin12t3:446_2": "Tattha suttantapariyāyenāti suttantadesanāya,",
  "tika-vin12t3:446_3": "suttantadesanānayatoti vuttaṁ hoti.",
  "tika-vin12t3:446_4": "Tathāti tato aññathā.",
  "tika-vin12t3:447_0": "Tatthāti dvīsu dhammādhammesu.",
  "tika-vin12t3:447_1": "Evaṁ amhākanti evaṁ kariyamāne amhākaṁ.",
  "tika-vin12t3:447_2": "Evaṁ suttantapariyāyena dhammādhammānaṁ visesaṁ dassetvā idāni vinayapariyāyena tesaṁ taṁ dassento āha “vinayapariyāyena panā”tiādi.",
  "tika-vin12t3:447_3": "Bhūtena vatthunā kātabbanti sambandho.",
  "tika-vin12t3:447_4": "Evaṁ “abhūtena vatthunā”ti etthāpi.",
  "tika-vin12t3:448_0": "Evaṁ dvinnaṁ pariyāyānaṁ vasena dhammādhammadukassa visesaṁ dassetvā idāni vinayāvinayadukassa visesaṁ dassento āha “suttantapariyāyenā”tiādi.",
  "tika-vin12t3:448_1": "Tattha suttantanayena rāgādayo vinetīti vinayo,",
  "tika-vin12t3:448_2": "vinayanayena kāyaṁ vācaṁ vinetīti vinayoti vacanattho kātabbo.",
  "tika-vin12t3:449_0": "Evaṁ dvinnaṁ pariyāyānaṁ vasena vinayāvinayadukassa visesaṁ dassetvā idāni bhāsitābhāsitadukassa visesaṁ",
  "tika-vin12t3:449_1": "dassento āha “suttantapariyāyena cattāro satipaṭṭhānā”tiādi.",
  "tika-vin12t3:449_2": "Tattha “aṭṭhaṅgiko maggo”ti idaṁ vacanaṁ tathāgatena bhāsitaṁ lapitanti yojanā.",
  "tika-vin12t3:450_0": "Evaṁ dvinnaṁ pariyāyānaṁ vasena bhāsitābhāsitadukassa visesaṁ dassetvā idāni āciṇṇānāciṇṇadukassa visesaṁ",
  "tika-vin12t3:450_1": "dassento āha “suttantapariyāyena devasika”ntiādi.",
  "tika-vin12t3:450_2": "Tattha “devasika”nti padaṁ “samāpajjanaṁ,",
  "tika-vin12t3:450_3": "volokana”nti tīsuyeva padesu yojetabbaṁ.",
  "tika-vin12t3:450_4": "Aṭṭhuppattivasenāti kāraṇuppattivasena.",
  "tika-vin12t3:450_5": "Kāraṇañhi arati phalaṁ etasmāti atthoti vuccati,",
  "tika-vin12t3:450_6": "atthassa uppatti atthuppatti,",
  "tika-vin12t3:450_7": "sāyeva aṭṭhuppatti tthakārassa ṭṭhakāraṁ katvā,",
  "tika-vin12t3:450_8": "aṭṭhuppattiyā vaso aṭṭhuppattivaso, tena.",
  "tika-vin12t3:450_9": "Idaṁ padaṁ “suttantadesanā jātakakathā”ti dvīhipi padehi yojetabbaṁ.",
  "tika-vin12t3:450_10": "Idanti phalasamāpattisamāpajjanādi.",
  "tika-vin12t3:450_11": "Āciṇṇanti ā bandhitaṁ,",
  "tika-vin12t3:450_12": "punappunaṁ vā upacitaṁ vaḍḍhitaṁ,",
  "tika-vin12t3:450_13": "paguṇaṁ vā.",
  "tika-vin12t3:450_14": "Cāriyapakkamananti cāriyatthaṁ pakkamanaṁ.",
  "tika-vin12t3:451_0": "Evaṁ dvinnaṁ pariyāyānaṁ vasena āciṇṇānāciṇṇadukassa visesaṁ dassetvā idāni paññattadukassa visesaṁ dassento",
  "tika-vin12t3:451_1": "āha “suttantapariyāyena cattāro satipaṭṭhānā”tiādi.",
  "tika-vin12t3:451_2": "Taṁ bhāsitābhāsitadukasadisameva.",
  "tika-vin12t3:451_3": "Evaṁ dvinnaṁ suttantavinayapariyāyānaṁ vasena pañcannaṁ dukānaṁ viseso dassito.",
  "tika-vin12t3:452_0": "Āpattānāpattiduke “na mocanādhippāyassā”ti pāṭhassa anantare pacchimavākye ṭhito ādisaddo ānetabbo.",
  "tika-vin12t3:452_1": "Iti ādinā nayenāti hi attho.",
  "tika-vin12t3:452_2": "Tattha tatthāti tasmiṁ tasmiṁ sikkhāpade.",
  "tika-vin12t3:452_3": "Idaṁ padaṁ pacchimavākyepi anuvattetabbaṁ.",
  "tika-vin12t3:453_0": "Lahukagarukaduke pañcāpattikkhandhāti thullaccayapācittiyapāṭidesanīyadukkaṭadubbhāsitavasena pañca āpattirāsayo.",
  "tika-vin12t3:453_1": "Dve āpattikkhandhāti pārājikasaṅghādisesavasena dve āpattirāsayo.",
  "tika-vin12t3:454_0": "Sāvasesānāvasesaduke cha āpattikkhandhāti pārājikāpattito avasesā cha āpattirāsayo.",
  "tika-vin12t3:455_0": "Duṭṭhullāduṭṭhulladuke lahukagarukadukasadisameva.",
  "tika-vin12t3:455_1": "Ayaṁ pana viseso –",
  "tika-vin12t3:455_2": "garukāpatti duṭṭhullā nāma,",
  "tika-vin12t3:455_3": "lahukāpatti aduṭṭhullā nāmāti evaṁ vinayapariyāyavaseneva catunnaṁ dukānaṁ viseso dassito.",
  "tika-vin12t3:456_0": "Etthāti “adhammaṁ dhammoti dīpentī”tiādivacane.",
  "tika-vin12t3:456_1": "Catunnaṁ saṅghakammānanti apalokanādivasena catunnaṁ saṅghakammānaṁ.",
  "tika-vin12t3:456_2": "Karontehi hetubhūtehi,",
  "tika-vin12t3:456_3": "hetvatthe cetaṁ karaṇavacanaṁ.",
  "tika-vin12t3:457_0": "Tatthāti “te imehī”tiādivacane.",
  "tika-vin12t3:457_1": "Apakassantīti ettha kasadhātussa gatyatthaṁ dassento āha “parisaṁ ākaḍḍhantī”ti.",
  "tika-vin12t3:457_2": "Vijaṭentīti vijaṭaṁ karonti,",
  "tika-vin12t3:457_3": "visuṁ karontīti attho.",
  "tika-vin12t3:457_4": "Ekamantaṁ ussādentīti ekasmiṁ ante ussadaṁ karonti.",
  "tika-vin12t3:457_5": "Avapakassantīti ettha dvinnaṁ upasaggānaṁ vasena ativiyattho daṭṭhabboti āha “ati viya ākaḍḍhantī”ti.",
  "tika-vin12t3:457_6": "Ativiyatthaṁ āvikaronto āha “yathā visaṁsaṭṭhāva honti,",
  "tika-vin12t3:457_7": "evaṁ karontī”ti.",
  "tika-vin12t3:457_8": "Yathāti yenākārena kariyamāneti sambandho.",
  "tika-vin12t3:457_9": "“Visu”nti iminā āveṇisaddo “visu”ntiatthavācako anipphannapāṭipadikoti dasseti.",
  "tika-vin12t3:457_10": "Vatthūsūti bhedakaravatthūsu.",
  "tika-vin12t3:457_11": "Imaṁ gaṇhathāti imaṁ vādaṁ gaṇhatha.",
  "tika-vin12t3:457_12": "Visunti āveṇiṁ.",
  "tika-vin12t3:457_13": "Imasmiṁ khandhake vuttavacanaṁ parivārapāḷiyā saṁsandento āha “parivāre panā”tiādi.",
  "tika-vin12t3:457_14": "Tattha pañcahi ākārehīti “kammena uddesena voharanto anussāvanena salākaggāhenā”ti evaṁ pañcahi kāraṇehi.",
  "tika-vin12t3:457_15": "Tassāti parivāre vuttavacanassa.",
  "tika-vin12t3:457_16": "Idhāti imasmiṁ saṅghabhedakakkhandhake,",
  "tika-vin12t3:457_17": "vuttena iminā saṅghabhedalakkhaṇenāti yojanā.",
  "tika-vin12t3:457_18": "“Atthato nānākaraṇaṁ natthī”ti iminā saddato nānākaraṇaṁ atthīti dīpeti.",
  "tika-vin12t3:457_19": "Assāti saṅghabhedalakkhaṇassa.",
  "tika-vin12t3:457_20": "Taṁ pana nānākaraṇābhāvanti yojanā.",
  "tika-vin12t3:457_21": "Tatthevāti parivāre eva.",
  "tika-vin12t3:457_22": "Sabbatthāti sabbasmiṁ saṅghabhedakakkhandhake.",
  "tika-vin12t3:458_0": "Iti saṅghabhedakakkhandhakavaṇṇanāya yojanā samattā.",
  "tika-vin12t3:459_0": "8. Vattakkhandhakaṁ",
  "tika-vin12t3:460_0": "1. Āgantukavattakathā",
  "tika-vin12t3:461_0": "357.",
  "tika-vin12t3:461_1": "Vattakkhandhake ārāmanti upacārasīmaṁ sandhāya vuttanti āha “upacārasīmasamīpa”nti.",
  "tika-vin12t3:461_2": "“Gahetvā”ti padassa “upāhanā”ti kammaṁ pākaṭaṁ,",
  "tika-vin12t3:461_3": "karaṇaṁ pana apākaṭaṁ.",
  "tika-vin12t3:461_4": "Tasmā karaṇaṁ dassento āha “upāhanadaṇḍakena gahetvā”ti.",
  "tika-vin12t3:461_5": "Iminā “hatthenā”ti karaṇaṁ nivatteti.",
  "tika-vin12t3:461_6": "Paṭikkamantīti ettha pavisantīti ca apakkamantīti ca atthaṁ paṭikkhipanto āha “sannipatantī”ti.",
  "tika-vin12t3:461_7": "Upāhanā…pe…",
  "tika-vin12t3:461_8": "pucchitabbāti ettha “pucchitabbā”ti padassa saha kammena pucchitabbākāraṁ dassento āha “katarasmiṁ ṭhāne”tiādi.",
  "tika-vin12t3:461_9": "Tattha “katarasmiṁ…pe…",
  "tika-vin12t3:461_10": "coḷaka”nti iminā pucchitabbākāraṁ dasseti.",
  "tika-vin12t3:461_11": "“Āvāsikā bhikkhū”ti iminā kammaṁ dasseti.",
  "tika-vin12t3:461_12": "“Pattharitabba”nti iminā vissajjetabbanti ettha sajadhātuyā cajanatthaṁ paṭikkhipati.",
  "tika-vin12t3:461_13": "Gocaro pucchitabboti ettha gocarasaddo bhikkhācārasaddena atthato ekanti dassento āha “bhikkhācāro pucchitabbo”ti.",
  "tika-vin12t3:461_14": "Bhikkhāya caranti etthāti bhikkhācāro,",
  "tika-vin12t3:461_15": "gocaragāmo.",
  "tika-vin12t3:461_16": "Yatthāti yasmiṁ gāme.",
  "tika-vin12t3:461_17": "“Ki”ntiādinā pānīyaṁ pucchitabbantiādīsu pucchitabbākāraṁ dasseti.",
  "tika-vin12t3:461_18": "Kaṁ kālanti kasmiṁ kāle.",
  "tika-vin12t3:462_0": "Bahi nikkhamantassāti vihārato bahi nikkhamantassa.",
  "tika-vin12t3:462_1": "Nilloketabboti oloketabbo.",
  "tika-vin12t3:462_2": "“Yadi sakkotī”ti iminā sace ussahatīti ettha sacesaddo yadipariyāyo,",
  "tika-vin12t3:462_3": "ussahatisaddo sakkoti pariyāyoti dasseti.",
  "tika-vin12t3:462_4": "Sakkontassa vihārasodhanavatteti sambandho.",
  "tika-vin12t3:463_0": "2. Āvāsikavattakathā",
  "tika-vin12t3:464_0": "359.",
  "tika-vin12t3:464_1": "Āvāsikavatte evaṁ vinicchayo veditabboti yojanā.",
  "tika-vin12t3:464_2": "Sabbaṁ kātabbanti sambandho.",
  "tika-vin12t3:464_3": "Tassāti vuḍḍhatarassa āgantukassa.",
  "tika-vin12t3:464_4": "“Paṇḍito”tiādinā sace bālo “sammajjāhi tāva cetiyaṅgaṇa”nti na vadati,",
  "tika-vin12t3:464_5": "sammajjaniṁ nikkhipitvā tassa vattameva kātabbanti dasseti.",
  "tika-vin12t3:464_6": "Bhesajjameva kātabbanti sahāvadhāraṇena vuttattā bālo “karohi tāva bhesajja”nti avadantopi bhesajjameva kātabbaṁ.",
  "tika-vin12t3:464_7": "“Paṇḍito hī”tiādinā pana āgantukassa vattabbabhāvamattameva dasseti.",
  "tika-vin12t3:464_8": "Pāḷimuttakavattaṁ dassento āha “apicā”tiādi.",
  "tika-vin12t3:464_9": "Bījanenāti bījaniyā.",
  "tika-vin12t3:464_10": "“Bījana”nti hi napuṁsakaliṅgo,",
  "tika-vin12t3:464_11": "“bījanī”ti itthiliṅgo.",
  "tika-vin12t3:464_12": "“Bījitabbo”ti ca “bījitabba”nti ca iminā aṭṭhakathāvacanena bījiyati anenāti bījanaṁ,",
  "tika-vin12t3:464_13": "bījiyati etāyāti bījanīti vacanattho kātabbo.",
  "tika-vin12t3:464_14": "Assāti vuḍḍhataraāgantukassa.",
  "tika-vin12t3:464_15": "Makkhetabbāti añjetabbā.",
  "tika-vin12t3:464_16": "Hīti saccaṁ.",
  "tika-vin12t3:464_17": "Etthāti upāhanapuñchane.",
  "tika-vin12t3:464_18": "Katthāti kasmiṁ vihāre.",
  "tika-vin12t3:464_19": "Pucchitena āvāsikenāti sambandho.",
  "tika-vin12t3:465_0": "“Attano santikaṁ…pe…",
  "tika-vin12t3:465_1": "na labhatī”ti iminā attānaṁ sandhāya anāgacchantopi attano santikaṁ sampattassa āgantukassa vattaṁ akātuṁ na labhatīti dasseti.",
  "tika-vin12t3:466_0": "3. Gamikavattakathā",
  "tika-vin12t3:467_0": "360.",
  "tika-vin12t3:467_1": "Gamikavatte evaṁ vinicchayo veditabboti yojanā.",
  "tika-vin12t3:467_2": "Tatthāti senāsanakkhandhake.",
  "tika-vin12t3:467_3": "Taṁ sabbaṁ paṭisāmetvāti sambandho.",
  "tika-vin12t3:467_4": "Yattha yesu pāsāṇapiṭṭhipāsāṇatthambhesu upacikā nārohanti,",
  "tika-vin12t3:467_5": "tassaṁ pāsāṇapiṭṭhiyaṁ vā tesu pāsāṇatthambhesu vā yaṁ katasenāsanaṁ atthi,",
  "tika-vin12t3:467_6": "taṁ anāpucchantassāpi anāpattīti yojanā.",
  "tika-vin12t3:467_7": "Catūsu pāsāṇesūtiādi vuttanti sambandho,",
  "tika-vin12t3:467_8": "upacikānaṁ uppattiṭṭhāne kateti sambandho.",
  "tika-vin12t3:467_9": "Ayanti ānisaṁso.",
  "tika-vin12t3:467_10": "Ovassakagehe pana ṭhapitānaṁ mañcapīṭhānanti sambandho.",
  "tika-vin12t3:468_0": "4. Anumodanavattakathā",
  "tika-vin12t3:469_0": "362.Iddhaṁ ahosīti ettha idhadhātuyā vaḍḍhanatthaṁ paṭikkhipanto āha “sampannaṁ ahosī”ti.",
  "tika-vin12t3:469_1": "Saṅghatthere nisinneti sambandho.",
  "tika-vin12t3:469_2": "Anuthere anumodanatthāya nisinneti yojanā.",
  "tika-vin12t3:469_3": "Saṅghattherena ajjhiṭṭhepīti sambandho.",
  "tika-vin12t3:469_4": "Anumodako vadatīti sambandho.",
  "tika-vin12t3:469_5": "Anu punappunaṁ,",
  "tika-vin12t3:469_6": "pacchā vā dāyake dhammakathāya modetīti anumodako.",
  "tika-vin12t3:469_7": "“Gacchathā”ti sace vadati anumodakoti yojanā.",
  "tika-vin12t3:469_8": "Tassāti anumodakassa.",
  "tika-vin12t3:469_9": "Manussā kārentīti sambandho.",
  "tika-vin12t3:469_10": "“Ekenā”ti padaṁ “kārentī”ti pade kāritakammaṁ.",
  "tika-vin12t3:469_11": "Tassāti kāritabhikkhussa.",
  "tika-vin12t3:469_12": "Anumodanatoti anumodanakāraṇā.",
  "tika-vin12t3:469_13": "Upanisinnakathāti upasamīpe nisinnānaṁ kathiyati etāyāti upanisinnakathā.",
  "tika-vin12t3:469_14": "Anumodanāyāti anumodanatthāya.",
  "tika-vin12t3:469_15": "Ajjhiṭṭhovāti sayaṁ ajjhiṭṭho eva.",
  "tika-vin12t3:469_16": "Etthāti anumodanavatthusmiṁ.",
  "tika-vin12t3:469_17": "“Sañjātavacco”ti iminā vacco sañjāto imassāti vaccitoti katvā sañjātatthe ita paccayoti dasseti.",
  "tika-vin12t3:470_0": "5. Bhattaggavattakathā",
  "tika-vin12t3:471_0": "364.Bhattaggavatteti bhattaṁ gaṇhanti etthāti bhattaggaṁ,",
  "tika-vin12t3:471_1": "parivisanaṭṭhānaṁ.",
  "tika-vin12t3:471_2": "Tasmiṁ kattabbaṁ vattaṁ bhattaggavattaṁ,",
  "tika-vin12t3:471_3": "tasmiṁ bhattaggavatte evaṁ vinicchayo veditabboti yojanā.",
  "tika-vin12t3:471_4": "Manussānaṁ parivisanaṭṭhānaṁ nāma yattha manussā saputtadārā āvasitvā bhikkhūbhojenti.",
  "tika-vin12t3:471_5": "“Atiallīyitvā”ti iminā anupakhajjāti ettha khadadhātussa hiṁsanaṁ nāma atiallīyananti dasseti.",
  "tika-vin12t3:471_6": "Āsanesu satīti āsanesu santesu.",
  "tika-vin12t3:471_7": "Nisīdantassa navakassāti sambandho.",
  "tika-vin12t3:471_8": "Āpajjatīti āpattiṁ āpajjati.",
  "tika-vin12t3:471_9": "Āpucchite ananujānanto thero āpajjatīti yojanā.",
  "tika-vin12t3:471_10": "Saṅghāṭinti pārutasaṅghāṭiṁ.",
  "tika-vin12t3:472_0": "Pattadhovanaudakanti bhuñjanatthāya pattānaṁ dhovanaudakaṁ. Gahetabbanti hatthena gahetabbaṁ.",
  "tika-vin12t3:473_0": "Yathā gaṇhiyamāneti yojanā.",
  "tika-vin12t3:473_1": "Mattāyāti pamāṇāya.",
  "tika-vin12t3:473_2": "Sabbiādīsu evāti evasaddo ajjhāharitabbo.",
  "tika-vin12t3:473_3": "Sabbiādīsūti sabbitelauttaribhaṅgesu,",
  "tika-vin12t3:473_4": "niddhāraṇe bhummaṁ.",
  "tika-vin12t3:473_5": "Yanti sabbiādikaṁ.",
  "tika-vin12t3:473_6": "Appahotīti sabbesaṁ bhikkhūnaṁ nappahoti.",
  "tika-vin12t3:473_7": "Tanti sabbiādikaṁ,",
  "tika-vin12t3:473_8": "sampādehīti sambandho.",
  "tika-vin12t3:473_9": "Tādisaṁ sabbiādikanti sambandho.",
  "tika-vin12t3:474_0": "Yaṁ bhattagganti yojanā.",
  "tika-vin12t3:474_1": "Hatthadhovanaudakanti bhuttāvīnaṁ hatthassa dhovanaudakaṁ.",
  "tika-vin12t3:474_2": "Antarāti bhojanassa majjhe.",
  "tika-vin12t3:474_3": "Pipāsitenāti pivituṁ icchantena.",
  "tika-vin12t3:474_4": "Galeti kaṇṭhe.",
  "tika-vin12t3:475_0": "Nivattantenāti ettha kasmā ṭhānā nivattantenāti āha “bhattaggato”ti.",
  "tika-vin12t3:475_1": "Kathaṁ kenākārena nivattitabbanti yojanā.",
  "tika-vin12t3:475_2": "Kasmā navakehi bhikkhūhi paṭhamataraṁ nivattitabbanti āha “sambādhesu hī”tiādi.",
  "tika-vin12t3:475_3": "Nikkhamanokāsoti paṭhamataraṁ nikkhantokāso.",
  "tika-vin12t3:475_4": "Paṭipāṭiyāti vuḍḍhapaṭipāṭiyā.",
  "tika-vin12t3:475_5": "Dhureti gehadvārassa samīpe.",
  "tika-vin12t3:475_6": "Dhurasaddo hi idha samīpavācako.",
  "tika-vin12t3:475_7": "Navakā antogehe ce nisinnā hontīti yojanā.",
  "tika-vin12t3:475_8": "Antarenāti bhikkhūnaṁ vivarena,",
  "tika-vin12t3:475_9": "majjhena vā.",
  "tika-vin12t3:475_10": "Viraḷāyāti tanukāya.",
  "tika-vin12t3:476_0": "6. Piṇḍacārikavattakathā",
  "tika-vin12t3:477_0": "366.",
  "tika-vin12t3:477_1": "Piṇḍacārikavatte evaṁ vinicchayo veditabboti yojanā.",
  "tika-vin12t3:477_2": "Kappāsaṁ vā gahetvāti sambandho.",
  "tika-vin12t3:477_3": "Yañcāti yañca kiñci vatthuṁ,",
  "tika-vin12t3:477_4": "gahetvāti sambandho.",
  "tika-vin12t3:477_5": "Karontī ṭhitā vāti karontī hutvā ṭhitā vā.",
  "tika-vin12t3:477_6": "Tanti kammaṁ.",
  "tika-vin12t3:477_7": "Na ca bhikkhādāyikāyāti itthiliṅgavasena vuttattā itthiyā eva mukhaṁ na ulloketabbanti atthaṁ paṭikkhipanto āha “itthī vā hotū”tiādi.",
  "tika-vin12t3:477_8": "“Bhikkhādānasamaye”ti iminā aññasmiṁ samaye olokentopi natthi dosoti dasseti.",
  "tika-vin12t3:477_9": "Ekasmiṁ kāle bhikkhāya dadamānāya sabbakālampi na oloketabbanti anicchitatthaṁ paṭikkhipati.",
  "tika-vin12t3:478_0": "7. Āraññikavattakathā",
  "tika-vin12t3:479_0": "368.",
  "tika-vin12t3:479_1": "Āraññikavatte evaṁ vinicchayo veditabboti yojanā.",
  "tika-vin12t3:479_2": "Senāsanā otaritabbanti ettha araññe rukkhamūlādīsu nisinnassa vihārābhāvato senāsanaṁ nāma vasanaṭṭhānaṁ",
  "tika-vin12t3:479_3": "sandhāya vuttanti āha “vasanaṭṭhānato nikkhamitabba”nti.",
  "tika-vin12t3:480_0": "Pattaṁ thavikāya pakkhipitvāti ettha kathaṁ patto thavikāya pakkhipitabboti āha “sace bahī”tiādi.",
  "tika-vin12t3:480_1": "Tattha patto pakkhipitabboti sambandho.",
  "tika-vin12t3:480_2": "Dhovitvā katvāti padesu “pattaṁ vodaka”nti vibhattipariṇāmaṁ katvā sambandhitabbaṁ.",
  "tika-vin12t3:480_3": "Tampīti veḷunāḷikampi.",
  "tika-vin12t3:480_4": "Samīpeti āraññakassa senāsanassa samīpe.",
  "tika-vin12t3:480_5": "Yathā ca āraññakassa araṇisahitaṁ icchitabbaṁ,",
  "tika-vin12t3:480_6": "evaṁ kantāraṁ paṭipannassāpi araṇisahitaṁ icchitabbanti yojanā.",
  "tika-vin12t3:480_7": "Gaṇavāsinoti gaṇena saha vāsino,",
  "tika-vin12t3:480_8": "āraññakassāti sambandho.",
  "tika-vin12t3:480_9": "Tenāti araṇisahitena.",
  "tika-vin12t3:480_10": "“Nakkhattāneva nakkhattapadānī”ti iminā assayujādinakkhattāneva (abhidhānappadīpikāyaṁ 58-",
  "tika-vin12t3:480_11": "60 gāthāsu) disābhāgajānanassa,",
  "tika-vin12t3:480_12": "ca samayajānanassa ca kāraṇattā nakkhattapadāni nāmāti dasseti.",
  "tika-vin12t3:481_0": "8. Senāsanavattakathā",
  "tika-vin12t3:482_0": "369.",
  "tika-vin12t3:482_1": "Senāsanavatte evaṁ vinicchayo veditabboti yojanā.",
  "tika-vin12t3:482_2": "Dvāraṁ nāmāti mahādvāraṁ.",
  "tika-vin12t3:482_3": "Mahāvaḷañjanti mahantehi janehi paribhuñjitabbaṁ.",
  "tika-vin12t3:482_4": "Tatthāti dvāre.",
  "tika-vin12t3:482_5": "Āpucchitvāvāti vuḍḍhaṁ āpucchitvāva,",
  "tika-vin12t3:482_6": "sabhāgassa vuḍḍhatarassāti sambandho.",
  "tika-vin12t3:482_7": "Vaṭṭatiyevāti yathāsukhaṁ viharituṁ vaṭṭatiyeva.",
  "tika-vin12t3:482_8": "Parivattitabbanti parimukhaṁ vattitabbaṁ.",
  "tika-vin12t3:483_0": "9. Jantāgharavattādikathā",
  "tika-vin12t3:484_0": "371. Jantāgharavatte evaṁ vinicchayo veditabboti yojanā. Bahijagatīti bahiālindo.",
  "tika-vin12t3:485_0": "373.",
  "tika-vin12t3:485_1": "Ācamanavatthusmiṁ evamattho veditabboti yojanā.",
  "tika-vin12t3:485_2": "Nīharitvāti udakaṁ nīharitvā.",
  "tika-vin12t3:485_3": "Ācamitabbanti dhovitabbaṁ.",
  "tika-vin12t3:485_4": "“Āpubbo camu dhovane”ti hi dhātupāṭhesu vuttaṁ.",
  "tika-vin12t3:485_5": "Idaṁ ativivaṭanti idaṁ ṭhānaṁ ativivaṭaṁ,",
  "tika-vin12t3:485_6": "na kenaci paṭicchannanti attho.",
  "tika-vin12t3:485_7": "Udakaṁ alabhantassevāti udakaṁ alabhanteyeva.",
  "tika-vin12t3:486_0": "374.",
  "tika-vin12t3:486_1": "Vaccakuṭivatte evaṁ vinicchayo veditabboti yojanā.",
  "tika-vin12t3:486_2": "Ayanti dantakaṭṭhaṁ khādato vaccakaraṇaṁ.",
  "tika-vin12t3:486_3": "Sabbatthevāti sabbasmiṁ eva ṭhāne.",
  "tika-vin12t3:486_4": "“Na pharusena kaṭṭhenā”ti ettha na kevalaṁ kharakaṭṭhameva,",
  "tika-vin12t3:486_5": "phālitakaṭṭhādayopi chaviavalekhanakaṭṭhā pharusāyeva nāmāti dassento āha “phālitakaṭṭhena vā”tiādi.",
  "tika-vin12t3:486_6": "Paviṭṭhassāti vaccakuṭiṁ paviṭṭhassa.",
  "tika-vin12t3:487_0": "Sabbasādhāraṇaṭṭhānanti sabbesaṁ bhikkhūnaṁ,",
  "tika-vin12t3:487_1": "sabbehi vā sādhāraṇaṁ vaccakuṭisaṅkhātaṁ ṭhānaṁ.",
  "tika-vin12t3:487_2": "Tatrāti tasmiṁ sabbasādhāraṇe ṭhāne.",
  "tika-vin12t3:487_3": "Nibaddhagamanatthāyāti attano nibaddhagamanatthāya kataṁ yaṁ ṭhānaṁ vā yaṁ puggalikaṭṭhānaṁ vā hotīti yojanā.",
  "tika-vin12t3:488_0": "Uhatāti ettha upubbo hadadhātūti dassento āha “uhaditā”ti.",
  "tika-vin12t3:488_1": "“Hada karīsossagge”ti dhātupāṭhesu (pāṇinī 977 dhātupāṭhe;",
  "tika-vin12t3:488_2": "saddanītidhātumālāyaṁ 15 dakārantadhātu) vuttattā vaccakūpato bahi karīsassa ossajjananti āha “bahi vaccamakkhitā”ti.",
  "tika-vin12t3:488_3": "Dhovitabbāti udakena dhovitabbā.",
  "tika-vin12t3:488_4": "Etampīti udakassa avijjamānampi.",
  "tika-vin12t3:488_5": "Sabbatthāti sabbasmiṁ vattakkhandhake.",
  "tika-vin12t3:489_0": "Iti vattakkhandhakavaṇṇanāya yojanā samattā.",
  "tika-vin12t3:490_0": "9. Pātimokkhaṭṭhapanakkhandhakaṁ",
  "tika-vin12t3:491_0": "1. Pātimokkhuddesayācanakathā",
  "tika-vin12t3:492_0": "383.",
  "tika-vin12t3:492_1": "Pātimokkhaṭṭhapanakkhandhake nandimukhiyā rattiyāti ettha nandiyati tusiyatīti nandi,",
  "tika-vin12t3:492_2": "ikārantoyaṁ napuṁsakaliṅgo.",
  "tika-vin12t3:492_3": "“Nandiseno nandivisālo”tiādīsu ikārantoyaṁ pulliṅgo hoti,",
  "tika-vin12t3:492_4": "idha pana mukhaṁ apekkhitvā ikāranto napuṁsakaliṅgo hoti.",
  "tika-vin12t3:492_5": "Aruṇuṭṭhitakāle odātadisāmukhatāya nandi mukhaṁ etissaṁ rattiyanti nandimukhī, ratti,",
  "tika-vin12t3:492_6": "tāya nandimukhiyā rattiyā,",
  "tika-vin12t3:492_7": "tena vuttaṁ “aruṇuṭṭhitakālepi hi nandīmukhā viya ratti khāyatī”ti.",
  "tika-vin12t3:492_8": "Antopūtinti ettha kāyassa anto kuṇapapūtinti atthaṁ paṭipakkhipanto āha “attacittasantāne”tiādi.",
  "tika-vin12t3:492_9": "“Kilesavassanavasenā”ti iminā udakavassanavasenāti atthaṁ paṭikkhipati.",
  "tika-vin12t3:492_10": "Avassutanti tintaṁ,",
  "tika-vin12t3:492_11": "kilinnanti attho.",
  "tika-vin12t3:492_12": "Kasambujātanti ettha kasambūti saṅkāro.",
  "tika-vin12t3:492_13": "So hi sammuñcaniyā kasiyamāne vilekhiyamāne sambati saddaṁ karotīti kasambu,",
  "tika-vin12t3:492_14": "taṁ viya jātanti kasambujātanti attho daṭṭhabbo.",
  "tika-vin12t3:492_15": "Aṭṭhakathāyaṁ pana adhippāyavasena “ākiliṭṭhajāta”nti vuttaṁ,",
  "tika-vin12t3:492_16": "ativiya kiliṭṭhajātanti attho.",
  "tika-vin12t3:492_17": "“Ākiṇṇadosatāya kiliṭṭhajāta”ntipi pāṭho.",
  "tika-vin12t3:492_18": "“Yāva bāhāgahaṇāpi nāmā”ti iminā pāṭhena dassetīti sambandho.",
  "tika-vin12t3:492_19": "Hīti padapūraṇamattaṁ.",
  "tika-vin12t3:492_20": "Tenāti moghapurisena.",
  "tika-vin12t3:492_21": "“Yāvā”ti nipātapayogattā “bāhāgahaṇāpī”ti ettha pañcamīvibhatti avadhiatthe hoti. Nāma-",
  "tika-vin12t3:492_22": "saddo garahatthajotako,",
  "tika-vin12t3:492_23": "tassa payogattā “āgamessatī”ti ettha atītatthe anāgatavacanaṁ (saddanītisuttamālāya 893 sutte).",
  "tika-vin12t3:492_24": "Āgamessati nāmāti yojanā.",
  "tika-vin12t3:492_25": "Āgamessatīti īsaṁ adhivāsessati.",
  "tika-vin12t3:492_26": "“Āto gamuīsamadhivāsane”ti hi dhātupāṭhesu (saddanītidhātumālāyaṁ 18 makārantadhātu) vuttaṁ.",
  "tika-vin12t3:493_0": "384.Na āyatakeneva papātoti ettha dīgheneva papātoti dassento āha “na paṭhamameva gambhīro”ti.",
  "tika-vin12t3:493_1": "Āyatasaddo hi dīghapariyāyo.",
  "tika-vin12t3:493_2": "“Na āyatakena gītassarena dhammo gāyitabbo”tiādīsu viya papāto dīghena tīrassa ādimhi na hotīti vuttaṁ hoti.",
  "tika-vin12t3:493_3": "Paṭhamamevāti tīrassa ādimhiyeva.",
  "tika-vin12t3:493_4": "“Anupubbena gambhīro”ti iminā “na paṭhamameva gambhīro”ti vacanassa adhippāyatthaṁ dasseti.",
  "tika-vin12t3:493_5": "Ṭhitadhammoti tīrassa antoyeva ṭhitasabhāvo.",
  "tika-vin12t3:493_6": "Velaṁ nātivattatīti ettha velāsaddassa tīramariyādatthesu pavattabhāvaṁ dassento āha “osakkanakandaraṁ mariyādavela”nti.",
  "tika-vin12t3:493_7": "Tattha “osakkanakandara”iti padena tīratthaṁ dasseti,",
  "tika-vin12t3:493_8": "“mariyāda” iti padena mariyādatthaṁ.",
  "tika-vin12t3:493_9": "Kena udakena daritabboti kandaro,",
  "tika-vin12t3:493_10": "udakena osakkano kandaro etthāti osakkanakandaraṁ, tīraṁ.",
  "tika-vin12t3:493_11": "Osakkanakandarabhūtañca mariyādabhūtañca velaṁ tīraṁ nātikkamatīti attho.",
  "tika-vin12t3:493_12": "Tīraṁ vāhetīti ettha vahadhātuyā pāpuṇanatthaṁ dassento āha “tīraṁ appetī”ti.",
  "tika-vin12t3:493_13": "Tattha appetīti pāpuṇāpeti.",
  "tika-vin12t3:493_14": "“Ussāretī”ti iminā pāḷiyaṁ “thalaṁ ussāretī”ti padena “tīraṁ vāhetī”ti padassa atthaṁ dassetīti attho dassito.",
  "tika-vin12t3:493_15": "Ussāretīti uddharitvā gamāpeti.",
  "tika-vin12t3:493_16": "Aññāpaṭivedhoti ettha ājānāti,",
  "tika-vin12t3:493_17": "ājānitthāti vā aññaṁ arahattamaggo vā arahattaphalaṁ vā,",
  "tika-vin12t3:493_18": "tassa paṭivijjhanaṁ aññāpaṭivedho,",
  "tika-vin12t3:493_19": "sukhuccāraṇatthaṁ majjhe dīgho,",
  "tika-vin12t3:493_20": "aññāpaṭivedho nāma arahattuppattiyeva hoti.",
  "tika-vin12t3:493_21": "Tena vuttaṁ “arahattuppattī”ti.",
  "tika-vin12t3:494_0": "385.Channamativassatīti udānapāḷiyā sandhāyabhāsitapāḷibhāvaṁ dassento āha “āpatti”ntiādi.",
  "tika-vin12t3:494_1": "Tattha idanti “channamativassatī”ti vacanaṁ vuttanti sambandho.",
  "tika-vin12t3:494_2": "Etanti navāpattiāpajjanaṁ sandhāyāti sambandho.",
  "tika-vin12t3:495_0": "4. Pātimokkhasavanārahakathā",
  "tika-vin12t3:496_0": "386.Purevā pacchā vāti ñattito pure vā pacchā vā.",
  "tika-vin12t3:496_1": "Khetteti pātimokkhaṭṭhapanassa khette.",
  "tika-vin12t3:496_2": "Khettaṁ dassento āha “tasmā”tiādi.",
  "tika-vin12t3:496_3": "Rekāraṁ bhaṇatīti chattiṁsatyakkharesu re-",
  "tika-vin12t3:496_4": "kāraṁ ñattiṭṭhapanako bhaṇati.",
  "tika-vin12t3:496_5": "Idanti pañcatiṁsatyakkharānaṁ uccāraṇaṭṭhānaṁ.",
  "tika-vin12t3:496_6": "Vutteti ñattiṭṭhapanakena vutte.",
  "tika-vin12t3:496_7": "“Suṇātu me”ti vacane anāraddheyevāti yojanā.",
  "tika-vin12t3:497_0": "5. Dhammikādhammikapātimokkhaṭṭhapanakathā",
  "tika-vin12t3:498_0": "387.Tena puggalenāti tena cuditakena puggalena.",
  "tika-vin12t3:498_1": "Sā vipattīti sīlavipattiādisaṅkhātā sā vipatti.",
  "tika-vin12t3:498_2": "Saññāamūlikavasenāti “katā” iti saññāya amūlikavasena.",
  "tika-vin12t3:498_3": "Katañcāti ekantena katañca.",
  "tika-vin12t3:498_4": "Akatañcāti ekantena akatañca.",
  "tika-vin12t3:499_0": "Kopetukāmatāya neva āgacchatīti sambandho.",
  "tika-vin12t3:499_1": "Tenāti anāgamanādikāraṇena.",
  "tika-vin12t3:499_2": "Āpajjatīti pātimokkhaṭṭhapanako āpajjati.",
  "tika-vin12t3:499_3": "Iccassāpīti iti evaṁ assa pātimokkhaṭṭhapanakassāpi.",
  "tika-vin12t3:499_4": "Paccādiyatīti pati ādiyati,",
  "tika-vin12t3:499_5": "“akataṁ kammaṁ,",
  "tika-vin12t3:499_6": "puna kātabbaṁ kamma”ntiādinā puna ādīyati,",
  "tika-vin12t3:499_7": "puna ārabhatīti attho.",
  "tika-vin12t3:500_0": "6. Dhammikapātimokkhaṭṭhapanakathā",
  "tika-vin12t3:501_0": "388.Maggapaṭipādanādīsūti maggasmiṁ paṭipādanādīsu.",
  "tika-vin12t3:501_1": "Ādisaddena theyyacittena avahārādayo saṅgaṇhāti.",
  "tika-vin12t3:501_2": "Ākārādisaññāti ākārasaññā liṅgasaññā nimittasaññā.",
  "tika-vin12t3:501_3": "Tanti parisaṅkaṁ sandhāyāti sambandho.",
  "tika-vin12t3:502_0": "7. Attādānaaṅgakathā",
  "tika-vin12t3:503_0": "398.Attādānaṁ ādātukāmenāti ettha kiṁ attādānanti āha “sāsanaṁ sodhetukāmo”tiādi.",
  "tika-vin12t3:503_1": "Iminā paraṁ codetuṁ attanā ādātabbaṁ adhikaraṇaṁ attādānanti vuccatīti dasseti.",
  "tika-vin12t3:503_2": "Akāloimaṁ attādānaṁ ādātunti ettha akālaṁ dassento āha “rājabhaya”ntiādi.",
  "tika-vin12t3:503_3": "Tattha vassārattoti vassakālo.",
  "tika-vin12t3:503_4": "So hi vasso ativiya rañjati ettha kāleti vassārattoti vuccati.",
  "tika-vin12t3:503_5": "Vassārattopi adhikaraṇavūpasamatthaṁ lajjiparisāya dūrato ānayanassa dukkarattā akālo nāma.",
  "tika-vin12t3:503_6": "Itīti ayaṁ rājabhayādikāloti attho.",
  "tika-vin12t3:503_7": "Viparītoti rājabhayādīnaṁ abhāvakālo.",
  "tika-vin12t3:504_0": "Abhūtaṁ idaṁ attādānanti ettha abhūtasaddo avijjamānapariyāyoti āha “asantamida”nti,",
  "tika-vin12t3:504_1": "idaṁ attādānaṁ avijjamānanti attho.",
  "tika-vin12t3:504_2": "Mayā gahitoti sambandho.",
  "tika-vin12t3:504_3": "Sīlavā puggaloti yojanā.",
  "tika-vin12t3:504_4": "Yanti attādānaṁ saṁvattatīti sambandho.",
  "tika-vin12t3:504_5": "Idanti attādānaṁ.",
  "tika-vin12t3:505_0": "Na labhissāmi sandiṭṭhe,",
  "tika-vin12t3:505_1": "labhissāmi sandiṭṭheti ettha “na labhissāmi,",
  "tika-vin12t3:505_2": "labhissāmī”ti idaṁ kiṁ sandhāya vuttanti āha “appekadā hī”tiādi.",
  "tika-vin12t3:505_3": "Tattha appekadāti api ekadā.",
  "tika-vin12t3:505_4": "Hisaddo vitthārajotako.",
  "tika-vin12t3:505_5": "Evarūpāti sandiṭṭhasambhattasabhāvā.",
  "tika-vin12t3:505_6": "Tanti upatthambhakabhikkhulabhanaṁ sandhāyāti sambandho.",
  "tika-vin12t3:505_7": "“Na labhissāmī”ti idaṁ vacanaṁ vuttanti sambandho.",
  "tika-vin12t3:506_0": "Kosambakānaṁ bhaṇḍanādi bhavati viya bhaṇḍanādi bhavissatīti yojanā.",
  "tika-vin12t3:506_1": "Pacchāpi avippaṭisārakaraṁ bhavissatīti ettha kesaṁ avippaṭisārakaraṁ bhavati viya pañcaṅgasampannāgataṁ",
  "tika-vin12t3:506_2": "attādānaṁ ādiyato pacchāpi avippaṭisārakaraṁ bhavatīti āha “subhaddaṁ vuḍḍhapabbajita”ntiādi.",
  "tika-vin12t3:506_3": "Tattha pañcasatikasaṅgītinti pañcasatehi mahākassapādīhi kattabbaṁ saṅgītiṁ.",
  "tika-vin12t3:506_4": "Mahākassapattherassa pacchā samanussaraṇakaraṁ hoti iva hotīti yojanā.",
  "tika-vin12t3:506_5": "Eseva nayo sesesupi.",
  "tika-vin12t3:506_6": "Samanussaraṇakaranti sammodavasena punappunaṁ anussaraṇassa karaṁ.",
  "tika-vin12t3:506_7": "Iminā “avippaṭisārakara”nti padassa atthaṁ dasseti.",
  "tika-vin12t3:506_8": "Pacchāpīti ettha pisaddassa avuttasampiṇḍanatthaṁ dassento āha “sāsanassa cā”tiādi.",
  "tika-vin12t3:506_9": "Tattha sāsanassa ca sassirikatāyāti sambandho.",
  "tika-vin12t3:506_10": "Vigataupakkilesacandimasūriyānaṁ viya sāsanassa ca sassirikatāya saṁvattatīti adhippāyo.",
  "tika-vin12t3:507_0": "8. Codakena paccavekkhitabbadhammakathā",
  "tika-vin12t3:508_0": "399.",
  "tika-vin12t3:508_1": "“Acchiddena appaṭimaṁsenā”tiādīsu evamattho veditabboti yojanā.",
  "tika-vin12t3:508_2": "Chiddasappaṭimaṁsaṁ paṭhamaṁ dassetvā viparītavasena acchiddaappaṭimaṁsaṁ dassento āha “yenā”tiādi.",
  "tika-vin12t3:508_3": "Tattha yena katānīti sambandho.",
  "tika-vin12t3:508_4": "Chijjatīti chiddo,",
  "tika-vin12t3:508_5": "paṭi punappunaṁ masiyati āmasiyatīti paṭimaṁso,",
  "tika-vin12t3:508_6": "niggahitāgamo,",
  "tika-vin12t3:508_7": "bhāvappadhānoyaṁ kammaniddeso.",
  "tika-vin12t3:508_8": "Saha paṭimaṁsenāti sappaṭimaṁso,",
  "tika-vin12t3:508_9": "kāyasamācāro.",
  "tika-vin12t3:508_10": "Viparītoti viparivattavasena ito pavatto,",
  "tika-vin12t3:508_11": "kāyasamācāroti attho.",
  "tika-vin12t3:508_12": "Amūlakānuddhaṁsanādīhīti ādisaddena duṭṭhullavācādayo saṅgaṇhāti.",
  "tika-vin12t3:509_0": "Mettaṁ nu kho me cittanti ettha appanābhāvappattaṁ mettacittamevādhippetanti dassento āha “palibodhe chinditvā”tiādi.",
  "tika-vin12t3:509_1": "Tattha palibodheti āvāsapalibodhādike palibodhe.",
  "tika-vin12t3:509_2": "“Vikkhambhanavasena vihatāghāta”nti iminā appanābhāvappattaṁ mettacittameva dasseti.",
  "tika-vin12t3:509_3": "Idaṁ panāvuso kattha vuttaṁ bhagavatāti ettha idaṁsaddakiṁsaddānaṁ visayaṁ dassento āha “idaṁ sikkhāpadaṁ katarasmiṁ nagare”ti.",
  "tika-vin12t3:510_0": "9. Codakena upaṭṭhāpetabbakathā",
  "tika-vin12t3:511_0": "400.“Kālena vakkhāmī”tiādīsu codanāya kālaakālādiṁ dassento āha “eko eka”ntiādi.",
  "tika-vin12t3:511_1": "Tattha ekoti ekako codako.",
  "tika-vin12t3:511_2": "Ekanti ekakaṁ cuditakaṁ.",
  "tika-vin12t3:511_3": "Saṅghamajjha…pe…",
  "tika-vin12t3:511_4": "asanasālādīsu vā parivāritakkhaṇe vāti yojanā.",
  "tika-vin12t3:511_5": "Tattha “saṅghamajjha…pe…",
  "tika-vin12t3:511_6": "asanasālādīsū”ti iminā ṭhānābhāvaṁ dasseti,",
  "tika-vin12t3:511_7": "“upaṭṭhākehi parivāritakkhaṇe”ti iminā kālābhāvaṁ dasseti.",
  "tika-vin12t3:511_8": "Imehi padehi ṭhānampi kālena saṅgahetvā “kālena vakkhāmī”ti vuttanti dasseti.",
  "tika-vin12t3:511_9": "Tacchenāti saccena.",
  "tika-vin12t3:511_10": "Hambhoti nipāto pacchimapadesu paccekaṁ yojetabbo.",
  "tika-vin12t3:511_11": "Hambho mahallaka,",
  "tika-vin12t3:511_12": "hambho parisāvacara,",
  "tika-vin12t3:511_13": "hambho paṁsukūlika,",
  "tika-vin12t3:511_14": "hambho dhammakathikāti hi attho.",
  "tika-vin12t3:511_15": "Idanti kammaṁ.",
  "tika-vin12t3:511_16": "Kāraṇanissitanti mahallakabhāvakāraṇādīsu nissitaṁ.",
  "tika-vin12t3:511_17": "“Bhante”ti nipātopi paccekaṁ yojetabbo.",
  "tika-vin12t3:511_18": "Ettha ca “hambho”ti nipātena lokavohāravasena anādarassa pakāsakattā pharusena vadati nāma,",
  "tika-vin12t3:511_19": "“bhante”ti nipātena sādarassa pakāsakattā saṇhena vadati nāma.",
  "tika-vin12t3:511_20": "Kāraṇanissitaṁ katvāti imasmiṁ vītikkame ayaṁ nāma dosoti kāraṇanissitaṁ katvā.",
  "tika-vin12t3:511_21": "“Mettacittaṁ upaṭṭhapetvā”ti iminā mettacittoti padassa “vakkhāmī”ti pade kiriyāvisesanabhāvaṁ dasseti.",
  "tika-vin12t3:511_22": "No dosantaroti ettha antarasaddassa cittavācakabhāvaṁ dassento āha “na duṭṭhacitto”ti.",
  "tika-vin12t3:511_23": "“Hutvā”ti iminā kiriyāvisesanabhāvaṁ dasseti.",
  "tika-vin12t3:512_0": "10. Codakacuditakapaṭisaṁyuttakathā",
  "tika-vin12t3:513_0": "401.Ajjhattanti ettha attasaddassa cittavācakabhāvañca sattamīvibhattiyāpi amādesabhāvañca dassento āha “attano citte”ti.",
  "tika-vin12t3:513_1": "Uppādetvāti iminā “manasikaritvā”ti padassa adhippāyatthaṁ dasseti.",
  "tika-vin12t3:513_2": "Kāruññatāti ettha dvīsu ṇyapaccayatāpaccayesu ekasseva bhāvavācakattā eko svatthoti dassento āha “karuṇabhāvo”ti.",
  "tika-vin12t3:513_3": "Tattha karuṇassa puggalassa bhāvo kāruññaṁ,",
  "tika-vin12t3:513_4": "tadeva kāruññatā.",
  "tika-vin12t3:513_5": "Atha vā karuṇo eva puggalo kāruññaṁ,",
  "tika-vin12t3:513_6": "tassa bhāvo kāruññatāti vacanattho kātabbo.",
  "tika-vin12t3:513_7": "Imināti “kāruññatā”ti padena.",
  "tika-vin12t3:513_8": "Karuṇañcāti appanāpattaṁ karuṇañca.",
  "tika-vin12t3:513_9": "Karuṇāpubbabhāgañcāti appanāpattāya karuṇāya pubbabhāge parikammūpacāravasena pavattaṁ kāmāvacarakaruṇañca.",
  "tika-vin12t3:513_10": "Dvīhipīti “hitesitā,",
  "tika-vin12t3:513_11": "anukampitā”ti dvīhipi padehi.",
  "tika-vin12t3:513_12": "Mettañcāti appanāpattamettañca.",
  "tika-vin12t3:513_13": "Mettāpubbabhāgañcāti appanāpattāya mettāya pubbabhāge parikammūpacāravasena pavattaṁ kāmāvacaramettañca.",
  "tika-vin12t3:513_14": "Suddhanteti suddhe koṭṭhāse.",
  "tika-vin12t3:513_15": "Paṭiññaṁ āropetvāti cuditakaṁ paṭiññaṁ āropetvā.",
  "tika-vin12t3:513_16": "Ye eteti “kāruññatā”tiādinā nayena ye ete pañca dhammā vuttāti yojanā.",
  "tika-vin12t3:513_17": "Iminā ime pañca dhammeti ettha imasaddassa aniyamaniddesabhāvaṁ dasseti.",
  "tika-vin12t3:514_0": "Sacceca akuppe cāti ettha saccasaddassa viratisaccaparamatthasaccāni paṭikkhipanto āha “vacīsacce cā”ti.",
  "tika-vin12t3:514_1": "“Akuppanatāyā”ti iminā nakupassa bhāvo akuppanti katvā ṇyapaccayassa bhāvatthaṁ dasseti.",
  "tika-vin12t3:514_2": "Hīti saccaṁ,",
  "tika-vin12t3:514_3": "vitthāro vā.",
  "tika-vin12t3:514_4": "Na paro ghaṭṭetabboti na paro kujjhāpetabbo.",
  "tika-vin12t3:514_5": "Sabbatthāti sabbasmiṁ pātimokkhaṭṭhapanakkhandhake.",
  "tika-vin12t3:515_0": "Iti pātimokkhaṭṭhapanakkhandhakavaṇṇanāya yojanā samattā.",
  "tika-vin12t3:516_0": "10. Bhikkhunikkhandhakaṁ",
  "tika-vin12t3:517_0": "Mahāpajāpatigotamīvatthukathā",
  "tika-vin12t3:518_0": "402.",
  "tika-vin12t3:518_1": "Bhikkhunikkhandhake kasmā paṭikkhipatīti codanaṁ dassetvā tassā ābhogaṁ dassento āha “nanū”tiādi.",
  "tika-vin12t3:518_2": "“Kāma”ntiādinā abhyūpagamaparihāravasena vissajjeti.",
  "tika-vin12t3:518_3": "Tattha kāmaṁsaddo anuggahattho,",
  "tika-vin12t3:518_4": "pana saddo garahattho,",
  "tika-vin12t3:518_5": "pana tathāpi paṭikkhipatīti sambandho.",
  "tika-vin12t3:518_6": "Tanti mahāpajāpatiṁ gotamiṁ.",
  "tika-vin12t3:518_7": "Yācitena hutvā anuññātanti yojanā.",
  "tika-vin12t3:518_8": "Ayanti pabbajjā.",
  "tika-vin12t3:518_9": "Bhaddakaṁ katvāti laddhakaṁ katvā,",
  "tika-vin12t3:518_10": "manāpaṁ katvāti attho.",
  "tika-vin12t3:519_0": "403.Kumbhathenakehīti ettha kumbhe dīpaṁ jāletvā tenālokena thenentīti kumbhathenakāti dassento āha “kumbhe dīpaṁ jāletvā”tiādi.",
  "tika-vin12t3:520_0": "Nāḷimajjhagatanti sassanāḷassa majjhe gataṁ.",
  "tika-vin12t3:520_1": "Gaṇṭhinti phaḷuṁ.",
  "tika-vin12t3:520_2": "“Kaṇḍa”ntipi pāṭho,",
  "tika-vin12t3:520_3": "daṇḍanti attho.",
  "tika-vin12t3:520_4": "Yenāti pāṇakena.",
  "tika-vin12t3:520_5": "Ayañhi yaṁsaddo taṁsaddānapekkhoti daṭṭhabbo.",
  "tika-vin12t3:521_0": "Antorattabhāvoti antolohitabhāvo.",
  "tika-vin12t3:521_1": "Etamatthanti etaṁ vakkhamānaṁ atthaṁ.",
  "tika-vin12t3:521_2": "Āḷiyāti āvaraṇāya.",
  "tika-vin12t3:521_3": "Abaddhāyapīti pisaddo anuggahattho,",
  "tika-vin12t3:521_4": "baddhāya pana pagevāti attho.",
  "tika-vin12t3:521_5": "Kiñcīti appamattakaṁ.",
  "tika-vin12t3:521_6": "Yanti udakaṁ.",
  "tika-vin12t3:521_7": "Tampīti udakampi.",
  "tika-vin12t3:521_8": "Pisaddo abaddhāya ṭhitaṁ kiñci udakaṁ apekkhati.",
  "tika-vin12t3:521_9": "Ye ime garudhammā paññattāti yojanā.",
  "tika-vin12t3:521_10": "Paṭikaccevāti pageva,",
  "tika-vin12t3:521_11": "paṭhamamevāti attho.",
  "tika-vin12t3:521_12": "Tesūti garudhammesu.",
  "tika-vin12t3:521_13": "Apaññattesu santesupīti yojanā.",
  "tika-vin12t3:521_14": "Paṭhamaṁ vuttantiādi vuttaṁ,",
  "tika-vin12t3:521_15": "vassasahassameva ṭhassati iti imamatthaṁ dassetīti yojanā.",
  "tika-vin12t3:521_16": "“Vassasahassa”nti ca etaṁ vacanaṁ vuttanti sambandho.",
  "tika-vin12t3:521_17": "Tatoti vassasahassato.",
  "tika-vin12t3:521_18": "Pariyattidhammopīti pisaddo paṭivedhasaddhammaṁ apekkhati.",
  "tika-vin12t3:521_19": "Dvīsu saddhammesu ṭhitesu paṭipattisaddhammo ṭhitoyevāti katvā na vuttaṁ.",
  "tika-vin12t3:521_20": "Tāniyevāti pañcavassasahassāniyeva.",
  "tika-vin12t3:521_21": "Pariyattiyā sati paṭivedho na hotīti nāpi vattabboti yojanā.",
  "tika-vin12t3:521_22": "Liṅganti samaṇavesaṁ,",
  "tika-vin12t3:521_23": "samaṇākāranti attho.",
  "tika-vin12t3:522_0": "Bhikkhunīupasampadānujānanakathā",
  "tika-vin12t3:523_0": "404.Imāya anupaññattiyāti mahāpajāpatiyā aṭṭhagarudhammapaṭiggahaṇūpasampadaṁ upanidhāya ayaṁ paññatti anupaññatti nāma,",
  "tika-vin12t3:523_1": "tāya anupaññattiyā upasampādetunti attho.",
  "tika-vin12t3:523_2": "Mahāpajāpatiyā saddhivihāriniyo katvāti mahāpajāpatiṁ upajjhaṁ katvā pañcasatā sākiyāniyo tassā saddhivihāriniyo katvāti attho.",
  "tika-vin12t3:523_3": "Itīti tasmā ahesunti sambandho.",
  "tika-vin12t3:523_4": "Iminā ovādenāti bhagavato iminā ovādena.",
  "tika-vin12t3:524_0": "410.Etissāti etissā bhikkhuniyā.",
  "tika-vin12t3:524_1": "Tanti kammaṁ.",
  "tika-vin12t3:524_2": "Aññasminti aññasmiṁ kamme.",
  "tika-vin12t3:524_3": "Aññanti ropitabbakammato aññaṁ kammaṁ.",
  "tika-vin12t3:525_0": "411.Kaddamodakenāti kaddamena āluḷitena udakeneva.",
  "tika-vin12t3:525_1": "Kaddamādīsupīti pīsaddo “yena kenacī”ti ettha yojetabbo.",
  "tika-vin12t3:525_2": "Yena kenacipīti hi attho.",
  "tika-vin12t3:525_3": "Sannipatitvāti bhikkhunisaṅghena sannipatitvā.",
  "tika-vin12t3:525_4": "Apasādanīyanti apasādetabbaṁ kammaṁ.",
  "tika-vin12t3:525_5": "Ettāvatāti ettakena sāvanamattena.",
  "tika-vin12t3:525_6": "Avandiyoti na vandetabbo,",
  "tika-vin12t3:525_7": "vandituṁ na arahoti attho.",
  "tika-vin12t3:525_8": "Tatoti tikkhattuṁ sāvetabbato.",
  "tika-vin12t3:525_9": "Na vandantīti bhikkhuniyo na vandanti.",
  "tika-vin12t3:525_10": "Disvāpīti taṁ bhikkhuṁ disvāpi.",
  "tika-vin12t3:525_11": "Tena bhikkhunāti apasādanīyaṁ dassentena bhikkhunā,",
  "tika-vin12t3:525_12": "khamāpetabbanti sambandho.",
  "tika-vin12t3:525_13": "Vihāreyevāti bhikkhūnaṁ vihāreyeva.",
  "tika-vin12t3:525_14": "Tena bhikkhunāti upasaṅkamitabbena bhikkhunā,",
  "tika-vin12t3:525_15": "vattabbanti sambandho.",
  "tika-vin12t3:525_16": "Tatoti vattabbakālato.",
  "tika-vin12t3:525_17": "Soti apasādanīyaṁ dassento bhikkhu.",
  "tika-vin12t3:525_18": "Etthāti bhikkhunikkhandhake.",
  "tika-vin12t3:525_19": "Kammavibhaṅgeti parivārāvasāne kammānaṁ vibhaṅgaṭṭhāne.",
  "tika-vin12t3:526_0": "Obhāsantīti ava hīnena bhāsantīti dassento āha “asaddhammena obhāsantī”ti.",
  "tika-vin12t3:526_1": "“Bhikkhunīhi saddhiṁ sampayojentī”ti ettha kammakaraṇe dassento āha “purise asaddhammenā”ti.",
  "tika-vin12t3:526_2": "Ettha “purise”ti iminā kammaṁ dasseti,",
  "tika-vin12t3:526_3": "“asaddhammenā”ti iminā karaṇaṁ.",
  "tika-vin12t3:526_4": "Vihārappavesaneti bhikkhūnaṁ vihārappavesane.",
  "tika-vin12t3:526_5": "Ovādaṁ ṭhapetunti ettha ovādaṭṭhapanākāraṁ dassento āha “na bhikkhunupassaya”ntiādi.",
  "tika-vin12t3:526_6": "Ovādatthāyāti ovādapaṭiggahaṇatthāya.",
  "tika-vin12t3:526_7": "Mā karitthāti mā kareyyātha.",
  "tika-vin12t3:527_0": "416.Gihidārikāyoti gihibhūtā dārikāyo bandhanti viyāti yojanā.",
  "tika-vin12t3:527_1": "Ghanapaṭṭakenāti ghanabhūtena paṭṭena niyuttena.",
  "tika-vin12t3:527_2": "Ekapariyakanti ettha ekavāraṁ kaṭiyaṁ parikkhipitvā kataṁ kāyabandhanaṁ ekapariyakanti dassento āha “ekavāraṁ parikkhipanaka”nti.",
  "tika-vin12t3:527_3": "Tattha parikkhipanakanti kaṭiyaṁ parikkhipanārahaṁ.",
  "tika-vin12t3:528_0": "Vilīvenāti ettha bahutthe ekavacananti āha “saṇhehi vilīvehī”ti.",
  "tika-vin12t3:528_1": "“Katapaṭṭenā”ti iminā pāḷiyaṁ “katenā”ti pāṭhasesaṁ dasseti.",
  "tika-vin12t3:528_2": "Setavatthapaṭṭenāti setavatthena katena paṭṭena.",
  "tika-vin12t3:528_3": "Kataveṇiyāti katāya veṇiyā.",
  "tika-vin12t3:528_4": "Iminā dussena katā veṇi dussaveṇīti vacanatthaṁ dasseti.",
  "tika-vin12t3:528_5": "Eseva nayo purimapacchimapadesupi.",
  "tika-vin12t3:528_6": "Coḷakāsāvanti coḷameva kasāvena rattattā coḷakāsāvaṁ.",
  "tika-vin12t3:529_0": "Aṭṭhillenāti addena aṭṭhinā.",
  "tika-vin12t3:529_1": "“Gojaṅghaṭṭhike”ti iminā aṭṭhino sambandhaṁ dasseti.",
  "tika-vin12t3:529_2": "Hatthaṁ koṭṭāpentīti ettha hatthaṁ nāma aggabāhamevādhippetaṁ,",
  "tika-vin12t3:529_3": "na kapparato paṭṭhāyāti dassento āha “aggabāha”nti.",
  "tika-vin12t3:529_4": "Piṭṭhihatthanti hatthapiṭṭhiṁ.",
  "tika-vin12t3:529_5": "Piṭṭhipādanti pādapiṭṭhiṁ.",
  "tika-vin12t3:530_0": "417.Vuttanayānevāti chabbaggiyānaṁ mukhalimpanādīsu vuttanayāneva.",
  "tika-vin12t3:530_1": "Aṅgadeseti sarīrappadese.",
  "tika-vin12t3:530_2": "Gaṇḍappadeseti kapolappadese.",
  "tika-vin12t3:530_3": "Sāloke tiṭṭhantīti ettha saṁvijjati āloko etthāti sālokanti katvā dvāraṁ gahetabbaṁ.",
  "tika-vin12t3:530_4": "Tena vuttaṁ “dvāraṁ vivaritvā”ti.",
  "tika-vin12t3:530_5": "Vuṭṭhāpentīti upasampādenti.",
  "tika-vin12t3:530_6": "Sūnaṁ ṭhapentīti ettha sūnāsaddo maṁsapariyāyoti āha “maṁsaṁ vikkiṇantī”ti.",
  "tika-vin12t3:530_7": "Tenāti dāsena.",
  "tika-vin12t3:530_8": "Idaṁ padaṁ “kārentī”ti pade kāritakammaṁ.",
  "tika-vin12t3:530_9": "“Haritakañceva pakkañcā”ti iminā haritakapakkikanti padassa dvandavākyaṁ dasseti.",
  "tika-vin12t3:530_10": "Tattha haritakanti haritameva paṇṇaṁ.",
  "tika-vin12t3:530_11": "Pakkanti seditaṁ paṇṇaṁ.",
  "tika-vin12t3:531_0": "418.Kathitāyevāti cīvarakkhandhake kathitāyeva.",
  "tika-vin12t3:532_0": "419.Pāḷimuttakavinicchayoti pāḷiyaṁ vuttavinicchayato mutto vinicchayo.",
  "tika-vin12t3:532_1": "Pāḷimuttakavinicchayaṁ vitthārento āha “sace hī”tiādi.",
  "tika-vin12t3:532_2": "Yo koci kālaṁ karonto vadatīti sambandho.",
  "tika-vin12t3:532_3": "Mamaccayenāti mama atikkamena.",
  "tika-vin12t3:532_4": "Aññassāti vuttehi upajjhāyādīhi aññassa.",
  "tika-vin12t3:532_5": "Tesanti upajjhāyādīnaṁ.",
  "tika-vin12t3:532_6": "Na hotīti parikkhāro na hoti.",
  "tika-vin12t3:532_7": "Hīti saccaṁ, yasmā vā.",
  "tika-vin12t3:532_8": "Accayadānanti accayena hotūti dānaṁ.",
  "tika-vin12t3:532_9": "Na ruhatīti pañcannaṁ sahadhammikānaṁ pabbajitassa vā gahaṭṭhassa vā yassa kassaci accayadānaṁ tesaṁ na ruhati,",
  "tika-vin12t3:532_10": "saṅghasseva ruhatīti adhippāyo.",
  "tika-vin12t3:532_11": "Gihīnaṁ pana accayadānanti sambandho.",
  "tika-vin12t3:532_12": "Ruhatīti gihīnaṁ pabbajitassa vā gahaṭṭhassa vā yassa kassaci accayadānaṁ tesaṁ ruhati,",
  "tika-vin12t3:532_13": "tesaṁyeva santako hotīti adhippāyo.",
  "tika-vin12t3:533_0": "420.Purāṇamallīti ettha mallassa bhariyā mallī,",
  "tika-vin12t3:533_1": "purāṇe mallī purāṇamallīti dassento āha “purāṇe”tiādi.",
  "tika-vin12t3:533_2": "“Gihikāle”ti iminā “purāṇe”ti ettha ṇapaccayassa sarūpaṁ dasseti.",
  "tika-vin12t3:533_3": "Mallassāti muṭṭhimallassa.",
  "tika-vin12t3:533_4": "Purisabyañjananti ettha byañjanasaddo nimittapariyāyoti āha “purisanimitta”nti.",
  "tika-vin12t3:533_5": "Cittanti rāgacittaṁ.",
  "tika-vin12t3:534_0": "421.Yanti yaṁ vatthu, agganti paṭhamabhāgaṁ. Asappāyanti attano asappāyaṁ.",
  "tika-vin12t3:535_0": "Hiyyoti atītānantarāhani.",
  "tika-vin12t3:535_1": "Aññasminti bhikkhunīhi aññasmiṁ.",
  "tika-vin12t3:535_2": "“Bhikkhunīhī”ti padaṁ “paṭiggāhāpetvā”ti pade kāritakammaṁ.",
  "tika-vin12t3:535_3": "Hīti saccaṁ, yasmā vā.",
  "tika-vin12t3:536_0": "426. “Bhojanakāla”nti iminā “kālaṁ vītināmesu”nti ettha kālavisesaṁ dasseti.",
  "tika-vin12t3:537_0": "Pureti ādimhi.",
  "tika-vin12t3:537_1": "Tāsanti aṭṭhannaṁ bhikkhunīnaṁ.",
  "tika-vin12t3:537_2": "Abbhantarimāti abbhantare pariyāpannā.",
  "tika-vin12t3:537_3": "Aññāti aṭṭhahi bhikkhunīhi aññā.",
  "tika-vin12t3:537_4": "Navakatarā hotīti sambandho.",
  "tika-vin12t3:537_5": "“Ṭhapetvā bhattagga”nti iminā aññattha sabbattha yathāvuḍḍhaṁ na paṭibāhitabbanti ettha aññasaddassa apādānaṁ dasseti.",
  "tika-vin12t3:537_6": "Aññasminti ettha smiṁvacanena tthapaccayassa atthaṁ dasseti.",
  "tika-vin12t3:537_7": "“Catupaccayabhājanīyaṭṭhāne”ti iminā sarūpaṁ dasseti.",
  "tika-vin12t3:538_0": "430.Dūtenapi upasampādetunti ettha kiṁ sabbathā dūtena upasampadā vaṭṭatīti āha “dūtena…pe…",
  "tika-vin12t3:538_1": "vaṭṭatī”ti.",
  "tika-vin12t3:538_2": "Yena kenaci antarāyenāti sambandho,",
  "tika-vin12t3:538_3": "asati antarāye na vaṭṭatīti adhippāyo.",
  "tika-vin12t3:538_4": "Kammavācāpariyosāne upasampannāva hotīti sambandho.",
  "tika-vin12t3:538_5": "Tāvadevāti upasampannakkhaṇeyeva.",
  "tika-vin12t3:539_0": "431.Navakammampīti pisaddo udositaupassaye apekkhati.",
  "tika-vin12t3:540_0": "432.Tassāti tassā itthiyā.",
  "tika-vin12t3:540_1": "Yāva so dārako viññutaṁ pāpuṇātīti ettha kathaṁ viññubhāvo gahetabboti āha “yāva khāditu”ntiādi.",
  "tika-vin12t3:541_0": "Ṭhapetvā sāgāranti ettha sakāro sahasaddakāriyo,",
  "tika-vin12t3:541_1": "agāranti ca seyyāgāranti dassento āha “sahāgāraseyyamattaṁ ṭhapetvā”ti.",
  "tika-vin12t3:541_2": "Yathā aññasmiṁ purise paṭipajjitabbaṁ,",
  "tika-vin12t3:541_3": "evaṁ tathāti yojanā.",
  "tika-vin12t3:541_4": "“Aññasmi”nti iminā pāḷiyaṁ aññe puriseti ettha smiṁvacanassa sabbanāmato ekārādeso dassito,",
  "tika-vin12t3:541_5": "taṁdassanena ca kaccāyane (kaccāyane 110 sutte) sabbanāmato smiṁvacanassa ekārādesanisedhanaṁ aniccanti dasseti.",
  "tika-vin12t3:542_0": "434.“Yadeva sā vibbhantā”ti iminā dassetīti sambandho.",
  "tika-vin12t3:542_1": "“Yasmā”ti iminā yadevāti ettha yaṁsaddassa kāraṇatthaṁ dasseti.",
  "tika-vin12t3:542_2": "Odātāni vatthāni nivatthāti sambandho.",
  "tika-vin12t3:542_3": "“Tasmāyevā”ti iminā tadevāti padassa kāraṇatthameva dasseti.",
  "tika-vin12t3:542_4": "“Na sikkhāpaccakkhānenā”ti iminā evatthaphalaṁ dasseti.",
  "tika-vin12t3:542_5": "Sā puna upasampadaṁ na labhatīti sā vibbhantā bhikkhunī puna upasampadaṁ na labhati.",
  "tika-vin12t3:543_0": "Pabbajjampi na labhatīti titthāyatanasaṅkantā bhikkhunī pabbajjampi na labhati, pageva upasampadaṁ.",
  "tika-vin12t3:544_0": "Pāde sambāhantāti bhikkhunīnaṁ pāde sambāhantā.",
  "tika-vin12t3:544_1": "Keseti bhikkhunīnaṁ kese.",
  "tika-vin12t3:544_2": "Tatrāti “kukkuccayantā na sādiyantī”ti vacane.",
  "tika-vin12t3:544_3": "Eke ācariyā vadantīti sambandho.",
  "tika-vin12t3:544_4": "Sārattā hontīti yojanā.",
  "tika-vin12t3:544_5": "Etthāti purisānaṁ abhivādanādīsu.",
  "tika-vin12t3:544_6": "Idanti purisānaṁ abhivādanādi,",
  "tika-vin12t3:544_7": "“anuññāta”nti pade vuttakammaṁ “vaṭṭatī”ti pade vuttakattā.",
  "tika-vin12t3:544_8": "Atha vā odissa anuññātaṁ idaṁ purisānaṁ abhivādanādi vaṭṭatīti yojanā.",
  "tika-vin12t3:544_9": "Evañhi sati “odissa anuññāta”nti padaṁ hetuantogadhavisesanaṁ,",
  "tika-vin12t3:544_10": "odissa anuññātattā vaṭṭatīti adhippāyo.",
  "tika-vin12t3:544_11": "Tanti aṭṭhakathāsu vuttavacanaṁ.",
  "tika-vin12t3:544_12": "Hīti saccaṁ, yasmā vā.",
  "tika-vin12t3:545_0": "435.Pallaṅkena nisīdantīti ettha āsanapallaṅkaṁ paṭikkhipanto āha “pallaṅkaṁ ābhujitvā nisīdantī”ti.",
  "tika-vin12t3:545_1": "Tattha ābhujitvāti ābandhitvā.",
  "tika-vin12t3:545_2": "Kūpoti vaccakūpo.",
  "tika-vin12t3:545_3": "Uparīti kūpato upari.",
  "tika-vin12t3:545_4": "“Sabbadisāsu paññāyatī”ti iminā paṭicchannameva atthi,",
  "tika-vin12t3:545_5": "na upari channanti dasseti.",
  "tika-vin12t3:546_0": "436.Kuṇḍakanti kaṇaṁ. Etthāti bhikkhunikkhandhake.",
  "tika-vin12t3:547_0": "Iti bhikkhunikkhandhakavaṇṇanāya yojanā samattā.",
  "tika-vin12t3:548_0": "11. Pañcasatikakkhandhakaṁ",
  "tika-vin12t3:549_0": "1. Khuddānukhuddakasikkhāpadakathā",
  "tika-vin12t3:550_0": "441.",
  "tika-vin12t3:550_1": "Pañcasatikakkhandhake “cattāri…pe…",
  "tika-vin12t3:550_2": "khuddakānī”ti evamādi vuttanti sambandho.",
  "tika-vin12t3:550_3": "Pariyāyenāti kāraṇena.",
  "tika-vin12t3:550_4": "Dhūmakālikanti ettha dhūmassa kālo dhūmakālo,",
  "tika-vin12t3:550_5": "dhūmassa uṭṭhitakāloti attho.",
  "tika-vin12t3:550_6": "So etassatthīti dhūmakālikaṁ,",
  "tika-vin12t3:550_7": "sikkhāpadapaññattaṁ.",
  "tika-vin12t3:550_8": "Iti imamatthaṁ dassento āha “yāvā”tiādi.",
  "tika-vin12t3:551_0": "443.Idanti “katamāni pana bhante khuddānukhuddakāni sikkhāpadānī”ti apucchanaṁ.",
  "tika-vin12t3:551_1": "“Tayā”ti iminā idaṁ teti ettha tesaddassa “tuyhaṁ,",
  "tika-vin12t3:551_2": "tavā”ti atthe paṭikkhipati.",
  "tika-vin12t3:551_3": "Āpattinti dukkaṭāpattiṁ.",
  "tika-vin12t3:551_4": "Hīti saccaṁ, yasmā vā.",
  "tika-vin12t3:551_5": "Teti therā.",
  "tika-vin12t3:551_6": "“Saṅgho…pe…",
  "tika-vin12t3:551_7": "na samucchindatī”ti etaṁ vacanaṁ anussāvitanti yojanā.",
  "tika-vin12t3:551_8": "“Desehi taṁ āvuso dukkaṭa”nti idampi ca vuttanti sambandho.",
  "tika-vin12t3:551_9": "Thero panāti ānandatthero pana āhāti sambandho.",
  "tika-vin12t3:551_10": "Tatthāti apucchane.",
  "tika-vin12t3:551_11": "Yathāti yenākārena.",
  "tika-vin12t3:551_12": "Catūsu ṭhānesūti “bhagavato vassikasāṭikaṁ akkamitvā sibbesī”tiādīsu catūsu ṭhānesu.",
  "tika-vin12t3:551_13": "Etthāti pañcasatikakkhandhake.",
  "tika-vin12t3:552_0": "Iti pañcasatikakkhandhakavaṇṇanāya yojanā samattā.",
  "tika-vin12t3:553_0": "12. Sattasatikakkhandhakaṁ",
  "tika-vin12t3:554_0": "Dasavatthukathā",
  "tika-vin12t3:555_0": "447.",
  "tika-vin12t3:555_1": "Sattasatikakkhandhake vaḍḍhenti kaṭasinti ettha kaṭasīsaddo susānabhūmivācakoti dassento āha “punappunaṁ kaḷevaraṁ nikkhipamānā bhūmiṁ vaḍḍhentī”ti.",
  "tika-vin12t3:555_2": "Tattha kaḷevaranti dehaṁ.",
  "tika-vin12t3:555_3": "Tañhi kaḷe aṅgapaccaṅgānaṁ avayave sampiṇḍetvā variyati icchiyatīti kaḷevaranti vuccati.",
  "tika-vin12t3:555_4": "Evaṁ ghoraṁ kaṭasiṁ vaḍḍhentāva punabbhavaṁ ādiyantīti yojanā.",
  "tika-vin12t3:556_0": "454.Pāpakaṁno āvuso katanti ettha nosaddo amhasaddakāriyo,",
  "tika-vin12t3:556_1": "chaṭṭhīkattā ca hotīti dassento āha “āvuso amhehi pāpakaṁ kata”nti.",
  "tika-vin12t3:557_0": "455.",
  "tika-vin12t3:557_1": "“Piyavacana”nti iminā katamena tvaṁ bhūmi-",
  "tika-vin12t3:557_2": "vihārenāti ettha bhūmisaddo piyavācako ruḷhīsaddoti dasseti.",
  "tika-vin12t3:557_3": "“Āmantetī”ti iminā ālapanapadanti dasseti.",
  "tika-vin12t3:557_4": "Āvuso bhūmīti attho.",
  "tika-vin12t3:557_5": "Kullavihāro nāma mettāvihāro,",
  "tika-vin12t3:557_6": "so ca heṭṭhimajhānattaye yuttattā uttānavihāroti āha “uttānavihārenā”ti.",
  "tika-vin12t3:558_0": "457.Sāvatthiyāti sāvatthinagare.",
  "tika-vin12t3:558_1": "Suttavibhaṅgeti padabhājanīye.",
  "tika-vin12t3:558_2": "Paṭikkhittabhāvaṁ vitthārento āha “tatra hī”tiādi.",
  "tika-vin12t3:558_3": "Tatrāti suttavibhaṅge,",
  "tika-vin12t3:558_4": "paṭikkhittaṁ hotīti sambandho.",
  "tika-vin12t3:558_5": "Tatrāti “sannidhikārake asannidhikārakasaññī”tiādivacane.",
  "tika-vin12t3:558_6": "Eke ācariyā evaṁ maññantīti yojanā.",
  "tika-vin12t3:558_7": "Kinti maññantīti āha “yo pana bhikkhū”tiādi.",
  "tika-vin12t3:558_8": "Aloṇakaṁ yampi āmisanti yojanā.",
  "tika-vin12t3:558_9": "Tenāti purepariggahitaloṇena.",
  "tika-vin12t3:558_10": "Tanti āmisaṁ.",
  "tika-vin12t3:558_11": "Tadahupaṭiggahitamevāti tasmiṁ ahani paṭiggahitameva.",
  "tika-vin12t3:558_12": "Tasmāti yasmā tadahupaṭiggahitameva, tasmā.",
  "tika-vin12t3:558_13": "Vadatoti vadantassa,",
  "tika-vin12t3:558_14": "bhagavato vacanenāti sambandho.",
  "tika-vin12t3:558_15": "Etthāti aloṇakāmisaparibhuñjane,",
  "tika-vin12t3:558_16": "dukkaṭena bhavitabbaṁ iti maññantīti yojanā.",
  "tika-vin12t3:558_17": "Teti eke ācariyā.",
  "tika-vin12t3:558_18": "Dukkaṭenapīti pisaddena pageva pācittiyenāti dasseti.",
  "tika-vin12t3:558_19": "Hīti saccaṁ, yasmā vā.",
  "tika-vin12t3:558_20": "Etthāti yāvajīvikayāvakālikesu.",
  "tika-vin12t3:558_21": "Yāvajīvikaṁ na tadahupaṭiggahitaṁ,",
  "tika-vin12t3:558_22": "yāvakālikameva tadahupaṭiggahitanti yojanā.",
  "tika-vin12t3:558_23": "Tadahupaṭiggahitañca yāvakālikanti sambandho.",
  "tika-vin12t3:558_24": "Taṁ dukkaṭaṁ tumhe yadi maññathāti yojanā.",
  "tika-vin12t3:558_25": "Yāvajīvikamissanti loṇasaṅkhātena yāvajīvikena saṁsaṭṭhaṁ.",
  "tika-vin12t3:558_26": "Byañjanamattanti vikāle na kappatīti byañjanamattaṁ.",
  "tika-vin12t3:559_0": "Etthāti “yāvakālikena bhikkhave”tiādivacane tadahupaṭiggahitaṁ yāvajīvikanti yojanā.",
  "tika-vin12t3:559_1": "Yāvakālikassa gati viya gati etassāti yāvakālikagatikaṁ.",
  "tika-vin12t3:559_2": "Tasmā dukkaṭaṁ na hotīti sambandho.",
  "tika-vin12t3:559_3": "Etthāti purepaṭiggahitaloṇena āmisaparibhuñjane.",
  "tika-vin12t3:559_4": "Tadahupaṭiggahitaṁ yāvakālikena sambhinnarasaṁ yāvajīvikanti yojanā.",
  "tika-vin12t3:559_5": "Tanti yathāvuttaṁ yāvajīvikaṁ,",
  "tika-vin12t3:559_6": "vikālabhojanapācittiyā eva kāraṇaṁ hotīti yojanā.",
  "tika-vin12t3:559_7": "Evanti tathā,",
  "tika-vin12t3:559_8": "ajja paṭiggahitampi yāvajīvikanti sambandho.",
  "tika-vin12t3:559_9": "Aparajju paṭiggahitena yāvakālikenāti yojanā.",
  "tika-vin12t3:559_10": "Tanti yāvajīvikena sammissaṁ yāvakālikaṁ,",
  "tika-vin12t3:559_11": "ajānantopīti sambandho.",
  "tika-vin12t3:559_12": "Idanti yathāvuttaṁ yāvakālikaṁ.",
  "tika-vin12t3:559_13": "Tatoti sannidhibhojanapācittiyato.",
  "tika-vin12t3:559_14": "Hīti saccaṁ.",
  "tika-vin12t3:559_15": "“Sāvatthiyā suttavibhaṅge”ti idaṁ byākaraṇaṁ parisuddhanti yojanā.",
  "tika-vin12t3:560_0": "“Rājagahe uposathasaṁyutte”ti idaṁ vacanaṁ vuttanti sambandho.",
  "tika-vin12t3:560_1": "Uposathasaṁyutteti uposathena sambandhe uposathakkhandhake.",
  "tika-vin12t3:560_2": "Kiṁ sandhāya vuttanti āha “na bhikkhave…pe…",
  "tika-vin12t3:560_3": "dukkaṭassāti etaṁ sandhāyā”ti.",
  "tika-vin12t3:560_4": "Atisāreti atikkamitvā saraṇe gamane pavattaneti attho.",
  "tika-vin12t3:560_5": "Nimittatthe cetaṁ bhummaṁ.",
  "tika-vin12t3:560_6": "“Campeyyake vinayavatthusmi”nti idaṁ vuttanti sambandho.",
  "tika-vin12t3:560_7": "“Campeyyakkhandhake āgata”nti iminā campeyye āgataṁ campeyyakanti vacanatthaṁ dasseti.",
  "tika-vin12t3:561_0": "Dhammikanti bhūtena pavattaṁ.",
  "tika-vin12t3:561_1": "Suttavibhaṅge hi yasmā āgatanti sambandho.",
  "tika-vin12t3:561_2": "Dasāyevāti dasāyameva,",
  "tika-vin12t3:561_3": "ādhāre cetaṁ bhummaṁ.",
  "tika-vin12t3:561_4": "Vidatthimattāti vidatthipamāṇā.",
  "tika-vin12t3:561_5": "Dasāya vināti dasaṁ vajjetvā.",
  "tika-vin12t3:561_6": "Taṁ pamāṇanti vidatthittayasaṅkhātaṁ taṁ pamāṇaṁ karontassa vuttapācittiyaṁ āpajjatīti sambandho.",
  "tika-vin12t3:561_7": "“Taṁ atikkāmayato chedanakaṁ pācittiya”nti idaṁ vacanaṁ āgatameva hotīti yojanā.",
  "tika-vin12t3:561_8": "Sabbatthāti sabbasmiṁ sattasatikakkhandhake.",
  "tika-vin12t3:562_0": "Iti samantapāsādikāya vinayasaṁvaṇṇanāya",
  "tika-vin12t3:563_0": "Sattasatikakkhandhakavaṇṇanāya",
  "tika-vin12t3:564_0": "Yojanā samattā.",
  "tika-vin12t3:565_0": "Dvivaggasaṅgahāti mahāvaggacūḷavaggavasena dvīhi vaggehi saṅgahitā.",
  "tika-vin12t3:565_1": "Dvāvīsatipabhedanāti mahāvagge dasa,",
  "tika-vin12t3:565_2": "cūḷavagge dvādasāti evaṁ dvāvīsatipakārā.",
  "tika-vin12t3:565_3": "Pañcakkhandhadukkhappahāyinoti pañcakkhandhasaṅkhātaṁ dukkhaṁ pajahanasīlassa,",
  "tika-vin12t3:565_4": "bhagavatoti sambandho.",
  "tika-vin12t3:565_5": "Āsāpīti icchāpi.",
  "tika-vin12t3:565_6": "Ayaṁ panettha yojanā-",
  "tika-vin12t3:565_7": "pañcakkhandhadukkhappahāyino bhagavato sāsane dvivaggasaṅgahā dvāvīsatipabhedanā ye khandhakā bhagavatā vuttā,",
  "tika-vin12t3:565_8": "tesaṁ khandhakānaṁ esā vaṇṇanā antarāyaṁ vinā yathā siddhā,",
  "tika-vin12t3:565_9": "evaṁ tathā pāṇīnaṁ kalyāṇā āsāpi sijjhantūti.",
  "tika-vin12t3:566_0": "Iti samantapāsādikāya vinayasaṁvaṇṇanāya",
  "tika-vin12t3:567_0": "Cūḷavaggasaṁvaṇṇanāya",
  "tika-vin12t3:568_0": "Yojanā samattā.",
  "tika-vin12t3:569_0": "Jādilañchitanāmena, nekānaṁ vācito mayā;",
  "tika-vin12t3:570_0": "Cūḷavaggakhandhakassa, samatto yojanānayoti.",
  "tika-vin12t3:571_0": "Namo tassa bhagavato arahato sammāsambuddhassa",
  "tika-vin12t3:572_0": "Pācityādiyojanā"
}