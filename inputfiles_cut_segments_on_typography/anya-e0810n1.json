{
  "anya-e0810n1:0_0": "1. Saggakaṇḍavaṇṇanā",
  "anya-e0810n1:1_0": "1.",
  "anya-e0810n1:1_1": "Idāni yasmā abhidheyyattho nāma paññattiparamatthatthavasena duvidho,",
  "anya-e0810n1:1_2": "tesu yebhuyyena paññattatthato paramatthatthova seṭṭho,",
  "anya-e0810n1:1_3": "tesupi odhiso kilesānaṁ samucchedapaṭippassaddhikarattā yathākkamaṁ aṭṭha dhammā seṭṭhā,",
  "anya-e0810n1:1_4": "tatopi nibbānameva seṭṭhaṁ,",
  "anya-e0810n1:1_5": "tesaṁ sabbesampi dhammānaṁ sammāsambuddhova seṭṭho.",
  "anya-e0810n1:1_6": "Vuttañhi bhagavatā “virāgo seṭṭho dhammānaṁ,",
  "anya-e0810n1:1_7": "dvipadānañca cakkhumā”ti dha. pa. 273; netti. 125.",
  "anya-e0810n1:1_8": "Ettha hi “yāvatā,",
  "anya-e0810n1:1_9": "bhikkhave,",
  "anya-e0810n1:1_10": "dhammā saṅkhatā vā asaṅkhatā vā,",
  "anya-e0810n1:1_11": "virāgo tesaṁ dhammānaṁ aggamakkhāyatī”ti a. ni. 4.34; 5.32; itivu.",
  "anya-e0810n1:1_12": "90 vacanato sabbesampi saṅkhatāsaṅkhatadhammānaṁ virāgasaṅkhāto nibbānameva seṭṭho,",
  "anya-e0810n1:1_13": "cakkhumā pana sammāsambuddho tesaṁ sabbesampi dhammānaṁ,",
  "anya-e0810n1:1_14": "devamanussādibhedānaṁ dvipadānañca paññattatthānaṁ seṭṭhoti ayamattho vutto bhagavatā,",
  "anya-e0810n1:1_15": "tasmā sabbatthaseṭṭhatthābhidhāyakābhidhānabhūtaṁ buddhātidhānameva paṭhamaṁ saggakaṇḍassa ādimhi patthiyavasena",
  "anya-e0810n1:1_16": "satthiyavasena (ka.) dassetumāha “buddho”ccādi.",
  "anya-e0810n1:1_17": "Tattha jinasaddantaṁ sabbabuddhassa nāmaṁ.",
  "anya-e0810n1:1_18": "Sabbaṁ buddhavāti buddho,",
  "anya-e0810n1:1_19": "sakammakā kattari tapaccayo.",
  "anya-e0810n1:1_20": "Visiṭṭhā buddhi assatthīti buddho,",
  "anya-e0810n1:1_21": "pasaṁsāyaṁ yadādinā ṇapaccayo.",
  "anya-e0810n1:1_22": "Dānasīlakkhandhādayo ṭhānāṭṭhānañāṇādayo vā dasa balāni yasseti dasabalo.",
  "anya-e0810n1:1_23": "Sāsati vinayati satteti satthā.",
  "anya-e0810n1:1_24": "Sabbadhammajānanasīlatāya sabbaññū.",
  "anya-e0810n1:1_25": "Dvipadānaṁ,",
  "anya-e0810n1:1_26": "dvipadesu vā uttamo dvipaduttamo,",
  "anya-e0810n1:1_27": "buddhavaṁsavaṇṇanāyaṁbu. vaṁ. aṭṭha.",
  "anya-e0810n1:1_28": "37 nidānakathā niddhāraṇalakkhaṇāya chaṭṭhiyā samāsassa paṭisiddhattā nedisī niddhāraṇalakkhaṇā chaṭṭhī gamyate.",
  "anya-e0810n1:1_29": "Kasmā pana so tattha paṭisiddhoti?",
  "anya-e0810n1:1_30": "Samāse yebhuyyena niddhāraṇalakkhaṇattayassa vikalābhāvato.",
  "anya-e0810n1:1_31": "Kiñcāpi hi tattha chaṭṭhiyāyeva paṭisiddho,",
  "anya-e0810n1:1_32": "sattamiyā pana niddhāraṇalakkhaṇāya vijjamānattā tassāpi so paṭisedhanīyoyeva.",
  "anya-e0810n1:1_33": "Munīnaṁ indo rājā munindo.",
  "anya-e0810n1:1_34": "Puññañāṇabhāgyādayo bhagaṁ nāma,",
  "anya-e0810n1:1_35": "taṁyogā bhagavā.",
  "anya-e0810n1:1_36": "Nāthati sattānaṁ hitaṁ yācati,",
  "anya-e0810n1:1_37": "kilese vā upatāpeti,",
  "anya-e0810n1:1_38": "sattesu vā issariyaṁ karoti,",
  "anya-e0810n1:1_39": "tesaṁ vā hitaṁ āsīsatīti nātho.",
  "anya-e0810n1:1_40": "Buddhadhammasamantañāṇadibbacakkhusaṅkhātehi pañcahi cakkhūhi samannāgatattā cakkhumā.",
  "anya-e0810n1:1_41": "Sabbadā byāmappabhāya kāyato niccharaṇavasena aṅgīraso.",
  "anya-e0810n1:1_42": "Sabbākārena sabbadhammānaṁ munanato muni,",
  "anya-e0810n1:1_43": "dhammavādesu vā monakaraṇato muni.",
  "anya-e0810n1:2_0": "2. Lokānaṁ,",
  "anya-e0810n1:2_1": "lokesu vā nātho lokanātho.",
  "anya-e0810n1:2_2": "Attano adhikassa kassacipi uttamapuggalassa abhāvato anadhivaro,",
  "anya-e0810n1:2_3": "sabbapariyantagatattabhāvattā vā natthi etassa ito añño adhiko patthetabbo attabhāvoti anadhivaro.",
  "anya-e0810n1:2_4": "Mahantānaṁ sīlakkhandhādīnaṁ esanato gavesanato mahesi,",
  "anya-e0810n1:2_5": "mahanto vā īso vibhūti etassāti mahesi.",
  "anya-e0810n1:2_6": "Hitaṁ vinayati anusāsatīti vināyako,",
  "anya-e0810n1:2_7": "visiṭṭhaṁ vā nibbānaṁ satte netīti vināyako.",
  "anya-e0810n1:2_8": "Sabbadhammadassanasīlatāya “samantacakkhū’ti laddhanāmena sabbaññutaññāṇena samannāgatattā samantacakkhu.",
  "anya-e0810n1:2_9": "Sobhanaṁ gataṁ ñāṇamassa,",
  "anya-e0810n1:2_10": "saṁsārā vā suṭṭhu apunarāvattiyā gatavāti sugato,",
  "anya-e0810n1:2_11": "saparasukhasiddhatthaṁ vā sammā gatavāti sugato.",
  "anya-e0810n1:2_12": "Bhūri bahukā paññā yassa,",
  "anya-e0810n1:2_13": "anantattā vā bhūrisamā paññā etassāti bhūripañño,",
  "anya-e0810n1:2_14": "anantāya mahāpathaviyā sadisapaññotyattho.",
  "anya-e0810n1:2_15": "Kilesādipañcavidhaṁ māraṁ jitavāti māraji.",
  "anya-e0810n1:3_0": "3.",
  "anya-e0810n1:3_1": "Narānaṁ sīho seṭṭho,",
  "anya-e0810n1:3_2": "parappavādamaddanasahanato vā naro ca so sīho cāti narasīho,",
  "anya-e0810n1:3_3": "sahatīti sīho,",
  "anya-e0810n1:3_4": "niruttinayena pubbavaṇṇākārassīkāro,",
  "anya-e0810n1:3_5": "sīhasadisattā vā naro ca so sīho cāti narasīho.",
  "anya-e0810n1:3_6": "Yathā hi sīho migarājā catūhi dāṭhāhi sabbasatte hiṁsati abhibhavati,",
  "anya-e0810n1:3_7": "tathā bhagavāpi sīlapaññāpuññiddhisaṅkhātehi catūhi dhammehi sabbaṁ lokaṁ hiṁsati abhibhavatīti opammasaṁsandanaṁ.",
  "anya-e0810n1:3_8": "Sabbapurisānaṁ seṭṭhattā naravaro,",
  "anya-e0810n1:3_9": "narānaṁ vā devamanussānaṁ seṭṭhattā naravaro,",
  "anya-e0810n1:3_10": "“sīle patiṭṭhāya naro sapañño”ti saṁ. ni.",
  "anya-e0810n1:3_11": "1.23 ettha viya narasaddena sabbe devamanussā saṅgahitā.",
  "anya-e0810n1:3_12": "Dhammassa rājapavattakattā dhammarājā,",
  "anya-e0810n1:3_13": "dhammato vā sadevakassa lokassa rājā jāto,",
  "anya-e0810n1:3_14": "nādhammatoti dhammarājā,",
  "anya-e0810n1:3_15": "dhammena rājatīti vā dhammarājā,",
  "anya-e0810n1:3_16": "dhammapālako vā rājā dhammarājā.",
  "anya-e0810n1:3_17": "Munīnaṁ seṭṭhattā mahāmuni.",
  "anya-e0810n1:3_18": "Devānaṁ atidevoti devadevo,",
  "anya-e0810n1:3_19": "devānaṁ adhiko vā devo devadevo.",
  "anya-e0810n1:3_20": "Lokānaṁ garu ācariyo lokagaru,",
  "anya-e0810n1:3_21": "lokānaṁ garubhājanattā vā lokagaru.",
  "anya-e0810n1:3_22": "Dhammassa sāmi yathāvuttanayena dhammassāmī.",
  "anya-e0810n1:3_23": "Yathā purimakā sammāsambuddhā sabbaññubhāvaṁ gatā,",
  "anya-e0810n1:3_24": "tathā ayampi gatoti tathāgato,",
  "anya-e0810n1:3_25": "tathā vā sammā gataṁ ñāṇamassāti tathāgatotyādinā tathāgatasaddassa atthapapañco tattha tattha dī. ni. aṭṭha. 1.7; ma. ni. aṭṭha. 1.12; saṁ. ni. aṭṭha. 2.3.78; a. ni. aṭṭha. 1.1.70; udā. aṭṭha. 18; itivu. aṭṭha. 38; theragā. aṭṭha. 1.3; bu. vaṁ. aṭṭha.",
  "anya-e0810n1:3_26": "2 nidāna kathā; mahāni. aṭṭha. 14; paṭi. sa. aṭṭha. 1.1.37; dī. ni. ṭī. 1.7; dī. ni. abhi. ṭī. 1.7; ma. ni. ṭī. 1.12; a. ni. ṭī.",
  "anya-e0810n1:3_27": "1.1.170 vuttanayena veditabbo.",
  "anya-e0810n1:4_0": "4.",
  "anya-e0810n1:4_1": "Sayameva sammāsambuddho bhavati,",
  "anya-e0810n1:4_2": "anaññabodhitoti sayambhū.",
  "anya-e0810n1:4_3": "Sammā aviparītena sa’mattanāyeva sabbadhamme bujjhati abujjhi bujjhissatīti sammāsambuddho.",
  "anya-e0810n1:4_4": "Seṭṭhapaññāya samannāgatattā varapañño.",
  "anya-e0810n1:4_5": "Satte saṁsāraṇṇavato nibbānapāraṁ netīti nāyako.",
  "anya-e0810n1:4_6": "Jitapañcamārattā jino.",
  "anya-e0810n1:4_7": "Ettha ca samantabhadra, lokaji,",
  "anya-e0810n1:4_8": "chaḷabhiñña,",
  "anya-e0810n1:4_9": "advayavādī,",
  "anya-e0810n1:4_10": "sirīghana,",
  "anya-e0810n1:4_11": "akaniṭṭhaga akaniṭṭhaka (ka.),",
  "anya-e0810n1:4_12": "dhammacakka,",
  "anya-e0810n1:4_13": "rāgāsani rāgāri (ka.), tisaraṇa,",
  "anya-e0810n1:4_14": "khasama khaṇasama (ka.) khena ākāsena samā tulyā guṇā yassa so (tikaṇḍasesaṭīkā 1.1.8), guṇākara,",
  "anya-e0810n1:4_15": "mahāsukha, vajira,",
  "anya-e0810n1:4_16": "mettābala, asama, jitāri,",
  "anya-e0810n1:4_17": "mahābodhi,",
  "anya-e0810n1:4_18": "dhammadhātu, setaketu, khaji,",
  "anya-e0810n1:4_19": "timutti khajiravimutti (ka.) khena ākāsajjhānena –",
  "anya-e0810n1:4_20": "suññabhāvanāyāti bhāvo –",
  "anya-e0810n1:4_21": "jayati saṁsārabhāvaṁ yo,",
  "anya-e0810n1:4_22": "ji+ kvipa suññavādīnaṁ boddhānaṁ “suññaṁ sabbameva” ityākārabhāvanāya saṁsārabhāvajayanato tathābhāvo (saddakappadduma),",
  "anya-e0810n1:4_23": "dasabhūmissara,",
  "anya-e0810n1:4_24": "pañcañāṇa,",
  "anya-e0810n1:4_25": "bahukkhama,",
  "anya-e0810n1:4_26": "sambuddha,",
  "anya-e0810n1:4_27": "sabbadassī, mahābala,",
  "anya-e0810n1:4_28": "sabbabodha sambodhadhamma (ka.),",
  "anya-e0810n1:4_29": "dhammakāya, saṁgutta, araha,",
  "anya-e0810n1:4_30": "dvādasakkha,",
  "anya-e0810n1:4_31": "vītarāgādīnipi anekāni buddhassa nāmāni imāni pariyāyavacanāni pāyaso amarakosato,",
  "anya-e0810n1:4_32": "tikaṇḍasesābhidhānato ca gahitāni.",
  "anya-e0810n1:4_33": "Samantato puññasambhārato ca ñāṇasambhārato ca bhadro seṭṭhoti samantabhadrotyādīni ca nibbacanāni veditabbāni.",
  "anya-e0810n1:4_34": "Vuttañca –",
  "anya-e0810n1:5_0": "“Asaṅkhyeyyāni nāmāni, saguṇena mahesino;",
  "anya-e0810n1:6_0": "Guṇena nāmamuddheyyaṁ,",
  "anya-e0810n1:6_1": "api nāmasahassato”ti dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76; netti. aṭṭha. 38.",
  "anya-e0810n1:7_0": "Tattha uddheyyanti uddharitabbaṁ.",
  "anya-e0810n1:7_1": "Api nāmasahassatoti anekehi nāmasahassehītyattho.",
  "anya-e0810n1:7_2": "Sabbabuddhanāmakathā.",
  "anya-e0810n1:8_0": "Sakkādisattakaṁ amhākaṁ buddhassa nāmaṁ.",
  "anya-e0810n1:8_1": "Pañcamāre jetuṁ sakkotīti sakko,",
  "anya-e0810n1:8_2": "bhaginīhi saddhiṁ saṁvāsakaraṇato vā lokamariyādaṁ chindituṁ sakkuṇantīti sakkā,",
  "anya-e0810n1:8_3": "sākiyarājūnaṁ pubbarājāno,",
  "anya-e0810n1:8_4": "tesaṁ vaṁsabhūtattā bhagavā “sakko”ti vuccati.",
  "anya-e0810n1:8_5": "Assa ca jātisamanantaraṁ nidhayo ratanāni ca uppannānīti siddhatthoti nāmaṁ kataṁ,",
  "anya-e0810n1:8_6": "sabbesaṁ vā lokānaṁ siddhā atthā etena hetubhūtenāti siddhattho.",
  "anya-e0810n1:8_7": "Suddhaṁ odanaṁ assāti suddhodano,",
  "anya-e0810n1:8_8": "tassa apaccaṁ suddhodani.",
  "anya-e0810n1:8_9": "Gotamavaṁsassa kapilassa munino sissatāya sakyā gotamā,",
  "anya-e0810n1:8_10": "bhagavā pana gotamavaṁse uppannattā gotamassa munino apaccaṁ gotamo.",
  "anya-e0810n1:9_0": "5.",
  "anya-e0810n1:9_1": "Sakyavaṁsāvatiṇṇo sakyavaṁsā pitthiṇṇo (ka.) sakyamuni yo buddho so sakyasīho,",
  "anya-e0810n1:9_2": "sakyānaṁ vā seṭṭhattā sakyasīho.",
  "anya-e0810n1:9_3": "Sakyakulato jāto muni sakyamuni.",
  "anya-e0810n1:9_4": "Sūriyadevaputtassa sotāpannattā bhagavā ādiccabandhūti vuccati,",
  "anya-e0810n1:9_5": "ādiccassa bandhu ñātīti nibbacanaṁ katvā.",
  "anya-e0810n1:9_6": "Etthapi māyādevīsuta,",
  "anya-e0810n1:9_7": "mahāsamaṇa,",
  "anya-e0810n1:9_8": "kalisāsanādīni kulisāsanādīni (ka.) kalimhi yuge sāsanaṁ anusāsanaṁ yassa so,",
  "anya-e0810n1:9_9": "athavā kalimhi pāpe vivāde vā sāsanaṁ hitasādhanaṁ yassa so (tikaṇḍasesaṭīkā 1.1.11) gotamapariyāyāni veditabbāni.",
  "anya-e0810n1:10_0": "6.Mokkhādīni nibbutipariyantāni chacattālīsa nāmāni nibbānassa nāmāni.",
  "anya-e0810n1:10_1": "Muccanti ettha,",
  "anya-e0810n1:10_2": "etena vā rāgādīhīti mokkho.",
  "anya-e0810n1:10_3": "Nirujjhanti ettha rāgādayoti nirodho,",
  "anya-e0810n1:10_4": "rundhati vā nibbānanti rodho, kileso,",
  "anya-e0810n1:10_5": "so ettha natthīti nirodho.",
  "anya-e0810n1:10_6": "Vānasaṅkhātāya taṇhāya nikkhantattā,",
  "anya-e0810n1:10_7": "nibbāti vā etena rāgaggiādikoti nibbānaṁ.",
  "anya-e0810n1:10_8": "Yathā pakatidīpo nadīsotena vuyhamānānaṁ patiṭṭhā hoti,",
  "anya-e0810n1:10_9": "evamidampi nibbānaṁ saṁsāramahoghena vuyhamānānaṁ patiṭṭhāti dīpo viyāti dīpo,",
  "anya-e0810n1:10_10": "nikkilesānaṁ vā padīpasadisabhāvakaraṇato dīpo viyāti dīpo,",
  "anya-e0810n1:10_11": "“nibbanti dhīrā yathayaṁ padīpo”ti hi vuttaṁ,",
  "anya-e0810n1:10_12": "dippati vā ariyānaṁ ñāṇacakkhusseva pakāsatīti dīpo.",
  "anya-e0810n1:10_13": "Taṇhānaṁ khayahetuttā taṇhakkhayo.",
  "anya-e0810n1:10_14": "Rāgādīnaṁ paṭipakkhattā,",
  "anya-e0810n1:10_15": "uttamaṭṭhena vā paraṁ.",
  "anya-e0810n1:10_16": "Tāyati rakkhati apāyāditoti tāṇaṁ.",
  "anya-e0810n1:10_17": "Nilīyanti ettha saṁsārabhayabhīrukāti leṇaṁ.",
  "anya-e0810n1:10_18": "Natthi dīgharassādikaṁ rūpaṁ saṇṭhānametassāti arūpaṁ,",
  "anya-e0810n1:10_19": "appaccayattā vā arūpaṁ.",
  "anya-e0810n1:10_20": "Rāgādīnaṁ santakaraṇattā santaṁ.",
  "anya-e0810n1:10_21": "Rāgakkhayahetubhāvena aviparītattā,",
  "anya-e0810n1:10_22": "catusaccapariyāpannattā vā saccaṁ.",
  "anya-e0810n1:10_23": "Natthi ālayo taṇhā etthāti anālayaṁ.",
  "anya-e0810n1:11_0": "7.",
  "anya-e0810n1:11_1": "Paccayehi na saṅkarīyateti asaṅkhataṁ.",
  "anya-e0810n1:11_2": "Sivaṁ khemabhāvaṁ karotīti sivaṁ,",
  "anya-e0810n1:11_3": "saṁsārabhīrukehi sevitabbattā vā sivaṁ,",
  "anya-e0810n1:11_4": "yadādinā vapaccayo.",
  "anya-e0810n1:11_5": "Natthi ettha mataṁ maraṇaṁ,",
  "anya-e0810n1:11_6": "etasmiṁ vā adhigate puggalassa matanti amataṁ.",
  "anya-e0810n1:11_7": "Passituṁ sudukkaratāya sududdasaṁ.",
  "anya-e0810n1:11_8": "Parehi uttamehi ariyapuggalehi ayitabbaṁ gantabbanti parāyaṇaṁ,",
  "anya-e0810n1:11_9": "parato vā ayitabbaṁ gantabbanti parāyaṇaṁ,",
  "anya-e0810n1:11_10": "saṁsārasabhāvato aññasabhāvavasena bujjhitabbantyattho,",
  "anya-e0810n1:11_11": "paresaṁ vā ariyapuggalānaṁ patiṭṭhānattā parāyaṇaṁ.",
  "anya-e0810n1:11_12": "Yena cattāro maggā odhiso kilese saranti hiṁsanti taṁ dhammaṁ saraṇaṁ,",
  "anya-e0810n1:11_13": "ariyānaṁ vasitagehattā vā saraṇaṁ.",
  "anya-e0810n1:11_14": "Īti upaddavo pavāso ca te yattha na santi,",
  "anya-e0810n1:11_15": "taṁ anītikaṁ,",
  "anya-e0810n1:11_16": "satte saṁsāraṁ netīti “nītī”ti laddhanāmāya taṇhāya abhāvato vā anītikaṁ.",
  "anya-e0810n1:11_17": "Āsavānaṁ anārammaṇatāya anāsavaṁ.",
  "anya-e0810n1:11_18": "Niccaṭṭhena dhuvaṁ,",
  "anya-e0810n1:11_19": "dhavati vā maggānamārammaṇabhāvaṁ gacchatīti dhuvaṁ,",
  "anya-e0810n1:11_20": "“dhu gatitheriyesū”ti hi kātantadhātu.",
  "anya-e0810n1:11_21": "Daṭṭhabbasabhāvassa natthitāya anidassanaṁ.",
  "anya-e0810n1:11_22": "Paccayehi akatattā akataṁ.",
  "anya-e0810n1:11_23": "Sadā vijjamānattā apalujjanasabhāvaṁ gacchati,",
  "anya-e0810n1:11_24": "tena vā viññāyatīti apalokitaṁ.",
  "anya-e0810n1:11_25": "“Itaṁ gate ca viññāte”ti hi nānatthasaṅgahe vuttaṁ.",
  "anya-e0810n1:11_26": "Lokasabhāvena vā viññāyatīti lokitaṁ,",
  "anya-e0810n1:11_27": "tabbhāvāpagamanato apalokitaṁ.",
  "anya-e0810n1:11_28": "Saṇhaṭṭhena nipuṇaṁ,",
  "anya-e0810n1:11_29": "yena vā cattāro maggā odhiso kilese nissesato punanti sodhenti,",
  "anya-e0810n1:11_30": "taṁ nipuṇaṁ.",
  "anya-e0810n1:11_31": "Na kadācipi yassa anto vināso atthi,",
  "anya-e0810n1:11_32": "taṁ anantaṁ.",
  "anya-e0810n1:11_33": "Kharanti vinassantīti kharā, saṅkhatā,",
  "anya-e0810n1:11_34": "te yattha na santi,",
  "anya-e0810n1:11_35": "taṁ akkharaṁ,",
  "anya-e0810n1:11_36": "kharasaṅkhātānaṁ vā saṅkhatānaṁ paṭipakkhattā akkharaṁ.",
  "anya-e0810n1:11_37": "Ettha ca asaṅkhatantyādikā gāthā rucirā nāma.",
  "anya-e0810n1:12_0": "8.",
  "anya-e0810n1:12_1": "Sabbadukkhānaṁ khayakāraṇattā dukkhakkhayo.",
  "anya-e0810n1:12_2": "Byābādhatīti byābādho,",
  "anya-e0810n1:12_3": "so eva byābādo,",
  "anya-e0810n1:12_4": "dukkhasaccaṁ,",
  "anya-e0810n1:12_5": "tassa bhāvo byābajjaṁ,",
  "anya-e0810n1:12_6": "dukkhassa pīḷanādyattho,",
  "anya-e0810n1:12_7": "taṁ yattha natthi,",
  "anya-e0810n1:12_8": "taṁ abyābajjaṁ,",
  "anya-e0810n1:12_9": "abyāpajjhantipi pāṭho,",
  "anya-e0810n1:12_10": "tattha byāpajjanti vinassantīti byāpādā, saṅkhatā,",
  "anya-e0810n1:12_11": "tesaṁ bhāvo byāpajjhaṁ,",
  "anya-e0810n1:12_12": "saṅkhatānaṁ vinassanabhāvo,",
  "anya-e0810n1:12_13": "taṁ yattha natthi,",
  "anya-e0810n1:12_14": "taṁ abyāpajjhanti evamattho veditabbo,",
  "anya-e0810n1:12_15": "niruttinayena ca dyassa jjhakāro.",
  "anya-e0810n1:12_16": "Kilesakammavipākavaṭṭānamabhāvato vivaṭṭaṁ.",
  "anya-e0810n1:12_17": "Nibbhayaṭṭhena khemaṁ,",
  "anya-e0810n1:12_18": "khayanti vā etena rāgaggiādayoti khemaṁ.",
  "anya-e0810n1:12_19": "Saṅkhārehi asammissatāya,",
  "anya-e0810n1:12_20": "visaṁyogatāya ca kevalaṁ.",
  "anya-e0810n1:12_21": "Apavajjanti saṅkhārā etasmāti apavaggo.",
  "anya-e0810n1:12_22": "Yasmā rāgo vigato,",
  "anya-e0810n1:12_23": "so virāgo.",
  "anya-e0810n1:12_24": "Padhānabhāvaṁ nītaṁ paṇītaṁ.",
  "anya-e0810n1:12_25": "Natthi etasmiṁ adhigate ariyānaṁ cutaṁ cavananti accutaṁ.",
  "anya-e0810n1:12_26": "Ariyehi pajjitabbattā gantabbattā padaṁ.",
  "anya-e0810n1:13_0": "9.",
  "anya-e0810n1:13_1": "Cattāro yogā khayanti etenāti yogakkhemo.",
  "anya-e0810n1:13_2": "Pāreti sakkoti saṁsāradukkhasantāpaṁ sametunti pāraṁ,",
  "anya-e0810n1:13_3": "“saṁsāradukkhasantāpatattassā’laṁ sametave”ti hi vuttaṁ.",
  "anya-e0810n1:13_4": "Pagatā saṁsāracakkassa arā etasmāti vā pāraṁ.",
  "anya-e0810n1:13_5": "Kilesehi muccanato mutti,",
  "anya-e0810n1:13_6": "nikāyantariyā pana “sarīrendriyehi attano muttattā muttī”ti vadanti.",
  "anya-e0810n1:13_7": "Kilesasamanato santi.",
  "anya-e0810n1:13_8": "Visujjhanti sattā etāya rāgādimalehīti visuddhi.",
  "anya-e0810n1:13_9": "Sabbasaṅkhārā vimuccanato vimutti.",
  "anya-e0810n1:13_10": "Asaṅkhatameva nissattanijjīvaṭṭhena,",
  "anya-e0810n1:13_11": "santilakkhaṇadhāraṇato vā dhātūti asaṅkhatadhātu.",
  "anya-e0810n1:13_12": "Sujjhanti sattā etāya rāgādimalehīti suddhi.",
  "anya-e0810n1:13_13": "Āvuṇoti saṁsārato nikkhantumappadānavasenāti vuti, taṇhā,",
  "anya-e0810n1:13_14": "tato nikkhantattā nibbuti.",
  "anya-e0810n1:14_0": "10.Khīṇāsavādicatukkaṁ arahante.",
  "anya-e0810n1:14_1": "Khīṇā āsavā yassa so khīṇāsavo.",
  "anya-e0810n1:14_2": "Tato uttari karaṇīyābhāvato natthi sikkhā etassāti asekkho.",
  "anya-e0810n1:14_3": "Vigato rāgo yasmāti vītarāgo.",
  "anya-e0810n1:14_4": "Saṁsāracakkassa are hatavāti arahā,",
  "anya-e0810n1:14_5": "“araha”ntipi pāṭho.",
  "anya-e0810n1:15_0": "Devalokādipañcakaṁ saggassa nāmaṁ.",
  "anya-e0810n1:15_1": "Devānaṁ loko bhavanaṁ devaloko.",
  "anya-e0810n1:15_2": "Dibbantyatra divo.",
  "anya-e0810n1:15_3": "Aja gatiyaṁ,",
  "anya-e0810n1:15_4": "anekatthattā ṭhitiyaṁ,",
  "anya-e0810n1:15_5": "ciraṁ ṭhiyate asminti aggo, ṭhānaṁ,",
  "anya-e0810n1:15_6": "sobhano aggo saggo,",
  "anya-e0810n1:15_7": "puññena vā suṭṭhu ajīyateti saggo.",
  "anya-e0810n1:15_8": "Tayo devā dibbantyatreti tidivo.",
  "anya-e0810n1:15_9": "Padhānato hi tīhi hariharabrahmehi byapadeso.",
  "anya-e0810n1:15_10": "Tidasānaṁ devānaṁ ālayo ṭhānanti tidasālayo.",
  "anya-e0810n1:15_11": "Keci pana “devalokādittayaṁ saggasāmaññassa nāmaṁ,",
  "anya-e0810n1:15_12": "tidivādidvayaṁ tāvatiṁsassā”ti vadanti,",
  "anya-e0810n1:15_13": "taṁ amarakosādīsu sāmaññasmiṁyeva dvinnampi gahaṇato na sārato paccetabbaṁ.",
  "anya-e0810n1:15_14": "Etthāpi nāka, suraloka,",
  "anya-e0810n1:15_15": "tipiṭṭhapa visanti sukatino asmiṁ iti piṭṭhapaṁ pisodarādi tidasānaṁ piṭṭhapadhiti dasasaddalopo (cintāmaṇiṭīkā), avaroha,",
  "anya-e0810n1:15_16": "phalodaya phalassa kammaphalassa udayo diṭṭhiyogyaṭṭhānaṁ (tikaṇḍaṭīkā), mandara, serika,",
  "anya-e0810n1:15_17": "sakkabhavana, khaṁ,",
  "anya-e0810n1:15_18": "nabhādīni devalokasāmaññāni idhānāgatānipi gahetabbāni.",
  "anya-e0810n1:16_0": "11-",
  "anya-e0810n1:16_1": "12.Tidasādicatuddasakaṁ devatāsāmaññassa nāmaṁ.",
  "anya-e0810n1:16_2": "Jātīsu jātijātīsu (ka.) vuttāsu byattipi vuccatīti byattīnaṁ bahuttā bahuvacananiddeso.",
  "anya-e0810n1:16_3": "Jātisattāvināsasaṅkhātā tisso dasā parimāṇā etesanti tidasā.",
  "anya-e0810n1:16_4": "Ete hi manussādayo viya buddhivipariṇāmakhayehi na yujjanti,",
  "anya-e0810n1:16_5": "pañcavīsativassuddesiyā eva uppajjanti santi vinassanti ca.",
  "anya-e0810n1:16_6": "Maraṇaṁ maro,",
  "anya-e0810n1:16_7": "so yesaṁ natthi, te amarā.",
  "anya-e0810n1:16_8": "Dibbanti pañcakāmaguṇādīhi kīḷantīti devā.",
  "anya-e0810n1:16_9": "Vibujjhanti na supantīti vibudhā,",
  "anya-e0810n1:16_10": "atītānāgatajātiṁ vibujjhantīti vā vibudhā.",
  "anya-e0810n1:16_11": "Sudhābhojanabhuñjanasīlatāya sudhāsino.",
  "anya-e0810n1:16_12": "Samudduṭṭhā amatamathanoṭṭhā (cintāmaṇiṭīkā) surā atthi yesaṁ, te surā,",
  "anya-e0810n1:16_13": "suranti vā kīḷantīti surā,",
  "anya-e0810n1:16_14": "sukhena ramantīti vā surā.",
  "anya-e0810n1:16_15": "Dīghāyukāpi samānā yathāparicchedaṁ sampattakāle maranti sīlenāti marū.",
  "anya-e0810n1:16_16": "Divo devaloko oko āsayo yesaṁ te divokā.",
  "anya-e0810n1:16_17": "Sudhāhārassa pātabbassapi sambhavato amataṁ pivantīti amatapā,",
  "anya-e0810n1:16_18": "amatosadhaṁ vā pivantīti amatapā.",
  "anya-e0810n1:16_19": "Sagge vasanasīlattā saggavāsino.",
  "anya-e0810n1:16_20": "Sadā pañcavīsativassuddesiyattā nirākatā jarā etesanti nijjarā.",
  "anya-e0810n1:16_21": "Na nimisantīti animisā,",
  "anya-e0810n1:16_22": "bhamukā niccalaṁ karontītyattho.",
  "anya-e0810n1:16_23": "Dive vasantīti dibbā.",
  "anya-e0810n1:16_24": "Devā eva devatā,",
  "anya-e0810n1:16_25": "sakatthe devasaddato tāpaccayo,",
  "anya-e0810n1:16_26": "devatā eva devatāni,",
  "anya-e0810n1:16_27": "sakatthe nipaccayo.",
  "anya-e0810n1:16_28": "“Apume”ti ettha paṭhamasakatthikavasena itthiliṅgattaṁ,",
  "anya-e0810n1:16_29": "dutiyasakatthikavasena napuṁsakaliṅgattaṁ veditabbaṁ,",
  "anya-e0810n1:16_30": "dutiyasakatthikavaseneva vā dviliṅgattaṁ,",
  "anya-e0810n1:16_31": "tattha itthiliṅgapakkhe yadādinā nikārādeso.",
  "anya-e0810n1:16_32": "Amarakose pana “devatāni pume vā”ti amara 1.9 vuttaṁ.",
  "anya-e0810n1:16_33": "Tassattho –",
  "anya-e0810n1:16_34": "devatānisaddo vikappena pulliṅge,",
  "anya-e0810n1:16_35": "niccaṁ napuṁsaketi.",
  "anya-e0810n1:16_36": "Ṭīkāyañca “sakatthikā pakatito liṅgavacanāni ativattantīti punnapuṁsakatta”nti devo eva devatā,",
  "anya-e0810n1:16_37": "sakatthe tā,",
  "anya-e0810n1:16_38": "sakatthikā api paccayā pakatito liṅgavacanādyativattante,",
  "anya-e0810n1:16_39": "apīti itthittaṁ devatā eva devataṁ paññādittā aṇa (cintāmaṇiṭīkā) vuttaṁ.",
  "anya-e0810n1:16_40": "Tattha sakatthikāti dutiyasakatthikaṁ vuttaṁ,",
  "anya-e0810n1:16_41": "pakatitoti paṭhamasakatthikaṁ.",
  "anya-e0810n1:16_42": "Tena vuttaṁ “punnapuṁsakatta”nti,",
  "anya-e0810n1:16_43": "itarathā tāpaccayantassa niccaṁ itthiliṅgatāya itthiliṅgattameva vadeyya. Supabbā, sumanā, tidivesā, āditeyyā, divisadā, lekhā,",
  "anya-e0810n1:16_44": "aditinandanā, ādiccā,",
  "anya-e0810n1:16_45": "ribhavo vibhavā (ka.),",
  "anya-e0810n1:16_46": "rikāro devamātā siyā iti tikaṇḍe,",
  "anya-e0810n1:16_47": "tato bhavantīti (cintāmaṇiṭīkā) asoppā,",
  "anya-e0810n1:16_48": "amaccā maraṇaṁ mati iti ti,",
  "anya-e0810n1:16_49": "matiyaṁ bhavā maccā…",
  "anya-e0810n1:16_50": "na maccā amaccā (cintāmaṇiṭīkā),",
  "anya-e0810n1:16_51": "amatāsanā,",
  "anya-e0810n1:16_52": "aggimukhā,",
  "anya-e0810n1:16_53": "havibhojanā,",
  "anya-e0810n1:16_54": "girabbāṇā,",
  "anya-e0810n1:16_55": "dānavārayo,",
  "anya-e0810n1:16_56": "bindārakā, pūjiyā, cirāyukā, saggino,",
  "anya-e0810n1:16_57": "nabhosadāiccādīnipi devatānaṁ sāmaññanāmāneva.",
  "anya-e0810n1:17_0": "13.Siddhādayo ime devayoniyo devappabhavā devavaṁsā etesamuppattiyaṁ devānameva ādikāraṇattā.",
  "anya-e0810n1:17_1": "Aṇimādiguṇopetattā sijjhanti etassa yathicchitā atthāti siddho.",
  "anya-e0810n1:17_2": "Yassa bhāsāya brūhati kathā, so bhūto,",
  "anya-e0810n1:17_3": "pisācappabhedo adhomukhādi.",
  "anya-e0810n1:17_4": "Vacanattho pana bhavanti brūhanti kathā etasmāti bhūtoti.",
  "anya-e0810n1:17_5": "Gandhaṁ abbati paribhuñjatīti gandhabbo,",
  "anya-e0810n1:17_6": "devagāyanā “hāhā hūhū” pabhutayo amara 1.55.",
  "anya-e0810n1:17_7": "Nidhayo guyhatīti guyhako,",
  "anya-e0810n1:17_8": "saññāyaṁ ko,",
  "anya-e0810n1:17_9": "maṇibhadrādiko kuverānucaro.",
  "anya-e0810n1:17_10": "Yakkha pūjāyaṁ,",
  "anya-e0810n1:17_11": "yakkhīyate pūjīyateti yakkho,",
  "anya-e0810n1:17_12": "kuverādiko.",
  "anya-e0810n1:17_13": "Rakkhanti attānaṁ etasmāti rakkhaso,",
  "anya-e0810n1:17_14": "vibhīsaṇādi.",
  "anya-e0810n1:17_15": "Kumbhappamāṇaṇḍatāya kumbhaṇḍo.",
  "anya-e0810n1:17_16": "Pisitaṁ maṁsaṁ asati bhakkhatīti pisāco,",
  "anya-e0810n1:17_17": "sakuni sakuntiādiko kuverānucaro,",
  "anya-e0810n1:17_18": "yadādinā pisitassa pibhāvo,",
  "anya-e0810n1:17_19": "asassa ca sācādesabhāvo pāṇini 6.3.109;",
  "anya-e0810n1:17_20": "moggallānapañcikā 1.47.",
  "anya-e0810n1:17_21": "Ādisaddena vijjādhara, apasara,",
  "anya-e0810n1:17_22": "kinnare ca saṅgaṇhāti.",
  "anya-e0810n1:17_23": "Vijjaṁ guḷikāñjanamantādikaṁ dharatīti vijjādharo.",
  "anya-e0810n1:17_24": "Apasārayanti khalayantīti apasarā,",
  "anya-e0810n1:17_25": "ubbasyādikā suravesiyo amara 1.55,",
  "anya-e0810n1:17_26": "apasarasaddassa jātiyaṁ sayaṁ bahuttaṁ,",
  "anya-e0810n1:17_27": "byattiyantu tadavayavaṁ vā sayaṁ,",
  "anya-e0810n1:17_28": "tathā ca bahuttaṁva.",
  "anya-e0810n1:17_29": "Vanādisaddo kadāci jātiyaṁ payujjate,",
  "anya-e0810n1:17_30": "kadāci byattiyaṁ.",
  "anya-e0810n1:17_31": "Tatra yadā jātiyaṁ,",
  "anya-e0810n1:17_32": "tadā byattigataṁ saṅkhyamādāya pavattati.",
  "anya-e0810n1:17_33": "Yadā byattiyaṁ payujjate,",
  "anya-e0810n1:17_34": "tadā taṁbyattāvayavānaṁ pāṇipādādīnaṁ bahuttasaṅkhyamādāya pavattati.",
  "anya-e0810n1:17_35": "Vanasaddo tu jātigatekasaṅkhyāvisiṭṭhadabbābhidhānato dhavādibyattigatajātyābhidhānato vā ekavacananti",
  "anya-e0810n1:17_36": "apasarasaddo vāmanādimatena itthiyaṁ bahuvacane ca,",
  "anya-e0810n1:17_37": "tadaññesaṁ pana matena pumitthiyaṁ vacanadvaye ca daṭṭhabbo.",
  "anya-e0810n1:17_38": "Assamukhanarasarīrattā kucchito naro,",
  "anya-e0810n1:17_39": "kiñci vā naro,",
  "anya-e0810n1:17_40": "narasadisattā vā kinnaro.",
  "anya-e0810n1:17_41": "Etā devayoniyo.",
  "anya-e0810n1:17_42": "Gaṇadevatā pana –",
  "anya-e0810n1:18_0": "“Ādiccā visu vasavo, tusitā’bhassarā’nilā;",
  "anya-e0810n1:19_0": "Mahārājikā sādhyā ca, ruddā ca gaṇadevatā”ti amara 1.10.",
  "anya-e0810n1:20_0": "Amarakose kathitā.",
  "anya-e0810n1:21_0": "Tatrādiccā dvādasakā, visudevā dasa ṭhitā;",
  "anya-e0810n1:22_0": "Vasavo aṭṭhasaṅkhyātā, chattiṁsa tusitā matā.",
  "anya-e0810n1:23_0": "Ābhassarā catusaṭṭhi, vātā paṇṇāsekūnakā;",
  "anya-e0810n1:24_0": "Mahārājikanāmāyo, dvisataṁ vīsatādhikā.",
  "anya-e0810n1:25_0": "Sādhyā dvādasa vikhyātā, ruddā cekādasa ṭhitā;",
  "anya-e0810n1:26_0": "Samayantarato etā, viññeyyā gaṇadevatā.",
  "anya-e0810n1:27_0": "14.Pubbadevādicatukkaṁ asure.",
  "anya-e0810n1:27_1": "Pubbaṁ devā pubbadevā,",
  "anya-e0810n1:27_2": "dutiyāsamāso,",
  "anya-e0810n1:27_3": "pubbe vā devā pubbadevā,",
  "anya-e0810n1:27_4": "pubbe hyete devapure ṭhitā,",
  "anya-e0810n1:27_5": "anantaraṁ sakkādīhi tato cālitā.",
  "anya-e0810n1:27_6": "Surānaṁ ripū sattavo suraripū.",
  "anya-e0810n1:27_7": "Surānaṁ paṭipakkhabhāvato asurā,",
  "anya-e0810n1:27_8": "devā viya na suranti na kīḷantīti vā asurā,",
  "anya-e0810n1:27_9": "samudduṭṭhā vā surā devehi abhyupagatā,",
  "anya-e0810n1:27_10": "nāsurehīti natthi surā etesanti asurāti nikāyantariyā.",
  "anya-e0810n1:27_11": "Danunāmāya mātuyā apaccaṁ dānavā.",
  "anya-e0810n1:27_12": "Danu nāma terasasu rakkhasaduhitīsu ekissā duhitu nāmaṁ.",
  "anya-e0810n1:27_13": "Ete pubbadevādayo sadā pume pulliṅge vattanti. Deccā, deteyyā, danujā, indārī, suradisā,",
  "anya-e0810n1:27_14": "sukkasissā, ditisutā,",
  "anya-e0810n1:27_15": "pubbajāiccādīnipi asurassa sāmaññanāmāni.",
  "anya-e0810n1:28_0": "Tabbisesā asurappabhedā.",
  "anya-e0810n1:28_1": "Surehi saddhiṁ saṅgāmatthaṁ attano balakāyānaṁ pahāraṁ āyudhaṁ dadātīti pahārado,",
  "anya-e0810n1:28_2": "so eva pahārādo.",
  "anya-e0810n1:28_3": "Saṁ pasattho varo jāmātā yassa so sambaro,",
  "anya-e0810n1:28_4": "tassa hi sakko jāmātā saṁ. ni. aṭṭha. 1.1.256,",
  "anya-e0810n1:28_5": "puññāharīsu vā indriyāni saṁvuṇotīti sambaro.",
  "anya-e0810n1:28_6": "Balametassatthīti balī,",
  "anya-e0810n1:28_7": "atisayabalakāyattā vā balī,",
  "anya-e0810n1:28_8": "so eva bali,",
  "anya-e0810n1:28_9": "“baliādayo”ti iminā samāsepi sandhi natthīti dīpeti.",
  "anya-e0810n1:28_10": "Ādinā macchasakuṇādikepi kuñcādikepi asurabhede saṅgaṇhāti.",
  "anya-e0810n1:29_0": "15.Pitāmahādyaṭṭhakaṁ brahmani.",
  "anya-e0810n1:29_1": "Pitūnaṁ pajāpatīnaṁ lokapitūnampi pitā pitāmaho,",
  "anya-e0810n1:29_2": "āmahapaccayo moggallāna 4.38.",
  "anya-e0810n1:29_3": "Sabbalokānaṁ pituṭṭhāniyattā pitā,",
  "anya-e0810n1:29_4": "sabbalokaṁ vā pāti rakkhatīti pitā,",
  "anya-e0810n1:29_5": "ritupaccayo.",
  "anya-e0810n1:29_6": "Mahantasarīratāya brahmā,",
  "anya-e0810n1:29_7": "braha vuḍḍhiyaṁ mapaccayo.",
  "anya-e0810n1:29_8": "Lokānaṁ īso indo lokeso.",
  "anya-e0810n1:29_9": "Kamalasambhavattā kamalaṁ, padmaṁ.",
  "anya-e0810n1:29_10": "Taṁ āsanamuppattiṭṭhānamassa kamalāsano.",
  "anya-e0810n1:29_11": "Hiraññaṁ suvaṇṇamayaṁ aṇḍaṁ hiraññaṁ,",
  "anya-e0810n1:29_12": "tassa gabbho bhūṇo guṇo (ka.)hiraññagabbho.",
  "anya-e0810n1:29_13": "Jhānādiguṇehi surānaṁ jeṭṭhattā surajeṭṭho.",
  "anya-e0810n1:29_14": "Pajānaṁ sattānaṁ pati sāmibhūto pajāpati,",
  "anya-e0810n1:29_15": "pajaṁ pāletīti vā pajāpati. Attabhū,",
  "anya-e0810n1:29_16": "parameṭṭhi, sayambhū,",
  "anya-e0810n1:29_17": "caturānano, dhātā,",
  "anya-e0810n1:29_18": "kamalayoni, duhiṇo, viriñci, sajitā, vedhā, vidhātā, vidhi,",
  "anya-e0810n1:29_19": "haṁsaratho, viriñco,",
  "anya-e0810n1:29_20": "papitāmaho iccādayopi brahmanāmāni.",
  "anya-e0810n1:30_0": "16-",
  "anya-e0810n1:30_1": "17.Vāsudevādipañcakaṁ kaṇhe.",
  "anya-e0810n1:30_2": "Vasudevassa apaccaṁ vāsudevo.",
  "anya-e0810n1:30_3": "Maccānaṁ jīvitaṁ harati sīlenāti hari.",
  "anya-e0810n1:30_4": "Kaṇhaguṇayogato kaṇho.",
  "anya-e0810n1:30_5": "Kesiṁ nāma asuraṁ hatavāti kesavo,",
  "anya-e0810n1:30_6": "īkārassa akāro,",
  "anya-e0810n1:30_7": "hanassa ca vo.",
  "anya-e0810n1:30_8": "Vuttañca –",
  "anya-e0810n1:31_0": "“Yasmā tayā hato kesī,",
  "anya-e0810n1:32_0": "Tasmā me sāsanaṁ suṇa;",
  "anya-e0810n1:33_0": "Kesavo nāma nāmena,",
  "anya-e0810n1:34_0": "Seyyo loke bhavissasī”ti cintāmaṇiṭīkāyampi.",
  "anya-e0810n1:35_0": "Cakkaṁ pāṇimhi assa cakkapāṇi.",
  "anya-e0810n1:35_1": "Visaṇu piṇhu (ka.), nārāyano, vekuṇṭho, dāmodaro, mādhavo, sambhū, deccāri,",
  "anya-e0810n1:35_2": "puṇḍarīkakkho, govindo,",
  "anya-e0810n1:35_3": "garuḷaddhajo,",
  "anya-e0810n1:35_4": "pītambaro, accuto, maṅgalo, siṅgī,",
  "anya-e0810n1:35_5": "janāddano, upendo,",
  "anya-e0810n1:35_6": "indāvarajo,",
  "anya-e0810n1:35_7": "catubhujo,",
  "anya-e0810n1:35_8": "padmanābho,",
  "anya-e0810n1:35_9": "madhuripu,",
  "anya-e0810n1:35_10": "tivikkamo,",
  "anya-e0810n1:35_11": "devakīnandano, sorī, sirīpati,",
  "anya-e0810n1:35_12": "purisottamo, vanamālī,",
  "anya-e0810n1:35_13": "balidhaṁsī,",
  "anya-e0810n1:35_14": "kaṁsārāti,",
  "anya-e0810n1:35_15": "adhokkhajo,",
  "anya-e0810n1:35_16": "sabbambharo,",
  "anya-e0810n1:35_17": "keṭabhaji keṭabhaṁ jitavā (cintāmaṇiṭīkā), vidhu,",
  "anya-e0810n1:35_18": "sasabindu, sirīkaro,",
  "anya-e0810n1:35_19": "sirīvarāho, ajito,",
  "anya-e0810n1:35_20": "parapuriso,",
  "anya-e0810n1:35_21": "sirīgabbho, chabindu, ananto, narakaji, kesaro, jātikīlo, narasīho,",
  "anya-e0810n1:35_22": "purāṇapuriso,",
  "anya-e0810n1:35_23": "nalinesayo, vāsu, narāyano,",
  "anya-e0810n1:35_24": "punabbasu,",
  "anya-e0810n1:35_25": "sabbarūpo,",
  "anya-e0810n1:35_26": "dharaṇīdharo, vāmano, ekasiṅgo,",
  "anya-e0810n1:35_27": "somagabbho, ādidevo,",
  "anya-e0810n1:35_28": "ādivarāho,",
  "anya-e0810n1:35_29": "suvaṇṇabindu, sadāyogī, sanātano,",
  "anya-e0810n1:35_30": "rāhumuddhabhido, kāḷanemi, paṇḍavo,",
  "anya-e0810n1:35_31": "vaḍḍhamāno,",
  "anya-e0810n1:35_32": "satānando,",
  "anya-e0810n1:35_33": "pajānātho,",
  "anya-e0810n1:35_34": "suyāmunoiccādīni visaṇunāmāni.",
  "anya-e0810n1:35_35": "Assa pana pitu nāmāni vasudevo,",
  "anya-e0810n1:35_36": "ānakadundubhi amara 1.23 iccādīni.",
  "anya-e0810n1:35_37": "Rathavāho panassa dāruko nāma tikaṇḍasesa 1.1.34.",
  "anya-e0810n1:35_38": "Mantī pana pavanabyādhi nāma mantī pavanabyāmi uddhavo (titaṇḍasesa 1.1.35) pavanabyādhi…",
  "anya-e0810n1:35_39": "uddhavo iti dve piṇhussa mantino (kaṭṭīkā).",
  "anya-e0810n1:36_0": "Mahissarādichakkaṁ hare.",
  "anya-e0810n1:36_1": "Mahanto issaro vibhūti etassāti mahissaro.",
  "anya-e0810n1:36_2": "Guṇāvatthārahito sampati paramānandarūpattā nibbikāro samati bhavatīti sivo,",
  "anya-e0810n1:36_3": "niruttinayena akārassa ittaṁ,",
  "anya-e0810n1:36_4": "massa vo ca.",
  "anya-e0810n1:36_5": "Evaṁ sabbattha yadādinā vā niruttinayena vā saddasiddhi veditabbāti.",
  "anya-e0810n1:36_6": "Sūlapāṇittā sūlī.",
  "anya-e0810n1:36_7": "Iṭṭhe pabhavatīti issaro,",
  "anya-e0810n1:36_8": "issati abhibhavatīti vā issaro.",
  "anya-e0810n1:36_9": "Pasūnaṁ pamathānaṁ pati pasupati.",
  "anya-e0810n1:36_10": "“Pasu migādo chagale,",
  "anya-e0810n1:36_11": "pamathepi pasu pume”ti ruddo rabhaso (ka.).",
  "anya-e0810n1:36_12": "( ) (guṇe) (ka.) Visiṭṭhatamoguṇattā sabbaṁ haratīti haro.",
  "anya-e0810n1:36_13": "Vuttoti kriyāpadaṁ. Sambhu, īso, sabbo, īsāno, saṅkaro,",
  "anya-e0810n1:36_14": "candasekharo, bhūteso,",
  "anya-e0810n1:36_15": "khaṇḍaparasu, girīso,",
  "anya-e0810n1:36_16": "maccuñjayo, pinākī,",
  "anya-e0810n1:36_17": "pamathādhipo, uggo, kapaddi,",
  "anya-e0810n1:36_18": "sirīkaṇṭho,",
  "anya-e0810n1:36_19": "kāḷakaṇṭho,",
  "anya-e0810n1:36_20": "kapālabharo, vāmadevo, mahādevo,",
  "anya-e0810n1:36_21": "virūpakkho, tilocano, sabbaññū,",
  "anya-e0810n1:36_22": "nīlalohito, māraharo, bhaggo, tyambako,",
  "anya-e0810n1:36_23": "tipurantako,",
  "anya-e0810n1:36_24": "gaṅgādharo,",
  "anya-e0810n1:36_25": "andhakaripu,",
  "anya-e0810n1:36_26": "byomakeso, bhavo, bhīmo, ruddo, umāpati, bhagālī,",
  "anya-e0810n1:36_27": "kapisañjano, hīro,",
  "anya-e0810n1:36_28": "pañcānano,",
  "anya-e0810n1:36_29": "khakuntalo, gopālako,",
  "anya-e0810n1:36_30": "piṅgakkho vibhaṅgo (ka.), kūṭakaro,",
  "anya-e0810n1:36_31": "candāpīḷo, mahānaṭo, samīro, ho,",
  "anya-e0810n1:36_32": "nandivaḍḍhano,",
  "anya-e0810n1:36_33": "guḷākeso migūho (ka.), mihirāṇo,",
  "anya-e0810n1:36_34": "meghavāhano,",
  "anya-e0810n1:36_35": "suppatāpo suppasādo (ka.), u,",
  "anya-e0810n1:36_36": "thāṇu upāṇḍo (ka.),",
  "anya-e0810n1:36_37": "sipiviṭṭho, kīlo,",
  "anya-e0810n1:36_38": "dhammavāhanoiccādīnipi haranāmāni.",
  "anya-e0810n1:37_0": "Kumārādittayaṁ harassa putte.",
  "anya-e0810n1:37_1": "Kumāra kīḷāyaṁ,",
  "anya-e0810n1:37_2": "kumāreti kīḷatīti kumāro,",
  "anya-e0810n1:37_3": "soḷasavassiko,",
  "anya-e0810n1:37_4": "ayañca soḷasavassiko.",
  "anya-e0810n1:37_5": "“Bālo ca soḷasa bhave”ti hi vuttaṁ.",
  "anya-e0810n1:37_6": "Khaṇḍati dānavabalanti khando,",
  "anya-e0810n1:37_7": "ṇḍassa ndo.",
  "anya-e0810n1:37_8": "Sattiṁpaharaṇavisesaṁ dharatīti sattidharo,",
  "anya-e0810n1:37_9": "pabhāvussāhamantasaṅkhātaṁ vā sattittayaṁ dharatīti sattidharo.",
  "anya-e0810n1:37_10": "Amarakose pana –",
  "anya-e0810n1:38_0": "“Kattikeyyo mahāseno,",
  "anya-e0810n1:39_0": "Sarajāto chaḷānano;",
  "anya-e0810n1:40_0": "Pabbatīnandano khando,",
  "anya-e0810n1:41_0": "Senānī aggibhū guho.",
  "anya-e0810n1:42_0": "Bāhuleyyo tārakaji,",
  "anya-e0810n1:43_0": "Visākho sikhivāhano;",
  "anya-e0810n1:44_0": "Chamāturo sattidharo,",
  "anya-e0810n1:45_0": "Kumāro koñcadāraṇo”ti amara 1.41-2 vuttaṁ.",
  "anya-e0810n1:46_0": "18-",
  "anya-e0810n1:46_1": "21.Sakkādīni vīsati sakkassa nāmāni.",
  "anya-e0810n1:46_2": "Asure jetuṁ sakkuṇātīti sakko. Pure,",
  "anya-e0810n1:46_3": "puraṁ vā dadātīti purindado.",
  "anya-e0810n1:46_4": "Devānaṁ rājā devarājā.",
  "anya-e0810n1:46_5": "Vajiraṁ pāṇimhi assa vajirapāṇi.",
  "anya-e0810n1:46_6": "Sujāya asurakaññāya pati sujampati.",
  "anya-e0810n1:46_7": "Bahūnaṁ devamanussānaṁ cintitatthassa dassanasamatthatāya sahassakkho.",
  "anya-e0810n1:46_8": "Mahataṁ devānaṁ indo rājā mahindo,",
  "anya-e0810n1:46_9": "devehi mahitabbo vā indo rājā mahindo,",
  "anya-e0810n1:46_10": "mahanto ca so indo cāti vā mahindo.",
  "anya-e0810n1:46_11": "Vajiraṁ āvudhaṁ yassa vajirāvudho,",
  "anya-e0810n1:46_12": "“vajirāyudho”tipi pāṭho.",
  "anya-e0810n1:46_13": "Vasūni ratanāni santyasseti vāsavo.",
  "anya-e0810n1:46_14": "Dasasatāni nayanāni yassa so dasasatanayano.",
  "anya-e0810n1:46_15": "Dvinnaṁ devalokānaṁ adhipatibhūtattā tidivādhibhū.",
  "anya-e0810n1:46_16": "Surānaṁ nātho suranātho.",
  "anya-e0810n1:46_17": "Vajiraṁ hatthe yassa so vajirahattho.",
  "anya-e0810n1:46_18": "Bhūtānaṁ sattānaṁ pati bhūtapati.",
  "anya-e0810n1:46_19": "Mahitabbattā maghavā.",
  "anya-e0810n1:46_20": "Maha pūjāyaṁ,",
  "anya-e0810n1:46_21": "hassa ghavo.",
  "anya-e0810n1:46_22": "Kosasaṅkhātāni dhanāni santi yassa,",
  "anya-e0810n1:46_23": "so kosiyo,",
  "anya-e0810n1:46_24": "“kosiyagottatāya kosiyo”ti ca vadanti.",
  "anya-e0810n1:46_25": "Indati paramissariyena yujjateti indo.",
  "anya-e0810n1:46_26": "Vatraṁ nāma asuraṁ abhibhavatīti vatrabhū.",
  "anya-e0810n1:46_27": "Pāko nāmavatrāsurassa bhātā,",
  "anya-e0810n1:46_28": "tassa sāsanato niggahato pākasāsano.",
  "anya-e0810n1:46_29": "Viḍaṁ byāpakaṁ ojo etassa viḍojo. Sunāsīro,",
  "anya-e0810n1:46_30": "purandaro,",
  "anya-e0810n1:46_31": "lekhāsabho lekhanaṁ devānaṁ usato uttamo (cintāmaṇiṭīkā), divapati, surapati, balārāti, sacīpati,",
  "anya-e0810n1:46_32": "jambhabhedī, harihayo,",
  "anya-e0810n1:46_33": "namucisūdano,",
  "anya-e0810n1:46_34": "saṁkandano,",
  "anya-e0810n1:46_35": "meghavāhano,",
  "anya-e0810n1:46_36": "ākhaṇḍalo ākhaṇḍayati parabalaṁ usādittā kalaca (cintāmaṇiṭīkā), kosiko,",
  "anya-e0810n1:46_37": "suragāmaṇī,",
  "anya-e0810n1:46_38": "nākanātho,",
  "anya-e0810n1:46_39": "harī iccādīnipi sakkassa nāmāni.",
  "anya-e0810n1:47_0": "Assa sakkassa bhariyā sujātā nāma.",
  "anya-e0810n1:47_1": "Sukhena jātā,",
  "anya-e0810n1:47_2": "sundarā vā jāti yassā sā sujātā. Pulomajā, sacī,",
  "anya-e0810n1:47_3": "indānī iccādīnipi sakkabhariyāya nāmāni.",
  "anya-e0810n1:48_0": "Assa sakkassa puraṁ masakkasārādayo tayo bhave.",
  "anya-e0810n1:48_1": "Mo ca sakko ca masakkā,",
  "anya-e0810n1:48_2": "te saranti gacchanti ettha kīḷāvasenāti masakkasārā,",
  "anya-e0810n1:48_3": "mahissarādīnaṁ parisānaṁ,",
  "anya-e0810n1:48_4": "sakkassa ca kīḷānubhavanaṭṭhānantyatthoti cintāmaṇithutiṭīkāyaṁ vuttaṁ.",
  "anya-e0810n1:48_5": "Saṅgahaṭīkāyaṁ pana “masakkanti vā vasokanti vā asurapurassa nāmaṁ,",
  "anya-e0810n1:48_6": "idaṁ pana tesaṁ uttamattā masakkasāro,",
  "anya-e0810n1:48_7": "vasokasāroti ca vutta”nti vuttaṁ.",
  "anya-e0810n1:48_8": "Amarā etissaṁ santi amaravatī,",
  "anya-e0810n1:48_9": "sā eva amarāvatī,",
  "anya-e0810n1:48_10": "rassassa dīghatā pāṇinī 6.3.119.",
  "anya-e0810n1:49_0": "Assa sakkassa pāsādo vejayanto nāma. Vejayantī paṭākā pasatthā, bhūtā vā assa atthīti vejayanto.",
  "anya-e0810n1:50_0": "Assa sakkassa sabhā sudhammā matā. Sobhano dhammo assāti sudhammā, devamaṇḍapo.",
  "anya-e0810n1:51_0": "22.Tassa sakkassa ratho vejayanto nāma.",
  "anya-e0810n1:51_1": "Vejayantīnāmāya paṭākāya yogato vejayanto.",
  "anya-e0810n1:51_2": "Tassa sakkassa sārathi sūto mātalināma.",
  "anya-e0810n1:51_3": "Matalassa mātalāya (ka.) apaccaṁ mātali,",
  "anya-e0810n1:51_4": "tassa sakkassa gajo erāvaṇo nāma,",
  "anya-e0810n1:51_5": "irāvaṇo samuddo,",
  "anya-e0810n1:51_6": "tatrajāto erāvaṇoirāvati samudde jāto (erāvato), sese aṇa…",
  "anya-e0810n1:51_7": "pisodarādittā ṇatte erāvaṇo (cintāmaṇiṭīkā).",
  "anya-e0810n1:51_8": "Tassa sakkassa silāsanaṁ paṇḍukambalo nāma.",
  "anya-e0810n1:51_9": "Paṇḍuvaṇṇakambalasadisattā paṇḍukambalo.",
  "anya-e0810n1:51_10": "Silā pāsāṇo eva āsanaṁ silāsanaṁ.",
  "anya-e0810n1:52_0": "23.Tassa sakkassa puttā suvīra,",
  "anya-e0810n1:52_1": "jayantaiccādayo.",
  "anya-e0810n1:52_2": "Atisayena sūrattā suvīro.",
  "anya-e0810n1:52_3": "Asure jayatīti jayanto.",
  "anya-e0810n1:52_4": "Tassa sakkassa pokkharaṇī nandā nāma bhave.",
  "anya-e0810n1:52_5": "Nandīyatīti nandā.",
  "anya-e0810n1:52_6": "Pokkharaṁ vuccati padumaṁ,",
  "anya-e0810n1:52_7": "salilañca,",
  "anya-e0810n1:52_8": "tehi sattānaṁ manaṁ attānaṁ nayatīti pokkharaṇī,",
  "anya-e0810n1:52_9": "pokkharena vā sundarena aṇṇena jalena sahitattā pokkharaṇṇī,",
  "anya-e0810n1:52_10": "sā eva pokkharaṇī.",
  "anya-e0810n1:52_11": "Tassa sakkassa vanāni uyyānāni nandanādīni cattāri.",
  "anya-e0810n1:52_12": "Nandayatīti nandanaṁ.",
  "anya-e0810n1:52_13": "Nānādibbarukkhehi missakattā missakaṁ.",
  "anya-e0810n1:52_14": "Nānālatāhi vallīhi cittattā cittalatā,",
  "anya-e0810n1:52_15": "nānāvirāgavaṇṇavicittāya vā latāya samannāgatattā cittalatā,",
  "anya-e0810n1:52_16": "devatānaṁ vā cittāsā ettha atthīti cittā,",
  "anya-e0810n1:52_17": "āsāvatī nāma latā,",
  "anya-e0810n1:52_18": "sā yassa atthi,",
  "anya-e0810n1:52_19": "taṁ cittalatā.",
  "anya-e0810n1:52_20": "Devatānaṁ vā cittaṁ lanti gaṇhantīti cittalā,",
  "anya-e0810n1:52_21": "dibbarukkhā,",
  "anya-e0810n1:52_22": "tesaṁ samūho cittalatā,",
  "anya-e0810n1:52_23": "itthiliṅgena tassa vanassa nāmaṁ,",
  "anya-e0810n1:52_24": "yathā “khuddasikkhā”ti.",
  "anya-e0810n1:52_25": "Phārusakāni yattha santi,",
  "anya-e0810n1:52_26": "taṁ phārusakaṁ.",
  "anya-e0810n1:53_0": "24.Asanyādittayaṁ tassa sakkassa āyudhaṁ.",
  "anya-e0810n1:53_1": "Assate bhujjate lokadhātukamanenāyudhenāti asani,",
  "anya-e0810n1:53_2": "ayaṁ asanisaddo dvīsu pumitthiliṅgesu vattati.",
  "anya-e0810n1:53_3": "Kulimhi sakkassa hatthe seti tiṭṭhatīti kulisaṁ,",
  "anya-e0810n1:53_4": "kuli hattho bhujādaloti hi tikaṇḍasesotikaṇḍasesa 2.6.26.",
  "anya-e0810n1:53_5": "Kuyaṁ vā pathaviyaṁ lisati tanu bhavatīti kulisaṁ.",
  "anya-e0810n1:53_6": "Vaja gatiyaṁ,",
  "anya-e0810n1:53_7": "vajateva na paṭihaññate yassa gamanaṁ kenacīti vajiraṁ,",
  "anya-e0810n1:53_8": "irapaccayo.",
  "anya-e0810n1:53_9": "Vajirasahacaraṇato kulisasaddopi punnapuṁsake. Bhiduraṁ, pavi, satakoṭi, suru, sambo,",
  "anya-e0810n1:53_10": "dambholiiccādīnipi vajirassa nāmāni.",
  "anya-e0810n1:53_11": "Tatra bhiduraṁ punnapuṁsake,",
  "anya-e0810n1:53_12": "paviādayo pume.",
  "anya-e0810n1:54_0": "Rambhā ca alambusā ca iccādikā devitthiyo accharāyo nāmāti vuttā.",
  "anya-e0810n1:54_1": "Accharāvisesā hi etā.",
  "anya-e0810n1:54_2": "Accho nimmalavaṇṇo etāsamatthīti accharāyo.",
  "anya-e0810n1:54_3": "“Apasarā”tipi etāsameva sāmaññasaññā.",
  "anya-e0810n1:54_4": "Devaputtānaṁ ratiṁ bhāventi vaḍḍhentīti rambhā,",
  "anya-e0810n1:54_5": "raṁ kāmaggiṁ bhanti dīpayanti jālentīti vā rambhā,",
  "anya-e0810n1:54_6": "niggahītāgamo.",
  "anya-e0810n1:54_7": "Kāmarativasena devaputte attani vasāpetuṁ alaṁ samatthāti alambusā, assukāro.",
  "anya-e0810n1:54_8": "Devānaṁ devaputtānaṁ,",
  "anya-e0810n1:54_9": "devībhūtā vā itthiyo devitthiyo.",
  "anya-e0810n1:55_0": "“Pañcasikho, hāhā,",
  "anya-e0810n1:55_1": "hūhū”iccādayo gandhabbā nāma.",
  "anya-e0810n1:55_2": "Pañca sikhā cūḷā yassa so pañcasikho.",
  "anya-e0810n1:55_3": "“Hā”ti ananditaṁ dhaniṁ nindibhaddhaniṁ (cintāmaṇiṭīkā) jahatīti hāhā.",
  "anya-e0810n1:55_4": "“Hū”ti gītavisesasaddaṁ hūyateti hūhū.",
  "anya-e0810n1:55_5": "Gandhaṁ abbanti bhuñjantīti gandhabbā,",
  "anya-e0810n1:55_6": "gāyanaṁ vā dhammo etesaṁ gandhabbā,",
  "anya-e0810n1:55_7": "mmassa bbo.",
  "anya-e0810n1:56_0": "25.Vimānādidvayaṁ vimāne.",
  "anya-e0810n1:56_1": "Devānamākāse gamanaṁ yena taṁ vimānaṁ,",
  "anya-e0810n1:56_2": "vigataṁ vinā (ka.) mānaṁ upamānamassa vimānaṁ.",
  "anya-e0810n1:56_3": "Vihe ākāse gacchatīti byamhaṁ,",
  "anya-e0810n1:56_4": "hakārato pubbe amapaccayo.",
  "anya-e0810n1:56_5": "Ettha ca vimānabyamhasaddā dvepi anitthiyaṁ punnapuṁsake vattanti.",
  "anya-e0810n1:57_0": "Pīyusādittayaṁ amate.",
  "anya-e0810n1:57_1": "Pīyateti pīyusaṁ,",
  "anya-e0810n1:57_2": "“amatapā”ti hi vuttaṁ,",
  "anya-e0810n1:57_3": "usapaccayo uṇādi 4.76 ṇvādi 215 suttesu pana “pīyūsa”miti dissati.",
  "anya-e0810n1:57_4": "“Peyuso”tipi nāmamassa.",
  "anya-e0810n1:57_5": "Na mataṁ maraṇamanena amataṁ.",
  "anya-e0810n1:57_6": "Sukhena dhayanti pivanti taṁ iti sudhā.",
  "anya-e0810n1:57_7": "Ettha ca amatasaddo yaññasesapīyusasalilaghatādīsu napuṁsake,",
  "anya-e0810n1:57_8": "dhanvantaridevādīsu pulliṅge,",
  "anya-e0810n1:57_9": "gaḷojhābhayāmalakyādīsu itthiliṅgeti tīsu vattati amataṁ yaññasese ca,",
  "anya-e0810n1:57_10": "pīyūse salile ghate ayācite ca mokkhe ca,",
  "anya-e0810n1:57_11": "nā dhanvantaridevasu amatā māgadhīpathyā guḷucyāmalakīsu ca (medinīkosa 16 77- 8),",
  "anya-e0810n1:57_12": "taṁsahacaraṇato pīyusasaddopi tīsu liṅgesu.",
  "anya-e0810n1:57_13": "Sudhāsaddo pana amatanuhīlepādīsupi niccamitthiliṅgova sudhā lepo’mataṁ nuhī (amara 23.101).",
  "anya-e0810n1:58_0": "Sineruādipañcakaṁ pabbatarāje.",
  "anya-e0810n1:58_1": "Sinā soceyye,",
  "anya-e0810n1:58_2": "sināti soceti deveti sineru,",
  "anya-e0810n1:58_3": "erupaccayo.",
  "anya-e0810n1:58_4": "Mī hiṁsāyaṁ,",
  "anya-e0810n1:58_5": "mināti hiṁsati sabbe pabbate attano uccataraṭṭhenāti meru,",
  "anya-e0810n1:58_6": "rupaccayo.",
  "anya-e0810n1:58_7": "Tidivānaṁ dvinnaṁ devalokānaṁ ādhāro patiṭṭhāti tidivādhāro.",
  "anya-e0810n1:58_8": "Deve nayatīti neru.",
  "anya-e0810n1:58_9": "Sumerūti upasaggena nāmaṁ vaḍḍhitaṁ. Hemaddi,",
  "anya-e0810n1:58_10": "ratanasānu,",
  "anya-e0810n1:58_11": "surālayādīnipi pabbatarājassa nāmāni.",
  "anya-e0810n1:59_0": "26.Yugandharādīni sinerussa parivārabhūtānaṁ sattannaṁ paribhaṇḍapabbatānaṁ nāmāni.",
  "anya-e0810n1:59_1": "Candasūriyasaṅkhātaṁ yugaṁ dhāreti tadubbedhamaggacārittāti yugandharo.",
  "anya-e0810n1:59_2": "Īsaṁ mahissaraṁ dhāreti tassa nivāsaṭṭhānattāti īsadharo.",
  "anya-e0810n1:59_3": "Karavīrā assamārakā bahavo ettha santīti karavīro,",
  "anya-e0810n1:59_4": "ke vā mayūrā ravanti etthāti karavīro,",
  "anya-e0810n1:59_5": "“karavīko”tipi pāṭho,",
  "anya-e0810n1:59_6": "idhāpi pacchimoyevattho,",
  "anya-e0810n1:59_7": "karavīkasakuṇā vā bahavo ettha santīti karavīko.",
  "anya-e0810n1:59_8": "Sudassanā osadhivisesā bahukā ettha santīti sudassano,",
  "anya-e0810n1:59_9": "sukhena passitabbattā vā sudassano,",
  "anya-e0810n1:59_10": "sundaraṁ vā dassanaṁ etthāti sudassano.",
  "anya-e0810n1:59_11": "Pañcannaṁ pabbatacakkānaṁ nemisadisaṁ katvā attānaṁ dhāretīti nemindharo,",
  "anya-e0810n1:59_12": "nemibhāvena vā dhāretabbo upalakkhetabboti nemindharo,",
  "anya-e0810n1:59_13": "nemiṁvā rathaddumaṁ dhāreti yebhuyyenāti nemindharo.",
  "anya-e0810n1:59_14": "Vinatā nāma supaṇṇamātā,",
  "anya-e0810n1:59_15": "tassā nivāsaṭṭhānattā vinatakoti cintāmaṇiṭīkā.",
  "anya-e0810n1:59_16": "Vitthiṇṇā vā natā nadiyo etthāti vinatako.",
  "anya-e0810n1:59_17": "Assakaṇṇā sajjadumā bahavo ettha santīti assakaṇṇo,",
  "anya-e0810n1:59_18": "assakaṇṇasadisakūṭattā vā assakaṇṇo.",
  "anya-e0810n1:59_19": "Kulācalāti ete sineruādayo aṭṭha pabbatā acalasaṅkhātānaṁ pabbatānaṁ kulāni yoniyo pabhavā,",
  "anya-e0810n1:59_20": "ete ca sineruādayo anupubbasamuggatā,",
  "anya-e0810n1:59_21": "sabbabāhiro cettha assakaṇṇo.",
  "anya-e0810n1:59_22": "Nimijātake pana –",
  "anya-e0810n1:60_0": "“Sudassano karavīko, īsadharo yugandharo;",
  "anya-e0810n1:61_0": "Nemindharo vinatako, assakaṇṇo giri brahā”ti jā. 2.22.568.",
  "anya-e0810n1:62_0": "Vatvā sineruṁ parikkhipitvā assakaṇṇo nāma pabbato patiṭṭhito,",
  "anya-e0810n1:62_1": "taṁ parikkhipitvā vinatako nāma pabbatoti evamaññoyevānukkamo kathito.",
  "anya-e0810n1:62_2": "Kiñcāpi kathito,",
  "anya-e0810n1:62_3": "nāmabhedamattakatoyeva panettha bhedo,",
  "anya-e0810n1:62_4": "nātthabhedakatoti daṭṭhabbaṁ.",
  "anya-e0810n1:63_0": "27.",
  "anya-e0810n1:63_1": "Ākāsavāhīgaṅgāyaṁ merusiṅgobbhavāyaṁ mandākinyādināmattayaṁ.",
  "anya-e0810n1:63_2": "Mandaṁ akituṁ sīlamassāti mandākinī.",
  "anya-e0810n1:63_3": "Ākāse sandamānā gaṅgā ākāsagaṅgā.",
  "anya-e0810n1:63_4": "Surānaṁ devānaṁ nadī suranadī.",
  "anya-e0810n1:63_5": "Suradīghikātipi etissā nāmaṁ.",
  "anya-e0810n1:64_0": "28.Koviḷārādittayaṁ “phalaharo”tikhyāte pāricchattake.",
  "anya-e0810n1:64_1": "Kuṁ pathaviṁ vidārayati mūlenāti koviḷāro,dassa ḷo.",
  "anya-e0810n1:64_2": "Pari samantato chattaṁ viya tiṭṭhatīti pāricchattako.",
  "anya-e0810n1:64_3": "Pārino samuddassa jāto apaccaṁ pārijātako,",
  "anya-e0810n1:64_4": "sakatthe ko.",
  "anya-e0810n1:64_5": "Pāribhaddo,",
  "anya-e0810n1:64_6": "nimbataru,",
  "anya-e0810n1:64_7": "mandāroiccādīnipi pāricchattakassa nāmāni.",
  "anya-e0810n1:65_0": "Kapparukkho ca santāno ca ādinā mandāro pārijātako ca haricandanañca ete pañca devaddumāamara 1.53 devataravo devabhūmīsveva sambhavato.",
  "anya-e0810n1:65_1": "Kappo saṅkappito attho,",
  "anya-e0810n1:65_2": "tassa rukkho jaññajanakabhāvena sambandho,",
  "anya-e0810n1:65_3": "kappaṁ vā ṭhito rukkho kapparukkho.",
  "anya-e0810n1:65_4": "Tananaṁ tāno, bhāve ṇo.",
  "anya-e0810n1:65_5": "Gandhassa sammā tāno asseti santāno,",
  "anya-e0810n1:65_6": "sirīsarukkho.",
  "anya-e0810n1:65_7": "Mandante modante devā anenāti mandāro,",
  "anya-e0810n1:65_8": "ārapaccayo.",
  "anya-e0810n1:65_9": "Harimindaṁ cadayati sukhayatīti haricandanaṁ.",
  "anya-e0810n1:65_10": "Ete pañca devataravo amarakosanayena vuttā,",
  "anya-e0810n1:65_11": "sogatanayena pana satta devataravo.",
  "anya-e0810n1:65_12": "Vuttañca –",
  "anya-e0810n1:66_0": "“Pāṭalī simbalī jambū, devānaṁ pārichattako;",
  "anya-e0810n1:67_0": "Kadambo kapparukkho ca,",
  "anya-e0810n1:67_1": "sirīsena bhavati sattama”nti dha. sa. aṭṭha. 584; sārattha. ṭī.",
  "anya-e0810n1:67_2": "1.1verañjakaṇḍavaṇṇanā.",
  "anya-e0810n1:68_0": "Tattha pāṭalīti citrapāṭalī,",
  "anya-e0810n1:68_1": "sā asuraloke tiṭṭhati.",
  "anya-e0810n1:68_2": "Tathā simbalī garuḷesu,",
  "anya-e0810n1:68_3": "jambū jambudīpe,",
  "anya-e0810n1:68_4": "pāricchattako tāvatiṁse,",
  "anya-e0810n1:68_5": "kadambo aparagoyāne.",
  "anya-e0810n1:68_6": "Kapparukkho uttarakurūsu,",
  "anya-e0810n1:68_7": "sirīso pubbavideheti.",
  "anya-e0810n1:68_8": "Ete satta devānameva patiṭṭhānabhūmīsu sambhavato devataravotveva vuccanti.",
  "anya-e0810n1:69_0": "Saggavaṇṇanā samattā.",
  "anya-e0810n1:70_0": "29.",
  "anya-e0810n1:70_1": "Pubbapacchimauttarā disā yathākkamaṁ pācī patīcī udīcī nāma bhavanti.",
  "anya-e0810n1:70_2": "Paṭhamaṁ pāto ancati ravi yassaṁ sā pācī,",
  "anya-e0810n1:70_3": "nakāralopo.",
  "anya-e0810n1:70_4": "Pacchā divāvasāne ancati ravi yassaṁ sā patīcī.",
  "anya-e0810n1:70_5": "Uddhaṁ ancati ravi yassaṁ sā udīcī,",
  "anya-e0810n1:70_6": "yassaṁ vā sītaviyogaṁ datvā ancati sā udīcī,",
  "anya-e0810n1:70_7": "viyogatthavācako hettha ukāro,",
  "anya-e0810n1:70_8": "dasaddo dānattho.",
  "anya-e0810n1:70_9": "Atha vā pancati pubbabhāvamāpajjateti pācī.",
  "anya-e0810n1:70_10": "Patincati pacchābhāvamāpajjateti patīcī.",
  "anya-e0810n1:70_11": "Udañcati sītaviyogadānattamāpajjateti udīcī.",
  "anya-e0810n1:70_12": "Ettha ca udīcīsahacaraṇato patīcī itthiyaṁ,",
  "anya-e0810n1:70_13": "patīcīsahacaraṇato pācī itthiyaṁ vattatīti daṭṭhabbaṁ.",
  "anya-e0810n1:70_14": "Evaṁ taṁtaṁsahacaraṇabhāvena tassa tassa taṁtaṁliṅgattamupaneyyuṁ.",
  "anya-e0810n1:70_15": "Pubbapacchimauttarāti sabbanāmassa vuttamatte pumbhāvo.",
  "anya-e0810n1:71_0": "Dakkhiṇādidvayaṁ dakkhiṇadisāyaṁ.",
  "anya-e0810n1:71_1": "Majjhe apāyaṁ añcati yassaṁ ravi, sā apācī.",
  "anya-e0810n1:71_2": "Majjhatthoyaṁ apasaddo,",
  "anya-e0810n1:71_3": "yathā “apadisa”nti,",
  "anya-e0810n1:71_4": "“avācī”tipi pāṭho,",
  "anya-e0810n1:71_5": "avapubbo añca adhomukhībhāve.",
  "anya-e0810n1:71_6": "Avañcati adhomukhī bhavati yassaṁ ravi, sā avācī.",
  "anya-e0810n1:71_7": "Uṇhādike vā tabbiyoge karonto yassaṁ ravi añcati, sā avācī.",
  "anya-e0810n1:71_8": "Vidisādidvayaṁ disāmajjhe.",
  "anya-e0810n1:71_9": "Disāhi viniggatā vidisā.",
  "anya-e0810n1:71_10": "Disānamanurūpā,",
  "anya-e0810n1:71_11": "anuvattakā vā disā anudisā.",
  "anya-e0810n1:71_12": "Apadisantipi vidisāya nāmaṁ napuṁsakābyayaṁ tva’padisaṁ (amara 3.6).",
  "anya-e0810n1:72_0": "30.Erāvatādayo aṭṭha gajā pubbādīnaṁ disānaṁ rakkhaṇato disāgajā nāma,",
  "anya-e0810n1:72_1": "puṇḍarīkaṁ nāma sitambojaṁ,",
  "anya-e0810n1:72_2": "taṁsadisavaṇṇatāya puṇḍarīko.",
  "anya-e0810n1:72_3": "Rassasarīratāya vāmano.",
  "anya-e0810n1:72_4": "Kuyaṁ pathaviyaṁ modate kumudo.",
  "anya-e0810n1:72_5": "Añjanavaṇṇatāya añjano.",
  "anya-e0810n1:72_6": "Pupphā pakāsamānā dantā assa pupphadanto.",
  "anya-e0810n1:72_7": "Sabbabhūmiyaṁ caratīti sabbabhummo,",
  "anya-e0810n1:72_8": "sabbabhummo vā cakkavattī tassānurūpattā sabbabhummo.",
  "anya-e0810n1:72_9": "Sobhanadantāvayavattā suppatīkosobhanā patīkā avayavā’ssa suppatīko (ka.).",
  "anya-e0810n1:72_10": "“Suppatīko sobhanaṅge,",
  "anya-e0810n1:72_11": "bhave īsānadisāgaje”ti hi nānatthasaṅgahe vuttaṁ.",
  "anya-e0810n1:72_12": "Erāvatādīnaṁ disānaṁ sambandhakathanaṁ pācīvāraṇādināmasūcanatthaṁ,",
  "anya-e0810n1:72_13": "esaṁ kareṇuyo pana –",
  "anya-e0810n1:73_0": "Abbhamu kapilā ceva, piṅgalā nupamā matā;",
  "anya-e0810n1:74_0": "Tambakaṇṇī subhadantī, aṅganā añjanāvatī amara 3.5.",
  "anya-e0810n1:75_0": "31.Dhataraṭṭhādidvayaṁ pubbadisādhipatideve.",
  "anya-e0810n1:75_1": "Dhāritaṁ raṭṭhamanenāti dhataraṭṭho, rassa to.",
  "anya-e0810n1:75_2": "Pañcasikhādīnaṁ gandhabbānaṁ adhipo nāyako gandhabbādhipo.",
  "anya-e0810n1:75_3": "Kumbhaṇḍasāmyādidvayaṁ dakkhiṇadisādhipatideve.",
  "anya-e0810n1:75_4": "Kumbhaṇḍānaṁ sāmi nāyako kumbhaṇḍasāmi.",
  "anya-e0810n1:75_5": "Viruhanti vuḍḍhiṁ virūḷhimāpajjanti etasmiṁ kumbhaṇḍāti virūḷhako.",
  "anya-e0810n1:75_6": "Virūḷhaṁ vuḍḍhippattaṁ vā kaṁ sukhametassāti virūḷhako.",
  "anya-e0810n1:75_7": "Virūpakkhādidvayaṁ pacchimadisādhipatideve.",
  "anya-e0810n1:75_8": "Virūpāni akkhīni yassa virūpakkho,",
  "anya-e0810n1:75_9": "vividhasaṇṭhānāni akkhīni yassa vā virūpakkho.",
  "anya-e0810n1:75_10": "Nāgānaṁ adhipati nāgādhipati.",
  "anya-e0810n1:76_0": "32.Yakkhādhipādicatukkaṁ kuvere.",
  "anya-e0810n1:76_1": "Āḷavakādiyakkhānaṁ adhipo yakkhādhipo.",
  "anya-e0810n1:76_2": "Vissavaṇassa apaccaṁ vessavaṇo.",
  "anya-e0810n1:76_3": "Ticaraṇāṭṭhadāṭhābhayānakamatthitāya kucchitaṁ vero sarīramassa kuvero.",
  "anya-e0810n1:76_4": "Khuddenāssa narayuttā sivikāratheti naro vāhanamassa naravāhano.",
  "anya-e0810n1:76_5": "Tyambakasakho,",
  "anya-e0810n1:76_6": "yakkharājo,",
  "anya-e0810n1:76_7": "guyhakesaro,",
  "anya-e0810n1:76_8": "manussadhammā, dhanado, rājarājo,",
  "anya-e0810n1:76_9": "dhanādhipo,",
  "anya-e0810n1:76_10": "kinnareso, yakkho,",
  "anya-e0810n1:76_11": "ekapiṅgalo, sirido,",
  "anya-e0810n1:76_12": "puññajanessaroiccādīnipi kuverassa nāmāni.",
  "anya-e0810n1:77_0": "Assa kuverassa purī “aḷakā,",
  "anya-e0810n1:77_1": "aḷakamandā”ti ca vuccati.",
  "anya-e0810n1:77_2": "Alaṁ vibhūsane,",
  "anya-e0810n1:77_3": "alaṁ vibhūsanaṁ karotīti alakā,",
  "anya-e0810n1:77_4": "sā eva aḷakā.",
  "anya-e0810n1:77_5": "Aḷakā eva modakaraṇato aḷakamandā,",
  "anya-e0810n1:77_6": "ukārassa akāro,",
  "anya-e0810n1:77_7": "nāgamo ca.",
  "anya-e0810n1:77_8": "Kelāsotipi tassa nāmaṁ,",
  "anya-e0810n1:77_9": "keli payojanaṁ assa kelo,",
  "anya-e0810n1:77_10": "āsate asminti āso,",
  "anya-e0810n1:77_11": "kelo ca so āso ceti kelāso,",
  "anya-e0810n1:77_12": "kaṇhasappādi viya niccaṁ kammadhārayo.",
  "anya-e0810n1:77_13": "Assa kuverassa paharaṇaṁ āyudhaṁ gadā,",
  "anya-e0810n1:77_14": "gaṁ vuccati vajiraṁ,",
  "anya-e0810n1:77_15": "taṁ viya dukkhaṁ dadātīti gadā.",
  "anya-e0810n1:77_16": "Ime cattāro yathāvuttā dhataraṭṭhādayo devā kamato pubbādīnaṁ catuddisānaṁ adhipā adhipatayo nāma.",
  "anya-e0810n1:77_17": "Amarakose pana –",
  "anya-e0810n1:78_0": "“Indo aggi pitupati, nerito varuṇo’nilo;",
  "anya-e0810n1:79_0": "Kuvero īso patayo, pubbādīnaṁ ime kamā.",
  "anya-e0810n1:80_0": "Ravi sukko mahīsūnu, tamo ca bhānujo vidhu;",
  "anya-e0810n1:81_0": "Budho suraguru ceti, disādhipā tathā gahā”ti amara 3.3-4.",
  "anya-e0810n1:82_0": "Aññeyeva disādhipatayo kathitā,",
  "anya-e0810n1:82_1": "indaravimādīnañca disādhipaccakathanaṁ pājhādīnaṁ indadisāravidisādināmasūcanaphalaṁ.",
  "anya-e0810n1:83_0": "33-",
  "anya-e0810n1:83_1": "34.Jātavedādyaṭṭhārasakaṁ aggimhi.",
  "anya-e0810n1:83_2": "Jāte uppanne vindati ghātayatīti jātavedo.",
  "anya-e0810n1:83_3": "Andhakāre jātaṁ vijjamānaṁ vindati labhati,",
  "anya-e0810n1:83_4": "vidati jānāti etenāti vā jātavedo,",
  "anya-e0810n1:83_5": "jananaṁ jātaṁ vedo pākaṭo yassa vā so jātavedo.",
  "anya-e0810n1:83_6": "Sikhā vuccati jālā,",
  "anya-e0810n1:83_7": "tāya yogato sikhī.",
  "anya-e0810n1:83_8": "Jotati dippatīti joti.",
  "anya-e0810n1:83_9": "Punātīti pāvako, ṇvu.",
  "anya-e0810n1:83_10": "Dahatīti dahano.",
  "anya-e0810n1:83_11": "Ananti pālentyaneneti analo,",
  "anya-e0810n1:83_12": "alapaccayo.",
  "anya-e0810n1:83_13": "Vede hutaṁ vahati pāpayati,",
  "anya-e0810n1:83_14": "sayaṁ vā labhateti hutāvaho.",
  "anya-e0810n1:83_15": "Acci vuccati jālā,",
  "anya-e0810n1:83_16": "tāya yogato accimā.",
  "anya-e0810n1:83_17": "Dhūmo ketu dhajo yassāti dhūmaketu.",
  "anya-e0810n1:83_18": "Ajati jalamāno kuṭilaṁ gacchatīti aggi, i.",
  "anya-e0810n1:83_19": "Go raṁsi etassatthīti gini,",
  "anya-e0810n1:83_20": "assatthyatthe ini,",
  "anya-e0810n1:83_21": "agginītipi pāṭho,",
  "anya-e0810n1:83_22": "so aggisadiso.",
  "anya-e0810n1:83_23": "Bhānu pabhā yassatthi,",
  "anya-e0810n1:83_24": "so bhānumā.",
  "anya-e0810n1:83_25": "Tejeti sesabhūtopādārūpānīti tejo.",
  "anya-e0810n1:83_26": "Dhūmo sikhā cūḷā yassa dhūmasikho.",
  "anya-e0810n1:83_27": "Vāyu sakhā assa vāyusakho.",
  "anya-e0810n1:83_28": "Dahitvā dahato (ka.) gacchato kaṇhā vattanī maggo yassa kaṇhavattanī.",
  "anya-e0810n1:83_29": "Vissānarassa isino apaccaṁ vessānaro.",
  "anya-e0810n1:83_30": "Hutaṁ haviṁ asati bhuñjatīti hutāso.",
  "anya-e0810n1:83_31": "Dhanañjayo, jalano, āsayāso,",
  "anya-e0810n1:83_32": "rohitasso, sattācci, sukko,",
  "anya-e0810n1:83_33": "citrabhānu,",
  "anya-e0810n1:83_34": "vibhāvasu,",
  "anya-e0810n1:83_35": "suciiccādīnipi aggissa nāmāni.",
  "anya-e0810n1:84_0": "Sikhādittayaṁ aggijālāyaṁ.",
  "anya-e0810n1:84_1": "Sinoti nisānī bhavatīti sikhā,",
  "anya-e0810n1:84_2": "“si nisāne”ti kātanta dhātu,",
  "anya-e0810n1:84_3": "khapaccayo.",
  "anya-e0810n1:84_4": "Jalatīti jālā.",
  "anya-e0810n1:84_5": "Accate pujjate aneneti acci.",
  "anya-e0810n1:84_6": "Sikhā jālā bhiyyo rūpantarā itthiyaṁ,",
  "anya-e0810n1:84_7": "acci pana apume.",
  "anya-e0810n1:85_0": "35.",
  "anya-e0810n1:85_1": "Dvayaṁ aggikaṇe tīsu phuliṅgo’ggikaṇo (amara 1.60) phuliṅgānīti aggikaṇāni.",
  "anya-e0810n1:85_2": "Vividhāsu disāsu phullaṁ gacchatīti vipphuliṅgaṁ.",
  "anya-e0810n1:85_3": "Tathā phuliṅgaṁ.",
  "anya-e0810n1:85_4": "Sabbadharakate pana “phuliṁ gacchatīti phuliṅgo”ti vuttaṁ.",
  "anya-e0810n1:85_5": "Tikaṁ chārikāyaṁ.",
  "anya-e0810n1:85_6": "Malīnakaṁsavatthādīnaṁ taṁ dittiṁ seti pavattetīti bhasmaṁ,",
  "anya-e0810n1:85_7": "mapaccayo,",
  "anya-e0810n1:85_8": "bhasati vā adho patati vatthādīnaṁ malametenāti bhasmaṁ.",
  "anya-e0810n1:85_9": "Kaṁsādīnaṁ sukkabhāvatthaṁ icchitabbattā iṭṭhi abhilāso sobhanaṁ etassā atthīti seṭṭhi,",
  "anya-e0810n1:85_10": "“sapakkhako salomako”tyādīsu viya sasaddassa vijjamānatthattā.",
  "anya-e0810n1:85_11": "Malassa saraṇaṁ karotīti sārikā,",
  "anya-e0810n1:85_12": "sā eva chārikā,",
  "anya-e0810n1:85_13": "yathā “saḷāyatana”ntyādīsu.",
  "anya-e0810n1:86_0": "36.",
  "anya-e0810n1:86_1": "Dvayaṁ uṇhachārikāyaṁ.",
  "anya-e0810n1:86_2": "Uṇhattā kukkuṁ kucchitaṁ lātīti kukkulo,",
  "anya-e0810n1:86_3": "“kukku vidatthiyaṁ hatthe,",
  "anya-e0810n1:86_4": "pakoṭṭhe kucchitepi ce”ti hi nānatthasaṅgahe vuttaṁ.",
  "anya-e0810n1:86_5": "Kukkuṁ vā hatthaṁ lunāti chindati dahatīti kukkulo,",
  "anya-e0810n1:86_6": "so eva kukkuḷo.",
  "anya-e0810n1:86_7": "Uṇhameva bhasmaṁ uṇhabhasmaṁ, tasmiṁ.",
  "anya-e0810n1:86_8": "Tikaṁ dittakaṭṭhādindhane.",
  "anya-e0810n1:86_9": "Aṅgati hāniṁ gacchatīti aṅgāro,",
  "anya-e0810n1:86_10": "ārapaccayo,",
  "anya-e0810n1:86_11": "punnapuṁsakoyaṁ.",
  "anya-e0810n1:86_12": "“Alāte’nitthi kuje’ṅgāro”ti hi tikaṇḍasesetikaṇḍasesa 3.329 vuttaṁ.",
  "anya-e0810n1:86_13": "Hānimeva lāti,",
  "anya-e0810n1:86_14": "na ṭhitiṁ visesañcāti alātaṁ.",
  "anya-e0810n1:86_15": "Uddhaṁ dhūmaṁ muñcatīti ummutaṁ,",
  "anya-e0810n1:86_16": "tadeva ummukaṁ.",
  "anya-e0810n1:86_17": "Pañcakaṁ kaṭṭhādindhane.",
  "anya-e0810n1:86_18": "Santamaggiṁ edhayati vaḍḍhayatīti samidhā.",
  "anya-e0810n1:86_19": "Edhayatīti idhumaṁ, umo.",
  "anya-e0810n1:86_20": "Edhayatīti idho.",
  "anya-e0810n1:86_21": "Upādiyate aggineti upādānaṁ.",
  "anya-e0810n1:86_22": "Edhayatīti indhanaṁ.",
  "anya-e0810n1:87_0": "37.",
  "anya-e0810n1:87_1": "Pañcakaṁ āloke.",
  "anya-e0810n1:87_2": "Obhāsati dippatīti obhāso.",
  "anya-e0810n1:87_3": "Pakāsati dippatīti pakāso.",
  "anya-e0810n1:87_4": "Ālocayati passati etenāti āloko,",
  "anya-e0810n1:87_5": "āloketi vā etenāti āloko, “loka,",
  "anya-e0810n1:87_6": "loca dassane”ti dhātudvayapāṭhato.",
  "anya-e0810n1:87_7": "Ujjotatīti ujjoto,",
  "anya-e0810n1:87_8": "andhakāraṁ viddhaṁsento jotatīti vā ujjoto.",
  "anya-e0810n1:87_9": "Ā samantato tapati dippatīti ātapo.",
  "anya-e0810n1:87_10": "Samāti ete pañca tulyatthāti bhāvo.",
  "anya-e0810n1:88_0": "Dasakaṁ vāte.",
  "anya-e0810n1:88_1": "Āhāro viya pāṇabhūtopi kadāci satte māretīti māruto,",
  "anya-e0810n1:88_2": "sova māluto.",
  "anya-e0810n1:88_3": "Punāti saṅkārādikanti pavano.",
  "anya-e0810n1:88_4": "Vāyati gacchatīti vāyu,",
  "anya-e0810n1:88_5": "vāyati vā pupphādīnaṁ gandho yena so vāyu.",
  "anya-e0810n1:88_6": "Tathā vāto.",
  "anya-e0810n1:88_7": "Ananti pāṇantyaneneti anilo, ilo.",
  "anya-e0810n1:88_8": "Santaṁ niccalaṁ īrayati kampetīti samīraṇo,",
  "anya-e0810n1:88_9": "samīrituṁ kampituṁ sīlamassāti vā samīraṇo.",
  "anya-e0810n1:88_10": "Gandhaṁ vahatīti gandhavāho, ṇo.",
  "anya-e0810n1:88_11": "Vāyo vāyusadiso,",
  "anya-e0810n1:88_12": "ubhayatrāpi yāgamo.",
  "anya-e0810n1:88_13": "Samantato īrati khipati rukkhādayoti samīro.",
  "anya-e0810n1:88_14": "Sadā sabbadā gati yassa sadāgati. Sasano,",
  "anya-e0810n1:88_15": "gandhavaho, āsugo, maruto,",
  "anya-e0810n1:88_16": "jagatipāṇo, pavamāno,",
  "anya-e0810n1:88_17": "pabhañjano iccādīnipi vātanāmāni.",
  "anya-e0810n1:89_0": "38.",
  "anya-e0810n1:89_1": "Ime cha vakkhamānā vāyubhedā vāyuvisesā,",
  "anya-e0810n1:89_2": "uddhaṁ gacchatīti uddhaṅgamo,",
  "anya-e0810n1:89_3": "uccārapassāvādīnaṁ nīharaṇavasena adhobhāgaṁ gacchatīti adhogamo.",
  "anya-e0810n1:89_4": "Kucchimhi udare tiṭṭhatīti kucchiṭṭho.",
  "anya-e0810n1:89_5": "Koṭṭhe ante seti tiṭṭhatīti koṭṭhāsayo.",
  "anya-e0810n1:89_6": "Punappunaṁ sasanti yena assāso,",
  "anya-e0810n1:89_7": "bahinikkhantavāto.",
  "anya-e0810n1:89_8": "Passāsoti antopavisanakavātopi “assāso”ti etena saṅgayhate sahacāritattā.",
  "anya-e0810n1:89_9": "Sabbaṅgesu anusarati sīlena sedalohitādisampādanatoti aṅgānusārī.",
  "anya-e0810n1:89_10": "Amarakose panāyaṁ vāto ṭhānabyāpārabhedena pañcadhā kathito pāṇo’pāno samānocodānabyānā ca vāyavo sarīraṭṭhā ime (amara 1.67),",
  "anya-e0810n1:89_11": "ṭīkāyañcassa –",
  "anya-e0810n1:90_0": "“Hadaye pāṇo gude’pāno, samāno nābhimajjhaṭṭho;",
  "anya-e0810n1:91_0": "Udāno kaṇṭhadese tu,",
  "anya-e0810n1:91_1": "byāno sabbaṅgasandhisu hadaye pāṇo gude’pāno,",
  "anya-e0810n1:91_2": "samāno nābhisaṇṭhito;",
  "anya-e0810n1:91_3": "udāno kaṇṭhadesaṭṭho,",
  "anya-e0810n1:91_4": "byāno sabbasarīrago iti ṭhānaniṇṇayo (cintāmaṇiṭīkā).",
  "anya-e0810n1:92_0": "Tatrapāṇoannappavesādikaro.",
  "anya-e0810n1:92_1": "Apāno muttakarīsasukkavisaṭṭhikaro.",
  "anya-e0810n1:92_2": "Samāno majjhe annapacanādikaro.",
  "anya-e0810n1:92_3": "Udāno bhāsitagītādikaro.",
  "anya-e0810n1:92_4": "Byāno sedarattasavanummesanimesagatyādikaro khedaceṭṭhāummesanimmesagatyādikaro (ka.).",
  "anya-e0810n1:92_5": "Pakaṭṭhena anantyanena bhattādippavesanatoti pāṇo.",
  "anya-e0810n1:92_6": "Muttādikaṁ apanetvā anantyanenāti apāno.",
  "anya-e0810n1:92_7": "Sammā ananti anena bhuttaparipācanatoti samāno.",
  "anya-e0810n1:92_8": "Uddhamanantyanena bhāsitādo sāmatthiyajananatoti udāno.",
  "anya-e0810n1:92_9": "Visesena anantyanena sedarattasemhādi khedaceṭṭhādi (cintāmaṇiṭīkā) sampādanatoti byāno”ti taṁbyāpārā ca yathā –",
  "anya-e0810n1:92_10": "annappavesanaṁ muttā-",
  "anya-e0810n1:92_11": "dyussaggo’nnavipācanaṁ bhāsaṇādi nimesādi,",
  "anya-e0810n1:92_12": "taṁbyāpārā kamā ime (cintāmaṇiṭīkā) vuttaṁ.",
  "anya-e0810n1:93_0": "39.",
  "anya-e0810n1:93_1": "Dvayaṁ antopavisanakavāte.",
  "anya-e0810n1:93_2": "Ānaṁ vuccati bahinikkhamanavāto,",
  "anya-e0810n1:93_3": "tato apagataṁ apānaṁ.",
  "anya-e0810n1:93_4": "Assāsato apagato passāso.",
  "anya-e0810n1:93_5": "Dvayaṁ bahinikkhamanavāte.",
  "anya-e0810n1:93_6": "Ādimhi pavatto sāso assāso.",
  "anya-e0810n1:93_7": "Ananti pāṇantyaneneti ānaṁ,",
  "anya-e0810n1:93_8": "ādimhi pavattaṁ ānaṁ ānaṁ,",
  "anya-e0810n1:93_9": "ekassākārassa lopo.",
  "anya-e0810n1:94_0": "40.Vegakhippādayo vātadhammattena niccappavattikā iti tappakkame tappakkamena takkamena (ka.) uccante.",
  "anya-e0810n1:94_1": "Tatra rayantaṁ vege.",
  "anya-e0810n1:94_2": "Sabbatra karaṇasādhanaṁ.",
  "anya-e0810n1:94_3": "Icchitaṭṭhānaṁ vajanti pāpuṇanti etenāti vego.",
  "anya-e0810n1:95_0": "“Kriyāvācittamākhyātuṁ, ekekattho nidassito;",
  "anya-e0810n1:96_0": "Payogatonugantabbā, anekatthā hi dhātavo”ti candradhātupāṭhe.",
  "anya-e0810n1:97_0": "Vuttattā vajadhātu pāpuṇanepi pavattati,",
  "anya-e0810n1:97_1": "evaṁ sabbatra,",
  "anya-e0810n1:97_2": "akārassa e.",
  "anya-e0810n1:97_3": "Javanti etenāti javo,",
  "anya-e0810n1:97_4": "rayanti gacchanti etenāti rayo.",
  "anya-e0810n1:98_0": "Khippādinavakaṁ sīghe.",
  "anya-e0810n1:98_1": "Atha javasīghānaṁ ko bhedo?",
  "anya-e0810n1:98_2": "Savegagativacanā javādayo,",
  "anya-e0810n1:98_3": "sīghādayo tu dhammavacanā,",
  "anya-e0810n1:98_4": "tathā ca “sīghaṁ pacati passati (ka.),",
  "anya-e0810n1:98_5": "sīghaṁ gacchatī”ti payogo,",
  "anya-e0810n1:98_6": "na tu “javaṁ pacati,",
  "anya-e0810n1:98_7": "javaṁgacchatī”ti pana payogo.",
  "anya-e0810n1:98_8": "“Vegena gacchati,",
  "anya-e0810n1:98_9": "javena gacchatī”tyādīsu kathaṁ?",
  "anya-e0810n1:98_10": "Tatra bhedassa vattumicchitattā na doso.",
  "anya-e0810n1:98_11": "Khippati peratīti khippaṁ,",
  "anya-e0810n1:98_12": "khipa peraṇe.",
  "anya-e0810n1:98_13": "Sayatīti sīghaṁ, sī saye,",
  "anya-e0810n1:98_14": "ghapaccayo.",
  "anya-e0810n1:98_15": "Byuppatti hi yathā kathañcipi bhavati,",
  "anya-e0810n1:98_16": "saññā tu lokatovāvagantabbā,",
  "anya-e0810n1:98_17": "sabbatrevaṁ.",
  "anya-e0810n1:98_18": "Taratīti turitaṁ.",
  "anya-e0810n1:98_19": "Laṅghatīti lahu,",
  "anya-e0810n1:98_20": "laṅgha gatisosanesu,",
  "anya-e0810n1:98_21": "ghassa ho,",
  "anya-e0810n1:98_22": "niggahītalopo,",
  "anya-e0810n1:98_23": "upaccayo ca,",
  "anya-e0810n1:98_24": "lahupariyāyo laghusaddopyatthi.",
  "anya-e0810n1:98_25": "Asati khepatīti āsu, u.",
  "anya-e0810n1:98_26": "Taratīti tuṇṇaṁ, rassa ṇo.",
  "anya-e0810n1:98_27": "Arati gacchatīti araṁ.",
  "anya-e0810n1:98_28": "Na vilambīyati na ohīyatīti avilambitaṁ,",
  "anya-e0810n1:98_29": "labi avasaṁsane.",
  "anya-e0810n1:98_30": "Tuvaṭṭati sayatīti tuvaṭṭaṁ,",
  "anya-e0810n1:98_31": "turitabhāvena vattatīti vā tuvaṭṭaṁ, ritalopo.",
  "anya-e0810n1:99_0": "41.",
  "anya-e0810n1:99_1": "Ariyāsāmaññassa pubbaḍḍhaṁ santate.",
  "anya-e0810n1:99_2": "Ettha ca aṭṭhasu gaṇesu chaṭṭho sabbalahuko,",
  "anya-e0810n1:99_3": "tatopare chaggaṇā sa, bha, sa, bha, bha, bhā,",
  "anya-e0810n1:99_4": "aṭṭhamo go.",
  "anya-e0810n1:99_5": "Samantato tanotīti satataṁ.",
  "anya-e0810n1:99_6": "Nāsabhāvena na iccaṁ na gantabbaṁ niccaṁ,",
  "anya-e0810n1:99_7": "nāsaṁ vā na gacchatīti niccaṁ.",
  "anya-e0810n1:99_8": "“Nāgo”tyādīsu viyāti etthāpi na doso, tassa co.",
  "anya-e0810n1:99_9": "Na viramatīti avirataṁ.",
  "anya-e0810n1:99_10": "Na āramatīti anārataṁ.",
  "anya-e0810n1:99_11": "Samantato,",
  "anya-e0810n1:99_12": "punappunaṁ vā tanotīti santataṁ.",
  "anya-e0810n1:99_13": "Na avaramatīti anavarataṁ.",
  "anya-e0810n1:99_14": "Sadā dhavati gacchatīti dhuvaṁ.",
  "anya-e0810n1:99_15": "“Dhu gatitheriyesū”ti kātantadhātu.",
  "anya-e0810n1:100_0": "Vipulāḍḍhaṁ atisaye.",
  "anya-e0810n1:100_1": "Ettha hi ayugapāde dvādasamattā,",
  "anya-e0810n1:100_2": "yuge aṭṭhārasamattā,",
  "anya-e0810n1:100_3": "sabbāsu ariyāsu paṭhame pāde dvādasamattā,",
  "anya-e0810n1:100_4": "dutiye aṭṭhārasa,",
  "anya-e0810n1:100_5": "tatiye dvādasa,",
  "anya-e0810n1:100_6": "catutthe pañcadasa.",
  "anya-e0810n1:100_7": "Yadā pana paṭhamatatiyesu parihāyanti,",
  "anya-e0810n1:100_8": "tadā yuge adhikā honti,",
  "anya-e0810n1:100_9": "idaṁ vipulālakkhaṇaṁ.",
  "anya-e0810n1:100_10": "Atha satatātisayānaṁ ko bhedo?",
  "anya-e0810n1:100_11": "Satataṁ santati avicchedokriyantarehi abyavadhānaṁ,",
  "anya-e0810n1:100_12": "atisayo tu ponopuññaṁ,",
  "anya-e0810n1:100_13": "pakaṭṭho ca.",
  "anya-e0810n1:100_14": "Tesu ponopuññaṁ kriyābyāvutti,",
  "anya-e0810n1:100_15": "pakaṭṭho tu kriyāvayavānaṁ ukkaṁsatā.",
  "anya-e0810n1:100_16": "Bhāsati sabbesanti bhusaṁ, āssa u.",
  "anya-e0810n1:100_17": "Bhassati adho patatīti vā bhusaṁ.",
  "anya-e0810n1:100_18": "Bhasa adhopatane, assa u.",
  "anya-e0810n1:100_19": "Atisayanaṁ atisayo,",
  "anya-e0810n1:100_20": "atikkamitvā vāsayanaṁ pavattanaṁ atisayo.",
  "anya-e0810n1:100_21": "Dahati sabbanti daḷhaṁ,",
  "anya-e0810n1:100_22": "hato pubbe ḷo,",
  "anya-e0810n1:100_23": "dalati vidārayatīti vā daḷhaṁ,",
  "anya-e0810n1:100_24": "hapaccayo,",
  "anya-e0810n1:100_25": "dahanto lātīti vā daḷhaṁ,",
  "anya-e0810n1:100_26": "vaṇṇavipariyayo,",
  "anya-e0810n1:100_27": "abhisayo ca daḷhañca atisayadaḷhā.",
  "anya-e0810n1:100_28": "Tarati atikkamatīti tibbaṁ, rassa vo, assa i.",
  "anya-e0810n1:100_29": "Eti gacchatīti eko,",
  "anya-e0810n1:100_30": "so eva ekantaṁ,",
  "anya-e0810n1:100_31": "ekaṁ tarati atikkamatīti vā ekantaṁ.",
  "anya-e0810n1:100_32": "Mattato atikkantaṁ atimattaṁ.",
  "anya-e0810n1:100_33": "Bahuṁ lātīti bāḷhaṁ, ulopo,",
  "anya-e0810n1:100_34": "vaṇṇavipariyayo ca hasaddo. Ativelaṁ,",
  "anya-e0810n1:100_35": "accatthaṁ,",
  "anya-e0810n1:100_36": "nibbharaṁ, nitantaṁ,",
  "anya-e0810n1:100_37": "gāḷhaṁiccādīnipi atisaye.",
  "anya-e0810n1:101_0": "Dabbaṁ satvaṁ,",
  "anya-e0810n1:101_1": "taṁviparīte dhammamatte vattamānā bāḷhapariyantā khippādayo atisayaṁ vinā paṇḍake napuṁsake vattanti.",
  "anya-e0810n1:101_2": "Khippaṁ bhavati “khippa bhavabhī”ti padadvayaṁ adhikaṁ viya dissati,",
  "anya-e0810n1:101_3": "atisayo pulliṅgo,",
  "anya-e0810n1:101_4": "assa guṇassātisayo,",
  "anya-e0810n1:101_5": "assa dabbassātisayo iti.",
  "anya-e0810n1:101_6": "“Khippaṁ bhuñjati,",
  "anya-e0810n1:101_7": "satataṁ juhoti,",
  "anya-e0810n1:101_8": "satataṁ ramaṇīyo”iccatra tu kriyāvisesanattāyeva paṇḍakattaṁ.",
  "anya-e0810n1:101_9": "Tesu khippādīsu ye dabbagā dabbābhidhāyino,",
  "anya-e0810n1:101_10": "te tīsu liṅgesu.",
  "anya-e0810n1:101_11": "“Dabbadhammo liṅga”nti dassanantaraṁ.",
  "anya-e0810n1:101_12": "Yathā khippā jarā,",
  "anya-e0810n1:101_13": "khippo maccu,",
  "anya-e0810n1:101_14": "khippaṁ gamanaṁ.",
  "anya-e0810n1:101_15": "Santatā taṇhā,",
  "anya-e0810n1:101_16": "santataṁ dukkhaṁ,",
  "anya-e0810n1:101_17": "santato ākāso.",
  "anya-e0810n1:101_18": "Atimattā kriyā,",
  "anya-e0810n1:101_19": "atimatto naro,",
  "anya-e0810n1:101_20": "atimattaṁ padaṁ iccādi.",
  "anya-e0810n1:102_0": "42- 43.",
  "anya-e0810n1:102_1": "Dvādasakaṁ māre.",
  "anya-e0810n1:102_2": "Haranayanaggidaḍḍhattā tinayanaggidaḍḍhattā (ka.) natthi viggaho sarīrametassa aviggaho.",
  "anya-e0810n1:102_3": "Kāmayati raticchaṁ uppādayatīti kāmo,",
  "anya-e0810n1:102_4": "kāritantā apaccayo.",
  "anya-e0810n1:102_5": "Siṅgārarūpena pāṇīnaṁ manasi bhavatīti manobhū.",
  "anya-e0810n1:102_6": "Pañcakāmaguṇesu madayatīti madano.",
  "anya-e0810n1:102_7": "Lokānaṁ antaṁ vināsaṁ karotīti antako.",
  "anya-e0810n1:102_8": "Vase vatteti sīlenāti vasavattī.",
  "anya-e0810n1:102_9": "Pāpaṁ icchati karoti,",
  "anya-e0810n1:102_10": "tena yuttoti vā pāpimā.",
  "anya-e0810n1:102_11": "Parato jāyatīti pajā,",
  "anya-e0810n1:102_12": "acchandikā,",
  "anya-e0810n1:102_13": "tāsaṁ pati pajāpati.",
  "anya-e0810n1:102_14": "Ye kusaladhammesu pamattā,",
  "anya-e0810n1:102_15": "tesameva bandhu pamattabandhu.",
  "anya-e0810n1:102_16": "Kaṇhadhammayuttatāya kaṇho.",
  "anya-e0810n1:102_17": "Kusaladhamme māretīti māro.",
  "anya-e0810n1:102_18": "Akusaladhamme na muñcatīti namuci.",
  "anya-e0810n1:102_19": "Mīnaketano, kandappo, dappako, anaṅgo,",
  "anya-e0810n1:102_20": "pañcasaro,",
  "anya-e0810n1:102_21": "sambarāri, manasijo, kusumesu, anaññajo,",
  "anya-e0810n1:102_22": "pupphadhanvā, ratipati,",
  "anya-e0810n1:102_23": "makaraddhajoiccādīnipi viṇhusutassa kāmassa nāmāni.",
  "anya-e0810n1:103_0": "Taṇhā aratī ragā ceti etā tisso tassa mārassa dhītaro.",
  "anya-e0810n1:103_1": "Yo taṁ passati,",
  "anya-e0810n1:103_2": "taṁ tasitaṁ karotīti taṇhā, salopo, ṇhā ca.",
  "anya-e0810n1:103_3": "Paresaṁ kusaladhammesu aratiṁ karotīti aratī.",
  "anya-e0810n1:103_4": "Rajjanti etthāti ragā.",
  "anya-e0810n1:103_5": "Tassa mārassa hatthī girimekhalo nāma.",
  "anya-e0810n1:103_6": "Sarīramahantabhāvena girisadisattā giri viyāti giri.",
  "anya-e0810n1:103_7": "Mārena mamāyanavasena “ayaṁ me hatthī mekhalo nāma hotū”ti katanāmattā mekhalā viyāti mekhaloti samuditanāmadvayena ekameva hatthiṁ vadati,",
  "anya-e0810n1:103_8": "yathā “vajirāsani,",
  "anya-e0810n1:103_9": "sītuṇha”nti.",
  "anya-e0810n1:104_0": "44.",
  "anya-e0810n1:104_1": "Tikaṁ yame.",
  "anya-e0810n1:104_2": "Pajāsaṁyamanato yamā,",
  "anya-e0810n1:104_3": "maccuppabhutayo assa kiṅkārā,",
  "anya-e0810n1:104_4": "tesu rājateti yamarājā.",
  "anya-e0810n1:104_5": "Tedhātukesupi āṇāpavattakattā mahanto visayo etassa visayī, ṇī,",
  "anya-e0810n1:104_6": "so eva vesāyī.",
  "anya-e0810n1:104_7": "Yattha lakkhaṇena na sijjhati,",
  "anya-e0810n1:104_8": "tattha sabbatra “yadādinā vā niruttinayena vā saddasiddhi veditabbā”ti hi pubbe vuttaṁ,",
  "anya-e0810n1:104_9": "dukkhajanakattā vā visadisaṭṭhānaṁ gacchantīti vesā, nerayikā,",
  "anya-e0810n1:104_10": "tesaṁ adhipatibhāvena ayati pavattatīti vesāyī, ī.",
  "anya-e0810n1:104_11": "Yamānaṁ rājā yamo.",
  "anya-e0810n1:104_12": "Dhammarājo, katanto,",
  "anya-e0810n1:104_13": "samavattī, kālo,",
  "anya-e0810n1:104_14": "daṇḍadharo,",
  "anya-e0810n1:104_15": "antakoiccādīnipi yamassa nāmāni.",
  "anya-e0810n1:104_16": "Assa yamassa āvudhaṁ nayanameva.",
  "anya-e0810n1:104_17": "Tena kira kodhacittena olokitamattena sattānaṁ sarīrāni ātape khittaghatapiṇḍāni viya vilīyantīti.",
  "anya-e0810n1:105_0": "Dvayaṁ asurabhede.",
  "anya-e0810n1:105_1": "Etesañhi satipi devabhāve heṭṭhā nivāsitabhāvasāmaññato ettha vacanaṁ,",
  "anya-e0810n1:105_2": "mārassa pana sattānamanatthakārakatāsāmaññena yamena saddhiṁ vacanaṁ takkarattā.",
  "anya-e0810n1:105_3": "Yuddhādīsu vepitaṁ kampitaṁ cittametassa vepacittisaṁ. ni. aṭṭha. 1.1.256.",
  "anya-e0810n1:105_4": "Puṇṇaṁ lomaṁ yassa so pulomo,",
  "anya-e0810n1:105_5": "pulāmahatī umā kitti,",
  "anya-e0810n1:105_6": "kanti vā yassāti pulomo.",
  "anya-e0810n1:105_7": "“Umātasīhemavati-",
  "anya-e0810n1:105_8": "haliddākittikantisū”ti hi nānatthasaṅgahe vuttaṁ.",
  "anya-e0810n1:105_9": "Ayaṁ pana sakkassa bhariyāya sujātāya pitā.",
  "anya-e0810n1:105_10": "Dvayaṁ kinnare.",
  "anya-e0810n1:105_11": "Assamukhanarasarīratāya kucchito puriso,",
  "anya-e0810n1:105_12": "kiñci vā puriso,",
  "anya-e0810n1:105_13": "purisasadisoti vā kimpuriso.",
  "anya-e0810n1:105_14": "Evaṁ kinnaro.",
  "anya-e0810n1:105_15": "Turaṅgavadana,",
  "anya-e0810n1:105_16": "assamukhādīnipi kinnarassa nāmāni.",
  "anya-e0810n1:106_0": "45- 46.",
  "anya-e0810n1:106_1": "Addhapajjena ākāsassa nāmāni.",
  "anya-e0810n1:106_2": "Tesaṁ tesaṁ vatthūnaṁ antaraṁ nānattaṁ ikkhate loko ettha,",
  "anya-e0810n1:106_3": "anenāti vā antalikkhaṁ, rassa lo.",
  "anya-e0810n1:106_4": "Ikkhanaṁ vā dassanaṁ ikkhā,",
  "anya-e0810n1:106_5": "tassa antaraṁ kāraṇaṁ antalikkhaṁ.",
  "anya-e0810n1:106_6": "Khanati byavadhānanti khaṁ, kvi.",
  "anya-e0810n1:106_7": "Sabbagahagāmaṇino ādiccassa patho maggo ādiccapatho.",
  "anya-e0810n1:106_8": "Na bhavatīti abbhaṁ.",
  "anya-e0810n1:106_9": "Gacchantyanena devāti gaganaṁ, yu, massa go.",
  "anya-e0810n1:106_10": "Ambate saddāyate atrāti ambaraṁ, ro.",
  "anya-e0810n1:106_11": "Haya gatimhi,",
  "anya-e0810n1:106_12": "visesena hayati gacchati sabbatrāti vehāso, yassa so,",
  "anya-e0810n1:106_13": "vigato vā hāso cittassa etthārammaṇālābhatoti vehāso.",
  "anya-e0810n1:106_14": "Anilassa vātassa patho anilapatho.",
  "anya-e0810n1:106_15": "Bhusaṁ kāsante dippante padatthā etenāti ākāso,",
  "anya-e0810n1:106_16": "na kassati na vilekhīyatīti vā ākāso.",
  "anya-e0810n1:106_17": "Na bhavati ettha kiñcipi vatthūti nabhaṁ,",
  "anya-e0810n1:106_18": "natthi bhūmi etthāti vā nabhaṁ,",
  "anya-e0810n1:106_19": "na bhāyanti pakkhino anena,",
  "anya-e0810n1:106_20": "etthāti vā nabhaṁ.",
  "anya-e0810n1:106_21": "Vino pakkhino hayanti gacchanti etthāti vehāyasaṁ, aso.",
  "anya-e0810n1:106_22": "Tārā vuccanti nakkhattādayo,",
  "anya-e0810n1:106_23": "tesaṁ patho tārāpatho.",
  "anya-e0810n1:106_24": "Surānaṁ devānaṁ patho surapatho.",
  "anya-e0810n1:106_25": "Na haññateti aghaṁ,",
  "anya-e0810n1:106_26": "hanassa gho. Anantaṁ,",
  "anya-e0810n1:106_27": "visaṇupadaṁiccādīnipi ākāsassa nāmāni.",
  "anya-e0810n1:107_0": "47-",
  "anya-e0810n1:107_1": "48.Meghādyekādasakaṁ meghe.",
  "anya-e0810n1:107_2": "Mehati gharati secatīti megho.",
  "anya-e0810n1:107_3": "Vāriṁ vahatīti valāhako,",
  "anya-e0810n1:107_4": "vārisaddassa vo,",
  "anya-e0810n1:107_5": "vassa lopāṇini 6.3.109;",
  "anya-e0810n1:107_6": "moggallānapañcikā 1.47; nīti-",
  "anya-e0810n1:107_7": "sutta 1340, 1343.",
  "anya-e0810n1:107_8": "Dibbanti vuḍḍhiṁ virūḷhiṁ gacchanti lokā anenāti devo.",
  "anya-e0810n1:107_9": "Pajānaṁ lokānaṁ annaṁ bhojanaṁ bhavati etenāti pajjunno,",
  "anya-e0810n1:107_10": "akārassukāro.",
  "anya-e0810n1:107_11": "Ambuṁ udakaṁ dhāretīti ambudharo.",
  "anya-e0810n1:107_12": "Lokānaṁ santāpaṁ hantīti ghano,",
  "anya-e0810n1:107_13": "hassa gho.",
  "anya-e0810n1:107_14": "Jaladhāraṁ dhāretīti dhārādharo.",
  "anya-e0810n1:107_15": "Jīvanaṁ jalaṁ mūtaṁ bandhamaneneti jīmūto,",
  "anya-e0810n1:107_16": "vanasaddalopo,",
  "anya-e0810n1:107_17": "lokānaṁ vā jīvitaṁ munāti bandhatīti jīmūto, vitalopo,",
  "anya-e0810n1:107_18": "jīvitassa jī ādeso vā pāṇini 6.3.109;",
  "anya-e0810n1:107_19": "moggallānapañcikā 1.47; nīti-",
  "anya-e0810n1:107_20": "sutta 1340, 1343.",
  "anya-e0810n1:107_21": "Evaṁ aññatra.",
  "anya-e0810n1:107_22": "Vāriṁ vahatīti vārivāho.",
  "anya-e0810n1:107_23": "Ambuṁ dadātīti ambudo.",
  "anya-e0810n1:107_24": "Āpaṁ bharatīti abbhaṁ, kvi, passa bo.",
  "anya-e0810n1:108_0": "Tikaṁ vuṭṭhiyaṁ. Vassati siñcatīti vassaṁ, vassa secane. Evaṁ vassanavuṭṭhiyo.",
  "anya-e0810n1:109_0": "Pañcakaṁ vijjuyaṁ.",
  "anya-e0810n1:109_1": "Satataṁ īrati kampatīti satero, talopo,",
  "anya-e0810n1:109_2": "so eva sateritā.",
  "anya-e0810n1:109_3": "Khaṇamattampi na tiṭṭhatīti akkhaṇā.",
  "anya-e0810n1:109_4": "Kuṭilaṁ aciraṭṭhāyitattā virūpaṁ hutvā javatīti vijju.",
  "anya-e0810n1:109_5": "Vijjotatīti vijjutā.",
  "anya-e0810n1:109_6": "Aciraṁ pabhā yassa acirappabhā.",
  "anya-e0810n1:110_0": "49.",
  "anya-e0810n1:110_1": "Catukkaṁ meghanāde.",
  "anya-e0810n1:110_2": "Meghānaṁ nādo meghanādo.",
  "anya-e0810n1:110_3": "Dhanīyate dhanitaṁthanitaṁ (sī.),",
  "anya-e0810n1:110_4": "dhana sadde.",
  "anya-e0810n1:110_5": "Gajjanaṁ gajjitaṁ,",
  "anya-e0810n1:110_6": "gajja sadde.",
  "anya-e0810n1:110_7": "Rasīyate rasitaṁ.",
  "anya-e0810n1:110_8": "Ādinā harādādi sabbatra napuṁsakebhāve to,",
  "anya-e0810n1:110_9": "ādinā svanitadhanitādayo (cintāmaṇiṭīkā),",
  "anya-e0810n1:110_10": "ādinā dhanitaharādarāsādayo (byākhyāsudhāṭīkā).",
  "anya-e0810n1:110_11": "Dvayaṁ sakkadhanumhi.",
  "anya-e0810n1:110_12": "Indassa āvudhaṁ dhanu ca indāvudhaṁ,",
  "anya-e0810n1:110_13": "indadhanu ca.",
  "anya-e0810n1:110_14": "Vātena khittamambu vātakkhittambu, bindu.",
  "anya-e0810n1:110_15": "Sītaṁ karotīti sīkaro,",
  "anya-e0810n1:110_16": "siñcatīti vā sīkaro, cassa ko, aro ca,",
  "anya-e0810n1:110_17": "vātavasena vā tato tato saratīti sīkaro, assa ī,",
  "anya-e0810n1:110_18": "majjhe kāgamo ca.",
  "anya-e0810n1:111_0": "50.",
  "anya-e0810n1:111_1": "Tikaṁ jaladhārāyaṁ.",
  "anya-e0810n1:111_2": "Vegato jaladhārānaṁ saṁ bhusaṁ patanaṁ āsāro,",
  "anya-e0810n1:111_3": "punappunaṁ saratīti āsāro.",
  "anya-e0810n1:111_4": "Vegaṁ dhāretīti dhārā.",
  "anya-e0810n1:111_5": "Adho patatīti sampāto,",
  "anya-e0810n1:111_6": "saṁsaddo adhobhāge vegato jaladhārānaṁ sambhūya patanaṁ dhārāsampāto,",
  "anya-e0810n1:111_7": "sara gatiyaṁ ghau iti āsāro (cintāmaṇiṭīkā).",
  "anya-e0810n1:111_8": "Dvayaṁ vassopale.",
  "anya-e0810n1:111_9": "Karena hatthena gayhupagattā karakā,",
  "anya-e0810n1:111_10": "jalaṁ piṇḍaṁ karotīti vā karakā,",
  "anya-e0810n1:111_11": "“vassopale tu karakā,",
  "anya-e0810n1:111_12": "karakopi ca dissate”ti ruddo,",
  "anya-e0810n1:111_13": "karasaddotra.",
  "anya-e0810n1:111_14": "“Karo vassopale pāṇi-",
  "anya-e0810n1:111_15": "soṇḍāpaccāyaraṁsisū”ti nānatthasaṅgahe vuttaṁ. Ghanato,",
  "anya-e0810n1:111_16": "ghanakāle vā sañjātaṁ upalaṁ silā ghanopalaṁ.",
  "anya-e0810n1:111_17": "Duṭṭhu dinaṁ duddinaṁ,",
  "anya-e0810n1:111_18": "ayaṁ duddinasaddo meghacchannāhe vattati,",
  "anya-e0810n1:111_19": "asobhanatthopyatthi duddinasaddo,",
  "anya-e0810n1:111_20": "aguṇavacanatāyaṁ vāccaliṅgo.",
  "anya-e0810n1:112_0": "51- 52.",
  "anya-e0810n1:112_1": "Chakkaṁ tirodhāne.",
  "anya-e0810n1:112_2": "Dhara āvaraṇe,",
  "anya-e0810n1:112_3": "apādipubbo.",
  "anya-e0810n1:112_4": "Apidharati āvuṇotīti pidhānaṁ, alopo.",
  "anya-e0810n1:112_5": "Apadharatīti apadhāraṇaṁ.",
  "anya-e0810n1:112_6": "Tiro dharati pidahatīti tirodhānaṁ.",
  "anya-e0810n1:112_7": "Antaraṁ dharatīti antaradhānaṁ,",
  "anya-e0810n1:112_8": "niggahītalopo.",
  "anya-e0810n1:112_9": "Apidharatīti apidhānaṁ.",
  "anya-e0810n1:112_10": "Ettha ca apādiupasaggā dhātuno āvaraṇatthajotakā.",
  "anya-e0810n1:112_11": "Chādayatīti chādanaṁ. Byavadhā,",
  "anya-e0810n1:112_12": "antaradhiiccādayopi tirodhāne.",
  "anya-e0810n1:113_0": "Sāddhapajjena candassa nāmāni.",
  "anya-e0810n1:113_1": "Indati nakkhattānaṁ paramissariyaṁ karotīti indu.",
  "anya-e0810n1:113_2": "Candati hilādayati sukhayati pajanti cando.",
  "anya-e0810n1:113_3": "Nakkhattānaṁ rājā nakkhattarājā.",
  "anya-e0810n1:113_4": "Umā kanti,",
  "anya-e0810n1:113_5": "tāya saha vijjatīti somo,",
  "anya-e0810n1:113_6": "sukhaṁ abhissavatīti vā somo,",
  "anya-e0810n1:113_7": "mapaccayo.",
  "anya-e0810n1:113_8": "Nisaṁ rattiṁ karoti,",
  "anya-e0810n1:113_9": "tattha vā karo raṁsi etassa nisākaro.",
  "anya-e0810n1:113_10": "Andhakāraṁ usenti dahanti vināsentīti osā, raṁsayo,",
  "anya-e0810n1:113_11": "te ettha dhiyanti patiṭṭhahantīti osadhi,",
  "anya-e0810n1:113_12": "tārāviseso,",
  "anya-e0810n1:113_13": "tassa īso pati osadhīso.",
  "anya-e0810n1:113_14": "Himo sītalo raṁsi yassa himaraṁsi.",
  "anya-e0810n1:113_15": "Saso aṅko lakkhaṇaṁ yassa sasaṅko.",
  "anya-e0810n1:113_16": "Candaṁ kappūraṁ māti sadisaṁ nayatīti candimā.",
  "anya-e0810n1:113_17": "Ikārādeso.",
  "anya-e0810n1:113_18": "Sasalakkhaṇamettha atthi sasī.",
  "anya-e0810n1:113_19": "Sasati vā hiṁsati uṇhaguṇanti sasī,",
  "anya-e0810n1:113_20": "īpaccayo tadupalakkhite tadupacāraṁ.",
  "anya-e0810n1:113_21": "Sītā raṁsayo yassatthīti sītaraṁsi.",
  "anya-e0810n1:113_22": "Nisāya rattiyā nātho tadālaṅkārabhāvatoti nisānātho.",
  "anya-e0810n1:113_23": "Uḷūnaṁ tārānaṁ rājā uḷurājā.",
  "anya-e0810n1:113_24": "Māti attānaṁ kappūrena sadisaṁ karotīti mā,",
  "anya-e0810n1:113_25": "māsaddoyaṁ pume,",
  "anya-e0810n1:113_26": "taṁsahacaraṇato uḷurājādayopi. Himaṁsu,",
  "anya-e0810n1:113_27": "kumudabandhu, vidhu, sudhaṁsu,",
  "anya-e0810n1:113_28": "subbhaṁsu, nisāpati, migaṅko,",
  "anya-e0810n1:113_29": "kalānidhi,",
  "anya-e0810n1:113_30": "dvijarājo,",
  "anya-e0810n1:113_31": "sasadharo,",
  "anya-e0810n1:113_32": "nakkhattesoiccādīnipi candassa nāmāni.",
  "anya-e0810n1:114_0": "53- 54.",
  "anya-e0810n1:114_1": "Soḷasannaṁ bhāgānaṁ pūraṇo soḷasamo bhāgo candassa kalā,",
  "anya-e0810n1:114_2": "kala saṅkhyāne,",
  "anya-e0810n1:114_3": "kalīyate ekādinā saṅkhyāyateti kalā.",
  "anya-e0810n1:114_4": "Dvayaṁ candassa sarīre.",
  "anya-e0810n1:114_5": "Maññate ñāyate aneneti bimbaṁ.",
  "anya-e0810n1:114_6": "Manato vapaccayo,",
  "anya-e0810n1:114_7": "nipātanā massa bo, assi, nassa mo, vassa bo,",
  "anya-e0810n1:114_8": "bimbasaddo anitthiyaṁ.",
  "anya-e0810n1:114_9": "Maṇḍayateti maṇḍalaṁ, alo,",
  "anya-e0810n1:114_10": "itthiyaṁ maṇḍalī,",
  "anya-e0810n1:114_11": "ayaṁ tīsvapi bimbo anitthī,",
  "anya-e0810n1:114_12": "maṇḍalaṁ tīsu (amara 3.15).",
  "anya-e0810n1:115_0": "Pādahīnapajjena addhabhāgo.",
  "anya-e0810n1:115_1": "Asati khepeti samudāyanti aḍḍho, to.",
  "anya-e0810n1:115_2": "Tathā addho.",
  "anya-e0810n1:115_3": "Upaḍḍhoti upasaggena padaṁ vaḍḍhitaṁ,",
  "anya-e0810n1:115_4": "ete tayo pume.",
  "anya-e0810n1:115_5": "Khaṇḍayati samudāyanti khaṇḍaṁ.",
  "anya-e0810n1:115_6": "Sakyate ubbāhanādīsu thokattāti sakalaṁ, alo,",
  "anya-e0810n1:115_7": "khaṇḍasakalā vā pume,",
  "anya-e0810n1:115_8": "satthe rūpabhedato napuṁsake.",
  "anya-e0810n1:115_9": "Ete ca aḍḍhādayo tayo asame bhāge pume,",
  "anya-e0810n1:115_10": "same tu napuṁsaketi rūpabhedenāha “addhaṁ vuttaṁ same bhāge”ti.",
  "anya-e0810n1:115_11": "Khaṇḍādidvayaṁ pana asamepi vattamānaṁ punnapuṁsake vattati,",
  "anya-e0810n1:115_12": "tasmā “addhaṁ vuttaṁ same bhāge”ti ettha “aḍḍhaṁ,",
  "anya-e0810n1:115_13": "upaḍḍha”nti idaṁ dvayampi saṅgahitaṁ asamabhāge pumāni,",
  "anya-e0810n1:115_14": "same aṁse napuṁsakattaṁ rūpabhedato,",
  "anya-e0810n1:115_15": "upacārato tabbhāgavati vāccaliṅgo –",
  "anya-e0810n1:115_16": "addhā sāṭī,",
  "anya-e0810n1:115_17": "addhaṁ vatthaṁ addho kambalo (cintāmaṇiṭīkā).",
  "anya-e0810n1:116_0": "Pasādādayo cande avassambhāvino,",
  "anya-e0810n1:116_1": "aññatra tu pāsaṅgikā iti candapakkame uccante.",
  "anya-e0810n1:116_2": "Visesena sādayati pasādayatīti pasādo.",
  "anya-e0810n1:116_3": "Evaṁ pasanno,",
  "anya-e0810n1:116_4": "so eva pasannatā.",
  "anya-e0810n1:117_0": "Tikaṁ candappabhāyaṁ.",
  "anya-e0810n1:117_1": "Kumudassāyaṁ vikāso vikāro (ka.)komudī.",
  "anya-e0810n1:117_2": "Candaṁ ācikkhati paṭipādayatīti candikā.",
  "anya-e0810n1:117_3": "Juti assātthīti juṇhā. Tassa ṇo,",
  "anya-e0810n1:117_4": "hapaccayo ca,",
  "anya-e0810n1:117_5": "candassa vā jutiṁ sobhaṁ nayhati bandhatīti juṇhā.",
  "anya-e0810n1:118_0": "Catukkaṁ sobhanamatte.",
  "anya-e0810n1:118_1": "Kanati dippatīti kanti,",
  "anya-e0810n1:118_2": "kana dittiyaṁ,",
  "anya-e0810n1:118_3": "kāmīyatīti vā kanti.",
  "anya-e0810n1:118_4": "Sundaraṁ bhāti dippatīti sobhā.",
  "anya-e0810n1:118_5": "Jotayatīti juti.",
  "anya-e0810n1:118_6": "Chādayatīti chavi.",
  "anya-e0810n1:118_7": "Chada saṁvaraṇe,",
  "anya-e0810n1:118_8": "vipaccayo, dalopo.",
  "anya-e0810n1:119_0": "55.",
  "anya-e0810n1:119_1": "Sattakaṁ lakkhaṇe.",
  "anya-e0810n1:119_2": "Kaṁ attānaṁ laṅkayati hīnaṁ karotīti kalaṅko.",
  "anya-e0810n1:119_3": "Lañchate lakkhate aneneti lañchanaṁ.",
  "anya-e0810n1:119_4": "Lakkhyate aneneti lakkhaṁ.",
  "anya-e0810n1:119_5": "Tathā lakkhaṇaṁ.",
  "anya-e0810n1:119_6": "Aṅkīyate lakkhyate aneneti aṅko.",
  "anya-e0810n1:119_7": "Abhi visesaṁ jānāti etenāti abhiññāṇaṁ.",
  "anya-e0810n1:119_8": "Cihīyati lakkhīyati aneneti cihanaṁ.",
  "anya-e0810n1:119_9": "Ciha lakkhaṇe.",
  "anya-e0810n1:120_0": "Sabbāsaṁ sobhānaṁ majjhe paramā sobhā susamā nāma, sobhanaṁ samaṁ sabbaṁ assaṁ susamā, seṭṭhā sobhā.",
  "anya-e0810n1:121_0": "56.",
  "anya-e0810n1:121_1": "Guṇe phoṭṭhabbavisese sītanti napuṁsakaṁ bhavati.",
  "anya-e0810n1:121_2": "Devadattassa sītaṁ vattati.",
  "anya-e0810n1:121_3": "Sītādayo tayo guṇīliṅgā guṇino liṅgaṁ gaṇhanti,",
  "anya-e0810n1:121_4": "taṁ yathā –",
  "anya-e0810n1:121_5": "sītalā bhūmi,",
  "anya-e0810n1:121_6": "sītalaṁ jalaṁ,",
  "anya-e0810n1:121_7": "sītalo vāto.",
  "anya-e0810n1:121_8": "Uṇhābhitattehi sevīyatīti sītaṁ,",
  "anya-e0810n1:121_9": "tena yutto sīto.",
  "anya-e0810n1:121_10": "Sasa gatiyaṁ, iro, ittañca,",
  "anya-e0810n1:121_11": "sītatthikena sarīyatīti vā sisiraṁ.",
  "anya-e0810n1:121_12": "Sītaṁ guṇaṁ lātīti sītalo.",
  "anya-e0810n1:122_0": "Mahikāntaṁ hime.",
  "anya-e0810n1:122_1": "Hiṁsatīti himaṁ,",
  "anya-e0810n1:122_2": "sassa mo,niggahītalopo ca.",
  "anya-e0810n1:122_3": "Tuha adane,",
  "anya-e0810n1:122_4": "tohati hiṁsatīti tuhinaṁ, ino.",
  "anya-e0810n1:122_5": "Uparito savatīti ussāvo.",
  "anya-e0810n1:122_6": "Nīharanti nissasantyaneneti nīhāro,",
  "anya-e0810n1:122_7": "natthi īhā vā etasmā hetubhūtāti nīhāro, āro.",
  "anya-e0810n1:122_8": "Mahīyate rāgīhīti vācābhi (cintāmaṇiṭīkā)mahikā, ṇvu.",
  "anya-e0810n1:123_0": "57.",
  "anya-e0810n1:123_1": "Chakkaṁ nakkhatte.",
  "anya-e0810n1:123_2": "Punappunaṁ udayattā na khīyate nakkhattaṁ,",
  "anya-e0810n1:123_3": "attano gamanaṭṭhānaṁ na kharati na vināsetīti vā nakkhattaṁ,",
  "anya-e0810n1:123_4": "atha vā nakkha gatiyaṁ,",
  "anya-e0810n1:123_5": "nakkhatīti nakkhattaṁ.",
  "anya-e0810n1:123_6": "Jotati subhāsubhanimittaṁ pakāsetīti joti,",
  "anya-e0810n1:123_7": "nakkhatta bhaṁsaddehi sahacaraṇato napuṁsake.",
  "anya-e0810n1:123_8": "Yathāvuttaṁ nimittaṁ bhāti pakāsetīti bhaṁ.",
  "anya-e0810n1:123_9": "Kattabbaṁ taranti lokā etāyāti tārā,",
  "anya-e0810n1:123_10": "attano vīthiṁ tāyati arati gacchatīti vā tārā,",
  "anya-e0810n1:123_11": "tāreti vā loke ahitatoti tārā,",
  "anya-e0810n1:123_12": "ayañca tārakā,",
  "anya-e0810n1:123_13": "uḷu ca ete tayo apume.",
  "anya-e0810n1:123_14": "Tarā eva ṇvu,",
  "anya-e0810n1:123_15": "tārakātārā eva tārakā ṇvu (ka.).",
  "anya-e0810n1:123_16": "Uccaṁ lavati ulayati (ka.) gacchatīti ulu.",
  "anya-e0810n1:123_17": "So eva uḷu.",
  "anya-e0810n1:123_18": "Na kevalaṁ tārakā eva apume,",
  "anya-e0810n1:123_19": "atha kho uḷu cāti casaddattho.",
  "anya-e0810n1:123_20": "Uḷusahacariyato pakkhe napuṁsake ca.",
  "anya-e0810n1:124_0": "58-",
  "anya-e0810n1:124_1": "60.Assayujādayo revatyantā sattādhikavīsatārakā nakkhattā nāma honti.",
  "anya-e0810n1:124_2": "Tāni ca nakkhattāni ākāse yathāṭhitāni kamatoyeva ettha kathitāni,",
  "anya-e0810n1:124_3": "na uppaṭipāṭiyā.",
  "anya-e0810n1:124_4": "Vakkhati ca “kamato sattādhikavīsati nakkhattā”ti.",
  "anya-e0810n1:124_5": "Assarūpayogato assayujo.",
  "anya-e0810n1:124_6": "Yamasadisattāsabbatra bharatīti bharaṇī. Yu, ī.",
  "anya-e0810n1:124_7": "Aggisadisattā kantati chindatīti kattikā,",
  "anya-e0810n1:124_8": "karoti tasmā vā katthikā,",
  "anya-e0810n1:124_9": "kattikāya sahitā sakattikā. Bharaṇī,",
  "anya-e0810n1:124_10": "rohiṇī vā.",
  "anya-e0810n1:124_11": "Kamalasambhavattā kamale ruhati vaḍḍhatīti rohiṇī.",
  "anya-e0810n1:124_12": "Migasīsaṇṭhānattā tārāpuñjo migasiraṁ,",
  "anya-e0810n1:124_13": "chaṭṭhīsamāso uttarappadhānattā napuṁsakattaṁ.",
  "anya-e0810n1:124_14": "Ruddarasāvaṭṭhitakodharuddasadisattā kadāci adati ghasatīti addā.",
  "anya-e0810n1:124_15": "Punappunaṁ sattesu hitaṁ vassatīti punabbasu,",
  "anya-e0810n1:124_16": "vassa secane.",
  "anya-e0810n1:124_17": "Poseti kriyāni,",
  "anya-e0810n1:124_18": "posentyasminti vā pusso.",
  "anya-e0810n1:124_19": "Bhujagasadisattā na silisyate nāliṅgyateti asileso.",
  "anya-e0810n1:125_0": "Mahīyate kāriyatthikehīti maghāmāghā (ka.),",
  "anya-e0810n1:125_1": "hassa gho.",
  "anya-e0810n1:125_2": "Phalaṁ gaṇhāpetīti phaggunī, yu, ī.",
  "anya-e0810n1:125_3": "Dveti pubbaphaggunī,",
  "anya-e0810n1:125_4": "uttaraphaggunī ceti dve.",
  "anya-e0810n1:125_5": "Hatthasaṇṭhānatāya hattho.",
  "anya-e0810n1:125_6": "Tacchakasadisattā vicittaṁ phalaṁ dadātīti cittā.",
  "anya-e0810n1:125_7": "Sobhanā āti,",
  "anya-e0810n1:125_8": "sāti vā tanuṁ karoti subhāsubhanti sātisvāti (ka.),",
  "anya-e0810n1:125_9": "subhāsubhaphaladānato vā sāti,",
  "anya-e0810n1:125_10": "“sāti dānāvasānesū”ti hi nānatthasaṅgahe vuttaṁ,",
  "anya-e0810n1:125_11": "ayaṁ dvīsu.",
  "anya-e0810n1:125_12": "Visadisaṁ phalaṁ khaṇatīti visākhā,",
  "anya-e0810n1:125_13": "vividhā vā sakhā mittā yassā sā visākhā.",
  "anya-e0810n1:125_14": "Anurādhayati saṁsijjhati subhāsubhaphalametāyāti anurādhā.",
  "anya-e0810n1:125_15": "Guṇehi sabbāsaṁ vuḍḍhattā jeṭṭhā.",
  "anya-e0810n1:125_16": "Mūlati patiṭṭhāti subhāsubhaphalametthāti mūlaṁ.",
  "anya-e0810n1:125_17": "Āsāḷho nāma bhatīnaṁ daṇḍo,",
  "anya-e0810n1:125_18": "taṁsaṇṭhānattā āsāḷhā nāma dve nakkhattā pubbāsāḷhauttarāsāḷhavasena.",
  "anya-e0810n1:126_0": "Savati subhāsubhaphalametenāti savaṇo,",
  "anya-e0810n1:126_1": "savaṇaṁ vā.",
  "anya-e0810n1:126_2": "Dhanamesanti etthāti dhaniṭṭhā,",
  "anya-e0810n1:126_3": "dhanati vā vibhūti nidhānaṁ dhaniṭṭhā.",
  "anya-e0810n1:126_4": "Sataṁ bhisajā ettha,",
  "anya-e0810n1:126_5": "satabhisajānaṁ vā adhipati satabhisajo.",
  "anya-e0810n1:126_6": "Bhaddo go,",
  "anya-e0810n1:126_7": "tasseva padāni pādā assaṁ bhaddapadā,",
  "anya-e0810n1:126_8": "pubbabhaddapadā dve,",
  "anya-e0810n1:126_9": "uttarabhaddapadā dve,",
  "anya-e0810n1:126_10": "samūho cesaṁ catusaṅkhyāti bahuvacanaṁ.",
  "anya-e0810n1:126_11": "Rā vuccati dhanaṁ,",
  "anya-e0810n1:126_12": "tabbantatāya revatī, ākārasse,",
  "anya-e0810n1:126_13": "revato vā isibhedo,",
  "anya-e0810n1:126_14": "tassa apaccaṁ revatī.",
  "anya-e0810n1:127_0": "61.",
  "anya-e0810n1:127_1": "Dvayaṁ rāhuggahe.",
  "anya-e0810n1:127_2": "So vuccati saggo,",
  "anya-e0810n1:127_3": "tattha bhātīti sobbhānu.",
  "anya-e0810n1:127_4": "Rahati candādīnaṁ sobhaṁ jahāpetīti rāhu. Tamo,",
  "anya-e0810n1:127_5": "vidhuntudo, candādo,",
  "anya-e0810n1:127_6": "sehikeyotipi rāhussa nāmāni.",
  "anya-e0810n1:128_0": "Sūra, canda, aṅgāraka, budha, jīva, sukka, asita, rāhu, ketūti ete sūrādayo navaggahā nāma.",
  "anya-e0810n1:129_0": "Mesādiko dvādasakoṭṭhāso rāsi nāma.",
  "anya-e0810n1:129_1": "Ādinā usabha, methuna, kakkaṭa, sīha, kaññā, tulā, vicchika, dhanu, makara, kumbha,",
  "anya-e0810n1:129_2": "mīne saṅgaṇhāti.",
  "anya-e0810n1:130_0": "Dvayaṁ bhaddapadanakkhattānaṁ nāmaṁ.",
  "anya-e0810n1:130_1": "Poṭṭho go pāṭho bhaddo go (ka.),",
  "anya-e0810n1:130_2": "tasseva padāni pādā assaṁ poṭṭhapadā.",
  "anya-e0810n1:131_0": "62- 63.",
  "anya-e0810n1:131_1": "Pajjadvayena sūriyassa nāmāni.",
  "anya-e0810n1:131_2": "Ā bhuso dippatīti ādicco,",
  "anya-e0810n1:131_3": "ppassa cco.",
  "anya-e0810n1:131_4": "Lokānaṁ sūrabhāvaṁ janetīti sūriyo.",
  "anya-e0810n1:131_5": "Tathā sūro.",
  "anya-e0810n1:131_6": "Sataṁ bahavo raṁsayo yassa sataraṁsi.",
  "anya-e0810n1:131_7": "Divā divasaṁ karotīti divākaro,",
  "anya-e0810n1:131_8": "divase vā karo ābhā yassa divākaro,",
  "anya-e0810n1:131_9": "divāsaddoyaṁ sabbakārakavacano,",
  "anya-e0810n1:131_10": "na tu ādhāravacano eva.",
  "anya-e0810n1:131_11": "Visesena rocate dippateti verocano.",
  "anya-e0810n1:131_12": "Dinaṁ karoti,",
  "anya-e0810n1:131_13": "kumudānaṁ vā dinaṁ mākulyaṁ karotīti dinakaro,",
  "anya-e0810n1:131_14": "uṇho raṁsi yassa uṇharaṁsi.",
  "anya-e0810n1:131_15": "Pabhaṁ karotīti pabhaṅkaro.",
  "anya-e0810n1:132_0": "Aṁsuno mālā,",
  "anya-e0810n1:132_1": "sā yattha atthi aṁsumālī.",
  "anya-e0810n1:132_2": "Dinānaṁ pati dinapati.",
  "anya-e0810n1:132_3": "Tapatīti tapano.",
  "anya-e0810n1:132_4": "Ravanti etena sattā pabhāvittāti ravi.",
  "anya-e0810n1:132_5": "Bhānu yassa atthīti bhānumā.",
  "anya-e0810n1:132_6": "Raṁsi yassa atthīti raṁsimā.",
  "anya-e0810n1:132_7": "Bhaṁ ābhaṁ karoti,",
  "anya-e0810n1:132_8": "tāsaṁ vā ākaro uppattiṭṭhānaṁ bhākaro.",
  "anya-e0810n1:132_9": "Bhāti dippatīti bhānu.",
  "anya-e0810n1:132_10": "Devehipi accate pūjīyateti akko.",
  "anya-e0810n1:132_11": "Sahassaṁ bahavo raṁsayo yassa sahassaraṁsi.",
  "anya-e0810n1:132_12": "Dvādasattā,",
  "anya-e0810n1:132_13": "pabhākaro,",
  "anya-e0810n1:132_14": "vibhākaro,",
  "anya-e0810n1:132_15": "vikattano vissakammunā vikattito,",
  "anya-e0810n1:132_16": "kammani yu (cintāmaṇiṭīkā), mattaṇḍo, divamaṇi, taraṇi, mitto,",
  "anya-e0810n1:132_17": "citrabhānu,",
  "anya-e0810n1:132_18": "vibhāvasu,",
  "anya-e0810n1:132_19": "gahappati, haṁso,",
  "anya-e0810n1:132_20": "savitāiccādīnipi sūriyassa nāmāni.",
  "anya-e0810n1:133_0": "64.",
  "anya-e0810n1:133_1": "Pajjena sūriyādīnaṁ raṁsippabhānaṁ nāmāni.",
  "anya-e0810n1:133_2": "Rasanti taṁ sattāti raṁsi.",
  "anya-e0810n1:133_3": "Ā bhuso bhātīti ābhā.",
  "anya-e0810n1:133_4": "Pakārena bhātīti pabhā.",
  "anya-e0810n1:133_5": "Dippatīti ditti.",
  "anya-e0810n1:133_6": "Rocate dippateti ruci.",
  "anya-e0810n1:133_7": "Dīdhyati dippatīti dīdhiti.",
  "anya-e0810n1:133_8": "Dippatīti vā dīdhiti,",
  "anya-e0810n1:133_9": "passa dho,",
  "anya-e0810n1:133_10": "ikārāgamo.",
  "anya-e0810n1:133_11": "Miyyante khuddajantavo aneneti marīci, īci.",
  "anya-e0810n1:133_12": "Asati gacchati disantanti aṁsu, ussāgamo.",
  "anya-e0810n1:133_13": "Marīcisahacaraṇato dīdhityādayo khalitapāṭho (?),",
  "anya-e0810n1:133_14": "savarasāmī tu aṅguli kākalisāri sarāri tumbiari susi dīmityattayo thīpumesu iccāha (cintāmaṇiṭīkā)bhānu aṁsu ca dvīsu.",
  "anya-e0810n1:133_15": "Maya gamanattho daṇḍako dhātu daṇḍakappakaraṇe āgatadhātūti attho,",
  "anya-e0810n1:133_16": "niruttisāramañjusāṭīkāyaṁ 253.413 piṭṭhesu passitabbaṁ,",
  "anya-e0810n1:133_17": "khapaccayo ūkārāgamo,",
  "anya-e0810n1:133_18": "atha vā mā māne,",
  "anya-e0810n1:133_19": "ukha gatyattho daṇḍako dhātu daṇḍakappakaraṇe āgatadhātūti attho,",
  "anya-e0810n1:133_20": "niruttisāramañjusāṭīkāyaṁ 253.413 piṭṭhesu passitabbaṁ,",
  "anya-e0810n1:133_21": "māya mānāya ukhatīti mayūkhomāpasaṁ gaganaṁ pamāṇayaṁ ukhati gacchatīti pisodarādi (cintāmaṇiṭīkā).",
  "anya-e0810n1:133_22": "Kirati timiraṁ kiraṇo.",
  "anya-e0810n1:133_23": "Kirati timiraṁ karo.",
  "anya-e0810n1:134_0": "65.",
  "anya-e0810n1:134_1": "Dvayaṁ ādiccamaṇḍalotikhyāte uppātādijāte raṁsimaṇḍale.",
  "anya-e0810n1:134_2": "Sūriyassa pari samantato dhīyate paridhī,",
  "anya-e0810n1:134_3": "pari samantato visatīti pariveso,",
  "anya-e0810n1:134_4": "sūriyaṁ vā pariveṭhayatīti pariveso.",
  "anya-e0810n1:134_5": "Ṭhassa so.",
  "anya-e0810n1:134_6": "Upasūriyakaṁ,",
  "anya-e0810n1:134_7": "maṇḍalanti dvepi paridhino nāmāni.",
  "anya-e0810n1:135_0": "Dvayaṁ marīcikāyaṁ.",
  "anya-e0810n1:135_1": "Marīcisadisatāya marīci.",
  "anya-e0810n1:135_2": "Migānaṁ taṇhā pipāsā yassaṁ jalābhāsattā sā migataṇhikā.",
  "anya-e0810n1:136_0": "Sūriyassa udayato pubbe uṭṭhitaraṁsi uggataraṁsi aruṇo nāma siyā.",
  "anya-e0810n1:136_1": "Aruṇavaṇṇatāya arati gacchatīti aruṇo. Sūrasūto, anūru,",
  "anya-e0810n1:136_2": "kassapeyyo, kassapi,",
  "anya-e0810n1:136_3": "garuḍāggajotipi aruṇassa nāmānīti.",
  "anya-e0810n1:136_4": "Ākāsavaṇṇanā.",
  "anya-e0810n1:137_0": "66- 67.",
  "anya-e0810n1:137_1": "Catukkaṁ kāle.",
  "anya-e0810n1:137_2": "Kalyante saṅkhyāyante āyuppamāṇādayo anenāti kālo,",
  "anya-e0810n1:137_3": "karaṇaṁ vā kāro, bhāve ṇo,",
  "anya-e0810n1:137_4": "so eva kālo,",
  "anya-e0810n1:137_5": "na hi kriyāvinimutto kālo nāma koci atthi,",
  "anya-e0810n1:137_6": "mahākālassa pana sassatabhāvato atītādivohāro natthevāti avayavakālānaṁ samūhabhāvato sopi “kālo”ti vutto.",
  "anya-e0810n1:137_7": "Sattānaṁ jīvitaṁ asati khepetīti addhā,",
  "anya-e0810n1:137_8": "tassa dho,",
  "anya-e0810n1:137_9": "ākārantoyaṁ addhāsaddo pume.",
  "anya-e0810n1:137_10": "Punappunaṁ etīti samayo.",
  "anya-e0810n1:137_11": "Vināsaṁ lātīti velā,",
  "anya-e0810n1:137_12": "vaṇṇalopo. Diṭṭho,",
  "anya-e0810n1:137_13": "anehotipi kālassevanāmāni.",
  "anya-e0810n1:138_0": "Khaṇādayo pana tabbisesā tassa kālassa visesā bhedā. Ke te,",
  "anya-e0810n1:138_1": "kittakappamāṇā cetyāha “khaṇo”iccādi.",
  "anya-e0810n1:138_2": "Dasahi accharāhi aṅguliphoṭanehi lakkhito kālo khaṇo nāma,",
  "anya-e0810n1:138_3": "khaṇu hiṁsāyaṁ,",
  "anya-e0810n1:138_4": "khaṇotīti khaṇo, a.",
  "anya-e0810n1:138_5": "Dasa khaṇā layo nāma bhave bhavanti,",
  "anya-e0810n1:138_6": "etena vā vacanena vikabhisaṅkhyāpekkhinopi vācakā santīti gamyate.",
  "anya-e0810n1:138_7": "Layati gacchati,",
  "anya-e0810n1:138_8": "sattānaṁ jīvitaṁ lunanto vā ayati gacchatīti layo.",
  "anya-e0810n1:138_9": "Dasa layā khaṇalayo nāma,",
  "anya-e0810n1:138_10": "khaṇalayānaṁ samūhabhāvato.",
  "anya-e0810n1:138_11": "Te dasa khaṇalayā muhutto nāma siyā siyuṁ vā,",
  "anya-e0810n1:138_12": "ayamanitthī.",
  "anya-e0810n1:138_13": "Huccha koṭilye,",
  "anya-e0810n1:138_14": "kuṭilayati rattidivase subhāsubhadassanatoti muhutto, to,",
  "anya-e0810n1:138_15": "dhātuyādimhi mukārāgamo,",
  "anya-e0810n1:138_16": "cchalopo ca.",
  "anya-e0810n1:138_17": "Te dasa muhuttā khaṇamuhutto nāma.",
  "anya-e0810n1:139_0": "Tikaṁ dine.",
  "anya-e0810n1:139_1": "Dibbanti kīḷantyasmiṁ divaso, so.",
  "anya-e0810n1:139_2": "Na jahāti paccāgamanaṁ ahaṁ.",
  "anya-e0810n1:139_3": "Ādadāti nibyāpāranti dinaṁ, ino, ālopo ca,",
  "anya-e0810n1:139_4": "dibbati vā etthāti dinaṁ, vassa no.",
  "anya-e0810n1:139_5": "Ghasaro ghasati andhakāraṁ ro (cintāmaṇiṭīkā),",
  "anya-e0810n1:139_6": "vāsarotipi dinassa nāmāni.",
  "anya-e0810n1:140_0": "68.Kallantaṁ paccūse.",
  "anya-e0810n1:140_1": "Pabhātyasmiṁ lokoti pabhātaṁ.",
  "anya-e0810n1:140_2": "Tathā vibhātaṁ.",
  "anya-e0810n1:140_3": "Usa rujāyaṁ,",
  "anya-e0810n1:140_4": "paccūsati vināseti timiranti paccūso.",
  "anya-e0810n1:140_5": "Kalyante saṅkhyāyante anena saṅkhyādayoti kallaṁ.",
  "anya-e0810n1:140_6": "Ahomukhaṁ,",
  "anya-e0810n1:140_7": "ūsotipi paccūsassa nāmāni.",
  "anya-e0810n1:141_0": "Dvayaṁ padose.",
  "anya-e0810n1:141_1": "Dosāya rattiyā ārambho abhidoso.",
  "anya-e0810n1:141_2": "Dosāya rattiyā pārambho padoso.",
  "anya-e0810n1:141_3": "Abhidhānato pāsaddassa pubbanipāto,",
  "anya-e0810n1:141_4": "appadhānarasso ca,",
  "anya-e0810n1:141_5": "atha vā abhidussanti padussanti ca yattha sabbakammāni abhidoso padoso ca.",
  "anya-e0810n1:142_0": "Tikaṁ sāyanhe.",
  "anya-e0810n1:142_1": "Sāyati dinaṁ avasāyatīti sāyo,",
  "anya-e0810n1:142_2": "sāyanto vā dinantaṁ karonto ayatīti sāyo,",
  "anya-e0810n1:142_3": "punnapuṁsake.",
  "anya-e0810n1:142_4": "Sammājhāyanti taṁ sañjhā,",
  "anya-e0810n1:142_5": "(“brahmuno tanu pitā lokassa janettī”ti hi āgamo nikāyantarikānaṁ.) ( ) etthantare pāṭho adhiko viya dissati Dinānaṁ accayo atikkamo,",
  "anya-e0810n1:142_6": "avasānaṁ vā dinaccayo.",
  "anya-e0810n1:142_7": "Dinantotipi tasseva nāmaṁ.",
  "anya-e0810n1:143_0": "Pubbaṇhāparaṇhamajjhanhavasena tividhā sañjhā amara 4.3.",
  "anya-e0810n1:143_1": "Pubbañca taṁ ahañcāti pubbaṇhaṁ.",
  "anya-e0810n1:143_2": "Aparañca taṁ majjhañca taṁ ahañceti aparaṇhaṁ majjhanhaṁ.",
  "anya-e0810n1:143_3": "Sabbatrāvayave samudāyopacārato ahassekadese ahasaddoti kammadhārayo,",
  "anya-e0810n1:143_4": "tāsaṁ tissannaṁ sañjhānaṁ samāhāroti sañjhamityuccate.",
  "anya-e0810n1:143_5": "Samāharaṇaṁ samāhāro, ekībhāvo,",
  "anya-e0810n1:143_6": "so ca bhinnakālānaṁ na bhavatīti buddhiyā samakālaggahaṇato ekakālattā tasmiṁ abhidheyye digusamāso,",
  "anya-e0810n1:143_7": "tathā hi samāhāro samūho taṁsambandhe chaṭṭhiyāyeva bhavitabbanti cintento ācariyo na aññapadatthasamāso ayanti ākārassāppadhāne rassattanti sañjhaṁ.",
  "anya-e0810n1:143_8": "Samāhāro bhāvo tassekattā ekavacanaṁ,",
  "anya-e0810n1:143_9": "kammavacane tu samāhāre tisso sañjhā samāhaṭāti paṭhamantānaṁ samāse sapadatthapādhānyā bahuvacanaṁ,",
  "anya-e0810n1:143_10": "rassābhāvo ca.",
  "anya-e0810n1:144_0": "69.",
  "anya-e0810n1:144_1": "Pañcakaṁ rattiyaṁ.",
  "anya-e0810n1:144_2": "Nisati tanuṁ karoti sabbabyāpāraṁ nisā.",
  "anya-e0810n1:144_3": "Rajjanti rāgino atra rajanī, yu, ī.",
  "anya-e0810n1:144_4": "Rāti gaṇhāti abyāpāranti ratti,ti,",
  "anya-e0810n1:144_5": "rajjanti vā ettha ratti.",
  "anya-e0810n1:144_6": "Paṭhamamajjhimapacchimayāmavasena tayo yāmā pahārā yassā tiyāmā.",
  "anya-e0810n1:144_7": "Saṁvuṇoti dinaṁ saṁvarī.",
  "anya-e0810n1:144_8": "Nisīthinī, khaṇadā, khapā,",
  "anya-e0810n1:144_9": "vibhāvarī,",
  "anya-e0810n1:144_10": "tamassinī, yāminī,",
  "anya-e0810n1:144_11": "tamīiccādīnipi rattiyā nāmāni.",
  "anya-e0810n1:145_0": "Candikāyuttā candappabhāya yuttā ratti juṇhā nāma,",
  "anya-e0810n1:145_1": "juṇhāyogato juṇhā.",
  "anya-e0810n1:145_2": "Tamo ussanno yassaṁ sā tamussannā ratti timisikā nāma,",
  "anya-e0810n1:145_3": "timisaṁ ussannaṁ etthāti timisikā,",
  "anya-e0810n1:145_4": "upadhāya ittañca.",
  "anya-e0810n1:146_0": "70.",
  "anya-e0810n1:146_1": "Tikaṁ aḍḍharattiyaṁ.",
  "anya-e0810n1:146_2": "Majjhimāratti kammabhūtā “nisītho,",
  "anya-e0810n1:146_3": "aḍḍharatto,",
  "anya-e0810n1:146_4": "mahānisā”ti ca vuccati.",
  "anya-e0810n1:146_5": "Nissate sayate asmiṁ nisītho.",
  "anya-e0810n1:146_6": "Aḍḍhañca taṁ ratti cāti aḍḍharatto,",
  "anya-e0810n1:146_7": "rattekadese rattisaddo,",
  "anya-e0810n1:146_8": "rattiyā aḍḍhanti vā aḍḍharatto.",
  "anya-e0810n1:146_9": "Mahatī ca sā nisā cāti mahānisā.",
  "anya-e0810n1:147_0": "Catukkaṁ andhakāre.",
  "anya-e0810n1:147_1": "Andhaṁ hataṁ diṭṭhasattikaṁ lokaṁ karotīti andhakāro.",
  "anya-e0810n1:147_2": "Tamatīti tamo,",
  "anya-e0810n1:147_3": "atha vā tamanti ākaṅkhanti ratiṁ lokā ettha tamo,",
  "anya-e0810n1:147_4": "tamu ākaṅkhāyaṁ,",
  "anya-e0810n1:147_5": "tamasaddo anitthī,",
  "anya-e0810n1:147_6": "taṁsahacaraṇato andhakāropi.",
  "anya-e0810n1:147_7": "Timisaṁ iso,",
  "anya-e0810n1:147_8": "atha vā timu temane,",
  "anya-e0810n1:147_9": "timanti ettha rāgenāti timisaṁ. Timiraṁ,",
  "anya-e0810n1:147_10": "pubbeva irapaccayo.",
  "anya-e0810n1:148_0": "71.",
  "anya-e0810n1:148_1": "Catuddasannaṁ rattīnaṁ pūraṇī catuddasīsaṅkhāto kāḷapakkho ca ekagghano vanasaṇḍo ca meghapaṭalañca aḍḍharatti",
  "anya-e0810n1:148_2": "ca etehi catūhi samannāgato tamo caturaṅgatamaṁ nāma.",
  "anya-e0810n1:149_0": "72.",
  "anya-e0810n1:149_1": "Andhañca taṁ tamañcāti andhatamaṁ,",
  "anya-e0810n1:149_2": "yaṁ lokaṁ andhakāraṁ karoti.",
  "anya-e0810n1:149_3": "Ayaṁ andhatamasaddo ghanatame bāḷhatame vattati.",
  "anya-e0810n1:150_0": "Dvayaṁ pahāre.",
  "anya-e0810n1:150_1": "Paharīyate bheriyādi atrāti pahāro,",
  "anya-e0810n1:150_2": "pume saññāyaṁ apaccayo.",
  "anya-e0810n1:150_3": "Yā pāpuṇe mo,",
  "anya-e0810n1:150_4": "upayameti vā aho ratti cānena yāmo,",
  "anya-e0810n1:150_5": "yamito ṇo.",
  "anya-e0810n1:150_6": "Pahāro eva yāmo iti saññito yāmasaññito.",
  "anya-e0810n1:151_0": "Dutiyā tithi pāṭipado nāma.",
  "anya-e0810n1:151_1": "Paṭipajjate cando khayaṁ,",
  "anya-e0810n1:151_2": "udayaṁ vā yassaṁ pāṭipado.",
  "anya-e0810n1:151_3": "Tatiyādī tithiyeva,",
  "anya-e0810n1:151_4": "na pāṭipado.",
  "anya-e0810n1:151_5": "Tanotīti tithi,",
  "anya-e0810n1:151_6": "atha vā tā pālane ithi.",
  "anya-e0810n1:151_7": "Tithisaddo dvīsu.",
  "anya-e0810n1:152_0": "73.",
  "anya-e0810n1:152_1": "Dvayaṁ pannarasiyaṁ,",
  "anya-e0810n1:152_2": "pannarasannaṁ tithīnaṁ pūraṇī pannarasī,",
  "anya-e0810n1:152_3": "paṇṇarasītipi pāṭho atthi.",
  "anya-e0810n1:152_4": "Dvayaṁ puṇṇamāyaṁ tithiyaṁ.",
  "anya-e0810n1:152_5": "Miyyate tithīnaṁ khayo vuḍḍhi cānena māso, cando,",
  "anya-e0810n1:152_6": "puṇṇo ca so māso cāti puṇṇamāso,",
  "anya-e0810n1:152_7": "tassāyaṁ tithi,",
  "anya-e0810n1:152_8": "puṇṇamāso yassamatthīti vā puṇṇamāsī.",
  "anya-e0810n1:152_9": "Puṇṇo mā cando yattha,",
  "anya-e0810n1:152_10": "puṇṇamassāyaṁ vā tithi puṇṇamā,",
  "anya-e0810n1:152_11": "“puṇṇimā”ti pāṭhe pana sati candassa puṇṇabhāvo puṇṇo,",
  "anya-e0810n1:152_12": "tena nibbattā bhāvapaccayantā tena nibbatte imo dissati,",
  "anya-e0810n1:152_13": "lokāsayattā liṅgassa itthiliṅgattaṁ,",
  "anya-e0810n1:152_14": "sā puṇṇamā ekakalāhīne cande sati anumati nāma,",
  "anya-e0810n1:152_15": "anumaññante anugacchante devatāpitūhi saha yassaṁ sā anumati.",
  "anya-e0810n1:152_16": "Puṇṇe pana cande sā puṇṇamā rākā nāma,",
  "anya-e0810n1:152_17": "rāti dassanāvakāsaṁ rākā,",
  "anya-e0810n1:152_18": "ko kalāhīne sā’numati puṇṇe rākā nisākare (amara 4.8).",
  "anya-e0810n1:153_0": "Aparā kāḷapakkhasambhūtāpannarasī pana amāvasī,",
  "anya-e0810n1:153_1": "amāvāsītipi uccate.",
  "anya-e0810n1:153_2": "Amā saha vasanti ravicandā yassaṁ amāvasī,",
  "anya-e0810n1:153_3": "amāvāsī ca dīghaṁ katvā,",
  "anya-e0810n1:153_4": "amāsaddo sahattho abyayaṁ.",
  "anya-e0810n1:153_5": "Dasso dassalā (ka.),",
  "anya-e0810n1:153_6": "dissante ravicandā atra,",
  "anya-e0810n1:153_7": "“gaṇakehī”ti gha (cintāmaṇiṭīkā),",
  "anya-e0810n1:153_8": "sūriyindusaṅgamoti tassāyeva nāmāni.",
  "anya-e0810n1:154_0": "74.",
  "anya-e0810n1:154_1": "Saṭṭhighaṭikāhi lakkhito kālo ahoratto nāma.",
  "anya-e0810n1:154_2": "Ghaṭenti ahorattiyoti ghaṭikā.",
  "anya-e0810n1:154_3": "Aho ca ratti ca ahoratto, pume.",
  "anya-e0810n1:154_4": "Adiguttepi ahorattanti napuṁsakepi.",
  "anya-e0810n1:154_5": "Te pañcadasa ahorattā pakkho nāma.",
  "anya-e0810n1:154_6": "Pacanti pariṇamanti bhūtānyaneneti pakkho.",
  "anya-e0810n1:154_7": "Pubbāparabhūtā te ca pakkhā yathākkamaṁ sukkakāḷā sukkapakkhakāḷapakkhā nāma.",
  "anya-e0810n1:154_8": "Jotisatthakkamena sukkapakkho pubbasaññito,",
  "anya-e0810n1:154_9": "kaṇhapakkho aparasaññito.",
  "anya-e0810n1:154_10": "Tato eva māsavisese loke sakaparapakkhoti lokepyaparapakkhoti (ka.) rūḷhī.",
  "anya-e0810n1:154_11": "Suca soke, sukko,",
  "anya-e0810n1:154_12": "socanti ettha andhakārābhilāsinoti katvā,",
  "anya-e0810n1:154_13": "sūceti pakāsetīti vā sukko.",
  "anya-e0810n1:154_14": "Kirati sukkanti kāro, ṇo,",
  "anya-e0810n1:154_15": "sova kāḷo,",
  "anya-e0810n1:154_16": "kena vā jotinā arati ettha kāro,",
  "anya-e0810n1:154_17": "sova kāḷo.",
  "anya-e0810n1:154_18": "Te duve sukkakāḷapakkhā samuditā māso nāma.",
  "anya-e0810n1:154_19": "Masi parimāṇe,",
  "anya-e0810n1:154_20": "kammaniṇo.",
  "anya-e0810n1:155_0": "75- 76.",
  "anya-e0810n1:155_1": "Sāddhapajjena dvādasamāsānaṁ nāmāni.",
  "anya-e0810n1:155_2": "Cittāya paripuṇṇenduyuttāya yutto,",
  "anya-e0810n1:155_3": "upalakkhito vā māso citto,",
  "anya-e0810n1:155_4": "saṁyogantattā na vuddhi,",
  "anya-e0810n1:155_5": "evaṁ sabbatra.",
  "anya-e0810n1:155_6": "Paripuṇṇenduyuttataṁtaṁnakkhattanāmavasena dvādasannaṁ māsānaṁ nāmāni veditabbāni.",
  "anya-e0810n1:155_7": "Cittamāsādayo phaggunamāsapariyantā dvādasa koṭṭhāsā kamena māsāti ñeyyā.",
  "anya-e0810n1:155_8": "Pasatthatamattā jeṭṭhā,",
  "anya-e0810n1:155_9": "taṁyogā jeṭṭho.",
  "anya-e0810n1:155_10": "Asayho ravi atreti āsāḷho. Yassa ḷo,",
  "anya-e0810n1:155_11": "savantyasmiṁ sāvaṇo, yu.",
  "anya-e0810n1:155_12": "Phalantyatra phagguno, yu, lassa go, assa u.",
  "anya-e0810n1:155_13": "Kattikamāso pacchimakattiko nāma.",
  "anya-e0810n1:155_14": "Assayujamāso pubbakattiko nāma.",
  "anya-e0810n1:156_0": "77.",
  "anya-e0810n1:156_1": "Dvayaṁ sāvaṇamāse.",
  "anya-e0810n1:156_2": "Antovīthito bahi nikkhamati sūriyo ettha,",
  "anya-e0810n1:156_3": "adhikaraṇe anīyo.",
  "anya-e0810n1:156_4": "Dvayaṁ cittamāse.",
  "anya-e0810n1:156_5": "Nānāpupphaphalavicittatāya lokānaṁ rammaṁ karoti,",
  "anya-e0810n1:156_6": "ramanti vā etthāti rammako.",
  "anya-e0810n1:157_0": "78.Kattikakāḷapakkhato pacchimakattikato paṭṭhāya caturo caturo māsā kamā kamato hemantagimhānavassānasaññitā utuyo nāma honti.",
  "anya-e0810n1:157_1": "Himāni ettha santi hemo,",
  "anya-e0810n1:157_2": "so eva hemanto,",
  "anya-e0810n1:157_3": "“suttanto vananto”ti yathā,",
  "anya-e0810n1:157_4": "hinoti vā hāniṁ gacchati sabbametthāti hemanto,",
  "anya-e0810n1:157_5": "antapaccayo,",
  "anya-e0810n1:157_6": "māgamo ca.",
  "anya-e0810n1:157_7": "Girati pīḷayatīti gimhāno, māno, rassa ho,",
  "anya-e0810n1:157_8": "vaṇṇavipariyayo ca.",
  "anya-e0810n1:157_9": "Vassati ettha vassānoyu.",
  "anya-e0810n1:157_10": "Utuyo dvīsūti paccāsatyā utusaddo eva dvīsu,",
  "anya-e0810n1:157_11": "na hemantādayo,",
  "anya-e0810n1:157_12": "amarakose pana utusaddo pume vutto amara 4.20.",
  "anya-e0810n1:158_0": "79.",
  "anya-e0810n1:158_1": "Aññathāpi utubhedaṁ dassetuṁ ariyasāmaññamāha “hemanto”iccādi.",
  "anya-e0810n1:158_2": "Vā atha vā vuttānusārena ututtayapabhede vuttavacanassānusārena.",
  "anya-e0810n1:158_3": "Idaṁ pana “kattikakāḷapakkhato”ti vacanaṁ sandhāya vuttaṁ,",
  "anya-e0810n1:158_4": "tasmā kattikakāḷapakkhato pabhuti dve dve māsā kamā kamato hemanto, sisiro, vasanto, gimho, vassāno,",
  "anya-e0810n1:158_5": "sarado utūti cha utū bhavanti,",
  "anya-e0810n1:158_6": "punappunaṁ etīti katvā, tu, issa u.",
  "anya-e0810n1:158_7": "Sisiraṁ sītalaṁ,",
  "anya-e0810n1:158_8": "taṁyogā sisiraṁ,",
  "anya-e0810n1:158_9": "vāvidhānato na vuddhi,",
  "anya-e0810n1:158_10": "makāro padasandhikaro.",
  "anya-e0810n1:158_11": "Vasa kantiyaṁ.",
  "anya-e0810n1:158_12": "Vasīyateti vasanto.",
  "anya-e0810n1:158_13": "Pupphadhanuttā pupphavantattā (ka.) vā vasati kāmo ettha vasanto.",
  "anya-e0810n1:158_14": "Sarati pīḷayati asminti sarado, tassa do.",
  "anya-e0810n1:158_15": "Sā sunakhā ramanti etthāti vā sarado, massa do.",
  "anya-e0810n1:159_0": "80- 81.",
  "anya-e0810n1:159_1": "Tikaṁ gimhe.",
  "anya-e0810n1:159_2": "Usati dahatīti uṇho, ṇho,",
  "anya-e0810n1:159_3": "salopo ca.",
  "anya-e0810n1:159_4": "Nidahante yasminti nidāgho,",
  "anya-e0810n1:159_5": "hassa gho.",
  "anya-e0810n1:159_6": "Girati pīḷayatīti gimho, mo, rassa ho,",
  "anya-e0810n1:159_7": "vaṇṇavipariyayo ca.",
  "anya-e0810n1:159_8": "Tikaṁ vassānotumhi.",
  "anya-e0810n1:159_9": "Vassati pavassati etthāti vasso, vassāno,",
  "anya-e0810n1:159_10": "pāvuso ca. Assa u,",
  "anya-e0810n1:159_11": "saṁyogalopo ca.",
  "anya-e0810n1:160_0": "Vassānādikehi tīhi utūhi dakkhiṇāyanaṁ sūriyassa dakkhiṇadisāgamanaṁ bhavati,",
  "anya-e0810n1:160_1": "aññehi tīhi sisiravasantagimhehi uttarāyanaṁ uttaradisāgamanaṁ bhavati.",
  "anya-e0810n1:160_2": "I gatiyaṁ, bhāve yu, ayanaṁ.",
  "anya-e0810n1:160_3": "Pussasaṅkantimārabbha āsāḷhaṁ yāva ādiccassa uttarā gati uttarāyanaṁ.",
  "anya-e0810n1:160_4": "Āsāḷhasaṅkantimārabbha pussaṁ yāva dakkhiṇā gati dakkhiṇāyanaṁ.",
  "anya-e0810n1:160_5": "Vassoyanadvayanti idaṁ ayanadvayaṁ sampiṇḍitaṁ vasso nāma.",
  "anya-e0810n1:160_6": "Vassanti etthāti vasso,",
  "anya-e0810n1:160_7": "vassakālena vā upalakkhito vasso, “citto,",
  "anya-e0810n1:160_8": "cakkhudasaka”nti yathā.",
  "anya-e0810n1:161_0": "Pajjaddhaṁ vasse.",
  "anya-e0810n1:161_1": "Saṁvasati ettha saṁvaccharo, charo, sassa co,",
  "anya-e0810n1:161_2": "“vaccharo”tipi tasseva nāmaṁ.",
  "anya-e0810n1:161_3": "Natthi itthiliṅgattametesu anitthī.",
  "anya-e0810n1:161_4": "Paccāsatyā saradopi taṁpaccāsatyā hāyanopi.",
  "anya-e0810n1:161_5": "Saradakālena lakkhito sarado,",
  "anya-e0810n1:161_6": "yathā “sotadasakaṁ,",
  "anya-e0810n1:161_7": "vesākho”ti.",
  "anya-e0810n1:161_8": "Jahāti bhāveti hāyano,",
  "anya-e0810n1:161_9": "padatthe vā jahanto ayatīti hāyano.",
  "anya-e0810n1:161_10": "Samayati vikalayati bhāveti samā,",
  "anya-e0810n1:161_11": "sama vekalye.",
  "anya-e0810n1:161_12": "“Samā vasse thīliṅgo tu,",
  "anya-e0810n1:161_13": "samaṁ sabbasamānesū”ti ruddo.",
  "anya-e0810n1:162_0": "Sabbasattānaṁ sabbapārisadattā sabbapaṭipadattā (ka.) sabbavohārakusalatthaṁ kālādhikārattā parasamaye",
  "anya-e0810n1:162_1": "kathitaṁ devānaṁ vassappamāṇampi idhāharitvā dīpetabbaṁ.",
  "anya-e0810n1:162_2": "Tathā hi manussānaṁ māsena pitūnaṁ ahoratto,",
  "anya-e0810n1:162_3": "evaṁ manussānaṁ vassena devānaṁ ahoratto,",
  "anya-e0810n1:162_4": "tatrottarāyanaṁ devānaṁ dinaṁ,",
  "anya-e0810n1:162_5": "ratti pana dakkhiṇāyanaṁ,",
  "anya-e0810n1:162_6": "devatānaṁ saṭṭhyādhikāhorattisatattayena vassena dvādasavassasahassāni devānaṁ yugaṁ.",
  "anya-e0810n1:162_7": "Tena vuttaṁ –",
  "anya-e0810n1:163_0": "“Esā dvādasasahassī, yugākhyā parikittitā;",
  "anya-e0810n1:164_0": "Etaṁ sahassaguṇitaṁ, aho brahmamudāhaṭa”nti “vedadīpakaganthe”ti nissaye.",
  "anya-e0810n1:165_0": "Tañca narānaṁ catuyugaṁ dibbasahassadvayena brahmuno dve diveti. Kata, tetā, dvāpara,",
  "anya-e0810n1:165_1": "kalivasena catuyugaṁ.",
  "anya-e0810n1:165_2": "Tatra katayugassa manussasaṅkhyāya pamāṇaṁ aṭṭhavīsatisahassādhikāni sattarasavassalakkhāni,",
  "anya-e0810n1:165_3": "tetāya channavutisahassādhikāni dvādasavassalakkhāni,",
  "anya-e0810n1:165_4": "dvāparassa catusaṭṭhisahassādhikāni aṭṭhavassalakkhāni,",
  "anya-e0810n1:165_5": "kalissa bāttiṁsasahassādhikāni cattāri vassalakkhāni.",
  "anya-e0810n1:165_6": "Vuttañca –",
  "anya-e0810n1:166_0": "“Suññaṁ suññaṁ khaṁ nāgā, karamunisasino;",
  "anya-e0810n1:167_0": "Māna’mādo yugassa, tetāya khaṁkhaṁsuññaṁ.",
  "anya-e0810n1:168_0": "Rasanavasūriyā, vassasaṅkhyā pasiddhā;",
  "anya-e0810n1:169_0": "Suññaṁ suññaṁ khaṁ vedā, rasabhujagamiti.",
  "anya-e0810n1:170_0": "Dvāpare vassasaṅkhyā, suññākāsaṁkhaṁnetta-;",
  "anya-e0810n1:171_0": "Guṇajalanidhayo, vassasaṅkhyā kalisse”ti.",
  "anya-e0810n1:172_0": "Piṇḍo cesa vīsativassasahassādhikāni tecattālīsavassalakkhāni.",
  "anya-e0810n1:172_1": "Vuttañca “khākāsasuññambaradantasāgarā catuyugānaṁ parimāṇasaṅgaho”ti.",
  "anya-e0810n1:172_2": "Brahmuno ahorattena narānaṁ dve kappā.",
  "anya-e0810n1:173_0": "Tatra aṭṭha nāgā, dve karā,",
  "anya-e0810n1:173_1": "satta munayo, eko sasī, cha rasā,",
  "anya-e0810n1:173_2": "dvādasa sūriyā,",
  "anya-e0810n1:173_3": "cattāro vedā jalanidhayo ca.",
  "anya-e0810n1:173_4": "Dve nettāni,",
  "anya-e0810n1:173_5": "tayo guṇā,",
  "anya-e0810n1:173_6": "bāttiṁsa dantā,",
  "anya-e0810n1:173_7": "saṅkhyāya pasiddhehetehi saṅkhyā gahetabbā.",
  "anya-e0810n1:173_8": "Khākāsambarasaddā suññapariyāyā.",
  "anya-e0810n1:173_9": "Suññañca gaṇite bindunā saṅgahitaṁ.",
  "anya-e0810n1:173_10": "Sabbañcetaṁ paṭiyugaṁ paṭilomena patthāraye.",
  "anya-e0810n1:173_11": "Tatra katayugassa patthāro yathā – 1728000.",
  "anya-e0810n1:173_12": "Tetāya yathā – 1296000.",
  "anya-e0810n1:173_13": "Dvāparassa yathā – 864000.",
  "anya-e0810n1:173_14": "Kalissa yathā – 432000.",
  "anya-e0810n1:173_15": "Catuyugapiṇḍassa ca yathā – 4320000.",
  "anya-e0810n1:173_16": "Yugānaṁ paṭipatthārañca piṇḍassa ca yathākkamaṁ antimaṁ bindumādāya paṭilomena gaṇaye.",
  "anya-e0810n1:173_17": "Taṁ yathā –",
  "anya-e0810n1:174_0": "“Ekaṁ dasa satañceva, sahassa’mayutaṁ tathā;",
  "anya-e0810n1:175_0": "Lakkhañca niyutañceva, kamā dasaguṇottara”nti.",
  "anya-e0810n1:176_0": "Tatra dasasahassāni ayutaṁ.",
  "anya-e0810n1:176_1": "Dasalakkhāni niyutaṁ.",
  "anya-e0810n1:176_2": "Tañca kalidvāparesu natthīti lakkhapariyantameva tatra gaṇaye,",
  "anya-e0810n1:176_3": "tadevaṁ yugānaṁ,",
  "anya-e0810n1:176_4": "taṁpiṇḍassa ca aṅkato pubbavuttā vassasaṅkhyā saññātā bhavatīti.",
  "anya-e0810n1:177_0": "Tatra brahmuno dinaṁ narānaṁ udayakappo,",
  "anya-e0810n1:177_1": "ratti pana khayakappo.",
  "anya-e0810n1:177_2": "Ekasmiñca brahmadine manusaññitā catuddasa brahmasutā bhavanti.",
  "anya-e0810n1:177_3": "Tatrekassa manvantarassa ekasattatidibbayugāni pamāṇaṁ,",
  "anya-e0810n1:177_4": "tañca mānusaṁ catuddasabhi uttaraṁ caturāsītiuttaraṁ (?) yugasatadvayaṁ.",
  "anya-e0810n1:177_5": "Tadevaṁ catuddasabhi manvantarehi catunavutyuttarāni navadibbayugasatāni bhavanti.",
  "anya-e0810n1:177_6": "Mānusaṁ tu catuvīsatiyugasahassacatukkaṁ.",
  "anya-e0810n1:177_7": "Esañca chasattatyādhikanavatiṁsayugasataṁ (?) manvantarānaṁ aṭṭhavīsasahassādhikasattarasamānusavassalakkhasaṅkhyā",
  "anya-e0810n1:177_8": "vā katayugappamāṇakā pañca sandhayo bhavanti.",
  "anya-e0810n1:177_9": "Tena vuttaṁ sūriyasiddhante1.18- 19 –",
  "anya-e0810n1:178_0": "“Yugānaṁ sattati sekā, manvantara’miho’ccate;",
  "anya-e0810n1:179_0": "Katassa saṅkhyā tassante, sandhi vutto jalaplavo.",
  "anya-e0810n1:180_0": "Sasandhayo te manavo, kappe ñeyyā catuddasa;",
  "anya-e0810n1:181_0": "Katappamāṇā kappādo, sandhī pañcadasaṭṭhitā”ti.",
  "anya-e0810n1:182_0": "Katayugassa ca pādena kalino pamāṇaṁ,",
  "anya-e0810n1:182_1": "pādadvayena dvāparassa,",
  "anya-e0810n1:182_2": "pādattayena tetāya.",
  "anya-e0810n1:182_3": "Catuyugañcetaṁ cakkamiva bhamatīti pañcadasahi sandhīhi narānaṁ yugāni catuvīsati bhavanti.",
  "anya-e0810n1:182_4": "Devānaṁ tu yugacakkaṁ.",
  "anya-e0810n1:182_5": "Etāni ca sasandhicatuddasamanvantarānyekatopi piṇḍitāni devānaṁ yugasahassaṁ bhavati,",
  "anya-e0810n1:182_6": "narānaṁ catuyugasahassaṁ,",
  "anya-e0810n1:182_7": "tañca brahmuno dinamekaṁ.",
  "anya-e0810n1:182_8": "Añño manu asmiṁ manvantaraṁ,",
  "anya-e0810n1:182_9": "brahmasutā eva manavo.",
  "anya-e0810n1:183_0": "82.",
  "anya-e0810n1:183_1": "Pañcakaṁ khayakappe.",
  "anya-e0810n1:183_2": "Kappate jagatī vinassateti kappo.",
  "anya-e0810n1:183_3": "Khayanti ettha khayo.",
  "anya-e0810n1:183_4": "Kappo ca khayo cāti kappakkhayā.",
  "anya-e0810n1:183_5": "Saṁvattate uparamate,",
  "anya-e0810n1:183_6": "vinassate vā jagatī asminti saṁvaṭṭo.",
  "anya-e0810n1:183_7": "Catuyugānamante jāto yuganto.",
  "anya-e0810n1:183_8": "Palīyate khīyate yattha lokoti palayo, pume,",
  "anya-e0810n1:183_9": "saññāyaṁ ṇo.",
  "anya-e0810n1:183_10": "Keci panettha “kappakkhayo tū”ti pāṭhaṁ vatvā dvinnamekābhidhānattaṁ kappenti,",
  "anya-e0810n1:183_11": "taṁ amarakosena ca taṭṭīkāya ca na sameti.",
  "anya-e0810n1:183_12": "Vuttañhi tattha “saṁvaṭṭo, palayo, kappo, khayo,",
  "anya-e0810n1:183_13": "kappantamiccapī”ti amara 4.22 ca “pañcakaṁ khayakappe”ti ca.",
  "anya-e0810n1:184_0": "Dvayaṁ kāḷakaṇṇiyaṁ.",
  "anya-e0810n1:184_1": "Ninditabbattā na lakkhīyateti alakkhī.",
  "anya-e0810n1:184_2": "Attano nissayaṁ kāḷavaṇṇasadisaṁ karoti appakāsakattāti kāḷakaṇṇī,",
  "anya-e0810n1:184_3": "karato ṇo, rassa ṇo, ī ca.",
  "anya-e0810n1:184_4": "Dvayaṁ siriyaṁ.",
  "anya-e0810n1:184_5": "Pasaṁsitabbattā lakkhīyateti lakkhī.",
  "anya-e0810n1:184_6": "Katapuññehi sevīyate,",
  "anya-e0810n1:184_7": "te vā sevatīti sirī, ro, ī ca.",
  "anya-e0810n1:185_0": "83.",
  "anya-e0810n1:185_1": "Dvayaṁ dānavānaṁ mātari.",
  "anya-e0810n1:185_2": "Dā avakhaṇḍane,",
  "anya-e0810n1:185_3": "dāyatīti danu.",
  "anya-e0810n1:185_4": "Dvayaṁ devānaṁ mātari.",
  "anya-e0810n1:185_5": "Ditīti asurānameva vemātikā mātā,",
  "anya-e0810n1:185_6": "tassā paṭipakkhabhāvena aditi.",
  "anya-e0810n1:186_0": "84.Āguntaṁ pāpe.",
  "anya-e0810n1:186_1": "Pānti rakkhanti attānamasmāti pāpaṁ,",
  "anya-e0810n1:186_2": "pakāravaṇṇāgamo,",
  "anya-e0810n1:186_3": "duggatiṁ pāpanato vā pāpaṁ.",
  "anya-e0810n1:186_4": "Kilyate sithilī kariyyate yeneti kibbisaṁ, lassa vo, iso ca,",
  "anya-e0810n1:186_5": "karoti aniṭṭhaphalanti vā kibbisaṁ, ibbiso.",
  "anya-e0810n1:186_6": "Virūpena gacchatīti veraṁ.",
  "anya-e0810n1:186_7": "Na hanti dhaññanti aghaṁ,",
  "anya-e0810n1:186_8": "hanassa gho,",
  "anya-e0810n1:186_9": "sādhūhi agantabbattā vā aghaṁ,",
  "anya-e0810n1:186_10": "hana gatiyaṁ.",
  "anya-e0810n1:186_11": "Kucchitaṁ caritaṁ duccaritaṁ.",
  "anya-e0810n1:186_12": "Du ninditaṁ karaṇamassa dukkaṭaṁ.",
  "anya-e0810n1:186_13": "Na punātīti apuññaṁ.",
  "anya-e0810n1:186_14": "Kusalānaṁ paṭipakkhaṁ akusalaṁ.",
  "anya-e0810n1:186_15": "Kaṁ sukhaṁ hanatīti kaṇhaṁ,",
  "anya-e0810n1:186_16": "vaṇṇavipariyayo.",
  "anya-e0810n1:186_17": "Kalyate anena kalusaṁ, uso,",
  "anya-e0810n1:186_18": "kaṁ vā sukhaṁ lunanto setīti kalusaṁ.",
  "anya-e0810n1:186_19": "Du ninditaṁ itaṁ gamanamassa duritaṁ.",
  "anya-e0810n1:186_20": "Agantabbaṁ gacchati etenāti āgu,",
  "anya-e0810n1:186_21": "ā pīḷayaṁ gacchatīti vā āgu,",
  "anya-e0810n1:186_22": "“ā tu kodhamudāṭṭīsū”ti hi ekakkharakose vuttaṁ.",
  "anya-e0810n1:187_0": "85- 86.",
  "anya-e0810n1:187_1": "Chakkaṁ dhamme.",
  "anya-e0810n1:187_2": "Kucchitenākārena santāne sentīti kusā, rāgādayo,",
  "anya-e0810n1:187_3": "te lunāti chindatīti kusalaṁ.",
  "anya-e0810n1:187_4": "Sukhaṁ karoti,",
  "anya-e0810n1:187_5": "sobhanaṁ vā karaṇamassa sukataṁ.",
  "anya-e0810n1:187_6": "Sukhaṁ karotīti sukkaṁ.",
  "anya-e0810n1:187_7": "Punātīti puññaṁ.",
  "anya-e0810n1:187_8": "Dharati sabbanti dhammaṁ.",
  "anya-e0810n1:187_9": "Apare panidaṁ “puññadhamma”mityekapadaṁ vadanti,",
  "anya-e0810n1:187_10": "taṁ amarakosenaamara 4.24 virujjhanato na gahetabbaṁ.",
  "anya-e0810n1:187_11": "Sundaraṁ caraṇamassa sucaritaṁ.",
  "anya-e0810n1:188_0": "Tikaṁ diṭṭhadhammike.",
  "anya-e0810n1:188_1": "Diṭṭhadhammo nāma paccakkho attabhāvo,",
  "anya-e0810n1:188_2": "tattha nibbattaṁ diṭṭhadhammikaṁ.",
  "anya-e0810n1:188_3": "Ihaloke jātaṁ ihalokikaṁ.",
  "anya-e0810n1:188_4": "Sandiṭṭhe paccakkhe attabhāve jātaṁ sandiṭṭhikaṁ.",
  "anya-e0810n1:188_5": "Dvayaṁ samparāyike.",
  "anya-e0810n1:188_6": "Taṁ vacanatthato suviññeyyaṁ.",
  "anya-e0810n1:189_0": "Dvayaṁ takkāle.",
  "anya-e0810n1:189_1": "Tasmiṁyeva kāle jātaṁ,",
  "anya-e0810n1:189_2": "nāsannakālādīsūti takkālaṁ.",
  "anya-e0810n1:189_3": "Tadā tasmiṁyeva kāle jātaṁ tadātvaṁ, tvaṁ,",
  "anya-e0810n1:189_4": "tadāttantipi pāṭho.",
  "anya-e0810n1:189_5": "Dvayaṁ āyatikāle.",
  "anya-e0810n1:189_6": "Uttarakālo pacchimo kālo.",
  "anya-e0810n1:189_7": "Āgamissatīti āyati,",
  "anya-e0810n1:189_8": "āpubbo i gatimhi.",
  "anya-e0810n1:189_9": "Ettha ca yaṁ imasmiṁ attabhāve dūramāsannaṁ vā,",
  "anya-e0810n1:189_10": "taṁ diṭṭhadhammikaṁ.",
  "anya-e0810n1:189_11": "Yaṁ pana imasmiṁ attabhāve vā samparāye vā dūrataraṁ,",
  "anya-e0810n1:189_12": "taṁ āyati.",
  "anya-e0810n1:190_0": "87-",
  "anya-e0810n1:190_1": "88.Pamodantaṁ pāmojje.",
  "anya-e0810n1:190_2": "Hasati yenāti hāso.",
  "anya-e0810n1:190_3": "Attā mano yassa attamano.",
  "anya-e0810n1:190_4": "Duṭṭhassa hi mano attā nāma na hoti,",
  "anya-e0810n1:190_5": "tassa bhāvo attamanatā, pāmojjaṁ.",
  "anya-e0810n1:190_6": "Pīṇeti tappetīti pīti.",
  "anya-e0810n1:190_7": "Vindati sukhaṁ etāyāti vitti.",
  "anya-e0810n1:190_8": "Tussanti etāyāti tuṭṭhi,",
  "anya-e0810n1:190_9": "taṁsahacaraṇato vitti,",
  "anya-e0810n1:190_10": "taṁsahacaraṇato pīti ca nāriyaṁ,",
  "anya-e0810n1:190_11": "attamanatā pana niddesato rūpabhedo.",
  "anya-e0810n1:190_12": "Ā bhuso nandayatīti ānando.",
  "anya-e0810n1:190_13": "Muda hāse, pamudo, āmodopi.",
  "anya-e0810n1:190_14": "Santussanaṁ santoso.",
  "anya-e0810n1:190_15": "Nandanaṁ nandi.",
  "anya-e0810n1:190_16": "Sammado sammadāpisammudo,",
  "anya-e0810n1:190_17": "sammadopi (?),",
  "anya-e0810n1:190_18": "ukārassa a.",
  "anya-e0810n1:190_19": "Pamoditassa puggalassa,",
  "anya-e0810n1:190_20": "cittassa vā bhāvo pāmojjaṁ.",
  "anya-e0810n1:191_0": "Tikaṁ sukhe.",
  "anya-e0810n1:191_1": "Suṭṭhu khaṇatīti sukhaṁ, kvi.",
  "anya-e0810n1:191_2": "Sādīyati assādīyatīti sātaṁ.",
  "anya-e0810n1:191_3": "Phassati sinehatīti phāsu,",
  "anya-e0810n1:191_4": "phusati vā bādhati dukkhanti phāsu.",
  "anya-e0810n1:191_5": "Sattakaṁ kalyāṇe.",
  "anya-e0810n1:191_6": "Bhadi kalyāṇe,",
  "anya-e0810n1:191_7": "bhaddatīti bhaddaṁ.",
  "anya-e0810n1:191_8": "Pasatthatarattā seyyo.",
  "anya-e0810n1:191_9": "Sobhatīti sobhaṁ.",
  "anya-e0810n1:191_10": "Khī khaye,",
  "anya-e0810n1:191_11": "khepeti asukhaṁ khemaṁ, mo.",
  "anya-e0810n1:191_12": "Kalyaṁ nirogaṁ aṇati gacchati,",
  "anya-e0810n1:191_13": "kalyaṁ vā hitaṁ aṇayati pāpayatīti kalyāṇaṁ,",
  "anya-e0810n1:191_14": "kammani ṇo kammani upapade ṇapaccayoti adhippāyo.",
  "anya-e0810n1:191_15": "Maṅga gatyattho,",
  "anya-e0810n1:191_16": "maṅgati dhaññaṁ maṅgalaṁ, alo.",
  "anya-e0810n1:191_17": "Sameti dukkhanti sivaṁ, vo.",
  "anya-e0810n1:192_0": "89.",
  "anya-e0810n1:192_1": "Chakkaṁ dukkhe.",
  "anya-e0810n1:192_2": "Dukkaraṁ khamanamettha dukkhaṁ.",
  "anya-e0810n1:192_3": "Kasa gamane,",
  "anya-e0810n1:192_4": "kasati apuññanti kasiraṁ, iro,",
  "anya-e0810n1:192_5": "kucchitenākārena setīti vā kasiraṁ.",
  "anya-e0810n1:192_6": "Kira vikkhipane,",
  "anya-e0810n1:192_7": "kirati sukhanti kicchaṁ,",
  "anya-e0810n1:192_8": "katā vā puññakaraṇicchā yenāti kicchaṁ,",
  "anya-e0810n1:192_9": "“dukkhūpanisā saddhā”ti hi vuttaṁ.",
  "anya-e0810n1:192_10": "Natthi adhigamanatthaṁ īhā etthāti nīgho,",
  "anya-e0810n1:192_11": "hassa gho,",
  "anya-e0810n1:192_12": "atha vā nihantyapuññaṁ hiṁsati gacchatīti vā nīgho,",
  "anya-e0810n1:192_13": "puññaṁ vā na hanti na gacchatīti nīgho.",
  "anya-e0810n1:192_14": "Virūpamasati yenāti byasanaṁ,",
  "anya-e0810n1:192_15": "visiṭṭhaṁ vā asati khepetīti byasanaṁ.",
  "anya-e0810n1:192_16": "Na hanti dhaññanti aghaṁ.",
  "anya-e0810n1:192_17": "Ete pāpādayo guṇe yathāvuttaliṅgā.",
  "anya-e0810n1:192_18": "Pāpapuññāni sukhādi ca ākicchaṁ kicchantaṁ guṇayogato dabbe visesye vattamānāni tīsu. Yathā –",
  "anya-e0810n1:193_0": "Pāpā utumatī kaññā, pāpo rājāpyarakkhako;",
  "anya-e0810n1:194_0": "Pāpaṁ byādhakulaṁ hiṁsaṁ, pāpo vippo ca sevako;",
  "anya-e0810n1:195_0": "Puññaṁ titthamidaṁ puññā, nadī puñño’ya’massamo.",
  "anya-e0810n1:196_0": "Sukhaṁ kāmikulaṁ dabbaṁ sabbaṁ (?), sukho vāso sahā’mbayā sahānvayo (ka.);",
  "anya-e0810n1:197_0": "Sukhā yuvati’ricchantī, sukhā ve maghavaggahā sukhā yuvatikā gahā (ka.).",
  "anya-e0810n1:198_0": "Yadā tu sakatthappadhānaṁ sukhādikameva visesyattena vattumicchate,",
  "anya-e0810n1:198_1": "na tu dabbaṁ (pubbamiva visesanaṁ,) ( ) cintāmaṇiṭīkāyaṁ na dissati tadā rūpabhedottameva liṅgaṁ. Yathā –",
  "anya-e0810n1:199_0": "“Dāliddepi valittepi (ka.) dhanittepi, vaso parijano sukhaṁ;",
  "anya-e0810n1:200_0": "Sukhaṁ sajjanavāso ca, sukhaṁ santi anuttarā”ti.",
  "anya-e0810n1:201_0": "Nanu “dukkaṭoyaṁ byāpāro,",
  "anya-e0810n1:201_1": "sukataṁ kammaṁ,",
  "anya-e0810n1:201_2": "kalusoyaṁ me byāpāro”ti aññesampi tīsu vutti attheveti kiṁ pāpapuññānameva gahaṇaṁ bhavatīti? Vuccate –",
  "anya-e0810n1:201_3": "“duṭṭhu kato dukkaṭo,",
  "anya-e0810n1:201_4": "suṭṭhu kataṁ sukata”miccevaṁ kriyānibandhanāpi tīsu vutti sambhavati,",
  "anya-e0810n1:201_5": "nāvassaṁ guṇanibandhanā eva.",
  "anya-e0810n1:201_6": "Kalusassapi yadā siṭṭhapayogesu visesyavutti tiliṅgatā upalabbhate,",
  "anya-e0810n1:201_7": "tadā pāpaggahaṇa’matthappadhānaṁ byākhyātabbaṁ.",
  "anya-e0810n1:202_0": "90.",
  "anya-e0810n1:202_1": "Pañcakaṁ subhāsubhakammamatte.",
  "anya-e0810n1:202_2": "Iṭṭhāniṭṭhavipākabhāgo yattha atthīti bhāgyaṁ.",
  "anya-e0810n1:202_3": "Subhāsubhaphalaṁ netīti niyati,ti.",
  "anya-e0810n1:202_4": "Subhāsubhaphalaṁ bhājetīti bhāgo.",
  "anya-e0810n1:202_5": "Iṭṭhāniṭṭhavibhāgabhāgodhīyati etthāti bhāgadheyyaṁ.",
  "anya-e0810n1:202_6": "Subhāsubhaphalaṁ vidadhātīti vidhi. Ayo,",
  "anya-e0810n1:202_7": "subhāvaho, devaṁ,",
  "anya-e0810n1:202_8": "diṭṭhaṁiccādīnipi subhāsubhakammamattassa nāmāni.",
  "anya-e0810n1:202_9": "Pañcakaṁ jātiyaṁ.",
  "anya-e0810n1:202_10": "Uppajjanaṁ uppatti,",
  "anya-e0810n1:202_11": "nippajjanaṁ nibbatti,",
  "anya-e0810n1:202_12": "pada gatiyaṁ,",
  "anya-e0810n1:202_13": "nipubbo,ti, passa bo.",
  "anya-e0810n1:202_14": "Jananaṁ jāti.",
  "anya-e0810n1:202_15": "Janīyate jananaṁ.",
  "anya-e0810n1:202_16": "Uddhaṁ bhavanaṁ ubbhavo.",
  "anya-e0810n1:203_0": "91.",
  "anya-e0810n1:203_1": "Pajjaṁ hetumhi.",
  "anya-e0810n1:203_2": "Attano phalaṁ niminātīti nimittaṁ,",
  "anya-e0810n1:203_3": "mā parimāṇe, nipubbo.",
  "anya-e0810n1:203_4": "Karoti phalanti kāraṇaṁ.",
  "anya-e0810n1:203_5": "Tiṭṭhati phalametthāti ṭhānaṁ.",
  "anya-e0810n1:203_6": "Pajjati nipajjati phalametenāti padaṁ,",
  "anya-e0810n1:203_7": "visesena jāyateti bījaṁ,",
  "anya-e0810n1:203_8": "rassassa dīghatā.",
  "anya-e0810n1:203_9": "Nissesena attano phalaṁ bandhati pavattetīti nibandhanaṁ.",
  "anya-e0810n1:203_10": "Nidīyate nicchīyate aneneti nidānaṁ, yu,",
  "anya-e0810n1:203_11": "nidadāti phalanti vā nidānaṁ.",
  "anya-e0810n1:203_12": "Pabhavati phalametasmāti pabhavo,",
  "anya-e0810n1:203_13": "hinoti gacchati pariṇamati kāriyarūpatanti hetu, tu,",
  "anya-e0810n1:203_14": "hinoti vā patiṭṭhāti phalametthāti hetu,",
  "anya-e0810n1:203_15": "hi patiṭṭhāyaṁ.",
  "anya-e0810n1:203_16": "Sambhavati yena phalanti sambhavo.",
  "anya-e0810n1:203_17": "Sinoti phalaṁ bandhatīti setu.",
  "anya-e0810n1:203_18": "Paṭicca phalametasmā etīti paccayo.",
  "anya-e0810n1:204_0": "92.",
  "anya-e0810n1:204_1": "Yaṁ kāraṇaṁ samāsannaṁ āsannataraṁ phalena,",
  "anya-e0810n1:204_2": "taṁ padaṭṭhānanti mataṁ.",
  "anya-e0810n1:204_3": "Padānaṁ hetūnaṁ ṭhānaṁ padaṭṭhānaṁ,",
  "anya-e0810n1:204_4": "yathā “rājarājā”ti.",
  "anya-e0810n1:204_5": "Tividhaṁ kāraṇaṁ upādānakāraṇaṁ sahakārīkāraṇaṁ kāraṇakāraṇanti.",
  "anya-e0810n1:204_6": "Yathā bījaṁ aṅkurassa upādānakāraṇasaṅkhātaṁ padaṭṭhānaṁ,",
  "anya-e0810n1:204_7": "bhūmijalādi sahakārīkāraṇaṁ,",
  "anya-e0810n1:204_8": "“kammassa kampassa (?) kāraṇaṁ jaro,",
  "anya-e0810n1:204_9": "tassa kāraṇaṁ kapho”ti kapho kāraṇakāraṇaṁ kammassa kampassa (?).",
  "anya-e0810n1:205_0": "Tikaṁ sarīrādhipatideve.",
  "anya-e0810n1:205_1": "Jīvanti sattā yenāti jīvo.",
  "anya-e0810n1:205_2": "Pūreti nissayassābhilāsanti puriso, iso.",
  "anya-e0810n1:205_3": "Atanti satataṁ gacchanti sattā yenāti attā.",
  "anya-e0810n1:205_4": "Dvayaṁ sattarajotamosāmyāvatthāyaṁ.",
  "anya-e0810n1:205_5": "Padhīyante palīyante atra guṇā sattarajotamo rūpāti padhānaṁ, yu.",
  "anya-e0810n1:205_6": "Pakaroti purisopabhogatthaṁ saddādikāriyanti pakati,ti.",
  "anya-e0810n1:205_7": "Moharāgadosānaṁ yathāsaṅkhyaṁ sattarajotamānīti saññā.",
  "anya-e0810n1:205_8": "Sato bhāvo sattaṁ,",
  "anya-e0810n1:205_9": "ṭhitiparatā.",
  "anya-e0810n1:205_10": "Rajjantyatrāti rajo,",
  "anya-e0810n1:205_11": "saṭṭhiparatā.",
  "anya-e0810n1:205_12": "Tamantyatrāti tamo,",
  "anya-e0810n1:205_13": "palayaparatā.",
  "anya-e0810n1:206_0": "93.",
  "anya-e0810n1:206_1": "Pajjena pāṇino nāmāni.",
  "anya-e0810n1:206_2": "Paṇanti jīvanti sattā yenāti pāṇo,",
  "anya-e0810n1:206_3": "so yassatthi, so pāṇo.",
  "anya-e0810n1:206_4": "Sarīrasaṅkhāto kāyo yassatthi,",
  "anya-e0810n1:206_5": "so sarīrī.",
  "anya-e0810n1:206_6": "Kammena bhavatīti bhūtaṁ,",
  "anya-e0810n1:206_7": "napuṁsake,",
  "anya-e0810n1:206_8": "pumevāti vāsaddattho.",
  "anya-e0810n1:206_9": "Rūpādīsu sañjatīti satto,",
  "anya-e0810n1:206_10": "nicchandarāgāpi rūḷhiyā sattāti vuccanti.",
  "anya-e0810n1:206_11": "Deho kāyo yassatthīti dehī.",
  "anya-e0810n1:206_12": "Pūretīti pūti,",
  "anya-e0810n1:206_13": "pūtisaṅkhātaṁ āhāraṁ gilati adatīti puggalo,",
  "anya-e0810n1:206_14": "tissa lopo,",
  "anya-e0810n1:206_15": "sattānaṁ āyuṁ pūrento gacchatīti puggo,",
  "anya-e0810n1:206_16": "taṁ lāti bhakkhatīti puggalo.",
  "anya-e0810n1:206_17": "Jīvanti yenāti jīvaṁ,",
  "anya-e0810n1:206_18": "tamassatthīti jīvo.",
  "anya-e0810n1:206_19": "Yathāvuttattho pāṇo yassatthīti pāṇī.",
  "anya-e0810n1:206_20": "Pakārena jātattā pajā.",
  "anya-e0810n1:206_21": "Jāyatīti jantu, tu.",
  "anya-e0810n1:206_22": "Kusalākusalaṁ janetīti jano.",
  "anya-e0810n1:206_23": "Lujjatīti loko,",
  "anya-e0810n1:206_24": "luja vināse, jassa ko.",
  "anya-e0810n1:206_25": "Yathā purimakā sattā jātijarāmaraṇaṁ gacchanti,",
  "anya-e0810n1:206_26": "tathā ayampi gacchatīti tathāgato.",
  "anya-e0810n1:207_0": "94.",
  "anya-e0810n1:207_1": "Rūpādayo cha cakkhādigayhā dhammā “gocarā”ti “ālambā”ti “visayā”ti “ārammaṇānī”ti “ālambaṇānī”ti ca vuccante.",
  "anya-e0810n1:207_2": "Rūpayati pakāseti attano sabhāvanti rūpaṁ.",
  "anya-e0810n1:207_3": "Sappati uccārīyatīti saddo,",
  "anya-e0810n1:207_4": "sappa gatiyaṁ vā,",
  "anya-e0810n1:207_5": "sappate ñāyate yeneti saddo.",
  "anya-e0810n1:207_6": "Gandha addane,",
  "anya-e0810n1:207_7": "addanaṁ hiṁsanaṁ,",
  "anya-e0810n1:207_8": "yācanañca,",
  "anya-e0810n1:207_9": "hiṁsate abhilasīyate vā gandho,",
  "anya-e0810n1:207_10": "gandheti vā attano vatthuṁ sūceti pakāseti “idamettha atthī”ti pesuññaṁ karonto viya hotīti gandho.",
  "anya-e0810n1:207_11": "Rasanti taṁ sattā assādentīti raso.",
  "anya-e0810n1:207_12": "Phusīyatīti phasso.",
  "anya-e0810n1:207_13": "Gāvo indriyāni carantyetesu gocarā.",
  "anya-e0810n1:207_14": "Cittacetasikehi ālambīyanteti ālambā.",
  "anya-e0810n1:207_15": "Si bandhane vipubbo,",
  "anya-e0810n1:207_16": "visinonti vibandhanti indriyānīti visayā.",
  "anya-e0810n1:207_17": "Āgantvā cittacetasikā ramanti etthāti ārammaṇāni, yu.",
  "anya-e0810n1:207_18": "Ete indriyatthātipyuccante,",
  "anya-e0810n1:207_19": "indriyehi atthyante abhilasīyanteti katvā.",
  "anya-e0810n1:208_0": "95.",
  "anya-e0810n1:208_1": "Pajjaddhaṁ sukke.",
  "anya-e0810n1:208_2": "Suca soke,",
  "anya-e0810n1:208_3": "socanti etena tadatthikāti sukko, a. Gu sadde,",
  "anya-e0810n1:208_4": "guyate kittīyateti goro, ro.",
  "anya-e0810n1:208_5": "Si sevāyaṁ,",
  "anya-e0810n1:208_6": "sevīyateti sito,",
  "anya-e0810n1:208_7": "sinoti vā bandhati cittanti sito.",
  "anya-e0810n1:208_8": "Avadāyati sabbavaṇṇeti odāto.",
  "anya-e0810n1:208_9": "Dā avakhaṇḍane avapubbo.",
  "anya-e0810n1:208_10": "Dhāvati sujjhatyaneneti dhavalo, alo.",
  "anya-e0810n1:208_11": "Sita vaṇṇe, ṇo, seto.",
  "anya-e0810n1:208_12": "Paḍi gatiyaṁ,",
  "anya-e0810n1:208_13": "paṇḍati pakāsetīti paṇḍaro, aro. Suci, visado,",
  "anya-e0810n1:208_14": "ajjunotipi sukkanāmāni.",
  "anya-e0810n1:209_0": "Chakkaṁ ratte.",
  "anya-e0810n1:209_1": "Soṇa vaṇṇe, ṇo,",
  "anya-e0810n1:209_2": "rattuppalavaṇṇo,",
  "anya-e0810n1:209_3": "ruha janane, ito,",
  "anya-e0810n1:209_4": "latte lohito.",
  "anya-e0810n1:209_5": "Rañjantyaneneti ratto,",
  "anya-e0810n1:209_6": "ranja raṅge.",
  "anya-e0810n1:209_7": "Tambo udumbarasaṅkhāto lohaviseso,",
  "anya-e0810n1:209_8": "tabbaṇṇatāya tambo.",
  "anya-e0810n1:209_9": "Mañjeṭṭhā nāma rattavalli,",
  "anya-e0810n1:209_10": "yāya hatthidantādivikatiyo rattā bhavanti,",
  "anya-e0810n1:209_11": "tabbaṇṇatāya mañjeṭṭho.",
  "anya-e0810n1:209_12": "Rohito lohitasamo,",
  "anya-e0810n1:209_13": "alattameva viseso.",
  "anya-e0810n1:210_0": "96.Sāmalantaṁ kaṇhe.",
  "anya-e0810n1:210_1": "Nīla vaṇṇe, a.",
  "anya-e0810n1:210_2": "Kassateti kaṇho,",
  "anya-e0810n1:210_3": "kasa vilekhane, ṇho.",
  "anya-e0810n1:210_4": "Na sito asito.",
  "anya-e0810n1:210_5": "Vaṇṇesu ekakoṭṭhāsabhāvena kalyateti kālo,",
  "anya-e0810n1:210_6": "so eva kāḷo. Maca,",
  "anya-e0810n1:210_7": "maci kakkane,",
  "anya-e0810n1:210_8": "kakkanaṁ pisanaṁ,",
  "anya-e0810n1:210_9": "setādikaṁ macatīti mecako, ṇvu, assettaṁ.",
  "anya-e0810n1:210_10": "Sā tanukaraṇe,",
  "anya-e0810n1:210_11": "sāyati tanukarīyati paṭipakkhavaṇṇehīti sāmo.",
  "anya-e0810n1:210_12": "Sāmalo sāmasadiso,",
  "anya-e0810n1:210_13": "malapaccayova viseso.",
  "anya-e0810n1:211_0": "Paṇḍusaddo sitapīte utto,",
  "anya-e0810n1:211_1": "sitapītasammissitavaṇṇe paṇḍusaddo vuttotyattho.",
  "anya-e0810n1:211_2": "Vuttañca “sitapītasamāyutto,",
  "anya-e0810n1:211_3": "paṇḍuvaṇṇo pakittito”ti cintāmaṇiṭīkā 5.13.",
  "anya-e0810n1:211_4": "Paṇḍati ekagaṇanaṁ gacchatīti paṇḍu,",
  "anya-e0810n1:211_5": "paḍi gatiyaṁ, u. Hariṇo,",
  "anya-e0810n1:211_6": "paṇḍurotipi paṇḍuvaṇṇanāmāni.",
  "anya-e0810n1:211_7": "Īsaṁpaṇḍu abyattapaṇḍuvaṇṇo dhūsaro nāma,",
  "anya-e0810n1:211_8": "yathā dhūlivaṇṇo.",
  "anya-e0810n1:211_9": "Dhūsa kantikaraṇe, curādi, aro.",
  "anya-e0810n1:212_0": "97.Kiñciratto abyattarattavaṇṇo aruṇo nāma,",
  "anya-e0810n1:212_1": "yathā macchassa cakkhu yathā madamattassa cakkhurāgo (cintāmaṇiṭīkā 5.15),",
  "anya-e0810n1:212_2": "sūriyādo taruṇo vutto.",
  "anya-e0810n1:213_0": "Setalohito setarattamisso vaṇṇo pāṭalo nāma,",
  "anya-e0810n1:213_1": "yathā pāṭalakusumaṁ.",
  "anya-e0810n1:213_2": "Pāṭayateti pāṭalo, alo,",
  "anya-e0810n1:213_3": "paṭa vibhājane.",
  "anya-e0810n1:214_0": "Dvikaṁ pīte. Pā pāne, kammani to, īttañca. Haliddiyā iva ābhā yassa halidyābho.",
  "anya-e0810n1:215_0": "Tikaṁ tiṇapattādigate vaṇṇe.",
  "anya-e0810n1:215_1": "Lasa kantiyaṁ,",
  "anya-e0810n1:215_2": "atisayena lasyateti palāso.",
  "anya-e0810n1:215_3": "“Pālāso”ti pāṭhe tu rassassa dīghatā.",
  "anya-e0810n1:215_4": "Hara haraṇe,",
  "anya-e0810n1:215_5": "manaṁ haratīti harito, ito. I, hari.",
  "anya-e0810n1:216_0": "98.",
  "anya-e0810n1:216_1": "Nīlapītasammissavaṇṇe kaḷāro,",
  "anya-e0810n1:216_2": "kapilo ca vattanti.",
  "anya-e0810n1:216_3": "Kala saṅkhyāne. Aro, lassa ḷo, kaḷāro.",
  "anya-e0810n1:216_4": "Kaba vaṇṇe, ilo, bassa po, kapilo.",
  "anya-e0810n1:217_0": "Rocanappabhe gorocanasadisappabhāyaṁ piṅgo,",
  "anya-e0810n1:217_1": "pisaṅgo ca vattanti.",
  "anya-e0810n1:217_2": "Pabhāsaddassa dviliṅgattameva.",
  "anya-e0810n1:217_3": "Piji bhāsattho, piṅgo.",
  "anya-e0810n1:217_4": "Paratra sakāravaṇṇāgamo, pisaṅgo.",
  "anya-e0810n1:218_0": "Kaḷārādīnaṁ catunnaṁ piṅgalavisesatthavācakataṁ dassetvā piṅgalasāmaññatthavācakattampi dassetumāha “kaḷārādi”ccādi.",
  "anya-e0810n1:218_1": "Tassāyamattho –",
  "anya-e0810n1:218_2": "na kevalaṁ kaḷārādayo piṅgalavisesattheyeva pavattanti,",
  "anya-e0810n1:218_3": "atha kho piṅgalasāmaññatthepi vattantīti.",
  "anya-e0810n1:218_4": "Vuttañhi amarakose “kaḷāro kapilo piṅgo,",
  "anya-e0810n1:218_5": "pisaṅgo kaddu piṅgalo”ti amara 5.16.",
  "anya-e0810n1:218_6": "Keci pana kaḷārādayo pisaṅgapariyantā cattāro saddā piṅgalaguṇe vattamānā pume vattanti,",
  "anya-e0810n1:218_7": "guṇini pana vāccaliṅgāti evaṁ pacchimena sambandhaṁ katvā vadanti,",
  "anya-e0810n1:218_8": "taṁ amarakosena virujjhanato idha ca “sukkādayo”ti sabbesaṁyeva gahaṇato na gahetabbaṁ.",
  "anya-e0810n1:219_0": "99.",
  "anya-e0810n1:219_1": "Tikaṁ sabale kokilakaṇṭhasadise.",
  "anya-e0810n1:219_2": "Kalyateti kalo,",
  "anya-e0810n1:219_3": "masi parimāṇe,",
  "anya-e0810n1:219_4": "kammani ṇo,",
  "anya-e0810n1:219_5": "kalo eva māso kammāso, lassa mo,",
  "anya-e0810n1:219_6": "kalanaṁ vā kalo,",
  "anya-e0810n1:219_7": "taṁ masatīti kammāso,",
  "anya-e0810n1:219_8": "yathā “kumbhakāro”ti.",
  "anya-e0810n1:219_9": "Saba gatiyaṁ,",
  "anya-e0810n1:219_10": "sabatīti sabalo, alo.",
  "anya-e0810n1:219_11": "Ciyyateti citto, ta.",
  "anya-e0810n1:219_12": "Traṇapaccaye citro. Kammīro,",
  "anya-e0810n1:219_13": "kabburotipi sabalassa nāmāni.",
  "anya-e0810n1:220_0": "Kaṇhapītamisse sāvo vutto.",
  "anya-e0810n1:220_1": "Se gatimhi,",
  "anya-e0810n1:220_2": "sayatīti sāvo, avo.",
  "anya-e0810n1:220_3": "Kapisotipi sāvassa nāmaṁ.",
  "anya-e0810n1:220_4": "Kaṇhalohitamisse dhūmābhe pana dhūma,",
  "anya-e0810n1:220_5": "dhūmalā vattanti.",
  "anya-e0810n1:220_6": "Dhūmo viyāti dhūmo.",
  "anya-e0810n1:220_7": "Dhūmaṁ lātīti dhūmalo.",
  "anya-e0810n1:220_8": "Ete sukkādayo sāvantā yadā abhedopacārā guṇini guṇimhi vattanti,",
  "anya-e0810n1:220_9": "tadā vāccaliṅgā,",
  "anya-e0810n1:220_10": "yathā sukko haṁso,",
  "anya-e0810n1:220_11": "sukkā haṁsī,",
  "anya-e0810n1:220_12": "sukkaṁ haṁsakulaṁiccādi yojjaṁ.",
  "anya-e0810n1:220_13": "Yadā guṇe guṇamatte vattanti,",
  "anya-e0810n1:220_14": "tadā pume,",
  "anya-e0810n1:220_15": "yathā haṁsassa sukko,",
  "anya-e0810n1:220_16": "mayūrassa citto iccādi yojjaṁ.",
  "anya-e0810n1:221_0": "100.Lāsanantaṁ nacce.",
  "anya-e0810n1:221_1": "Nata gattavināme,",
  "anya-e0810n1:221_2": "pabbajjādittā naccādeso.",
  "anya-e0810n1:221_3": "Natanaṁ naccaṁ,",
  "anya-e0810n1:221_4": "naṭanaṁ vā naccaṁ,",
  "anya-e0810n1:221_5": "sabbatra bhāvasādhanaṁ.",
  "anya-e0810n1:221_6": "Natīyate nattanaṁ.",
  "anya-e0810n1:221_7": "Lasyate lāsanaṁ,",
  "anya-e0810n1:221_8": "lasa kantiyaṁ,",
  "anya-e0810n1:221_9": "lasitabbanti vā lāsanaṁ.",
  "anya-e0810n1:222_0": "Naccaṁ, vāditaṁ,",
  "anya-e0810n1:222_1": "gītaṁ iti idaṁ bhoriyattikaṁ nāṭyaṁ nāmetyuccate amara 7.10.",
  "anya-e0810n1:222_2": "Tura turaṇahiṁsāsu.",
  "anya-e0810n1:222_3": "Turīyanteneneti tūriyaṁ, murajādi.",
  "anya-e0810n1:222_4": "Tabbhavo saddo toriyo, ṇo.",
  "anya-e0810n1:222_5": "Tena lakkhitaṁ tikaṁ toriyattikaṁ.",
  "anya-e0810n1:222_6": "Naṭassedaṁ nāṭyaṁ.",
  "anya-e0810n1:222_7": "Tatiyassa toriyasāmaññassa tu pāsaṅgā nāṭakā.",
  "anya-e0810n1:223_0": "101.",
  "anya-e0810n1:223_1": "Naccaṭṭhānaṁ rājaṅgaṇādi raṅgo nāma siyā “ramantā gacchanti ettha,",
  "anya-e0810n1:223_2": "rajjanti etthā”ti vā katvā.",
  "anya-e0810n1:223_3": "Sūjhasūcanaṁ hatthādīhi sūcitabbassa pakāsetabbassa satthappahārādino sūcanaṁ pakāsanaṁ abhinayo nāma “nayanaṁ nayo,",
  "anya-e0810n1:223_4": "passantānaṁ abhimukhaṁ nayo”ti katvā.",
  "anya-e0810n1:223_5": "Byañjakotipi tasseva nāmaṁ.",
  "anya-e0810n1:224_0": "Bharatasatthavuttaaṭṭhuttarasatakaraṇanipphannathirahatthapariyatthakādināmako dvattiṁ sappakāro vitthāro",
  "anya-e0810n1:224_1": "bharatamunikate nāṭyasatthe catuttha ajjhāye passitabbo naccaviseso aṅgavikkhepo,",
  "anya-e0810n1:224_2": "aṅgahāro nāma “aṅgassa hāro,",
  "anya-e0810n1:224_3": "vikkhepo”ti katvā.",
  "anya-e0810n1:224_4": "Tikaṁ naṭe.",
  "anya-e0810n1:224_5": "Sabbatra kattusādhanaṁ,",
  "anya-e0810n1:224_6": "“naccatīti naṭṭako”tyādinā.",
  "anya-e0810n1:225_0": "102.",
  "anya-e0810n1:225_1": "Siṅgārādayo nava rasā nāṭyarasā assādanīyattā.",
  "anya-e0810n1:225_2": "Yathā hi nānābyañjanasaṅkhatamannaṁ bhuñjantā rase assādayanti sumanā purisā hāsaṁva adhigacchanti,",
  "anya-e0810n1:225_3": "tathā nānābhinayabyañjite aṅgasattopete ṭhāyībhāve assādayanti sumanāti subodhālaṅkārassa mahāsāmiṭīkāya 352 gāthāvaṇṇanāyampi.",
  "anya-e0810n1:226_0": "103.",
  "anya-e0810n1:226_1": "Tesu siṅgārasseva sarūpaṁ,",
  "anya-e0810n1:226_2": "pabhedañca dassetumāha “posasse”ccādi.",
  "anya-e0810n1:226_3": "Nāriyaṁ saṅgamaṁ paṭicca kāraṇaṁ katvā posassa purisassa yā pihā icchā manovikāraviseso pose ca purise",
  "anya-e0810n1:226_4": "saṅgamaṁ paṭicca kāraṇaṁ katvā itthiyā yā pihā icchā manovikāraviseso,",
  "anya-e0810n1:226_5": "eso ratikīḷādīnaṁ kāraṇabhūto,",
  "anya-e0810n1:226_6": "ratikīḷādikāraṇasahito vā raso siṅgāro nāma.",
  "anya-e0810n1:226_7": "Ettha ca itthipurisānaṁ dassanasavanaphusanavasena vā vippayogavasena vā yā pihā sañjātā,",
  "anya-e0810n1:226_8": "so raso nāma.",
  "anya-e0810n1:226_9": "Yaṁ pana taṁ kāraṇaṁ katvā pavattaṁ gītaṁ,",
  "anya-e0810n1:226_10": "tameva lokānaṁ assādajanakattā raso nāma.",
  "anya-e0810n1:226_11": "Phalūpacāravasena pana pihā rasoti vuttā,",
  "anya-e0810n1:226_12": "sabbatrevaṁ.",
  "anya-e0810n1:227_0": "104.",
  "anya-e0810n1:227_1": "Uttamānaṁ itthipurisānaṁ pakati saṁyogaviyogasabhāvo sā ettha siṅgāre pāyo bahulanti uttamapakatippāyo,",
  "anya-e0810n1:227_2": "yebhuyyena uttamānaṁ saṁyogaviyogappavattaṁ gītameva siṅgāro nāmātyattho.",
  "anya-e0810n1:227_3": "Itthipurisānaṁ pihā hetu etassāti itthipurisahetuko.",
  "anya-e0810n1:227_4": "So siṅgāro sambhogo,",
  "anya-e0810n1:227_5": "viyogoti iminā pabhedena duvidho mato.",
  "anya-e0810n1:227_6": "Tatra ca –",
  "anya-e0810n1:228_0": "Vāpivanagehuyyāna-mālācandanādayo;",
  "anya-e0810n1:229_0": "Sambhogassa vibhāvā te, ye caññe lalitaṅkarā.",
  "anya-e0810n1:230_0": "Viyogassa tu piyādassanaṁ vibhāvo, rasajanako ca vibhāvo. Vuttañca –",
  "anya-e0810n1:231_0": "“Jayante ca rasā yena,",
  "anya-e0810n1:232_0": "Sa vibhāvo pakittito;",
  "anya-e0810n1:233_0": "Tesamevā’nubhāvo’yaṁ,",
  "anya-e0810n1:234_0": "Khyāto kavīhi byañjako”ti.",
  "anya-e0810n1:235_0": "Saha bhuñjanamanubhavanaṁ sambhogo.",
  "anya-e0810n1:235_1": "Viyujjanaṁ nānābhavanaṁ viyogo.",
  "anya-e0810n1:235_2": "Siṅgaṁ nāmadhātu,",
  "anya-e0810n1:235_3": "vijjhanaṭṭhena siṅgaṁ,",
  "anya-e0810n1:235_4": "nāgarikabhāvasaṅkhātassa kilesasiṅgassetaṁ nāmaṁ,",
  "anya-e0810n1:235_5": "taṁ karoti,",
  "anya-e0810n1:235_6": "siṅgaṁ vā pabhuttaṁ,",
  "anya-e0810n1:235_7": "taṁ karoti rāgīsūti siṅgāro, āro,",
  "anya-e0810n1:235_8": "kilesasiṅgakaraṇaṁ vilāsoti vuttaṁ. Suci,",
  "anya-e0810n1:235_9": "ujjalotipi siṅgārassa nāmāni.",
  "anya-e0810n1:236_0": "Sokopacayasabhāvo karuṇo.",
  "anya-e0810n1:237_0": "Iṭṭhanāsaṅganāsāya iṭṭhanāsadhanāpāya (cintāmaṇiṭīkā),",
  "anya-e0810n1:238_0": "Vadhabandhanatāḷanā;",
  "anya-e0810n1:239_0": "Sāpaklesopatāpehi,",
  "anya-e0810n1:240_0": "Jāyate karuṇo raso.",
  "anya-e0810n1:241_0": "Ussāhavaddhano vīro.",
  "anya-e0810n1:241_1": "Vibhāvā tassa vinayupatāpabalavikkamā.",
  "anya-e0810n1:241_2": "Sa cāyaṁ dānavīro dhammavīro yuddhavīroti tividho.",
  "anya-e0810n1:242_0": "Vimhayopacayasabhāvo abbhuto.",
  "anya-e0810n1:243_0": "Pāsāduyyānaselādi-gamanā dibbadassanā;",
  "anya-e0810n1:244_0": "Sabhāvimānamāyenda-jālasippādidassanā jālavijjādidassanā (ka.);",
  "anya-e0810n1:245_0": "Hadayecchitalābhehi, vibhāvehissa sambhavo.",
  "anya-e0810n1:246_0": "Hāsopacayasabhāvo hāso.",
  "anya-e0810n1:247_0": "Sābahitthā savikatā, nepathyā byaṅgadassanā;",
  "anya-e0810n1:248_0": "Asambandhakathālāpā, hāso so kuhakādibhi.",
  "anya-e0810n1:249_0": "Bhayopacayasabhāvo bhayānako.",
  "anya-e0810n1:250_0": "Uccabheravasaṁrāva-yakkhapetādidassanā;",
  "anya-e0810n1:251_0": "Suññāgāramahārañña-vadhabandhanadassanā.",
  "anya-e0810n1:252_0": "Tāsāyāsaṅkatobbego, sivolūkaruṇādibhi;",
  "anya-e0810n1:253_0": "Vibhāvehi ca itthīnaṁ, nīcānañca bhayānako.",
  "anya-e0810n1:254_0": "Samaṇopacayasabhāvo santo.",
  "anya-e0810n1:255_0": "Dassanā santavesānaṁ, santacittāna tādinaṁ;",
  "anya-e0810n1:256_0": "Santakāraṇadhammānaṁ, santo nāma raso bhave.",
  "anya-e0810n1:257_0": "Jigucchopacayasabhāvo bībhaccho.",
  "anya-e0810n1:258_0": "Pūtimaṁsādikānaṁ tu, dassanasutikittanā;",
  "anya-e0810n1:259_0": "Vigatehi vibhāvehi, bībhacco jāyate raso.",
  "anya-e0810n1:260_0": "Kodhopacayasabhāvo ruddaṁ.",
  "anya-e0810n1:261_0": "Tañca saṅgāmahetukaṁ, uggakammaupaghāta-;",
  "anya-e0810n1:262_0": "Musāvādādipharusā, vacanādīhi bhavati.",
  "anya-e0810n1:263_0": "Etesu ca bībhaccharuddāni napuṁsake,",
  "anya-e0810n1:263_1": "añme tu pume rūpabhedā.",
  "anya-e0810n1:263_2": "Ete ca nava nāṭyarasā ratanakosanayena vuttā.",
  "anya-e0810n1:263_3": "Vuttañhi tattha –",
  "anya-e0810n1:264_0": "“Siṅgāravīra bībhaccha-rudda hāsa bhayānakā;",
  "anya-e0810n1:265_0": "Karuṇā’bbhuta santāca, nava nāṭyarasā ime”ti.",
  "anya-e0810n1:266_0": "Amarakose pana –",
  "anya-e0810n1:267_0": "“Siṅgāravīra karuṇā-bbhuta hāsa bhayānakā;",
  "anya-e0810n1:268_0": "Bībhaccha ruddāti rasā”ti amara 7.17.",
  "anya-e0810n1:269_0": "Aṭṭheva rasā vuttā. Atheha navamo santo raso kasmā na vuttoti? Vuccate –",
  "anya-e0810n1:270_0": "Hāso rati ca kāruññaṁ,",
  "anya-e0810n1:271_0": "Kodhussāhabhayaṁ tathā;",
  "anya-e0810n1:272_0": "Jigucchā vimhayo ceti,",
  "anya-e0810n1:273_0": "Ṭhāyībhāvā pakittitā.",
  "anya-e0810n1:274_0": "Ṭhāyī eva tu rasībhavatipyāgamo,",
  "anya-e0810n1:274_1": "tasmā pakatiyā aṭṭhasaṅkhyattā aṭṭheva tu te vuttāti na vutto.",
  "anya-e0810n1:274_2": "Santaraso cāyaṁ dhammasiṅgārattā siṅgārarase evānupaviṭṭho.",
  "anya-e0810n1:274_3": "Dhammayuddhakāmattena tividho hi siṅgāro.",
  "anya-e0810n1:274_4": "Keci pana piyasamāgamādivibhāvajaparamaṁ vassalyākhyaṁ rasamāhu.",
  "anya-e0810n1:275_0": "Rabhasopyāha –",
  "anya-e0810n1:276_0": "“Siṅgāra vīra bībhaccha-rudda hāsa bhayānakā;",
  "anya-e0810n1:277_0": "Karuṇā’bbhutasantā ca, vassalyañca rasā dase”ti.",
  "anya-e0810n1:278_0": "Aññe tu –",
  "anya-e0810n1:279_0": "“Siṅgārānugato hāso,",
  "anya-e0810n1:280_0": "Karuṇo ruddakammajo;",
  "anya-e0810n1:281_0": "Vīrato abbhuto jāto,",
  "anya-e0810n1:282_0": "Bībhacchā ca bhayānako”ti –",
  "anya-e0810n1:283_0": "Cattāro rasā iccāhu.",
  "anya-e0810n1:284_0": "Bībhacchanti vadha bandhane, cho,",
  "anya-e0810n1:284_1": "abbhāsikārassa dīgho.",
  "anya-e0810n1:284_2": "Vassa bho,",
  "anya-e0810n1:284_3": "dhassa co bībhaccho.",
  "anya-e0810n1:284_4": "Ruddo devatā asseti ruddaṁ.",
  "anya-e0810n1:284_5": "Vuttañca –",
  "anya-e0810n1:285_0": "“Siṅgāro haridevohi, hāso pamathadevato;",
  "anya-e0810n1:286_0": "Karuṇo yamadevo tu, ruddo ruddādhidevato”ti saddakappaddume rodrapadepi.",
  "anya-e0810n1:287_0": "Ettha ca kāmakodhahāsādikato cittavikāro bhāvo “bhāvayati pakāsayati kavino adhippāya”nti katvā.",
  "anya-e0810n1:287_1": "So ca ṭhāyī byabhicārī sāttiko ceti tividho. Tatra –",
  "anya-e0810n1:288_0": "Hāso rati ca kāruññaṁ,",
  "anya-e0810n1:289_0": "Kodhu’ssāha bhayaṁ tathā;",
  "anya-e0810n1:290_0": "Jigucchā vimhayo ceti,",
  "anya-e0810n1:291_0": "Ṭhāyībhāvā pakittitā.",
  "anya-e0810n1:292_0": "Byabhicārī tu tettiṁsappabhedā. Yathā –",
  "anya-e0810n1:293_0": "Saṅkā gilāni nibbedo,",
  "anya-e0810n1:294_0": "Tathā issā mado samo;",
  "anya-e0810n1:295_0": "Ālasyaṁ dīnatā cintā,",
  "anya-e0810n1:296_0": "Moho sati matī dhiti.",
  "anya-e0810n1:297_0": "Cāpalyaṁ hariso pīḷā,",
  "anya-e0810n1:298_0": "Āvego jaḷatu’ggatā;",
  "anya-e0810n1:299_0": "Suttaṁ vitakko tāso ca,",
  "anya-e0810n1:300_0": "Gabbhu’ssukko visādatā.",
  "anya-e0810n1:301_0": "Niddā’bahitthā’marisā,",
  "anya-e0810n1:302_0": "Maraṇaṁ byādhireva ca;",
  "anya-e0810n1:303_0": "Apamāro ca ummādo,",
  "anya-e0810n1:304_0": "Vibodho tiṁsa tuttarā.",
  "anya-e0810n1:305_0": "Sāttiko aṭṭhavidho. Yathā –",
  "anya-e0810n1:306_0": "Thambho sedo ca romañco,",
  "anya-e0810n1:307_0": "Sarabhedo tu vepathu;",
  "anya-e0810n1:308_0": "Vevaṇṇa’massupalayā,",
  "anya-e0810n1:309_0": "Iccete aṭṭha sāttikāti.",
  "anya-e0810n1:310_0": "Thirattā ekantikattā ṭhāyī.",
  "anya-e0810n1:310_1": "Byabhicārī anekantikattā.",
  "anya-e0810n1:310_2": "Yathā nāṭikāya siṅgāro ṭhāyī,",
  "anya-e0810n1:310_3": "tadupakārā hāsādayo byabhicārino,",
  "anya-e0810n1:310_4": "moharāgadosā eva saṅkhyabhāsāya sattarajotamānītyuccante.",
  "anya-e0810n1:310_5": "Tatra sattena āsayena nibbatto sāttiko.",
  "anya-e0810n1:310_6": "Bhāvassa bodhako abhinayo anubhāvo “anu pacchā bhāvayati pakāsayatī”ti katvā.",
  "anya-e0810n1:311_0": "Tatra sambhogasabhāvo yo ratyākhyo bhāvo,",
  "anya-e0810n1:311_1": "tassa locanacāturiyabhamukkhepamihitavibbhamacittaṅgahārivākyādi anubhāvo.",
  "anya-e0810n1:311_2": "Vuttañca –",
  "anya-e0810n1:312_0": "“Tassa locanacātura-bhamukkhepasitavibbhamo;",
  "anya-e0810n1:313_0": "Cittaṅgahārivākyādi, anubhāvo pakittito”ti.",
  "anya-e0810n1:314_0": "Viyogassa tu anubhāvo –",
  "anya-e0810n1:315_0": "Abhilāpo tathā cintā,",
  "anya-e0810n1:316_0": "Tassa saraṇakittanā;",
  "anya-e0810n1:317_0": "Ubbego ca vilāpo ca,",
  "anya-e0810n1:318_0": "Ummādo byādhireva ca;",
  "anya-e0810n1:319_0": "Jaḷatā maraṇañceva,",
  "anya-e0810n1:320_0": "Dasevettha pakittitā.",
  "anya-e0810n1:321_0": "Hāsassa tu vikārakālādi anubhāvo, yo tu karuṇo.",
  "anya-e0810n1:322_0": "Assusāsehi vevaṇṇa-",
  "anya-e0810n1:323_0": "Thambhagattasatikkhayā;",
  "anya-e0810n1:324_0": "Paridevitasokehi,",
  "anya-e0810n1:325_0": "Abhinayo sasūribhi.",
  "anya-e0810n1:326_0": "Karacaraṇavadanavepathugattathambhahadayakampanasukkhoṭṭhatālukaṇṭhehi bhayānako niccamabhinayo.",
  "anya-e0810n1:327_0": "Ruddassa tu bhūkuṭyādi anubhāvo.",
  "anya-e0810n1:328_0": "Vīro’bhinīyate cāga-",
  "anya-e0810n1:329_0": "Vesārajjādito tathā;",
  "anya-e0810n1:330_0": "Akkhepasūcatādīhi,",
  "anya-e0810n1:331_0": "Therasorādito bhave.",
  "anya-e0810n1:332_0": "Bībhacchassa tu –",
  "anya-e0810n1:333_0": "Ayaṁ pacchādanā byatta-",
  "anya-e0810n1:334_0": "Pādabāhacchikūlanā;",
  "anya-e0810n1:335_0": "Ubbejanādīhi mato,",
  "anya-e0810n1:336_0": "Tajjehi’bhinayo sadā.",
  "anya-e0810n1:337_0": "Abbhutaṁ pana –",
  "anya-e0810n1:338_0": "Dantalocanavitthārā,",
  "anya-e0810n1:339_0": "Pasādopasamādihi;",
  "anya-e0810n1:340_0": "Romañcasedatāsassu,",
  "anya-e0810n1:341_0": "Sādhuvādehi dassaye.",
  "anya-e0810n1:342_0": "Sāttikānaṁ tvaṭṭhannaṁ thambhasedaromañcasarabhedavepathuvevaṇṇamassupalayānaṁ yathākkamaṁ nikriyatā, vāta, ccāsīta,",
  "anya-e0810n1:342_1": "dobhaggaḷā’pāṅgapūraṇa,",
  "anya-e0810n1:342_2": "mukhacchāyāvipallāsa,",
  "anya-e0810n1:342_3": "locanamajjana,",
  "anya-e0810n1:342_4": "mahipātādayo abhinayā.",
  "anya-e0810n1:343_0": "Evaṁ byabhicārīnampi nibbeda, gilāni,",
  "anya-e0810n1:343_1": "saṅki’ssā, mada,",
  "anya-e0810n1:343_2": "samā’lasyādīnaṁ yathākkamaṁ sāsa, santāpa,",
  "anya-e0810n1:343_3": "disāvalokana,",
  "anya-e0810n1:343_4": "guṇamacchera, bhīta,",
  "anya-e0810n1:343_5": "ṅgamaddana,",
  "anya-e0810n1:343_6": "samādayo abhinayāti.",
  "anya-e0810n1:344_0": "Byabhicārīsu saṅkā nāma āsaṅkacittatā.",
  "anya-e0810n1:344_1": "Gilāni gelaññatā.",
  "anya-e0810n1:344_2": "Nibbedo attāvamānanaṁ.",
  "anya-e0810n1:344_3": "Mado pamādukkaṁso.",
  "anya-e0810n1:344_4": "Samo khedo.",
  "anya-e0810n1:344_5": "Dīnatā cetaso dukkhatā.",
  "anya-e0810n1:344_6": "Dhiti santoso.",
  "anya-e0810n1:344_7": "Hariso cetopasādo.",
  "anya-e0810n1:344_8": "Pīḷā ruddācārādīhi mukhavikāro.",
  "anya-e0810n1:344_9": "Āvego sambhamo.",
  "anya-e0810n1:344_10": "Jaḷatā appaṭipatti,",
  "anya-e0810n1:344_11": "uggatā dāruṇattaṁ.",
  "anya-e0810n1:344_12": "Suttaṁ supanaṁ.",
  "anya-e0810n1:344_13": "Tāso cittakkhobho.",
  "anya-e0810n1:344_14": "Ussāho ussukkaṁ.",
  "anya-e0810n1:344_15": "Visādo khedo.",
  "anya-e0810n1:344_16": "Abahitthā ākāraguttatā.",
  "anya-e0810n1:344_17": "Amariso akkhamatā.",
  "anya-e0810n1:344_18": "Vibodho viniddatā.",
  "anya-e0810n1:344_19": "Sesā papañcabhayā na vitthāritāti.",
  "anya-e0810n1:344_20": "Rasavaṇṇanā.",
  "anya-e0810n1:345_0": "105.",
  "anya-e0810n1:345_1": "Silokena vacaso nāmāni.",
  "anya-e0810n1:345_2": "Bhāsitabbanti bhāsitaṁ.",
  "anya-e0810n1:345_3": "Lapa vacane, lapitaṁ.",
  "anya-e0810n1:345_4": "Bhāsīyateti bhāsā.",
  "anya-e0810n1:345_5": "Voharīyateti vohāro,",
  "anya-e0810n1:345_6": "hara haraṇe vipubbo,",
  "anya-e0810n1:345_7": "“vohāra vacane”ti vā dhātu.",
  "anya-e0810n1:345_8": "Vuccateti vacanaṁ. Vacopi,",
  "anya-e0810n1:345_9": "manogaṇoyaṁ.",
  "anya-e0810n1:345_10": "Uccateti utti,ti.",
  "anya-e0810n1:345_11": "Vuccateti vācā, a.",
  "anya-e0810n1:345_12": "Giṇanti saddāyanti tanti girā, ge sadde, iro,",
  "anya-e0810n1:345_13": "gāyitabbāti vā girā.",
  "anya-e0810n1:345_14": "Vāyate saddāyateti vāṇī, yu, ī ca,",
  "anya-e0810n1:345_15": "paresaṁ mammavijjhanaṭṭhena vāṇo viyāti vā vāṇī, ī.",
  "anya-e0810n1:345_16": "Bharato nāma satthakāro isi,",
  "anya-e0810n1:345_17": "tassesā bhāratī.",
  "anya-e0810n1:345_18": "Kathīyateti kathitā.",
  "anya-e0810n1:345_19": "Vuccateti vacī, ī. Brahmī,",
  "anya-e0810n1:345_20": "sarovatītipi vacaso nāmāni.",
  "anya-e0810n1:346_0": "106.",
  "anya-e0810n1:346_1": "Ekamevākhyātapadaṁ yattha ekākhyāto savisesanena kārakapadena sahitattā sakārako padacayo sambandhattho padasamudāyo vākyaṁ nāma siyā, yathā –",
  "anya-e0810n1:346_2": "vessantaro rājā sukhavipākaṁ kammaṁ karoti,",
  "anya-e0810n1:346_3": "puriso gacchati.",
  "anya-e0810n1:346_4": "Ākhyātaggahaṇañcettha kriyāsaddopalakkhaṇaṁ,",
  "anya-e0810n1:346_5": "tena devadatto kaṭaṁ katavā iccādīnipi vākyaṁ nāma siyā.",
  "anya-e0810n1:346_6": "Amarakose pana –",
  "anya-e0810n1:346_7": "“tisyādyantacayo vākyaṁ,",
  "anya-e0810n1:346_8": "kriyā vā kārakānvitā”ti amara 6.2 dvīhi lakkhaṇehi vākyamāha.",
  "anya-e0810n1:346_9": "Tassattho –",
  "anya-e0810n1:346_10": "tisyādyantacayo tyādisyādyantapadānaṁ cayo samūho sambandhattho vākyaṁ,",
  "anya-e0810n1:346_11": "taṁ yathā –",
  "anya-e0810n1:346_12": "uccaṁ paṭhati,",
  "anya-e0810n1:346_13": "odanaṁ pacati.",
  "anya-e0810n1:346_14": "Tathā ca bhāvākhyaṁ ākhyātaṁ sābyayakārakavisesanaṁ vākyaṁ,",
  "anya-e0810n1:346_15": "ākhyātaṁ tyādyantaṁ sābyayaṁ vā sakārakaṁ vā savisesanaṁ vā vākyamuccate.",
  "anya-e0810n1:346_16": "Tyādiggahaṇaṁ kriyāsaddopalakkhaṇaṁ,",
  "anya-e0810n1:346_17": "tena devadatto kaṭaṁ katavā iccādīnipi vākyaṁ.",
  "anya-e0810n1:346_18": "Upalakkhaṇanirapekkhaṁ aparaṁ vākyalakkhaṇamāha “kriyā vā kārakānvitā”ti.",
  "anya-e0810n1:346_19": "Kriyāpadaṁ vā kārakasambandhaṁ vākyaṁ, yathā –",
  "anya-e0810n1:346_20": "rājā gacchati,",
  "anya-e0810n1:346_21": "rājā gato.",
  "anya-e0810n1:346_22": "Imasmiṁ pakkhe sābyayassapi anabyayassapi sabbassa kriyākārakapadasamūhassa vākyattamāha.",
  "anya-e0810n1:347_0": "Bhayādīhi yaṁ dvikkhattuṁ vā tikkhattuṁ vā udīraṇaṁ kathanaṁ “sappo sappo,",
  "anya-e0810n1:347_1": "vijjha vijjhā”tyādikaṁ,",
  "anya-e0810n1:347_2": "taṁ āmeḍitaṁ ñeyyaṁ.",
  "anya-e0810n1:347_3": "Meḍi ummādane,",
  "anya-e0810n1:347_4": "āpubbo dvattikkhattumuccāraṇe vattati.",
  "anya-e0810n1:347_5": "Yathā “etadeva yadā vākyaṁ,",
  "anya-e0810n1:347_6": "āmeḍayati vāsavo” “harivaṁse”ti cintāmaṇiṭīkāyaṁ vuttaṁ.",
  "anya-e0810n1:347_7": "“Devadattenāmeḍo kato” iccatrāpyayamevattho,",
  "anya-e0810n1:347_8": "sokādinā hi “bhātā bhātā”ityuccārīyate,",
  "anya-e0810n1:347_9": "bhāve kammani ca to.",
  "anya-e0810n1:347_10": "Kammañca padaṁ vākyamhā.",
  "anya-e0810n1:348_0": "107.",
  "anya-e0810n1:348_1": "Āmeḍitassa visayaṁ dassetumāha “bhaye”ccādi.",
  "anya-e0810n1:348_2": "“Sappo sappo,",
  "anya-e0810n1:348_3": "coro coro”tyādīsu bhaye.",
  "anya-e0810n1:348_4": "“Vijjha vijjha,",
  "anya-e0810n1:348_5": "pahara paharā”tyādīsu kodhe.",
  "anya-e0810n1:348_6": "“Sādhu sādhū”tyādīsu pasaṁsāyaṁ.",
  "anya-e0810n1:348_7": "“Gaccha gaccha,",
  "anya-e0810n1:348_8": "lunāhi lunāhī”tyādīsu turite.",
  "anya-e0810n1:348_9": "“Āgaccha āgacchā”tyādīsu kotūhale.",
  "anya-e0810n1:348_10": "“Buddho buddhoti cintayanto”tyādīsu acchare.",
  "anya-e0810n1:348_11": "“Abhikkamathāyasmanto abhikkamathāyasmanto”tyādīsu hāse.",
  "anya-e0810n1:348_12": "“Kahaṁ ekaputtaka,",
  "anya-e0810n1:348_13": "kahaṁ ekaputtakā”tyādīsu soke.",
  "anya-e0810n1:348_14": "“Aho sukhaṁ aho sukha”ntyādīsu pasāde.",
  "anya-e0810n1:348_15": "Casaddo avuttasamuccayattho,",
  "anya-e0810n1:348_16": "tena garahā’sammānādīnaṁ saṅgaho daṭṭhabbo.",
  "anya-e0810n1:348_17": "Tattha “pāpo pāpo”tyādīsu garahāyaṁ.",
  "anya-e0810n1:348_18": "“Abhirūpaka,",
  "anya-e0810n1:348_19": "abhirūpakā”tyādīsu asammāne.",
  "anya-e0810n1:348_20": "Evametesu navasu,",
  "anya-e0810n1:348_21": "aññesu ca āmeḍitavacanaṁ budho paṇḍito kare kareyya yojeyya āmeḍanaṁ punappunuccāraṇaṁ āmeḍiyati vā punappunuccārīyatīti āmeḍitanti katvā.",
  "anya-e0810n1:349_0": "108. Iru, yaju,",
  "anya-e0810n1:349_1": "sāmanti tayo vedā siyuṁ,",
  "anya-e0810n1:349_2": "tatra irusaddo nārī itthiliṅgo.",
  "anya-e0810n1:349_3": "Ica thutiyaṁ,",
  "anya-e0810n1:349_4": "iccante devā etāyāti iru, u, cassa ro.",
  "anya-e0810n1:349_5": "Yajante aneneti yaju, u.",
  "anya-e0810n1:349_6": "So antakammani,",
  "anya-e0810n1:349_7": "karaṇe mo,",
  "anya-e0810n1:349_8": "soyanti pāpamaneneti sāmaṁ, ossā,",
  "anya-e0810n1:349_9": "“sā tanukaraṇāvasānesū”ti vā dhātvattho.",
  "anya-e0810n1:349_10": "Vidanti dhammametehīti vedā.",
  "anya-e0810n1:350_0": "Ete eva tayo vedā tayī nāma,",
  "anya-e0810n1:350_1": "tayo avayavā assāti tayī.",
  "anya-e0810n1:350_2": "Ayaṁ tayīsaddo nārī itthiliṅgo.",
  "anya-e0810n1:350_3": "Tikaṁ vede.",
  "anya-e0810n1:350_4": "Munāti jānāti dhammaṁ anenāti manto, to, ussa a.",
  "anya-e0810n1:350_5": "Suyyate dhammaṁ etāyāti suti.",
  "anya-e0810n1:350_6": "Itthiyaṁ sutisaddo.",
  "anya-e0810n1:351_0": "109.",
  "anya-e0810n1:351_1": "Vedasatthakārake dasa isayodassetumāha “aṭṭhako”ccādi.",
  "anya-e0810n1:351_2": "Atthaṁ hitaṁ,",
  "anya-e0810n1:351_3": "atthe vā satthe karotīti aṭṭhako.",
  "anya-e0810n1:351_4": "Vāmaṁ kalyāṇavacanaṁ karotīti vāmako,",
  "anya-e0810n1:351_5": "rassasarīrattā vā vāmano,",
  "anya-e0810n1:351_6": "so eva vāmako,",
  "anya-e0810n1:351_7": "nassa kakārattaṁ katvā.",
  "anya-e0810n1:351_8": "Vāmo nāma haro,",
  "anya-e0810n1:351_9": "so devo assa vāmadevo.",
  "anya-e0810n1:352_0": "“Vāmaṁ sabye patīpe patīpeti paṭikūle ca, daviṇe daviṇeti dhane cātisundare;",
  "anya-e0810n1:353_0": "Payodhare hare kāme, jaññā vāma’mapitthiya”nti.",
  "anya-e0810n1:354_0": "Hi nānatthasaṅgahe.",
  "anya-e0810n1:355_0": "Aṅgirasassa isino apaccaṁ aṅgiraso,",
  "anya-e0810n1:355_1": "citrasikhaṇḍino apaccaṁ putto.",
  "anya-e0810n1:355_2": "Atha vā aṅgimhi kāye raso siddhippatto pārado yassāti aṅgiraso.",
  "anya-e0810n1:355_3": "Teneva tassa puttaṁ surācariyaṁ “jīvo”ti vadati.",
  "anya-e0810n1:355_4": "Jīvayati raṇe asuranihate deveti jīvoamara 3.24 cintāmaṇiṭīkā oloketabbā.",
  "anya-e0810n1:355_5": "Bharatīti bhagu,",
  "anya-e0810n1:355_6": "bhaṁ vānakkhattaṁ gacchati jānātīti bhagu, u.",
  "anya-e0810n1:355_7": "Yamaṁ saṁyamaṁ dadāti paresanti yamado ca so dakkhiṇeyyaggittā aggi ceti yamadaggi,",
  "anya-e0810n1:355_8": "rāmassa pitā parasurāmassa pitā (saddakappaddume).",
  "anya-e0810n1:355_9": "Vasiṭṭhassa apaccaṁ vāsiṭṭho.",
  "anya-e0810n1:355_10": "Bhāradvājassa apaccaṁ bhāradvājo.",
  "anya-e0810n1:355_11": "Kassapassa apaccaṁ kassapo.",
  "anya-e0810n1:355_12": "Vessāmittassa apaccaṁ vessāmitto.",
  "anya-e0810n1:355_13": "Iti ime dasa isayo mantānaṁ vedānaṁ kattāro kārakā.",
  "anya-e0810n1:356_0": "110.",
  "anya-e0810n1:356_1": "Vede dassetvā tassa chaḷaṅgāni dassetumāha “kappo”ccādi.",
  "anya-e0810n1:356_2": "Yaññakammānamupadesako kappo “kappate pabhavatī”ti katvā.",
  "anya-e0810n1:356_3": "Sādhusaddānamanvākhyāyakaṁ byākaraṇaṁ visesena ākarīyante pakaticcādinā ābyāpādyante anena saddāti, yu.",
  "anya-e0810n1:356_4": "Jotisatthaṁ gaṇanasatthaṁ subhāsubhakammaphalajotanakaṁ.",
  "anya-e0810n1:356_5": "Sikkhyante abbhasyante ajjhayante (ka.) etāyāti sikkhā,",
  "anya-e0810n1:356_6": "akārādivaṇṇānaṁ ṭhānakaraṇapayatanānaṁ paṭipādikā.",
  "anya-e0810n1:356_7": "Nicchayena,",
  "anya-e0810n1:356_8": "nissesato vā utti nirutti,",
  "anya-e0810n1:356_9": "vaṇṇāgamo vaṇṇavipariyayoccādikā.",
  "anya-e0810n1:356_10": "Chandasi anuṭṭhubhādivuttānaṁ paṭipādikā chandoviciti,",
  "anya-e0810n1:356_11": "etāni cha vedānaṁ aṅgānīti vadanti.",
  "anya-e0810n1:357_0": "111.",
  "anya-e0810n1:357_1": "Purāvuttanibandhanapāyattā purāvuttaṁ,",
  "anya-e0810n1:357_2": "tassa pabandho vitthāro,",
  "anya-e0810n1:357_3": "santāno vā bhāratādiko bhāratayuddhakathādiko byāsādipakato gantho itihāso nāma,",
  "anya-e0810n1:357_4": "itihasaddo pārampariyopadese nipāto,",
  "anya-e0810n1:357_5": "itihā’tthi asminti itihāso.",
  "anya-e0810n1:358_0": "Rukkhādīnaṁ nāmapariyāyehi nāmappakāsakaṁ ratanamālādikaṁ satthaṁ nighaṇṭu nāma,",
  "anya-e0810n1:358_1": "sotiminā nighaṇṭusaddassa pulliṅgattaṁ dīpeti,",
  "anya-e0810n1:358_2": "sabbatrevaṁ.",
  "anya-e0810n1:358_3": "Tattha tatthāgatāni nāmāni nissesato ghaṭenti rāsīkaronti etthāti nighaṇṭu,",
  "anya-e0810n1:358_4": "bindāgamo,",
  "anya-e0810n1:358_5": "vacanīyavācakabhāvena atthaṁ saddañca nikhaṇḍati bhindati vibhajja dassetīti vā nikhaṇṭu,",
  "anya-e0810n1:358_6": "so eva khassa ghakāraṁ katvā nighaṇṭūti vutto.",
  "anya-e0810n1:358_7": "Rukkhādīnaṁ nāmappakāsakantiminā ekekassa atthassa anekapariyāyanāmappakāsakattaṁ vuttaṁ,",
  "anya-e0810n1:358_8": "nidassanamattañcetaṁ,",
  "anya-e0810n1:358_9": "anekesaṁ atthānaṁ ekasaddavacanīyatāpakāsakavasenapi tassa ganthassa pavattattā dī. ni. ṭī. 1.256; ma. ni. ṭī. 1.22; a. ni. ṭī. 2.3.59; sārattha. ṭī.",
  "anya-e0810n1:358_10": "1.tatiyasaṅgītikathāvaṇṇanā.",
  "anya-e0810n1:359_0": "112.",
  "anya-e0810n1:359_1": "Loke yaṁ vitaṇḍavādīnaṁ satthaṁ,",
  "anya-e0810n1:359_2": "taṁ lokāyatanti viññeyyaṁ.",
  "anya-e0810n1:359_3": "Tanu vitthāre,",
  "anya-e0810n1:359_4": "aññamaññaviruddhaṁ,",
  "anya-e0810n1:359_5": "saggamokkhaviruddhaṁ vā tanonti etthāti vitaṇḍo, ḍo, ṇattaṁ,",
  "anya-e0810n1:359_6": "viruddhena vā vādadaṇḍena tāḷenti ettha vādinoti vitaṇḍo,",
  "anya-e0810n1:359_7": "taḍi tāḷane,",
  "anya-e0810n1:359_8": "adesampi hi yaṁ nissāya vādīnaṁ vādo pavatto,",
  "anya-e0810n1:359_9": "taṁ tesaṁ desatopi upacāravasena vuccati,",
  "anya-e0810n1:359_10": "yathā “cakkhuṁ loke piyarūpaṁ sātarūpaṁ,",
  "anya-e0810n1:359_11": "etthesā taṇhā pahīyamānā pahīyati,",
  "anya-e0810n1:359_12": "ettha nirujjhamānā nirujjhatī”ti dī. ni. 2.401; ma. ni. 1.134; vibha. 204.",
  "anya-e0810n1:359_13": "Lokāti bālalokā,",
  "anya-e0810n1:359_14": "te ettha āyatanti ussahanti vāyamanti vādassādenāti lokāyataṁ,",
  "anya-e0810n1:359_15": "āyatiṁ hitaṁ tena loko na yatati na īhatīti vā lokāyataṁ,",
  "anya-e0810n1:359_16": "tañhi ganthaṁ nissāya sattā puññakriyāya cittampi na uppādenti.",
  "anya-e0810n1:360_0": "Yo kavīnaṁ paṇḍitānaṁ hito kavittabhogasampattādipayojanakaro kriyākappavikappo kavīnaṁ kriyāsaṅkhātakappabandhanavidhividhāyako",
  "anya-e0810n1:360_1": "subodhālaṅkārādiko gantho,",
  "anya-e0810n1:360_2": "so keṭubhaṁ nāma,",
  "anya-e0810n1:360_3": "kiṭanti gacchanti kosallaṁ kavayo bandhanesu etenāti keṭubhaṁ,",
  "anya-e0810n1:360_4": "kiṭa gatiyaṁ, abho, assukāro,",
  "anya-e0810n1:360_5": "atha vā kiṭati gameti kriyādivibhāgaṁ,",
  "anya-e0810n1:360_6": "taṁ vā anavasesena pariyādānato gamento pūretīti keṭubhaṁ, ubha,",
  "anya-e0810n1:360_7": "umbha pūraṇe.",
  "anya-e0810n1:361_0": "Vacībhedādilakkhaṇā kriyā kappīyati vikappīyati etenāti kriyākappo.",
  "anya-e0810n1:361_1": "So pana vaṇṇapadasambandhapadatthādivibhāgato atibahu vikappoti āha “kriyākappavikappo”ti,",
  "anya-e0810n1:361_2": "idañca mūlakriyākappaganthaṁ sandhāya vuttaṁ.",
  "anya-e0810n1:361_3": "So hi mahāvisayo satasahassaparimāṇo nayacaritādipakaraṇaṁ nalacaritādipakaraṇaṁ (?).",
  "anya-e0810n1:362_0": "113.",
  "anya-e0810n1:362_1": "Upaladdho kenapyattho yassaṁ sā upaladdhatthā,",
  "anya-e0810n1:362_2": "iti ākhyāyikātyuccate ākhyāyate nāyakānusāsakacaritamassanti,",
  "anya-e0810n1:362_3": "saññāyaṁ ṇvu.",
  "anya-e0810n1:363_0": "Pabandheneva ca savitthārena kappanaṁ yassaṁ sā pabandhakappanā,",
  "anya-e0810n1:363_1": "kādambarīpabhuti.",
  "anya-e0810n1:363_2": "Kathīyatīti kathā.",
  "anya-e0810n1:364_0": "Atthā bhūmihiraññādayo,",
  "anya-e0810n1:364_1": "tatra padhānaṁ bhūmi itaresaṁ tappabhavattā,",
  "anya-e0810n1:364_2": "tesaṁ ajjane pālane ca upāyabhūtaṁ satthaṁ atthasatthaṁ,",
  "anya-e0810n1:364_3": "payānakyādipaṇītaṁ bahasvaticābbīkyādipraṇītaṁ (cintāmaṇiṭīkā 6.5),",
  "anya-e0810n1:364_4": "tasmiṁ daṇḍanītisaddo pavatto.",
  "anya-e0810n1:364_5": "Sāmādīnaṁ catutthopāyo vadhabandhanādilakkhaṇo daṇḍo,",
  "anya-e0810n1:364_6": "tassa nīti paṇayanaṁ daṇḍanīti,",
  "anya-e0810n1:364_7": "pāyena nītissa daṇḍena byappadeso,",
  "anya-e0810n1:364_8": "vadhadosabāhulyena pāyaso daṇḍassa paṇayanato,",
  "anya-e0810n1:364_9": "daṇḍanītyatthattā satthañca daṇḍanīti.",
  "anya-e0810n1:365_0": "Dvayaṁ kathāyaṁ.",
  "anya-e0810n1:365_1": "Vutto anuvattanīyo anto parisamatti yassa attano kāriyabhāgassa pāpanatoti vuttanto.",
  "anya-e0810n1:365_2": "Pavattante kāriyā yassaṁ pavatti,ti.",
  "anya-e0810n1:365_3": "Cakārena vuttaudantādayo gahitā.",
  "anya-e0810n1:365_4": "Kāriyassa vutti atratthīti assatthyatthe ṇo.",
  "anya-e0810n1:365_5": "Uggato anto parisamatti yassa udanto.",
  "anya-e0810n1:366_0": "114.Adhivacanantaṁ nāme.",
  "anya-e0810n1:366_1": "Sañjānanti etāyāti saññā, a.",
  "anya-e0810n1:366_2": "Ākhyāyate etāyāti ākhyā.",
  "anya-e0810n1:366_3": "Ahvayate etāyāti avhā, hu sadde,",
  "anya-e0810n1:366_4": "vhe avhāneti vā dhātu, a.",
  "anya-e0810n1:366_5": "Sammā ājānāti,",
  "anya-e0810n1:366_6": "samaṁ vā jānāti etāyāti samaññā.",
  "anya-e0810n1:366_7": "Abhidhīyate yena, yu.",
  "anya-e0810n1:366_8": "Namyate abbhassate asminti nāmaṁ,",
  "anya-e0810n1:366_9": "namati nāmayatīti vā nāmaṁ.",
  "anya-e0810n1:366_10": "Ahvāyateti avhayo, kamme yo.",
  "anya-e0810n1:366_11": "Nāmameva nāmadheyyaṁ.",
  "anya-e0810n1:366_12": "Nāmarūpehi nāmasaddehi (ka.) bhāgarūpanāmehi dheyyo (pāṇini 5.4.36 vā) sakatthe dheyyo yadādinā,",
  "anya-e0810n1:366_13": "tiṭṭhati vā ettha atthoti dheyyaṁ,",
  "anya-e0810n1:366_14": "dharīyate uccāriyateti vā dheyyaṁ,",
  "anya-e0810n1:366_15": "nāmameva dheyyaṁ nāmadheyyaṁ.",
  "anya-e0810n1:366_16": "Adhīnaṁ vacanaṁ adhivacanaṁ,",
  "anya-e0810n1:366_17": "kena adhīnaṁ? Atthena.",
  "anya-e0810n1:366_18": "Puṭṭhassa paṭivacanaṁ paṭivākyaṁ.",
  "anya-e0810n1:366_19": "Paṭigataṁ pacchāgataṁ vākyaṁ paṭivākyaṁ.",
  "anya-e0810n1:366_20": "Uttarīyate atikkamyate yenāti uttaraṁ.",
  "anya-e0810n1:367_0": "115.",
  "anya-e0810n1:367_1": "Tikaṁ pucchāyaṁ.",
  "anya-e0810n1:367_2": "Pucchitabboti pañho,",
  "anya-e0810n1:367_3": "ñātumicchito hi attho pañho nāma.",
  "anya-e0810n1:367_4": "Puccha pucchane,",
  "anya-e0810n1:367_5": "cassa ño,chassa ho, ussa a,",
  "anya-e0810n1:367_6": "pañha pucchanetipi dhātu.",
  "anya-e0810n1:367_7": "Yuja yoge,",
  "anya-e0810n1:367_8": "anuyuñjitabbo pucchitabboti anuyogo.",
  "anya-e0810n1:367_9": "Pucchanaṁ,",
  "anya-e0810n1:367_10": "pucchitabbāti vā pucchā.",
  "anya-e0810n1:367_11": "Eteneva nayena dvīsupi bhāvasādhanampi kattabbameva.",
  "anya-e0810n1:368_0": "Catukkaṁ nidassane.",
  "anya-e0810n1:368_1": "Pakatena sadisaṁ nidasseti etenāti nidassanaṁ,",
  "anya-e0810n1:368_2": "pakatassopapādanaṁ vākyaṁ.",
  "anya-e0810n1:368_3": "Upogghaññate upohaññate (?) paṭipādīyate anenāti upogghāto.",
  "anya-e0810n1:368_4": "Upa upubbo hanadhātu paṭipādanattho.",
  "anya-e0810n1:368_5": "Dassīyate anenāti diṭṭhanto, anto,",
  "anya-e0810n1:368_6": "diṭṭho vā pakatassa anto parisamatti yenāti diṭṭhanto.",
  "anya-e0810n1:368_7": "Sabbatrāpi vā kammasādhanampi kattabbaṁ.",
  "anya-e0810n1:368_8": "Udāharīyati pakatassopapādanāyāti udāharaṇaṁ.",
  "anya-e0810n1:369_0": "116.",
  "anya-e0810n1:369_1": "Catukkaṁ saṅkhepe.",
  "anya-e0810n1:369_2": "Samāti tulyatthā.",
  "anya-e0810n1:369_3": "Saṅkhipīyate ekadesato kathīyatīti saṅkhepo,",
  "anya-e0810n1:369_4": "khipa peraṇe.",
  "anya-e0810n1:369_5": "Saṁharīyate saṅkhepena paccākhyāyate etenāti saṁhāro.",
  "anya-e0810n1:369_6": "Samasyate saṅkhipīyateti samāso,",
  "anya-e0810n1:369_7": "asu khepane.",
  "anya-e0810n1:369_8": "Saṅkhepena gayhate anenāti saṅgaho.",
  "anya-e0810n1:370_0": "“Tvaṁ sataṁ suvaṇṇaṁ dhārayasi”ityādikaṁ tucchabhāsanaṁ abhūtabhāsanaṁ abbhakkhānaṁ nāma.",
  "anya-e0810n1:370_1": "Asaccena akkhānaṁ bhāsanaṁ abbhakkhānaṁ.",
  "anya-e0810n1:371_0": "117.",
  "anya-e0810n1:371_1": "Dvayaṁ vivādāya vibhāgavisaye iṇavādādivisaye (cintāmaṇiṭīkā 6.9).",
  "anya-e0810n1:371_2": "Viruddhaṁ katvā avaharati vadati yanti vohāro.",
  "anya-e0810n1:371_3": "Viruddhaṁ katvā vadati yanti vivādo.",
  "anya-e0810n1:371_4": "Sabbatra bhāvasādhanaṁ vā yujjati.",
  "anya-e0810n1:371_5": "“Musāvādaṁ vadanto ghorāni tvaṁ narakāni yassasī”tyādisarūpaṁ sapanaṁ.",
  "anya-e0810n1:371_6": "Sapa akkose, tho, sapatho.",
  "anya-e0810n1:372_0": "Tikaṁ khyāte.",
  "anya-e0810n1:372_1": "Yajati etenāthi yaso, jassa so,",
  "anya-e0810n1:372_2": "sabbattha yātīti vā yaso, so,",
  "anya-e0810n1:372_3": "yasati payasatīti vā yaso.",
  "anya-e0810n1:372_4": "Silokati pattharatīti siloko,",
  "anya-e0810n1:372_5": "siloka saṅghāte.",
  "anya-e0810n1:372_6": "Kitta saddane,",
  "anya-e0810n1:372_7": "kittīyate kathīyateti kitti, i.",
  "anya-e0810n1:372_8": "Samaññā ca khyāte,",
  "anya-e0810n1:372_9": "saṁ āpubbo jānāti khyāte.",
  "anya-e0810n1:372_10": "Tathā hi “ñāto,",
  "anya-e0810n1:372_11": "abhiññāto,",
  "anya-e0810n1:372_12": "saṅkhyāto, vissuto,",
  "anya-e0810n1:372_13": "samaññāto”ti ratanakose vuttaṁ.",
  "anya-e0810n1:372_14": "Uccadhaninā saddanaṁ ghosanā nāma,",
  "anya-e0810n1:372_15": "ghusa sadde,",
  "anya-e0810n1:372_16": "ghusanaṁ saddanaṁ ghosanā.",
  "anya-e0810n1:373_0": "118- 119.",
  "anya-e0810n1:373_1": "Dvayaṁ paṭisadde.",
  "anya-e0810n1:373_2": "Ghusanaṁ ghoso,",
  "anya-e0810n1:373_3": "taṁ paṭigato,",
  "anya-e0810n1:373_4": "dutiyāsamāso.",
  "anya-e0810n1:373_5": "Evaṁ ravaṁ paṭigato paṭiravo.",
  "anya-e0810n1:373_6": "Atha vā ghosassa patirūpo paṭighoso.",
  "anya-e0810n1:373_7": "Ravassa patirūpo paṭiravo. Paṭisuti,",
  "anya-e0810n1:373_8": "paṭiddhanītipi paṭisaddassa nāmāni,",
  "anya-e0810n1:373_9": "vacīmukhaṁ vacanopakkamo upaññāso nāma,",
  "anya-e0810n1:373_10": "upanipubbo āsa upavesane,",
  "anya-e0810n1:373_11": "upa paṭhamaṁ purimavacanassa samīpaṁ vā nyāso ṭhapanaṁ upaññāso,",
  "anya-e0810n1:373_12": "nyassa ño.",
  "anya-e0810n1:374_0": "Sattakaṁ thutiyaṁ.",
  "anya-e0810n1:374_1": "Kattha silāghāyaṁ, yu,",
  "anya-e0810n1:374_2": "kathanaṁ vāasarūpadvibhāvavasena katthanā.",
  "anya-e0810n1:374_3": "Silāgha katthane, silāghā.",
  "anya-e0810n1:374_4": "Sīlassa vā sabhāgaguṇassa āhananaṁ sīlāghā,",
  "anya-e0810n1:374_5": "sā eva rassaṁ katvā silāghā.",
  "anya-e0810n1:374_6": "Vaṇṇa pasaṁsāyaṁ,",
  "anya-e0810n1:374_7": "vaṇṇīyateti vaṇṇanā.",
  "anya-e0810n1:374_8": "Nu thutiyaṁ,ti, nuti.",
  "anya-e0810n1:374_9": "Thu abhitthave,ti, thuti.",
  "anya-e0810n1:374_10": "Thoma silāghāyaṁ, thomanaṁ.",
  "anya-e0810n1:374_11": "Papubbo saṁsa pasaṁsane, a.",
  "anya-e0810n1:375_0": "Sikhaṇḍīnaṁ mayūrānaṁ nādo nadaravo kekā nāma, kā sadde,",
  "anya-e0810n1:375_1": "keiti kāyatīti kekā,",
  "anya-e0810n1:375_2": "kammani a,",
  "anya-e0810n1:375_3": "atha vā kāyati,",
  "anya-e0810n1:375_4": "kāyanaṁ vā kā,",
  "anya-e0810n1:375_5": "ke mayūre pavattā kā kekā,",
  "anya-e0810n1:375_6": "aluttasamāso.",
  "anya-e0810n1:375_7": "Gajānaṁ nādo koñcanādo nāma,",
  "anya-e0810n1:375_8": "koñcasakuṇanādasadiso nādo koñcanādo.",
  "anya-e0810n1:375_9": "Hayānaṁ assānaṁ dhani saddo hesā nāma,",
  "anya-e0810n1:375_10": "hesa abrattasadde,",
  "anya-e0810n1:375_11": "hesanaṁ hesā,",
  "anya-e0810n1:375_12": "he iti pavattatīti vā hesā.",
  "anya-e0810n1:376_0": "120- 121.",
  "anya-e0810n1:376_1": "Dvayaṁ pariyāye.",
  "anya-e0810n1:376_2": "Paribyattamatthaṁ ayanti gacchanti bujjhanti etenāti pariyāyo.",
  "anya-e0810n1:376_3": "Eko attho punappunaṁ vuccati yenāti vevacanaṁ.",
  "anya-e0810n1:376_4": "Dvayaṁ sākacchāyaṁ. Saha,",
  "anya-e0810n1:376_5": "sammā vā avirodhena kathā sākacchā,",
  "anya-e0810n1:376_6": "saṁkathā ca. To,",
  "anya-e0810n1:376_7": "thassa co,",
  "anya-e0810n1:376_8": "tassa cho.",
  "anya-e0810n1:377_0": "Sāddhapajjena garahassa nāmāni.",
  "anya-e0810n1:377_1": "Dosakkhānena vadanaṁ upavādo.",
  "anya-e0810n1:377_2": "Kusa avhāne bhedane ca,",
  "anya-e0810n1:377_3": "kvaci “apakkoso”ti pāṭho, ṇo.",
  "anya-e0810n1:377_4": "Vaṇṇo thuti,",
  "anya-e0810n1:377_5": "tassa avadanaṁ avaṇṇavādo.",
  "anya-e0810n1:377_6": "Hīḷanena vadanaṁ anuvādo.",
  "anya-e0810n1:377_7": "Janānaṁ vādo garahaṇaṁ janavādo.",
  "anya-e0810n1:377_8": "Garahaṇena vādo apavādo.",
  "anya-e0810n1:377_9": "Parivadanaṁ parivādo,",
  "anya-e0810n1:377_10": "rassassa dīghatā.",
  "anya-e0810n1:377_11": "Ete upavādādayo tulyatthā samānatthā.",
  "anya-e0810n1:377_12": "Visamavuttappabhedesu vattamidaṁ.",
  "anya-e0810n1:377_13": "Khipa peraṇe,",
  "anya-e0810n1:377_14": "khipanaṁ bahikaraṇaṁ khepo.",
  "anya-e0810n1:377_15": "Nidi kucchāyaṁ, a, nindā.",
  "anya-e0810n1:377_16": "Yathā upavādādayo garahatthā,",
  "anya-e0810n1:377_17": "kucchādayopi tathāti tathāttho.",
  "anya-e0810n1:377_18": "Kuccha avakkhepane, curādi,",
  "anya-e0810n1:377_19": "kusa akkosetimassa vā pabbajjādittā “kucchā”ti rūpaṁ nipphajjati. Gupa,",
  "anya-e0810n1:377_20": "gopa kucchanesu,",
  "anya-e0810n1:377_21": "“tijagupakitamānehi khachasā vā”ti cho.",
  "anya-e0810n1:377_22": "Garaha kucchane.",
  "anya-e0810n1:377_23": "Tattha keci “upavādādayo abbhakkhānatthā,",
  "anya-e0810n1:377_24": "khepādayo nindatthā”ti vadanti,",
  "anya-e0810n1:377_25": "taṁ amarakosena virujjhanato abbhakkhānatthassa ca vuttattā na gahetabbaṁ.",
  "anya-e0810n1:377_26": "Ete upavādādayo satta abbhakkhānepi vattanti.",
  "anya-e0810n1:378_0": "Vivādakāmassa dubbādo upārambho,",
  "anya-e0810n1:378_1": "so ca īdise sabbalokacūḷāmaṇibhūte sakyakule sambhūtassa bhagavato kimidaṁ kammamucitanti guṇāvikaraṇapubbakopyatthi,",
  "anya-e0810n1:378_2": "bandhakīsutassa tavedamucitamevāti nindāpubbakopi upārambho.",
  "anya-e0810n1:378_3": "Tatra yo nindāpubbo sanindo upārambho,",
  "anya-e0810n1:378_4": "so paribhāsanamuccate.",
  "anya-e0810n1:378_5": "Upagantvā paresaṁ cittassa ārambhanaṁ vikopanaṁ upārambho.",
  "anya-e0810n1:378_6": "Dosakkhānena bhāsanaṁ paribhāsanaṁ.",
  "anya-e0810n1:379_0": "122.Anariyānaṁ lāmakānaṁ vohārato,",
  "anya-e0810n1:379_1": "ariyānaṁ uttamajanānaṁ vā avohārato anariyavohāroti saṅkhātānaṁ adiṭṭhe diṭṭhavādādīnaṁ aṭṭhannaṁ vohārānaṁ",
  "anya-e0810n1:379_2": "vasena yā vācā lāmakajanehi pavattitā vuttā,",
  "anya-e0810n1:379_3": "vītikkamadīpanī ajjhācāravītikkamasādhanī sā vācā ariyajanehi vattabbamariyādātikkamattā abhivākyaṁ nāma siyā.",
  "anya-e0810n1:380_0": "123.Muhuṁbhāsā bahuso abhidhānaṁ anulāpo nāma,",
  "anya-e0810n1:380_1": "anu punappunaṁ lāpo anulāpo.",
  "anya-e0810n1:380_2": "Anatthikā girā nippayojanaṁ ummattādivacanaṁ palāpo,",
  "anya-e0810n1:380_3": "payojanarahito lāpo palāpo,",
  "anya-e0810n1:380_4": "pasaddo viyogatthajotako.",
  "anya-e0810n1:381_0": "Gamanāgamanādisamaye ādimhi bhāsanaṁ piyavacanaṁ ālāpo,",
  "anya-e0810n1:381_1": "ādimhi lāpo ālāpo,",
  "anya-e0810n1:381_2": "āpucchāsaddopyatra.",
  "anya-e0810n1:381_3": "Dosena patiṭṭhito pariddavo paridevanaṁ anusocanaṁ atikkamalāpo vilāpo nāma,",
  "anya-e0810n1:381_4": "vividhena,",
  "anya-e0810n1:381_5": "vividhaṁ vā lāpo vilāpo.",
  "anya-e0810n1:381_6": "Paridevanaṁ paridevo,",
  "anya-e0810n1:381_7": "so eva pariddavo,",
  "anya-e0810n1:381_8": "deva paridevane.",
  "anya-e0810n1:382_0": "124.",
  "anya-e0810n1:382_1": "Viruddhaṁ vacanaṁ virodhotti.",
  "anya-e0810n1:382_2": "Viruddhaṁ palāpo vippalāpo.",
  "anya-e0810n1:382_3": "Sandissateti sandeso,",
  "anya-e0810n1:382_4": "sandissamāno attho, tassotti.",
  "anya-e0810n1:382_5": "Yāya sandiṭṭho attho abhidhīyate,",
  "anya-e0810n1:382_6": "sā sandesotti vācikamuccate.",
  "anya-e0810n1:382_7": "Vaca sandese,",
  "anya-e0810n1:382_8": "sakatthe ṇiko,",
  "anya-e0810n1:382_9": "sandiṭṭhatthā vācā eva vācikamiccattho.",
  "anya-e0810n1:383_0": "Mithu aññamaññaṁ virodharahitaṁ vacanaṁ “sambhāsanaṁ,",
  "anya-e0810n1:383_1": "sallāpo”ti ca vuccati.",
  "anya-e0810n1:383_2": "Yathā eko brūte “ajja sobhanaṁ nakkhatta”nti,",
  "anya-e0810n1:383_3": "itaropyāha “tathevā”ti.",
  "anya-e0810n1:384_0": "125.Niṭṭhuraṁ vākyaṁ kakkasavacanaṁ pharusaṁ nāma,",
  "anya-e0810n1:384_1": "pare jane ussāpeti dāhetīti parusaṁ,",
  "anya-e0810n1:384_2": "tadeva passa phakāraṁ katvā pharusaṁ.",
  "anya-e0810n1:384_3": "Asavanīyattā na icchitabbanti niṭṭhuraṁ, uro,",
  "anya-e0810n1:384_4": "yathā “nāgo”ti.",
  "anya-e0810n1:384_5": "Dvayaṁ kaṇṇasukhavacane.",
  "anya-e0810n1:384_6": "Manaṁ ā bhusaṁ ñāpeti tosetīti manuññaṁ,",
  "anya-e0810n1:384_7": "ñā parimāṇatosananisānesu, assukāro.",
  "anya-e0810n1:384_8": "Hadayaṁ manaṁ gacchati pavisatīti hadayaṅgamaṁ.",
  "anya-e0810n1:385_0": "Saṁkulādidvayaṁ pubbāparavirodhini pubbāparaviruddhe vākye, yathā –",
  "anya-e0810n1:386_0": "Yāvajīvamahaṁ monī, brahmacārī ca me pitā;",
  "anya-e0810n1:387_0": "Mātā ca mama vañjhāsi, aputto ca pitāmaho.",
  "anya-e0810n1:388_0": "Saṁkulanti jaḷībhavantyanenāti saṁkulaṁ. Kilissante etthāti kiliṭṭhaṁ.",
  "anya-e0810n1:389_0": "126.",
  "anya-e0810n1:389_1": "Samudāyattharahitaṁ dasadāḷimādivākyaṁ dasa dāṭhimāni ṭhaḷapūpā kuṇḍa’ majājinaṁ palālapiṇḍā (nyāyabhāssa",
  "anya-e0810n1:389_2": "5.2.10 moggallānapañcikāṭīkā 1.1) asambaddhattā abaddhamiti kittitaṁ kathitaṁ,",
  "anya-e0810n1:389_3": "na bajjhate hadayamatrāti abaddhaṁ, to.",
  "anya-e0810n1:390_0": "Natthi tathaṁ saccamatrāti vitathaṁ. Pharusādayo vitathasaddaṁ yāva tiliṅgikā.",
  "anya-e0810n1:391_0": "127.",
  "anya-e0810n1:391_1": "Pajjaddhaṁ saccavacane.",
  "anya-e0810n1:391_2": "Sammāsaddoyaṁ abyayaṁ,",
  "anya-e0810n1:391_3": "sabbaliṅgavibhattivacanesu ca samāno.",
  "anya-e0810n1:391_4": "Na vitathaṁ avitathaṁ.",
  "anya-e0810n1:391_5": "Santesu sādhūsu bhavaṁ saccaṁ.",
  "anya-e0810n1:391_6": "Sata sātacche vā,",
  "anya-e0810n1:391_7": "vajādinā yo, saccaṁ.",
  "anya-e0810n1:391_8": "Tathasaddo bhūtapariyāyo,",
  "anya-e0810n1:391_9": "“tathena maggena yathātthabhājinā”ti tathāgatā jināti (ka.) payogo.",
  "anya-e0810n1:391_10": "Tathe sādhu tacchaṁ,",
  "anya-e0810n1:391_11": "sādhvatthe yo.",
  "anya-e0810n1:391_12": "Yathātathasaddāpi ca saccatthā aliṅgā.",
  "anya-e0810n1:391_13": "Tabbantā saccavacanavantavācakā sammā saccaṁ yathātathaṁsaddavajjitā sesā avitathādayo tīsu liṅgesu vattanti.",
  "anya-e0810n1:391_14": "Saccaṁsaddo tu aliṅgo.",
  "anya-e0810n1:391_15": "Amarakose pana sammā saccasaddānampi tabbati tiliṅgattaṁ vuttaṁ, yathā –",
  "anya-e0810n1:391_16": "saccaṁ tacchaṁ ritaṁ sammā,",
  "anya-e0810n1:391_17": "amūni tīsu tabbati amara 6.22. Yathā –",
  "anya-e0810n1:391_18": "sacco brāhmaṇo,",
  "anya-e0810n1:391_19": "saccā nārī,",
  "anya-e0810n1:391_20": "saccaṁ vippakulaṁ.",
  "anya-e0810n1:391_21": "Idha pana sabbaliṅgavacanavibhattīsu rūpabhedābhāvā sammāsaddassa abyayattaṁ,",
  "anya-e0810n1:391_22": "tiliṅgesvapi rūpabhedābhāvā saccaṁsaddassa aliṅgattañca vuttaṁ. Yathā –",
  "anya-e0810n1:391_23": "sammā vācā,",
  "anya-e0810n1:391_24": "sammā vohāro,",
  "anya-e0810n1:391_25": "sammā vacanaṁ.",
  "anya-e0810n1:391_26": "Saccaṁ brāhmaṇo,",
  "anya-e0810n1:391_27": "saccaṁ nārī,",
  "anya-e0810n1:391_28": "saccaṁ vippakulaṁ.",
  "anya-e0810n1:391_29": "Micchāmusāsaddā pana sabbatrāpi abyayameva bhavanti. Yathā –",
  "anya-e0810n1:391_30": "micchā vācā,",
  "anya-e0810n1:391_31": "micchā vohāro,",
  "anya-e0810n1:391_32": "micchā vacanaṁ.",
  "anya-e0810n1:391_33": "Musā vācā,",
  "anya-e0810n1:391_34": "musā vohāro,",
  "anya-e0810n1:391_35": "musā vacanaṁ.",
  "anya-e0810n1:392_0": "128.",
  "anya-e0810n1:392_1": "Soḷasa saddamattapariyāye dassetuṁ upajātiṁ “ravo”iccādimāha.",
  "anya-e0810n1:392_2": "Ruyate saddāyateti ravo, ru sadde.",
  "anya-e0810n1:392_3": "Nadanaṁ nādo,",
  "anya-e0810n1:392_4": "nirattho nādo ninādo,",
  "anya-e0810n1:392_5": "nada abyattasadde.",
  "anya-e0810n1:392_6": "Evaṁ ninado,",
  "anya-e0810n1:392_7": "rassattameva viseso.",
  "anya-e0810n1:392_8": "Sappati uccārīyatīti saddo.",
  "anya-e0810n1:392_9": "Ghusa sadde,",
  "anya-e0810n1:392_10": "pātubhāvo ghoso nigghoso.",
  "anya-e0810n1:392_11": "Nadanaṁ nādo.",
  "anya-e0810n1:392_12": "Dhana sadde,",
  "anya-e0810n1:392_13": "dhanīyatīti dhani.",
  "anya-e0810n1:392_14": "Nigghoso ca nādo ca dhani ca nigghosanādadhanayo.",
  "anya-e0810n1:392_15": "Ravo eva rāvo.",
  "anya-e0810n1:392_16": "Ārāvoti upasaggena padaṁ vaḍḍhitaṁ.",
  "anya-e0810n1:392_17": "Tathā saṁrāvavirāvaāravā.",
  "anya-e0810n1:392_18": "Ghusanaṁ ghoso.",
  "anya-e0810n1:392_19": "Ārāvo ca saṁrāvo ca virāvo ca ghoso ca āravo cāti dvando.",
  "anya-e0810n1:392_20": "Su savane,",
  "anya-e0810n1:392_21": "suyyateti suti.",
  "anya-e0810n1:392_22": "Sarati suyyamānataṁ gacchatīti saro.",
  "anya-e0810n1:392_23": "Nissanati etenāti nissano,",
  "anya-e0810n1:392_24": "sana sambhattiyaṁ nipubbo.",
  "anya-e0810n1:392_25": "Saro ca nissano cāti dvando.",
  "anya-e0810n1:393_0": "129.",
  "anya-e0810n1:393_1": "Visajjīyate na laggīyate semhādīhīti visaṭṭho.",
  "anya-e0810n1:393_2": "Manitabbanti mañju, ju,",
  "anya-e0810n1:393_3": "mana ñāṇe,",
  "anya-e0810n1:393_4": "suṇantānaṁ vā manaṁ rañjetīti mañju, u,",
  "anya-e0810n1:393_5": "na ralopo.",
  "anya-e0810n1:393_6": "Sukheneva vijānitabbattā viññeyyo.",
  "anya-e0810n1:393_7": "Hitasukhanipphādanato sotabboti savanīyo.",
  "anya-e0810n1:393_8": "Bahiddhāparisā aṅgulimattampi na visarati na gacchatīti avisārī,",
  "anya-e0810n1:393_9": "tassīlatthe ṇī,",
  "anya-e0810n1:393_10": "vividhena vā na saratīti avisārī,",
  "anya-e0810n1:393_11": "chinnassarānaṁ viya dvedhā na hotītyattho.",
  "anya-e0810n1:393_12": "Vindyate labbhateti bindu, vassa bo,",
  "anya-e0810n1:393_13": "niggahītāgamo, u ca,",
  "anya-e0810n1:393_14": "vaṭṭattā vā bindu,",
  "anya-e0810n1:393_15": "imasmiṁ pakkhe pabbajjādinā rūpasiddhi.",
  "anya-e0810n1:393_16": "Pañcannaṁ ṭhānagatīnaṁ dūraṭṭhānato jātattā gambhīro.",
  "anya-e0810n1:393_17": "Punappunaṁ nādo ninnādo,",
  "anya-e0810n1:393_18": "kriyābhikkhaññattā dvittaṁ, assa i,",
  "anya-e0810n1:393_19": "niggahītāgamo,",
  "anya-e0810n1:393_20": "so ettha atthīti ninnādī.",
  "anya-e0810n1:393_21": "Iccevaṁ bhagavato aṭṭhaṅgiko saro hoti.",
  "anya-e0810n1:394_0": "130.",
  "anya-e0810n1:394_1": "Khaggādīnaṁ tiracchānagatānaṁ rutaṁ vassitantyuccate. Ru sadde, rutaṁ.",
  "anya-e0810n1:394_2": "Vassa sadde,",
  "anya-e0810n1:394_3": "vassanaṁ ravanaṁ vassitaṁ.",
  "anya-e0810n1:395_0": "Kolāhalādidvayaṁ bahūhi sambhūya kate abyattasadde.",
  "anya-e0810n1:395_1": "Kula saṅghāte saṅkhyāne (ka.),",
  "anya-e0810n1:395_2": "kolanaṁ kolo, ekībhāvo,",
  "anya-e0810n1:395_3": "taṁ āhalati vindatīti kolāhalo.",
  "anya-e0810n1:395_4": "Karoti hiṁsati madhuranti kalo,",
  "anya-e0810n1:395_5": "taṁ halatīti kalahalo.",
  "anya-e0810n1:395_6": "Hala vilekhane.",
  "anya-e0810n1:396_0": "Tikaṁ gāyane. Ge sadde, getabbaṁ gītaṁ gānaṁ gītikā ca. Sabbatra bhāvasādhanaṁ.",
  "anya-e0810n1:397_0": "131.",
  "anya-e0810n1:397_1": "Tantikaṇṭhoṭṭhitā amara 7.1 usabhādayo satta sarā.",
  "anya-e0810n1:397_2": "Chajjādayo tayo gāmā samūhātyattho.",
  "anya-e0810n1:397_3": "Vuttañca “gāmo nāma sarasamūhassa sandhāna”nti.",
  "anya-e0810n1:397_4": "Manussalokavādanavidhinā ekekassa sarassa vasena tayo tayo mucchanā katvā ekavīsati mucchanā,",
  "anya-e0810n1:397_5": "devalokavādanavidhinā pana samapaññāsa mucchanā vadanti.",
  "anya-e0810n1:397_6": "Tattha hi ekekassa sarassa vasena satta satta mucchanā,",
  "anya-e0810n1:397_7": "antasarassa ca ekāti samapaññāsa mucchanā āgatā,",
  "anya-e0810n1:397_8": "teneva sakkapañhasuttasaṁvaṇṇanāyaṁ “samapaññāsa mucchanā mucchitvā”ti dī. ni. aṭṭha.",
  "anya-e0810n1:397_9": "2.345 pañcasikhassa vīṇāvādanaṁ dassentena vuttaṁ.",
  "anya-e0810n1:397_10": "Muccha mohasamussayesu, yu, mucchanā.",
  "anya-e0810n1:397_11": "Yathā kamena vīṇā vādituṁ sakkā,",
  "anya-e0810n1:397_12": "evaṁ sajjanāhi mucchanaṭṭhānāni ekūnapaññāsātyattho.",
  "anya-e0810n1:397_13": "Ekekassa sarassa satta satta ṭhānāni.",
  "anya-e0810n1:397_14": "Yato sarassa mandatāravavatthānaṁ hoti,",
  "anya-e0810n1:397_15": "tena ekūnapaññāsa ṭhānāni.",
  "anya-e0810n1:397_16": "Iccetaṁ saramaṇḍalaṁ sarasamūho.",
  "anya-e0810n1:398_0": "132.",
  "anya-e0810n1:398_1": "Sarādīnaṁ nāmasarūpappabhedaṁ dassetumāha “usabho”ccādi.",
  "anya-e0810n1:398_2": "Isa gatiyaṁ.",
  "anya-e0810n1:398_3": "Isati cittaṁ pavisatīti usabho, abho, issu ca.",
  "anya-e0810n1:398_4": "“Usa dāhe”ti vā dhātvattho.",
  "anya-e0810n1:398_5": "Yasmā pana so saro usabho viya nadati,",
  "anya-e0810n1:398_6": "tasmā usabhoti vuccati.",
  "anya-e0810n1:398_7": "Dhīmantehi gīyateti dhevato,",
  "anya-e0810n1:398_8": "vaṇṇavikāro, vattaṁ.",
  "anya-e0810n1:399_0": "Nāsaṁ kaṇṭhamuro tāluṁ,",
  "anya-e0810n1:400_0": "Jivhaṁ dante ca nissito;",
  "anya-e0810n1:401_0": "Chadhā sañjāyate yasmā,",
  "anya-e0810n1:402_0": "Tasmā chajjo sa uccate cintāmaṇiṭīkā 7.1.",
  "anya-e0810n1:403_0": "Gandhaṁ lesaṁ aratīti gandharo,",
  "anya-e0810n1:403_1": "rassassa dīghatte gandhāro cetyaññe aññesamapīti (pāṇini 3.137) dīgho (cintāmaṇiṭīkā 7.1),",
  "anya-e0810n1:403_2": "gandhārā nāma janapadā,",
  "anya-e0810n1:403_3": "tehyayaṁ gīyateti gandhāro, ṇo.",
  "anya-e0810n1:403_4": "Majjhe layavisese bhavo majjhimo.",
  "anya-e0810n1:403_5": "Pañcannampi dhevatādīnaṁ pūraṇo pañcamo,",
  "anya-e0810n1:403_6": "(pañcannaṁ vā mahābhūtānaṁ pūraṇo pañcamo.) ( ) etthantare pāṭho adhiko viya dissati Nissesato sīdanti sarā yasminti yasmāti (ka.) –",
  "anya-e0810n1:403_7": "sadato adhikaraṇe ghau (cintāmaṇiṭīkā 7.1), ṇo.",
  "anya-e0810n1:403_8": "“Nisīdanti sarā yasmiṁ,",
  "anya-e0810n1:403_9": "nisādo tena hetunā”ti hi vuttaṁ.",
  "anya-e0810n1:403_10": "Ete satta sarāti gaditā kathitā.",
  "anya-e0810n1:404_0": "133- 135.",
  "anya-e0810n1:404_1": "Usabhādayo ye nadanti,",
  "anya-e0810n1:404_2": "te dassetumāha “nadanti”ccādi.",
  "anya-e0810n1:404_3": "Usabhaṁ nāma saraṁ gāvo nadanti.",
  "anya-e0810n1:404_4": "Tathā dhevataṁ turaṅgā assā,",
  "anya-e0810n1:404_5": "chajjaṁ mayūrā sikhaṇḍino,",
  "anya-e0810n1:404_6": "gandhāraṁ ajā,",
  "anya-e0810n1:404_7": "majjhimaṁ koñcā sakuṇavisesā,",
  "anya-e0810n1:404_8": "pañcamaṁ parapuṭṭhādī kokilādayo,",
  "anya-e0810n1:404_9": "nisādaṁ vāraṇā hatthino nadanti.",
  "anya-e0810n1:404_10": "Vuttañca nāradamuninā –",
  "anya-e0810n1:405_0": "“Chajjaṁ nadati mayūro, gāvo nadanti usabhaṁ;",
  "anya-e0810n1:406_0": "Ajo roti ca ajāvikā tu (ka.) gandhāraṁ, koñcā nadanti majjhimaṁ.",
  "anya-e0810n1:407_0": "Pupphasādhārane kāle, kokilo roti pañcamaṁ;",
  "anya-e0810n1:408_0": "Asso tu dhevataṁ roti, nisādaṁ roti kuñjaro”ti.",
  "anya-e0810n1:409_0": "Mayūrādayopi sabbe ime sattā samadā santo (ka.) ete ca samadā pañcamaṁ gāyanti (cintāmaṇiṭīkā 7.1) pañcamaṁ nadanti.",
  "anya-e0810n1:410_0": "Chajjo gāmo,",
  "anya-e0810n1:410_1": "majjhimo gāmo,",
  "anya-e0810n1:410_2": "sādhāraṇo gāmoti tayo gāmā.",
  "anya-e0810n1:410_3": "Tatra vīṇādaṇḍaṁ vibhāgaṁ katvā adhobhāgassa “chajjagāmo”ti saññā,",
  "anya-e0810n1:410_4": "majjhabhāgassa “majjhimagāmo”ti,",
  "anya-e0810n1:410_5": "uparibhāgassa “sādhāraṇagāmo”ti saññā.",
  "anya-e0810n1:410_6": "Kiṁ pana gāmabhede kāraṇaṁ?",
  "anya-e0810n1:410_7": "Yasmā ekasseva sarassa gāmantare bhedo,",
  "anya-e0810n1:410_8": "taṁbhede gāmānampibhedo.",
  "anya-e0810n1:410_9": "Māghaṭīkāyaṁ pana sādhāraṇagāmaṭṭhāne gandhāragāmo kathito,",
  "anya-e0810n1:410_10": "ekekasmiñca gāme satta satta mucchanā.",
  "anya-e0810n1:410_11": "Idha pana usabhādīsu sattasu saresu paccekaṁ tisso tisso mucchanā kathitā.",
  "anya-e0810n1:410_12": "Kiṁkāraṇā?",
  "anya-e0810n1:410_13": "Idha manussalokavādanavidhinā,",
  "anya-e0810n1:410_14": "tattha ca devalokavādanavidhinā kathitattā tatheva ṭhānāni satta satteva labbhareti.",
  "anya-e0810n1:410_15": "Yathā usabhādīsu tesu yathāvuttesu saresu paccekaṁ ekekasmiṁ sare tisso tisso mucchanā siyuṁ,",
  "anya-e0810n1:410_16": "tatheva ṭhānānipi satta satteva labbharetyattho.",
  "anya-e0810n1:411_0": "136.",
  "anya-e0810n1:411_1": "Sarānaṁ gāmesu bhinnasutittaṁ dassetumāha “tisso”iccādi.",
  "anya-e0810n1:411_2": "Usabhassa sarassa tārakalamandavasena tisso sutiyo.",
  "anya-e0810n1:411_3": "Dhevatassa sarassa tāra mandavasena duve.",
  "anya-e0810n1:411_4": "Chajjassa tārakala manda kākalīvasena catasso.",
  "anya-e0810n1:411_5": "Gandhārassa ca tathā.",
  "anya-e0810n1:411_6": "Majjhimassa tārakala kākalīvasena tisso.",
  "anya-e0810n1:411_7": "Pañcamassa kala kākalīvasena duve.",
  "anya-e0810n1:411_8": "Nisādassa tārādivasena catasso sutiyo.",
  "anya-e0810n1:411_9": "Iccevaṁ sattasu saresu kamato sampiṇḍitā dvāvīsati sutiyo siyuṁ.",
  "anya-e0810n1:411_10": "Māghaṭīkāyaṁ pana aññathā sutibhedo vutto.",
  "anya-e0810n1:411_11": "Vuttañhi tattha –",
  "anya-e0810n1:412_0": "“Catussuti suviññeyyo, majjhimo majjimaṭṭhito;",
  "anya-e0810n1:413_0": "Dvissuti cāpi gandhāro, tissuti usabho tathā.",
  "anya-e0810n1:414_0": "Chajjo catussuti ñeyyo, nisādo dvissutī tathā;",
  "anya-e0810n1:415_0": "Catussuti dhevato tu, pañcamo tissutī mato”ti.",
  "anya-e0810n1:416_0": "Sabbametaṁ nāṭakasatthato gahetabbaṁ.",
  "anya-e0810n1:417_0": "137.“Uccatare”tyādinā sutibhede sarūpato dasseti.",
  "anya-e0810n1:417_1": "Uccatare rave atyuccadhanimhi tāro,",
  "anya-e0810n1:417_2": "tārayati bodhayatīti tāro.",
  "anya-e0810n1:417_3": "Abyatte abyattakkhare madhure sutisukhe kalo,",
  "anya-e0810n1:417_4": "kala made.",
  "anya-e0810n1:417_5": "Gambhīre dhanimhi mando.",
  "anya-e0810n1:417_6": "Madi thutimodamadamohasupanagatīsu.",
  "anya-e0810n1:417_7": "Mandayate bujjhatenenāti mando.",
  "anya-e0810n1:418_0": "Tārādayo tayo vāccaliṅgattā tīsu.",
  "anya-e0810n1:418_1": "Tāro dhani,",
  "anya-e0810n1:418_2": "tārā vāṇī,",
  "anya-e0810n1:418_3": "tāraṁ rutaṁ iccādi.",
  "anya-e0810n1:418_4": "Abyattamadhurasaddo kalo.",
  "anya-e0810n1:418_5": "Tatra kale sukhume kākalīsaddo,",
  "anya-e0810n1:418_6": "īpaccayanto,",
  "anya-e0810n1:418_7": "īsaṁ kalā vāṇī kākalī nāma,",
  "anya-e0810n1:418_8": "kāsaddoyamīsattho.",
  "anya-e0810n1:418_9": "Kriyādisamatāti gītavāditapādanyāsādikriyānaṁ,",
  "anya-e0810n1:418_10": "kālassa ca samattaṁ layo nāma,",
  "anya-e0810n1:418_11": "laya sāmyagatīsu,",
  "anya-e0810n1:418_12": "ādhāre apaccayo,",
  "anya-e0810n1:418_13": "sabbābhinayānampi sāmyaṁ layoti keci.",
  "anya-e0810n1:419_0": "138.",
  "anya-e0810n1:419_1": "Dvayaṁ vīṇāyaṁ.",
  "anya-e0810n1:419_2": "Vi janane, to, īṇattaṁ,",
  "anya-e0810n1:419_3": "vīṇa veṭhaneti vā dhātu, ā, vīṇā.",
  "anya-e0810n1:419_4": "Valla saṁvaraṇe,",
  "anya-e0810n1:419_5": "vallate dhanivisesaṁ, ṇvu, vallakī, nadādi.",
  "anya-e0810n1:419_6": "Vipañcītipi vīṇāya nāmaṁ.",
  "anya-e0810n1:419_7": "Vipañcayatīti vipañcīvipañcayati vitthārayatisaddaṁ (cintāmaṇiṭīkā 7.3), nadādi.",
  "anya-e0810n1:420_0": "Sā vīṇā sattatantī sattahi tantīhi visiṭṭhā parivādinī nāma,",
  "anya-e0810n1:420_1": "parito vadatīti parivādinī, inī.",
  "anya-e0810n1:420_2": "Vīṇādayo cattāropi vīṇāsāmaññavācakā icceke,",
  "anya-e0810n1:420_3": "tesaṁ mate sāsaddassa catunnampi itthiliṅgatthadīpakatā viññeyyā,",
  "anya-e0810n1:420_4": "tathāpi amarakosenaamara 7.3 virujjhanato tesaṁ mataṁ na gahetabbaṁ.",
  "anya-e0810n1:421_0": "Kaṭṭhādīhi doṇisaṇṭhānena kataṁ vajjabhaṇḍaṁ vīṇāya pokkharo nāma,",
  "anya-e0810n1:421_1": "poseti vaḍḍheti saddeti pokkharo, kharo, vuddhi,",
  "anya-e0810n1:421_2": "vaṇṇavikāro ca.",
  "anya-e0810n1:421_3": "Du gamane, ṇi, doṇi. Kakubho,",
  "anya-e0810n1:421_4": "pasevakotipi pokkharassa nāmāni.",
  "anya-e0810n1:421_5": "Kaṁ vātaṁ kubhati bandhatīti kakubho.",
  "anya-e0810n1:421_6": "Pasibbanti tamiti pasevako.",
  "anya-e0810n1:422_0": "Dvayaṁ pokkharaveṭhake cammani.",
  "anya-e0810n1:422_1": "Vīṇābhāvaṁ upagacchati yenāti upavīṇo.",
  "anya-e0810n1:422_2": "Veṭhati pokkharanti veṭhako, ṇvu.",
  "anya-e0810n1:423_0": "139. Ātatādipañcakaṁ pañcaṅgikatūriyassa nāmāni.",
  "anya-e0810n1:424_0": "140.Cammāvanaddhesu cammena bandhanīyesu bheriyādīsu majjhe talekekayutaṁ ekekena talena yuttaṁ kumbhathuṇadaddarikādikaṁ tūriyaṁ ātataṁ nāma,",
  "anya-e0810n1:424_1": "ātanotīti ātataṁ,",
  "anya-e0810n1:424_2": "tanu vitthāre.",
  "anya-e0810n1:424_3": "Mahatīādivīṇāvisesopi “mahatī”ti nāradassa vīṇā (saddakappaddume) ātatamevāti “cammāvanaddhesū”ti visesanaṁ kataṁ.",
  "anya-e0810n1:424_4": "Kumbhasaṇṭhānattā kumbho ca taṁ thunanagarasambhūtattā thunañceti kumbhathunaṁ.",
  "anya-e0810n1:424_5": "Tadeva kumbhathuṇaṁ,",
  "anya-e0810n1:424_6": "atha vā thu abhitthave,",
  "anya-e0810n1:424_7": "kammani ṇo.",
  "anya-e0810n1:424_8": "Kumbho ca so thuṇo ceti kumbhathuṇo,",
  "anya-e0810n1:424_9": "thuṇa pūraṇeti vā dhātvattho.",
  "anya-e0810n1:424_10": "Dara vidāraṇadāhesu, dvebhāvo,",
  "anya-e0810n1:424_11": "kāpubbassikāro ca,",
  "anya-e0810n1:424_12": "daddarasaddaṁ karotīti vā daddarikā.",
  "anya-e0810n1:425_0": "141.",
  "anya-e0810n1:425_1": "Ubhayatalaṁ murajādikaṁ tūriyaṁ vitataṁ nāma,",
  "anya-e0810n1:425_2": "visesena saddaṁ tanotīti vitataṁ,",
  "anya-e0810n1:425_3": "sabbavinaddhaṁ sabbapassesu,",
  "anya-e0810n1:425_4": "pubbapacchābhāgesu ca pariyonaddhaṁ paṇavādikaṁ,",
  "anya-e0810n1:425_5": "ādinā caturassaālambaragomukhīādayo ātatavitataṁ nāma,",
  "anya-e0810n1:425_6": "“cammapariyonaddhaṁ hutvā tantibaddhaṁ ātatavitata”nti hi vuttaṁ.",
  "anya-e0810n1:425_7": "Paṇa byavahārathutīsu,",
  "anya-e0810n1:425_8": "paṇīyatīti paṇavo, avo.",
  "anya-e0810n1:426_0": "142.",
  "anya-e0810n1:426_1": "Vaṁsasaṅkhādikaṁ susiraṁ nāma,",
  "anya-e0810n1:426_2": "randhaṁ susiraṁ,",
  "anya-e0810n1:426_3": "taṁyogā susiraṁ. Vana,",
  "anya-e0810n1:426_4": "sana sambhattiyaṁ, so, vaṁso.",
  "anya-e0810n1:426_5": "Sama upasamakhedesu, kho, saṅkho.",
  "anya-e0810n1:426_6": "Sammatāḷādikaṁ accantaṁ pīḷanato,",
  "anya-e0810n1:426_7": "analasaṁyogato vā dravībhūtaṁ puna ghanāyateti ghanākhyaṁ.",
  "anya-e0810n1:426_8": "Hana hiṁsāyaṁ,",
  "anya-e0810n1:426_9": "kammani ṇo,",
  "anya-e0810n1:426_10": "hassa gho.",
  "anya-e0810n1:426_11": "Ghanabhāvena samaṁ bhavatīti sammaṁ,",
  "anya-e0810n1:426_12": "daṇḍādīhi tāḷitabbato tāḷaṁ,",
  "anya-e0810n1:426_13": "taḷa tāḷane,",
  "anya-e0810n1:426_14": "sammañca taṁ tāḷañceti sammatāḷaṁ.",
  "anya-e0810n1:426_15": "Ādinā kaṁsatāḷasilātāḷādīnaṁ gahaṇaṁ.",
  "anya-e0810n1:426_16": "Tattha sammatāḷaṁ nāma kaṭṭhamayatāḷaṁ.",
  "anya-e0810n1:426_17": "Kaṁsatāḷaṁ nāma lohamayaṁ.",
  "anya-e0810n1:426_18": "Silāya ca ayopaṭṭena ca vādanatāḷaṁ silātāḷaṁ.",
  "anya-e0810n1:427_0": "Catukkaṁ ātatādīnaṁ nāmaṁ.",
  "anya-e0810n1:427_1": "Ā samantato tujjate tāḷīyateti ātojjaṁ.",
  "anya-e0810n1:427_2": "Vaṁsādikepi mukhavāyunā ātojjanamattheva.",
  "anya-e0810n1:427_3": "Vādayanti dhanayanti tanti vādittaṁ vāditañca, itto, to ca.",
  "anya-e0810n1:427_4": "Vādayanti tanti vajjaṁ, yo.",
  "anya-e0810n1:428_0": "143.",
  "anya-e0810n1:428_1": "Dvayaṁ bheriyaṁ.",
  "anya-e0810n1:428_2": "Bhāyanti sattujanā etenāti bheri, ri.",
  "anya-e0810n1:428_3": "Ubha pūraṇe,",
  "anya-e0810n1:428_4": "ubhanaṁ ubhi.",
  "anya-e0810n1:428_5": "“Dunda”iti saddena ubhi yatra sa dundubhi.",
  "anya-e0810n1:428_6": "Pumitthiyamete dve serī thī,",
  "anya-e0810n1:428_7": "dundubhi pumā (amara 7.6).",
  "anya-e0810n1:428_8": "Dvayaṁ mudiṅge.",
  "anya-e0810n1:428_9": "Mudaṁ modaṁ iṅgati gacchati yenāti mudiṅgo.",
  "anya-e0810n1:428_10": "Murā asurā jāto murajo.",
  "anya-e0810n1:429_0": "Assa murajassa bhedā visesā āliṅgaṅkyoddhakā bhavanti. Vuttañca –",
  "anya-e0810n1:430_0": "“Haritakyākati tvaṅkyo,",
  "anya-e0810n1:431_0": "Yavamajjho tatho’ddhako;",
  "anya-e0810n1:432_0": "Āliṅgyo ceva gopuccho,",
  "anya-e0810n1:433_0": "Ākatyā sampakittito”ti cintāmaṇiṭīkāyampi.",
  "anya-e0810n1:434_0": "Āliṅgyateti āliṅgo, ṇo.",
  "anya-e0810n1:434_1": "Ucchaṅke bhavo akyo.",
  "anya-e0810n1:434_2": "Uddhaṁ katvā ekena mukhena vādanato uddho santo kāyati saddāyatīti uddhako,",
  "anya-e0810n1:434_3": "uddhasaddoyaṁ tiliṅgiko.",
  "anya-e0810n1:434_4": "Uggacchatīti uddho, to,",
  "anya-e0810n1:434_5": "gamissa do, nerutto.",
  "anya-e0810n1:434_6": "Yo tu uparipariyāyo uddhaṁsaddo,",
  "anya-e0810n1:434_7": "so abyayameva.",
  "anya-e0810n1:435_0": "Tiṇavādīni cattāri paṇavassa nāmāni.",
  "anya-e0810n1:435_1": "Tanu vitthāre, avo,",
  "anya-e0810n1:435_2": "assa ittaṁ, ṇattañca, tiṇavo.",
  "anya-e0810n1:435_3": "Mā māne sadde ca,",
  "anya-e0810n1:435_4": "“ḍiṇḍi”iti māyate saddāyateti ḍiṇḍimo, ṇo.",
  "anya-e0810n1:436_0": "144.",
  "anya-e0810n1:436_1": "“Ālamba”iti saddāyateti ālambaro.",
  "anya-e0810n1:436_2": "“Ālambaro tūriyarave,",
  "anya-e0810n1:436_3": "gajendānañca gajjite”ti amara 23.167 hi amarakosa nānatthasaṅgahesu.",
  "anya-e0810n1:437_0": "Vīṇādīnaṁ vādanakaṭṭhakuṭilādikaṁ koṇo,",
  "anya-e0810n1:437_1": "kuṇyate saddāyatenenāti koṇo, ṇo.",
  "anya-e0810n1:437_2": "“Dadda”iti saddaṁ karotīti daddari,",
  "anya-e0810n1:437_3": "daddati vā saddavisesena pariṇamatīti daddari, ri.",
  "anya-e0810n1:437_4": "“Paṭa”iti saddaṁ jahātīti paṭaho,",
  "anya-e0810n1:437_5": "paṭaṁ hantīti vā paṭaho.",
  "anya-e0810n1:437_6": "Hana hiṁsāgatīsu, kvi.",
  "anya-e0810n1:437_7": "Apare maddalādayo bherippabhedā.",
  "anya-e0810n1:437_8": "“Madda”iti saddaṁ lātīti maddalā, lā ādāne, a.",
  "anya-e0810n1:437_9": "“Mandalā”tipi pāṭho,",
  "anya-e0810n1:437_10": "mandaṁ saddaṁ lātīti mandalā.",
  "anya-e0810n1:437_11": "Ādinā ḍamaruādayopi bherippabhedā viññeyyā.",
  "anya-e0810n1:438_0": "145.Janappiye janehi piyāyitabbe vimaddoṭṭhe vilepanakuṅkumādīnaṁ,",
  "anya-e0810n1:438_1": "nānāgandhadabbānañca vimaddanobbhūte parimalo bhave,",
  "anya-e0810n1:438_2": "parimajjati pavattayatyāsayanti, a, nerutto, mala,",
  "anya-e0810n1:438_3": "malla dhāraṇe vā.",
  "anya-e0810n1:438_4": "Parimalyate dhārīyateti, ṇo.",
  "anya-e0810n1:438_5": "Vimaddaggahaṇena vāpikūpādino vimaddagandhādino (ka.) nirāso,",
  "anya-e0810n1:438_6": "janaggahaṇena makkhikādino.",
  "anya-e0810n1:438_7": "So parimalo gandho dūragāmī atinihārī atidūrapātī āmodo vuccate,",
  "anya-e0810n1:438_8": "āmodante anena, ṇo.",
  "anya-e0810n1:438_9": "Ito paraṁ iṭṭhagandhādayo vissasaddapariyantā tīsu liṅgesu vattante.",
  "anya-e0810n1:439_0": "146.",
  "anya-e0810n1:439_1": "Catukkaṁ iṭṭhagandhe.",
  "anya-e0810n1:439_2": "Iṭṭho gandho iṭṭhagandho,",
  "anya-e0810n1:439_3": "atha vā iṭṭho gandho assa iṭṭhagandho.",
  "anya-e0810n1:439_4": "Suṭṭhu rabhanti tussantyanenāti surabhi, i.",
  "anya-e0810n1:439_5": "Sundaro gandho assa sugandho,",
  "anya-e0810n1:439_6": "sugandhi ca,",
  "anya-e0810n1:439_7": "antassikārādeso.",
  "anya-e0810n1:440_0": "Dvayaṁ duggandhe.",
  "anya-e0810n1:440_1": "Pūti gandho assa,",
  "anya-e0810n1:440_2": "pubbe viya ikārādeso,",
  "anya-e0810n1:440_3": "kammadhārayasamāsaṁ assatthyatthepi kattumicchanti,",
  "anya-e0810n1:440_4": "pakriyālāghavatthaṁ bahubbīhiyeva nyāyoti.",
  "anya-e0810n1:440_5": "Duṭṭhu gandho assāti duggandho,",
  "anya-e0810n1:440_6": "tena vuttaṁ kaccāyanena –",
  "anya-e0810n1:440_7": "“kammadhārayamantatthiyehi bahubbīhi laghutaro”ti.",
  "anya-e0810n1:440_8": "Aññe tu lāghava’manādaramānā icchanteva mantatthiyaṁ.",
  "anya-e0810n1:440_9": "Duvidho vā vāccadhammo lahu garu ca,",
  "anya-e0810n1:440_10": "tatra bahubbīhinā lahu,",
  "anya-e0810n1:440_11": "kammadhārayamantatthiyenagaru.",
  "anya-e0810n1:440_12": "Kiñca bahubbīhinā atisāyanādyattho na gamyateti avassaṁ tappaṭipādanāya kammadhārayapubbako mantatthiyeva daṭṭhabbo.",
  "anya-e0810n1:441_0": "Dvayaṁ citādhūmādigandhe.",
  "anya-e0810n1:441_1": "Visa vippayoge, so.",
  "anya-e0810n1:441_2": "Āmassa vasādivatthuno gandho taṁyogā, i,",
  "anya-e0810n1:441_3": "yaṁsaddo tassa napuṁsakattadīpako.",
  "anya-e0810n1:442_0": "147.Kuṅkumādayo cattāro catujjātigandho nāma. Kuka,",
  "anya-e0810n1:442_1": "vaka ādāne, umo,",
  "anya-e0810n1:442_2": "niggahītāgamo ca, kuṅkumaṁ,",
  "anya-e0810n1:442_3": "lohitacandanaṁ,",
  "anya-e0810n1:442_4": "yaṁ “kasmīraja”nti vuccati,",
  "anya-e0810n1:442_5": "kamissa vā kuṅkādeso, kuṅkumaṁ.",
  "anya-e0810n1:442_6": "Yu missane, yu, yavanaṁ,",
  "anya-e0810n1:442_7": "tassa pupphaṁ yavanapupphaṁ,",
  "anya-e0810n1:442_8": "devakusumaṁ,",
  "anya-e0810n1:442_9": "yavanadese jātaṁ pupphanti vā yavanapupphaṁ.",
  "anya-e0810n1:442_10": "Yaṁ “lavaṅga”ntipi vuccati,",
  "anya-e0810n1:442_11": "yaṁ pupphaṁ nuhīpupphasamānaṁ.",
  "anya-e0810n1:442_12": "Tagi gatyattho daṇḍako dhātu, aro, tagaraṁ, kuṭilaṁ.",
  "anya-e0810n1:442_13": "Taruto jāto turukkho, kho, uttañca,",
  "anya-e0810n1:442_14": "sallakīdavo hi “turukkho”ti vutto.",
  "anya-e0810n1:443_0": "148.",
  "anya-e0810n1:443_1": "Pajjena charasānaṁ nāmāni.",
  "anya-e0810n1:443_2": "Kaṁ pānīyaṁ sevateti kasāvo, avo,",
  "anya-e0810n1:443_3": "atha vā kaṁ savāpetīti kasāvosu savane.",
  "anya-e0810n1:443_4": "Tuvaropi kasāyopi kasāvapariyāyo.",
  "anya-e0810n1:443_5": "Tija nisāne, to, titto, kaṭu.",
  "anya-e0810n1:443_6": "Madhu mādhuriyaṁ,",
  "anya-e0810n1:443_7": "taṁyogā madhuro.",
  "anya-e0810n1:443_8": "Lunāti jaḷattanti lavaṇo, yu.",
  "anya-e0810n1:443_9": "Ambasadde, aro, ittaṁ, lattañca.",
  "anya-e0810n1:443_10": "Kaṭa gatiyaṁ, ṇvu, uttaṁ.",
  "anya-e0810n1:443_11": "Ime cha rasā nāma vuccanti.",
  "anya-e0810n1:443_12": "Tabbati dabbe kasāvādisaddā tīsu liṅgesu vattanti.",
  "anya-e0810n1:444_0": "149.",
  "anya-e0810n1:444_1": "Dvayaṁ phoṭṭhabbe.",
  "anya-e0810n1:444_2": "Phusitabbo phasso,",
  "anya-e0810n1:444_3": "phoṭṭhabbo ca, tabbo, sassa ṭo,",
  "anya-e0810n1:444_4": "tassa ṭho.",
  "anya-e0810n1:444_5": "Tikaṁ visayimhi.",
  "anya-e0810n1:444_6": "Visayo assa gayhaṭṭhenātthīti visayi.",
  "anya-e0810n1:444_7": "Ukhati gacchati visayeti akkhaṁ,",
  "anya-e0810n1:444_8": "ussattaṁ dvittañca,",
  "anya-e0810n1:444_9": "natthi khaṁ vedanā etthāti vā akkhaṁ,",
  "anya-e0810n1:444_10": "na hi sukhavedanādayo sampayogavasena pañcasu indriyesu uppajjanti,",
  "anya-e0810n1:444_11": "javanādīsu eva pana uppajjantīti tathā vuttaṁ,",
  "anya-e0810n1:444_12": "manindriye tūpacārā manindriyesupacārā (ka.) akkhaṁ.",
  "anya-e0810n1:444_13": "Indo attā,",
  "anya-e0810n1:444_14": "tassa liṅgaṁ indriyaṁ, iyo.",
  "anya-e0810n1:444_15": "Nā’nantarena payojakaṁ cakkhādayo byāpārayante,",
  "anya-e0810n1:444_16": "tasmā atthi attā cakkhādīnaṁ payojakoti cakkhādikaṁ liṅgamattano bhavatīti nikāyantarikā.",
  "anya-e0810n1:444_17": "Sayaṁ tikkhamandādibhāve cakkhuviññāṇādīnaṁ tikkhamandādibhāvasambhavato tesu indati paramissariyaṁ karotīti vā indriyaṁ.",
  "anya-e0810n1:445_0": "Chakkaṁ nayane.",
  "anya-e0810n1:445_1": "Neti attano nissitaṁ puggalanti nayanaṁ, yu.",
  "anya-e0810n1:445_2": "Asu byāpane,",
  "anya-e0810n1:445_3": "asati visayesu byāpī viya bhavatīti akkhi, sassa ko,",
  "anya-e0810n1:445_4": "atha vā akkha byāpanadassanesu,",
  "anya-e0810n1:445_5": "akkhati visayesu byāpībhavati,",
  "anya-e0810n1:445_6": "akkhati vā passati etenāti akkhi.",
  "anya-e0810n1:445_7": "Netīti nettaṁ.",
  "anya-e0810n1:445_8": "Locati passati etenāti locanaṁ.",
  "anya-e0810n1:445_9": "Accha dassanabyāpanesu, i, acchi.",
  "anya-e0810n1:445_10": "Cakkhati assādeti rūpanti cakkhu, u,",
  "anya-e0810n1:445_11": "cakkhati passatīti vā cakkhu.",
  "anya-e0810n1:446_0": "150.",
  "anya-e0810n1:446_1": "Pañcakaṁ sote.",
  "anya-e0810n1:446_2": "Suṇāti etenāti sotaṁ.",
  "anya-e0810n1:446_3": "Saddo gayhate anenāti saddaggaho.",
  "anya-e0810n1:446_4": "Kara karaṇe, ṇo, kaṇṇo,",
  "anya-e0810n1:446_5": "kaṇṇati suṇāti etenāti vā kaṇṇo,",
  "anya-e0810n1:446_6": "kaṇṇa savane.",
  "anya-e0810n1:446_7": "Suṇāti yenāti savanaṁ, suti ca, yu,ti ca.",
  "anya-e0810n1:447_0": "Catukkaṁ ghāne.",
  "anya-e0810n1:447_1": "Nasanti etāyāti natthu, thu, ā, nāsā. Ṇvu,",
  "anya-e0810n1:447_2": "aka ca ikāro ca nāsikā.",
  "anya-e0810n1:447_3": "Ghā gandhopādāne,",
  "anya-e0810n1:447_4": "ghāyati gandhopādānaṁ karotīti ghānaṁ, yu,",
  "anya-e0810n1:447_5": "ghāyantyanenāti vā ghānaṁ.",
  "anya-e0810n1:448_0": "Dvayaṁ jivhāyaṁ.",
  "anya-e0810n1:448_1": "Jīvati etāyāti jivhā, ho,",
  "anya-e0810n1:448_2": "jīva pāṇadhāraṇe.",
  "anya-e0810n1:448_3": "Jīvitanimittaṁ raso jīvitaṁ nāma,",
  "anya-e0810n1:448_4": "taṁ avhāyatīti vā jivhā,",
  "anya-e0810n1:448_5": "vaṇṇalopo.",
  "anya-e0810n1:448_6": "Rasanti etāyāti rasanā,",
  "anya-e0810n1:448_7": "rasa assādane,",
  "anya-e0810n1:448_8": "rasaṁ jānātīti vā rasanā, ñāssa nā,",
  "anya-e0810n1:448_9": "nī naye vā, a.",
  "anya-e0810n1:449_0": "151.",
  "anya-e0810n1:449_1": "Pajjaṁ sarīre.",
  "anya-e0810n1:449_2": "Sarati gacchati,",
  "anya-e0810n1:449_3": "saranti vā taṁ hiṁsantīti sarīraṁ, īro.",
  "anya-e0810n1:449_4": "Vapa bījasantāne.",
  "anya-e0810n1:449_5": "Vapati kusalākusalabījametthāti vapu, u. Gacchati,",
  "anya-e0810n1:449_6": "gaṇhāti vā kusalākusalametenāti gattaṁ,",
  "anya-e0810n1:449_7": "gamu gatiyaṁ,",
  "anya-e0810n1:449_8": "gaha upādāne vā.",
  "anya-e0810n1:449_9": "“Attā”ti abhidhānaṁ,",
  "anya-e0810n1:449_10": "buddhi ca bhavanti etasmāti attabhāvo.",
  "anya-e0810n1:449_11": "Vuṇoti saṁvarati etthāti bondi,",
  "anya-e0810n1:449_12": "vu saṁvaraṇe, di,",
  "anya-e0810n1:449_13": "niggahītāgamo.",
  "anya-e0810n1:449_14": "Vividhaṁ gaṇhāti etthāti viggaho.",
  "anya-e0810n1:449_15": "Diha upacaye,",
  "anya-e0810n1:449_16": "dihati vaḍḍhati ettha kusalākusalanti dehaṁ.",
  "anya-e0810n1:449_17": "Ayaṁ dehasaddo purise pulliṅgevattati.",
  "anya-e0810n1:449_18": "Kucchitānaṁ āyo uppattiṭṭhānanti kāyo.",
  "anya-e0810n1:449_19": "Tanu vitthāre, u, tanu,",
  "anya-e0810n1:449_20": "tanusaddoyaṁ itthiyaṁ.",
  "anya-e0810n1:449_21": "Etthāpi vāsaddo sambandhitabbo.",
  "anya-e0810n1:449_22": "“Aṅgenāṅgaṁ tanu ca tanunā gāḷhatattena tatta”nti uttaramegha 42 hi meghadūte vuttaṁ.",
  "anya-e0810n1:449_23": "Kaḷe retasi varaṁ kaḷevaraṁ,",
  "anya-e0810n1:449_24": "aluttasamāsoyaṁ.",
  "anya-e0810n1:450_0": "152- 154.",
  "anya-e0810n1:450_1": "Chakkaṁ citte.",
  "anya-e0810n1:450_2": "Cintetīti cittaṁ. Ceto ca, nalopo.",
  "anya-e0810n1:450_3": "Manati jānātīti mano.",
  "anya-e0810n1:450_4": "Vijānātīti viññāṇaṁ, yu.",
  "anya-e0810n1:450_5": "Harati attano ādhāranti hadayaṁ, yo,",
  "anya-e0810n1:450_6": "rassa do ca.",
  "anya-e0810n1:450_7": "Mano eva mānasaṁ,",
  "anya-e0810n1:450_8": "sakatthe saṇa.",
  "anya-e0810n1:451_0": "Cuddasa buddhākhyassa guṇassa nāmāni.",
  "anya-e0810n1:451_1": "Jhāyatīti dhī,",
  "anya-e0810n1:451_2": "jhe cintāyaṁ,",
  "anya-e0810n1:451_3": "jhassa dho, nadādi, dhī,",
  "anya-e0810n1:451_4": "dhāretīti vā dhī, kvi, nadādi, dhī,",
  "anya-e0810n1:451_5": "saṅkhāresu dhīkāro jāyati etāyāti vā dhī, nadādi.",
  "anya-e0810n1:451_6": "Paññāyate etāyāti paññā, a.",
  "anya-e0810n1:451_7": "Bujjhate tāyāti buddhi,ti.",
  "anya-e0810n1:451_8": "Medha hiṁ sāsaṅgamesu, karaṇe a,",
  "anya-e0810n1:451_9": "mi hiṁsāyaṁ vā, dho, medhā.",
  "anya-e0810n1:451_10": "Manati jānātīti mati, muti ca, uttaṁ,",
  "anya-e0810n1:451_11": "munātīti vā muti,",
  "anya-e0810n1:451_12": "muna ñāṇe,ti, muti.",
  "anya-e0810n1:451_13": "Bhū sattāyaṁ, ri, nadādi, bhūrī,",
  "anya-e0810n1:451_14": "bhūsaṅkhāte atthe ramatīti vā bhūrī, kvi, nadādi.",
  "anya-e0810n1:451_15": "Manati jānātīti mantā, anta, ā.",
  "anya-e0810n1:451_16": "Vidati jānātīti vijjā,",
  "anya-e0810n1:451_17": "pabbajjādinā siddhaṁ.",
  "anya-e0810n1:451_18": "Yu missane.",
  "anya-e0810n1:451_19": "Yamati missībhavati ñeyyesūti yoni.",
  "anya-e0810n1:451_20": "Paṭimukhaṁ bhanti upaṭṭhahanti ñeyyā etenāti paṭibhānaṁ, yu.",
  "anya-e0810n1:451_21": "Na muyhati etenāti amoho.",
  "anya-e0810n1:451_22": "Vīmaṁsā vicayo samupekkhā upaladdhi paṭipatti utticetanādīnipi buddhināmāni.",
  "anya-e0810n1:452_0": "Vipassanādayo nepakkantā pariyāyā paññābhedā paññāvisesā.",
  "anya-e0810n1:452_1": "Tattha vividhaṁ aniccādikaṁ saṅkhāresu passatīti vipassanā, yu.",
  "anya-e0810n1:452_2": "Sammādassanalakkhaṇā sammādiṭṭhi,",
  "anya-e0810n1:452_3": "sā duvidhā lokiyalokuttaravasena.",
  "anya-e0810n1:452_4": "Tattha purimā chabbisuddhippavattikāle,",
  "anya-e0810n1:452_5": "itarā ñāṇadassanavisuddhikāle labbhati.",
  "anya-e0810n1:452_6": "Ādipariyāyena pabhutinā anaññātaññassāmītindriyādayo gahitā.",
  "anya-e0810n1:452_7": "Tattha tattha kāriyesu vicāraṇā.",
  "anya-e0810n1:452_8": "Māna vīmaṁsāyaṁ, so,",
  "anya-e0810n1:452_9": "cittābhogādi.",
  "anya-e0810n1:452_10": "Vicārayate etāyāti vicāraṇā,",
  "anya-e0810n1:452_11": "cara sañcaye,",
  "anya-e0810n1:452_12": "curādigaṇo, yu.",
  "anya-e0810n1:452_13": "Sampajānātīti sampajāno, puggalo,",
  "anya-e0810n1:452_14": "dhammasamūho vā, ñāssa jā,",
  "anya-e0810n1:452_15": "tassa bhāvo sampajaññaṁ,",
  "anya-e0810n1:452_16": "nyassa ño, dvittaṁ,",
  "anya-e0810n1:452_17": "taṁ sātthakasampajaññādivasena catubbidhaṁ.",
  "anya-e0810n1:452_18": "Nissesato pāceti kusaladhammeti nipako,",
  "anya-e0810n1:452_19": "ñāṇī puggalo,",
  "anya-e0810n1:452_20": "tassa bhāvo nepakkaṁ.",
  "anya-e0810n1:452_21": "Dvayaṁ vedanāyaṁ.",
  "anya-e0810n1:452_22": "Vedayatīti vedayitaṁ,",
  "anya-e0810n1:452_23": "vida anubhavane,",
  "anya-e0810n1:452_24": "curādittā ṇayo, to,",
  "anya-e0810n1:452_25": "ikārāgamo ca.",
  "anya-e0810n1:452_26": "Vedayatīti vedanā, yu.",
  "anya-e0810n1:453_0": "155.",
  "anya-e0810n1:453_1": "Pañcakaṁ vitakke.",
  "anya-e0810n1:453_2": "Takka vitakke.",
  "anya-e0810n1:453_3": "Takketi sampayuttadhamme ārammaṇaṁ abhiniropetīti takko.",
  "anya-e0810n1:453_4": "Vitakkoti upasaggamattameva viseso.",
  "anya-e0810n1:453_5": "Saṅkappanti pabhavantyanenāti saṅkappo, ṇo,",
  "anya-e0810n1:453_6": "kappa vitakke,",
  "anya-e0810n1:453_7": "kappa sāmatthiye vā, bhūvādi,",
  "anya-e0810n1:453_8": "saṅkappayanti pabhavantyanenāti vā saṅkappo,",
  "anya-e0810n1:453_9": "kappa vitakke, curādi.",
  "anya-e0810n1:453_10": "Apa pāpuṇane,",
  "anya-e0810n1:453_11": "appeti sampayuttadhamme pāpeti ārammaṇanti appanā, yu, ā.",
  "anya-e0810n1:453_12": "Ūha vitakke.",
  "anya-e0810n1:453_13": "Ūhantyanenāti ūho.",
  "anya-e0810n1:453_14": "Takkaūhasaddā cettha ajjhāhāravācakāpi bhavanti,",
  "anya-e0810n1:453_15": "ajjhāhāraṁ nāma ūnapūraṇatthamadhikappabhedāharaṇaṁ madhikopādānaṁ (cintāmaṇiṭīkā).",
  "anya-e0810n1:453_16": "“Ajjhāhāro takka ūhā”ti amara 5.3 hi amarakose vuttaṁ.",
  "anya-e0810n1:453_17": "Dvayaṁ jīvitindriye.",
  "anya-e0810n1:453_18": "Ayaiti gamanattho daṇḍako dhātu.",
  "anya-e0810n1:453_19": "Ayati addhānaṁ gacchati yenāti āyu, ṇu,",
  "anya-e0810n1:453_20": "eti etenāti vā āyu,",
  "anya-e0810n1:453_21": "i gatimhi, ṇu, isse, e aya.",
  "anya-e0810n1:453_22": "Jīvanti anenāti jīvitaṁ,",
  "anya-e0810n1:453_23": "jīva pāṇadhāraṇe.",
  "anya-e0810n1:454_0": "Catukkaṁ samādhimhi.",
  "anya-e0810n1:454_1": "Nānālambaṇavisāraṇābhāvato ekaṁ aggaṁ ārammaṇametassāti ekaggaṁ, cittaṁ,",
  "anya-e0810n1:454_2": "“aggasaddo cettha ālambaṇavācako”ti hi saddhammaṭīkāyaṁ vuttaṁ,",
  "anya-e0810n1:454_3": "tassa bhāvo ekaggatā,",
  "anya-e0810n1:454_4": "ekaṁ vā ārammaṇaṁ ajati gacchatīti ekaggaṁ,",
  "anya-e0810n1:454_5": "tassa bhāvo ekaggatā.",
  "anya-e0810n1:454_6": "Kāmacchandaṁ sametīti samatho, tho,",
  "anya-e0810n1:454_7": "samu upasame,",
  "anya-e0810n1:454_8": "“samādhi kāmacchandassa paṭipakkho”ti pārā. aṭṭha. 1.11; dha. sa. aṭṭha.",
  "anya-e0810n1:454_9": "160 hi vuttaṁ.",
  "anya-e0810n1:454_10": "Vikkhipanaṁ nānārammaṇaperaṇaṁ vikkhepo,",
  "anya-e0810n1:454_11": "so natthi etthāti avikkhepo.",
  "anya-e0810n1:454_12": "Ekārammaṇe suṭṭhu ādhānaṁ samādhi,",
  "anya-e0810n1:454_13": "saññāyami,",
  "anya-e0810n1:454_14": "nānālambaṇavikkhepavasappavattaṁ adhisaṅkhātaṁ cittabyadhaṁ sametīti vā samādhi, nerutto.",
  "anya-e0810n1:455_0": "156.",
  "anya-e0810n1:455_1": "Pajjena vīriyassa nāmāni.",
  "anya-e0810n1:455_2": "U dukkhalābhaṁ,",
  "anya-e0810n1:455_3": "uddhaṁ vā sahati khamatīti ussāho, ṇo.",
  "anya-e0810n1:455_4": "Ā bhuso kāyaṁ,",
  "anya-e0810n1:455_5": "cittañca tāpetīti ātappoātāpo (?) abhidhānappadīpikāṭīkā 1135 gāthāyaṁ passitabbaṁ,",
  "anya-e0810n1:455_6": "tapa santāpe.",
  "anya-e0810n1:455_7": "Līnaṁ cittaṁ paggaṇhāti ukkhipatīti paggaho.",
  "anya-e0810n1:455_8": "Attano nissayaṁ paramatthaṁ gaṇhāpetīti vā paggaho.",
  "anya-e0810n1:455_9": "“Pasaddo paramatthepī”ti hi ekakkharakose vuttaṁ.",
  "anya-e0810n1:455_10": "Vāyamanti yenāti vāyāmo,",
  "anya-e0810n1:455_11": "vāyama ussāhane,",
  "anya-e0810n1:455_12": "atha vā vaya gamanattho daṇḍako dhātu,",
  "anya-e0810n1:455_13": "vayati sabbakālanti vāyāmo, amo,",
  "anya-e0810n1:455_14": "vāyo viya sadā amati gacchatīti vā vāyāmo.",
  "anya-e0810n1:455_15": "Paraṁ paraṁ ṭhānaṁ akkamatīti parakkamo,",
  "anya-e0810n1:455_16": "paraṁ paccanīkabhūtaṁ kosajjaṁ akkamatīti vā parakkamo.",
  "anya-e0810n1:455_17": "Padahati yenāti padhānaṁ, yu.",
  "anya-e0810n1:455_18": "Dahassa dho,",
  "anya-e0810n1:455_19": "daha bhasmīkaraṇe papubbadhādhātunā sādhetabbaṁ maññe.",
  "anya-e0810n1:455_20": "Vīre sādhu,",
  "anya-e0810n1:455_21": "vīrānaṁ vā kammaṁ,",
  "anya-e0810n1:455_22": "vidhinā vā īrayitabbaṁ pavattetabbanti vīriyaṁ,",
  "anya-e0810n1:455_23": "īra gatiyaṁ,",
  "anya-e0810n1:455_24": "īhati eti vā yāya subhāsubhaphalanti īhā,",
  "anya-e0810n1:455_25": "īha ceṭṭhāyaṁ,",
  "anya-e0810n1:455_26": "i vā gatimhi,",
  "anya-e0810n1:455_27": "pacchime hapaccayo,",
  "anya-e0810n1:455_28": "uddhaṁ yanti yenāti uyyāmo, amo.",
  "anya-e0810n1:455_29": "Tiṭṭhati ettha subhāsubhaphalanti dhiti,ti,",
  "anya-e0810n1:455_30": "ṭhā gatinivattiyaṁ.",
  "anya-e0810n1:456_0": "157.",
  "anya-e0810n1:456_1": "Pajjena vuttapariyāyassa vīriyassa cattāri aṅgāni dasseti.",
  "anya-e0810n1:456_2": "Tacādīnaṁ tiṇṇaṁ avasissanaṁ avasesatā maṁsalohitehi avadhibhūtehi,",
  "anya-e0810n1:456_3": "maṁsalohitānaṁ pana sussanaṁ sukkhatā.",
  "anya-e0810n1:456_4": "Etāni cattāri adhiṭṭhānavasappavattāni vīriyassa aṅgāni kāraṇāni honti.",
  "anya-e0810n1:456_5": "Aṅga gamanattho daṇḍako dhātu.",
  "anya-e0810n1:456_6": "Aṅgati siddhiṁ gacchati vīriyaphalametehīti aṅgāni.",
  "anya-e0810n1:456_7": "Taca pālane, ṇo, taco.",
  "anya-e0810n1:456_8": "Naha bandhane āru.",
  "anya-e0810n1:456_9": "Nhārūtipi pāṭho.",
  "anya-e0810n1:456_10": "Tattha nantassa lopo.",
  "anya-e0810n1:456_11": "Sisa asabbappayoge, yu, dvittaṁ.",
  "anya-e0810n1:456_12": "Asati khepeti addhānanti aṭṭhi,ti,",
  "anya-e0810n1:456_13": "napuṁsake, nerutto,",
  "anya-e0810n1:456_14": "ā bhuso tiṭṭhati etenāti vā aṭṭhi, i.",
  "anya-e0810n1:456_15": "Mana ñāṇe, so,",
  "anya-e0810n1:456_16": "nassa niggahītaṁ, maṁsaṁ.",
  "anya-e0810n1:456_17": "Ruha janane, ito, lattaṁ, lohitaṁ.",
  "anya-e0810n1:457_0": "158.",
  "anya-e0810n1:457_1": "Asājhasādhanepi yassā vasena uyyāmo,",
  "anya-e0810n1:457_2": "sā adhimattehā adhikasattiyuttā īhā ussoḷhī nāma,",
  "anya-e0810n1:457_3": "u pabalaṁ dukkarakammaṁ sahati yāyāti ussoḷī,",
  "anya-e0810n1:457_4": "sahassa soḷho, nadādi,",
  "anya-e0810n1:457_5": "ussāhānaṁ ūhāti vā ussoḷī,",
  "anya-e0810n1:457_6": "yathā “padaṭṭhāna”nti, ākārasso, hassa ḷo, ūlopo, nadādi,",
  "anya-e0810n1:457_7": "vāyāmamattepi.",
  "anya-e0810n1:457_8": "Dvayaṁ satiyaṁ. Sarati,",
  "anya-e0810n1:457_9": "saranti vā tāya,",
  "anya-e0810n1:457_10": "saraṇamattameva vā esāti sati,ti,",
  "anya-e0810n1:457_11": "pamādaṁ vā sarati hiṁsatīti sati.",
  "anya-e0810n1:457_12": "Anu punappunaṁ sati anussati,",
  "anya-e0810n1:457_13": "upasaggamattameva vā viseso,",
  "anya-e0810n1:457_14": "dvepi itthiyaṁ.",
  "anya-e0810n1:458_0": "Dvayaṁ lajjāyaṁ.",
  "anya-e0810n1:458_1": "Laji pīḷe,",
  "anya-e0810n1:458_2": "kātantadhātu.",
  "anya-e0810n1:458_3": "Lajja lajjane,",
  "anya-e0810n1:458_4": "moggallānadhātu,",
  "anya-e0810n1:458_5": "lajjati pāpāti lajjā, a.",
  "anya-e0810n1:458_6": "Hirī lajjiyaṁ, i.",
  "anya-e0810n1:458_7": "Hiriyati pāpāti hirī.",
  "anya-e0810n1:458_8": "Samānā tulyatthā dve.",
  "anya-e0810n1:458_9": "Dvayaṁ ottappe.",
  "anya-e0810n1:458_10": "Ottappati bhāyati pāpatoti ottappaṁ,",
  "anya-e0810n1:458_11": "tapa bhaye avapubbo.",
  "anya-e0810n1:458_12": "Pāpato bhāyati sīlenāti pāpabhīru, puggalo,",
  "anya-e0810n1:458_13": "cittaṁ vā,",
  "anya-e0810n1:458_14": "tassa bhāvo tathā.",
  "anya-e0810n1:459_0": "159.",
  "anya-e0810n1:459_1": "Pajjaddhena upekkhāya vedanāya nāmāni.",
  "anya-e0810n1:459_2": "Majjhatte majjhattasabhāve pavattā majjhattikā.",
  "anya-e0810n1:459_3": "Dvinnaṁ vedanānaṁ samīpe pavattā ikkhā anubhavananti upekkhā,",
  "anya-e0810n1:459_4": "ikkha dassane.",
  "anya-e0810n1:459_5": "Adukkhā ca sā asukhā ceti adukkhamasukhā,",
  "anya-e0810n1:459_6": "makāro padasandhikaro.",
  "anya-e0810n1:460_0": "Dvayaṁ manasikāre.",
  "anya-e0810n1:460_1": "Bhavaṅgavasena pavattassa cittassa ābhujanato āvaṭṭāpanato cittābhogo.",
  "anya-e0810n1:460_2": "Pālanajjhohārattho cettha bhujadhātu āvaṭṭanattho āpubbattā,",
  "anya-e0810n1:460_3": "idaṁ pana vīthijavanapaṭipādake sandhāya vuttaṁ,",
  "anya-e0810n1:460_4": "cittassārammaṇe ābhujanaṁ pavattanaṁ vā cittābhogo,",
  "anya-e0810n1:460_5": "idaṁ pana ārammaṇapaṭipādakavasena vuttaṁ.",
  "anya-e0810n1:460_6": "Bhavaṅgamanato visadisaṁ manaṁ karotīti manakkāro,",
  "anya-e0810n1:460_7": "karaṇaṁ vā kāro,",
  "anya-e0810n1:460_8": "manasmiṁ kāro manakkāro.",
  "anya-e0810n1:460_9": "Ettha ca paṭhamavikappena dve paṭipādakā vuttā,",
  "anya-e0810n1:460_10": "pacchimena tu itaro.",
  "anya-e0810n1:461_0": "Dvayaṁ adhimokkhe.",
  "anya-e0810n1:461_1": "Muca mocane,",
  "anya-e0810n1:461_2": "adhimuccanaṁ “idamevā”ti sanniṭṭhānakaraṇaṁ adhimokkho.",
  "anya-e0810n1:461_3": "Nicchayanaṁ niṇṇayanaṁ nicchayo,",
  "anya-e0810n1:461_4": "caya gamanattho daṇḍako dhātu,",
  "anya-e0810n1:461_5": "cassa dvittaṁ, chattaṁ,",
  "anya-e0810n1:461_6": "ni bhusaṁ chedanaṁ vā nicchayo,",
  "anya-e0810n1:461_7": "chidi dvidhākaraṇe, issattaṁ, dassa yo,",
  "anya-e0810n1:461_8": "asarūpadvittaṁ.",
  "anya-e0810n1:462_0": "160.",
  "anya-e0810n1:462_1": "Pajjaddhaṁ dayāyaṁ.",
  "anya-e0810n1:462_2": "Daya dānagatihiṁsārakkhaṇesu.",
  "anya-e0810n1:462_3": "Dayati paradukkhaṁ,",
  "anya-e0810n1:462_4": "attasukhañca hiṁsatīti dayā, a.",
  "anya-e0810n1:462_5": "Kapi calane,",
  "anya-e0810n1:462_6": "anu punappunaṁ kampeti attādhārassa cittanti anukampā.",
  "anya-e0810n1:462_7": "Kaṁ sukhaṁ rundhatīti karuṇā,",
  "anya-e0810n1:462_8": "rudhi āvaraṇe,",
  "anya-e0810n1:462_9": "dhassa ṇo,",
  "anya-e0810n1:462_10": "atha vā karonti attānamadhīnametāyāti karuṇā, yu, ā, karuṇā,",
  "anya-e0810n1:462_11": "sā eva kāruññaṁ.",
  "anya-e0810n1:462_12": "Anuddayāti upasaggena padaṁ vaḍḍhitaṁ.",
  "anya-e0810n1:463_0": "Pajjaddhaṁ viratiyaṁ.",
  "anya-e0810n1:463_1": "Ramu uparame vipubbo,",
  "anya-e0810n1:463_2": "viramaṇaṁ veramaṇī, yu, nadādi,",
  "anya-e0810n1:463_3": "veraṁ maṇati vināsetīti vā veramaṇī.",
  "anya-e0810n1:463_4": "Viramaṇaṁ virati,ti.",
  "anya-e0810n1:463_5": "Dūrato viramaṇaṁ ārati.",
  "anya-e0810n1:464_0": "161.",
  "anya-e0810n1:464_1": "Catukkaṁ khantiyaṁ.",
  "anya-e0810n1:464_2": "Titikkhanaṁ khamanaṁ titikkhā,",
  "anya-e0810n1:464_3": "tija khantiyaṁ, kho, dvittaṁ, kattādi, ā.",
  "anya-e0810n1:464_4": "Khamanaṁ sahanaṁ khanti,ti.",
  "anya-e0810n1:464_5": "Khamate khamanaṁ, khamā ca,",
  "anya-e0810n1:464_6": "khamu sahane.",
  "anya-e0810n1:464_7": "Dvayaṁ mettiyaṁ.",
  "anya-e0810n1:464_8": "Mida snehe,",
  "anya-e0810n1:464_9": "mijjati sinehatīti mettā, ta, ā. Metti,ti.",
  "anya-e0810n1:464_10": "Atha vā mitte bhavā mettā, metti ca.",
  "anya-e0810n1:465_0": "Pajjaddhaṁ diṭṭhiyaṁ.",
  "anya-e0810n1:465_1": "Dassīyate dassanaṁ,",
  "anya-e0810n1:465_2": "disa pekkhane, yu.",
  "anya-e0810n1:465_3": "Dassanaṁ diṭṭhi.",
  "anya-e0810n1:465_4": "Labha lābhe,ti, laddhi,",
  "anya-e0810n1:465_5": "micchādiṭṭhiyameva.",
  "anya-e0810n1:465_6": "Sesā tu ubhayatra.",
  "anya-e0810n1:465_7": "Ṭhitapakkho siddhantoṭhito pakkho siddhanto,",
  "anya-e0810n1:465_8": "pubbapakkhaṁ nirasya siddhapakkhaṭṭhāpane iti bhāvo (cintāmaṇiṭīkā),",
  "anya-e0810n1:465_9": "siddho anto anenāti viggaho.",
  "anya-e0810n1:465_10": "Samantato ayanaṁ gati samayo.",
  "anya-e0810n1:466_0": "162.Dohaḷantaṁ taṇhāyaṁ.",
  "anya-e0810n1:466_1": "Tasa pipāsāyaṁ,",
  "anya-e0810n1:466_2": "yāya tasanti, sā taṇhā, ṇho.",
  "anya-e0810n1:466_3": "Iṇamhi tasiṇā.",
  "anya-e0810n1:466_4": "Eja kampane, ejā.",
  "anya-e0810n1:466_5": "Saṁsārato nissaritumappadānavasena jālasadisattā jālinī,",
  "anya-e0810n1:466_6": "upamāne inī.",
  "anya-e0810n1:466_7": "Visa pavesane,",
  "anya-e0810n1:466_8": "sabbatra visatā patthatāti visattikā,",
  "anya-e0810n1:466_9": "sakatthe ṇiko.",
  "anya-e0810n1:466_10": "Chanda icchāyaṁ,",
  "anya-e0810n1:466_11": "chandanaṁ chando,",
  "anya-e0810n1:466_12": "kattukamyatāpi.",
  "anya-e0810n1:466_13": "Tesu tesvārammaṇesu ākulībhūtattā jaṭā viyāti jaṭā.",
  "anya-e0810n1:466_14": "Kamu icchāyaṁ,ti, nikanti.",
  "anya-e0810n1:466_15": "Isu icchāyaṁ, a, issa ā, āsā.",
  "anya-e0810n1:466_16": "Sivu tantasantāne,",
  "anya-e0810n1:466_17": "bhavādīhi bhavādayo sibbatīti sibbinī, a, inī.",
  "anya-e0810n1:466_18": "Satte bhavaṁ netīti bhavanetti,ti.",
  "anya-e0810n1:467_0": "163.Jhecintāyaṁ,",
  "anya-e0810n1:467_1": "ārammaṇābhimukhaṁ jhāyatīti abhijjhā, ā.",
  "anya-e0810n1:467_2": "Vana sambhattiyaṁ,",
  "anya-e0810n1:467_3": "vanati yena so vanatho, tho.",
  "anya-e0810n1:467_4": "Vā gatiyaṁ,",
  "anya-e0810n1:467_5": "vāti ārammaṇanti vānaṁ, yu.",
  "anya-e0810n1:467_6": "Lubha icchāyaṁ,",
  "anya-e0810n1:467_7": "lubbhanaṁ lobho, ṇo.",
  "anya-e0810n1:467_8": "Ranja rāge, rajjanaṁ,",
  "anya-e0810n1:467_9": "rajjanti vā yena so rāgo, ṇo.",
  "anya-e0810n1:467_10": "Laya gatiyaṁ,",
  "anya-e0810n1:467_11": "ā punappunaṁ layatyārammaṇesūti ālayo,",
  "anya-e0810n1:467_12": "punappunaṁ layati saṁsilesati yenāti vā ālayo.",
  "anya-e0810n1:467_13": "“Layo vināse saṁsilese,",
  "anya-e0810n1:467_14": "sāmye toriyattikassa ce”ti nānatthasaṅgahe.",
  "anya-e0810n1:467_15": "Piha icchāyaṁ, curādi, a,",
  "anya-e0810n1:467_16": "pihayati yāyāti pihā.",
  "anya-e0810n1:467_17": "Cittassa nānārammaṇesu vibbhamakaraṇato manaso ratho iva manoratho,",
  "anya-e0810n1:467_18": "mano eva ratho viyāti vā manoratho.",
  "anya-e0810n1:467_19": "Isu icchāyaṁ, a,",
  "anya-e0810n1:467_20": "sassa cchādeso.",
  "anya-e0810n1:467_21": "Lasa kantiyaṁ,",
  "anya-e0810n1:467_22": "abhimukhaṁ katvā lasati yenāti abhilāso, ṇo.",
  "anya-e0810n1:467_23": "Kamu icchāyaṁ, ṇo, kāmo.",
  "anya-e0810n1:467_24": "Duha papūraṇe,",
  "anya-e0810n1:467_25": "duhanaṁ doho,",
  "anya-e0810n1:467_26": "taṁ lātīti dohaḷo,",
  "anya-e0810n1:467_27": "duṭṭhaṁ hadayametenāti vā dohaḷo,",
  "anya-e0810n1:467_28": "hadayassa haḷo,",
  "anya-e0810n1:467_29": "hala kampane dvisaddūpapado,",
  "anya-e0810n1:467_30": "dvīhi halati kampatīti vā dohaḷo, a,",
  "anya-e0810n1:467_31": "dvissa do, lassa ḷo.",
  "anya-e0810n1:467_32": "Dve hadayā assa paramatthassāti vā dohaḷo. A,",
  "anya-e0810n1:467_33": "dvissa do,",
  "anya-e0810n1:467_34": "hadayassa haḷo,",
  "anya-e0810n1:467_35": "dassa ḷo vā, yalopo,",
  "anya-e0810n1:467_36": "icchāvisesattepi dohaḷassa sāmaññavatticchāya niddeso.",
  "anya-e0810n1:468_0": "Ataṇhāsabhāvampi ruciṁ ālambaṇicchāsabhāvasāmaññena idheva vattumāha “ākaṅkhātu”iccādi.",
  "anya-e0810n1:468_1": "Kaṅkha icchāyaṁ, a.",
  "anya-e0810n1:468_2": "Ruca rocane,",
  "anya-e0810n1:468_3": "rocanaṁ kattukāmatā, i,",
  "anya-e0810n1:468_4": "ruca dittiyaṁ vā, ruci.",
  "anya-e0810n1:468_5": "Kattukāmateva.",
  "anya-e0810n1:468_6": "Sā ruci adhikā lālasā nāma,",
  "anya-e0810n1:468_7": "lasa kantiyaṁ,",
  "anya-e0810n1:468_8": "punappunaṁ,",
  "anya-e0810n1:468_9": "atisayaṁ vā lasatīti lālasā, dvittaṁ, assā.",
  "anya-e0810n1:468_10": "“Yācanāyaṁ mahicchāyaṁ taṇhātireke yācanāyaṁ (cintāmaṇiṭīkā 7.28),",
  "anya-e0810n1:468_11": "ussukke lālasā dvisū”ti ruddo.",
  "anya-e0810n1:469_0": "164.",
  "anya-e0810n1:469_1": "Tikaṁ virodhe.",
  "anya-e0810n1:469_2": "Pāyena vīresu bhavaṁ veraṁ,",
  "anya-e0810n1:469_3": "paṭighapāpesupi.",
  "anya-e0810n1:469_4": "Rudha paṭighāte,",
  "anya-e0810n1:469_5": "virujjhanaṁ virodho.",
  "anya-e0810n1:469_6": "Disa appītiyaṁ,",
  "anya-e0810n1:469_7": "viddesanaṁ viddeso.",
  "anya-e0810n1:470_0": "Rosantaṁ kodhe.",
  "anya-e0810n1:470_1": "Dusa appītiyaṁ,",
  "anya-e0810n1:470_2": "dussanaṁ doso.",
  "anya-e0810n1:470_3": "Ārammaṇe paṭihaññatīti paṭighaṁ,",
  "anya-e0810n1:470_4": "hana hiṁsāyaṁ,",
  "anya-e0810n1:470_5": "paṭighasaddoyaṁ pulliṅge vā bhavati.",
  "anya-e0810n1:470_6": "Kudha kope,",
  "anya-e0810n1:470_7": "kujjhanaṁ kodho.",
  "anya-e0810n1:470_8": "Āgantvā haññatīti āghāto.",
  "anya-e0810n1:470_9": "Kupa kope,",
  "anya-e0810n1:470_10": "kuppatīti kopo,",
  "anya-e0810n1:470_11": "kopayati vā cittanti kopo.",
  "anya-e0810n1:470_12": "Rusa rosane,",
  "anya-e0810n1:470_13": "rusanaṁ dussanaṁ roso.",
  "anya-e0810n1:471_0": "Dvayaṁ parānatthacintane.",
  "anya-e0810n1:471_1": "Byāpajjati vinassati cittametenāti byāpādo,",
  "anya-e0810n1:471_2": "paṭighepi.",
  "anya-e0810n1:471_3": "Pada gatimhi.",
  "anya-e0810n1:471_4": "Parasampattīsu nābhiramatīti anabhirati,",
  "anya-e0810n1:471_5": "ramu ramaṇe,ti.",
  "anya-e0810n1:472_0": "165.",
  "anya-e0810n1:472_1": "Dvayaṁ upanāhe.",
  "anya-e0810n1:472_2": "Naha bandhane,",
  "anya-e0810n1:472_3": "punappunaṁ,",
  "anya-e0810n1:472_4": "upagantvā vā nayhati cittanti upanāho.",
  "anya-e0810n1:472_5": "Bajjhati veramanenāti baddhaveraṁ.",
  "anya-e0810n1:472_6": "Dvayaṁ soke.",
  "anya-e0810n1:472_7": "Suca soke, ṇo,",
  "anya-e0810n1:472_8": "sucanaṁ soko.",
  "anya-e0810n1:472_9": "Sucate socanaṁ.",
  "anya-e0810n1:473_0": "Tikaṁ rudite.",
  "anya-e0810n1:473_1": "Rudi assuvimocane,",
  "anya-e0810n1:473_2": "sabbatra bhāve to.",
  "anya-e0810n1:473_3": "Kadi avhāne,",
  "anya-e0810n1:473_4": "rodane ca,",
  "anya-e0810n1:473_5": "tapaccayassa aṇṇādese ruṇṇaṁ.",
  "anya-e0810n1:473_6": "Dvayaṁ paridevane.",
  "anya-e0810n1:473_7": "Devanaṁ sokena vilāpo,",
  "anya-e0810n1:473_8": "punappunaṁ,",
  "anya-e0810n1:473_9": "samantato vā devo paridevo,",
  "anya-e0810n1:473_10": "pariddavo ca.",
  "anya-e0810n1:474_0": "166.",
  "anya-e0810n1:474_1": "Tikaṁ bhaye cittutrāsasaṅkhāte.",
  "anya-e0810n1:474_2": "Sabbatra bhāvasādhanaṁ.",
  "anya-e0810n1:474_3": "Bhī bhaye,",
  "anya-e0810n1:474_4": "bhāyanaṁ bhīti,ti. Bhayaṁ, ṇo.",
  "anya-e0810n1:474_5": "Tasa ubbeje,",
  "anya-e0810n1:474_6": "uttasate uttāso, ṇo.",
  "anya-e0810n1:474_7": "Dvayaṁ mahati bhaye.",
  "anya-e0810n1:474_8": "Bhīruno idaṁ bheravaṁ, ṇo.",
  "anya-e0810n1:474_9": "Mahantañca taṁ bhayajanakattā bhayañcāti mahabbhayaṁ.",
  "anya-e0810n1:474_10": "Mahābhayantipi pāṭho.",
  "anya-e0810n1:475_0": "167.",
  "anya-e0810n1:475_1": "Pajjaṁ bhāyitabbasāmaññe.",
  "anya-e0810n1:475_2": "Bheravasaddoyaṁ sāmaññavācakopi atthīti idha niddeso.",
  "anya-e0810n1:475_3": "Bhāyati yasmāti bhiṁsanaṁ, so, yu,",
  "anya-e0810n1:475_4": "bindāgamo.",
  "anya-e0810n1:475_5": "Bhāyati yasmāti bhīmaṁ, mo.",
  "anya-e0810n1:475_6": "Dara vidāraṇe,",
  "anya-e0810n1:475_7": "darīyatīti dāruṇaṁ, uṇo.",
  "anya-e0810n1:475_8": "Bhāyati yasmāti bhayānakaṁ, ṇvu,",
  "anya-e0810n1:475_9": "anakādeso.",
  "anya-e0810n1:475_10": "Ghura bhīme,",
  "anya-e0810n1:475_11": "ghurati bhiṁsatīti ghoraṁ, ṇo.",
  "anya-e0810n1:475_12": "Paṭivattati bhayaṁ cittutrāso yasmāti paṭibhayaṁ.",
  "anya-e0810n1:475_13": "Bhāyati yasmāti bhesmaṁ,",
  "anya-e0810n1:475_14": "smapaccayo.",
  "anya-e0810n1:475_15": "Bhayaṁ karotīti bhayaṅkaraṁ,",
  "anya-e0810n1:475_16": "aluttasamāsoyaṁ.",
  "anya-e0810n1:475_17": "Ime nava bheravādayo bhayabheravādihetumhi dabbe visesanabhāvena vattante,",
  "anya-e0810n1:475_18": "tadā tīsu liṅgesu,",
  "anya-e0810n1:475_19": "sāmaññena tu napuṁsake.",
  "anya-e0810n1:476_0": "168.",
  "anya-e0810n1:476_1": "Dvayaṁ parābhyudayāsahane.",
  "anya-e0810n1:476_2": "Issa issatthe,",
  "anya-e0810n1:476_3": "issa issāyanti vā dhātvattho,",
  "anya-e0810n1:476_4": "issati santesupi guṇesu vacasā,",
  "anya-e0810n1:476_5": "manasā vā dosāropanaṁ karotīti issā, a.",
  "anya-e0810n1:476_6": "Ussuyausūya (?) dosāvikaraṇe.",
  "anya-e0810n1:476_7": "Tikaṁ macchere.",
  "anya-e0810n1:476_8": "Masu āmasane,",
  "anya-e0810n1:476_9": "ccheraccharapaccayā,",
  "anya-e0810n1:476_10": "maccharameva macchariyaṁ,",
  "anya-e0810n1:476_11": "sakatthe iyo,",
  "anya-e0810n1:476_12": "atha vā masuiccetassa pāṭipadikassa sussa ṇamhi ccheraccharā,",
  "anya-e0810n1:476_13": "masu maccheretipi dhātu.",
  "anya-e0810n1:477_0": "Tikaṁ aññāṇe.",
  "anya-e0810n1:477_1": "Mūha vecitte,",
  "anya-e0810n1:477_2": "muyhanti tena sampayuttadhammā,",
  "anya-e0810n1:477_3": "sayaṁ vā muyhati,",
  "anya-e0810n1:477_4": "muyhanamattameva vā tanti moho.",
  "anya-e0810n1:477_5": "Vida ñāṇe,",
  "anya-e0810n1:477_6": "na vidatīti avijjā.",
  "anya-e0810n1:477_7": "Na vijānātīti aññāṇaṁ.",
  "anya-e0810n1:477_8": "Tikaṁ māne.",
  "anya-e0810n1:477_9": "Bhūtenābhūtena vā parato ukkaṁsakappanena cetaso unnati māno,",
  "anya-e0810n1:477_10": "yathā “sūro atthavāha’masmi sīlavā buddhisampanno”ti avehi bhalavā asmi,",
  "anya-e0810n1:477_11": "sīlavā buddhisaṁyuto (cintāmaṇiṭīkā 7.22).",
  "anya-e0810n1:477_12": "Māna pūjāyaṁ, curādi, a.",
  "anya-e0810n1:477_13": "Dhāraṇattho dhādhātu,",
  "anya-e0810n1:477_14": "karotyatthe vipubbo,",
  "anya-e0810n1:477_15": "seyyādibhāve attānaṁ vidadhāti yāya sā vidhā, tīsu.",
  "anya-e0810n1:477_16": "Uddhaṁ namati yāya sā unnati,",
  "anya-e0810n1:477_17": "itthiyanti.",
  "anya-e0810n1:478_0": "169.",
  "anya-e0810n1:478_1": "Dvayaṁ uddhacce.",
  "anya-e0810n1:478_2": "Hana gatiyaṁ,",
  "anya-e0810n1:478_3": "uddhaṁ uddhaṁ hanati gacchatīti uddhato, to,",
  "anya-e0810n1:478_4": "hanassa dho,",
  "anya-e0810n1:478_5": "asarūpadvittaṁ, cittaṁ,",
  "anya-e0810n1:478_6": "uddhatassa bhāvo uddhaccaṁ.",
  "anya-e0810n1:478_7": "Dhāva gatiyaṁ,",
  "anya-e0810n1:478_8": "uddhaṁ dhāvati cittametenāti uddhavaṁ, a, rasso.",
  "anya-e0810n1:479_0": "Tāpādipañcakaṁ kukkucce. Tapa,",
  "anya-e0810n1:479_1": "dhupa santāpe,",
  "anya-e0810n1:479_2": "tapati cittametenāti tāpo, ṇo.",
  "anya-e0810n1:479_3": "Kucchitaṁ karotīti kukkutaṁ, cittaṁ,",
  "anya-e0810n1:479_4": "taṁsamaṅgī vā,",
  "anya-e0810n1:479_5": "tassa bhāvo kukkuccaṁ.",
  "anya-e0810n1:479_6": "Pacchā tapati etenāti pacchātāpo.",
  "anya-e0810n1:479_7": "Anu pacchā tapati yena so anutāpo.",
  "anya-e0810n1:479_8": "Sara gatiyaṁ,",
  "anya-e0810n1:479_9": "virūpena pati punappunaṁ sarati cittametenāti vippaṭisāro, tassa ṭo.",
  "anya-e0810n1:480_0": "170.",
  "anya-e0810n1:480_1": "Pajjaṁ vicikicchāyaṁ.",
  "anya-e0810n1:480_2": "Likha lekhane,",
  "anya-e0810n1:480_3": "manaṁ vilekhati dvidhākaraṇavasenāti manovilekho.",
  "anya-e0810n1:480_4": "Diha upacaye.",
  "anya-e0810n1:480_5": "Idha pana saṁpubbattā saṁsaye,",
  "anya-e0810n1:480_6": "karaṇe ṇo. Sī saye,",
  "anya-e0810n1:480_7": "idha saṁpubbattā kaṅkhāyaṁ,",
  "anya-e0810n1:480_8": "sabbatrevaṁ.",
  "anya-e0810n1:480_9": "“Kathamida”miti kathayati yāya sā kathaṁkathā.",
  "anya-e0810n1:480_10": "Kita rogāpanayane,",
  "anya-e0810n1:480_11": "chapaccayo, dvittādi,",
  "anya-e0810n1:480_12": "vigatā cikicchā ñāṇappaṭikāro etāyāti vicikicchā.",
  "anya-e0810n1:480_13": "Ila gatikampanesu,",
  "anya-e0810n1:480_14": "dvidhā ilati cittametenāti dveḷhakaṁ,",
  "anya-e0810n1:480_15": "hapaccayo,",
  "anya-e0810n1:480_16": "sakatthe ko ca.",
  "anya-e0810n1:480_17": "Kaṅkha vicikicchāyaṁ, a, itthiyaṁ.",
  "anya-e0810n1:480_18": "Saṅka saṅkāyaṁ.",
  "anya-e0810n1:480_19": "Vividhenākārena maññati yasmā,",
  "anya-e0810n1:480_20": "sā vimati.",
  "anya-e0810n1:480_21": "Mana ñāṇe,",
  "anya-e0810n1:480_22": "itthiyanti.",
  "anya-e0810n1:481_0": "171.",
  "anya-e0810n1:481_1": "Tikaṁ nīcapakatidosasambhūtarūpissariyādinimittike made,",
  "anya-e0810n1:481_2": "yasmiṁ sati uttaradānasādarolokanādivimukho puriso jāyate.",
  "anya-e0810n1:481_3": "Madopyatra “katthūrīgabbaretesu,",
  "anya-e0810n1:481_4": "madohassebhadānesū”ti kattari gabbharetesu,",
  "anya-e0810n1:481_5": "mado purisamānesūti (nissaya)rabhaso.",
  "anya-e0810n1:481_6": "Gabba māne, curādi, a,",
  "anya-e0810n1:481_7": "atha vā gara secane, bo.",
  "anya-e0810n1:481_8": "Māna pūjāyaṁ,",
  "anya-e0810n1:481_9": "visesato mānetīti abhimāno.",
  "anya-e0810n1:481_10": "Ahaṁkāre ahaṁsaddo nipāto,",
  "anya-e0810n1:481_11": "amhasaddopyatra,",
  "anya-e0810n1:481_12": "“aha”miti attānaṁ karoti yenāti ahaṁkāro.",
  "anya-e0810n1:481_13": "Dvayaṁ cintāyaṁ.",
  "anya-e0810n1:481_14": "Cinta cintāyaṁ, a.",
  "anya-e0810n1:481_15": "Jhe cintāyaṁ,",
  "anya-e0810n1:481_16": "jhāyate jhānaṁ,",
  "anya-e0810n1:481_17": "dvīsupi bhāvasādhanaṁ, a.",
  "anya-e0810n1:481_18": "Vitakkacintānaṁ ko bhedo?",
  "anya-e0810n1:481_19": "Vitakko tāva vācāya pubbabhāgappavatto,",
  "anya-e0810n1:481_20": "“pubbeva kho, gahapati,",
  "anya-e0810n1:481_21": "vitakketvā vicāretvā pacchā vācaṁ bhindatī”ti saṁ. ni.",
  "anya-e0810n1:481_22": "4.348 hi vuttaṁ.",
  "anya-e0810n1:481_23": "Itarā pana tassā apubbabhāgappavattāpīti ayametāsaṁ viseso.",
  "anya-e0810n1:481_24": "Atha vā vitakko pakiṇṇakapariyāpanno eko cetasikadhammo,",
  "anya-e0810n1:481_25": "itarā pana sabbasādhāraṇapariyāpanno manasikāranāmako eko cetasikadhammoti ayametāsaṁ viseso.",
  "anya-e0810n1:482_0": "Dvayaṁ nicchaye.",
  "anya-e0810n1:482_1": "Naya gamanattho daṇḍako dhātu,",
  "anya-e0810n1:482_2": "ārammaṇaṁ nicchinanto nayatīti niṇṇayo,",
  "anya-e0810n1:482_3": "nassa ṇattaṁ.",
  "anya-e0810n1:482_4": "Atha adhimokkhaniṇṇayānaṁ ko bhedo?",
  "anya-e0810n1:482_5": "Adhimokkho ārammaṇaṁ ajjhogāhetvā tiṭṭhati,",
  "anya-e0810n1:482_6": "niṇṇayo vinicchayamattamevāti ayametesaṁ viseso.",
  "anya-e0810n1:482_7": "Atha vā adhimokkho pasādepi sambhavati,",
  "anya-e0810n1:482_8": "itaro pana na tathāti ayaṁpyetesaṁ bhedo.",
  "anya-e0810n1:482_9": "Tatra nicchayasaddo idhāpi pavattatīti dvīsupi vutto.",
  "anya-e0810n1:483_0": "Pādena abhyupagamassa nāmāni.",
  "anya-e0810n1:483_1": "Patipubbo jānāti abhyupagame,",
  "anya-e0810n1:483_2": "itthiyaṁ a, paṭiññā.",
  "anya-e0810n1:483_3": "Tathā suṇoti ca, a,",
  "anya-e0810n1:483_4": "paṭissavo,",
  "anya-e0810n1:483_5": "dvīsupi bhāvasādhanaṁ.",
  "anya-e0810n1:483_6": "Saṁvidā’gū,",
  "anya-e0810n1:483_7": "paṭiññānaṁ, niyamo, assavo, saṁsavo, aṅgīkāro,",
  "anya-e0810n1:483_8": "abhyupagamo,",
  "anya-e0810n1:483_9": "samādhiiccādīnipi abhyupagamassa nāmāni amara 5.5.",
  "anya-e0810n1:484_0": "172.",
  "anya-e0810n1:484_1": "Chahi padehi anādarassa nāmāni.",
  "anya-e0810n1:484_2": "Māna pūjāyaṁ, curādi,",
  "anya-e0810n1:484_3": "mana ñāṇe vā,",
  "anya-e0810n1:484_4": "heṭṭhā katvā jānanaṁ avamānaṁ, bhāve yu.",
  "anya-e0810n1:484_5": "Yo yenānādarito,",
  "anya-e0810n1:484_6": "sa tato avassameva kāyavacīmanānaṁ aññatarenāvadhīyateti anādarepi byavadhānābhicārato tirasaddo antaradhāne",
  "anya-e0810n1:484_7": "vattamāno sambajjhateti tirodhānakaraṇaṁ tirakkāro.",
  "anya-e0810n1:484_8": "Pari parāpubbo bhūdhātu avaññāṇe,",
  "anya-e0810n1:484_9": "avapubbo jānāti ca,",
  "anya-e0810n1:484_10": "sabbatra bhāve ṇo, a ca.",
  "anya-e0810n1:484_11": "Dara ādare,",
  "anya-e0810n1:484_12": "ādaro sakkāro,",
  "anya-e0810n1:484_13": "tabbiparīto anādaro.",
  "anya-e0810n1:484_14": "Parābhavanaṁ parābhavo.",
  "anya-e0810n1:484_15": "Avajānanaṁ avaññā.",
  "anya-e0810n1:485_0": "Dvayaṁ ummāde.",
  "anya-e0810n1:485_1": "Cittassa vibbhamo bhanti ummādo.",
  "anya-e0810n1:485_2": "Mada ummāde, uggatehi,",
  "anya-e0810n1:485_3": "ummaggasaṇṭhitehi vā dosehi madanaṁ ummādo.",
  "anya-e0810n1:486_0": "173.Snehantaṁ snehe.",
  "anya-e0810n1:486_1": "Piyassa bhāvo pemaṁ, imo,",
  "anya-e0810n1:486_2": "piyassa pattaṁ,",
  "anya-e0810n1:486_3": "pīnayatīti vāpī,",
  "anya-e0810n1:486_4": "pino bhāvo pemaṁ, imo. Siniha,",
  "anya-e0810n1:486_5": "sniha pītiyaṁ, bhāve ṇo.",
  "anya-e0810n1:486_6": "Dvayaṁ mucchāyaṁ.",
  "anya-e0810n1:486_7": "Pīḷa vibādhāyaṁ,",
  "anya-e0810n1:486_8": "cittassa pīḷā cittapīḷā,",
  "anya-e0810n1:486_9": "vigatā nīlādisañjānanalakkhaṇā saññā etasmāti visaññī,",
  "anya-e0810n1:486_10": "tassa bhāvo visaññitā.",
  "anya-e0810n1:487_0": "Dvayaṁ pamāde.",
  "anya-e0810n1:487_1": "Yena sakko samāno sayaṁ kattabbaṁ na karoti,",
  "anya-e0810n1:487_2": "so pamādo,",
  "anya-e0810n1:487_3": "mada pamāde papubbo,",
  "anya-e0810n1:487_4": "pamajjanaṁ pamādo, ṇo.",
  "anya-e0810n1:487_5": "Saja visajjanāliṅgananimmānesu.",
  "anya-e0810n1:487_6": "Satiyā visajjanaṁ sativosaggo, issa o.",
  "anya-e0810n1:487_7": "Apubbavatthuparikkhātisaye kotūhalādidvayaṁ.",
  "anya-e0810n1:487_8": "Tuja hiṁsāyaṁ,",
  "anya-e0810n1:487_9": "kuṁ pāpaṁ tojatīti kotūhalaṁ, alo,",
  "anya-e0810n1:487_10": "vaṇṇavikāro ca.",
  "anya-e0810n1:487_11": "Tula nikkase,",
  "anya-e0810n1:487_12": "kuṁ pāpaṁ tulayatīti kutūhalaṁ, a,",
  "anya-e0810n1:487_13": "hakāravaṇṇāgamo. Kotukaṁ,",
  "anya-e0810n1:487_14": "kutukañca etesaṁ pariyāyāni.",
  "anya-e0810n1:488_0": "174.Vilāsādayo kriyā ceṭṭhā,",
  "anya-e0810n1:488_1": "kiṁvisiṭṭhā?",
  "anya-e0810n1:488_2": "Sā kriyā nārisiṅgārabhāvajā itthīnaṁ ratibhāvajā,",
  "anya-e0810n1:488_3": "yā hāvasaddenoccante.",
  "anya-e0810n1:488_4": "Huyante rāgino atrāti hāvo,",
  "anya-e0810n1:488_5": "hu havane, ṇo.",
  "anya-e0810n1:488_6": "Ādinā vicchittipabhutīnaṁ gahaṇaṁ,",
  "anya-e0810n1:488_7": "tathā hi vuttaṁ nāṭakaratanakose –",
  "anya-e0810n1:489_0": "“Līlā vilāso vicchitti, vibbhamo kilakiñcitaṁ;",
  "anya-e0810n1:490_0": "Moṭṭāyitaṁ kuṭṭamitaṁ, vibboko lalitaṁ tathā.",
  "anya-e0810n1:491_0": "Vikatañceti viññeyyā, dasa thīnaṁ thīnaṁ ceṭṭhā (ka.) sabhāvajā;",
  "anya-e0810n1:492_0": "Hāvo ca helā vikkhepa-sammūḷhamadakapaṇya”nti.",
  "anya-e0810n1:493_0": "Tatra piyasamīpagamane yo ṭhānāsanagamanavilokitesu vikāro,",
  "anya-e0810n1:493_1": "akasmā ca kodhamihitacamakkāramukhavikūṇanaṁ,",
  "anya-e0810n1:493_2": "so vilāso,",
  "anya-e0810n1:493_3": "vipubbā lasadhātumhā ṇo.",
  "anya-e0810n1:493_4": "Sukumāravidhānena bhamukanettādikriyāsacivakaracaraṇaṅgavinyāso lalitaṁ,",
  "anya-e0810n1:493_5": "lala vilāse, to.",
  "anya-e0810n1:493_6": "Aladdhapiyasamāgamena kucittavinodanatthaṁ piyassa yā vesagatidiṭṭhihasitabhaṇitehānukati karīyate, sā līlā,",
  "anya-e0810n1:493_7": "lala vilāse,",
  "anya-e0810n1:493_8": "lala upasevāyanti vā dhātvattho, a.",
  "anya-e0810n1:493_9": "Surate pavaḍḍhecchā heḷā, helā vā,",
  "anya-e0810n1:493_10": "hila hāvakaraṇe, a.",
  "anya-e0810n1:493_11": "Madarāgahassajanito vipariyāso vibbhamo.",
  "anya-e0810n1:493_12": "Ābharaṇavilepanādīnaṁ kutoci piyāparādhato issāyānādarena cattānaṁ sakhīnaṁ payatanena vāraṇaṁ vicchitti,",
  "anya-e0810n1:493_13": "chidi dvedhākaraṇe,ti.",
  "anya-e0810n1:493_14": "Piyena dattaṁ pītinibandhanaṁ svappamapi bhūsanaṁ vicchittītyaññe.",
  "anya-e0810n1:493_15": "Kilakiñcitādayo nāṭakasatthānusārato byākhyāsudhāṭīkāṭīppaṇe ñeyyā.",
  "anya-e0810n1:494_0": "175.",
  "anya-e0810n1:494_1": "Tikaṁ hasite.",
  "anya-e0810n1:494_2": "Hasa hasane,",
  "anya-e0810n1:494_3": "sabbatra bhāvasādhanaṁ.",
  "anya-e0810n1:494_4": "So hāso mando samāno mihitaṁ,",
  "anya-e0810n1:494_5": "sitañcuccate.",
  "anya-e0810n1:494_6": "Miha īsaṁhasane.",
  "anya-e0810n1:494_7": "Mandassitaṁ mhitantipi pāṭho,",
  "anya-e0810n1:494_8": "mhi īsaṁhasanetipi dhātu, mhissa,",
  "anya-e0810n1:494_9": "mihissa vā syādeso, sitaṁ.",
  "anya-e0810n1:494_10": "Sabbatra bhāve to.",
  "anya-e0810n1:495_0": "Īsaṁphullitadantehi, kaṭākkhehi soṭṭhavehi ca;",
  "anya-e0810n1:496_0": "Alakkhitadvijadvāraṁ, sitamicchanti sūrayo cintāmaṇiṭīkā 7.34.",
  "anya-e0810n1:497_0": "Dvayaṁ mahāhasite.",
  "anya-e0810n1:497_1": "Aṭa gatiyaṁ,",
  "anya-e0810n1:497_2": "dūragāmihāso aṭahāso,",
  "anya-e0810n1:497_3": "atikkanto vā hāso aṭahāso, tassa ṭo,",
  "anya-e0810n1:497_4": "ikārassattañca.",
  "anya-e0810n1:497_5": "Sitātihasitānaṁ antarāḷikaṁ vihasitaṁ.",
  "anya-e0810n1:498_0": "Ākuñcitakapola’kkhaṁ, sassanaṁ nissanaṁ tathā;",
  "anya-e0810n1:499_0": "Patthāvotthaṁ sānurāgaṁ, āhu vihasitaṁ budhā cintāmaṇiṭīkā 7.35.",
  "anya-e0810n1:500_0": "Dvayaṁ lomuggame.",
  "anya-e0810n1:500_1": "Romānaṁ añcanaṁ romañco,",
  "anya-e0810n1:500_2": "añca gamane, ṇo.",
  "anya-e0810n1:500_3": "Lomānaṁ haṁsanaṁ uddhaggabhāvo lomahaṁsano.",
  "anya-e0810n1:501_0": "176.Parihāsādichakkaṁ vallabhādīnaṁ parihāse.",
  "anya-e0810n1:501_1": "Parihasantyatrāti parihāso, ṇo,",
  "anya-e0810n1:501_2": "paribhavitukāmena hāsoti vā parihāso.",
  "anya-e0810n1:501_3": "Du parihāse,",
  "anya-e0810n1:501_4": "du anādareti vā dhātu, a,",
  "anya-e0810n1:501_5": "dava dāheti vā dhātu.",
  "anya-e0810n1:501_6": "Khiḍa kīḷāyaṁ, khiḍḍā,",
  "anya-e0810n1:501_7": "khiddātipi pāṭho,",
  "anya-e0810n1:501_8": "atha vā khaṁ tucchaṁ iḍḍā vācā,",
  "anya-e0810n1:501_9": "sā etthāti khiḍḍā.",
  "anya-e0810n1:501_10": "Kīḷa pītiyakīḷanesu,",
  "anya-e0810n1:501_11": "kīḷa vihāreti vā,",
  "anya-e0810n1:501_12": "kīḷanaṁ keḷi kīḷā ca kīḷitañca.",
  "anya-e0810n1:501_13": "Parihāsādichakkesupi adhikaraṇasādhanampi ācariyā vadanti.",
  "anya-e0810n1:502_0": "Tikaṁ niddāyaṁ.",
  "anya-e0810n1:502_1": "Nipubbo dā supane, a.",
  "anya-e0810n1:502_2": "Supa saye, ino, supinaṁ. A, soppaṁ.",
  "anya-e0810n1:502_3": "Accantaparissamādikāraṇā sabbaṅganimīlanaṁ middhaṁ.",
  "anya-e0810n1:502_4": "Mucchāpāyaṁ middhaṁ.",
  "anya-e0810n1:502_5": "Mida kāriyakkhamane, to.",
  "anya-e0810n1:502_6": "Medhayati vā middhaṁ,",
  "anya-e0810n1:502_7": "akammaññabhāvena vihiṁ satītyattho,",
  "anya-e0810n1:502_8": "kampanattho caladhātu mucchāpāye papubbo.",
  "anya-e0810n1:502_9": "Akkhidalānaṁ pacalabhāvena ayati pavattatīti pacalāyikā, ṇvu, assittaṁ.",
  "anya-e0810n1:503_0": "177-",
  "anya-e0810n1:503_1": "178.Ketavantaṁ kūṭe.",
  "anya-e0810n1:503_2": "Karaṇaṁ kati,",
  "anya-e0810n1:503_3": "ninditā kati nikati.",
  "anya-e0810n1:503_4": "Aṭa gamane,",
  "anya-e0810n1:503_5": "kucchitenākārena aṭatīti kūṭaṁ.",
  "anya-e0810n1:503_6": "Kuṭa chedaneti vā dhātu saddanītidhātumālāyaṁ pana “kūṭa appasāde”ti dhātunā sādhitaṁ.",
  "anya-e0810n1:503_7": "Rabhi byāje,",
  "anya-e0810n1:503_8": "byājo nāma ketavaṁ.",
  "anya-e0810n1:503_9": "Saṭha ketave, saṭhaṁ,",
  "anya-e0810n1:503_10": "saṭhayati na sammā bhāsati yenāti vā saṭhaṁ.",
  "anya-e0810n1:503_11": "Kitavassa dhammo ketavaṁ,",
  "anya-e0810n1:503_12": "kitavo nāma jūtakāro, coro vā,",
  "anya-e0810n1:503_13": "kita nivāse, avo. Kapaṭo, byājo, upadhi,",
  "anya-e0810n1:503_14": "kusati iccādīnipi ketavassa nāmāni.",
  "anya-e0810n1:504_0": "Sattakaṁ sabhāve.",
  "anya-e0810n1:504_1": "Bhavanaṁ bhāvo,",
  "anya-e0810n1:504_2": "sassa attano,",
  "anya-e0810n1:504_3": "santo vā saṁvijjamāno bhāvo sabhāvo.",
  "anya-e0810n1:504_4": "Saja visajjanāliṅgananimmānesu,",
  "anya-e0810n1:504_5": "natthi visajjanametassāti nissaggo.",
  "anya-e0810n1:504_6": "Rūpa pakāsane,",
  "anya-e0810n1:504_7": "saṁvijjamānaṁ rūpaṁ sarūpaṁ.",
  "anya-e0810n1:504_8": "Karaṇaṁ bhavanaṁ kati,",
  "anya-e0810n1:504_9": "paṭhamaṁ kati pakati.",
  "anya-e0810n1:504_10": "Yathā paṭhamakāle sambhūtā,",
  "anya-e0810n1:504_11": "tatheva sabbadāpītyattho.",
  "anya-e0810n1:504_12": "Sīla samādhimhi,",
  "anya-e0810n1:504_13": "samādhi niyamo.",
  "anya-e0810n1:504_14": "Lakkha dassanaṅkesu,",
  "anya-e0810n1:504_15": "tatheva lakkhitabbanti lakkhaṇaṁ, yu.",
  "anya-e0810n1:504_16": "Tatheva bhavatīti bhāvo.",
  "anya-e0810n1:505_0": "Dvayaṁ ussave. Usa dāhe.",
  "anya-e0810n1:505_1": "Kaṁ usavanti uggirayantyatrāti ussavo,",
  "anya-e0810n1:505_2": "nānāsamiddhīhi savanti etthāti vā ussavo.",
  "anya-e0810n1:505_3": "Chi chedane,",
  "anya-e0810n1:505_4": "chindati sokametthāti chaṇo. Yu.",
  "anya-e0810n1:505_5": "Issa lopo. Sokaṁ,",
  "anya-e0810n1:505_6": "pāpañca chindantā aṇanti saddāyanti etthāti vā chaṇo.",
  "anya-e0810n1:505_7": "Chi chedane.",
  "anya-e0810n1:505_8": "Aṇa saddattho daṇḍako dhātu.",
  "anya-e0810n1:506_0": "179.",
  "anya-e0810n1:506_1": "Yathā sasnehaṁ pakatitilatelādisnehasahitaṁ dīpakaṁ pajjotaṁ dhārento jantu naro atyandhakāragabbhādīsvapi",
  "anya-e0810n1:506_2": "ṭhitāni khuddakānyatthajātāni atisukhumānipi nānādabbasamūhāni sukhaṁva sampassati,",
  "anya-e0810n1:506_3": "tathā sasnehaṁ buddhapariyāyādianekapariyāyasnehasahitaṁ imaṁ abhidhānappadīpikaṁ ganthaṁ uggahaṇadhāraṇādinā",
  "anya-e0810n1:506_4": "dhārento jantu sotujano khuddakāni atthajātāni nānāsatthesu āgatāni atigambhīrāni atthajātāni sukhaṁ",
  "anya-e0810n1:506_5": "sampassatīti yojanā.",
  "anya-e0810n1:507_0": "Iti sakalabyākaraṇamahāvanāsaṅgañāṇacārinā kavikuñjarakesarinā sirimahācaturaṅgabalena mahāmaccena viracitāyaṁ",
  "anya-e0810n1:507_1": "abhidhānappadīpikāvaṇṇanāyaṁ saggakaṇḍavaṇṇanā samattā.",
  "anya-e0810n1:508_0": "Saggakaṇḍavaṇṇanā niṭṭhitā."
}