{
  "atk-s0511a0:0_0": "Namo tassa bhagavato arahato sammāsambuddhassa",
  "atk-s0511a0:1_0": "Khuddakanikāye",
  "atk-s0511a0:2_0": "Buddhavaṃsa-aṭṭhakathā",
  "atk-s0511a0:3_0": "Ganthārambhakathā",
  "atk-s0511a0:4_0": "Anantañāṇaṃ karuṇālayaṃ layaṃ, malassa buddhaṃ susamāhitaṃ hitaṃ;",
  "atk-s0511a0:5_0": "Namāmi dhammaṃ bhavasaṃvaraṃ varaṃ, guṇākarañceva niraṅgaṇaṃ gaṇaṃ.",
  "atk-s0511a0:6_0": "Paññāya seṭṭho jinasāvakānaṃ, yaṃ dhammasenāpati dhammarājaṃ;",
  "atk-s0511a0:7_0": "Apucchi satthāramapārapāraguṃ, niraṅgaṇaṃ ñātigaṇassa majjhe.",
  "atk-s0511a0:8_0": "Subuddhavaṃsenidha buddhavaṃso, visuddhavaṃsena vināyakena;",
  "atk-s0511a0:9_0": "Hatāvakāsena pakāsito yo, samādhivāsena tathāgatena.",
  "atk-s0511a0:10_0": "Yāvajjakālā avināsayantā, pāḷikkamañceva ca pāḷiyatthaṃ;",
  "atk-s0511a0:11_0": "Kathānusandhiṃ sugatassa puttā, yathāsutaṃyeva samāhariṃsu.",
  "atk-s0511a0:12_0": "Tasseva sambuddhavaranvayassa, sadā janānaṃ savanāmatassa;",
  "atk-s0511a0:13_0": "Pasādapaññājananassa yasmā, saṃvaṇṇanānukkamato pavattā.",
  "atk-s0511a0:14_0": "Sakkaccasaddhammaratena buddhasīhena sīlādiguṇoditena;",
  "atk-s0511a0:15_0": "Āyācitohaṃ sucirampi kālaṃ, tasmāssa saṃvaṇṇanamārabhissaṃ.",
  "atk-s0511a0:16_0": "Sadā janānaṃ kalināsanassa, ciraṭṭhitatthaṃ jinasāsanassa;",
  "atk-s0511a0:17_0": "Mamāpi puññodayavuddhiyatthaṃ, pasādanatthañca mahājanassa.",
  "atk-s0511a0:18_0": "Mahāvihārāgatapāḷimaggasannissitā saṅkaradosahīnā;",
  "atk-s0511a0:19_0": "Samāsatoyaṃ pana buddhavaṃsasaṃvaṇṇanā hessati sārabhūtā.",
  "atk-s0511a0:20_0": "Sotabbarūpaṃ pana buddhavaṃsakathāya aññaṃ idha natthi yasmā;",
  "atk-s0511a0:21_0": "Pasādanaṃ buddhaguṇe ratānaṃ, pavāhanaṃ pāpamahāmalassa.",
  "atk-s0511a0:22_0": "Tasmā hi sakkaccasamādhiyuttā, vihāya vikkhepamanaññacittā;",
  "atk-s0511a0:23_0": "Saṃvaṇṇanaṃ vaṇṇayato suvaṇṇaṃ, nidhāya kaṇṇaṃ madhuraṃ suṇātha.",
  "atk-s0511a0:24_0": "Sabbampi hitvā pana kiccamaññaṃ, sakkacca maccenidha niccakālaṃ;",
  "atk-s0511a0:25_0": "Sotuṃ kathetumpi budhena yuttā, kathā panāyaṃ atidullabhāti.",
  "atk-s0511a0:26_0": "Tattha “buddhavaṃsasaṃvaṇṇanā hessati sārabhūtā”ti vuttattā buddhavaṃso tāva vavatthapetabbo.",
  "atk-s0511a0:26_1": "Tatridaṃ vavatthānaṃ –",
  "atk-s0511a0:26_2": "ito heṭṭhā kappasatasahassādhikesu catūsu asaṅkhyeyyesu uppannānaṃ pañcavīsatiyā buddhānaṃ uppannakappādiparicchedavasena",
  "atk-s0511a0:26_3": "paveṇivitthārakathā “buddhavaṃso nāmā”ti veditabbo.",
  "atk-s0511a0:27_0": "Svāyaṃ kappaparicchedo nāmaparicchedo gottaparicchedo jātiparicchedo nagaraparicchedo pituparicchedo",
  "atk-s0511a0:27_1": "mātuparicchedo bodhirukkhaparicchedo dhammacakkappavattanaparicchedo abhisamayaparicchedo sāvakasannipātaparicchedo",
  "atk-s0511a0:27_2": "aggasāvakaparicchedo upaṭṭhākaparicchedo aggasāvikāparicchedo parivārabhikkhuparicchedo raṃsiparicchedo",
  "atk-s0511a0:27_3": "sarīrappamāṇaparicchedo bodhisattādhikāraparicchedo byākaraṇaparicchedo bodhisattapadhānaparicchedo āyuparicchedo",
  "atk-s0511a0:27_4": "parinibbānaparicchedoti imehi pāḷiyā āgatehi bāvīsatiyā paricchedehi paricchinno vavatthito.",
  "atk-s0511a0:28_0": "Pāḷianāruḷho pana sambahulavāropettha ānetabbo.",
  "atk-s0511a0:28_1": "So agāravāsaparicchedo pāsādattayaparicchedo nāṭakitthiparicchedo aggamahesiparicchedo puttaparicchedo",
  "atk-s0511a0:28_2": "yānaparicchedo abhinikkhamanaparicchedo padhānaparicchedo upaṭṭhākaparicchedo vihāraparicchedoti dasadhā",
  "atk-s0511a0:28_3": "vavatthito hoti.",
  "atk-s0511a0:29_0": "Taṃ sambahulavārampi, yathāṭṭhāne mayaṃ pana;",
  "atk-s0511a0:30_0": "Dassetvāva gamissāma, tattha tattha samāsato.",
  "atk-s0511a0:31_0": "So evaṃ vavatthito pana –",
  "atk-s0511a0:32_0": "Kenāyaṃ desito kattha, kassatthāya ca desito;",
  "atk-s0511a0:33_0": "Kimatthāya kadā kassa, vacanaṃ kena cābhato.",
  "atk-s0511a0:34_0": "Sabbametaṃ vidhiṃ vatvā, pubbameva samāsato;",
  "atk-s0511a0:35_0": "Pacchāhaṃ buddhavaṃsassa, karissāmatthavaṇṇananti.",
  "atk-s0511a0:36_0": "Tattha kenāyaṃ desitoti ayaṃ buddhavaṃso kena desito?",
  "atk-s0511a0:36_1": "Sabbadhammesu appaṭihatañāṇacārena dasabalena catuvesārajjavisāradena dhammarājena dhammassāminā tathāgatena sabbaññunā sammāsambuddhena desito.",
  "atk-s0511a0:37_0": "Kattha desitoti?",
  "atk-s0511a0:37_1": "Kapilavatthumahānagare nigrodhārāmamahāvihāre paramarucirasandassane devamanussanayananipātabhūte ratanacaṅkame caṅkamantena desito.",
  "atk-s0511a0:38_0": "Kassatthāya ca desitoti? Dvāsītiyā ñātisahassānaṃ anekakoṭīnañca devamanussānaṃ atthāya desito.",
  "atk-s0511a0:39_0": "Kimatthāya desitoti? Caturoghanittharaṇatthāya desito.",
  "atk-s0511a0:40_0": "Kadā desitoti bhagavā hi paṭhamabodhiyaṃ vīsativassāni anibaddhavāso hutvā yattha yattha phāsukaṃ hoti,",
  "atk-s0511a0:40_1": "tattha tattheva gantvā vasi. Kathaṃ?",
  "atk-s0511a0:40_2": "Paṭhamaṃ vassaṃ isipatane dhammacakkaṃ pavattetvā aṭṭhārasa brahmakoṭiyo amatapānaṃ pāyetvā bārāṇasiṃ upanissāya isipatane migadāye vasi.",
  "atk-s0511a0:40_3": "Dutiyaṃ vassaṃ rājagahaṃ upanissāya veḷuvane mahāvihāre.",
  "atk-s0511a0:40_4": "Tatiyacatutthānipi tattheva.",
  "atk-s0511a0:40_5": "Pañcamaṃ vesāliṃ upanissāya mahāvane kūṭāgārasālāyaṃ.",
  "atk-s0511a0:40_6": "Chaṭṭhaṃ makulapabbate.",
  "atk-s0511a0:40_7": "Sattamaṃ tāvatiṃsabhavane.",
  "atk-s0511a0:40_8": "Aṭṭhamaṃ bhaggesu saṃsumāragiriṃ upanissāya bhesakaḷāvane.",
  "atk-s0511a0:40_9": "Navamaṃ kosambiyaṃ.",
  "atk-s0511a0:40_10": "Dasamaṃ pālileyyakavanasaṇḍe.",
  "atk-s0511a0:40_11": "Ekādasamaṃ nāḷāyaṃ brāhmaṇagāme.",
  "atk-s0511a0:40_12": "Dvādasamaṃ verañjāyaṃ.",
  "atk-s0511a0:40_13": "Terasamaṃ cāliyapabbate.",
  "atk-s0511a0:40_14": "Cuddasamaṃ jetavanamahāvihāre.",
  "atk-s0511a0:40_15": "Pañcadasamaṃ kapilavatthumahānagare.",
  "atk-s0511a0:40_16": "Soḷasamaṃ āḷavakaṃ dametvā caturāsītipāṇasahassāni amatapānaṃ pāyetvā āḷaviyaṃ.",
  "atk-s0511a0:40_17": "Sattarasamaṃ rājagaheyeva.",
  "atk-s0511a0:40_18": "Aṭṭhārasamaṃ cāliyapabbateyeva.",
  "atk-s0511a0:40_19": "Tathā ekūnavīsatimaṃ vīsatimaṃ pana vassaṃ rājagaheyeva vasi.",
  "atk-s0511a0:40_20": "Tena vuttaṃ –",
  "atk-s0511a0:40_21": "“bhagavā hi paṭhamabodhiyaṃ vīsativassāni anibaddhavāso hutvā yattha yattha phāsukaṃ hoti,",
  "atk-s0511a0:40_22": "tattha tattheva gantvā vasī”ti.",
  "atk-s0511a0:40_23": "Tato paṭṭhāya pana sāvatthiṃyeva upanissāya jetavanamahāvihāre ca pubbārāme ca dhuvaparibhogavasena vasi.",
  "atk-s0511a0:41_0": "Yadā pana satthā buddho hutvā bārāṇasiyaṃ isipatane migadāye paṭhamaṃ vassaṃ vasitvā vuṭṭhavasso pavāretvā",
  "atk-s0511a0:41_1": "uruvelaṃ gantvā tattha tayo māse vasanto tebhātikajaṭile dametvā bhikkhusahassehi kataparivāro phussamāsapuṇṇamāyaṃ",
  "atk-s0511a0:41_2": "rājagahaṃ gantvā dve māse tattheva vasi,",
  "atk-s0511a0:41_3": "tadā bārāṇasito nikkhantassa panassa pañca māsā jātā.",
  "atk-s0511a0:41_4": "Sakalo hemanto atikkanto.",
  "atk-s0511a0:41_5": "Udāyittherassa āgatadivasato sattaṭṭhadivasā vītivattā.",
  "atk-s0511a0:41_6": "So pana phaggunīpuṇṇamāsiyaṃ cintesi –",
  "atk-s0511a0:41_7": "“atikkanto hemanto,",
  "atk-s0511a0:41_8": "vasantakālo anuppatto,",
  "atk-s0511a0:41_9": "samayo tathāgatassa kapilapuraṃ gantu”nti.",
  "atk-s0511a0:41_10": "So evaṃ cintetvā kulanagaragamanatthāya saṭṭhimattāhi gāthāhi gamanavaṇṇaṃ vaṇṇesi.",
  "atk-s0511a0:41_11": "Atha satthā cassa vacanaṃ sutvā ñātisaṅgahaṃ kātukāmo hutvā aṅgamagadhavāsīnaṃ kulaputtānaṃ dasahi sahassehi",
  "atk-s0511a0:41_12": "kapilavatthuvāsīnaṃ dasahi sahassehīti sabbeheva vīsatiyā khīṇāsavasahassehi parivuto rājagahato nikkhamitvā",
  "atk-s0511a0:41_13": "divase divase yojanaṃ gacchanto rājagahato saṭṭhiyojanaṃ kapilavatthupuraṃ dvīhi māsehi sampāpuṇitvā",
  "atk-s0511a0:41_14": "tattha ñātīnaṃ vandāpanatthaṃ yamakapāṭihāriyaṃ akāsi.",
  "atk-s0511a0:41_15": "Tadāyaṃ buddhavaṃso desito.",
  "atk-s0511a0:42_0": "Kassa vacananti? Sāvakapaccekabuddhānaṃ asādhāraṇaṃ sammāsambuddhasseva vacanaṃ.",
  "atk-s0511a0:43_0": "Kenābhatoti?",
  "atk-s0511a0:43_1": "Ācariyaparamparāya ābhato.",
  "atk-s0511a0:43_2": "Ayañhi sāriputtatthero bhaddajī tisso kosiyaputto siggavo moggaliputto sudatto dhammiko dāsako soṇako",
  "atk-s0511a0:43_3": "revatoti evamādīhi yāva tatiyasaṅgītikālā ābhato,",
  "atk-s0511a0:43_4": "tato uddhampi tesaṃyeva sissānusissehīti evaṃ tāva ācariyaparamparāya yāvajjakālā ābhatoti veditabbo.",
  "atk-s0511a0:44_0": "Ettāvatā –",
  "atk-s0511a0:45_0": "“Kenāyaṃ desito kattha, kassatthāya ca desito;",
  "atk-s0511a0:46_0": "Kimatthāya kadā kassa, vacanaṃ kena cābhato”ti. –",
  "atk-s0511a0:47_0": "Ayaṃ gāthā vuttatthā hoti.",
  "atk-s0511a0:48_0": "Nidānakathā",
  "atk-s0511a0:49_0": "Bāhiranidānaṃ",
  "atk-s0511a0:50_0": "Evaṃ ābhatassa panassa idāni atthavaṇṇanā hoti,",
  "atk-s0511a0:50_1": "sā panāyaṃ atthavaṇṇanā yasmā dūrenidānaṃ avidūrenidānaṃ santikenidānanti,",
  "atk-s0511a0:50_2": "imāni tīṇi nidānāni dassetvāva vaṇṇitā suvaṇṇitā nāma hoti.",
  "atk-s0511a0:50_3": "Ye ca naṃ suṇanti,",
  "atk-s0511a0:50_4": "tehi samudāgamato paṭṭhāya viññātattā suviññātāva hoti,",
  "atk-s0511a0:50_5": "tasmā tāni nidānāni dassetvāva vaṇṇayissāma.",
  "atk-s0511a0:51_0": "Tattha ādito paṭṭhāya tāva tesaṃ nidānānaṃ paricchedo veditabbo.",
  "atk-s0511a0:51_1": "Tatrāyaṃ saṅkhepato atthadīpanā –",
  "atk-s0511a0:51_2": "dīpaṅkaradasabalassa pādamūle katābhinīhārassa mahāsattassa yāva vessantarattabhāvā cavitvā tusitabhavane nibbatti,",
  "atk-s0511a0:51_3": "tāva pavattā kathā dūrenidānaṃ nāma.",
  "atk-s0511a0:51_4": "Tusitabhavanato cavitvā yāva bodhimaṇḍe sabbaññutaññāṇappatti,",
  "atk-s0511a0:51_5": "tāva pavattā kathā avidūrenidānaṃ nāma.",
  "atk-s0511a0:51_6": "“Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme”ti ca,",
  "atk-s0511a0:51_7": "“rājagahe viharati veḷuvane kalandakanivāpe”ti ca,",
  "atk-s0511a0:51_8": "“vesāliyaṃ viharati mahāvane kūṭāgārasālāya”nti ca evaṃ mahābodhimaṇḍe sabbaññutaññāṇappattito yāva parinibbānamañcā",
  "atk-s0511a0:51_9": "etasmiṃ antare bhagavā yattha yattha vihāsi,",
  "atk-s0511a0:51_10": "taṃ taṃ santikenidānaṃ nāmāti veditabbaṃ.",
  "atk-s0511a0:51_11": "Ettāvatā saṅkhepeneva tiṇṇaṃ dūrāvidūrasantikenidānānaṃ vasena bāhiranidānavaṇṇanā samattā hotīti.",
  "atk-s0511a0:52_0": "Abbhantaranidānaṃ",
  "atk-s0511a0:53_0": "1. Ratanacaṅkamanakaṇḍavaṇṇanā",
  "atk-s0511a0:54_0": "Idāni pana –",
  "atk-s0511a0:55_0": "1.",
  "atk-s0511a0:56_0": "“Brahmā ca lokādhipatī sahampatī, katañjalī anadhivaraṃ ayācatha;",
  "atk-s0511a0:57_0": "Santīdha sattāpparajakkhajātikā, desehi dhammaṃ anukampimaṃ paja”nti. –",
  "atk-s0511a0:58_0": "Ādinayappavattassa abbhantaranidānassa atthavaṇṇanā hoti.",
  "atk-s0511a0:59_0": "Ettha “ekaṃ samayaṃ bhagavā rājagahe viharati veḷuvane kalandakanivāpe”tiādisuttantesu viya –",
  "atk-s0511a0:59_1": "“ekaṃ samayaṃ bhagavā sakkesu viharati kapilavatthusmiṃ nigrodhārāme.",
  "atk-s0511a0:59_2": "Atha kho āyasmā sāriputto yena bhagavā tenupasaṅkami;",
  "atk-s0511a0:59_3": "upasaṅkamitvā bhagavantaṃ buddhavaṃsaṃ apucchī”ti evamādinā nayena nidānaṃ avatvā kasmā “brahmā ca lokādhipatī sahampatī,",
  "atk-s0511a0:59_4": "katañjalī anadhivaraṃ ayācathā”tiādinā nayena nidānaṃ vuttanti? Vuccate –",
  "atk-s0511a0:59_5": "bhagavato sabbadhammadesanākāraṇabhūtāya brahmuno dhammadesanāyācanāya sandassanatthaṃ vuttanti.",
  "atk-s0511a0:60_0": "“Kadāyaṃ dhammadesanatthaṃ, ajjhiṭṭho brahmunā jino;",
  "atk-s0511a0:61_0": "Kadā kattha ca kenāyaṃ, gāthā hi samudīritā”ti.",
  "atk-s0511a0:62_0": "Vuccate –",
  "atk-s0511a0:62_1": "buddhabhūtassa pana bhagavato aṭṭhame sattāhe satthā dhammadesanatthāya brahmunā ajjhiṭṭho āyācito.",
  "atk-s0511a0:62_2": "Tatrāyaṃ anupubbikathā –",
  "atk-s0511a0:62_3": "mahāpuriso kira katābhinīhāro mahābhinikkhamanadivase vivaṭapākaṭabībhacchasayanāsanaceṭikā nāṭakitthiyo",
  "atk-s0511a0:62_4": "disvā atīva saṃviggahadayo paṭekadesāvacchannaṃ channaṃ āmantetvā –",
  "atk-s0511a0:62_5": "“arinaravaramanthakaṃ kaṇḍakaṃ nāma turaṅgavaramāharā”ti kaṇḍakaṃ āharāpetvā channasahāyo varaturaṅgamāruyha",
  "atk-s0511a0:62_6": "nagaradvāre adhivatthāya devatāya nagaradvāre vivaṭe nagarato nikkhamitvā tīṇi rajjāni tena rattāvasesena",
  "atk-s0511a0:62_7": "atikkamitvā anomasatto anomāya nāma nadiyā tīre ṭhatvā channamevamāha – “channa,",
  "atk-s0511a0:62_8": "tvaṃ mama imāni aññehi asādhāraṇāni ābharaṇāni kaṇḍakañca varaturaṅgamādāya kapilapuraṃ gacchāhī”ti channaṃ",
  "atk-s0511a0:62_9": "vissajjetvā asitoraganīluppalasadisenāsinā sakesamakuṭaṃ chinditvā ākāse ukkhipitvā devadattiyaṃ pattacīvaraṃ",
  "atk-s0511a0:62_10": "gahetvā sayameva pabbajitvā anupubbena cārikaṃ caramāno anilabalasamuddhutataraṅgabhaṅgaṃ asaṅgaṃ gaṅgaṃ",
  "atk-s0511a0:62_11": "nadiṃ uttaritvā maṇigaṇaraṃsijālavijjotitarājagahaṃ rājagahaṃ nāma nagaraṃ pavisitvā tattha issariyamadamattaṃ",
  "atk-s0511a0:62_12": "janaṃ parihāsento viya ca uddhatavesassa janassa lajjamuppādayamāno viya ca vayakantīhi nāgarajanahadayāni",
  "atk-s0511a0:62_13": "attani bandhanto viya ca dvatiṃsavaramahāpurisalakkhaṇavirājitāya rūpasiriyā sabbajananayanāni vilumpamāno",
  "atk-s0511a0:62_14": "viya ca rūpīpādasañcaro puññasañcayo viya ca pabbato viya ca gamanena nissaṅgo santindriyo santamānaso",
  "atk-s0511a0:62_15": "yugamattaṃ pekkhamāno rājagahaṃ piṇḍāya caritvā yāpanamattaṃ bhattaṃ gahetvā nagarato nikkhamitvā paṇḍavapabbatapasse",
  "atk-s0511a0:62_16": "chāyūdakasampanne sucibhūmibhāge paramaramaṇīye pavivitte okāse nisīditvā paṭisaṅkhānabalena missakabhattaṃ",
  "atk-s0511a0:62_17": "paribhuñjitvā paṇḍavagirānusārena bimbisārena magadhamahārājena mahāpurisassa santikaṃ gantvā nāmagottaṃ",
  "atk-s0511a0:62_18": "pucchitvā tena pamuditahadayena “mama rajjabhāgaṃ gaṇhāhī”ti rajjena nimantiyamāno – “alaṃ, mahārāja,",
  "atk-s0511a0:62_19": "na mayhaṃ rajjenattho ahaṃ rajjaṃ pahāya lokahitatthāya padhānamanuyuñjitvā loke vivaṭacchado buddho",
  "atk-s0511a0:62_20": "bhavissāmīti nikkhanto”ti vatvā tena ca “buddho hutvā sabbapaṭhamaṃ mama vijitaṃ osareyyāthā”ti vutto",
  "atk-s0511a0:62_21": "‘sādhū’ti tassa paṭiññaṃ datvā āḷārañca udakañca upasaṅkamitvā tesaṃ dhammadesanāya sāraṃ avindanto tato",
  "atk-s0511a0:62_22": "pakkamitvā uruvelāyaṃ chabbassāni dukkarakārikaṃ karontopi amataṃ adhigantuṃ asakkonto oḷārikāhārapaṭisevanena",
  "atk-s0511a0:62_23": "sarīraṃ santappesi.",
  "atk-s0511a0:63_0": "Tadā pana uruvelāyaṃ senānigame senānigamakuṭumbikassa dhītā sujātā nāma dārikā vayappattā ekasmiṃ nigrodharukkhe patthanamakāsi –",
  "atk-s0511a0:63_1": "“sacāhaṃ samajātikaṃ kulagharaṃ gantvā paṭhamagabbhe puttaṃ labhissāmi,",
  "atk-s0511a0:63_2": "balikammaṃ karissāmī”ti.",
  "atk-s0511a0:63_3": "Tassā sā patthanā samijjhi.",
  "atk-s0511a0:63_4": "Sā vesākhapuṇṇamadivase “ajja balikammaṃ karissāmī”ti pātova pāyāsaṃ anāyāsaṃ paramamadhuraṃ sampaṭipādesi.",
  "atk-s0511a0:63_5": "Bodhisattopi tadaheva katasarīrapaṭijaggano bhikkhācārakālaṃ āgamayamāno pātova gantvā tasmiṃ nigrodharukkhamūle nisīdi.",
  "atk-s0511a0:63_6": "Atha kho puṇṇā nāma dāsī tassā dhātī rukkhamūlasodhanatthāya gatā bodhisattaṃ pācīnalokadhātuṃ olokayamānaṃ",
  "atk-s0511a0:63_7": "nisinnaṃ sañjhāppabhānurañjitavarakanakagirisikharasadisasarīrasobhaṃ timiranikaranidhānakaraṃ kamalavanavikasanakaraṃ",
  "atk-s0511a0:63_8": "ghanavivaramupagataṃ divasakaramiva taruvaramupagataṃ munidivasakaramaddasa.",
  "atk-s0511a0:63_9": "Sarīrato cassa nikkhantāhi pabhāhi sakalañca taṃ rukkhaṃ suvaṇṇavaṇṇaṃ disvā tassā etadahosi –",
  "atk-s0511a0:63_10": "“ajja amhākaṃ devatā rukkhato oruyha sahattheneva baliṃ paṭiggahetukāmā hutvā nisinnā”ti.",
  "atk-s0511a0:63_11": "Sā vegena gantvā sujātāya etamatthaṃ ārocesi.",
  "atk-s0511a0:64_0": "Tato sujātā sañjātasaddhā hutvā sabbālaṅkārena alaṅkaritvā satasahassagghanikaṃ suvaṇṇapātiṃ paramamadhurassa",
  "atk-s0511a0:64_1": "madhupāyāsassa pūretvā aparāya suvaṇṇapātiyā pidahitvā sīsenādāya nigrodharukkhābhimukhī agamāsi.",
  "atk-s0511a0:64_2": "Sā gacchantī dūratova taṃ bodhisattaṃ rukkhadevatamiva sakalaṃ taṃ rukkhaṃ sarīrappabhāya suvaṇṇavaṇṇaṃ",
  "atk-s0511a0:64_3": "katvā puññasañcayamiva rūpavantaṃ nisinnaṃ disvā pītisomanassajātā sujātā “rukkhadevatā”ti saññāya diṭṭhaṭṭhānato",
  "atk-s0511a0:64_4": "paṭṭhāya onatonatā gantvā sīsato taṃ suvaṇṇapātiṃ otāretvā mahāsattassa hatthe ṭhapetvā pañcapatiṭṭhitena",
  "atk-s0511a0:64_5": "vanditvā –",
  "atk-s0511a0:64_6": "“yathā mama manoratho nipphanno,",
  "atk-s0511a0:64_7": "evaṃ tumhākampi nipphajjatū”ti vatvā pakkāmi.",
  "atk-s0511a0:65_0": "Atha kho bodhisattopi suvaṇṇapātiṃ gahetvā nerañjarāya nadiyā tīraṃ gantvā suppatiṭṭhitassa nāma titthassa",
  "atk-s0511a0:65_1": "tīre suvaṇṇapātiṃ ṭhapetvā nhatvā paccuttaritvā ekūnapaññāsapiṇḍe karonto taṃ pāyāsaṃ paribhuñjitvā –",
  "atk-s0511a0:65_2": "“sacāhaṃ ajja buddho bhavissāmi,",
  "atk-s0511a0:65_3": "ayaṃ suvaṇṇapāti paṭisotaṃ gacchatū”ti khipi.",
  "atk-s0511a0:65_4": "Sā pāti paṭisotaṃ gantvā kāḷassa nāma nāgarājassa bhavanaṃ pavisitvā tiṇṇaṃ buddhānaṃ thālakāni ukkhipitvā tesaṃ heṭṭhā aṭṭhāsi.",
  "atk-s0511a0:66_0": "Mahāsatto tattheva vanasaṇḍe divāvihāraṃ vītināmetvā sāyanhasamaye sotthiyena nāma tiṇahārakena mahāpurisassa",
  "atk-s0511a0:66_1": "ākāraṃ ñatvā dinnā aṭṭha tiṇamuṭṭhiyo gahetvā bodhimaṇḍamāruyha dakkhiṇadisābhāge aṭṭhāsi.",
  "atk-s0511a0:66_2": "So pana padeso paduminipatte udakabindu viya akampittha.",
  "atk-s0511a0:66_3": "Mahāpuriso –",
  "atk-s0511a0:66_4": "“ayaṃ padeso mama guṇaṃ dhāretuṃ asamattho”ti pacchimadisābhāgamagamāsi.",
  "atk-s0511a0:66_5": "Sopi tatheva kampittha.",
  "atk-s0511a0:66_6": "Puna uttaradisābhāgamagamāsi.",
  "atk-s0511a0:66_7": "Sopi tatheva kampittha.",
  "atk-s0511a0:66_8": "Puna puratthimadisābhāgamagamāsi.",
  "atk-s0511a0:66_9": "Tattha pallaṅkappamāṇaṭṭhānaṃ niccalaṃ ahosi.",
  "atk-s0511a0:66_10": "Mahāpuriso –",
  "atk-s0511a0:66_11": "“idaṃ ṭhānaṃ kilesaviddhaṃsanaṭṭhāna”nti sanniṭṭhānaṃ katvā tāni tiṇāni agge gahetvā cālesi.",
  "atk-s0511a0:66_12": "Tāni tūlikaggena paricchinnāni viya ahesuṃ.",
  "atk-s0511a0:66_13": "Bodhisatto –",
  "atk-s0511a0:66_14": "“bodhiṃ apatvāva imaṃ pallaṅkaṃ na bhindissāmī”ti caturaṅgavīriyaṃ adhiṭṭhahitvā pallaṅkaṃ ābhujitvā",
  "atk-s0511a0:66_15": "bodhikkhandhaṃ piṭṭhito katvā puratthābhimukho nisīdi.",
  "atk-s0511a0:67_0": "Taṅkhaṇaññeva sabbalokābhihāro māro bāhusahassaṃ māpetvā diyaḍḍhayojanasatikaṃ himagirisikharasadisaṃ",
  "atk-s0511a0:67_1": "girimekhalaṃ nāma arivaravāraṇaṃ varavāraṇaṃ abhiruyha navayojanikena dhanuasipharasusarasattisabalenātibahalena",
  "atk-s0511a0:67_2": "mārabalena samparivuto samantā pabbato viya ajjhottharanto mahāsapattaṃ viya mahāsattaṃ samupāgami.",
  "atk-s0511a0:67_3": "Mahāpuriso sūriye dharanteyeva atitumūlaṃ mārabalaṃ vidhamitvā vikasitajayasumanakusumasadisassa cīvarassa",
  "atk-s0511a0:67_4": "upari patamānehi rattapavālaṅkurasadisaruciradassanehi bodhirukkhaṅkurehi pītiyā viya pūjiyamāno eva",
  "atk-s0511a0:67_5": "paṭhamayāme pubbenivāsānussatiñāṇaṃ labhitvā majjhimayāme dibbacakkhuñāṇaṃ visodhetvā pacchimayāme paṭiccasamuppāde",
  "atk-s0511a0:67_6": "ñāṇaṃ otāretvā vaṭṭavivaṭṭaṃ sammasanto aruṇodaye buddho hutvā –",
  "atk-s0511a0:68_0": "“Anekajātisaṃsāraṃ, sandhāvissaṃ anibbisaṃ;",
  "atk-s0511a0:69_0": "Gahakāraṃ gavesanto, dukkhā jāti punappunaṃ.",
  "atk-s0511a0:70_0": "“Gahakāraka diṭṭhosi, puna gehaṃ na kāhasi;",
  "atk-s0511a0:71_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a0:72_0": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0511a0:73_0": "Imaṃ udānaṃ udānetvā sattāhaṃ vimuttisukhapaṭisevanena vītināmetvā aṭṭhame divase samāpattito vuṭṭhāya",
  "atk-s0511a0:73_1": "devatānaṃ kaṅkhaṃ ñatvā tāsaṃ kaṅkhāvidhamanatthaṃ ākāse uppatitvā yamakapāṭihāriyaṃ dassetvā tāsaṃ kaṅkhaṃ",
  "atk-s0511a0:73_2": "vidhamitvā pallaṅkato īsakaṃ pācīnanissite uttaradisābhāge ṭhatvā –",
  "atk-s0511a0:73_3": "“imasmiṃ vata me pallaṅke sabbaññutaññāṇaṃ paṭividdha”nti cattāri asaṅkhyeyyāni kappasatasahassañca pūritānaṃ",
  "atk-s0511a0:73_4": "pāramīnaṃ phalādhigamaṭṭhānaṃ pallaṅkañceva bodhirukkhañca animisehi akkhīhi olokayamāno sattāhaṃ vītināmesi,",
  "atk-s0511a0:73_5": "taṃ ṭhānaṃ animisacetiyaṃ nāma jātaṃ.",
  "atk-s0511a0:74_0": "Atha pallaṅkassa ca ṭhitaṭṭhānassa ca antare puratthimapacchimato āyate ratanacaṅkame caṅkamanto sattāhaṃ vītināmesi,",
  "atk-s0511a0:74_1": "taṃ ṭhānaṃ ratanacaṅkamacetiyaṃ nāma jātaṃ.",
  "atk-s0511a0:74_2": "Tato pacchimadisābhāge devatā ratanagharaṃ nāma māpesuṃ,",
  "atk-s0511a0:74_3": "tattha pallaṅkena nisīditvā abhidhammapiṭakaṃ visesato cettha anantanayasamantapaṭṭhānaṃ vicinanto sattāhaṃ vītināmesi.",
  "atk-s0511a0:74_4": "Taṃ ṭhānaṃ ratanagharacetiyaṃ nāma jātaṃ.",
  "atk-s0511a0:74_5": "Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami;",
  "atk-s0511a0:74_6": "tatthāpi dhammaṃ vicinantoyeva vimuttisukhañca paṭisaṃvedento ajapālanigrodhe sattāhaṃ vītināmesi.",
  "atk-s0511a0:75_0": "Evaṃ aparaṃ sattāhaṃ mucalinde nisīdi.",
  "atk-s0511a0:75_1": "Tassa nisinnamattasseva bhagavato sakalacakkavāḷagabbhaṃ pūrento mahāakālamegho udapādi.",
  "atk-s0511a0:75_2": "Tasmiṃ pana uppanne mucalindo nāgarājā cintesi –",
  "atk-s0511a0:75_3": "“ayaṃ mahāmegho satthari mayhaṃ bhavanaṃ paviṭṭhamatte uppanno vāsāgāramassa laddhuṃ vaṭṭatī”ti.",
  "atk-s0511a0:75_4": "So sattaratanamayaṃ devavimānasadisaṃ dibbavimānaṃ nimminituṃ samatthopi evaṃ kate –",
  "atk-s0511a0:75_5": "“na mayhaṃ mahapphalaṃ bhavissati,",
  "atk-s0511a0:75_6": "dasabalassa kāyaveyyāvaccaṃ karissāmī”ti atimahantaṃ attabhāvaṃ katvā satthāraṃ sattakkhattuṃ bhogehi",
  "atk-s0511a0:75_7": "parikkhipitvā upari mahantaṃ phaṇaṃ katvā aṭṭhāsi.",
  "atk-s0511a0:75_8": "Atha bhagavā parikkhepassa antova mahati okāse sabbaratanamaye paccagghapallaṅke upari viniggalantavividhasurabhikusumadāmavitāne",
  "atk-s0511a0:75_9": "vividhasurabhigandhavāsite gandhakuṭiyaṃ viharanto viya vihāsi.",
  "atk-s0511a0:75_10": "Evaṃ bhagavā taṃ sattāhaṃ tattha vītināmetvā tato aparaṃ sattāhaṃ rājāyatane nisīdi.",
  "atk-s0511a0:75_11": "Tatthāpi vimuttisukhapaṭisaṃvediyeva.",
  "atk-s0511a0:75_12": "Ettāvatā sattasattāhāni paripuṇṇāni ahesuṃ.",
  "atk-s0511a0:75_13": "Etthantare bhagavā jhānasukhena phalasukhena ca vītināmesi.",
  "atk-s0511a0:76_0": "Athassa sattasattāhātikkame –",
  "atk-s0511a0:76_1": "“mukhaṃ dhovissāmī”ti cittaṃ uppajji.",
  "atk-s0511a0:76_2": "Sakko devānamindo agadaharītakaṃ āharitvā adāsi.",
  "atk-s0511a0:76_3": "Athassa sakko nāgalatādantakaṭṭhañca mukhadhovanaudakañca adāsi.",
  "atk-s0511a0:76_4": "Tato bhagavā dantakaṭṭhaṃ khāditvā anotattadahodakena mukhaṃ dhovitvā rājāyatanamūle nisīdi.",
  "atk-s0511a0:76_5": "Tasmiṃ samaye catūhi lokapālehi upanīte paccagghe selamaye patte tapussabhallikānaṃ vāṇijānaṃ manthañca",
  "atk-s0511a0:76_6": "madhupiṇḍikañca paṭiggahetvā paribhuñjitvā paccāgantvā ajapālanigrodharukkhamūle nisīdi.",
  "atk-s0511a0:76_7": "Athassa tattha nisinnamattasseva attanā adhigatassa dhammassa gambhīrabhāvaṃ paccavekkhantassa sabbabuddhānaṃ āciṇṇo –",
  "atk-s0511a0:76_8": "“adhigato kho myāyaṃ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo”ti",
  "atk-s0511a0:76_9": "paresaṃ dhammaṃ adesetukāmatākārappatto parivitakko udapādi.",
  "atk-s0511a0:77_0": "Atha brahmā sahampati dasabalassa cetasā cetoparivitakkamaññāya –",
  "atk-s0511a0:77_1": "“nassati vata, bho, loko,",
  "atk-s0511a0:77_2": "vinassati vata, bho,",
  "atk-s0511a0:77_3": "loko”ti vācaṃ nicchārento dasasahassacakkavāḷabrahmagaṇaparivuto sakkasuyāmasantusitaparanimmitavasavattīhi",
  "atk-s0511a0:77_4": "anugato āgantvā bhagavato purato pāturahosi.",
  "atk-s0511a0:77_5": "So attano patiṭṭhānatthāya pathaviṃ nimminitvā dakkhiṇaṃ jāṇumaṇḍalaṃ pathaviyaṃ nihantvā jalajāmalāvikalakamalamakulasadisaṃ",
  "atk-s0511a0:77_6": "dasanakhasamodhānasamujjalamañjaliṃ sirasmiṃ katvā – “desetu, bhante,",
  "atk-s0511a0:77_7": "bhagavā dhammaṃ,",
  "atk-s0511a0:77_8": "desetu sugato dhammaṃ,",
  "atk-s0511a0:77_9": "santi sattā apparajakkhajātikā,",
  "atk-s0511a0:77_10": "assavanatā dhammassa parihāyanti,",
  "atk-s0511a0:77_11": "bhavissanti dhammassa aññātāro”ti –",
  "atk-s0511a0:78_0": "“Pāturahosi magadhesu pubbe, dhammo asuddho samalehi cintito;",
  "atk-s0511a0:79_0": "Apāpuretaṃ amatassa dvāraṃ, suṇantu dhammaṃ vimalenānubuddhaṃ.",
  "atk-s0511a0:80_0": "“Sele yathā pabbatamuddhaniṭṭhito, yathāpi passe janataṃ samantato;",
  "atk-s0511a0:81_0": "Tathūpamaṃ dhammamayaṃ sumedha, pāsādamāruyha samantacakkhu;",
  "atk-s0511a0:82_0": "Sokāvatiṇṇaṃ janatamapetasoko, avekkhassu jātijarābhibhūtaṃ.",
  "atk-s0511a0:83_0": "“Uṭṭhehi vīra vijitasaṅgāma, satthavāha anaṇa vicara loke;",
  "atk-s0511a0:84_0": "Desassu bhagavā dhammaṃ, aññātāro bhavissantī”ti. –",
  "atk-s0511a0:85_0": "“Nanu tumhehi ‘buddho bodheyyaṃ tiṇṇo tāreyyaṃ mutto moceyya”’nti –",
  "atk-s0511a0:86_0": "“Kiṃ me aññātavesena, dhammaṃ sacchikatenidha;",
  "atk-s0511a0:87_0": "Sabbaññutaṃ pāpuṇitvā, tārayissaṃ sadevaka”nti. –",
  "atk-s0511a0:88_0": "Patthanaṃ katvā pāramiyo pūretvā sabbaññubhāvaṃ pattoti ca,",
  "atk-s0511a0:88_1": "“tumhehi dhamme adesiyamāne ko hi nāma añño dhammaṃ desessati,",
  "atk-s0511a0:88_2": "kimaññaṃ lokassa saraṇaṃ tāṇaṃ leṇaṃ parāyana”nti ca evamādīhi anekehi nayehi bhagavantaṃ dhammadesanatthaṃ ayāci.",
  "atk-s0511a0:88_3": "Tena vuttaṃ –",
  "atk-s0511a0:88_4": "“buddhabhūtassa pana bhagavato aṭṭhame sattāhe satthā dhammadesanatthāya brahmunā āyācito”ti.",
  "atk-s0511a0:89_0": "Idāni “kadā kattha ca kenāyaṃ,",
  "atk-s0511a0:89_1": "gāthā hi samudīritā”ti imesaṃ pañhānaṃ vissajjanāya okāso anuppatto.",
  "atk-s0511a0:89_2": "Tattha kadā vuttāti?",
  "atk-s0511a0:89_3": "Paṭhamamahāsaṅgītikāle vuttā.",
  "atk-s0511a0:89_4": "Paṭhamamahāsaṅgīti nāmesā saṅgītikkhandhe vuttanayeneva veditabbā.",
  "atk-s0511a0:89_5": "Kattha kena vuttāti?",
  "atk-s0511a0:89_6": "Bhagavati kira parinibbute rājagahanagare vebhārapabbatapasse sattapaṇṇiguhādvāre vijitasabbasattunā",
  "atk-s0511a0:89_7": "ajātasattunā magadhamahārājena dhammasaṅgāyanatthaṃ kārite paripuṇṇacandamaṇḍalasaṅkāse daṭṭhabbasāramaṇḍe",
  "atk-s0511a0:89_8": "maṇḍape dhammāsanagatenāyasmatā ānandattherena “brahmā ca lokādhipatī”ti ayaṃ gāthā vuttāti veditabbā.",
  "atk-s0511a0:89_9": "Ayamettha gāthāsambandho.",
  "atk-s0511a0:90_0": "Ettāvatā –",
  "atk-s0511a0:91_0": "“Kadāyaṃ dhammadesanatthaṃ, ajjhiṭṭho brahmunā jino;",
  "atk-s0511a0:92_0": "Kadā kattha ca kenāyaṃ, gāthā hi samudīritā”ti. –",
  "atk-s0511a0:93_0": "Ayampi gāthā vuttatthā hoti. Evaṃ iminā sambandhena vuttāya panassā anuttānapadavaṇṇanaṃ karissāma.",
  "atk-s0511a0:94_0": "Tattha brahmāti brūhito tehi tehi guṇavisesehīti brahmā.",
  "atk-s0511a0:94_1": "Ayaṃ pana brahma-",
  "atk-s0511a0:94_2": "saddo mahābrahmabrāhmaṇatathāgatamātāpituseṭṭhādīsu dissati.",
  "atk-s0511a0:94_3": "Tathā hi “dvisahasso brahmā”tiādīsu mahābrahmāti adhippeto.",
  "atk-s0511a0:95_0": "“Tamonudo buddho samantacakkhu, lokantagū sabbabhavātivatto;",
  "atk-s0511a0:96_0": "Anāsavo sabbadukkhappahīno, saccavhayo brahme upāsito me”ti. –",
  "atk-s0511a0:97_0": "Ettha brāhmaṇo.",
  "atk-s0511a0:97_1": "“Brahmāti kho,",
  "atk-s0511a0:97_2": "bhikkhave,",
  "atk-s0511a0:97_3": "tathāgatassetaṃ adhivacana”nti ettha tathāgato.",
  "atk-s0511a0:97_4": "“Brahmāti mātāpitaro pubbācariyāti vuccare”ti ettha mātāpitaro.",
  "atk-s0511a0:97_5": "“Brahmacakkaṃ pavattetī”ti ettha seṭṭho adhippeto.",
  "atk-s0511a0:97_6": "Idha pana paṭhamajjhānaṃ paṇītaṃ bhāvetvā paṭhamajjhānabhūmiyaṃ nibbatto kappāyuko mahābrahmā adhippeto. Ca-",
  "atk-s0511a0:97_7": "saddo sampiṇḍanattho,",
  "atk-s0511a0:97_8": "brahmā ca aññe ca dasasu cakkavāḷasahassesu brahmāno cāti attho,",
  "atk-s0511a0:97_9": "padapūraṇamatto vā.",
  "atk-s0511a0:97_10": "Lokādhipatīti ettha lokoti saṅkhāraloko sattaloko okāsalokoti tayo lokā.",
  "atk-s0511a0:97_11": "Tesu idha sattaloko adhippeto.",
  "atk-s0511a0:97_12": "Tassa issaro adhipatīti lokādhipati,",
  "atk-s0511a0:97_13": "lokekadesassāpi adhipati lokādhipatīti vuccati devādhipati narādhipati viya.",
  "atk-s0511a0:98_0": "Sahampatīti so kira kassapassa bhagavato sāsane sahako nāma thero paṭhamajjhānaṃ nibbattetvā aparihīnajjhāno",
  "atk-s0511a0:98_1": "jīvitapariyosāne paṭhamajjhānabhūmiyaṃ kappāyukamahābrahmā hutvā nibbatto,",
  "atk-s0511a0:98_2": "tatra pana naṃ “sahampati brahmā”ti sañjānanti.",
  "atk-s0511a0:98_3": "“Sahakapatī”ti vattabbe anussarāgamaṃ katvā ruḷhīvasena “sahampatī”ti vadanti.",
  "atk-s0511a0:98_4": "Katañjalīti katañjaliko,",
  "atk-s0511a0:98_5": "añjalipuṭaṃ sirasi katvāti attho.",
  "atk-s0511a0:98_6": "Anadhivaranti accantavaro adhivaro nāssa atthīti anadhivaro,",
  "atk-s0511a0:98_7": "na tato adhiko varo atthīti vā anadhivaro,",
  "atk-s0511a0:98_8": "anuttaroti attho,",
  "atk-s0511a0:98_9": "taṃ anadhivaraṃ.",
  "atk-s0511a0:98_10": "Ayācathāti ayācittha ajjhesi.",
  "atk-s0511a0:99_0": "Idāni yassatthāya so bhagavantaṃ ayāci,",
  "atk-s0511a0:99_1": "tamatthaṃ dassetuṃ “santīdha sattā”tiādi vuttaṃ.",
  "atk-s0511a0:99_2": "Tattha santīti saṃvijjanti upalabbhanti,",
  "atk-s0511a0:99_3": "buddhacakkhussa āpāthaṃ āgacchantā atthīti attho.",
  "atk-s0511a0:99_4": "Idhāti ayaṃ desāpadese nipāto.",
  "atk-s0511a0:99_5": "Svāyaṃ katthaci sāsanaṃ upādāya vuccati. Yathāha – “idheva,",
  "atk-s0511a0:99_6": "bhikkhave, samaṇo,",
  "atk-s0511a0:99_7": "idha dutiyo samaṇo,",
  "atk-s0511a0:99_8": "idha tatiyo samaṇo,",
  "atk-s0511a0:99_9": "idha catuttho samaṇo,",
  "atk-s0511a0:99_10": "suññā parappavādā samaṇebhi aññehī”ti.",
  "atk-s0511a0:99_11": "Katthaci okāsaṃ, yathāha –",
  "atk-s0511a0:100_0": "“Idheva tiṭṭhamānassa, devabhūtassa me sato;",
  "atk-s0511a0:101_0": "Punarāyu ca me laddho, evaṃ jānāhi mārisā”ti. –",
  "atk-s0511a0:102_0": "Katthaci padapūraṇamattameva hoti. Yathāha – “idhāhaṃ,",
  "atk-s0511a0:102_1": "bhikkhave,",
  "atk-s0511a0:102_2": "bhuttāvī assaṃ pavārito”ti.",
  "atk-s0511a0:102_3": "Katthaci lokaṃ upādāya, yathāha –",
  "atk-s0511a0:102_4": "“idha tathāgato loke uppajjati bahujanahitāya bahujanasukhāyā”ti.",
  "atk-s0511a0:102_5": "Idhāpi lokameva upādāya vuttoti veditabbo.",
  "atk-s0511a0:102_6": "Tasmā imasmiṃ sattaloketi attho.",
  "atk-s0511a0:102_7": "Sattāti rūpādīsu khandhesu chandarāgena sattā visattā āsattā laggā lagitāti sattā,",
  "atk-s0511a0:102_8": "sattāti pāṇino vuccanti.",
  "atk-s0511a0:102_9": "Ruḷhīsaddena pana vītarāgesupi ayaṃ vohāro vattatiyeva.",
  "atk-s0511a0:103_0": "Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ evaṃsabhāvā ca teti apparajakkhajātikā,",
  "atk-s0511a0:103_1": "appaṃ rāgādirajameva vā yesaṃ te apparajakkhā,",
  "atk-s0511a0:103_2": "te apparajakkhasabhāvā apparajakkhajātikāti evamettha attho daṭṭhabbo.",
  "atk-s0511a0:103_3": "Tesaṃ apparajakkhajātikānaṃ.",
  "atk-s0511a0:103_4": "“Sattāna”nti vibhattivipariṇāmaṃ katvā –",
  "atk-s0511a0:103_5": "“desehi dhamma”nti iminā sambandhaṃ katvā attho daṭṭhabbo.",
  "atk-s0511a0:103_6": "Desehīti āyācanavacanametaṃ,",
  "atk-s0511a0:103_7": "desehi kathehi upadisāti attho.",
  "atk-s0511a0:103_8": "Dhammanti ettha ayaṃ dhamma-",
  "atk-s0511a0:103_9": "saddo pariyattisamādhipaññāpakatisabhāvasuññatāpuññaāpattiñeyyacatusaccadhammādīsu dissati.",
  "atk-s0511a0:103_10": "Tathā hi –",
  "atk-s0511a0:103_11": "“idha bhikkhu dhammaṃ pariyāpuṇāti suttaṃ geyyaṃ veyyākaraṇaṃ…pe…",
  "atk-s0511a0:103_12": "vedalla”ntiādīsu pariyattiyaṃ dissati.",
  "atk-s0511a0:103_13": "“Evaṃdhammā te bhagavanto ahesu”ntiādīsu samādhimhi.",
  "atk-s0511a0:104_0": "“Yassete caturo dhammā, vānarinda yathā tava;",
  "atk-s0511a0:105_0": "Saccaṃ dhammo dhiti cāgo, diṭṭhaṃ so ativattatī”ti. –",
  "atk-s0511a0:106_0": "Ādīsu paññāya.",
  "atk-s0511a0:106_1": "“Jātidhammā jarādhammā,",
  "atk-s0511a0:106_2": "atho maraṇadhammino”tiādīsu pakatiyaṃ.",
  "atk-s0511a0:106_3": "“Kusalā dhammā,",
  "atk-s0511a0:106_4": "akusalā dhammā,",
  "atk-s0511a0:106_5": "abyākatā dhammā”tiādīsu sabhāve.",
  "atk-s0511a0:106_6": "“Tasmiṃ kho pana samaye dhammā honti khandhā hontī”tiādīsu suññatāyaṃ.",
  "atk-s0511a0:106_7": "“Dhammo suciṇṇo sukhamāvahātī”tiādīsu puññe.",
  "atk-s0511a0:106_8": "“Dve aniyatā dhammā”tiādīsu āpattiyaṃ.",
  "atk-s0511a0:106_9": "“Sabbe dhammā sabbākārena buddhassa bhagavato ñāṇamukhe āpāthaṃ āgacchantī”tiādīsu ñeyye.",
  "atk-s0511a0:106_10": "“Diṭṭhadhammo pattadhammo viditadhammo”tiādīsu catusaccadhamme.",
  "atk-s0511a0:106_11": "Idhāpi catusaccadhamme daṭṭhabbo.",
  "atk-s0511a0:106_12": "Anukampāti anukampaṃ anuddayaṃ karohi.",
  "atk-s0511a0:106_13": "Imanti pajaṃ niddisanto āha.",
  "atk-s0511a0:106_14": "Pajanti pajātattā pajā,",
  "atk-s0511a0:106_15": "taṃ pajaṃ,",
  "atk-s0511a0:106_16": "sattanikāyaṃ saṃsāradukkhato mocehīti adhippāyo.",
  "atk-s0511a0:106_17": "Keci pana –",
  "atk-s0511a0:107_0": "“Bhagavāti lokādhipatī naruttamo,",
  "atk-s0511a0:108_0": "Katañjalī brahmagaṇehi yācito”ti. –",
  "atk-s0511a0:109_0": "Paṭhanti. Ettāvatā sabbaso ayaṃ gāthā vuttatthā hoti.",
  "atk-s0511a0:110_0": "Atha bhagavato taṃ brahmuno sahampatissa āyācanavacanaṃ sutvā aparimitasamayasamuditakaruṇābalassa dasabalassa",
  "atk-s0511a0:110_1": "parahitakaraṇanipuṇamaticārassa sabbasattesu okāsakaraṇamattena mahākaruṇā udapādi.",
  "atk-s0511a0:110_2": "Taṃ pana bhagavato karuṇuppattiṃ dassentehi saṅgītikāle saṅgītikārakehi –",
  "atk-s0511a0:111_0": "2.",
  "atk-s0511a0:112_0": "“Sampannavijjācaraṇassa tādino, jutindharassantimadehadhārino;",
  "atk-s0511a0:113_0": "Tathāgatassappaṭipuggalassa, uppajji kāruññatā sabbasatte”ti. –",
  "atk-s0511a0:114_0": "Ayaṃ gāthā ṭhapitā.",
  "atk-s0511a0:115_0": "Tattha sampannavijjācaraṇassāti sampannaṃ nāma tividhaṃ paripuṇṇasamaṅgimadhuravasena. Tattha –",
  "atk-s0511a0:116_0": "“Sampannaṃ sālikedāraṃ, suvā bhuñjanti kosiya;",
  "atk-s0511a0:117_0": "Paṭivedemi te brahme, na naṃ vāretumussahe”ti. –",
  "atk-s0511a0:118_0": "Idaṃ paripuṇṇasampannaṃ nāma.",
  "atk-s0511a0:118_1": "“Iminā pātimokkhasaṃvarena upeto hoti samupeto upagato samupagato sampanno samannāgato”ti idaṃ samaṅgisampannaṃ nāma. “Imissā, bhante,",
  "atk-s0511a0:118_2": "mahāpathaviyā heṭṭhimatalaṃ sampannaṃ,",
  "atk-s0511a0:118_3": "seyyathāpi khuddamadhuṃ anīlakaṃ,",
  "atk-s0511a0:118_4": "evamassāda”nti idaṃ madhurasampannaṃ nāma.",
  "atk-s0511a0:118_5": "Idha paripuṇṇasampannampi samaṅgisampannampi yujjati.",
  "atk-s0511a0:118_6": "Vijjāti paṭipakkhadhamme vijjhanaṭṭhena viditakaraṇaṭṭhena vinditabbaṭṭhena ca vijjā.",
  "atk-s0511a0:118_7": "Tā pana tissopi vijjā aṭṭhapi vijjā.",
  "atk-s0511a0:118_8": "Tisso vijjā bhayabheravasutte āgatanayeneva veditabbā,",
  "atk-s0511a0:118_9": "aṭṭha ambaṭṭhasutte.",
  "atk-s0511a0:118_10": "Tatra hi vipassanāñāṇena manomayiddhiyā ca saha cha abhiññā pariggahetvā aṭṭha vijjā vuttā.",
  "atk-s0511a0:118_11": "Caraṇanti sīlasaṃvaro indriyesu guttadvāratā bhojane mattaññutā jāgariyānuyogo saddhā hirī ottappaṃ bāhusaccaṃ",
  "atk-s0511a0:118_12": "āraddhavīriyatā upaṭṭhitassatitā paññāsampannatā cattāri rūpāvacarajjhānānīti ime pannarasa dhammā veditabbā.",
  "atk-s0511a0:118_13": "Imeyeva hi pannarasa dhammā yasmā etehi carati ariyasāvako gacchati amataṃ disaṃ,",
  "atk-s0511a0:118_14": "tasmā “caraṇa”nti vuttā. Yathāha – “idha, mahānāma,",
  "atk-s0511a0:118_15": "ariyasāvako sīlavā hotī”ti sabbaṃ majjhimapaṇṇāsake vuttanayeneva veditabbaṃ.",
  "atk-s0511a0:118_16": "Vijjā ca caraṇañca vijjācaraṇāni,",
  "atk-s0511a0:118_17": "sampannāni paripuṇṇāni vijjācaraṇāni yassa soyaṃ sampannavijjācaraṇo,",
  "atk-s0511a0:118_18": "vijjācaraṇehi sampanno samaṅgībhūto,",
  "atk-s0511a0:118_19": "samannāgatoti vā sampannavijjācaraṇo.",
  "atk-s0511a0:118_20": "Ubhayathāpi attho yujjateva,",
  "atk-s0511a0:118_21": "tassa sampannavijjācaraṇassa.",
  "atk-s0511a0:119_0": "Tādinoti “iṭṭhepi tādī aniṭṭhepi tādī”tiādinā nayena mahāniddese āgatatādilakkhaṇena tādino,",
  "atk-s0511a0:119_1": "iṭṭhāniṭṭhādīsu avikārassa tādisassāti attho.",
  "atk-s0511a0:119_2": "Jutindharassāti jutimato,",
  "atk-s0511a0:119_3": "yugandhare saradasamaye samuditadivasakarātirekatarasassirikasarīrajutivisaradharassāti attho.",
  "atk-s0511a0:119_4": "“Paññāpajjotadharassā”ti vā vattuṃ vaṭṭati.",
  "atk-s0511a0:119_5": "Vuttañhetaṃ –",
  "atk-s0511a0:120_0": "“Cattāro loke pajjotā, pañcamettha na vijjati;",
  "atk-s0511a0:121_0": "Divā tapati ādicco, rattimābhāti candimā.",
  "atk-s0511a0:122_0": "“Atha aggi divārattiṃ, tattha tattha pabhāsati;",
  "atk-s0511a0:123_0": "Sambuddho tapataṃ seṭṭho, esā ābhā anuttarā”ti. ;",
  "atk-s0511a0:124_0": "Tasmā ubhayathāpi sarīrapaññājutivisaradharassāti attho.",
  "atk-s0511a0:124_1": "Antimadehadhārinoti sabbapacchimasarīradhārino,",
  "atk-s0511a0:124_2": "apunabbhavassāti attho.",
  "atk-s0511a0:125_0": "Tathāgatassāti ettha aṭṭhahi kāraṇehi bhagavā “tathāgato”ti vuccati.",
  "atk-s0511a0:125_1": "Katamehi aṭṭhahi?",
  "atk-s0511a0:125_2": "Tathā āgatoti tathāgato,",
  "atk-s0511a0:125_3": "tathā gatoti tathāgato,",
  "atk-s0511a0:125_4": "tathalakkhaṇaṃ āgatoti tathāgato,",
  "atk-s0511a0:125_5": "tathadhamme yāthāvato abhisambuddhoti tathāgato,",
  "atk-s0511a0:125_6": "tathadassitāya tathāgato,",
  "atk-s0511a0:125_7": "tathavāditāya tathāgato,",
  "atk-s0511a0:125_8": "tathākāritāya tathāgato,",
  "atk-s0511a0:125_9": "abhibhavanaṭṭhena tathāgatoti.",
  "atk-s0511a0:126_0": "Kathaṃ bhagavā tathā āgatoti tathāgato?",
  "atk-s0511a0:126_1": "Yathā yena abhinīhārena dānapāramiṃ pūretvā sīlanekkhammapaññāvīriyakhantisaccaadhiṭṭhānamettupekkhāpāramiṃ",
  "atk-s0511a0:126_2": "pūretvā imā dasa pāramiyo dasa upapāramiyo dasa paramatthapāramiyoti samattiṃsa pāramiyo pūretvā aṅgapariccāgaṃ",
  "atk-s0511a0:126_3": "jīvitapariccāgaṃ dhanarajjaputtadārapariccāganti ime pañca mahāpariccāge pariccajitvā yathā vipassiādayo",
  "atk-s0511a0:126_4": "sammāsambuddhā āgatā,",
  "atk-s0511a0:126_5": "tathā amhākampi bhagavā āgatoti tathāgato. Yathāha –",
  "atk-s0511a0:127_0": "“Yatheva lokamhi vipassiādayo, sabbaññubhāvaṃ munayo idhāgatā;",
  "atk-s0511a0:128_0": "Tathā ayaṃ sakyamunīpi āgato, tathāgato vuccati tena cakkhumā”ti.",
  "atk-s0511a0:129_0": "Kathaṃ tathā gatoti tathāgato?",
  "atk-s0511a0:129_1": "Yathā sampatijātā vipassiādayo samehi pādehi pathaviyaṃ patiṭṭhāya uttarābhimukhā sattapadavītihārena gatā,",
  "atk-s0511a0:129_2": "tathā amhākampi bhagavā gatoti tathāgato. Yathāha –",
  "atk-s0511a0:130_0": "“Muhuttajātova gavampatī yathā, samehi pādehi phusī vasundharaṃ;",
  "atk-s0511a0:131_0": "So vikkamī sattapadāni gotamo, setañca chattaṃ anudhārayuṃ marū.",
  "atk-s0511a0:132_0": "“Gantvāna so sattapadāni gotamo, disā vilokesi samā samantato;",
  "atk-s0511a0:133_0": "Aṭṭhaṅgupetaṃ giramabbhudīrayī, sīho yathā pabbatamuddhaniṭṭhito”ti.",
  "atk-s0511a0:134_0": "Kathaṃ tathalakkhaṇaṃ āgatoti tathāgato?",
  "atk-s0511a0:134_1": "Sabbesaṃ rūpārūpadhammānaṃ salakkhaṇaṃ sāmaññalakkhaṇañca tathaṃ avitathaṃ ñāṇagatiyā āgato avirajjhitvā patto anubuddhoti tathāgato.",
  "atk-s0511a0:135_0": "“Sabbesaṃ pana dhammānaṃ, sakasāmaññalakkhaṇaṃ;",
  "atk-s0511a0:136_0": "Tathamevāgato yasmā, tasmā satthā tathāgato”ti.",
  "atk-s0511a0:137_0": "Kathaṃ tathadhamme yāthāvato abhisambuddhoti tathāgato?",
  "atk-s0511a0:137_1": "Tathadhammā nāma cattāri ariyasaccāni. Yathāha –",
  "atk-s0511a0:137_2": "“cattārimāni,",
  "atk-s0511a0:137_3": "bhikkhave,",
  "atk-s0511a0:137_4": "tathāni avitathāni anaññathāni.",
  "atk-s0511a0:137_5": "Katamāni cattāri?",
  "atk-s0511a0:137_6": "‘Idaṃ dukkha’nti,",
  "atk-s0511a0:137_7": "bhikkhave,",
  "atk-s0511a0:137_8": "tathametaṃ avitathametaṃ anaññathameta”nti vitthāro.",
  "atk-s0511a0:137_9": "Tāni ca bhagavā abhisambuddho,",
  "atk-s0511a0:137_10": "tasmā tathānaṃ abhisambuddhattā “tathāgato”ti vuccati.",
  "atk-s0511a0:137_11": "Abhisambuddhattho hi ettha gatasaddo.",
  "atk-s0511a0:138_0": "“Tathanāmāni saccāni, abhisambujjhi nāyako;",
  "atk-s0511a0:139_0": "Tasmā tathānaṃ saccānaṃ, sambuddhattā tathāgato”.",
  "atk-s0511a0:140_0": "Kathaṃ tathadassitāya tathāgato?",
  "atk-s0511a0:140_1": "Bhagavā hi aparimāṇāsu lokadhātūsu aparimāṇānaṃ sattānaṃ cakkhusotaghāṇajivhākāyamanodvāresu āpāthaṃ",
  "atk-s0511a0:140_2": "āgacchantaṃ rūpasaddagandharasaphoṭṭhabbadhammārammaṇaṃ tathāgato sabbākārato jānāti passatīti,",
  "atk-s0511a0:140_3": "evaṃ tathadassitāya tathāgato.",
  "atk-s0511a0:140_4": "Atha vā yaṃ loke tathaṃ,",
  "atk-s0511a0:140_5": "taṃ lokassa tatheva dasseti.",
  "atk-s0511a0:140_6": "Tatopi bhagavā tathāgato.",
  "atk-s0511a0:140_7": "Ettha tathadassiatthe “tathāgato”ti padasambhavo veditabbo.",
  "atk-s0511a0:141_0": "“Tathākārena yo dhamme, jānāti anupassati;",
  "atk-s0511a0:142_0": "Tathadassīti sambuddho, tasmā vutto tathāgato”.",
  "atk-s0511a0:143_0": "Kathaṃ tathavāditāya tathāgato?",
  "atk-s0511a0:143_1": "Yañca abhisambodhiyā parinibbānassa ca antare pañcacattālīsavassaparimāṇakāle suttādinavaṅgasaṅgahitaṃ bhāsitaṃ lapitaṃ tathāgatena,",
  "atk-s0511a0:143_2": "sabbaṃ taṃ ekatulāya tulitaṃ viya tathameva avitathameva hoti.",
  "atk-s0511a0:143_3": "Tenevāha –",
  "atk-s0511a0:144_0": "“Yañca, cunda,",
  "atk-s0511a0:144_1": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0511a0:144_2": "yañca rattiṃ anupādisesāya nibbānadhātuyā parinibbāyati,",
  "atk-s0511a0:144_3": "yaṃ etasmiṃ antare bhāsati lapati niddisati,",
  "atk-s0511a0:144_4": "sabbaṃ taṃ tatheva hoti,",
  "atk-s0511a0:144_5": "no aññathā.",
  "atk-s0511a0:144_6": "Tasmā ‘tathāgato’ti vuccatī”ti.",
  "atk-s0511a0:145_0": "Ettha pana gadaattho hi gatasaddo.",
  "atk-s0511a0:145_1": "Evaṃ tathavāditāya tathāgato.",
  "atk-s0511a0:145_2": "Āgadanaṃ āgado,",
  "atk-s0511a0:145_3": "vacananti attho.",
  "atk-s0511a0:145_4": "Tatho aviparīto āgado assāti tathāgato. Da-",
  "atk-s0511a0:145_5": "kārassa ta-",
  "atk-s0511a0:145_6": "kāraṃ katvā vutto.",
  "atk-s0511a0:146_0": "“Tathāvādī jino yasmā, tathadhammappakāsako;",
  "atk-s0511a0:147_0": "Tathāmāgadanañcassa, tasmā buddho tathāgato”.",
  "atk-s0511a0:148_0": "Kathaṃ tathākāritāya tathāgato?",
  "atk-s0511a0:148_1": "Bhagavā hi yaṃ yaṃ vācaṃ abhāsi,",
  "atk-s0511a0:148_2": "taṃ taṃ eva kāyena karoti,",
  "atk-s0511a0:148_3": "vācāya kāyo anulometi,",
  "atk-s0511a0:148_4": "kāyassapi vācā.",
  "atk-s0511a0:148_5": "Tenevāha –",
  "atk-s0511a0:149_0": "“Yathā vādī,",
  "atk-s0511a0:149_1": "bhikkhave,",
  "atk-s0511a0:149_2": "tathāgato tathā kārī,",
  "atk-s0511a0:149_3": "yathā kārī tathā vādī…pe…",
  "atk-s0511a0:149_4": "tasmā ‘tathāgato’ti vuccatī”ti.",
  "atk-s0511a0:150_0": "Yathā ca vācā gatā,",
  "atk-s0511a0:150_1": "kāyopi tathā gato,",
  "atk-s0511a0:150_2": "yathā kāyo gato,",
  "atk-s0511a0:150_3": "vācāpi tathā gatā.",
  "atk-s0511a0:150_4": "Evaṃ tathākāritāya tathāgato.",
  "atk-s0511a0:151_0": "“Yathā vācā gatā tassa, tathā kāyo gato yato;",
  "atk-s0511a0:152_0": "Tathāvāditāya sambuddho, satthā tasmā tathāgato”.",
  "atk-s0511a0:153_0": "Kathaṃ abhibhavanaṭṭhena tathāgato?",
  "atk-s0511a0:153_1": "Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati",
  "atk-s0511a0:153_2": "sīlenapi samādhināpi paññāyapi vimuttiyāpi vimuttiñāṇadassanenapi,",
  "atk-s0511a0:153_3": "na tassa tulā vā pamāṇaṃ vā atthi,",
  "atk-s0511a0:153_4": "atha kho atulo appameyyo anuttaro.",
  "atk-s0511a0:153_5": "Tenevāha –",
  "atk-s0511a0:154_0": "“Sadevake,",
  "atk-s0511a0:154_1": "bhikkhave, loke…pe…",
  "atk-s0511a0:154_2": "tathāgato abhibhū anabhibhūto aññadatthu daso vasavattī,",
  "atk-s0511a0:154_3": "tasmā ‘tathāgato’ti vuccatī”ti.",
  "atk-s0511a0:155_0": "Tatrevaṃ padasiddhi veditabbā –",
  "atk-s0511a0:155_1": "agado viya agado.",
  "atk-s0511a0:155_2": "Ko panesa?",
  "atk-s0511a0:155_3": "Desanāvilāso ceva puññussayo ca.",
  "atk-s0511a0:155_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati,",
  "atk-s0511a0:155_5": "iti sabbalokābhibhavanato aviparīto desanāvilāso ceva puññussayo ca agado assāti da-",
  "atk-s0511a0:155_6": "kārassa ta-",
  "atk-s0511a0:155_7": "kāraṃ katvā “tathāgato”ti veditabbo.",
  "atk-s0511a0:155_8": "Evaṃ abhibhavanaṭṭhena tathāgato.",
  "atk-s0511a0:156_0": "“Tatho aviparīto ca, agado yassa satthuno;",
  "atk-s0511a0:157_0": "Vasavattīti so tena, hoti satthā tathāgato”.",
  "atk-s0511a0:158_0": "Appaṭipuggalassāti paṭipuggalavirahitassa,",
  "atk-s0511a0:158_1": "añño koci “ahaṃ buddho”ti evaṃ paṭiññaṃ dātuṃ samattho nāmassa puggalo,",
  "atk-s0511a0:158_2": "natthīti appaṭipuggalo,",
  "atk-s0511a0:158_3": "tassa appaṭipuggalassa.",
  "atk-s0511a0:158_4": "Uppajjīti uppanno udapādi.",
  "atk-s0511a0:158_5": "Kāruññatāti karuṇāya bhāvo kāruññatā.",
  "atk-s0511a0:158_6": "Sabbasatteti niravasesasattapariyādānavacanaṃ,",
  "atk-s0511a0:158_7": "sakale sattanikāyeti attho.",
  "atk-s0511a0:158_8": "Ettāvatā ayampi gāthā vuttatthā hoti.",
  "atk-s0511a0:159_0": "Atha bhagavā brahmunā dhammadesanatthāya āyācito sattesu kāruññataṃ uppādetvā dhammaṃ desetukāmo mahābrahmānaṃ gāthāya ajjhabhāsi –",
  "atk-s0511a0:160_0": "“Apārutā tesaṃ amatassa dvārā, ye sotavanto pamuñcantu saddhaṃ;",
  "atk-s0511a0:161_0": "Vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti. ;",
  "atk-s0511a0:162_0": "Atha kho brahmā sahampati “katāvakāso khomhi bhagavatā dhammadesanāyā”ti ñatvā dasanakhasamodhānasamujjalaṃ",
  "atk-s0511a0:162_1": "añjaliṃ sirasi katvā bhagavantaṃ abhivādetvā padakkhiṇaṃ katvā brahmagaṇaparivuto pakkāmi.",
  "atk-s0511a0:162_2": "Atha satthā tassa brahmuno paṭiññaṃ datvā –",
  "atk-s0511a0:162_3": "“kassa nu kho ahaṃ paṭhamaṃ dhammaṃ deseyya”nti cintento –",
  "atk-s0511a0:162_4": "“āḷāro paṇḍito so imaṃ dhammaṃ khippaṃ ājānissatī”ti cittaṃ uppādetvā puna olokento tassa sattāhaṃ kālaṅkatabhāvaṃ",
  "atk-s0511a0:162_5": "ñatvā udakassa ca abhidosakālaṅkatabhāvaṃ ñatvā puna –",
  "atk-s0511a0:162_6": "“kahaṃ nu kho etarahi pañcavaggiyā bhikkhū viharantī”ti pañcavaggiye āvajjento “bārāṇasiyaṃ isipatane",
  "atk-s0511a0:162_7": "migadāye”ti ñatvā āsāḷhiyaṃ pabhātāya rattiyā kālasseva pattacīvaramādāya aṭṭhārasayojanikaṃ maggaṃ paṭipanno",
  "atk-s0511a0:162_8": "antarāmagge upakaṃ nāma ājīvakaṃ disvā tassa attano buddhabhāvamāvikatvā taṃdivasameva sāyanhasamaye",
  "atk-s0511a0:162_9": "isipatanamagamāsi.",
  "atk-s0511a0:162_10": "Tattha pañcavaggiyānaṃ attano buddhabhāvaṃ pakāsetvā paññattavarabuddhāsanagato pañcavaggiye bhikkhū āmantetvā dhammacakkappavattanasuttantaṃ desesi.",
  "atk-s0511a0:163_0": "Tesu aññāsikoṇḍaññatthero desanānusārena ñāṇaṃ pesetvā suttapariyosāne aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0511a0:163_1": "Satthā tattheva vassaṃ upagantvā punadivase vappattheraṃ sotāpattiphale patiṭṭhāpesi.",
  "atk-s0511a0:163_2": "Eteneva upāyena sabbe te sotāpattiphale patiṭṭhāpetvā puna pañcamiyaṃ pakkhassa pañcapi te there sannipātetvā anattalakkhaṇasuttantaṃ desesi,",
  "atk-s0511a0:163_3": "desanāpariyosāne pañcapi therā arahatte patiṭṭhahiṃsu.",
  "atk-s0511a0:164_0": "Atha satthā tattheva yasassa kulaputtassa upanissayaṃ disvā gehaṃ pahāya nikkhantaṃ disvā –",
  "atk-s0511a0:164_1": "“ehi yasā”ti pakkositvā tasmiññeva rattibhāge sotāpattiphale patiṭṭhāpetvā punadivase arahatte ca patiṭṭhāpetvā",
  "atk-s0511a0:164_2": "aparepi tassa sahāyake catupaṇṇāsajane ehibhikkhupabbajjāya pabbājetvā arahatte patiṭṭhāpesi.",
  "atk-s0511a0:164_3": "Evaṃ loke ekasaṭṭhiyā arahantesu jātesu satthā vuṭṭhavasso pavāretvā bhikkhū āmantetvā etadavoca –",
  "atk-s0511a0:165_0": "“Paratthaṃ cattano atthaṃ, karontā pathaviṃ imaṃ;",
  "atk-s0511a0:166_0": "Byāharantā manussānaṃ, dhammaṃ caratha bhikkhavo.",
  "atk-s0511a0:167_0": "“Viharatha vivittesu, pabbatesu vanesu ca;",
  "atk-s0511a0:168_0": "Pakāsayantā saddhammaṃ, lokassa satataṃ mama.",
  "atk-s0511a0:169_0": "“Karontā dhammadūteyyaṃ, vikhyāpayatha bhikkhavo;",
  "atk-s0511a0:170_0": "Santi atthāya sattānaṃ, subbatā vacanaṃ mama.",
  "atk-s0511a0:171_0": "“Sabbaṃ pidahatha dvāraṃ, apāyānamanāsavā;",
  "atk-s0511a0:172_0": "Saggamokkhassa maggassa, dvāraṃ vivarathāsamā.",
  "atk-s0511a0:173_0": "“Desanāpaṭipattīhi, karuṇādiguṇālayā;",
  "atk-s0511a0:174_0": "Buddhiṃ saddhañca lokassa, abhivaḍḍhetha sabbaso.",
  "atk-s0511a0:175_0": "“Gihīnamupakarontānaṃ, niccamāmisadānato;",
  "atk-s0511a0:176_0": "Karotha dhammadānena, tesaṃ paccūpakārakaṃ.",
  "atk-s0511a0:177_0": "“Samussayatha saddhammaṃ, desayantā isiddhajaṃ;",
  "atk-s0511a0:178_0": "Katakattabbakammantā, paratthaṃ paṭipajjathā”ti.",
  "atk-s0511a0:179_0": "Evañca pana vatvā bhagavā te bhikkhū disāsu vissajjetvā sayaṃ uruvelaṃ gacchanto antarāmagge kappāsikavanasaṇḍe tiṃsa bhaddavaggiyakumāre vinesi.",
  "atk-s0511a0:179_1": "Tesu yo sabbapacchimako,",
  "atk-s0511a0:179_2": "so sotāpanno,",
  "atk-s0511a0:179_3": "sabbaseṭṭho anāgāmī,",
  "atk-s0511a0:179_4": "ekopi arahā vā puthujjano vā nāhosi.",
  "atk-s0511a0:179_5": "Tepi sabbe ehibhikkhupabbajjāya pabbājetvā disāsu pesetvā sayaṃ uruvelaṃ gantvā aḍḍhuḍḍhāni pāṭihāriyasahassāni",
  "atk-s0511a0:179_6": "dassetvā uruvelakassapādayo sahassajaṭilaparivāre tebhātikajaṭile dametvā ehibhikkhubhāvena pabbājetvā",
  "atk-s0511a0:179_7": "gayāsīse nisīdāpetvā ādittapariyāyadesanāya arahatte patiṭṭhāpetvā tena arahantasahassena bhagavā parivuto",
  "atk-s0511a0:179_8": "“bimbisārassa rañño paṭiññaṃ mocessāmī”ti rājagahanagarūpacāre laṭṭhivanuyyānaṃ nāma agamāsi.",
  "atk-s0511a0:179_9": "Tato uyyānapālako rañño ārocesi. Rājā –",
  "atk-s0511a0:179_10": "“satthā āgato”ti sutvā dvādasanahutehi brāhmaṇagahapatikehi parivuto dasabalaṃ ghanavivaragatamiva divasakaraṃ",
  "atk-s0511a0:179_11": "vanavivaragataṃ munivaradivasakaraṃ upasaṅkamitvā cakkālaṅkatatalesu jalajāmalāvikalakamalakomalesu dasabalassa",
  "atk-s0511a0:179_12": "pādesu makuṭamaṇijutivisaravijjotinā sirasā nipatitvā ekamantaṃ nisīdi saddhiṃ parisāya.",
  "atk-s0511a0:180_0": "Atha kho tesaṃ brāhmaṇagahapatikānaṃ etadahosi –",
  "atk-s0511a0:180_1": "“kiṃ nu kho mahāsamaṇo uruvelakassape brahmacariyaṃ carati,",
  "atk-s0511a0:180_2": "udāhu uruvelakassapo mahāsamaṇe”ti?",
  "atk-s0511a0:180_3": "Atha kho bhagavā tesaṃ cetoparivitakkamaññāya theraṃ gāthāya ajjhabhāsi –",
  "atk-s0511a0:181_0": "“Kimeva disvā uruvelavāsi, pahāsi aggiṃ kisakovadāno;",
  "atk-s0511a0:182_0": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;",
  "atk-s0511a0:183_0": "Thero bhagavato adhippāyaṃ viditvā –",
  "atk-s0511a0:184_0": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0511a0:185_0": "Etaṃ malantī upadhīsu ñatvā, tasmā na yiṭṭhe na hute arañji”nti. –",
  "atk-s0511a0:186_0": "Imaṃ gāthaṃ vatvā attano sāvakabhāvappakāsanatthaṃ tathāgatassa pādesu sirasā nipatitvā –",
  "atk-s0511a0:186_1": "“satthā me, bhante, bhagavā,",
  "atk-s0511a0:186_2": "sāvakohamasmī”ti vatvā ekatāladvitāla…pe…",
  "atk-s0511a0:186_3": "sattatālappamāṇaṃ vehāsaṃ sattakkhattuṃ abbhuggantvā pāṭihāriyaṃ katvā ākāsato oruyha bhagavantaṃ vanditvā ekamantaṃ nisīdi.",
  "atk-s0511a0:187_0": "Atha kho mahājano tassa taṃ pāṭihāriyaṃ disvā –",
  "atk-s0511a0:187_1": "“aho mahānubhāvā buddhā nāma,",
  "atk-s0511a0:187_2": "evaṃ thāmagatadiṭṭhiko attānaṃ ‘arahā aha’nti maññamāno uruvelakassapopi diṭṭhijālaṃ bhinditvā tathāgatena damito”ti dasabalassa guṇakathaṃ kathesi.",
  "atk-s0511a0:187_3": "Taṃ sutvā satthā –",
  "atk-s0511a0:187_4": "“nāhamidāniyeva imaṃ uruvelakassapaṃ damemi,",
  "atk-s0511a0:187_5": "atītepi esa mayā damitoyevā”ti āha.",
  "atk-s0511a0:187_6": "Atha kho so mahājano uṭṭhāyāsanā bhagavantaṃ vanditvā sirasi añjaliṃ paggahetvā evamāha – “bhante,",
  "atk-s0511a0:187_7": "idāni amhehi esa damito diṭṭho,",
  "atk-s0511a0:187_8": "kathaṃ panesa atīte bhagavatā damito”ti.",
  "atk-s0511a0:187_9": "Tato satthā tena mahājanena yācito bhavantarena paṭicchannaṃ mahānāradakassapajātakaṃ kathetvā cattāri ariyasaccāni pakāsesi.",
  "atk-s0511a0:187_10": "Tato satthu dhammakathaṃ sutvā rājā bimbisāro ekādasanahutehi saddhiṃ sotāpattiphale patiṭṭhāsi,",
  "atk-s0511a0:187_11": "ekanahutaṃ upāsakattaṃ paṭivedesi.",
  "atk-s0511a0:187_12": "Rājā saraṇaṃ gantvā svātanāya bhagavantaṃ saddhiṃ bhikkhusaṅghena nimantetvā bhagavantaṃ tikkhattuṃ padakkhiṇaṃ katvā vanditvā pakkāmi.",
  "atk-s0511a0:188_0": "Punadivase bhagavā bhikkhusahassaparivuto marugaṇaparivuto viya dasasatanayano devarājā,",
  "atk-s0511a0:188_1": "brahmagaṇaparivuto viya mahābrahmā rājagahaṃ pāvisi.",
  "atk-s0511a0:188_2": "Rājā buddhappamukhassa bhikkhusaṅghassa dānaṃ datvā bhojanapariyosāne bhagavantaṃ etadavoca – “ahaṃ, bhante,",
  "atk-s0511a0:188_3": "tīṇi ratanāni vinā vasituṃ na sakkhissāmi,",
  "atk-s0511a0:188_4": "velāya vā avelāya vā bhagavato santikaṃ āgamissāmi,",
  "atk-s0511a0:188_5": "laṭṭhivanaṃ nāma atidūre,",
  "atk-s0511a0:188_6": "idaṃ pana amhākaṃ veḷuvanaṃ nāma uyyānaṃ pavivekakāmānaṃ nātidūraṃ naccāsannaṃ gamanāgamanasampannaṃ",
  "atk-s0511a0:188_7": "nijjanasambādhaṃ pavivekasukhaṃ chāyūdakasampannaṃ sītalasilātalasamalaṅkataṃ paramaramaṇīyabhūmibhāgaṃ",
  "atk-s0511a0:188_8": "surabhikusumataruvaranirantaraṃ ramaṇīyapāsādahammiyavimānavihāraḍḍhuyogamaṇḍapādipaṭimaṇḍitaṃ. Idaṃ me, bhante,",
  "atk-s0511a0:188_9": "bhagavā paṭiggaṇhātu navatapanaṅgārasaṅkāsena suvaṇṇabhiṅgārena surabhikusumavāsitaṃ maṇivaṇṇaudakaṃ",
  "atk-s0511a0:188_10": "gahetvā veḷuvanārāmaṃ pariccajanto dasabalassa hatthe udakaṃ pātesi.",
  "atk-s0511a0:188_11": "Tasmiṃ ārāmapaṭiggahaṇe “buddhasāsanassa mūlāni otiṇṇānī”ti pītivasaṃ gatā naccantī viya ayaṃ mahāpathavī kampi.",
  "atk-s0511a0:188_12": "Jambudīpe pana ṭhapetvā veḷuvanamahāvihāraṃ aññaṃ pathaviṃ kampetvā gahitasenāsanaṃ nāma natthi.",
  "atk-s0511a0:188_13": "Atha satthā veḷuvanārāmaṃ paṭiggahetvā rañño vihāradānānumodanamakāsi –",
  "atk-s0511a0:189_0": "“Āvāsadānassa panānisaṃsaṃ, ko nāma vattuṃ, puriso samattho;",
  "atk-s0511a0:190_0": "Aññatra buddhā pana lokanāthā, yutto mukhānaṃ nahutena cāpi.",
  "atk-s0511a0:191_0": "“Āyuñca vaṇṇañca sukhaṃ balañca, varaṃ pasatthaṃ paṭibhānameva;",
  "atk-s0511a0:192_0": "Dadāti nāmāti pavuccate so, yo deti saṅghassa naro vihāraṃ.",
  "atk-s0511a0:193_0": "“Dātā nivāsassa nivāraṇassa, sītādino jīvitupaddavassa;",
  "atk-s0511a0:194_0": "Pāleti āyuṃ pana tassa yasmā, āyuppado hoti tamāhu santo.",
  "atk-s0511a0:195_0": "“Accuṇhasīte vasato nivāse, balañca vaṇṇo paṭibhā na hoti;",
  "atk-s0511a0:196_0": "Tasmā hi so deti vihāradātā, balañca vaṇṇaṃ paṭibhānameva.",
  "atk-s0511a0:197_0": "“Dukkhassa sītuṇhasarīsapā ca, vātātapādippabhavassa loke;",
  "atk-s0511a0:198_0": "Nivāraṇā nekavidhassa niccaṃ, sukhappado hoti vihāradātā.",
  "atk-s0511a0:199_0": "“Sītuṇhavātātapaḍaṃsavuṭṭhi, sarīsapāvāḷamigādidukkhaṃ;",
  "atk-s0511a0:200_0": "Yasmā nivāreti vihāradātā, tasmā sukhaṃ vindati so parattha.",
  "atk-s0511a0:201_0": "“Pasannacitto bhavabhogahetuṃ, manobhirāmaṃ mudito vihāraṃ;",
  "atk-s0511a0:202_0": "Yo deti sīlādiguṇoditānaṃ, sabbaṃ dado nāma pavuccate so.",
  "atk-s0511a0:203_0": "“Pahāya maccheramalaṃ salobhaṃ, guṇālayānaṃ nilayaṃ dadāti;",
  "atk-s0511a0:204_0": "Khittova so tattha parehi sagge, yathābhataṃ jāyati vītasoko.",
  "atk-s0511a0:205_0": "“Vare cārurūpe vihāre uḷāre, naro kāraye vāsaye tattha bhikkhū;",
  "atk-s0511a0:206_0": "Dadeyyannapānañca vatthañca nesaṃ, pasannena cittena sakkacca niccaṃ.",
  "atk-s0511a0:207_0": "“Tasmā mahārāja bhavesu bhoge, manorame paccanubhuyya bhiyyo;",
  "atk-s0511a0:208_0": "Vihāradānassa phalena santaṃ, sukhaṃ asokaṃ adhigaccha pacchā”ti.",
  "atk-s0511a0:209_0": "Iccevaṃ munirājā nararājassa bimbisārassa vihāradānānumodanaṃ katvā uṭṭhāyāsanā bhikkhusaṅghaparivuto",
  "atk-s0511a0:209_1": "paramadassanīyāya attano sarīrappabhāya suvaṇṇarasasekapiñcharāni viya nagaravanavimānādīni kurumāno",
  "atk-s0511a0:209_2": "anopamāya buddhalīḷāya anantāya buddhasiriyā veḷuvanamahāvihārameva pāvisīti.",
  "atk-s0511a0:210_0": "“Akīḷane veḷuvane vihāre, tathāgato tattha manobhirāme;",
  "atk-s0511a0:211_0": "Nānāvihārena vihāsi dhīro, veneyyakānaṃ samudikkhamāno”.",
  "atk-s0511a0:212_0": "Athevaṃ bhagavati tasmiṃ viharante suddhodanamahārājā “putto me chabbassāni dukkarakārikaṃ katvā paramābhisambodhiṃ",
  "atk-s0511a0:212_1": "patvā pavattitavaradhammacakko rājagahaṃ patvā veḷuvanamahāvihāre viharatī”ti sutvā aññataraṃ mahāmaccaṃ",
  "atk-s0511a0:212_2": "āmantesi – “ehi, bhaṇe,",
  "atk-s0511a0:212_3": "purisasahassaparivāro rājagahaṃ gantvā mama vacanena ‘pitā vo suddhodanamahārājā taṃ daṭṭhukāmo’ti vatvā puttaṃ me gaṇhitvā ehī”ti.",
  "atk-s0511a0:212_4": "So “sādhu,",
  "atk-s0511a0:212_5": "devā”ti rañño paṭissuṇitvā purisasahassaparivāro saṭṭhiyojanamaggaṃ gantvā dhammadesanavelāya vihāraṃ pāvisi.",
  "atk-s0511a0:212_6": "So “tiṭṭhatu tāva raññā pahitasāsana”nti parisapariyante ṭhito satthu dhammadesanaṃ sutvā yathāṭhitova",
  "atk-s0511a0:212_7": "saddhiṃ purisasahassena arahattaṃ patvā pabbajjaṃ yāci. Bhagavā – “etha,",
  "atk-s0511a0:212_8": "bhikkhavo”ti hatthaṃ pasāresi.",
  "atk-s0511a0:212_9": "Te sabbe taṅkhaṇaññeva iddhimayapattacīvaradharā vassasaṭṭhikattherā viya ākappasampannā hutvā bhagavantaṃ parivāresuṃ.",
  "atk-s0511a0:212_10": "Rājā “neva gato āgacchati,",
  "atk-s0511a0:212_11": "na ca sāsanaṃ suyyatī”ti cintetvā teneva nīhārena navakkhattuṃ amacce pesesi.",
  "atk-s0511a0:212_12": "Tesu navasu purisasahassesu ekopi rañño nārocesi,",
  "atk-s0511a0:212_13": "na sāsanaṃ vā pahiṇi.",
  "atk-s0511a0:212_14": "Sabbe arahattaṃ patvāva pabbajiṃsu.",
  "atk-s0511a0:213_0": "Atha rājā cintesi –",
  "atk-s0511a0:213_1": "“ko nu kho mama vacanaṃ karissatī”ti sabbarājabalaṃ olokento udāyiṃ addasa.",
  "atk-s0511a0:213_2": "So kira rañño sabbatthasādhako amacco abbhantariko ativissāsiko bodhisattena saddhiṃ ekadivaseyeva jāto sahapaṃsukīḷito sahāyo.",
  "atk-s0511a0:213_3": "Atha naṃ rājā āmantesi –",
  "atk-s0511a0:213_4": "“tāta udāyi,",
  "atk-s0511a0:213_5": "ahaṃ mama puttaṃ daṭṭhukāmo navapurisasahassāni pesesiṃ,",
  "atk-s0511a0:213_6": "ekapurisopi āgantvā sāsanamattampi ārocetā natthi,",
  "atk-s0511a0:213_7": "dujjāno kho pana me jīvitantarāyo,",
  "atk-s0511a0:213_8": "ahaṃ jīvamānova puttaṃ daṭṭhumicchāmi.",
  "atk-s0511a0:213_9": "Sakkhissasi me puttaṃ dassetu”nti?",
  "atk-s0511a0:213_10": "So “sakkhissāmi, deva,",
  "atk-s0511a0:213_11": "sace pabbajituṃ labhissāmī”ti āha. “Tāta,",
  "atk-s0511a0:213_12": "tvaṃ pabbajitvā vā apabbajitvā vā mayhaṃ puttaṃ dassehī”ti.",
  "atk-s0511a0:213_13": "So “sādhu,",
  "atk-s0511a0:213_14": "devā”ti rañño sāsanaṃ ādāya rājagahaṃ gantvā satthu dhammadesanaṃ sutvā saddhiṃ purisasahassena arahattaṃ",
  "atk-s0511a0:213_15": "patvā ehibhikkhubhāve patiṭṭhāya phaggunīpuṇṇamāsiyaṃ cintesi –",
  "atk-s0511a0:213_16": "“atikkanto hemanto,",
  "atk-s0511a0:213_17": "vasantasamayo anuppatto,",
  "atk-s0511a0:213_18": "supupphitā vanasaṇḍā,",
  "atk-s0511a0:213_19": "paṭipajjanakkhamo maggo,",
  "atk-s0511a0:213_20": "kālo dasabalassa ñātisaṅgahaṃ kātu”nti cintetvā bhagavantaṃ upasaṅkamitvā saṭṭhimattāhi gāthāhi bhagavato",
  "atk-s0511a0:213_21": "kulanagaraṃ gamanatthāya gamanavaṇṇaṃ vaṇṇesi –",
  "atk-s0511a0:214_0": "“Aṅgārino dāni dumā bhadante, phalesino chadanaṃ vippahāya;",
  "atk-s0511a0:215_0": "Te accimantova pabhāsayanti, samayo mahāvīra aṅgīrasānaṃ.",
  "atk-s0511a0:216_0": "“Dumā vicittā suvirājamānā, rattaṅkureheva ca pallavehi;",
  "atk-s0511a0:217_0": "Ratanujjalamaṇḍapasannibhāsā, samayo mahāvīra aṅgīrasānaṃ.",
  "atk-s0511a0:218_0": "“Supupphitaggā kusumehi bhūsitā, manuññabhūtā sucisādhugandhā;",
  "atk-s0511a0:219_0": "Rukkhā virocanti ubhosu passesu, samayo mahāvīra aṅgīrasānaṃ.",
  "atk-s0511a0:220_0": "“Phalehinekehi samiddhibhūtā, vicittarukkhā ubhatovakāse;",
  "atk-s0511a0:221_0": "Khuddaṃ pipāsampi vinodayanti, samayo mahāvīra aṅgīrasānaṃ.",
  "atk-s0511a0:222_0": "“Vicittamālā sucipallavehi, susajjitā morakalāpasannibhā;",
  "atk-s0511a0:223_0": "Rukkhā virocanti ubhosu passesu, samayo mahāvīra aṅgīrasānaṃ.",
  "atk-s0511a0:224_0": "“Virocamānā phalapallavehi, susajjitā vāsanivāsabhūtā;",
  "atk-s0511a0:225_0": "Tosenti addhānakilantasatte, samayo mahāvīra aṅgīrasānaṃ.",
  "atk-s0511a0:226_0": "“Suphullitaggā vanagumbanissitā, latā anekā suvirājamānā;",
  "atk-s0511a0:227_0": "Tosenti satte maṇimaṇḍapāva, samayo mahāvīra aṅgīrasānaṃ.",
  "atk-s0511a0:228_0": "“Latā anekā dumanissitāva, piyehi saddhiṃ sahitā vadhūva;",
  "atk-s0511a0:229_0": "Palobhayantī hi sugandhagandhā, samayo mahāvīra aṅgīrasānaṃ.",
  "atk-s0511a0:230_0": "“Vicittanīlādimanuññavaṇṇā, dijā samantā abhikūjamānā;",
  "atk-s0511a0:231_0": "Tosenti mañjussaratā ratīhi, samayo mahāvīra aṅgīrasānaṃ.",
  "atk-s0511a0:232_0": "“Migā ca nānā suvirājamānā, uttuṅgakaṇṇā ca manuññanettā;",
  "atk-s0511a0:233_0": "Disā samantā mabhidhāvayanti, samayo mahāvīra aṅgīrasānaṃ.",
  "atk-s0511a0:234_0": "“Manuññabhūtā ca mahī samantā, virājamānā haritāva saddalā;",
  "atk-s0511a0:235_0": "Supupphirukkhā moḷinivalaṅkatā, samayo mahāvīra aṅgīrasānaṃ.",
  "atk-s0511a0:236_0": "“Susajjitā muttamayāva vālukā, susaṇṭhitā cārusuphassadātā;",
  "atk-s0511a0:237_0": "Virocayanteva disā samantā, samayo mahāvīra aṅgīrasānaṃ.",
  "atk-s0511a0:238_0": "“Samaṃ suphassaṃ sucibhūmibhāgaṃ, manuññapupphodayagandhavāsitaṃ;",
  "atk-s0511a0:239_0": "Virājamānaṃ sucimañca sobhaṃ, samayo mahāvīra aṅgīrasānaṃ.",
  "atk-s0511a0:240_0": "“Susajjitaṃ nandanakānanaṃva, vicittanānādumasaṇḍamaṇḍitaṃ;",
  "atk-s0511a0:241_0": "Sugandhabhūtaṃ pavanaṃ surammaṃ, samayo mahāvīra aṅgīrasānaṃ.",
  "atk-s0511a0:242_0": "“Sarā vicittā vividhā manoramā, susajjitā paṅkajapuṇḍarīkā;",
  "atk-s0511a0:243_0": "Pasannasītodakacārupuṇṇā, samayo mahāvīra aṅgīrasānaṃ.",
  "atk-s0511a0:244_0": "“Suphullanānāvidhapaṅkajehi, virājamānā sucigandhagandhā;",
  "atk-s0511a0:245_0": "Pamodayanteva narāmarānaṃ, samayo mahāvīra aṅgīrasānaṃ.",
  "atk-s0511a0:246_0": "“Suphullapaṅkeruhasannisinnā, dijā samantā mabhinādayantā;",
  "atk-s0511a0:247_0": "Modanti bhariyāhi samaṅgino te, samayo mahāvīra aṅgīrasānaṃ.",
  "atk-s0511a0:248_0": "“Suphullapupphehi rajaṃ gahetvā, alī vidhāvanti vikūjamānā;",
  "atk-s0511a0:249_0": "Madhumhi gandho vidisaṃ pavāyati, samayo mahāvīra aṅgīrasānaṃ.",
  "atk-s0511a0:250_0": "“Abhinnanādā madavāraṇā ca, girīhi dhāvanti ca vāridhārā;",
  "atk-s0511a0:251_0": "Savanti najjo suvirājitāva samayo mahāvīra aṅgīrasānaṃ.",
  "atk-s0511a0:252_0": "“Girī samantāva padissamānā, mayūragīvā iva nīlavaṇṇā;",
  "atk-s0511a0:253_0": "Disā rajindāva virocayanti, samayo mahāvīra aṅgīrasānaṃ.",
  "atk-s0511a0:254_0": "“Mayūrasaṅghā girimuddhanasmiṃ, naccanti nārīhi samaṅgibhūtā;",
  "atk-s0511a0:255_0": "Kūjanti nānāmadhurassarehi, samayo mahāvīra aṅgīrasānaṃ.",
  "atk-s0511a0:256_0": "“Suvādikā nekadijā manuññā, vicittapattehi virājamānā;",
  "atk-s0511a0:257_0": "Girimhi ṭhatvā abhinādayanti, samayo mahāvīra aṅgīrasānaṃ.",
  "atk-s0511a0:258_0": "“Suphullapupphākaramābhikiṇṇā, sugandhanānādalalaṅkatā ca;",
  "atk-s0511a0:259_0": "Girī virocanti disā samantā, samayo mahāvīra aṅgīrasānaṃ.",
  "atk-s0511a0:260_0": "“Jalāsayā nekasugandhagandhā, surindauyyānajalāsayāva;",
  "atk-s0511a0:261_0": "Savanti najjo suvirājamānā, samayo mahāvīra aṅgīrasānaṃ.",
  "atk-s0511a0:262_0": "“Vicittatitthehi alaṅkatā ca, manuññanānāmigapakkhipāsā;",
  "atk-s0511a0:263_0": "Najjo virocanti susandamānā, samayo mahāvīra aṅgīrasānaṃ.",
  "atk-s0511a0:264_0": "“Ubhosu passesu jalāsayesu, supupphitā cārusugandharukkhā;",
  "atk-s0511a0:265_0": "Vibhūsitaggā surasundarī ca, samayo mahāvīra aṅgīrasānaṃ.",
  "atk-s0511a0:266_0": "“Sugandhanānādumajālakiṇṇaṃ, vanaṃ vicittaṃ suranandanaṃva;",
  "atk-s0511a0:267_0": "Manobhirāmaṃ satataṃ gatīnaṃ, samayo mahāvīra aṅgīrasānaṃ.",
  "atk-s0511a0:268_0": "“Sampannanānāsuciannapānā, sabyañjanā sādurasena yuttā;",
  "atk-s0511a0:269_0": "Pathesu gāme sulabhā manuññā, samayo mahāvīra aṅgīrasānaṃ.",
  "atk-s0511a0:270_0": "“Virājitā āsi mahī samantā, vicittavaṇṇā kusumāsanassa;",
  "atk-s0511a0:271_0": "Rattindagopehi alaṅkatāva samayo mahāvīra aṅgīrasānaṃ.",
  "atk-s0511a0:272_0": "“Visuddhasaddhādiguṇehi yuttā, sambuddharājaṃ abhipatthayantā;",
  "atk-s0511a0:273_0": "Bahūhi tattheva janā samantā, samayo mahāvīra aṅgīrasānaṃ.",
  "atk-s0511a0:274_0": "“Vicitraārāmasupokkharañño, vicitranānāpadumehi channā;",
  "atk-s0511a0:275_0": "Bhisehi khīraṃva rasaṃ pavāyati, samayo mahāvīra aṅgīrasānaṃ.",
  "atk-s0511a0:276_0": "“Vicitranīlacchadanenalaṅkatā, manuññarukkhā ubhatovakāse;",
  "atk-s0511a0:277_0": "Samuggatā sattasamūhabhūtā, samayo mahāvīra aṅgīrasānaṃ.",
  "atk-s0511a0:278_0": "“Vicitranīlabbhamivāyataṃ vanaṃ, surindaloke iva nandanaṃ vanaṃ;",
  "atk-s0511a0:279_0": "Sabbotukaṃ sādhusugandhapupphaṃ, samayo mahāvīra aṅgīrasānaṃ.",
  "atk-s0511a0:280_0": "“Subhañjasaṃ yojanayojanesu, subhikkhagāmā sulabhā manuññā;",
  "atk-s0511a0:281_0": "Janābhikiṇṇā sulabhannapānā, samayo mahāvīra aṅgīrasānaṃ.",
  "atk-s0511a0:282_0": "“Pahūtachāyūdakarammabhūtā, nivāsinaṃ sabbasukhappadātā;",
  "atk-s0511a0:283_0": "Visālasālā ca sabhā ca bahū, samayo mahāvīra aṅgīrasānaṃ.",
  "atk-s0511a0:284_0": "“Vicittanānādumasaṇḍamaṇḍitā, manuññauyyānasupokkharañño;",
  "atk-s0511a0:285_0": "Sumāpitā sādhusugandhagandhā, samayo mahāvīra aṅgīrasānaṃ.",
  "atk-s0511a0:286_0": "“Vāto mudūsītalasādhurūpo, nabhā ca abbhā vigatā samantā;",
  "atk-s0511a0:287_0": "Disā ca sabbāva virocayanti, samayo mahāvīra aṅgīrasānaṃ.",
  "atk-s0511a0:288_0": "“Pathe rajonuggamanatthameva, rattiṃ pavassanti ca mandavuṭṭhī;",
  "atk-s0511a0:289_0": "Nabhe ca sūro mudukova tāpo, samayo mahāvīra aṅgīrasānaṃ.",
  "atk-s0511a0:290_0": "“Madappabāhā madahatthisaṅghā, kareṇusaṅghehi sukīḷayanti;",
  "atk-s0511a0:291_0": "Disā vidhāvanti ca gajjayantā, samayo mahāvīra aṅgīrasānaṃ.",
  "atk-s0511a0:292_0": "“Vanaṃ sunīlaṃ abhidassanīyaṃ, nīlabbhakūṭaṃ iva rammabhūtaṃ;",
  "atk-s0511a0:293_0": "Vilokitānaṃ ativimhanīyaṃ, samayo mahāvīra aṅgīrasānaṃ.",
  "atk-s0511a0:294_0": "“Visuddhamabbhaṃ gaganaṃ surammaṃ, maṇimayehi samalaṅkatāva;",
  "atk-s0511a0:295_0": "Disā ca sabbā atirocayanti, samayo mahāvīra aṅgīrasānaṃ.",
  "atk-s0511a0:296_0": "“Gandhabbavijjādharakinnarā ca, sugītiyantā madhurassarena;",
  "atk-s0511a0:297_0": "Caranti tasmiṃ pavane suramme, samayo mahāvīra aṅgīrasānaṃ.",
  "atk-s0511a0:298_0": "“Kilesasaṅghassa bhitāsakehi, tapassisaṅghehi nisevitaṃ vanaṃ;",
  "atk-s0511a0:299_0": "Vihāraārāmasamiddhibhūtaṃ, samayo mahāvīra aṅgīrasānaṃ.",
  "atk-s0511a0:300_0": "“Samiddhinānāphalino vanantā, anākulā niccamanobhirammā;",
  "atk-s0511a0:301_0": "Samādhipītiṃ abhivaḍḍhayanti, samayo mahāvīra aṅgīrasānaṃ.",
  "atk-s0511a0:302_0": "“Nisevitaṃ nekadijehi niccaṃ, gāmena gāmaṃ satataṃ vasantā;",
  "atk-s0511a0:303_0": "Pure pure gāmavarā ca santi, samayo mahāvīra aṅgīrasānaṃ.",
  "atk-s0511a0:304_0": "“Vatthannapānaṃ sayanāsanañca, gandhañca mālañca vilepanañca;",
  "atk-s0511a0:305_0": "Tahiṃ samiddhā janatā bahū ca, samayo mahāvīra aṅgīrasānaṃ.",
  "atk-s0511a0:306_0": "“Puññiddhiyā sabbayasaggapattā, janā ca tasmiṃ sukhitā samiddhā;",
  "atk-s0511a0:307_0": "Pahūtabhogā vividhā vasanti, samayo mahāvīra aṅgīrasānaṃ.",
  "atk-s0511a0:308_0": "“Nabhe ca abbhā suvisuddhavaṇṇā, disā ca cando suvirājitova;",
  "atk-s0511a0:309_0": "Rattiñca vāto mudusītalo ca, samayo mahāvīra aṅgīrasānaṃ.",
  "atk-s0511a0:310_0": "“Canduggame sabbajanā pahaṭṭhā, sakaṅgaṇe citrakathā vadantā;",
  "atk-s0511a0:311_0": "Piyehi saddhiṃ abhimodayanti, samayo mahāvīra aṅgīrasānaṃ.",
  "atk-s0511a0:312_0": "“Candassa raṃsīhi nabhaṃ viroci, mahī ca saṃsuddhamanuññavaṇṇā;",
  "atk-s0511a0:313_0": "Disā ca sabbā parisuddharūpā, samayo mahāvīra aṅgīrasānaṃ.",
  "atk-s0511a0:314_0": "“Dūre ca disvā varacandaraṃsiṃ, pupphiṃsu pupphāni mahītalasmiṃ;",
  "atk-s0511a0:315_0": "Samantato gandhaguṇatthikānaṃ, samayo mahāvīra aṅgīrasānaṃ.",
  "atk-s0511a0:316_0": "“Candassa raṃsīhi vilimpitāva, mahī samantā kusumenalaṅkatā;",
  "atk-s0511a0:317_0": "Viroci sabbaṅgasumālinīva, samayo mahāvīra aṅgīrasānaṃ.",
  "atk-s0511a0:318_0": "“Kucanti hatthīpi madena mattā, vicittapiñchā ca dijā samantā;",
  "atk-s0511a0:319_0": "Karonti nādaṃ pavane suramme, samayo mahāvīra aṅgīrasānaṃ.",
  "atk-s0511a0:320_0": "“Pathañca sabbaṃ paṭipajjanakkhamaṃ, iddhañca raṭṭhaṃ sadhanaṃ sabhogaṃ;",
  "atk-s0511a0:321_0": "Sabbatthutaṃ sabbasukhappadānaṃ, samayo mahāvīra aṅgīrasānaṃ.",
  "atk-s0511a0:322_0": "“Vanañca sabbaṃ suvicittarūpaṃ, sumāpitaṃ nandanakānanaṃva;",
  "atk-s0511a0:323_0": "Yatīna pītiṃ satataṃ janeti, samayo mahāvīra aṅgīrasānaṃ.",
  "atk-s0511a0:324_0": "“Alaṅkataṃ devapuraṃva rammaṃ, kapīlavatthuṃ iti nāmadheyyaṃ;",
  "atk-s0511a0:325_0": "Kulanagaraṃ idha sassirikaṃ, samayo mahāvīra aṅgīrasānaṃ.",
  "atk-s0511a0:326_0": "“Manuññaaṭṭālavicittarūpaṃ, suphullapaṅkeruhasaṇḍamaṇḍitaṃ;",
  "atk-s0511a0:327_0": "Vicittaparikhāhi puraṃ surammaṃ, samayo mahāvīra aṅgīrasānaṃ.",
  "atk-s0511a0:328_0": "“Vicittapākārañca toraṇañca, subhaṅgaṇaṃ devanivāsabhūtaṃ;",
  "atk-s0511a0:329_0": "Manuññavīthi suralokasannibhaṃ, samayo mahāvīra aṅgīrasānaṃ.",
  "atk-s0511a0:330_0": "“Alaṅkatā sākiyarājaputtā, virājamānā varabhūsanehi;",
  "atk-s0511a0:331_0": "Surindaloke iva devaputtā, samayo mahāvīra aṅgīrasānaṃ.",
  "atk-s0511a0:332_0": "“Suddhodano munivaraṃ abhidassanāya, amaccaputte dasadhā apesayi;",
  "atk-s0511a0:333_0": "Balena saddhiṃ mahatā muninda, samayo mahāvīra aṅgīrasānaṃ.",
  "atk-s0511a0:334_0": "“Nevāgataṃ passati neva vācaṃ, sokābhibhūtaṃ naravīraseṭṭhaṃ;",
  "atk-s0511a0:335_0": "Tosetumicchāmi narādhipattaṃ, samayo mahāvīra aṅgīrasānaṃ.",
  "atk-s0511a0:336_0": "“Taṃdassanenabbhutapītirāsi, udikkhamānaṃ dvipadānamindaṃ;",
  "atk-s0511a0:337_0": "Tosehi taṃ muninda guṇaseṭṭhaṃ, samayo mahāvīra aṅgīrasānaṃ.",
  "atk-s0511a0:338_0": "“Āsāya kassate khettaṃ, bījaṃ āsāya vappati;",
  "atk-s0511a0:339_0": "Āsāya vāṇijā yanti, samuddaṃ dhanahārakā;",
  "atk-s0511a0:340_0": "Yāya āsāya tiṭṭhāmi, sā me āsā samijjhatu.",
  "atk-s0511a0:341_0": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0511a0:342_0": "Saddalā haritā bhūmi, esa kālo mahāmunī”ti.",
  "atk-s0511a0:343_0": "Atha naṃ satthā –",
  "atk-s0511a0:343_1": "“kiṃ nu kho, udāyi,",
  "atk-s0511a0:343_2": "gamanavaṇṇaṃ vaṇṇesī”ti āha. “Bhante,",
  "atk-s0511a0:343_3": "tumhākaṃ pitā suddhodanamahārājā daṭṭhukāmo,",
  "atk-s0511a0:343_4": "karotha ñātakānaṃ saṅgaha”nti āha. “Sādhu, udāyi,",
  "atk-s0511a0:343_5": "karissāmi ñātisaṅgahaṃ,",
  "atk-s0511a0:343_6": "tena hi bhikkhusaṅghassa ārocehi,",
  "atk-s0511a0:343_7": "gamiyavattaṃ pūressantī”ti āha. “Sādhu,",
  "atk-s0511a0:343_8": "bhante”ti thero bhikkhusaṅghassa ārocesi.",
  "atk-s0511a0:344_0": "Satthā aṅgamagadhavāsīnaṃ kulaputtānaṃ dasahi sahassehi,",
  "atk-s0511a0:344_1": "kapilavatthuvāsīnaṃ dasahi sahassehīti sabbeheva vīsatiyā khīṇāsavabhikkhusahassehi parivuto rājagahā",
  "atk-s0511a0:344_2": "nikkhamitvā divase divase yojanaṃ yojanaṃ gacchanto dvīhi māsehi kapilavatthupuraṃ sampāpuṇi.",
  "atk-s0511a0:344_3": "Sākiyāpi anuppatteyeva bhagavati –",
  "atk-s0511a0:344_4": "“amhākaṃ ñātiseṭṭhaṃ passissāmā”ti bhagavato vasanaṭṭhānaṃ vīmaṃsamānā “nigrodhasakkassārāmo ramaṇīyo”ti",
  "atk-s0511a0:344_5": "sallakkhetvā sabbaṃ paṭijagganavidhiṃ kāretvā gandhapupphahatthā paccuggamanaṃ karontā sabbālaṅkārehi",
  "atk-s0511a0:344_6": "samalaṅkatagattā gandhapupphacuṇṇādīhi pūjayamānā bhagavantaṃ purakkhatvā nigrodhārāmameva agamaṃsu.",
  "atk-s0511a0:345_0": "Tatra bhagavā vīsatiyā khīṇāsavasahassehi parivuto paññattavarabuddhāsane nisīdi.",
  "atk-s0511a0:345_1": "Sākiyā pana mānajātikā mānatthaddhā,",
  "atk-s0511a0:345_2": "“siddhatthakumāro amhehi daharataro,",
  "atk-s0511a0:345_3": "amhākaṃ kaniṭṭho bhātā, putto,",
  "atk-s0511a0:345_4": "bhāgineyyo,",
  "atk-s0511a0:345_5": "nattā”ti cintetvā daharadahare rājakumāre āhaṃsu –",
  "atk-s0511a0:345_6": "“tumhe vandatha,",
  "atk-s0511a0:345_7": "mayaṃ tumhākaṃ piṭṭhito piṭṭhito nisīdissāmā”ti.",
  "atk-s0511a0:345_8": "Tesvevaṃ nisinnesu bhagavā tesaṃ ajjhāsayaṃ oloketvā –",
  "atk-s0511a0:345_9": "“ime ñātakā attano moghajiṇṇabhāvena na maṃ vandanti,",
  "atk-s0511a0:345_10": "na panete jānanti ‘buddho nāma kīdiso,",
  "atk-s0511a0:345_11": "buddhabalaṃ nāma kīdisa’nti vā,",
  "atk-s0511a0:345_12": "‘buddho nāma ediso,",
  "atk-s0511a0:345_13": "buddhabalaṃ nāma edisa’nti vā,",
  "atk-s0511a0:345_14": "handāhaṃ attano buddhabalaṃ iddhibalañca dassento pāṭihāriyañca kareyyaṃ,",
  "atk-s0511a0:345_15": "ākāse dasasahassacakkavāḷavitthataṃ sabbaratanamayaṃ caṅkamaṃ māpetvā tattha caṅkamanto mahājanassa ajjhāsayaṃ oloketvā dhammañca deseyya”nti cintesi.",
  "atk-s0511a0:345_16": "Tena vuttaṃ saṅgītikārakehi bhagavato parivitakkadassanatthaṃ –",
  "atk-s0511a0:346_0": "3.",
  "atk-s0511a0:347_0": "“Na hete jānanti sadevamānusā, buddho ayaṃ kīdisako naruttamo;",
  "atk-s0511a0:348_0": "Iddhibalaṃ paññābalañca kīdisaṃ, buddhabalaṃ lokahitassa kīdisaṃ.",
  "atk-s0511a0:349_0": "4.",
  "atk-s0511a0:350_0": "“Na hete jānanti sadevamānusā, buddho ayaṃ edisako naruttamo;",
  "atk-s0511a0:351_0": "Iddhibalaṃ paññābalañca edisaṃ, buddhabalaṃ lokahitassa edisaṃ.",
  "atk-s0511a0:352_0": "5.",
  "atk-s0511a0:353_0": "“Handāhaṃ dassayissāmi, buddhabalamanuttaraṃ;",
  "atk-s0511a0:354_0": "Caṅkamaṃ māpayissāmi, nabhe ratanamaṇḍita”nti.",
  "atk-s0511a0:355_0": "Tattha na hete jānantīti na hi ete jānanti. Na-",
  "atk-s0511a0:355_1": "kāro paṭisedhattho. Hi-",
  "atk-s0511a0:355_2": "kāro kāraṇatthe nipāto.",
  "atk-s0511a0:355_3": "Yasmā panete mama ñātiādayo devamanussā mayā buddhabale ca iddhibale ca anāvikate na jānanti “ediso buddho,",
  "atk-s0511a0:355_4": "edisaṃ iddhibala”nti,",
  "atk-s0511a0:355_5": "tasmā ahaṃ mama buddhabalañca iddhibalañca dasseyyanti attho.",
  "atk-s0511a0:355_6": "Sadevamānusāti ettha devāti upapattidevā adhippetā.",
  "atk-s0511a0:355_7": "Saha devehīti sadevā. Ke te? Mānusā,",
  "atk-s0511a0:355_8": "sadevā eva mānusā sadevamānusā.",
  "atk-s0511a0:355_9": "Atha vā devoti sammutidevo,",
  "atk-s0511a0:355_10": "suddhodano rājā adhippeto.",
  "atk-s0511a0:355_11": "Saha devena raññā suddhodanenāti sadevā.",
  "atk-s0511a0:355_12": "Mānusāti ñātimānusā,",
  "atk-s0511a0:355_13": "sadevā sasuddhodanā mānusā sadevamānusā sarājāno vā ete mama ñātimānusā mama balaṃ na vijānantīti attho.",
  "atk-s0511a0:355_14": "Sesadevāpi saṅgahaṃ gacchantiyeva.",
  "atk-s0511a0:355_15": "Sabbepi devā devanaṭṭhena “devā”ti vuccanti.",
  "atk-s0511a0:355_16": "Devanaṃ nāma dhātuattho kīḷādi.",
  "atk-s0511a0:355_17": "Atha vā devā ca mānusā ca devamānusā,",
  "atk-s0511a0:355_18": "saha devamānusehi sadevamānusā. Ke te?",
  "atk-s0511a0:355_19": "Lokāti vacanaseso daṭṭhabbo.",
  "atk-s0511a0:355_20": "Buddhoti catusaccadhamme buddho anubuddhoti buddho. Yathāha –",
  "atk-s0511a0:356_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0511a0:357_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0511a0:358_0": "Idha pana kattukārake buddhasaddasiddhi daṭṭhabbā.",
  "atk-s0511a0:358_1": "Adhigatavisesehi devamanussehi “sammāsambuddho vata so bhagavā”ti evaṃ buddhattā ñātattā buddho.",
  "atk-s0511a0:358_2": "Idha kammakārake buddhasaddasiddhi daṭṭhabbā.",
  "atk-s0511a0:358_3": "Buddhamassa atthīti vā buddho,",
  "atk-s0511a0:358_4": "buddhavantoti attho.",
  "atk-s0511a0:358_5": "Taṃ sabbaṃ saddasatthānusārena veditabbaṃ.",
  "atk-s0511a0:358_6": "Kīdisakoti kīdiso kiṃsarikkhako kiṃsadiso kiṃvaṇṇo kiṃsaṇṭhāno dīgho vā rasso vāti attho.",
  "atk-s0511a0:359_0": "Naruttamoti narānaṃ naresu vā uttamo pavaro seṭṭhoti naruttamo.",
  "atk-s0511a0:359_1": "Iddhibalanti ettha ijjhanaṃ iddhi nipphattiatthena paṭilābhaṭṭhena ca iddhi.",
  "atk-s0511a0:359_2": "Atha vā ijjhanti tāya sattā iddhā vuddhā ukkaṃsagatā hontīti iddhi.",
  "atk-s0511a0:359_3": "Sā pana dasavidhā hoti. Yathāha –",
  "atk-s0511a0:360_0": "“Iddhiyoti dasa iddhiyo.",
  "atk-s0511a0:360_1": "Katamā dasa?",
  "atk-s0511a0:360_2": "Adhiṭṭhānā iddhi,",
  "atk-s0511a0:360_3": "vikubbanā iddhi,",
  "atk-s0511a0:360_4": "manomayā iddhi,",
  "atk-s0511a0:360_5": "ñāṇavipphārā iddhi,",
  "atk-s0511a0:360_6": "samādhivipphārā iddhi,",
  "atk-s0511a0:360_7": "ariyā iddhi,",
  "atk-s0511a0:360_8": "kammavipākajā iddhi,",
  "atk-s0511a0:360_9": "puññavato iddhi,",
  "atk-s0511a0:360_10": "vijjāmayā iddhi,",
  "atk-s0511a0:360_11": "tattha tattha sammāpayogapaccayā ijjhanaṭṭhena iddhī”ti.",
  "atk-s0511a0:361_0": "Tāsaṃ idaṃ nānattaṃ –",
  "atk-s0511a0:361_1": "pakatiyā eko bahukaṃ āvajjeti,",
  "atk-s0511a0:361_2": "sataṃ vā sahassaṃ vā āvajjitvā ñāṇena adhiṭṭhāti “bahuko homī”ti evaṃ vibhajitvā dassitā iddhi adhiṭṭhānavasena nipphannattā adhiṭṭhānā iddhi nāma.",
  "atk-s0511a0:361_3": "Tassāyamattho –",
  "atk-s0511a0:361_4": "abhiññāpādakaṃ catutthajjhānaṃ samāpajjitvā tato vuṭṭhāya sace sataṃ icchati “sataṃ homi,",
  "atk-s0511a0:361_5": "sataṃ homī”ti kāmāvacaraparikammacittehi parikammaṃ katvā puna abhiññāpādakaṃ jhānaṃ samāpajjitvā tato vuṭṭhāya puna āvajjitvā adhiṭṭhāti,",
  "atk-s0511a0:361_6": "adhiṭṭhānacittena saheva sataṃ hoti.",
  "atk-s0511a0:361_7": "Sahassādīsupi eseva nayo.",
  "atk-s0511a0:362_0": "Tattha pādakajjhānacittaṃ nimittārammaṇaṃ parikammacittāni satārammaṇāni vā sahassādīsu aññatarārammaṇāni vā,",
  "atk-s0511a0:362_1": "tāni ca kho vaṇṇavasena,",
  "atk-s0511a0:362_2": "no paṇṇattivasena.",
  "atk-s0511a0:362_3": "Adhiṭṭhānacittampi satārammaṇameva,",
  "atk-s0511a0:362_4": "taṃ pana appanācittaṃ viya gotrabhuanantarameva uppajjati rūpāvacaracatutthajhānikaṃ.",
  "atk-s0511a0:362_5": "So pana pakativaṇṇaṃ vijahitvā kumāravaṇṇaṃ vā dasseti nāgavaṇṇaṃ vā dasseti.",
  "atk-s0511a0:362_6": "Supaṇṇavaṇṇaṃ vā…pe…",
  "atk-s0511a0:362_7": "vividhampi senābyūhaṃ vā dassetīti evaṃ āgatā iddhi pakativaṇṇavijahanavikāravasena pavattattā vikubbaniddhi nāma.",
  "atk-s0511a0:363_0": "“Idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ ahīnindriya”nti",
  "atk-s0511a0:363_1": "iminā nayena āgatā iddhi sarīrasseva abbhantare aññassa manomayassa sarīrassa nipphattivasena pavattattā",
  "atk-s0511a0:363_2": "manomayiddhi nāma.",
  "atk-s0511a0:364_0": "Ñāṇuppattito pubbe vā pacchā vā taṅkhaṇe vā tena attabhāvena paṭilabhitabbaarahattañāṇānubhāvena nibbatto viseso ñāṇavipphāro iddhi nāma.",
  "atk-s0511a0:364_1": "Āyasmato bākulassa ca āyasmato saṃkiccassa ca ñāṇavipphārā iddhi,",
  "atk-s0511a0:364_2": "tesaṃ vatthu cettha kathetabbaṃ.",
  "atk-s0511a0:365_0": "Samādhito pubbe vā pacchā vā taṅkhaṇe vā samathānubhāvena nibbatto viseso samādhivipphārā iddhi nāma.",
  "atk-s0511a0:365_1": "Āyasmato sāriputtassa samādhivipphārā iddhi,",
  "atk-s0511a0:365_2": "āyasmato sañjīvassa samādhivipphārā iddhi,",
  "atk-s0511a0:365_3": "āyasmato khāṇukoṇḍaññassa samādhivipphārā iddhi,",
  "atk-s0511a0:365_4": "uttarāya upāsikāya samādhivipphārā iddhi,",
  "atk-s0511a0:365_5": "sāmāvatiyā upāsikāya samādhivipphārā iddhīti tesaṃ vatthūnettha kathetabbāni,",
  "atk-s0511a0:365_6": "ganthavitthāradosaparihāratthaṃ pana mayā na vitthāritāni.",
  "atk-s0511a0:366_0": "Katamā ariyā iddhi?",
  "atk-s0511a0:366_1": "Idha bhikkhu sace ākaṅkhati “paṭikkūle appaṭikkūlasaññī vihareyya”nti appaṭikkūlasaññī tattha viharati,",
  "atk-s0511a0:366_2": "sace ākaṅkhati “appaṭikkūle paṭikkūlasaññī vihareyya”nti paṭikkūlasaññī tattha viharati…pe…",
  "atk-s0511a0:366_3": "upekkhako tattha viharati sato sampajānoti.",
  "atk-s0511a0:366_4": "Ayañhi cetovasippattānaṃ ariyānaṃyeva sambhavato ariyā iddhi nāma.",
  "atk-s0511a0:367_0": "Katamā kammavipākajā iddhi?",
  "atk-s0511a0:367_1": "Sabbesaṃ pakkhīnaṃ sabbesaṃ devānaṃ paṭhamakappikānaṃ manussānaṃ ekaccānañca vinipātikānaṃ vehāsagamanādikā kammavipākajā iddhi nāma.",
  "atk-s0511a0:367_2": "Katamā puññavato iddhi?",
  "atk-s0511a0:367_3": "Rājā cakkavattī vehāsaṃ gacchati saddhiṃ caturaṅginiyā senāya.",
  "atk-s0511a0:367_4": "Jaṭilakassa gahapatissa asītihattho suvaṇṇapabbato nibbatti.",
  "atk-s0511a0:367_5": "Ayaṃ puññavato iddhi nāma.",
  "atk-s0511a0:367_6": "Ghosakassa gahapatino sattasu ṭhānesu māraṇatthāya upakkame katepi arogabhāvo puññavato iddhi.",
  "atk-s0511a0:367_7": "Meṇḍakaseṭṭhissa aṭṭhakarīsamatte padese sattaratanamayānaṃ meṇḍakānaṃ pātubhāvo puññavato iddhi.",
  "atk-s0511a0:368_0": "Katamā vijjāmayā iddhi?",
  "atk-s0511a0:368_1": "Vijjādharā vijjaṃ parijappitvā vehāsaṃ gacchanti,",
  "atk-s0511a0:368_2": "ākāse antalikkhe hatthimpi dassenti…pe…",
  "atk-s0511a0:368_3": "vividhampi senābyūhaṃ dassentīti.",
  "atk-s0511a0:368_4": "Ādinayappavattā vijjāmayā iddhi nāma.",
  "atk-s0511a0:368_5": "Taṃ taṃ kammaṃ katvā nibbatto viseso ‘sammāpayogapaccayā ijjhanaṭṭhena iddhī’ti ayaṃ tattha tattha sammāpayogapaccayā ijjhanaṭṭhena iddhi nāma.",
  "atk-s0511a0:368_6": "Imissā dasavidhāya iddhiyā balaṃ iddhibalaṃ nāma,",
  "atk-s0511a0:368_7": "idaṃ mayhaṃ iddhibalaṃ na jānantīti attho.",
  "atk-s0511a0:369_0": "Paññābalanti sabbalokiyalokuttaraguṇavisesadāyakaṃ arahattamaggapaññābalaṃ adhippetaṃ,",
  "atk-s0511a0:369_1": "tampi ete na jānanti.",
  "atk-s0511a0:369_2": "Keci “channaṃ asādhāraṇañāṇānametaṃ adhivacanaṃ paññābala”nti vadanti.",
  "atk-s0511a0:369_3": "Buddhabalanti ettha buddhabalaṃ nāma buddhānubhāvo,",
  "atk-s0511a0:369_4": "dasabalañāṇāni vā.",
  "atk-s0511a0:369_5": "Tattha dasabalañāṇāni nāma ṭhānāṭṭhānañāṇaṃ,",
  "atk-s0511a0:369_6": "atītānāgatapaccuppannakammavipākajānanañāṇaṃ,",
  "atk-s0511a0:369_7": "sabbatthagāminipaṭipadāñāṇaṃ,",
  "atk-s0511a0:369_8": "anekadhātunānādhātulokajānanañāṇaṃ,",
  "atk-s0511a0:369_9": "nānādhimuttikañāṇaṃ,",
  "atk-s0511a0:369_10": "āsayānusayañāṇaṃ,",
  "atk-s0511a0:369_11": "jhānavimokkhasamādhisamāpattīnaṃ saṃkilesavodānavuṭṭhānesu yathābhūtañāṇaṃ,",
  "atk-s0511a0:369_12": "pubbenivāsānussatiñāṇaṃ,",
  "atk-s0511a0:369_13": "cutūpapātañāṇaṃ,",
  "atk-s0511a0:369_14": "āsavakkhayañāṇanti imāni dasa.",
  "atk-s0511a0:369_15": "Imesaṃ dasannaṃ ñāṇānaṃ adhivacanaṃ buddhabalanti.",
  "atk-s0511a0:369_16": "Edisanti īdisaṃ,",
  "atk-s0511a0:369_17": "ayameva vā pāṭho.",
  "atk-s0511a0:370_0": "Handāti vavassaggatthe nipāto.",
  "atk-s0511a0:370_1": "Ahanti attānaṃ niddisati.",
  "atk-s0511a0:370_2": "Kiṃ vuttaṃ hoti?",
  "atk-s0511a0:370_3": "Yasmā panete mama ñātakā buddhabalaṃ vā buddhaguṇe vā na jānanti,",
  "atk-s0511a0:370_4": "kevalaṃ attano moghajiṇṇabhāvaṃ nissāya mānavasena sabbalokajeṭṭhaseṭṭhaṃ maṃ na vandanti.",
  "atk-s0511a0:370_5": "Tasmā tesaṃ mānaketu atthi,",
  "atk-s0511a0:370_6": "taṃ bhañjitvā vandanatthaṃ buddhabalaṃ dasseyyanti vuttaṃ hoti.",
  "atk-s0511a0:370_7": "Dassayissāmīti dasseyyaṃ.",
  "atk-s0511a0:370_8": "“Dassessāmī”ti ca pāṭho,",
  "atk-s0511a0:370_9": "soyevattho.",
  "atk-s0511a0:370_10": "Buddhabalanti buddhānubhāvaṃ,",
  "atk-s0511a0:370_11": "buddhañāṇavisesaṃ vā.",
  "atk-s0511a0:370_12": "Anuttaranti niruttaraṃ.",
  "atk-s0511a0:370_13": "Caṅkamanti caṅkamitabbaṭṭhānaṃ vuccati.",
  "atk-s0511a0:370_14": "Māpayissāmīti māpeyyaṃ.",
  "atk-s0511a0:370_15": "“Caṅkamanaṃ māpessāmī”ti ca pāṭho,",
  "atk-s0511a0:370_16": "soyevattho.",
  "atk-s0511a0:370_17": "Nabheti ākāse.",
  "atk-s0511a0:370_18": "Sabbaratanamaṇḍitanti sabbehi ratijananaṭṭhena ratanehi muttā- maṇi- veḷuriya- saṅkha- silā- pavāḷa- rajata- suvaṇṇa-",
  "atk-s0511a0:370_19": "masāragalla-",
  "atk-s0511a0:370_20": "lohitaṅkehi dasahi dasahi maṇḍito alaṅkato sabbaratanamaṇḍito,",
  "atk-s0511a0:370_21": "taṃ sabbaratanamaṇḍitaṃ.",
  "atk-s0511a0:370_22": "“Nabhe ratanamaṇḍita”nti paṭhanti keci.",
  "atk-s0511a0:371_0": "Athevaṃ bhagavatā cintitamatte dasasahassacakkavāḷavāsino bhummādayo devā pamuditahadayā sādhukāramadaṃsu.",
  "atk-s0511a0:371_1": "Tamatthaṃ pakāsentehi saṅgītikārakehi –",
  "atk-s0511a0:372_0": "6.",
  "atk-s0511a0:373_0": "“Bhummā mahārājikā tāvatiṃsā, yāmā ca devā tusitā ca nimmitā;",
  "atk-s0511a0:374_0": "Paranimmitā yepi ca brahmakāyikā, ānanditā vipulamakaṃsu ghosa”nti. –",
  "atk-s0511a0:375_0": "Ādigāthāyo ṭhapitāti veditabbā.",
  "atk-s0511a0:376_0": "Tattha bhummāti bhummaṭṭhā,",
  "atk-s0511a0:376_1": "pāsāṇapabbatavanarukkhādīsu ṭhitā.",
  "atk-s0511a0:376_2": "Mahārājikāti mahārājapakkhikā.",
  "atk-s0511a0:376_3": "Bhummaṭṭhānaṃ devatānaṃ saddaṃ sutvā ākāsaṭṭhakadevatā,",
  "atk-s0511a0:376_4": "tato abbhavalāhakā devatā,",
  "atk-s0511a0:376_5": "tato uṇhavalāhakā devatā,",
  "atk-s0511a0:376_6": "tato sītavalāhakā devatā,",
  "atk-s0511a0:376_7": "tato vassavalāhakā devatā,",
  "atk-s0511a0:376_8": "tato vātavalāhakā devatā,",
  "atk-s0511a0:376_9": "tato cattāro mahārājāno,",
  "atk-s0511a0:376_10": "tato tāvatiṃsā,",
  "atk-s0511a0:376_11": "tato yāmā,",
  "atk-s0511a0:376_12": "tato tusitā,",
  "atk-s0511a0:376_13": "tato nimmānaratī,",
  "atk-s0511a0:376_14": "tato paranimmitavasavattī,",
  "atk-s0511a0:376_15": "tato brahmakāyikā,",
  "atk-s0511a0:376_16": "tato brahmapurohitā,",
  "atk-s0511a0:376_17": "tato mahābrahmāno,",
  "atk-s0511a0:376_18": "tato parittābhā,",
  "atk-s0511a0:376_19": "tato appamāṇābhā,",
  "atk-s0511a0:376_20": "tato ābhassarā,",
  "atk-s0511a0:376_21": "tato parittasubhā,",
  "atk-s0511a0:376_22": "tato appamāṇasubhā,",
  "atk-s0511a0:376_23": "tato subhakiṇhā,",
  "atk-s0511a0:376_24": "tato vehapphalā,",
  "atk-s0511a0:376_25": "tato avihā,",
  "atk-s0511a0:376_26": "tato atappā,",
  "atk-s0511a0:376_27": "tato sudassā,",
  "atk-s0511a0:376_28": "tato sudassī,",
  "atk-s0511a0:376_29": "tato akaniṭṭhā devatā saddaṃ sutvā mahantaṃ saddaṃ akaṃsu.",
  "atk-s0511a0:376_30": "Asaññino ca arūpāvacarasatte ca ṭhapetvā sotāyatanapavattiṭṭhāne sabbe devamanussanāgādayo pītivasaṃ gatahadayā ukkuṭṭhisaddamakaṃsūti attho.",
  "atk-s0511a0:376_31": "Ānanditāti pamuditahadayā,",
  "atk-s0511a0:376_32": "sañjātapītisomanassā hutvāti attho.",
  "atk-s0511a0:376_33": "Vipulanti puthulaṃ.",
  "atk-s0511a0:377_0": "Atha satthā cintitasamanantarameva odātakasiṇasamāpattiṃ samāpajjitvā –",
  "atk-s0511a0:377_1": "“dasasu cakkavāḷasahassesu āloko hotū”ti adhiṭṭhāsi.",
  "atk-s0511a0:377_2": "Tena adhiṭṭhānacittena saheva āloko ahosi pathavito paṭṭhāya yāva akaniṭṭhabhavanā.",
  "atk-s0511a0:377_3": "Tena vuttaṃ –",
  "atk-s0511a0:378_0": "7.",
  "atk-s0511a0:379_0": "“Obhāsitā ca pathavī sadevakā, puthū ca lokantarikā asaṃvutā;",
  "atk-s0511a0:380_0": "Tamo ca tibbo vihato tadā ahu, disvāna accherakaṃ pāṭihīra”nti.",
  "atk-s0511a0:381_0": "Tattha obhāsitāti pakāsitā.",
  "atk-s0511a0:381_1": "Pathavīti etthāyaṃ pathavī catubbidhā –",
  "atk-s0511a0:381_2": "kakkhaḷapathavī,",
  "atk-s0511a0:381_3": "sasambhārapathavī,",
  "atk-s0511a0:381_4": "nimittapathavī,",
  "atk-s0511a0:381_5": "sammutipathavīti.",
  "atk-s0511a0:381_6": "Tāsu “katamā cāvuso,",
  "atk-s0511a0:381_7": "ajjhattikā pathavīdhātu?",
  "atk-s0511a0:381_8": "Yaṃ ajjhattaṃ paccattaṃ kakkhaḷaṃ kharigata”ntiādīsu vuttā ayaṃ kakkhaḷapathavī nāma.",
  "atk-s0511a0:381_9": "“Yo pana bhikkhu pathaviṃ khaṇeyya vā khaṇāpeyya vā”tiādīsu vuttā sasambhārapathavī,",
  "atk-s0511a0:381_10": "ye ca kesādayo vīsati koṭṭhāsā,",
  "atk-s0511a0:381_11": "ayolohādayo ca bāhirā;",
  "atk-s0511a0:381_12": "sāpi vaṇṇādīhi sambhārehi saddhiṃ pathavīti sasambhārapathavī nāma.",
  "atk-s0511a0:381_13": "“Pathavīkasiṇameko sañjānātī”tiādīsu nimittapathavī “ārammaṇapathavī”tipi vuccati.",
  "atk-s0511a0:381_14": "Pathavīkasiṇajhānalābhī devaloke nibbatto āgamanavasena “pathavīdevo”ti nāmaṃ labhati.",
  "atk-s0511a0:381_15": "Vuttañhetaṃ –",
  "atk-s0511a0:381_16": "“āpo ca devā pathavī”tiādīsu ayaṃ sammutipathavī,",
  "atk-s0511a0:381_17": "paññattipathavī nāmāti veditabbā.",
  "atk-s0511a0:381_18": "Idha pana sasambhārapathavī adhippetā.",
  "atk-s0511a0:382_0": "Sadevakāti sadevalokā.",
  "atk-s0511a0:382_1": "“Sadevatā”tipi pāṭho atthi ce sundarataraṃ,",
  "atk-s0511a0:382_2": "sadevako manussaloko obhāsitoti attho.",
  "atk-s0511a0:382_3": "Puthūti bahū.",
  "atk-s0511a0:382_4": "Lokantarikāti asurakāyanarakānametaṃ adhivacanaṃ,",
  "atk-s0511a0:382_5": "tā pana tiṇṇaṃ cakkavāḷānaṃ antarā ekā lokantarikā hoti,",
  "atk-s0511a0:382_6": "tiṇṇaṃ sakaṭacakkānaṃ aññamaññaṃ āhacca ṭhitānaṃ majjhe okāso viya ekeko lokantarikanirayo,",
  "atk-s0511a0:382_7": "parimāṇato aṭṭhayojanasahasso hoti.",
  "atk-s0511a0:382_8": "Asaṃvutāti heṭṭhā appatiṭṭhā.",
  "atk-s0511a0:382_9": "Tamo cāti andhakāro.",
  "atk-s0511a0:382_10": "Tibboti bahalo ghano.",
  "atk-s0511a0:382_11": "Candimasūriyālokābhāvato niccandhakārova hoti.",
  "atk-s0511a0:382_12": "Vihatoti viddhasto.",
  "atk-s0511a0:382_13": "Tadāti yadā pana bhagavā sattesu kāruññataṃ paṭicca pāṭihāriyakaraṇatthaṃ ālokaṃ phari,",
  "atk-s0511a0:382_14": "tadā so tamo tibbo lokantarikāsu ṭhito,",
  "atk-s0511a0:382_15": "vihato viddhasto ahosīti attho.",
  "atk-s0511a0:383_0": "Accherakanti accharāpaharaṇayoggaṃ,",
  "atk-s0511a0:383_1": "vimhayavasena aṅgulīhi paharaṇayogganti attho.",
  "atk-s0511a0:383_2": "Pāṭihīranti paṭipakkhaharaṇato pāṭihīraṃ.",
  "atk-s0511a0:383_3": "Paṭiharati sattānaṃ diṭṭhimānopagatāni cittānīti vā pāṭihīraṃ,",
  "atk-s0511a0:383_4": "appasannānaṃ sattānaṃ pasādaṃ paṭiāharatīti vā pāṭihīraṃ.",
  "atk-s0511a0:383_5": "“Pāṭihera”ntipi pāṭho,",
  "atk-s0511a0:383_6": "soyevattho.",
  "atk-s0511a0:383_7": "Ettha ālokavidhānavisesassetaṃ adhivacanaṃ.",
  "atk-s0511a0:383_8": "Disvāna accherakaṃ pāṭihīranti ettha devā ca manussā ca lokantarikāsu nibbattasattāpi ca taṃ bhagavato",
  "atk-s0511a0:383_9": "pāṭihāriyaṃ disvā paramappītisomanassaṃ agamaṃsūti idaṃ vacanaṃ āharitvā attho daṭṭhabbo,",
  "atk-s0511a0:383_10": "itarathā na pubbena vā paraṃ,",
  "atk-s0511a0:383_11": "na parena vā pubbaṃ yujjati.",
  "atk-s0511a0:384_0": "Idāni na kevalaṃ manussalokesuyeva āloko atthi,",
  "atk-s0511a0:384_1": "sabbattha tividhepi saṅkhārasattokāsasaṅkhāte loke ālokoyevāti dassanatthaṃ –",
  "atk-s0511a0:385_0": "8.",
  "atk-s0511a0:386_0": "“Sadevagandhabbamanussarakkhase,",
  "atk-s0511a0:387_0": "Ābhā uḷārā vipulā ajāyatha;",
  "atk-s0511a0:388_0": "Imasmiṃ loke parasmiñcobhayasmiṃ,",
  "atk-s0511a0:389_0": "Adho ca uddhaṃ tiriyañca vitthata”nti. – ayaṃ gāthā vuttā;",
  "atk-s0511a0:390_0": "Tattha devāti sammutidevā upapattidevā visuddhidevāti sabbepi devā idha saṅgahitā.",
  "atk-s0511a0:390_1": "Devā ca gandhabbā ca manussā ca rakkhasā ca devagandhabbamanussarakkhasā.",
  "atk-s0511a0:390_2": "Saha devagandhabbamanussarakkhasehīti sadevagandhabbamanussarakkhaso.",
  "atk-s0511a0:390_3": "Ko pana so? Loko,",
  "atk-s0511a0:390_4": "tasmiṃ sadevagandhabbamanussarakkhase loke.",
  "atk-s0511a0:390_5": "Ābhāti āloko.",
  "atk-s0511a0:390_6": "Uḷārāti etthāyaṃ uḷāra-",
  "atk-s0511a0:390_7": "saddo madhuraseṭṭhavipulādīsu dissati.",
  "atk-s0511a0:390_8": "Tathā hesa “uḷārāni khādanīyabhojanīyāni khādanti bhuñjantī”tiādīsu madhure dissati.",
  "atk-s0511a0:390_9": "“Uḷārāya kho pana bhavaṃ vacchāyano pasaṃsāya samaṇaṃ gotamaṃ pasaṃsatī”tiādīsu seṭṭhe.",
  "atk-s0511a0:390_10": "“Atikkamma devānaṃ devānubhāvaṃ appamāṇo uḷāro obhāso”tiādīsu vipule.",
  "atk-s0511a0:390_11": "Svāyaṃ idha seṭṭhe daṭṭhabbo.",
  "atk-s0511a0:390_12": "Vipulāti appamāṇā.",
  "atk-s0511a0:390_13": "Ajāyathāti uppajji udapādi pavattittha.",
  "atk-s0511a0:390_14": "Imasmiṃ loke parasmiñcāti imasmiṃ manussaloke ca parasmiṃ devaloke cāti attho.",
  "atk-s0511a0:390_15": "Ubhayasminti tadubhayasmiṃ,",
  "atk-s0511a0:390_16": "ajjhattabahiddhādīsu viya daṭṭhabbaṃ.",
  "atk-s0511a0:390_17": "Adho cāti avīciādīsu nirayesu.",
  "atk-s0511a0:390_18": "Uddhanti bhavaggatopi uddhaṃ ajaṭākāsepi.",
  "atk-s0511a0:390_19": "Tiriyañcāti tiriyatopi dasasu cakkavāḷasahassesu.",
  "atk-s0511a0:390_20": "Vitthatanti visaṭaṃ.",
  "atk-s0511a0:390_21": "Andhakāraṃ vidhamitvā vuttappakāraṃ lokañca padesañca ajjhottharitvā ābhā pavattitthāti attho.",
  "atk-s0511a0:390_22": "Atha vā tiriyañca vitthatanti tiriyato vitthataṃ mahantaṃ,",
  "atk-s0511a0:390_23": "appamāṇaṃ padesaṃ ābhā pharitvā aṭṭhāsīti attho.",
  "atk-s0511a0:391_0": "Atha bhagavā dasasahassacakkavāḷesu ālokapharaṇaṃ katvā abhiññāpādakaṃ catutthajjhānaṃ samāpajjitvā tato",
  "atk-s0511a0:391_1": "vuṭṭhāya āvajjitvā adhiṭṭhānacittena ākāsamabbhuggantvā tesaṃ ñātīnaṃ sīsesu pādapaṃsuṃ okiramāno viya",
  "atk-s0511a0:391_2": "mahatiyā devamanussaparisāya majjhe yamakapāṭihāriyaṃ dasseti.",
  "atk-s0511a0:391_3": "Taṃ pana pāḷito evaṃ veditabbaṃ –",
  "atk-s0511a0:392_0": "“Katamaṃ tathāgatassa yamakapāṭihīre ñāṇaṃ?",
  "atk-s0511a0:392_1": "Idha tathāgato yamakapāṭihīraṃ karoti asādhāraṇaṃ sāvakehi uparimakāyato aggikkhandho pavattati,",
  "atk-s0511a0:392_2": "heṭṭhimakāyato udakadhārā pavattati.",
  "atk-s0511a0:392_3": "Heṭṭhimakāyato aggikkhandho pavattati,",
  "atk-s0511a0:392_4": "uparimakāyato udakadhārā pavattati…pe…",
  "atk-s0511a0:392_5": "puratthimakāyato aggikkhandho pavattati,",
  "atk-s0511a0:392_6": "pacchimakāyato udakadhārā pavattati.",
  "atk-s0511a0:392_7": "Pacchimakāyato aggikkhandho pavattati,",
  "atk-s0511a0:392_8": "puratthimakāyato udakadhārā pavattati…pe…",
  "atk-s0511a0:392_9": "dakkhiṇaakkhito aggikkhandho pavattati,",
  "atk-s0511a0:392_10": "vāmaakkhito udakadhārā pavattati.",
  "atk-s0511a0:392_11": "Vāmaakkhito aggikkhandho pavattati,",
  "atk-s0511a0:392_12": "dakkhiṇaakkhito udakadhārā pavattati…pe…",
  "atk-s0511a0:392_13": "dakkhiṇakaṇṇasotato aggikkhandho pavattati,",
  "atk-s0511a0:392_14": "vāmakaṇṇasotato udakadhārā pavattati.",
  "atk-s0511a0:392_15": "Vāmakaṇṇasotato aggikkhandho pavattati,",
  "atk-s0511a0:392_16": "dakkhiṇakaṇṇasotato udakadhārā pavattati…pe…",
  "atk-s0511a0:392_17": "dakkhiṇanāsikāsotato aggikkhandho pavattati,",
  "atk-s0511a0:392_18": "vāmanāsikāsotato udakadhārā pavattati.",
  "atk-s0511a0:392_19": "Vāmanāsikāsotato aggikkhandho pavattati,",
  "atk-s0511a0:392_20": "dakkhiṇanāsikāsotato udakadhārā pavattati…pe…",
  "atk-s0511a0:392_21": "dakkhiṇaaṃsakūṭato aggikkhandho pavattati,",
  "atk-s0511a0:392_22": "vāmaaṃsakūṭato udakadhārā pavattati.",
  "atk-s0511a0:392_23": "Vāmaaṃsakūṭato aggikkhandho pavattati,",
  "atk-s0511a0:392_24": "dakkhiṇaaṃsakūṭato udakadhārā pavattati…pe…",
  "atk-s0511a0:392_25": "dakkhiṇahatthato aggikkhandho pavattati,",
  "atk-s0511a0:392_26": "vāmahatthato udakadhārā pavattati.",
  "atk-s0511a0:392_27": "Vāmahatthato aggikkhandho pavattati,",
  "atk-s0511a0:392_28": "dakkhiṇahatthato udakadhārā pavattati…pe…",
  "atk-s0511a0:392_29": "dakkhiṇapassato aggikkhandho pavattati,",
  "atk-s0511a0:392_30": "vāmapassato udakadhārā pavattati.",
  "atk-s0511a0:392_31": "Vāmapassato aggikkhandho pavattati,",
  "atk-s0511a0:392_32": "dakkhiṇapassato udakadhārā pavattati…pe…",
  "atk-s0511a0:392_33": "dakkhiṇapādato aggikkhandho pavattati,",
  "atk-s0511a0:392_34": "vāmapādato udakadhārā pavattati.",
  "atk-s0511a0:392_35": "Vāmapādato aggikkhandho pavattati,",
  "atk-s0511a0:392_36": "dakkhiṇapādato udakadhārā pavattati…pe…",
  "atk-s0511a0:392_37": "aṅgulaṅgulehi aggikkhandho pavattati,",
  "atk-s0511a0:392_38": "aṅgulantarikāhi udakadhārā pavattati.",
  "atk-s0511a0:392_39": "Aṅgulantarikāhi aggikkhandho pavattati,",
  "atk-s0511a0:392_40": "aṅgulaṅgulehi udakadhārā pavattati…pe…",
  "atk-s0511a0:392_41": "ekekalomato aggikkhandho pavattati,",
  "atk-s0511a0:392_42": "ekekalomato udakadhārā pavattati.",
  "atk-s0511a0:392_43": "Lomakūpato lomakūpato aggikkhandho pavattati,",
  "atk-s0511a0:392_44": "lomakūpato lomakūpato udakadhārā pavattati –",
  "atk-s0511a0:392_45": "channaṃ vaṇṇānaṃ nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānaṃ.",
  "atk-s0511a0:393_0": "“Bhagavā caṅkamati,",
  "atk-s0511a0:393_1": "nimmito tiṭṭhati vā nisīdati vā seyyaṃ vā kappeti.",
  "atk-s0511a0:393_2": "Bhagavā tiṭṭhati,",
  "atk-s0511a0:393_3": "nimmito caṅkamati vā nisīdati vā seyyaṃ vā kappeti.",
  "atk-s0511a0:393_4": "Bhagavā nisīdati,",
  "atk-s0511a0:393_5": "nimmito caṅkamati vā tiṭṭhati vā seyyaṃ vā kappeti.",
  "atk-s0511a0:393_6": "Bhagavā seyyaṃ kappeti,",
  "atk-s0511a0:393_7": "nimmito caṅkamati vā tiṭṭhati vā nisīdati vā.",
  "atk-s0511a0:393_8": "Nimmito caṅkamati,",
  "atk-s0511a0:393_9": "bhagavā tiṭṭhati vā nisīdati vā seyyaṃ vā kappeti.",
  "atk-s0511a0:393_10": "Nimmito tiṭṭhati,",
  "atk-s0511a0:393_11": "bhagavā caṅkamati vā nisīdati vā seyyaṃ vā kappeti.",
  "atk-s0511a0:393_12": "Nimmito nisīdati,",
  "atk-s0511a0:393_13": "bhagavā caṅkamati vā tiṭṭhati vā seyyaṃ vā kappeti.",
  "atk-s0511a0:393_14": "Nimmito seyyaṃ kappeti,",
  "atk-s0511a0:393_15": "bhagavā caṅkamati vā tiṭṭhati vā nisīdati vā,",
  "atk-s0511a0:393_16": "idaṃ tathāgatassa yamakapāṭihīre ñāṇanti veditabbaṃ”.",
  "atk-s0511a0:394_0": "Tassa pana bhagavato tejokasiṇasamāpattivasena uparimakāyato aggikkhandho pavattati.",
  "atk-s0511a0:394_1": "Āpokasiṇasamāpattivasena heṭṭhimakāyato udakadhārā pavattatīti puna udakadhārāya pavattaṭṭhānato aggikkhandho pavattati,",
  "atk-s0511a0:394_2": "aggikkhandhassa pavattaṭṭhānato udakadhārā pavattatīti dassetuṃ,",
  "atk-s0511a0:394_3": "“heṭṭhimakāyato aggikkhandho pavattati,",
  "atk-s0511a0:394_4": "uparimakāyato udakadhārā pavattatī”ti vuttanti veditabbā.",
  "atk-s0511a0:394_5": "Eseva nayo sesapadesupi.",
  "atk-s0511a0:394_6": "Aggikkhandho panettha udakadhārāya asammissova ahosi.",
  "atk-s0511a0:394_7": "Tathā udakadhārā aggikkhandhena.",
  "atk-s0511a0:394_8": "Rasmīsu pana dutiyā dutiyā rasmi purimāya purimāya yamakā viya ekakkhaṇe pavattati.",
  "atk-s0511a0:394_9": "Dvinnañca cittānaṃ ekakkhaṇe pavatti nāma natthi,",
  "atk-s0511a0:394_10": "buddhānaṃ pana bhavaṅgaparivāsassa lahukatāya pañcahākārehi ciṇṇavasitāya etā rasmiyo ekakkhaṇe viya pavattanti,",
  "atk-s0511a0:394_11": "tassā pana rasmiyā āvajjanaparikammādhiṭṭhānāni visuṃyeva.",
  "atk-s0511a0:394_12": "Nīlarasmiatthāya hi bhagavā nīlakasiṇaṃ samāpajjati.",
  "atk-s0511a0:394_13": "Pītarasmiādīnaṃ atthāya pītakasiṇādīni samāpajjati.",
  "atk-s0511a0:395_0": "Evaṃ bhagavato yamakapāṭihīre kayiramāne sakalassāpi dasasahassacakkavāḷassa alaṅkārakaraṇakālo viya ahosi.",
  "atk-s0511a0:395_1": "Tena vuttaṃ –",
  "atk-s0511a0:396_0": "9.",
  "atk-s0511a0:397_0": "“Sattuttamo anadhivaro vināyako, satthā ahū devamanussapūjito;",
  "atk-s0511a0:398_0": "Mahānubhāvo satapuññalakkhaṇo, dassesi accherakaṃ pāṭihīra”nti.",
  "atk-s0511a0:399_0": "Tattha sattuttamoti attano sīlādīhi guṇehi sabbesu sattesu uttamo pavaro seṭṭhoti sattuttamo,",
  "atk-s0511a0:399_1": "sattānaṃ vā uttamo sattuttamo.",
  "atk-s0511a0:399_2": "Sattanti hi ñāṇassa nāmaṃ,",
  "atk-s0511a0:399_3": "tena dasabalacatuvesārajjachaasādhāraṇañāṇasaṅkhātena sattena seṭṭho uttamoti sattuttamo,",
  "atk-s0511a0:399_4": "samānādhikaraṇavasena satto uttamoti vā sattuttamo.",
  "atk-s0511a0:399_5": "Yadi evaṃ “uttamasatto”ti vattabbaṃ uttama-",
  "atk-s0511a0:399_6": "saddassa pubbanipātapāṭhato.",
  "atk-s0511a0:399_7": "Na panesa bhedo aniyamato bahulavacanato ca naruttamapurisuttamanaravarādi-",
  "atk-s0511a0:399_8": "saddā viya daṭṭhabbo.",
  "atk-s0511a0:399_9": "Atha vā sattaṃ uttamaṃ yassa so sattuttamo,",
  "atk-s0511a0:399_10": "idhāpi ca uttama-",
  "atk-s0511a0:399_11": "saddassa pubbanipāto bhavati.",
  "atk-s0511a0:399_12": "Uttamasattoti visesanassa pubbanipātapāṭhato “cittagū paddhagū”ti ettha viyāti nāyaṃ doso.",
  "atk-s0511a0:399_13": "Ubhayavisesanato vā āhitaggiādipāṭho viya daṭṭhabbo.",
  "atk-s0511a0:399_14": "Vināyakoti bahūhi vinayanūpāyehi satte vineti dametīti vināyako.",
  "atk-s0511a0:399_15": "Satthāti diṭṭhadhammikasamparāyikatthehi yathārahaṃ satte anusāsatīti satthā.",
  "atk-s0511a0:399_16": "Ahūti ahosi.",
  "atk-s0511a0:399_17": "Devamanussapūjitoti dibbehi pañcakāmaguṇehi dibbanti kīḷantīti devā.",
  "atk-s0511a0:399_18": "Manassa ussannattā manussā,",
  "atk-s0511a0:399_19": "devā ca manussā ca devamanussā,",
  "atk-s0511a0:399_20": "devamanussehi pūjito devamanussapūjito.",
  "atk-s0511a0:399_21": "Pupphādipūjāya ca paccayapūjāya ca pūjito,",
  "atk-s0511a0:399_22": "apacitoti attho.",
  "atk-s0511a0:399_23": "Kasmā pana devamanussānameva gahaṇaṃ kataṃ,",
  "atk-s0511a0:399_24": "nanu bhagavā tiracchānagatehipi āravāḷakāḷāpalāladhanapālapālileyyakanāgādīhi sātāgirāḷavakahemavatasūcilomakharalomayakkhādīhi",
  "atk-s0511a0:399_25": "vinipātagatehipi pūjitoyevāti?",
  "atk-s0511a0:399_26": "Saccamevetaṃ,",
  "atk-s0511a0:399_27": "ukkaṭṭhaparicchedavasena sabbapuggalaparicchedavasena cetaṃ vuttanti veditabbaṃ.",
  "atk-s0511a0:399_28": "Mahānubhāvoti mahatā buddhānubhāvena samannāgato.",
  "atk-s0511a0:399_29": "Satapuññalakkhaṇoti anantesu cakkavāḷesu sabbe sattā ekekaṃ puññakammaṃ satakkhattuṃ kareyyuṃ ettakehi",
  "atk-s0511a0:399_30": "janehi katakammaṃ bodhisatto sayameva ekako sataguṇaṃ katvā nibbatto.",
  "atk-s0511a0:399_31": "Tasmā “satapuññalakkhaṇo”ti vuccati.",
  "atk-s0511a0:399_32": "Keci pana “satena satena puññakammena nibbattaekekalakkhaṇo”ti vadanti.",
  "atk-s0511a0:399_33": "“Evaṃ sante yo koci buddho bhaveyyā”ti taṃ aṭṭhakathāsu paṭikkhittaṃ.",
  "atk-s0511a0:399_34": "Dassesīti sabbesaṃ devamanussānaṃ ativimhayakaraṃ yamakapāṭihāriyaṃ dassesi.",
  "atk-s0511a0:400_0": "Atha satthā ākāse pāṭihāriyaṃ katvā mahājanassa cittācāraṃ oloketvā tassa ajjhāsayānukūlaṃ dhammakathaṃ",
  "atk-s0511a0:400_1": "caṅkamanto kathetukāmo ākāse dasasahassacakkavāḷavitthataṃ sabbaratanamayaṃ ratanacaṅkamaṃ māpesi.",
  "atk-s0511a0:400_2": "Tena vuttaṃ –",
  "atk-s0511a0:401_0": "10.",
  "atk-s0511a0:402_0": "“So yācito devavarena cakkhumā, atthaṃ samekkhitvā tadā naruttamo;",
  "atk-s0511a0:403_0": "Caṅkamaṃ māpayi lokanāyako, suniṭṭhitaṃ sabbaratananimmita”nti.",
  "atk-s0511a0:404_0": "Tattha soti so satthā.",
  "atk-s0511a0:404_1": "Yācitoti paṭhamameva aṭṭhame sattāhe dhammadesanāya yācitoti attho.",
  "atk-s0511a0:404_2": "Devavarenāti sahampatibrahmunā.",
  "atk-s0511a0:404_3": "Cakkhumāti ettha cakkhatīti cakkhu,",
  "atk-s0511a0:404_4": "samavisamaṃ vibhāvayatīti attho.",
  "atk-s0511a0:404_5": "Taṃ pana cakkhu duvidhaṃ –",
  "atk-s0511a0:404_6": "ñāṇacakkhu,",
  "atk-s0511a0:404_7": "maṃsacakkhūti.",
  "atk-s0511a0:404_8": "Tattha ñāṇacakkhu pañcavidhaṃ –",
  "atk-s0511a0:404_9": "buddhacakkhu,",
  "atk-s0511a0:404_10": "dhammacakkhu,",
  "atk-s0511a0:404_11": "samantacakkhu,",
  "atk-s0511a0:404_12": "dibbacakkhu,",
  "atk-s0511a0:404_13": "paññācakkhūti.",
  "atk-s0511a0:404_14": "Tesu buddhacakkhu nāma āsayānusayañāṇañceva indriyaparopariyattañāṇañca,",
  "atk-s0511a0:404_15": "yaṃ “buddhacakkhunā lokaṃ volokento”ti āgataṃ.",
  "atk-s0511a0:404_16": "Dhammacakkhu nāma heṭṭhimā tayo maggā tīṇi ca phalāni,",
  "atk-s0511a0:404_17": "yaṃ “virajaṃ vītamalaṃ dhammacakkhuṃ udapādī”ti āgataṃ.",
  "atk-s0511a0:404_18": "Samantacakkhu nāma sabbaññutaññāṇaṃ,",
  "atk-s0511a0:404_19": "yaṃ “tathūpamaṃ dhammamayaṃ, sumedha,",
  "atk-s0511a0:404_20": "pāsādamāruyha samantacakkhū”ti āgataṃ.",
  "atk-s0511a0:404_21": "Dibbacakkhu nāma ālokavaḍḍhanena uppannābhiññācittena sampayuttañāṇaṃ,",
  "atk-s0511a0:404_22": "yaṃ “dibbena cakkhunā visuddhenā”ti āgataṃ.",
  "atk-s0511a0:404_23": "Paññācakkhu nāma “cakkhuṃ udapādi,",
  "atk-s0511a0:404_24": "ñāṇaṃ udapādī”ti ettha pubbenivāsādiñāṇaṃ paññācakkhūti āgataṃ.",
  "atk-s0511a0:405_0": "Maṃsacakkhu nāma “cakkhuñca paṭicca rūpe cā”ti ettha pasādamaṃsacakkhu vuttaṃ.",
  "atk-s0511a0:405_1": "Taṃ pana duvidhaṃ –",
  "atk-s0511a0:405_2": "sasambhāracakkhu pasādacakkhūti.",
  "atk-s0511a0:405_3": "Tesu yvāyaṃ akkhikūpake akkhipattakehi parivārito maṃsapiṇḍo yattha catasso dhātuyo vaṇṇagandharasojā",
  "atk-s0511a0:405_4": "sambhavo jīvitaṃ bhāvo cakkhupasādo kāyapasādoti saṅkhepato terasa sambhārā honti.",
  "atk-s0511a0:405_5": "Vitthārato pana sambhavamānāni catusamuṭṭhānāni chattiṃsa jīvitaṃ bhāvo cakkhupasādo kāyapasādoti ime kammasamuṭṭhānā cattāro cāti sasambhārā honti,",
  "atk-s0511a0:405_6": "idaṃ sasambhāracakkhu nāma.",
  "atk-s0511a0:405_7": "Yaṃ pana setamaṇḍalaparicchinnena kaṇhamaṇḍalena parivārite diṭṭhamaṇḍale sanniviṭṭhaṃ rūpadassanasamatthaṃ pasādamattaṃ,",
  "atk-s0511a0:405_8": "idaṃ pasādacakkhu nāma.",
  "atk-s0511a0:405_9": "Sabbāni panetāni ekavidhāni aniccato saṅkhatato,",
  "atk-s0511a0:405_10": "duvidhāni sāsavānāsavato lokiyalokuttarato,",
  "atk-s0511a0:405_11": "tividhāni bhūmito upādiṇṇattikato,",
  "atk-s0511a0:405_12": "catubbidhāni ekantaparittaappamāṇāniyatārammaṇato,",
  "atk-s0511a0:405_13": "pañcavidhāni rūpanibbānārūpasabbārammaṇānārammaṇavasena,",
  "atk-s0511a0:405_14": "chabbidhāni honti buddhacakkhādivasena.",
  "atk-s0511a0:405_15": "Iccevametāni vuttappakārāni cakkhūni assa bhagavato santīti bhagavā cakkhumāti vuccati.",
  "atk-s0511a0:405_16": "Atthaṃ samekkhitvāti caṅkamaṃ māpetvā,",
  "atk-s0511a0:405_17": "dhammadesanānimittaṃ devamanussānaṃ hitatthaṃ upaparikkhitvā upadhāretvāti adhippāyo.",
  "atk-s0511a0:405_18": "Māpayīti māpesi.",
  "atk-s0511a0:405_19": "Lokanāyakoti saggamokkhābhimukhaṃ lokaṃ nayatīti lokanāyako.",
  "atk-s0511a0:405_20": "Suniṭṭhitanti suṭṭhu niṭṭhitaṃ,",
  "atk-s0511a0:405_21": "pariyositanti attho.",
  "atk-s0511a0:405_22": "Sabbaratananimmitanti dasavidharatanamayaṃ.",
  "atk-s0511a0:406_0": "Idāni bhagavato tividhapāṭihāriyasampattidassanatthaṃ –",
  "atk-s0511a0:407_0": "11.",
  "atk-s0511a0:408_0": "“Iddhī ca ādesanānusāsanī, tipāṭihīre bhagavā vasī ahu;",
  "atk-s0511a0:409_0": "Caṅkamaṃ māpayi lokanāyako, suniṭṭhitaṃ sabbaratananimmita”nti. – vuttaṃ;",
  "atk-s0511a0:410_0": "Tattha iddhīti iddhividhaṃ iddhipāṭihāriyaṃ nāma.",
  "atk-s0511a0:410_1": "Taṃ pana ekopi hutvā bahudhā hoti,",
  "atk-s0511a0:410_2": "bahudhāpi hutvā eko hotītiādinayappavattaṃ.",
  "atk-s0511a0:410_3": "Ādesanāti parassa cittācāraṃ ñatvā kathanaṃ ādesanāpāṭihāriyaṃ,",
  "atk-s0511a0:410_4": "taṃ sāvakānañca buddhānañca satatadhammadesanā.",
  "atk-s0511a0:410_5": "Anusāsanīti anusāsanipāṭihāriyaṃ,",
  "atk-s0511a0:410_6": "tassa tassa ajjhāsayānukūlamovādoti attho.",
  "atk-s0511a0:410_7": "Iti etāni tīṇi pāṭihāriyāni.",
  "atk-s0511a0:410_8": "Tattha iddhipāṭihāriyena anusāsanipāṭihāriyaṃ mahāmoggallānassa āciṇṇaṃ,",
  "atk-s0511a0:410_9": "ādesanāpāṭihāriyena anusāsanipāṭihāriyaṃ dhammasenāpatissa,",
  "atk-s0511a0:410_10": "anusāsanipāṭihāriyaṃ pana buddhānaṃ satatadhammadesanā.",
  "atk-s0511a0:410_11": "Tipāṭihīreti etesu tīsu pāṭihāriyesūti attho.",
  "atk-s0511a0:410_12": "Bhagavāti idaṃ guṇavisiṭṭhasattuttamagarugāravādhivacanaṃ.",
  "atk-s0511a0:410_13": "Vuttañhetaṃ porāṇehi –",
  "atk-s0511a0:411_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0511a0:412_0": "Garugāravayutto so, bhagavā tena vuccatī”ti. ;",
  "atk-s0511a0:413_0": "Vasīti etasmiṃ tividhepi pāṭihāriye vasippatto,",
  "atk-s0511a0:413_1": "ciṇṇavasīti attho.",
  "atk-s0511a0:413_2": "Vasiyo nāma pañca vasiyo –",
  "atk-s0511a0:413_3": "āvajjanasamāpajjanaadhiṭṭhānavuṭṭhānapaccavekkhaṇasaṅkhātā.",
  "atk-s0511a0:413_4": "Tatra yaṃ yaṃ jhānaṃ yathicchakaṃ yadicchakaṃ yāvaticchakaṃ āvajjati āvajjanāya dandhāyitattaṃ natthīti sīghaṃ āvajjetuṃ samatthatā āvajjanavasī nāma.",
  "atk-s0511a0:413_5": "Tathā yaṃ yaṃ jhānaṃ yathicchakaṃ…pe…",
  "atk-s0511a0:413_6": "samāpajjati samāpajjanāya dandhāyitattaṃ natthīti sīghaṃ samāpajjanasamatthatā samāpajjanavasī nāma.",
  "atk-s0511a0:413_7": "Dīghaṃ kālaṃ ṭhapetuṃ samatthatā adhiṭṭhānavasī nāma.",
  "atk-s0511a0:413_8": "Tatheva lahuṃ vuṭṭhātuṃ samatthatā vuṭṭhānavasī nāma.",
  "atk-s0511a0:413_9": "Paccavekkhaṇavasī pana paccavekkhaṇajavanāneva honti tāni āvajjanānantarāneva hutvā uppajjantīti āvajjanavasiyā eva vuttāni.",
  "atk-s0511a0:413_10": "Iti imāsu pañcasu vasīsu ciṇṇavasitā vasī nāma hoti.",
  "atk-s0511a0:413_11": "Tena vuttaṃ –",
  "atk-s0511a0:413_12": "“tipāṭihīre bhagavā vasī ahū”ti.",
  "atk-s0511a0:414_0": "Idāni tassa ratanacaṅkamassa nimmitavidhānassa dassanatthaṃ –",
  "atk-s0511a0:415_0": "12.",
  "atk-s0511a0:416_0": "“Dasasahassīlokadhātuyā, sinerupabbatuttame;",
  "atk-s0511a0:417_0": "Thambheva dassesi paṭipāṭiyā, caṅkame ratanāmaye”ti. – ādigāthāyo vuttā;",
  "atk-s0511a0:418_0": "Tattha dasasahassīlokadhātuyāti dasasu cakkavāḷasahassesu.",
  "atk-s0511a0:418_1": "Sinerupabbatuttameti mahāmerusaṅkhāte seṭṭhapabbate.",
  "atk-s0511a0:418_2": "Thambhevāti thambhe viya dasacakkavāḷasahassesu ye sinerupabbatā,",
  "atk-s0511a0:418_3": "te paṭipāṭiyā ṭhite suvaṇṇathambhe viya katvā tesaṃ upari caṅkamaṃ māpetvā dassesīti attho.",
  "atk-s0511a0:418_4": "Ratanāmayeti ratanamaye.",
  "atk-s0511a0:419_0": "13.",
  "atk-s0511a0:419_1": "Dasasahassī atikkammāti ratanacaṅkamaṃ pana bhagavā māpento tassa ekaṃ koṭiṃ sabbapariyantaṃ pācīnacakkavāḷamukhavaṭṭiṃ",
  "atk-s0511a0:419_2": "ekaṃ koṭiṃ pacchimacakkavāḷamukhavaṭṭiṃ atikkamitvā ṭhitaṃ katvā māpesi.",
  "atk-s0511a0:419_3": "Tena vuttaṃ –",
  "atk-s0511a0:420_0": "“Dasasahassī atikkamma, caṅkamaṃ māpayī jino;",
  "atk-s0511a0:421_0": "Sabbasoṇṇamayā passe, caṅkame ratanāmaye”ti.",
  "atk-s0511a0:422_0": "Tattha jinoti kilesārijayanato jino.",
  "atk-s0511a0:422_1": "Sabbasoṇṇamayā passeti tassa pana evaṃ nimmitassa caṅkamassa ubhayapassesu suvaṇṇamayā paramaramaṇīyā mariyādabhūmi ahosi,",
  "atk-s0511a0:422_2": "majjhe maṇimayāti adhippāyo.",
  "atk-s0511a0:423_0": "14.",
  "atk-s0511a0:423_1": "Tulāsaṅghāṭāti tulāyugaḷā,",
  "atk-s0511a0:423_2": "tā nānāratanamayāti veditabbā.",
  "atk-s0511a0:423_3": "Anuvaggāti anurūpā.",
  "atk-s0511a0:423_4": "Sovaṇṇaphalakatthatāti sovaṇṇamayehi phalakehi atthatā,",
  "atk-s0511a0:423_5": "tulāsaṅghātānaṃ upari suvaṇṇamayo padaracchadoti attho.",
  "atk-s0511a0:423_6": "Vedikā sabbasovaṇṇāti vedikā pana sabbāpi suvaṇṇamayā,",
  "atk-s0511a0:423_7": "yā panesā caṅkamanaparikkhepavedikā,",
  "atk-s0511a0:423_8": "sā ekāva aññehi ratanehi asammissāti attho.",
  "atk-s0511a0:423_9": "Dubhato passesu nimmitāti ubhosu passesu nimmitā. Da-",
  "atk-s0511a0:423_10": "kāro padasandhikaro.",
  "atk-s0511a0:424_0": "15.",
  "atk-s0511a0:424_1": "Maṇimuttāvālukākiṇṇāti maṇimuttāmayavālukākiṇṇā.",
  "atk-s0511a0:424_2": "Atha vā maṇayo ca muttā ca vālukā ca maṇimuttāvālukā.",
  "atk-s0511a0:424_3": "Tāhi maṇimuttāvālukāhi ākiṇṇā santhatāti maṇimuttāvālukākiṇṇā.",
  "atk-s0511a0:424_4": "Nimmitoti iminākārena nimmito kato.",
  "atk-s0511a0:424_5": "Ratanāmayoti sabbaratanamayo,",
  "atk-s0511a0:424_6": "caṅkamoti attho.",
  "atk-s0511a0:424_7": "Obhāseti disā sabbāti sabbāpi dasa disā obhāseti pakāseti.",
  "atk-s0511a0:424_8": "Sataraṃsīvāti sahassaraṃsiādicco viya.",
  "atk-s0511a0:424_9": "Uggatoti udito.",
  "atk-s0511a0:424_10": "Yathā pana abbhuggato sahassaraṃsi sabbāpi dasa disā obhāseti,",
  "atk-s0511a0:424_11": "evameva esopi sabbaratanamayo caṅkamo obhāsetīti attho.",
  "atk-s0511a0:425_0": "Idāni pana niṭṭhite caṅkame tattha bhagavato pavattidassanatthaṃ –",
  "atk-s0511a0:426_0": "16.",
  "atk-s0511a0:427_0": "“Tasmiṃ caṅkamane dhīro, dvattiṃsavaralakkhaṇo;",
  "atk-s0511a0:428_0": "Virocamāno sambuddho, caṅkame caṅkamī jino.",
  "atk-s0511a0:429_0": "17.",
  "atk-s0511a0:430_0": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0511a0:431_0": "Caṅkamane okiranti, sabbe devā samāgatā.",
  "atk-s0511a0:432_0": "18.",
  "atk-s0511a0:433_0": "“Passanti taṃ devasaṅghā, dasasahassī pamoditā;",
  "atk-s0511a0:434_0": "Namassamānā nipatanti, tuṭṭhahaṭṭhā pamoditā”ti. – gāthāyo vuttā;",
  "atk-s0511a0:435_0": "Tattha dhīroti dhitiyutto.",
  "atk-s0511a0:435_1": "Dvattiṃsavaralakkhaṇoti suppatiṭṭhitapādatalādīhi dvattiṃsamahāpurisalakkhaṇehi samannāgatoti attho.",
  "atk-s0511a0:435_2": "Dibbanti devaloke bhavaṃ jātaṃ dibbaṃ.",
  "atk-s0511a0:435_3": "Pārichattakanti devānaṃ tāvatiṃsānaṃ koviḷārarukkhassa nissandena samantā yojanasataparimāṇo paramadassanīyo pāricchattakarukkho nibbatti.",
  "atk-s0511a0:435_4": "Yasmiṃ pupphite sakalaṃ devanagaraṃ ekasurabhigandhavāsitaṃ hoti,",
  "atk-s0511a0:435_5": "tassa kusumareṇuokiṇṇāni navakanakavimānāni piñjarāni hutvā khāyanti.",
  "atk-s0511a0:435_6": "Imassa pana pāricchattakarukkhassa pupphañca pāricchattakanti vuttaṃ.",
  "atk-s0511a0:435_7": "Caṅkame okirantīti tasmiṃ ratanacaṅkame avakiranti,",
  "atk-s0511a0:435_8": "tena vuttappakārena pupphena tasmiṃ caṅkame caṅkamamānaṃ bhagavantaṃ pūjentīti attho.",
  "atk-s0511a0:435_9": "Sabbe devāti kāmāvacaradevādayo devā.",
  "atk-s0511a0:435_10": "Tenāha “passanti taṃ devasaṅghā”ti.",
  "atk-s0511a0:435_11": "Taṃ bhagavantaṃ ratanacaṅkamane caṅkamantaṃ sakesu ālayesupi passantīti attho.",
  "atk-s0511a0:435_12": "Dasasahassīti bhummatthe paccattavacanaṃ,",
  "atk-s0511a0:435_13": "dasasahassiyaṃ devasaṅghā taṃ passantīti attho.",
  "atk-s0511a0:435_14": "Pamoditāti pamuditā.",
  "atk-s0511a0:435_15": "Nipatantīti sannipatanti.",
  "atk-s0511a0:435_16": "Tuṭṭhahaṭṭhāti pītivasena tuṭṭhahaṭṭhā.",
  "atk-s0511a0:435_17": "Pamoditāti idāni vattabbehi tāvatiṃsādidevehi saddhinti sambandho daṭṭhabbo,",
  "atk-s0511a0:435_18": "itarathā punaruttidosato na muccati.",
  "atk-s0511a0:435_19": "Atha vā pamoditā taṃ bhagavantaṃ passanti,",
  "atk-s0511a0:435_20": "tuṭṭhahaṭṭhā pamoditā tahiṃ tahiṃ sannipatantīti attho.",
  "atk-s0511a0:436_0": "Idāni ye passiṃsu ye sannipatiṃsu, te sarūpato dassetuṃ –",
  "atk-s0511a0:437_0": "19.",
  "atk-s0511a0:438_0": "“Tāvatiṃsā ca yāmā ca, tusitā cāpi devatā;",
  "atk-s0511a0:439_0": "Nimmānaratino devā, ye devā vasavattino;",
  "atk-s0511a0:440_0": "Udaggacittā sumanā, passanti lokanāyakaṃ.",
  "atk-s0511a0:441_0": "20.",
  "atk-s0511a0:442_0": "“Sadevagandhabbamanussarakkhasā, nāgā supaṇṇā atha vāpi kinnarā;",
  "atk-s0511a0:443_0": "Passanti taṃ lokahitānukampakaṃ, nabheva accuggatacandamaṇḍalaṃ.",
  "atk-s0511a0:444_0": "21.",
  "atk-s0511a0:445_0": "“Ābhassarā subhakiṇhā, vehapphalā akaniṭṭhā ca devatā;",
  "atk-s0511a0:446_0": "Susuddhasukkavatthavasanā, tiṭṭhanti pañjalīkatā.",
  "atk-s0511a0:447_0": "22.",
  "atk-s0511a0:448_0": "“Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ;",
  "atk-s0511a0:449_0": "Bhamenti celāni ca ambare tadā, aho jino lokahitānukampako”ti. –",
  "atk-s0511a0:450_0": "Imā gāthāyo vuttā.",
  "atk-s0511a0:451_0": "Tattha udaggacittāti pītisomanassavasena udaggacittā.",
  "atk-s0511a0:451_1": "Sumanāti udaggacittattā eva sumanā.",
  "atk-s0511a0:451_2": "Lokahitānukampakanti lokahitañca lokānukampakañca.",
  "atk-s0511a0:451_3": "Lokahitena vā anukampakaṃ lokahitānukampakaṃ.",
  "atk-s0511a0:451_4": "Nabheva accuggatacandamaṇḍalanti ettha ākāse abhinavoditaṃ paripuṇṇaṃ sabbopaddavavinimuttaṃ saradasamaye",
  "atk-s0511a0:451_5": "candamaṇḍalaṃ viya buddhasiriyā virocamānaṃ nayanānandakaraṃ passantīti attho.",
  "atk-s0511a0:452_0": "Ābhassarāti ukkaṭṭhaparicchedavasena vuttaṃ.",
  "atk-s0511a0:452_1": "Parittābhaappamāṇābhaābhassarāparittamajjhimapaṇītabhedena dutiyajjhānenābhinibbattā sabbeva gahitāti veditabbā.",
  "atk-s0511a0:452_2": "Subhakiṇhāti idaṃ ukkaṭṭhaparicchedavaseneva vuttaṃ,",
  "atk-s0511a0:452_3": "tasmā parittasubhaappamāṇasubhasubhakiṇhāparittādibhedena tatiyajjhānena nibbattā sabbeva gahitāti veditabbā.",
  "atk-s0511a0:452_4": "Vehapphalāti vipulā phalāti vehapphalā.",
  "atk-s0511a0:452_5": "Te catutthajjhānanibbattā asaññasattehi ekatalavāsino.",
  "atk-s0511a0:452_6": "Heṭṭhā pana paṭhamajjhānanibbattā brahmakāyikādayo dassitā.",
  "atk-s0511a0:452_7": "Tasmā idha na dassitā.",
  "atk-s0511a0:452_8": "Cakkhusotānamabhāvato asaññasattā ca arūpino ca idha na uddiṭṭhā.",
  "atk-s0511a0:452_9": "Akaniṭṭhā ca devatāti idhāpi ukkaṭṭhaparicchedavaseneva vuttaṃ.",
  "atk-s0511a0:452_10": "Tasmā avihātappasudassāsudassiakaniṭṭhasaṅkhātā pañcapi suddhāvāsā gahitāti veditabbā.",
  "atk-s0511a0:452_11": "Susuddhasukkavatthavasanāti suṭṭhu suddhāni susuddhāni sukkāni odātāni.",
  "atk-s0511a0:452_12": "Susuddhāni sukkāni vatthāni nivatthāni ceva pārutāni ca yehi te susuddhasukkavatthavasanā,",
  "atk-s0511a0:452_13": "paridahitaparisuddhapaṇḍaravatthāti attho.",
  "atk-s0511a0:452_14": "“Susuddhasukkavasanā”tipi pāṭho.",
  "atk-s0511a0:452_15": "Pañjalīkatāti katapañjalikā kamalamakulasadisaṃ añjaliṃ sirasi katvā tiṭṭhanti.",
  "atk-s0511a0:453_0": "Muñcantīti okiranti.",
  "atk-s0511a0:453_1": "Pupphaṃ panāti kusumaṃ pana.",
  "atk-s0511a0:453_2": "“Pupphāni vā”tipi pāṭho,",
  "atk-s0511a0:453_3": "vacanavipariyāso daṭṭhabbo,",
  "atk-s0511a0:453_4": "attho panassa soyeva.",
  "atk-s0511a0:453_5": "Pañcavaṇṇikanti pañcavaṇṇaṃ –",
  "atk-s0511a0:453_6": "nīlapītalohitodātamañjiṭṭhakavaṇṇavasena pañcavaṇṇaṃ.",
  "atk-s0511a0:453_7": "Candanacuṇṇamissitanti candanacuṇṇena missitaṃ.",
  "atk-s0511a0:453_8": "Bhamenti celānīti bhamayanti vatthāni.",
  "atk-s0511a0:453_9": "Aho jino lokahitānukampakoti “aho jino lokahito aho ca lokahitānukampako aho kāruṇiko”ti evamādīni thutivacanāni uggirantā.",
  "atk-s0511a0:453_10": "Muñcanti pupphaṃ bhamayanti celānīti sambandho.",
  "atk-s0511a0:454_0": "Idāni tehi payuttāni thutivacanāni dassetuṃ imā gāthāyo vuttā –",
  "atk-s0511a0:455_0": "23.",
  "atk-s0511a0:456_0": "“Tuvaṃ satthā ca ketū ca, dhajo yūpo ca pāṇinaṃ;",
  "atk-s0511a0:457_0": "Parāyano patiṭṭhā ca, dīpo ca dvipaduttamo.",
  "atk-s0511a0:458_0": "24.",
  "atk-s0511a0:459_0": "“Dasasahassīlokadhātuyā, devatāyo mahiddhikā;",
  "atk-s0511a0:460_0": "Parivāretvā namassanti, tuṭṭhahaṭṭhā pamoditā.",
  "atk-s0511a0:461_0": "25.",
  "atk-s0511a0:462_0": "“Devatā devakaññā ca, pasannā tuṭṭhamānasā;",
  "atk-s0511a0:463_0": "Pañcavaṇṇikapupphehi, pūjayanti narāsabhaṃ.",
  "atk-s0511a0:464_0": "26.",
  "atk-s0511a0:465_0": "“Passanti taṃ devasaṅghā, pasannā tuṭṭhamānasā;",
  "atk-s0511a0:466_0": "Pañcavaṇṇikapupphehi, pūjayanti narāsabhaṃ.",
  "atk-s0511a0:467_0": "27.",
  "atk-s0511a0:468_0": "“Aho acchariyaṃ loke, abbhutaṃ lomahaṃsanaṃ;",
  "atk-s0511a0:469_0": "Na medisaṃ bhūtapubbaṃ, accheraṃ lomahaṃsanaṃ.",
  "atk-s0511a0:470_0": "28.",
  "atk-s0511a0:471_0": "“Sakasakamhi bhavane, nisīditvāna devatā;",
  "atk-s0511a0:472_0": "Hasanti tā mahāhasitaṃ, disvānaccherakaṃ nabhe.",
  "atk-s0511a0:473_0": "29.",
  "atk-s0511a0:474_0": "“Ākāsaṭṭhā ca bhūmaṭṭhā, tiṇapanthanivāsino;",
  "atk-s0511a0:475_0": "Katañjalī namassanti, tuṭṭhahaṭṭhā pamoditā.",
  "atk-s0511a0:476_0": "30.",
  "atk-s0511a0:477_0": "“Yepi dīghāyukā nāgā, puññavanto mahiddhiko;",
  "atk-s0511a0:478_0": "Pamoditā namassanti, pūjayanti naruttamaṃ.",
  "atk-s0511a0:479_0": "31.",
  "atk-s0511a0:480_0": "“Saṅgītiyo pavattenti, ambare anilañjase;",
  "atk-s0511a0:481_0": "Cammanaddhāni vādenti, disvānaccherakaṃ nabhe.",
  "atk-s0511a0:482_0": "32.",
  "atk-s0511a0:483_0": "“Saṅkhā ca paṇavā ceva, athopi ḍiṇḍimā bahū;",
  "atk-s0511a0:484_0": "Antalikkhasmiṃ vajjanti, disvānaccherakaṃ nabhe.",
  "atk-s0511a0:485_0": "33.",
  "atk-s0511a0:486_0": "“Abbhuto vata no ajja, uppajji lomahaṃsano;",
  "atk-s0511a0:487_0": "Dhuvamatthasiddhiṃ labhāma, khaṇo no paṭipādito.",
  "atk-s0511a0:488_0": "34.",
  "atk-s0511a0:489_0": "“Buddhoti tesaṃ sutvāna, pīti uppajji tāvade;",
  "atk-s0511a0:490_0": "Buddho buddhoti kathayantā, tiṭṭhanti pañjalīkatā.",
  "atk-s0511a0:491_0": "35.",
  "atk-s0511a0:492_0": "“Hiṅkārā sādhukārā ca, ukkuṭṭhi sampahaṃsanaṃ;",
  "atk-s0511a0:493_0": "Pajā ca vividhā gagane, vattanti pañjalīkatā.",
  "atk-s0511a0:494_0": "36.",
  "atk-s0511a0:495_0": "“Gāyanti seḷenti ca vādayanti ca, bhujāni pothenti ca naccayanti ca;",
  "atk-s0511a0:496_0": "Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ.",
  "atk-s0511a0:497_0": "37.",
  "atk-s0511a0:498_0": "“Yathā tuyhaṃ mahāvīra, pādesu cakkalakkhaṇaṃ;",
  "atk-s0511a0:499_0": "Dhajavajirapaṭākā, vaḍḍhamānaṅkusācita”nti.",
  "atk-s0511a0:500_0": "Tattha idhalokaparalokahitatthaṃ sāsatīti satthā.",
  "atk-s0511a0:500_1": "Ketūti ketuno apacitikātabbaṭṭhena ketu viyāti ketu.",
  "atk-s0511a0:500_2": "Dhajoti indadhajo samussayaṭṭhena dassanīyaṭṭhena ca tuvaṃ dhajo viyāti dhajoti.",
  "atk-s0511a0:500_3": "Atha vā yathā hi loke yassa kassaci dhajaṃ disvāva –",
  "atk-s0511a0:500_4": "“ayaṃ dhajo itthannāmassā”ti dhajavā dhajīti paññāyati,",
  "atk-s0511a0:500_5": "evameva bhagavā paññānibbānādhigamāya bhagavantaṃ disvāva nibbānādhigamo paññāyati.",
  "atk-s0511a0:500_6": "Tena vuttaṃ –",
  "atk-s0511a0:500_7": "“dhajo yūpo cā”ti.",
  "atk-s0511a0:500_8": "Kūṭadantasutte vuttānaṃ dānādiāsavakkhayañāṇapariyosānānaṃ sabbayāgānaṃ yajanatthāya samussito yūpo tuvanti attho.",
  "atk-s0511a0:500_9": "Parāyanoti paṭisaraṇaṃ.",
  "atk-s0511a0:500_10": "Patiṭṭhāti yathā mahāpathavī sabbapāṇīnaṃ ādhārabhāvena patiṭṭhā nissayabhūtā,",
  "atk-s0511a0:500_11": "evaṃ tuvampi patiṭṭhābhūtā.",
  "atk-s0511a0:500_12": "Dīpo cāti padīpo.",
  "atk-s0511a0:500_13": "Yathā caturaṅge tamasi vattamānānaṃ sattānaṃ āropito padīpo rūpasandassano hoti.",
  "atk-s0511a0:500_14": "Evaṃ avijjandhakāre vattamānānaṃ sattānaṃ paramatthasandassano padīpo tuvanti attho.",
  "atk-s0511a0:500_15": "Atha vā mahāsamudde bhinnanāvānaṃ sattānaṃ samuddadīpo yathā patiṭṭhā hoti,",
  "atk-s0511a0:500_16": "evaṃ tuvampi saṃsārasāgare alabbhaneyyapatiṭṭhe osīdantānaṃ pāṇīnaṃ dīpo viyāti dīpoti attho.",
  "atk-s0511a0:501_0": "Dvipaduttamoti dvipadānaṃ uttamo dvipaduttamo,",
  "atk-s0511a0:501_1": "ettha pana niddhāraṇalakkhaṇassa abhāvato chaṭṭhīsamāsassa paṭisedho natthi,",
  "atk-s0511a0:501_2": "niddhāraṇalakkhaṇāya chaṭṭhiyā samāso paṭisiddho.",
  "atk-s0511a0:501_3": "Sammāsambuddho pana apadānaṃ dvipadānaṃ catuppadānaṃ bahuppadānaṃ rūpīnaṃ arūpīnaṃ saññīnaṃ asaññīnaṃ nevasaññīnāsaññīnaṃ uttamova.",
  "atk-s0511a0:501_4": "Kasmā panidha “dvipaduttamo”ti vuttoti ce?",
  "atk-s0511a0:501_5": "Seṭṭhataravasena.",
  "atk-s0511a0:501_6": "Imasmiñhi loke seṭṭho nāma uppajjamāno apadacatuppadabahuppadesupi nuppajjati.",
  "atk-s0511a0:501_7": "Ayaṃ dvipadesuyeva uppajjati.",
  "atk-s0511a0:501_8": "Kataradvipadesūti?",
  "atk-s0511a0:501_9": "Manussesu ceva devesu ca.",
  "atk-s0511a0:501_10": "Manussesu uppajjamāno tisahassimahāsahassilokadhātu vase kattuṃ samattho buddho hutvā nibbattati.",
  "atk-s0511a0:501_11": "Devesu uppajjamāno dasasahassilokadhātu vasavattī mahābrahmā hutvā nibbattati.",
  "atk-s0511a0:501_12": "So tassa kappiyakārako vā ārāmiko vā sampajjati.",
  "atk-s0511a0:501_13": "Iti tatopi seṭṭhataravasena “dvipaduttamo”ti vutto.",
  "atk-s0511a0:502_0": "Dasasahassilokadhātuyāti dasasahassisaṅkhātāya lokadhātuyā.",
  "atk-s0511a0:502_1": "Mahiddhikāti mahatiyā iddhiyā yuttā,",
  "atk-s0511a0:502_2": "mahānubhāvāti attho.",
  "atk-s0511a0:502_3": "Parivāretvāti bhagavantaṃ samantato parikkhipitvā.",
  "atk-s0511a0:502_4": "Pasannāti sañjātasaddhā.",
  "atk-s0511a0:502_5": "Narāsabhanti narapuṅgavaṃ.",
  "atk-s0511a0:502_6": "Aho acchariyanti ettha andhassa pabbatārohanaṃ viya niccaṃ na hotīti acchariyaṃ,",
  "atk-s0511a0:502_7": "accharāyogganti vā acchariyaṃ, “aho,",
  "atk-s0511a0:502_8": "idaṃ vimhaya”nti accharaṃ paharituṃ yuttanti attho.",
  "atk-s0511a0:502_9": "Abbhutanti abhūtapubbaṃ abhūtanti abbhutaṃ.",
  "atk-s0511a0:502_10": "Ubhayampetaṃ vimhayāvahassādhivacanaṃ.",
  "atk-s0511a0:502_11": "Lomahaṃsananti lomānaṃ uddhaggabhāvakaraṇaṃ.",
  "atk-s0511a0:502_12": "Na medisaṃ bhūtapubbanti na mayā īdisaṃ bhūtapubbaṃ,",
  "atk-s0511a0:502_13": "abbhutaṃ diṭṭhanti attho.",
  "atk-s0511a0:502_14": "Diṭṭhanti vacanaṃ āharitvā gahetabbaṃ.",
  "atk-s0511a0:502_15": "Accheranti acchariyaṃ.",
  "atk-s0511a0:503_0": "Sakasakamhi bhavaneti attano attano bhavane.",
  "atk-s0511a0:503_1": "Nisīditvānāti upavissa.",
  "atk-s0511a0:503_2": "Devatāti idaṃ pana vacanaṃ devānampi devadhītānampi sādhāraṇavacananti veditabbaṃ.",
  "atk-s0511a0:503_3": "Hasantitāti tā devatā mahāhasitaṃ hasanti,",
  "atk-s0511a0:503_4": "pītivasaṃ gatahadayatāya mihitamattaṃ akatvā aṭṭahāsaṃ hasantīti attho.",
  "atk-s0511a0:503_5": "Nabheti ākāse.",
  "atk-s0511a0:504_0": "Ākāsaṭṭhāti ākāse vimānādīsu ṭhitā,",
  "atk-s0511a0:504_1": "eseva nayo bhūmaṭṭhesupi.",
  "atk-s0511a0:504_2": "Tiṇapanthanivāsinoti tiṇaggesu ceva panthesu ca nivāsino.",
  "atk-s0511a0:504_3": "Puññavantoti mahāpuññā.",
  "atk-s0511a0:504_4": "Mahiddhikāti mahānubhāvā.",
  "atk-s0511a0:504_5": "Saṅgītiyo pavattentīti devanāṭakasaṅgītiyo pavattenti,",
  "atk-s0511a0:504_6": "tathāgataṃ pūjanatthāya payujjantīti attho.",
  "atk-s0511a0:504_7": "Ambareti ākāse.",
  "atk-s0511a0:504_8": "Anilañjaseti anilapathe,",
  "atk-s0511a0:504_9": "ambarassa anekatthattā “anilañjase”ti vuttaṃ,",
  "atk-s0511a0:504_10": "purimasseva vevacanaṃ.",
  "atk-s0511a0:504_11": "Cammanaddhānīti cammavinaddhāni.",
  "atk-s0511a0:504_12": "Ayameva vā pāṭho,",
  "atk-s0511a0:504_13": "devadundubhiyoti attho.",
  "atk-s0511a0:504_14": "Vādentīti vādayanti devatā.",
  "atk-s0511a0:505_0": "Saṅkhāti dhamanasaṅkhā.",
  "atk-s0511a0:505_1": "Paṇavāti tanumajjhaturiyavisesā.",
  "atk-s0511a0:505_2": "Ḍiṇḍimāti tiṇavākhuddakabheriyo vuccanti.",
  "atk-s0511a0:505_3": "Vajjantīti vādayanti.",
  "atk-s0511a0:505_4": "Abbhuto vata noti acchariyo vata nu.",
  "atk-s0511a0:505_5": "Uppajjīti uppanno.",
  "atk-s0511a0:505_6": "Lomahaṃsanoti lomahaṃsanakaro.",
  "atk-s0511a0:505_7": "Dhuvanti yasmā pana abbhuto ayaṃ satthā loke uppanno,",
  "atk-s0511a0:505_8": "tasmā dhuvaṃ avassaṃ atthasiddhiṃ labhāmāti adhippāyo.",
  "atk-s0511a0:505_9": "Labhāmāti labhissāma.",
  "atk-s0511a0:505_10": "Khaṇoti aṭṭhakkhaṇavirahito navamo khaṇoti attho.",
  "atk-s0511a0:505_11": "Noti amhākaṃ.",
  "atk-s0511a0:505_12": "Paṭipāditoti paṭiladdho.",
  "atk-s0511a0:506_0": "Buddhoti tesaṃ sutvānāti buddhoti idaṃ vacanaṃ sutvā tesaṃ devānaṃ pañcavaṇṇā pīti udapādīti attho.",
  "atk-s0511a0:506_1": "Tāvadeti tasmiṃ kāle.",
  "atk-s0511a0:506_2": "Hiṅkārāti hiṅkārasaddā,",
  "atk-s0511a0:506_3": "hiṃhinti yakkhādayo pahaṭṭhakāle karonti.",
  "atk-s0511a0:506_4": "Sādhukārāti sādhukārasaddā ca pavattanti.",
  "atk-s0511a0:506_5": "Ukkuṭṭhīti ukkuṭṭhisaddo ca unnādasaddo cāti attho.",
  "atk-s0511a0:506_6": "Pajāti devādayo adhippetā.",
  "atk-s0511a0:506_7": "Keci “paṭākā vividhā gagane vattantī”ti paṭhanti.",
  "atk-s0511a0:506_8": "Gāyantīti buddhaguṇapaṭisaṃyuttaṃ gītaṃ gāyanti.",
  "atk-s0511a0:507_0": "Seḷentīti mukhena seḷitasaddaṃ karonti.",
  "atk-s0511a0:507_1": "Vādayantīti mahatī vipañcikāmakaramukhādayo vīṇā ca turiyāni ca tathāgatassa pūjanatthāya vādenti payojenti.",
  "atk-s0511a0:507_2": "Bhujāni pothentīti bhuje apphoṭenti.",
  "atk-s0511a0:507_3": "Liṅgavipariyāso daṭṭhabbo.",
  "atk-s0511a0:507_4": "Naccanti cāti aññe ca naccāpenti sayañca naccanti.",
  "atk-s0511a0:508_0": "Yathā tuyhaṃ mahāvīra,",
  "atk-s0511a0:508_1": "pādesu cakkalakkhaṇanti ettha yena pakārena yathā.",
  "atk-s0511a0:508_2": "Mahāvīriyena yogato mahāvīro.",
  "atk-s0511a0:508_3": "Pādesu cakkalakkhaṇanti tava ubhosu pādatalesu sahassāraṃ sanemikaṃ sanābhikaṃ sabbākāraparipūraṃ cakkalakkhaṇaṃ sobhatīti attho. Cakka-",
  "atk-s0511a0:508_4": "saddo panāyaṃ sampattirathaṅgairiyāpathadānaratanadhammakhuracakkalakkhaṇādīsu dissati.",
  "atk-s0511a0:508_5": "“Cattārimāni,",
  "atk-s0511a0:508_6": "bhikkhave,",
  "atk-s0511a0:508_7": "cakkāni yehi samannāgatānaṃ devamanussāna”ntiādīsu sampattiyaṃ dissati.",
  "atk-s0511a0:508_8": "“Cakkaṃva vahato pada”ntiādīsu rathaṅge.",
  "atk-s0511a0:508_9": "“Catucakkaṃ navadvāra”ntiādīsu iriyāpathe.",
  "atk-s0511a0:508_10": "“Dadaṃ bhuñja ca mā ca pamādo,",
  "atk-s0511a0:508_11": "cakkaṃ vattaya sabbapāṇina”nti ettha dāne.",
  "atk-s0511a0:508_12": "“Dibbaṃ cakkaratanaṃ pātubhūta”nti ettha ratanacakke.",
  "atk-s0511a0:508_13": "“Mayā pavattitaṃ cakka”nti ettha pana dhammacakke.",
  "atk-s0511a0:508_14": "“Icchāhatassa posassa,",
  "atk-s0511a0:508_15": "cakkaṃ bhamati matthake”ti ettha khuracakke,",
  "atk-s0511a0:508_16": "paharaṇacakketi attho.",
  "atk-s0511a0:508_17": "“Pādatalesu cakkāni jātānī”ti ettha lakkhaṇe.",
  "atk-s0511a0:508_18": "Idhāpi lakkhaṇacakke daṭṭhabbo.",
  "atk-s0511a0:508_19": "Dhajavajirapaṭākā,",
  "atk-s0511a0:508_20": "vaḍḍhamānaṅkusācitanti dhajena ca vajirena ca paṭākāya ca vaḍḍhamānena ca aṅkusena ca ācitaṃ alaṅkataṃ parivāritaṃ pādesu cakkalakkhaṇanti attho.",
  "atk-s0511a0:508_21": "Cakkalakkhaṇe pana gahite sesalakkhaṇāni gahitāneva honti.",
  "atk-s0511a0:508_22": "Tathā asīti anubyañjanāni byāmappabhā ca.",
  "atk-s0511a0:508_23": "Tasmā tehi dvattiṃsamahāpurisalakkhaṇāsītianubyañjanabyāmappabhāhi samalaṅkato bhagavato kāyo sabbaphāliphullo",
  "atk-s0511a0:508_24": "viya pāricchattako vikasitapadumaṃ viya kamalavanaṃ vividharatanavicittaṃ viya navakanakatoraṇaṃ tārāmarīcivirājitamiva",
  "atk-s0511a0:508_25": "gaganatalaṃ ito cito ca vidhāvamānā vipphandamānā chabbaṇṇabuddharasmiyo muñcamāno ativiya sobhati.",
  "atk-s0511a0:509_0": "Idāni bhagavato rūpakāyadhammakāyasampattidassanatthaṃ –",
  "atk-s0511a0:510_0": "38.",
  "atk-s0511a0:511_0": "“Rūpe sīle samādhimhi, paññāya ca asādiso;",
  "atk-s0511a0:512_0": "Vimuttiyā asamasamo, dhammacakkappavattane”ti. – ayaṃ gāthā vuttā;",
  "atk-s0511a0:513_0": "Tattha rūpeti ayaṃ rūpa-",
  "atk-s0511a0:513_1": "saddo khandhabhavanimittapaccayasarīravaṇṇasaṇṭhānādīsu dissati. Yathāha –",
  "atk-s0511a0:513_2": "“yaṃ kiñci rūpaṃ atītānāgatapaccuppanna”nti ettha rūpakkhandhe dissati.",
  "atk-s0511a0:513_3": "“Rūpūpapattiyā maggaṃ bhāvetī”ti ettha rūpabhave.",
  "atk-s0511a0:513_4": "“Ajjhattaṃ arūpasaññī bahiddhā rūpāni passatī”ti ettha kasiṇanimitte. “Sarūpā,",
  "atk-s0511a0:513_5": "bhikkhave,",
  "atk-s0511a0:513_6": "uppajjanti pāpakā akusalā dhammā no arūpā”ti ettha paccaye.",
  "atk-s0511a0:513_7": "“Ākāso parivārito rūpantveva saṅkhaṃ gacchatī”ti ettha sarīre.",
  "atk-s0511a0:513_8": "“Cakkhuñca paṭicca rūpe ca uppajjati cakkhuviññāṇa”nti ettha vaṇṇe.",
  "atk-s0511a0:513_9": "“Rūpappamāṇo rūpappasanno”ti ettha saṇṭhāne.",
  "atk-s0511a0:513_10": "Idhāpi saṇṭhāne daṭṭhabbo.",
  "atk-s0511a0:513_11": "Sīleti catubbidhe sīle.",
  "atk-s0511a0:513_12": "Samādhimhīti tividhepi samādhimhi.",
  "atk-s0511a0:513_13": "Paññāyāti lokiyalokuttarāya paññāya.",
  "atk-s0511a0:513_14": "Asādisoti asadiso anupamo.",
  "atk-s0511a0:513_15": "Vimuttiyāti phalavimuttiyā.",
  "atk-s0511a0:513_16": "Asamasamoti asamā atītā buddhā tehi asamehi buddhehi sīlādīhi samoti asamasamo.",
  "atk-s0511a0:513_17": "Ettāvatā bhagavato rūpakāyasampatti dassitā.",
  "atk-s0511a0:514_0": "Idāni bhagavato kāyabalādiṃ dassetuṃ –",
  "atk-s0511a0:515_0": "39.",
  "atk-s0511a0:516_0": "“Dasanāgabalaṃ kāye, tuyhaṃ pākatikaṃ balaṃ;",
  "atk-s0511a0:517_0": "Iddhibalena asamo, dhammacakkappavattane”ti. – vuttaṃ;",
  "atk-s0511a0:518_0": "Tattha dasanāgabalanti dasachaddantanāgabalaṃ.",
  "atk-s0511a0:518_1": "Duvidhañhi tathāgatassa balaṃ –",
  "atk-s0511a0:518_2": "kāyabalaṃ,",
  "atk-s0511a0:518_3": "ñāṇabalañcāti.",
  "atk-s0511a0:518_4": "Tattha kāyabalaṃ hatthikulānusārena veditabbaṃ. Kathaṃ?",
  "atk-s0511a0:519_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0511a0:520_0": "Gandhamaṅgalahemañca, uposathachaddantime dasā”ti. –",
  "atk-s0511a0:521_0": "Imāni dasa hatthikulāni veditabbāni.",
  "atk-s0511a0:521_1": "Kāḷāvakoti pakatihatthikulaṃ.",
  "atk-s0511a0:521_2": "Yaṃ dasannaṃ purisānaṃ kāyabalaṃ,",
  "atk-s0511a0:521_3": "taṃ ekassa kāḷāvakassa hatthino balaṃ.",
  "atk-s0511a0:521_4": "Yaṃ dasannaṃ kāḷāvakānaṃ balaṃ,",
  "atk-s0511a0:521_5": "taṃ ekassa gaṅgeyyassāti eteneva upāyena yāva chaddantabalaṃ netabbanti.",
  "atk-s0511a0:521_6": "Yaṃ dasannaṃ chaddantānaṃ balaṃ,",
  "atk-s0511a0:521_7": "taṃ ekassa tathāgatassa balaṃ,",
  "atk-s0511a0:521_8": "nārāyanabalaṃ vajirabalanti idameva vuccati.",
  "atk-s0511a0:521_9": "Tadetaṃ pakatihatthigaṇanāya hatthikoṭisahassānaṃ balaṃ,",
  "atk-s0511a0:521_10": "purisagaṇanāya dasannaṃ purisakoṭisahassānaṃ balaṃ hoti.",
  "atk-s0511a0:521_11": "Idaṃ tāva tathāgatassa pakatikāyabalaṃ,",
  "atk-s0511a0:521_12": "ñāṇabalaṃ pana appameyyaṃ dasabalañāṇaṃ catuvesārajjañāṇaṃ aṭṭhasu parisāsu akampanañāṇaṃ catuyoniparicchedakañāṇaṃ",
  "atk-s0511a0:521_13": "pañcagatiparicchedakañāṇaṃ cuddasa buddhañāṇānīti evamādikaṃ ñāṇabalaṃ.",
  "atk-s0511a0:521_14": "Idha pana kāyabalaṃ adhippetaṃ. Kāye,",
  "atk-s0511a0:521_15": "tuyhaṃ pākatikaṃ balanti tañca pana tava kāye pākatikabalanti attho.",
  "atk-s0511a0:521_16": "Tasmā “dasanāgabala”nti dasachaddantanāgabalanti attho.",
  "atk-s0511a0:522_0": "Idāni ñāṇabalaṃ dassento “iddhibalena asamo,",
  "atk-s0511a0:522_1": "dhammacakkappavattane”ti āha.",
  "atk-s0511a0:522_2": "Tattha iddhibalena asamoti vikubbanādhiṭṭhānādinā iddhibalena asamo asadiso anupamo.",
  "atk-s0511a0:522_3": "Dhammacakkappavattaneti desanāñāṇepi asamoti attho.",
  "atk-s0511a0:523_0": "Idāni “yo evamādiguṇasamannāgato satthā,",
  "atk-s0511a0:523_1": "so sabbalokekanāyako,",
  "atk-s0511a0:523_2": "taṃ satthāraṃ namassathā”ti tathāgatassa paṇāmane niyogadassanatthaṃ –",
  "atk-s0511a0:524_0": "40.",
  "atk-s0511a0:525_0": "“Evaṃ sabbaguṇūpetaṃ, sabbaṅgasamupāgataṃ;",
  "atk-s0511a0:526_0": "Mahāmuniṃ kāruṇikaṃ, lokanāthaṃ namassathā”ti. – vuttaṃ;",
  "atk-s0511a0:527_0": "Tattha evanti vuttappakāranidassane nipāto.",
  "atk-s0511a0:527_1": "Sabbaguṇūpetanti ettha sabboti ayaṃ niravasesavācī.",
  "atk-s0511a0:527_2": "Guṇoti ayaṃ guṇa-",
  "atk-s0511a0:527_3": "saddo anekesu atthesu dissati.",
  "atk-s0511a0:527_4": "Tathā hesa –",
  "atk-s0511a0:527_5": "“anujānāmi,",
  "atk-s0511a0:527_6": "bhikkhave,",
  "atk-s0511a0:527_7": "ahatānaṃ vatthānaṃ diguṇaṃ saṅghāṭi”nti ettha paṭalatthe dissati.",
  "atk-s0511a0:527_8": "“Accenti kālā tarayanti rattiyo,",
  "atk-s0511a0:527_9": "vayoguṇā anupubbaṃ jahantī”ti ettha rāsatthe.",
  "atk-s0511a0:527_10": "“Sataguṇā dakkhiṇā pāṭikaṅkhitabbā”ti ettha ānisaṃsatthe.",
  "atk-s0511a0:527_11": "“Antaṃ antaguṇaṃ” “kayirā mālāguṇe bahū”ti ettha bandhanatthe.",
  "atk-s0511a0:527_12": "“Aṭṭhaguṇasamupetaṃ,",
  "atk-s0511a0:527_13": "abhiññābalamāhari”nti ettha sampattiatthe.",
  "atk-s0511a0:527_14": "Idhāpi sampattiatthe daṭṭhabbo.",
  "atk-s0511a0:527_15": "Tasmā sabbehi lokiyalokuttarehi guṇehi sabbasampattīhi upetaṃ samannāgatanti attho.",
  "atk-s0511a0:527_16": "Sabbaṅgasamupāgatanti sabbehi buddhaguṇehi guṇaṅgehi vā samupāgataṃ samannāgataṃ.",
  "atk-s0511a0:527_17": "Mahāmuninti aññehi paccekabuddhādīhi munīhi adhikabhāvato mahanto munīti vuccati mahāmuni.",
  "atk-s0511a0:527_18": "Kāruṇikanti karuṇāguṇayogato kāruṇikaṃ.",
  "atk-s0511a0:527_19": "Lokanāthanti sabbalokekanāthaṃ,",
  "atk-s0511a0:527_20": "sabbalokehi “ayaṃ no dukkhopatāpassa āhantā sametā”ti evamāsīsīyatīti attho.",
  "atk-s0511a0:528_0": "Idāni dasabalassa sabbanipaccākārassa arahabhāvadassanatthaṃ –",
  "atk-s0511a0:529_0": "41.",
  "atk-s0511a0:530_0": "“Abhivādanaṃ thomanañca, vandanañca pasaṃsanaṃ;",
  "atk-s0511a0:531_0": "Namassanañca pūjañca, sabbaṃ arahasī tuvaṃ.",
  "atk-s0511a0:532_0": "42.",
  "atk-s0511a0:533_0": "“Ye keci loke vandaneyyā, vandanaṃ arahanti ye;",
  "atk-s0511a0:534_0": "Sabbaseṭṭho mahāvīra, sadiso te na vijjatī”ti. – vuttaṃ;",
  "atk-s0511a0:535_0": "Tattha abhivādananti aññehi attano abhivādanakārāpanaṃ.",
  "atk-s0511a0:535_1": "Thomananti parammukhato thuti.",
  "atk-s0511a0:535_2": "Vandananti paṇāmanaṃ.",
  "atk-s0511a0:535_3": "Pasaṃsananti sammukhato pasaṃsanaṃ.",
  "atk-s0511a0:535_4": "Namassananti añjalikaraṇaṃ,",
  "atk-s0511a0:535_5": "manasā namassanaṃ vā.",
  "atk-s0511a0:535_6": "Pūjananti mālāgandhavilepanādīhi pūjanañca.",
  "atk-s0511a0:535_7": "Sabbanti sabbampi taṃ vuttappakāraṃ sakkāravisesaṃ tuvaṃ arahasi yuttoti attho.",
  "atk-s0511a0:535_8": "Ye keci loke vandaneyyāti ye keci loke vanditabbā vandanīyā vandanaṃ arahanti.",
  "atk-s0511a0:535_9": "Yeti ye pana loke vandanaṃ arahanti.",
  "atk-s0511a0:535_10": "Idaṃ pana purimapadasseva vevacanaṃ.",
  "atk-s0511a0:535_11": "Sabbaseṭṭhoti sabbesaṃ tesaṃ seṭṭho uttamo,",
  "atk-s0511a0:535_12": "tvaṃ mahāvīra sadiso te loke koci na vijjatīti attho.",
  "atk-s0511a0:536_0": "Atha bhagavati yamakapāṭihāriyaṃ dassetvā ratanacaṅkamaṃ māpetvā tatra caṅkamamāne āyasmā sāriputto rājagahe",
  "atk-s0511a0:536_1": "viharati gijjhakūṭe pabbate pañcahi parivārabhikkhusatehi.",
  "atk-s0511a0:536_2": "Atha thero bhagavantaṃ olokento addasa kapilapure ākāse ratanacaṅkame caṅkamamānaṃ.",
  "atk-s0511a0:536_3": "Tena vuttaṃ –",
  "atk-s0511a0:537_0": "43.",
  "atk-s0511a0:538_0": "“Sāriputto mahāpañño, samādhijjhānakovido;",
  "atk-s0511a0:539_0": "Gijjhakūṭe ṭhitoyeva, passati lokanāyaka”nti. – ādi;",
  "atk-s0511a0:540_0": "Tattha sāriputtoti rūpasāriyā nāma brāhmaṇiyā puttoti sāriputto.",
  "atk-s0511a0:540_1": "Mahāpaññoti mahatiyā soḷasavidhāya paññāya samannāgatoti mahāpañño.",
  "atk-s0511a0:540_2": "Samādhijjhānakovidoti ettha samādhīti cittaṃ samaṃ ādahati ārammaṇe ṭhapetīti samādhi.",
  "atk-s0511a0:540_3": "So tividho hoti savitakkasavicāro avitakkavicāramatto avitakkaavicāro samādhīti.",
  "atk-s0511a0:540_4": "Jhānanti paṭhamajjhānaṃ dutiyajjhānaṃ tatiyajjhānaṃ catutthajjhānanti imehi paṭhamajjhānādīhi mettājhānādīnipi saṅgahitāneva honti,",
  "atk-s0511a0:540_5": "jhānampi duvidhaṃ hoti lakkhaṇūpanijjhānaṃ ārammaṇūpanijjhānanti.",
  "atk-s0511a0:540_6": "Tattha aniccādilakkhaṇaṃ upanijjhāyatīti vipassanāñāṇaṃ “lakkhaṇūpanijjhāna”nti vuccati.",
  "atk-s0511a0:540_7": "Paṭhamajjhānādikaṃ pana ārammaṇūpanijjhānato paccanīkajhāpanato vā jhānanti vuccati.",
  "atk-s0511a0:540_8": "Samādhīsu ca jhānesu ca kovidoti samādhijjhānakovido,",
  "atk-s0511a0:540_9": "samādhijjhānakusaloti attho.",
  "atk-s0511a0:540_10": "Gijjhakūṭeti evaṃnāmake pabbate ṭhitoyeva passatīti passi.",
  "atk-s0511a0:541_0": "44.",
  "atk-s0511a0:541_1": "Suphullaṃ sālarājaṃ vāti samavaṭṭakkhandhaṃ samuggatavipulakomalaphalapallavaṅkurasamalaṅkatasākhaṃ sabbaphāliphullaṃ",
  "atk-s0511a0:541_2": "sālarājaṃ viya sīlamūlaṃ samādhikkhandhaṃ paññāsākhaṃ abhiññāpupphaṃ vimuttiphalaṃ dasabalasālarājaṃ",
  "atk-s0511a0:541_3": "olokesīti evaṃ olokapadena sambandho.",
  "atk-s0511a0:541_4": "Candaṃva gagane yathāti abbhāhimadhūmarajorāhupasaggavinimuttaṃ tāragaṇaparivutaṃ saradasamaye paripuṇṇaṃ",
  "atk-s0511a0:541_5": "viya rajanikaraṃ sabbakilesatimiravidhamanakaraṃ veneyyajanakumudavanavikasanakaraṃ munivararajanikaraṃ",
  "atk-s0511a0:541_6": "oloketīti attho.",
  "atk-s0511a0:541_7": "Yathāti nipātamattaṃ.",
  "atk-s0511a0:541_8": "Majjhanhikeva sūriyanti majjhanhikasamaye siriyā paṭutarakiraṇamālinaṃ aṃsumālinamiva virocamānaṃ.",
  "atk-s0511a0:541_9": "Narāsabhanti naravasabhaṃ.",
  "atk-s0511a0:542_0": "45.",
  "atk-s0511a0:542_1": "Jalantanti daddaḷhamānaṃ,",
  "atk-s0511a0:542_2": "saradasamayaṃ paripuṇṇacandasassirikacāruvadanasobhaṃ lakkhaṇānubyañjanasamalaṅkatavarasarīraṃ paramāya buddhasiriyā virocamānanti attho.",
  "atk-s0511a0:542_3": "Dīparukkhaṃ vāti āropitadīpaṃ dīparukkhamiva.",
  "atk-s0511a0:542_4": "Taruṇasūriyaṃva uggatanti abhinavoditādiccamiva,",
  "atk-s0511a0:542_5": "sommabhāvena jalantanti attho.",
  "atk-s0511a0:542_6": "Sūriyassa taruṇabhāvo pana udayaṃ paṭicca vuccati.",
  "atk-s0511a0:542_7": "Na hi candassa viya hānivuddhiyo atthi.",
  "atk-s0511a0:542_8": "Byāmappabhānurañjitanti byāmappabhāya anurañjitaṃ.",
  "atk-s0511a0:542_9": "Dhīraṃ passati lokanāyakanti sabbalokekadhīraṃ passati nāyakanti attho.",
  "atk-s0511a0:543_0": "Athāyasmā dhammasenāpati atisītalasaliladharanikaraparicumbitakūṭe nānāvidhasurabhitarukusumavāsitakūṭe",
  "atk-s0511a0:543_1": "paramaruciracittakūṭe gijjhakūṭe pabbate ṭhatvāva dasahi cakkavāḷasahassehi āgatehi devabrahmagaṇehi",
  "atk-s0511a0:543_2": "parivutaṃ bhagavantaṃ anuttarāya buddhasiriyā anopamāya buddhalīḷāya sabbaratanamaye caṅkame caṅkamamānaṃ disvā –",
  "atk-s0511a0:543_3": "“handāhaṃ bhagavantaṃ upasaṅkamitvā buddhaguṇaparidīpanaṃ buddhavaṃsadesanaṃ yāceyya”nti cintetvā attanā",
  "atk-s0511a0:543_4": "saddhiṃ vasamānāni pañca bhikkhusatāni sannipātesi.",
  "atk-s0511a0:543_5": "Tena vuttaṃ –",
  "atk-s0511a0:544_0": "46.",
  "atk-s0511a0:545_0": "“Pañcannaṃ bhikkhusatānaṃ, katakiccāna tādinaṃ;",
  "atk-s0511a0:546_0": "Khīṇāsavānaṃ vimalānaṃ, khaṇena sannipātayī”ti.",
  "atk-s0511a0:547_0": "Tattha pañcannaṃ bhikkhusatānanti pañca bhikkhusatāni,",
  "atk-s0511a0:547_1": "upayogatthe sāmivacanaṃ daṭṭhabbaṃ.",
  "atk-s0511a0:547_2": "Katakiccānanti catūsu saccesu catūhi maggehi pariññāpahānasacchikiriyabhāvanāvasena pariniṭṭhitasoḷasakiccānanti attho.",
  "atk-s0511a0:547_3": "Khīṇāsavānanti parikkhīṇacaturāsavānaṃ.",
  "atk-s0511a0:547_4": "Vimalānanti vigatamalānaṃ,",
  "atk-s0511a0:547_5": "khīṇāsavattā vā vimalānaṃ paramaparisuddhacittasantānānanti attho.",
  "atk-s0511a0:547_6": "Khaṇenāti khaṇeyeva.",
  "atk-s0511a0:547_7": "Sannipātayīti sannipātesi.",
  "atk-s0511a0:548_0": "Idāni tesaṃ bhikkhūnaṃ sannipāte gamane ca kāraṇaṃ dassanatthaṃ –",
  "atk-s0511a0:549_0": "47.",
  "atk-s0511a0:550_0": "“Lokappasādanaṃ nāma, pāṭihīraṃ nidassayi;",
  "atk-s0511a0:551_0": "Amhepi tattha gantvāna, vandissāma mayaṃ jinaṃ.",
  "atk-s0511a0:552_0": "48.",
  "atk-s0511a0:553_0": "“Etha sabbe gamissāma, tucchissāma mayaṃ jinaṃ;",
  "atk-s0511a0:554_0": "Kaṅkhaṃ vinodayissāma, passitvā lokanāyaka”nti. – imā gāthāyo vuttā;",
  "atk-s0511a0:555_0": "Tattha lokappasādanaṃ nāmāti lokassa pasādakaraṇato lokappasādanaṃ pāṭihīraṃ vuccati.",
  "atk-s0511a0:555_1": "“Ullokappasādanaṃ nāmātipi pāṭho,",
  "atk-s0511a0:555_2": "tassa lokavivaraṇapāṭihāriyanti attho.",
  "atk-s0511a0:555_3": "Taṃ pana uddhaṃ akaniṭṭhabhavanato heṭṭhā yāva avīci etthantare ekālokaṃ katvā etthantare sabbesampi",
  "atk-s0511a0:555_4": "sattānaṃ aññamaññaṃ dassanakaraṇādhiṭṭhānanti vuccati.",
  "atk-s0511a0:555_5": "Nidassayīti dassesi.",
  "atk-s0511a0:555_6": "Amhepīti mayampi.",
  "atk-s0511a0:555_7": "Tatthāti yattha bhagavā,",
  "atk-s0511a0:555_8": "tattha gantvānāti attho.",
  "atk-s0511a0:555_9": "Vandissāmāti mayaṃ bhagavato pāde sirasā vandissāma.",
  "atk-s0511a0:555_10": "Ettha pana amhepi,",
  "atk-s0511a0:555_11": "mayanti imesaṃ dvinnaṃ saddānaṃ purimassa gamanakiriyāya sambandho daṭṭhabbo,",
  "atk-s0511a0:555_12": "pacchimassa vandanakiriyāya.",
  "atk-s0511a0:555_13": "Itarathā hi punaruttidosato na muccati.",
  "atk-s0511a0:556_0": "Ethāti āgacchatha.",
  "atk-s0511a0:556_1": "Kaṅkhaṃ vinodayissāmāti etthāha –",
  "atk-s0511a0:556_2": "khīṇāsavānaṃ pana kaṅkhā nāma kācipi natthi,",
  "atk-s0511a0:556_3": "kasmā thero evamāhāti?",
  "atk-s0511a0:556_4": "Saccamevetaṃ,",
  "atk-s0511a0:556_5": "paṭhamamaggeneva samucchedaṃ gatā. Yathāha –",
  "atk-s0511a0:557_0": "“Katame dhammā dassanena pahātabbāti?",
  "atk-s0511a0:557_1": "Cattāro diṭṭhigatasampayuttacittuppādā vicikicchāsahagato cittuppādo apāyagamanīyo lobho doso moho māno tadekaṭṭhā ca kilesā”ti.",
  "atk-s0511a0:558_0": "Na panesā vicikicchāsaṅkhātā kaṅkhāti,",
  "atk-s0511a0:558_1": "kintu paññattiajānanaṃ nāma.",
  "atk-s0511a0:558_2": "Thero pana bhagavantaṃ buddhavaṃsaṃ pucchitukāmo,",
  "atk-s0511a0:558_3": "so pana buddhānaṃyeva visayo,",
  "atk-s0511a0:558_4": "na paccekabuddhabuddhasāvakānaṃ,",
  "atk-s0511a0:558_5": "tasmā thero avisayattā evamāhāti veditabbaṃ.",
  "atk-s0511a0:558_6": "Vinodayissāmāti vinodessāma.",
  "atk-s0511a0:559_0": "Atha kho te bhikkhū therassa vacanaṃ sutvā attano attano pattacīvaramādāya suvammitā viya mahānāgā pabhinnakilesā",
  "atk-s0511a0:559_1": "chinnabandhanā appicchā santuṭṭhā pavivittā asaṃsaṭṭhā sīlasamādhipaññāvimuttivimuttiñāṇadassanasampannā",
  "atk-s0511a0:559_2": "taramānā sannipattiṃsu.",
  "atk-s0511a0:559_3": "Tena vuttaṃ –",
  "atk-s0511a0:560_0": "49.",
  "atk-s0511a0:561_0": "“Sādhūti te paṭissutvā, nipakā saṃvutindriyā;",
  "atk-s0511a0:562_0": "Pattacīvaramādāya, taramānā upāgamu”nti.",
  "atk-s0511a0:563_0": "Tattha sādhūti ayaṃ sādhu-",
  "atk-s0511a0:563_1": "saddo āyācanasampaṭicchanasampahaṃsanasundarādīsu dissati.",
  "atk-s0511a0:563_2": "Tathā hesa –",
  "atk-s0511a0:563_3": "“sādhu me,",
  "atk-s0511a0:563_4": "bhante bhagavā,",
  "atk-s0511a0:563_5": "saṃkhittena dhammaṃ desetū”tiādīsu āyācane dissati. “Sādhu,",
  "atk-s0511a0:563_6": "bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane.",
  "atk-s0511a0:563_7": "“Sādhu sādhu,",
  "atk-s0511a0:563_8": "sāriputtā”tiādīsu sampahaṃsane.",
  "atk-s0511a0:564_0": "“Sādhu dhammaruci rājā, sādhu paññāṇavā naro;",
  "atk-s0511a0:565_0": "Sādhu mittānamaddubbho, pāpassākaraṇaṃ sukha”nti. –",
  "atk-s0511a0:566_0": "Ādīsu sundare.",
  "atk-s0511a0:566_1": "Idha sampaṭicchane.",
  "atk-s0511a0:566_2": "Tasmā sādhu suṭṭhūti therassa vacanaṃ sampaṭicchitvāti attho.",
  "atk-s0511a0:566_3": "Nipakāti paṇḍitā paññavantā.",
  "atk-s0511a0:566_4": "Saṃvutindriyāti indriyesu guttadvārā,",
  "atk-s0511a0:566_5": "indriyasaṃvarasamannāgatāti attho.",
  "atk-s0511a0:566_6": "Taramānāti turitā.",
  "atk-s0511a0:566_7": "Upāgamunti theraṃ upasaṅkamiṃsu.",
  "atk-s0511a0:567_0": "50- 1.",
  "atk-s0511a0:567_1": "Idāni dhammasenāpatissa pavattiṃ dassentehi saṅgītikārakehi “khīṇāsavehi vimalehī”tiādigāthāyo vuttā tattha dantehīti kāyena ca cittena ca dantehi.",
  "atk-s0511a0:567_2": "Uttame dameti arahatte,",
  "atk-s0511a0:567_3": "nimittatthe bhummaṃ daṭṭhabbaṃ.",
  "atk-s0511a0:567_4": "Tehi bhikkhūhīti pañcahi bhikkhusatehi.",
  "atk-s0511a0:567_5": "Mahāgaṇīti sīlādīhi ca saṅkhyāvasena ca mahanto gaṇo assa atthīti mahāgaṇī,",
  "atk-s0511a0:567_6": "nānāpadavasena vā sīlādīhi guṇehi mahanto gaṇoti mahāgaṇo,",
  "atk-s0511a0:567_7": "mahāgaṇo assa atthīti mahāgaṇī.",
  "atk-s0511a0:567_8": "Laḷanto devova gaganeti iddhivilāsena vilāsento devo viya gaganatale bhagavantaṃ upasaṅkamīti attho.",
  "atk-s0511a0:568_0": "52.",
  "atk-s0511a0:568_1": "Idāni “te itthambhūtā upasaṅkamiṃsū”ti upasaṅkamavidhānadassanatthaṃ “ukkāsitañca khipita”ntiādi āraddhaṃ.",
  "atk-s0511a0:568_2": "Tattha ukkāsitañcāti ukkāsitasaddañca.",
  "atk-s0511a0:568_3": "Khipitanti khipitasaddañca.",
  "atk-s0511a0:568_4": "Ajjhupekkhiyāti upekkhitvā,",
  "atk-s0511a0:568_5": "taṃ ubhayaṃ akatvāti adhippāyo.",
  "atk-s0511a0:568_6": "Subbatāti suvimaladhutaguṇā.",
  "atk-s0511a0:568_7": "Sappatissāti sahapatissayā,",
  "atk-s0511a0:568_8": "nīcavuttinoti attho.",
  "atk-s0511a0:569_0": "53.",
  "atk-s0511a0:569_1": "Sayambhunti sayameva aññāpadesaṃ vinā pāramiyo pūretvā adhigatabuddhabhāvanti attho.",
  "atk-s0511a0:569_2": "Accuggatanti abhinavoditaṃ.",
  "atk-s0511a0:569_3": "Candaṃ vāti candaṃ viya,",
  "atk-s0511a0:569_4": "nabhe jalantaṃ bhagavantaṃ gagane candaṃ viya passantīti evaṃ padasambandho daṭṭhabbo.",
  "atk-s0511a0:569_5": "Idhāpi yathā-",
  "atk-s0511a0:569_6": "saddo nipātamattova.",
  "atk-s0511a0:570_0": "54.",
  "atk-s0511a0:570_1": "Vijjuṃ vāti vijjughanaṃ viya.",
  "atk-s0511a0:570_2": "Yadi ciraṭṭhitikā acirappabhā assa tādisanti attho.",
  "atk-s0511a0:570_3": "Gagane yathāti ākāse yathā,",
  "atk-s0511a0:570_4": "idhāpi yathā-",
  "atk-s0511a0:570_5": "saddo nipātamattova.",
  "atk-s0511a0:570_6": "Ito parampi īdisesu ṭhānesu yathā-",
  "atk-s0511a0:570_7": "saddo nipātamattoti daṭṭhabbo.",
  "atk-s0511a0:571_0": "55.",
  "atk-s0511a0:571_1": "Rahadamiva vippasannanti atigambhīravitthataṃ mahārahadaṃ viya anāvilaṃ vippasannaṃ salilaṃ.",
  "atk-s0511a0:571_2": "Suphullaṃ padumaṃ yathāti suvikasitapadumavanaṃ rahadamivāti attho daṭṭhabbo.",
  "atk-s0511a0:571_3": "“Suphullaṃ kamalaṃ yathā”tipi pāṭho,",
  "atk-s0511a0:571_4": "tassa kamanīyabhāvena suphullaṃ kamalavanamivāti attho.",
  "atk-s0511a0:572_0": "56.",
  "atk-s0511a0:572_1": "Atha te bhikkhū dhammasenāpatippamukhā añjaliṃ sirasi katvā dasabalassa cakkālaṅkatatalesu pādesu nipatiṃsūti attho.",
  "atk-s0511a0:572_2": "Tena vuttaṃ –",
  "atk-s0511a0:572_3": "“añjaliṃ paggahetvāna,",
  "atk-s0511a0:572_4": "tuṭṭhahaṭṭhā pamoditā”tiādi.",
  "atk-s0511a0:572_5": "Tattha nipatantīti nipatiṃsu,",
  "atk-s0511a0:572_6": "vandiṃsūti attho.",
  "atk-s0511a0:572_7": "Cakkalakkhaṇeti cakkaṃ lakkhaṇaṃ yasmiṃ pāde so pādo cakkalakkhaṇo,",
  "atk-s0511a0:572_8": "tasmiṃ cakkalakkhaṇe.",
  "atk-s0511a0:572_9": "Jātivasena “pāde”ti vuttaṃ,",
  "atk-s0511a0:572_10": "satthuno cakkālaṅkatatalesu pādesu nipatiṃsūti attho.",
  "atk-s0511a0:573_0": "57.",
  "atk-s0511a0:573_1": "Idāni tesaṃ kesañci therānaṃ nāmaṃ dassentehi “sāriputto mahāpañño,",
  "atk-s0511a0:573_2": "koraṇḍasamasādiso”tiādi gāthāyo vuttā.",
  "atk-s0511a0:573_3": "Tattha koraṇḍasamasādisoti koraṇḍakusumasadisavaṇṇo,",
  "atk-s0511a0:573_4": "yadi evaṃ “koraṇḍasamo”ti vā,",
  "atk-s0511a0:573_5": "“koraṇḍasadiso”ti vā vattabbaṃ,",
  "atk-s0511a0:573_6": "kiṃ dvikkhattuṃ “samasādiso”ti vuttanti ce?",
  "atk-s0511a0:573_7": "Nāyaṃ doso,",
  "atk-s0511a0:573_8": "tādiso koraṇḍasamattā koraṇḍasadisabhāveneva koraṇḍasamasādiso.",
  "atk-s0511a0:573_9": "Na panādhikavacanavasenāti adhippāyo.",
  "atk-s0511a0:573_10": "Samādhijjhānakusaloti ettha ayaṃ kusala-",
  "atk-s0511a0:573_11": "saddo tāva arogyānavajjachekasukhavipākādīsu dissati.",
  "atk-s0511a0:573_12": "Ayañhi “kacci nu bhoto kusalaṃ,",
  "atk-s0511a0:573_13": "kacci bhoto anāmaya”ntiādīsu ārogye dissati.",
  "atk-s0511a0:573_14": "“Katamo pana, bhante,",
  "atk-s0511a0:573_15": "kāyasamācāro kusalo? Yo kho, mahārāja,",
  "atk-s0511a0:573_16": "kāyasamācāro anavajjo”ti evamādīsu anavajje.",
  "atk-s0511a0:573_17": "“Kusalo tvaṃ rathassa aṅgapaccaṅgāna”ntiādīsu cheke.",
  "atk-s0511a0:573_18": "“Kusalassa kammassa katattā upacitattā”tiādīsu sukhavipāke.",
  "atk-s0511a0:573_19": "Idha pana cheke daṭṭhabbo.",
  "atk-s0511a0:573_20": "Vandateti vandittha.",
  "atk-s0511a0:574_0": "58.",
  "atk-s0511a0:574_1": "Gajjitāti gajjantīti gajjitā.",
  "atk-s0511a0:574_2": "Kālamegho vāti nīlasaliladharo viya gajjitā iddhivisayeti adhippāyo.",
  "atk-s0511a0:574_3": "Nīluppalasamasādisoti nīlakuvalayasadisavaṇṇo.",
  "atk-s0511a0:574_4": "Heṭṭhā vuttanayenevetthāpi attho veditabbo.",
  "atk-s0511a0:574_5": "Moggallānoti evaṃ gottavasena laddhanāmo kolito.",
  "atk-s0511a0:575_0": "59.",
  "atk-s0511a0:575_1": "Mahākassapopi cāti uruvelakassapanadīkassapagayākassapakumārakassape khuddānukhuddake there upādāya ayaṃ mahā,",
  "atk-s0511a0:575_2": "tasmā “mahākassapo”ti vutto.",
  "atk-s0511a0:575_3": "Pi cāti sambhāvanasampiṇḍanattho.",
  "atk-s0511a0:575_4": "Uttattakanakasannibhoti santattasuvaṇṇasadisachavivaṇṇo.",
  "atk-s0511a0:575_5": "Dhutaguṇeti ettha kilesadhunanato dhammo dhuto nāma,",
  "atk-s0511a0:575_6": "dhutaguṇo nāma dhutadhammo.",
  "atk-s0511a0:575_7": "Katamo pana dhutadhammo nāma?",
  "atk-s0511a0:575_8": "Appicchatā,",
  "atk-s0511a0:575_9": "santuṭṭhitā,",
  "atk-s0511a0:575_10": "sallekhatā,",
  "atk-s0511a0:575_11": "pavivekatā,",
  "atk-s0511a0:575_12": "idamaṭṭhikatāti ime dhutaṅgacetanāya parivārabhūtā pañca dhammā “appicchaṃyeva nissāyā”tiādivacanato dhutadhammā nāma.",
  "atk-s0511a0:575_13": "Atha vā kilese dhunanato ñāṇaṃ dhutaṃ nāma,",
  "atk-s0511a0:575_14": "tasmiṃ dhutaguṇe.",
  "atk-s0511a0:575_15": "Agganikkhittoti aggo seṭṭho koṭibhūtoti ṭhapito.",
  "atk-s0511a0:575_16": "“Etadaggaṃ,",
  "atk-s0511a0:575_17": "bhikkhave,",
  "atk-s0511a0:575_18": "mama sāvakānaṃ bhikkhūnaṃ dhutavādānaṃ yadidaṃ mahākassapo”ti ṭhānantare ṭhapitoti attho.",
  "atk-s0511a0:575_19": "Ayaṃ pana agga-",
  "atk-s0511a0:575_20": "saddo ādikoṭikoṭṭhāsaseṭṭhādīsu dissati.",
  "atk-s0511a0:575_21": "Tathā hesa –",
  "atk-s0511a0:575_22": "“ajjatagge,",
  "atk-s0511a0:575_23": "samma dovārika,",
  "atk-s0511a0:575_24": "āvarāmi dāraṃ nigaṇṭhānaṃ nigaṇṭhīna”ntiādīsu ādimhi dissati.",
  "atk-s0511a0:575_25": "“Teneva aṅgulaggena taṃ aṅgulaggaṃ parāmaseyya”,",
  "atk-s0511a0:575_26": "“ucchaggaṃ veḷagga”ntiādīsu koṭiyaṃ.",
  "atk-s0511a0:575_27": "“Ambilaggaṃ vā madhuraggaṃ vā” “anujānāmi,",
  "atk-s0511a0:575_28": "bhikkhave,",
  "atk-s0511a0:575_29": "vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-s0511a0:575_30": "bhikkhave,",
  "atk-s0511a0:575_31": "sattā apadā vā dvipadā vā…pe…",
  "atk-s0511a0:575_32": "tathāgato tesaṃ aggamakkhāyatī”tiādīsu seṭṭhe.",
  "atk-s0511a0:575_33": "Svāyamidha seṭṭhe daṭṭhabbo.",
  "atk-s0511a0:575_34": "Koṭiyampi vattati.",
  "atk-s0511a0:575_35": "Thero attano ṭhāne seṭṭho ceva koṭibhūto ca.",
  "atk-s0511a0:575_36": "Tena vuttaṃ –",
  "atk-s0511a0:575_37": "“agganikkhitto”ti,",
  "atk-s0511a0:575_38": "aggo seṭṭho koṭibhūtoti attho.",
  "atk-s0511a0:575_39": "Thomitoti pasaṃsito devamanussādīhi.",
  "atk-s0511a0:575_40": "Satthu vaṇṇitoti satthārā vaṇṇito thuto, “kassapo,",
  "atk-s0511a0:575_41": "bhikkhave,",
  "atk-s0511a0:575_42": "candūpamo kulāni upasaṅkamati apakasseva kāyaṃ apakassa cittaṃ niccanavako kulesu appagabbho”ti evamādīhi anekehi suttanayehi vaṇṇito pasattho,",
  "atk-s0511a0:575_43": "sopi bhagavantaṃ vandatīti attho.",
  "atk-s0511a0:576_0": "60.",
  "atk-s0511a0:576_1": "Dibbacakkhūnanti dibbaṃ cakkhu yesaṃ atthi te dibbacakkhū,",
  "atk-s0511a0:576_2": "tesaṃ dibbacakkhūnaṃ bhikkhūnaṃ aggo seṭṭhoti attho. Yathāha –",
  "atk-s0511a0:576_3": "“etadaggaṃ,",
  "atk-s0511a0:576_4": "bhikkhave,",
  "atk-s0511a0:576_5": "mama sāvakānaṃ bhikkhūnaṃ dibbacakkhukānaṃ yadidaṃ anuruddho”ti.",
  "atk-s0511a0:576_6": "Anuruddhatthero bhagavato cūḷapituno amitodanassa nāma sakkassa putto mahānāmassa kaniṭṭhabhātā mahāpuñño paramasukhumālo,",
  "atk-s0511a0:576_7": "so attasattamo nikkhamitvā agārasmā anagāriyaṃ pabbajito,",
  "atk-s0511a0:576_8": "tassa pabbajjānukkamo saṅghabhedakakkhandhake āgatova.",
  "atk-s0511a0:576_9": "Avidūre vāti bhagavato santikeyeva.",
  "atk-s0511a0:577_0": "61.",
  "atk-s0511a0:577_1": "Āpattianāpattiyāti āpattiyañca anāpattiyañca kovido.",
  "atk-s0511a0:577_2": "Satekicchāyāti sappaṭikammāyapi appaṭikammāyapi cāti attho.",
  "atk-s0511a0:577_3": "Tattha sappaṭikammā sā chabbidhā hoti,",
  "atk-s0511a0:577_4": "appaṭikammā sā pārājikāpatti.",
  "atk-s0511a0:577_5": "“Āpattianāpattiyā,",
  "atk-s0511a0:577_6": "satekicchāya kovido”tipi pāṭho,",
  "atk-s0511a0:577_7": "soyeva attho.",
  "atk-s0511a0:577_8": "Vinayeti vinayapiṭake.",
  "atk-s0511a0:577_9": "Agganikkhittoti “etadaggaṃ,",
  "atk-s0511a0:577_10": "bhikkhave,",
  "atk-s0511a0:577_11": "mama sāvakānaṃ bhikkhūnaṃ vinayadharānaṃ yadidaṃ,",
  "atk-s0511a0:577_12": "upālī”ti etadaggaṭṭhāne ṭhapitoti attho.",
  "atk-s0511a0:577_13": "Upālīti upālitthero.",
  "atk-s0511a0:577_14": "Satthu vaṇṇitoti satthārā vaṇṇito pasattho.",
  "atk-s0511a0:577_15": "Thero kira tathāgatasseva santike vinayapiṭakaṃ uggaṇhitvā bhārukacchakavatthuṃ,",
  "atk-s0511a0:577_16": "ajjukavatthuṃ,",
  "atk-s0511a0:577_17": "kumārakassapavatthunti imāni tīṇi vatthūni sabbaññutaññāṇena saddhiṃ saṃsanditvā kathesi.",
  "atk-s0511a0:577_18": "Tasmā thero vinayadharānaṃ aggoti evamādinā nayena satthārā vaṇṇitoti vutto.",
  "atk-s0511a0:578_0": "62.",
  "atk-s0511a0:578_1": "Sukhumanipuṇatthapaṭividdhoti paṭividdhasukhumanipuṇattho,",
  "atk-s0511a0:578_2": "paṭividdhaduddasanipuṇatthoti attho.",
  "atk-s0511a0:578_3": "Kathikānaṃ pavaroti dhammakathikānaṃ seṭṭho.",
  "atk-s0511a0:578_4": "“Etadaggaṃ,",
  "atk-s0511a0:578_5": "bhikkhave,",
  "atk-s0511a0:578_6": "mama sāvakānaṃ bhikkhūnaṃ dhammakathikānaṃ yadidaṃ puṇṇo mantāṇiputto”ti etadaggapāḷiyaṃ āropito.",
  "atk-s0511a0:578_7": "Tena vuttaṃ “kathikānaṃ pavaro”ti.",
  "atk-s0511a0:578_8": "Gaṇīti sasaṅgho.",
  "atk-s0511a0:578_9": "Therassa kira santike pabbajitā kulaputtā pañcasatā ahesuṃ.",
  "atk-s0511a0:578_10": "Sabbepi te dasabalassa jātabhūmikā jātaraṭṭhavāsino sabbeva khīṇāsavā sabbeva dasakathāvatthulābhino.",
  "atk-s0511a0:578_11": "Tena vuttaṃ “gaṇī”ti.",
  "atk-s0511a0:578_12": "Isīti esati gavesati kusale dhammeti isi.",
  "atk-s0511a0:578_13": "Mantāṇiyā puttoti mantāṇiyā nāma brāhmaṇiyā putto.",
  "atk-s0511a0:578_14": "Puṇṇoti tassa nāmaṃ.",
  "atk-s0511a0:578_15": "Vissutoti attano appicchatādīhi guṇehi vissuto.",
  "atk-s0511a0:579_0": "Aññāsikoṇḍaññatthero pana satthari abhisambodhiṃ patvā pavattitavaradhammacakke anupubbena āgantvā rājagahaṃ",
  "atk-s0511a0:579_1": "upanissāya viharante kapilavatthuṃ āgantvā attano bhāgineyyaṃ puṇṇaṃ nāma māṇavaṃ pabbājetvā bhagavantaṃ",
  "atk-s0511a0:579_2": "vanditvā āpucchitvā nivāsatthāya sayaṃ chaddantadahaṃ gato.",
  "atk-s0511a0:579_3": "Puṇṇo pana bhagavantaṃ dassanāya therena saddhiṃ āgantvā –",
  "atk-s0511a0:579_4": "“mayhaṃ pabbajitakiccaṃ matthakaṃ pāpetvāva dasabalassa santikaṃ gamissāmī”ti kapilapureyeva ohīno,",
  "atk-s0511a0:579_5": "so yonisomanasikāraṃ karonto nacirasseva arahattaṃ patvā bhagavantaṃ upasaṅkami.",
  "atk-s0511a0:579_6": "Ettha pana anuruddhatthero ca upālitthero ca ime dve therā bhagavato kapilavatthupuraṃ pavisitvā ñātisamāgamadivase pabbajitā viya dassitā,",
  "atk-s0511a0:579_7": "taṃ pana khandhakapāḷiyā aṭṭhakathāya ca na sameti.",
  "atk-s0511a0:579_8": "Vīmaṃsitvā gahetabbaṃ.",
  "atk-s0511a0:580_0": "Atha satthā sāriputtattherādīnaṃ pañcannaṃ bhikkhusatānaṃ cittācāramaññāya attano guṇe kathetumārabhi.",
  "atk-s0511a0:580_1": "Tena vuttaṃ –",
  "atk-s0511a0:581_0": "63.",
  "atk-s0511a0:582_0": "“Etesaṃ cittamaññāya, opammakusalo muni;",
  "atk-s0511a0:583_0": "Kaṅkhacchedo mahāvīro, kathesi attano guṇa”nti.",
  "atk-s0511a0:584_0": "Tattha opammakusaloti upamāya kusalo. Kaṅkhacchedoti sabbasattānaṃ saṃsayacchedako.",
  "atk-s0511a0:585_0": "Idāni te attano guṇe kathesi, te dassetuṃ –",
  "atk-s0511a0:586_0": "64.",
  "atk-s0511a0:587_0": "“Cattāro te asaṅkhyeyyā, koṭi yesaṃ na nāyati;",
  "atk-s0511a0:588_0": "Sattakāyo ca ākāso, cakkavāḷā canantakā;",
  "atk-s0511a0:589_0": "Buddhañāṇaṃ appameyyaṃ, na sakkā ete vijānitu”nti. – vuttaṃ;",
  "atk-s0511a0:590_0": "Tattha cattāroti gaṇanaparicchedo.",
  "atk-s0511a0:590_1": "Eteti idāni vattabbe atthe nidasseti.",
  "atk-s0511a0:590_2": "Asaṅkhyeyyāti saṅkhyātumasakkuṇeyyattā asaṅkhyeyyā,",
  "atk-s0511a0:590_3": "gaṇanapathaṃ vītivattāti attho.",
  "atk-s0511a0:590_4": "Koṭītiādi vā anto vā mariyādā.",
  "atk-s0511a0:590_5": "Yesanti yesaṃ catunnaṃ asaṅkhyeyyānaṃ.",
  "atk-s0511a0:590_6": "Na nāyatīti na paññāyati.",
  "atk-s0511a0:590_7": "Idāni te vuttappakāre cattāro asaṅkhyeyye dassetuṃ “sattakāyo”tiādi vuttaṃ.",
  "atk-s0511a0:590_8": "Sattakāyoti sattasamūho,",
  "atk-s0511a0:590_9": "sattakāyo ananto aparimāṇo appameyyo.",
  "atk-s0511a0:590_10": "Tathā ākāso ākāsassāpi anto natthi.",
  "atk-s0511a0:590_11": "Tathā cakkavāḷāni anantāni eva.",
  "atk-s0511a0:590_12": "Buddhañāṇaṃ sabbaññutaññāṇaṃ appameyyaṃ.",
  "atk-s0511a0:590_13": "Na sakkā ete vijānitunti yasmā panete anantā,",
  "atk-s0511a0:590_14": "tasmā na sakkā vijānituṃ.",
  "atk-s0511a0:591_0": "65.",
  "atk-s0511a0:591_1": "Idāni satthā attano iddhivikubbane sañjātacchariyabbhutānaṃ devamanussādīnaṃ kinnāmetaṃ acchariyaṃ,",
  "atk-s0511a0:591_2": "itopi visiṭṭhataraṃ acchariyaṃ abbhutaṃ atthi,",
  "atk-s0511a0:591_3": "mama taṃ suṇāthāti dhammadesanaṃ vaḍḍhento –",
  "atk-s0511a0:592_0": "“Kimetaṃ acchariyaṃ loke, yaṃ me iddhivikubbanaṃ;",
  "atk-s0511a0:593_0": "Aññe bahū acchariyā, abbhutā lomahaṃsanā”ti. – ādimāha;",
  "atk-s0511a0:594_0": "Tattha kinti paṭikkhepavacanaṃ.Etanti idaṃ iddhivikubbanaṃ sandhāyāha.",
  "atk-s0511a0:594_1": "Yanti ayaṃ yaṃ-",
  "atk-s0511a0:594_2": "saddo “yaṃ taṃ apucchimha akittayī no,",
  "atk-s0511a0:594_3": "aññaṃ taṃ pucchāma tadiṅgha brūhī”tiādīsu upayogavacane dissati.",
  "atk-s0511a0:594_4": "“Aṭṭhānametaṃ,",
  "atk-s0511a0:594_5": "bhikkhave,",
  "atk-s0511a0:594_6": "anavakāso;",
  "atk-s0511a0:594_7": "yaṃ ekissā lokadhātuyā dve arahanto sammāsambuddhā”ti ettha kāraṇavacane.",
  "atk-s0511a0:594_8": "“Yaṃ vipassī bhagavā kappe udapādī”ti ettha bhumme.",
  "atk-s0511a0:594_9": "“Yaṃ kho me, bhante,",
  "atk-s0511a0:594_10": "devānaṃ tāvatiṃsānaṃ sammukhā sutaṃ sammukhā paṭiggahitaṃ,",
  "atk-s0511a0:594_11": "ārocemi taṃ bhagavato”tiādīsu paccattavacane.",
  "atk-s0511a0:594_12": "Idhāpi paccattavacane daṭṭhabbo.",
  "atk-s0511a0:594_13": "Aññe bahū mama acchariyā abbhutavisesā santīti dīpeti.",
  "atk-s0511a0:595_0": "Idāni te acchariye dassento –",
  "atk-s0511a0:596_0": "66.",
  "atk-s0511a0:597_0": "“Yadāhaṃ tusite kāye, santusito nāmahaṃ tadā;",
  "atk-s0511a0:598_0": "Dasasahassī samāgamma, yācanti pañjalī mama”nti. – ādimāha;",
  "atk-s0511a0:599_0": "Tattha yadāti yasmiṃ kāle.",
  "atk-s0511a0:599_1": "Ahanti attānaṃ niddisati.",
  "atk-s0511a0:599_2": "Tusite kāyeti tusitasaṅkhāte devanikāye.",
  "atk-s0511a0:599_3": "Yadā panāhaṃ samattiṃsapāramiyo pūretvā pañcamahāpariccāge pariccajitvā ñātatthacariyalokatthacariyabuddhatthacariyānaṃ",
  "atk-s0511a0:599_4": "koṭiṃ patvā sattasatakamahādānāni datvā sattakkhattuṃ pathaviṃ kampetvā vessantarattabhāvato cavitvā",
  "atk-s0511a0:599_5": "dutiye cittavāre tusitabhavane nibbatto tadāpi santusito nāma devarājā ahosiṃ.",
  "atk-s0511a0:599_6": "Dasasahassī samāgammāti dasasahassacakkavāḷesu devatā sannipatitvāti attho.",
  "atk-s0511a0:599_7": "Yācanti pañjalī mamanti maṃ upasaṅkamitvā, “mārisa,",
  "atk-s0511a0:599_8": "tayā dasa pāramiyo pūrentena na sakkasampattiṃ na māra na brahma na cakkavattisampattiṃ patthentena pūritā,",
  "atk-s0511a0:599_9": "lokanittharaṇatthāya pana buddhattaṃ patthayamānena pūritā,",
  "atk-s0511a0:599_10": "so tava kālo, mārisa,",
  "atk-s0511a0:599_11": "buddhattāya samayo, mārisa,",
  "atk-s0511a0:599_12": "buddhattāyā”ti yācanti mamanti.",
  "atk-s0511a0:599_13": "Tena vuttaṃ –",
  "atk-s0511a0:600_0": "67.",
  "atk-s0511a0:601_0": "“Kālo kho te mahāvīra, uppajja mātukucchiyaṃ;",
  "atk-s0511a0:602_0": "Sadevakaṃ tārayanto, bujjhassu amataṃ pada”nti.",
  "atk-s0511a0:603_0": "Tattha kālo teti kālo tava,",
  "atk-s0511a0:603_1": "ayameva vā pāṭho.",
  "atk-s0511a0:603_2": "Uppajjāti paṭisandhiṃ gaṇha,",
  "atk-s0511a0:603_3": "“okkamā”tipi pāṭho.",
  "atk-s0511a0:603_4": "Sadevakanti sadevakaṃ lokanti attho.",
  "atk-s0511a0:603_5": "Tārayantoti ettha pāramiyo pūrentopi tārayati nāma,",
  "atk-s0511a0:603_6": "pāramiyo matthakaṃ pāpentopi tārayati nāma,",
  "atk-s0511a0:603_7": "vessantarattabhāvato cavitvā tusitapure paṭisandhiṃ gahetvā saṭṭhivassasatasahassādhikāni sattapaṇṇāsavassakoṭiyo tattha tiṭṭhantopi tārayati nāma,",
  "atk-s0511a0:603_8": "devatāhi yācito pañcavidhaṃ mahāvilokitaṃ viloketvā mahāmāyādeviyā kucchismiṃ paṭisandhiṃ gaṇhantopi dasamāse gabbhavāsaṃ vasantopi tārayati nāma,",
  "atk-s0511a0:603_9": "ekūnatiṃsa vassāni agāramajjhe tiṭṭhantopi tārayati nāma.",
  "atk-s0511a0:603_10": "Rāhulabhaddassa jātadivase channasahāyo kaṇḍakaṃ āruyha nikkhamantopi tīṇi rajjāni atikkamitvā anomāya nāma nadiyā tīre pabbajantopi tārayati nāma,",
  "atk-s0511a0:603_11": "chabbassāni padhānaṃ karontopi visākhapuṇṇamāyaṃ mahābodhimaṇḍaṃ āruyha mārabalaṃ vidhamitvā paṭhamayāme",
  "atk-s0511a0:603_12": "pubbenivāsaṃ anussaritvā majjhimayāme dibbacakkhuṃ visodhetvā pacchimayāme dvādasaṅgaṃ paṭiccasamuppādaṃ",
  "atk-s0511a0:603_13": "anulomapaṭilomato sammasitvā sotāpattimaggaṃ paṭivijjhantopi tārayati nāma,",
  "atk-s0511a0:603_14": "sotāpattiphalakkhaṇepi,",
  "atk-s0511a0:603_15": "sakadāgāmimaggakkhaṇepi,",
  "atk-s0511a0:603_16": "sakadāgāmiphalakkhaṇepi,",
  "atk-s0511a0:603_17": "anāgāmimaggakkhaṇepi,",
  "atk-s0511a0:603_18": "anāgāmiphalakkhaṇepi,",
  "atk-s0511a0:603_19": "arahattamaggakkhaṇepi,",
  "atk-s0511a0:603_20": "arahattaphalakkhaṇepi tārayati nāma,",
  "atk-s0511a0:603_21": "yadā aṭṭhārasadevatākoṭisahassehi pañcavaggiyānaṃ amatapānaṃ adāsi,",
  "atk-s0511a0:603_22": "tato paṭṭhāya tārayi nāmāti vuccati.",
  "atk-s0511a0:603_23": "Tena vuttaṃ –",
  "atk-s0511a0:604_0": "“Sadevakaṃ tārayanto, bujjhassu amataṃ pada”nti.",
  "atk-s0511a0:605_0": "Atha mahāsatto devatāhi yāciyamānopi devatānaṃ paṭiññaṃ adatvāva kāladīpadesakulajanettiāyuparicchedavasena pañcavidhaṃ mahāvilokanaṃ nāma vilokesi.",
  "atk-s0511a0:605_1": "Tattha “kālo nu kho,",
  "atk-s0511a0:605_2": "na kālo”ti paṭhamaṃ kālaṃ vilokesi.",
  "atk-s0511a0:605_3": "Tattha vassasatasahassato uddhaṃ āyukālo kālo nāma na hoti. Kasmā?",
  "atk-s0511a0:605_4": "Jātijarāmaraṇādīnaṃ apākaṭattā,",
  "atk-s0511a0:605_5": "buddhānañca dhammadesanā nāma tilakkhaṇamuttā nāma natthi,",
  "atk-s0511a0:605_6": "tesaṃ aniccaṃ dukkhamanattāti kathentānaṃ “kinnāmete kathentī”ti na saddahanti,",
  "atk-s0511a0:605_7": "tato abhisamayo na hoti,",
  "atk-s0511a0:605_8": "tasmiṃ asati aniyyānikaṃ sāsanaṃ hoti.",
  "atk-s0511a0:605_9": "Tasmā so akālo.",
  "atk-s0511a0:605_10": "Vassasatato ūno āyukālopi kālo na hoti. Kasmā?",
  "atk-s0511a0:605_11": "Tadā sattā ussannakilesā honti,",
  "atk-s0511a0:605_12": "ussannakilesānañca dinno ovādo ovādaṭṭhāne na tiṭṭhati,",
  "atk-s0511a0:605_13": "tasmā sopi akālo.",
  "atk-s0511a0:605_14": "Vassasatasahassato paṭṭhāya heṭṭhā vassasatato paṭṭhāya uddhaṃ āyukālo kālo nāma.",
  "atk-s0511a0:605_15": "Idāni vassasatāyukā manussāti atha bodhisatto “nibbattitabbakālo”ti addasa.",
  "atk-s0511a0:606_0": "Tato dīpaṃ olokento “jambudīpeyeva buddhā nibbattantī”ti dīpaṃ passi.",
  "atk-s0511a0:606_1": "Tato jambudīpo nāma mahā dasayojanasahassaparimāṇo,",
  "atk-s0511a0:606_2": "katarasmiṃ nu kho padese buddhā nibbattantī”ti desaṃ vilokento majjhimadesaṃ passi.",
  "atk-s0511a0:606_3": "Tato kulaṃ vilokento “buddhā nāma lokasammate kule nibbattanti,",
  "atk-s0511a0:606_4": "idāni khattiyakulaṃ lokasammataṃ,",
  "atk-s0511a0:606_5": "tattha nibbattissāmi,",
  "atk-s0511a0:606_6": "suddhodano nāma me rājā pitā bhavissatī”ti kulaṃ addasa.",
  "atk-s0511a0:606_7": "Tato mātaraṃ vilokento “buddhamātā nāma lolā surādhuttā na hoti,",
  "atk-s0511a0:606_8": "akhaṇḍapañcasīlāti ayañca mahāmāyā nāma devī edisā,",
  "atk-s0511a0:606_9": "ayaṃ me mātā bhavissatīti kittakaṃ assā āyū”ti āvajjento dasannaṃ māsānaṃ upari sattadivasāni passi.",
  "atk-s0511a0:606_10": "Iti imaṃ pañcavidhavilokanaṃ viloketvā – “kālo me, mārisa,",
  "atk-s0511a0:606_11": "buddhabhāvāyā”ti devatānaṃ paṭiññaṃ datvā tattha yāvatāyukaṃ ṭhatvā tato cavitvā sakyarājakule māyādeviyā kucchiyaṃ paṭisandhiṃ aggahesi.",
  "atk-s0511a0:606_12": "Tena vuttaṃ –",
  "atk-s0511a0:607_0": "68.",
  "atk-s0511a0:608_0": "“Tusitā kāyā cavitvāna, yadā okkami kucchiyaṃ;",
  "atk-s0511a0:609_0": "Dasasahassīlokadhātu, kampittha dharaṇī tadā”ti. – ādi;",
  "atk-s0511a0:610_0": "Tattha okkamīti okkamiṃ pāvisiṃ.",
  "atk-s0511a0:610_1": "Kucchiyanti mātukucchimhi.",
  "atk-s0511a0:610_2": "Dasasahassīlokadhātu,",
  "atk-s0511a0:610_3": "kampitthāti sato sampajāno pana bodhisatto mātukucchiṃ okkamanto ekūnavīsatiyā paṭisandhicittesu mettāpubbabhāgassa",
  "atk-s0511a0:610_4": "somanassasahagatañāṇasampayuttaasaṅkhārikakusalacittassa sadisa mahāvipākacittena āsāḷhipuṇṇamāyaṃ uttarāsāḷhanakkhatteneva",
  "atk-s0511a0:610_5": "paṭisandhiṃ aggahesi.",
  "atk-s0511a0:610_6": "Tadā dasasahassīlokadhātu sakalāpi kampi saṅkampi sampakampīti attho.",
  "atk-s0511a0:610_7": "Dharaṇīti dhāreti sabbe thāvarajaṅgameti dharaṇī, pathavī.",
  "atk-s0511a0:611_0": "69.",
  "atk-s0511a0:611_1": "Sampajānova nikkhaminti ettha yadā panāhaṃ sato sampajānova mātukucchito dhammāsanato otaranto dhammakathiko",
  "atk-s0511a0:611_2": "viya nisseṇito otaranto puriso viya ca dve hatthe ca pāde ca pasāretvā ṭhitakova mātukucchisambhavena",
  "atk-s0511a0:611_3": "kenaci asucinā amakkhitova nikkhamiṃ.",
  "atk-s0511a0:611_4": "Sādhukāraṃ pavattentīti sādhukāraṃ pavattayanti,",
  "atk-s0511a0:611_5": "sādhukāraṃ dentīti attho.",
  "atk-s0511a0:611_6": "Pakampitthāti kampittha,",
  "atk-s0511a0:611_7": "okkamanepi mātukucchito nikkhamanepi dasasahassī pakampitthāti attho.",
  "atk-s0511a0:612_0": "70.",
  "atk-s0511a0:612_1": "Atha bhagavā gabbhokkantiādīsu attanā samasamaṃ adisvā gabbhokkantiādīsu attano acchariyadassanatthaṃ “okkanti me samo natthī”ti imaṃ gāthamāha.",
  "atk-s0511a0:612_2": "Tattha okkantīti gabbhokkantiyaṃ,",
  "atk-s0511a0:612_3": "bhummatthe paccattavacanaṃ,",
  "atk-s0511a0:612_4": "paṭisandhiggahaṇeti attho.",
  "atk-s0511a0:612_5": "Meti mayā.",
  "atk-s0511a0:612_6": "Samoti sadiso natthi.",
  "atk-s0511a0:612_7": "Jātitoti ettha jāyati etāya mātuyāti mātā “jātī”ti vuccati,",
  "atk-s0511a0:612_8": "tato jātito mātuyāti attho.",
  "atk-s0511a0:612_9": "Abhinikkhameti mātukucchito abhinikkhamane pasave satīti attho.",
  "atk-s0511a0:612_10": "Sambodhiyanti ettha pasatthā sundarā bodhi sambodhi.",
  "atk-s0511a0:612_11": "Ayaṃ pana bodhi-",
  "atk-s0511a0:612_12": "saddo rukkhamagganibbānasabbaññutaññāṇādīsu dissati –",
  "atk-s0511a0:612_13": "“bodhirukkhamūle paṭhamābhisambuddho”ti ca,",
  "atk-s0511a0:612_14": "“antarā ca gayaṃ antarā ca bodhi”nti ca āgataṭṭhāne hi rukkho bodhīti vuccati.",
  "atk-s0511a0:612_15": "“Bodhi vuccati catūsu maggesu ñāṇa”nti āgataṭṭhāne maggo.",
  "atk-s0511a0:612_16": "“Patvāna bodhiṃ amataṃ asaṅkhata”nti āgataṭṭhāne nibbānaṃ.",
  "atk-s0511a0:612_17": "“Pappoti bodhiṃ varabhūrimedhaso”ti āgataṭṭhāne sabbaññutaññāṇaṃ.",
  "atk-s0511a0:612_18": "Idha pana bhagavato arahattamaggañāṇaṃ adhippetaṃ.",
  "atk-s0511a0:612_19": "Apare “sabbaññutaññāṇa”ntipi vadanti,",
  "atk-s0511a0:612_20": "tassaṃ sambodhiyaṃ ahaṃ seṭṭhoti attho.",
  "atk-s0511a0:613_0": "Kasmā pana bhagavā sambodhiṃ paṭicca attānaṃ pasaṃsatīti?",
  "atk-s0511a0:613_1": "Sabbaguṇadāyakattā.",
  "atk-s0511a0:613_2": "Bhagavato hi sambodhi sabbaguṇadāyikā sabbepi niravasese buddhaguṇe dadāti,",
  "atk-s0511a0:613_3": "na pana aññesaṃ.",
  "atk-s0511a0:613_4": "Aññesaṃ pana kassaci arahattamaggo arahattaphalameva deti,",
  "atk-s0511a0:613_5": "kassaci tisso vijjā,",
  "atk-s0511a0:613_6": "kassaci cha abhiññā,",
  "atk-s0511a0:613_7": "kassaci catasso paṭisambhidā,",
  "atk-s0511a0:613_8": "kassaci sāvakapāramiñāṇaṃ,",
  "atk-s0511a0:613_9": "paccekabuddhānaṃ paccekabodhiñāṇameva deti.",
  "atk-s0511a0:613_10": "Buddhānaṃ pana sabbaguṇasampattiṃ deti.",
  "atk-s0511a0:613_11": "Tasmā bhagavā sabbaguṇadāyakattā “sambodhiyaṃ ahaṃ seṭṭho”ti attānaṃ pasaṃsati.",
  "atk-s0511a0:613_12": "Api ca bhūmiṃ cāletvā sambodhiṃ pāpuṇi,",
  "atk-s0511a0:613_13": "tasmā “sambodhiyaṃ ahaṃ seṭṭho”ti vadati.",
  "atk-s0511a0:613_14": "Dhammacakkappavattaneti ettha dhammacakkaṃ pana duvidhaṃ hoti –",
  "atk-s0511a0:613_15": "paṭivedhañāṇañca desanāñāṇañcāti.",
  "atk-s0511a0:613_16": "Tattha paññāpabhāvitaṃ attano ariyaphalāvahaṃ paṭivedhañāṇaṃ,",
  "atk-s0511a0:613_17": "karuṇāpabhāvitaṃ sāvakānaṃ ariyaphalāvahaṃ desanāñāṇaṃ.",
  "atk-s0511a0:613_18": "Paṭivedhañāṇaṃ lokuttaraṃ kusalaṃ upekkhāsahagataṃ avitakkaavicāraṃ,",
  "atk-s0511a0:613_19": "desanāñāṇaṃ lokiyaṃ abyākataṃ,",
  "atk-s0511a0:613_20": "ubhayampi panetaṃ aññehi asādhāraṇaṃ.",
  "atk-s0511a0:613_21": "Idha pana desanāñāṇaṃ adhippetaṃ.",
  "atk-s0511a0:614_0": "71.",
  "atk-s0511a0:614_1": "Idāni bhagavato gabbhokkamaneva pathavikampanādikaṃ pavattiṃ sutvā “aho acchariyaṃ loke”ti devatāhi ayaṃ gāthā vuttā.",
  "atk-s0511a0:614_2": "Tattha buddhānaṃ guṇamahantatāti aho buddhānaṃ guṇamahantabhāvo,",
  "atk-s0511a0:614_3": "aho buddhānaṃ mahānubhāvoti attho dasasahassīlokadhātu,",
  "atk-s0511a0:614_4": "chappakāraṃ pakampathāti dasasu cakkavāḷasahassesu mahāpathavī chappakāraṃ pakampittha calittha. Kathaṃ?",
  "atk-s0511a0:614_5": "Puratthimato unnamati pacchimato onamati,",
  "atk-s0511a0:614_6": "pacchimato unnamati puratthimato onamati,",
  "atk-s0511a0:614_7": "uttarato unnamati dakkhiṇato onamati,",
  "atk-s0511a0:614_8": "dakkhiṇato unnamati uttarato onamati,",
  "atk-s0511a0:614_9": "majjhimato unnamati pariyantato onamati,",
  "atk-s0511a0:614_10": "pariyantato unnamati majjhimato onamatīti evaṃ chappakāraṃ anilabalacalitajalataraṅgabhaṅgasaṅghaṭṭitā",
  "atk-s0511a0:614_11": "viya nāvā catunahutādhikadviyojanasatasahassabahalā pathavisandhārakajalapariyantā acetanāpi samānā sacetanā",
  "atk-s0511a0:614_12": "viya ayaṃ mahāpathavī pītiyā naccantī viya akampitthāti attho.",
  "atk-s0511a0:614_13": "Obhāso ca mahā āsīti atikkammeva devānaṃ devānubhāvaṃ uḷāro obhāso ahosīti attho.",
  "atk-s0511a0:614_14": "Accheraṃ lomahaṃsananti accherañca lomahaṃsanañca ahosīti attho.",
  "atk-s0511a0:615_0": "72.",
  "atk-s0511a0:615_1": "Idāni pathavikampanālokapātubhāvādīsu acchariyesu vattamānesu bhagavato pavattidassanatthaṃ “bhagavā tamhi samaye”tiādigāthāyo vuttā.",
  "atk-s0511a0:615_2": "Tattha lokajeṭṭhoti lokaseṭṭho.",
  "atk-s0511a0:615_3": "Sadevakanti sadevakassa lokassa,",
  "atk-s0511a0:615_4": "sāmiatthe upayogavacanaṃ daṭṭhabbaṃ.",
  "atk-s0511a0:615_5": "Dassayantoti pāṭihāriyaṃ dassento.",
  "atk-s0511a0:616_0": "73.",
  "atk-s0511a0:616_1": "Caṅkamantovāti dasalokadhātusahassāni ajjhottharitvā ṭhite tasmiṃ ratanamaye caṅkame caṅkamamānova kathesi.",
  "atk-s0511a0:616_2": "Lokanāyakoti atha satthā manosilātale sīhanādaṃ nadanto sīho viya gajjanto pāvussakamegho viya ca ākāsagaṅgaṃ",
  "atk-s0511a0:616_3": "otārento viya ca aṭṭhaṅgasamannāgatena savanīyena kamanīyena brahmassarena nānānayavicittaṃ catusaccapaṭisaṃyuttaṃ",
  "atk-s0511a0:616_4": "tilakkhaṇāhataṃ madhuradhammakathaṃ kathesīti attho.",
  "atk-s0511a0:617_0": "Antarā na nivatteti,",
  "atk-s0511a0:617_1": "catuhatthe caṅkame yathāti ettha satthārā pana nimmitassa tassa caṅkamassa ekā koṭi pācīnacakkavāḷamukhavaṭṭiyaṃ",
  "atk-s0511a0:617_2": "ekā pacchimacakkavāḷamukhavaṭṭiyaṃ evaṃ ṭhite tasmiṃ ratanacaṅkame caṅkamamāno satthā ubho koṭiyo patvāva",
  "atk-s0511a0:617_3": "nivattati,",
  "atk-s0511a0:617_4": "antarā ubho koṭiyo apatvā na nivattati.",
  "atk-s0511a0:617_5": "Yathā catuhatthappamāṇe caṅkame caṅkamamāno ubho koṭiyo sīghameva patvā nivattati,",
  "atk-s0511a0:617_6": "evaṃ antarā na nivattatīti attho.",
  "atk-s0511a0:617_7": "Kiṃ pana bhagavā dasasahassayojanappamāṇāyāmaṃ caṅkamaṃ rassamakāsi,",
  "atk-s0511a0:617_8": "tāvamahantaṃ vā attabhāvaṃ nimminīti?",
  "atk-s0511a0:617_9": "Na panevamakāsi.",
  "atk-s0511a0:617_10": "Acinteyyo buddhānaṃ buddhānubhāvo.",
  "atk-s0511a0:617_11": "Akaniṭṭhabhavanato paṭṭhāya yāva avīci,",
  "atk-s0511a0:617_12": "tāva ekaṅgaṇā ahosi.",
  "atk-s0511a0:617_13": "Tiriyato ca dasacakkavāḷasahassāni ekaṅgaṇāni ahesuṃ.",
  "atk-s0511a0:617_14": "Devā manusse passanti,",
  "atk-s0511a0:617_15": "manussāpi deve passanti.",
  "atk-s0511a0:617_16": "Yathā sabbe devamanussā pakatiyā caṅkamamānaṃ passanti,",
  "atk-s0511a0:617_17": "evaṃ bhagavantaṃ caṅkamamānaṃ passiṃsūti.",
  "atk-s0511a0:617_18": "Bhagavā pana caṅkamantova dhammaṃ deseti antarāsamāpattiñca samāpajjati.",
  "atk-s0511a0:618_0": "Atha āyasmā sāriputto aparimitasamayasamupacitakusalabalajanitadvattiṃsavaralakkhaṇopasobhitaṃ asītānubyañjanavirājitaṃ",
  "atk-s0511a0:618_1": "varasarīraṃ saradasamaye paripuṇṇaṃ viya rajanikaraṃ sabbaphāliphullaṃ viya ca yojanasatubbedhaṃ pāricchattakaṃ",
  "atk-s0511a0:618_2": "aṭṭhārasaratanubbedhaṃ byāmappabhāparikkhepasassirikaṃ varakanakagirimiva jaṅgamaṃ anopamāya buddhalīḷāya",
  "atk-s0511a0:618_3": "anopamena buddhasirivilāsena caṅkamantaṃ dasasahassidevagaṇaparivutaṃ bhagavantaṃ addasa.",
  "atk-s0511a0:618_4": "Disvāna ayaṃ pana sakalāpi dasasahassī lokadhātu sannipatitā,",
  "atk-s0511a0:618_5": "mahatiyā panettha dhammadesanāya bhavitabbaṃ,",
  "atk-s0511a0:618_6": "buddhavaṃsadesanā pana bahūpakārā bhagavati pasādāvahā,",
  "atk-s0511a0:618_7": "yaṃnūnāhaṃ dasabalassa abhinīhārato paṭṭhāya buddhavaṃsaṃ paripuccheyya”nti cintetvā ekaṃsaṃ cīvaraṃ",
  "atk-s0511a0:618_8": "katvā bhagavantaṃ upasaṅkamitvā dasanakhasamujjalaṃ jalajāmalāvikala- kamala-",
  "atk-s0511a0:618_9": "makulasadisaṃ añjaliṃ sirasi katvā bhagavantaṃ “kīdiso te mahāvīrā”tiādikaṃ paripucchi.",
  "atk-s0511a0:618_10": "Tena vuttaṃ –",
  "atk-s0511a0:619_0": "74.",
  "atk-s0511a0:620_0": "“Sāriputto mahāpañño, samādhijjhānakovido;",
  "atk-s0511a0:621_0": "Paññāya pāramippatto, pucchati lokanāyakaṃ.",
  "atk-s0511a0:622_0": "75.",
  "atk-s0511a0:623_0": "“Kīdiso te mahāvīra, abhinīhāro naruttama;",
  "atk-s0511a0:624_0": "Kamhi kāle tayā dhīra, patthitā bodhimuttamā”ti. –",
  "atk-s0511a0:625_0": "Ādi.",
  "atk-s0511a0:625_1": "Kā nāmāyaṃ anusandhīti?",
  "atk-s0511a0:625_2": "Pucchānusandhi nāma.",
  "atk-s0511a0:625_3": "Tisso hi anusandhiyo –",
  "atk-s0511a0:625_4": "pucchānusandhi ajjhāsayānusandhi yathānusandhīti.",
  "atk-s0511a0:625_5": "Tattha “evaṃ vutte aññataro bhikkhu bhagavantaṃ etadavoca –",
  "atk-s0511a0:625_6": "“kiṃ nu kho, bhante,",
  "atk-s0511a0:625_7": "orimaṃ tīraṃ kiṃ pārimaṃ tīra”nti evaṃ pucchantānaṃ bhagavatā vissajjitasuttavasena pucchānusandhi veditabbā.",
  "atk-s0511a0:626_0": "“Atha kho aññatarassa bhikkhuno evaṃ cetaso parivitakko udapādi ‘iti kira, bho,",
  "atk-s0511a0:626_1": "rūpaṃ anattā,",
  "atk-s0511a0:626_2": "vedanā anattā,",
  "atk-s0511a0:626_3": "saññā anattā,",
  "atk-s0511a0:626_4": "saṅkhārā anattā,",
  "atk-s0511a0:626_5": "viññāṇaṃ anattā,",
  "atk-s0511a0:626_6": "anattakatāni kammāni kamattānaṃ phusissantī’ti.",
  "atk-s0511a0:626_7": "Atha kho bhagavā tassa bhikkhuno cetasā cetoparivitakkamaññāya bhikkhū āmantesi –",
  "atk-s0511a0:626_8": "ṭhānaṃ kho panetaṃ,",
  "atk-s0511a0:626_9": "bhikkhave, vijjati,",
  "atk-s0511a0:626_10": "yaṃ idhekacco moghapuriso avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya ‘iti kira, bho,",
  "atk-s0511a0:626_11": "rūpaṃ anattā,",
  "atk-s0511a0:626_12": "vedanā anattā,",
  "atk-s0511a0:626_13": "saññā anattā,",
  "atk-s0511a0:626_14": "saṅkhārā anattā,",
  "atk-s0511a0:626_15": "viññāṇaṃ anattā,",
  "atk-s0511a0:626_16": "anattakatāni kammāni kamattānaṃ phusissantī’ti…pe…",
  "atk-s0511a0:626_17": "taṃ kiṃ maññatha,",
  "atk-s0511a0:626_18": "bhikkhave,",
  "atk-s0511a0:626_19": "rūpaṃ niccaṃ vā aniccaṃ vā”ti evaṃ paresaṃ ajjhāsayaṃ viditvā bhagavatā vuttavasena ajjhāsayānusandhi veditabbā.",
  "atk-s0511a0:627_0": "Yena pana dhammena ādimhi desanā uṭṭhitā,",
  "atk-s0511a0:627_1": "tassa dhammassa anurūpadhammavasena vā paṭikkhepavasena vā yesu suttesu uparidesanā āgacchati,",
  "atk-s0511a0:627_2": "tesaṃ vasena yathānusandhi veditabbā.",
  "atk-s0511a0:627_3": "Tena vuttaṃ “pucchānusandhī”ti.",
  "atk-s0511a0:628_0": "Tattha paññāya pāramippattoti sāvakapāramiñāṇassa matthakaṃ patto.",
  "atk-s0511a0:628_1": "Pucchatīti apucchi.",
  "atk-s0511a0:628_2": "Tattha pucchā nāma adiṭṭhajotanāpucchā,",
  "atk-s0511a0:628_3": "diṭṭhasaṃsandanāpucchā,",
  "atk-s0511a0:628_4": "vimaticchedanāpucchā,",
  "atk-s0511a0:628_5": "anumatipucchā,",
  "atk-s0511a0:628_6": "kathetukamyatāpucchāti pañcavidhā hoti.",
  "atk-s0511a0:628_7": "Tatthāyaṃ therassa katamā pucchāti ce?",
  "atk-s0511a0:628_8": "Yasmā panāyaṃ buddhavaṃso kappasatasahassādhikaasaṅkhyeyyopacitapuññasambhārānaṃ paccekabuddhānaṃ kappasatasahassādhikaasaṅkhyeyyopacitapuññasambhārānaṃ",
  "atk-s0511a0:628_9": "dvinnaṃ aggasāvakānañca kappasatasahassopacitapuññasambhārānaṃ sesamahāsāvakānaṃ vā avisayo,",
  "atk-s0511a0:628_10": "sabbaññubuddhānaṃyeva visayo,",
  "atk-s0511a0:628_11": "tasmā therassa adiṭṭhajotanā pucchāti veditabbā.",
  "atk-s0511a0:629_0": "Kīdisoti pucchanākāro,",
  "atk-s0511a0:629_1": "kiṃpakāroti attho.",
  "atk-s0511a0:629_2": "Teti tava.",
  "atk-s0511a0:629_3": "Abhinīhāroti abhinīhāro nāma buddhabhāvatthaṃ mānasaṃ bandhitvā “buddhabyākaraṇaṃ aladdhā na uṭṭhahissāmī”ti vīriyamadhiṭṭhāya nipajjanaṃ.",
  "atk-s0511a0:629_4": "Tena vuttaṃ –",
  "atk-s0511a0:630_0": "“Kīdiso te mahāvīra, abhinīhāro naruttamā”ti.",
  "atk-s0511a0:631_0": "Kamhi kāleti tasmiṃ kāle.",
  "atk-s0511a0:631_1": "Patthitāti icchitā abhikaṅkhitā,",
  "atk-s0511a0:631_2": "“buddho bodheyyaṃ mutto moceyya”ntiādinā nayena buddhabhāvāya paṇidhānaṃ kadā katanti apucchi.",
  "atk-s0511a0:631_3": "Bodhīti sammāsambodhi,",
  "atk-s0511a0:631_4": "arahattamaggañāṇassa ca sabbaññutaññāṇassa cetaṃ adhivacanaṃ.",
  "atk-s0511a0:631_5": "Uttamāti sāvakabodhipaccekabodhīhi seṭṭhattā uttamāti vuttā.",
  "atk-s0511a0:631_6": "Ubhinnamantarā ma-",
  "atk-s0511a0:631_7": "kāro padasandhikaro.",
  "atk-s0511a0:632_0": "Idāni buddhabhāvakārake dhamme pucchanto –",
  "atk-s0511a0:633_0": "76.",
  "atk-s0511a0:634_0": "“Dānaṃ sīlañca nekkhammaṃ, paññāvīriyañca kīdisaṃ;",
  "atk-s0511a0:635_0": "Khantisaccamadhiṭṭhānaṃ, mettupekkhā ca kīdisā.",
  "atk-s0511a0:636_0": "77.",
  "atk-s0511a0:637_0": "“Dasa pāramī tayā dhīra, kīdisī lokanāyaka;",
  "atk-s0511a0:638_0": "Kathaṃ upapāramī puṇṇā, paramatthapāramī katha”nti. – āha;",
  "atk-s0511a0:639_0": "Tattha dānapāramiyaṃ tāva bāhirabhaṇḍapariccāgo pāramī nāma,",
  "atk-s0511a0:639_1": "aṅgapariccāgo upapāramī nāma,",
  "atk-s0511a0:639_2": "jīvitapariccāgo paramatthapāramī nāmāti.",
  "atk-s0511a0:639_3": "Esa nayo sesapāramīsupi.",
  "atk-s0511a0:639_4": "Evaṃ dasa pāramiyo dasa upapāramiyo dasa paramatthapāramiyoti samattiṃsa pāramiyo honti.",
  "atk-s0511a0:639_5": "Tattha bodhisattassa dānapāramitāya pūritattabhāvānaṃ parimāṇaṃ nāma natthi.",
  "atk-s0511a0:639_6": "Ekantena panassa sasapaṇḍitajātake –",
  "atk-s0511a0:640_0": "“Bhikkhāya upagataṃ disvā, sakattānaṃ pariccajiṃ;",
  "atk-s0511a0:641_0": "Dānena me samo natthi, esā me dānapāramī”ti. –",
  "atk-s0511a0:642_0": "Evaṃ paraṃ jīvitapariccāgaṃ karontassa dānapāramī paramatthapāramī nāma jātā.",
  "atk-s0511a0:643_0": "Tathā sīlapāramitāya pūritattabhāvānaṃ parimāṇaṃ nāma natthi. Ekanteneva panassa saṅkhapālajātake –",
  "atk-s0511a0:644_0": "“Sūlehi vinivijjhante, koṭṭayantepi sattibhi;",
  "atk-s0511a0:645_0": "Bhojaputte na kuppāmi, esā me sīlapāramī”ti. –",
  "atk-s0511a0:646_0": "Evaṃ attapariccāgaṃ karontassa sīlapāramī paramatthapāramī nāma jātā.",
  "atk-s0511a0:647_0": "Tathā mahārajjaṃ pahāya nekkhammapāramiyā pūritattabhāvānaṃ parimāṇaṃ nāma natthi.",
  "atk-s0511a0:647_1": "Ekantena panassa cūḷasutasomajātake –",
  "atk-s0511a0:648_0": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0511a0:649_0": "Cajato na hoti lagganaṃ, esā me nekkhammapāramī”ti. –",
  "atk-s0511a0:650_0": "Evaṃ nissaṅgatāya rajjaṃ chaḍḍetvā nikkhamantassa nekkhammapāramī paramatthapāramī nāma jātā.",
  "atk-s0511a0:651_0": "Tathā mahosadhapaṇḍitakālādīsu paññāpāramiyā pūritattabhāvānaṃ parimāṇaṃ nāma natthi.",
  "atk-s0511a0:651_1": "Ekantena panassa sattubhattakapaṇḍitakāle –",
  "atk-s0511a0:652_0": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0511a0:653_0": "Paññāya me samo natthi, esā me paññāpāramī”ti. –",
  "atk-s0511a0:654_0": "Antobhastagataṃ sappaṃ dassentassa paññāpāramī paramatthapāramī nāma jātā.",
  "atk-s0511a0:655_0": "Tathā vīriyapāramitāya pūritattabhāvānaṃ parimāṇaṃ nāma natthi. Ekantena panassa mahājanakajātake –",
  "atk-s0511a0:656_0": "“Atīradassī jalamajjhe, hatā sabbeva mānusā;",
  "atk-s0511a0:657_0": "Cittassa aññathā natthi, esā me vīriyapāramī”ti. –",
  "atk-s0511a0:658_0": "Evaṃ mahāsamuddaṃ tarantassa vīriyapāramī paramatthapāramī nāma jātā.",
  "atk-s0511a0:659_0": "Tathā khantivādijātake –",
  "atk-s0511a0:660_0": "“Acetanaṃva koṭṭente, tiṇhena pharasunā mamaṃ;",
  "atk-s0511a0:661_0": "Kāsirāje na kuppāmi, esā me khantipāramī”ti. –",
  "atk-s0511a0:662_0": "Evaṃ acetanabhāvena viya mahādukkhaṃ adhivāsentassa khantipāramī paramatthapāramī nāma jātā.",
  "atk-s0511a0:663_0": "Tathā mahāsutasomajātake –",
  "atk-s0511a0:664_0": "“Saccavācaṃnurakkhanto, cajitvā mama jīvitaṃ;",
  "atk-s0511a0:665_0": "Mocesiṃ ekasataṃ khattiye, esā me saccapāramī”ti. –",
  "atk-s0511a0:666_0": "Evaṃ jīvitaṃ cajitvā saccaṃ anurakkhantassa saccapāramī paramatthapāramī nāma jātā.",
  "atk-s0511a0:667_0": "Tathā mūgapakkhajātake –",
  "atk-s0511a0:668_0": "“Mātā pitā na me dessā, attā me na ca dessiyo;",
  "atk-s0511a0:669_0": "Sabbaññutaṃ piyaṃ mayhaṃ, tasmā vataṃ adhiṭṭhahi”nti. –",
  "atk-s0511a0:670_0": "Evaṃ jīvitampi pariccajitvā vataṃ adhiṭṭhahantassa adhiṭṭhānapāramī paramatthapāramī nāma jātā.",
  "atk-s0511a0:671_0": "Tathā suvaṇṇasāmajātake –",
  "atk-s0511a0:672_0": "“Na maṃ koci uttasati, napi bhāyāmi kassaci;",
  "atk-s0511a0:673_0": "Mettābalenupatthaddho, ramāmi pavane tadā”ti. –",
  "atk-s0511a0:674_0": "Evaṃ jīvitampi anoloketvā mettāyantassa mettāpāramī paramatthapāramī nāma jātā.",
  "atk-s0511a0:675_0": "Tato lomahaṃsajātake –",
  "atk-s0511a0:676_0": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-s0511a0:677_0": "Gāmaṇḍalā upagantvā, rūpaṃ dassentinappaka”nti. –",
  "atk-s0511a0:678_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi upekkhaṃ anativattantassa",
  "atk-s0511a0:678_1": "upekkhāpāramī paramatthapāramī nāma jātā.",
  "atk-s0511a0:678_2": "Ayamettha saṅkhepo,",
  "atk-s0511a0:678_3": "vitthāro pana cariyāpiṭakato gahetabbo.",
  "atk-s0511a0:679_0": "Idāni therena puṭṭhassa bhagavato byākaraṇaṃ dassentehi saṅgītikārakehi –",
  "atk-s0511a0:680_0": "78.",
  "atk-s0511a0:681_0": "“Tassa puṭṭho viyākāsi, karavīkamadhuragiro;",
  "atk-s0511a0:682_0": "Nibbāpayanto hadayaṃ, hāsayanto sadevakaṃ.",
  "atk-s0511a0:683_0": "79.",
  "atk-s0511a0:684_0": "“Atītabuddhānaṃ jinānaṃ desitaṃ, nikīlitaṃ buddhaparamparāgataṃ;",
  "atk-s0511a0:685_0": "Pubbenivāsānugatāya buddhiyā, pakāsayī lokahitaṃ sadevake”ti. – vuttaṃ;",
  "atk-s0511a0:686_0": "Tattha tassa puṭṭho viyākāsīti tena dhammasenāpatinā puṭṭho hutvā tassa byākāsi,",
  "atk-s0511a0:686_1": "attano abhinīhārato paṭṭhāya abhisambodhipariyosānaṃ sabbaṃ buddhavaṃsaṃ kathesīti attho.",
  "atk-s0511a0:686_2": "Karavīkamadhuragiroti karavīkasakuṇassa viya madhurā girā yassa so karavīkamadhuragiro,",
  "atk-s0511a0:686_3": "karavīkamadhuramañjussaroti attho.",
  "atk-s0511a0:686_4": "Tatridaṃ karavīkānaṃ madhurassaratā –",
  "atk-s0511a0:686_5": "karavīkasakuṇā kira madhurarasaṃ ambapakkaṃ mukhatuṇḍakena paharitvā paggharitaṃ phalarasaṃ pivitvā pakkhena",
  "atk-s0511a0:686_6": "tāḷaṃ datvā vikūjamāne catuppadā madamattā viya laḷituṃ ārabhanti,",
  "atk-s0511a0:686_7": "gocarapasutāpi catuppadagaṇā mukhagatānipi tiṇāni chaḍḍetvā taṃ nādaṃ suṇanti,",
  "atk-s0511a0:686_8": "vāḷamigā khuddakamige anubandhamānā ukkhittaṃ pādaṃ anikkhipitvā cittakatā viya tiṭṭhanti,",
  "atk-s0511a0:686_9": "anubandhamigāpi maraṇabhayaṃ hitvā tiṭṭhanti,",
  "atk-s0511a0:686_10": "ākāse pakkhandantā pakkhinopi pakkhe pasāretvā tiṭṭhanti,",
  "atk-s0511a0:686_11": "udake macchāpi kaṇṇapaṭalaṃ acālentā taṃ saddaṃ suṇamānā tiṭṭhanti.",
  "atk-s0511a0:686_12": "Evaṃ madhurassarā karavīkā.",
  "atk-s0511a0:686_13": "Nibbāpayanto hadayanti kilesaggisantattasabbajanamānasaṃ dhammakathāmatadhārāya sītibhāvaṃ janayantoti attho.",
  "atk-s0511a0:686_14": "Hāsayantoti tosayanto.",
  "atk-s0511a0:686_15": "Sadevakanti sadevakaṃ lokaṃ.",
  "atk-s0511a0:687_0": "Atītabuddhānanti atītānaṃ buddhānaṃ.",
  "atk-s0511a0:687_1": "Amhākaṃ bhagavato abhinīhārassa purato pana taṇhaṅkaro medhaṅkaro saraṇaṅkaro dīpaṅkaroti cattāro buddhā ekasmiṃ kappe nibbattiṃsu.",
  "atk-s0511a0:687_2": "Tesaṃ aparabhāge koṇḍaññādayo tevīsati buddhāti sabbe dīpaṅkarādayo catuvīsati buddhā idha “atītabuddhā”ti adhippetā,",
  "atk-s0511a0:687_3": "tesaṃ atītabuddhānaṃ.",
  "atk-s0511a0:687_4": "Jinānanti tasseva vevacanaṃ.",
  "atk-s0511a0:687_5": "Desitanti kathitaṃ.",
  "atk-s0511a0:687_6": "Catuvīsatiyā buddhānaṃ catusaccapaṭisaṃyuttaṃ dhammakathaṃ.",
  "atk-s0511a0:687_7": "Nikīlitanti tesaṃ caritaṃ kappajātigottāyubodhisāvakasannipātaupaṭṭhākamātāpituputtabhariyāparicchedādikaṃ nikīlitaṃ nāma.",
  "atk-s0511a0:687_8": "Buddhaparamparāgatanti dīpaṅkaradasabalato paṭṭhāya yāva kassapaparamparato āgataṃ desitaṃ nikīlitaṃ vāti attho.",
  "atk-s0511a0:687_9": "Pubbenivāsānugatāya buddhiyāti ekampi jātiṃ dvepi jātiyoti evaṃ vibhattaṃ pubbe nivuṭṭhakkhandhasantānasaṅkhātaṃ",
  "atk-s0511a0:687_10": "pubbenivāsaṃ anugatā upagatā tāya pubbenivāsānugatāya buddhiyā,",
  "atk-s0511a0:687_11": "pubbenivāsānussatiñāṇenāti attho.",
  "atk-s0511a0:687_12": "Pakāsayīti byākāsi.",
  "atk-s0511a0:687_13": "Lokahitanti sabbalokahitaṃ buddhavaṃsaṃ.",
  "atk-s0511a0:687_14": "Sadevaketi sadevake loketi attho.",
  "atk-s0511a0:688_0": "80.",
  "atk-s0511a0:688_1": "Atha bhagavā karuṇāsītalena hadayena sadevakaṃ lokaṃ savane niyojento “pītipāmojjajanana”ntiādimāha.",
  "atk-s0511a0:688_2": "Tattha pītipāmojjajanananti pītipāmojjakaraṃ pītiyā pubbabhāgaṃ pāmojjaṃ,",
  "atk-s0511a0:688_3": "pañcavaṇṇāya pītiyā janananti attho.",
  "atk-s0511a0:688_4": "Sokasallavinodananti sokasaṅkhātānaṃ sallānaṃ vinodanaṃ viddhaṃsanaṃ.",
  "atk-s0511a0:688_5": "Sabbasampattipaṭilābhanti sabbāpi devamanussasampattiādayo sampattiyo paṭilabhanti etenāti sabbasampattipaṭilābho,",
  "atk-s0511a0:688_6": "taṃ sabbasampattipaṭilābhaṃ buddhavaṃsadesananti attho.",
  "atk-s0511a0:688_7": "Cittīkatvāti citte katvā,",
  "atk-s0511a0:688_8": "buddhānussatiṃ purakkhatvāti attho.",
  "atk-s0511a0:688_9": "Suṇāthāti nisāmetha nibodhatha.",
  "atk-s0511a0:688_10": "Meti mama.",
  "atk-s0511a0:689_0": "81.",
  "atk-s0511a0:689_1": "Madanimmadananti jātimadādīnaṃ sabbamadānaṃ nimmadanakaraṃ.",
  "atk-s0511a0:689_2": "Sokanudanti soko nāma ñātibyasanādīhi phuṭṭhassa cittasantāpo.",
  "atk-s0511a0:689_3": "Kiñcāpi atthato domanassameva hoti,",
  "atk-s0511a0:689_4": "evaṃ santepi antonijjhānalakkhaṇo,",
  "atk-s0511a0:689_5": "cetaso parinijjhāyanaraso,",
  "atk-s0511a0:689_6": "anusocanapaccupaṭṭhāno,",
  "atk-s0511a0:689_7": "taṃ sokaṃ nudatīti sokanudo,",
  "atk-s0511a0:689_8": "taṃ sokanudaṃ.",
  "atk-s0511a0:689_9": "Saṃsāraparimocananti saṃsārabandhanato parimocanakaraṃ.",
  "atk-s0511a0:689_10": "“Saṃsārasamatikkama”ntipi pāṭho,",
  "atk-s0511a0:689_11": "tassa saṃsārasamatikkamakaranti attho.",
  "atk-s0511a0:690_0": "Sabbadukkhakkhayanti ettha dukkha-",
  "atk-s0511a0:690_1": "saddo dukkhavedanā-",
  "atk-s0511a0:690_2": "dukkhavatthu-",
  "atk-s0511a0:690_3": "dukkhārammaṇa-",
  "atk-s0511a0:690_4": "dukkhapaccaya-",
  "atk-s0511a0:690_5": "dukkhaṭṭhānādīsu dissati.",
  "atk-s0511a0:690_6": "Ayañhi “dukkhassa ca pahānā”tiādīsu dukkhavedanāyaṃ dissati.",
  "atk-s0511a0:690_7": "“Jātipi dukkhā jarāpi dukkhā”tiādīsu dukkhavatthusmiṃ.",
  "atk-s0511a0:690_8": "“Yasmā ca kho, mahāli,",
  "atk-s0511a0:690_9": "rūpaṃ dukkhaṃ dukkhānupatitaṃ dukkhāvakkanta”ntiādīsu dukkhārammaṇe.",
  "atk-s0511a0:690_10": "“Dukkho pāpassa uccayo”tiādīsu dukkhapaccaye.",
  "atk-s0511a0:690_11": "“Yāvañcidaṃ,",
  "atk-s0511a0:690_12": "bhikkhave,",
  "atk-s0511a0:690_13": "na sukarā akkhānena pāpuṇitaṃ yāva dukkhā nirayā”tiādīsu dukkhaṭṭhāne.",
  "atk-s0511a0:690_14": "Idha panāyaṃ dukkhavatthusmiṃ dukkhapaccayepi ca daṭṭhabbo.",
  "atk-s0511a0:690_15": "Tasmā jātiādisabbadukkhakkhayakaranti attho.",
  "atk-s0511a0:690_16": "Magganti ettha kusalatthikehi maggīyati,",
  "atk-s0511a0:690_17": "kilese vā mārento gacchatīti maggoti buddhavaṃsadesanā vuccati,",
  "atk-s0511a0:690_18": "taṃ nibbānassa maggabhūtaṃ buddhavaṃsadesanaṃ.",
  "atk-s0511a0:690_19": "Sakkaccanti sakkaccaṃ cittīkatvā,",
  "atk-s0511a0:690_20": "ohitasotā hutvāti attho.",
  "atk-s0511a0:690_21": "Paṭipajjathāti adhitiṭṭhatha,",
  "atk-s0511a0:690_22": "suṇāthāti attho.",
  "atk-s0511a0:690_23": "Atha vā pītipāmojjajananaṃ sokasallavinodanaṃ sabbasampattipaṭilābhahetubhūtaṃ imaṃ buddhavaṃsadesanaṃ",
  "atk-s0511a0:690_24": "sutvā idāni madanimmadanādiguṇavisesāvahaṃ sabbadukkhakkhayaṃ buddhabhāvamaggaṃ paṭipajjathāti sabbesaṃ",
  "atk-s0511a0:690_25": "devamanussānaṃ buddhattaṃ paṇidhāya ussāhaṃ janeti.",
  "atk-s0511a0:690_26": "Sesamettha uttānamevāti.",
  "atk-s0511a0:691_0": "Iti madhuratthavilāsiniyā buddhavaṃsa-aṭṭhakathāya",
  "atk-s0511a0:692_0": "Ratanacaṅkamanakaṇḍavaṇṇanā niṭṭhitā.",
  "atk-s0511a0:693_0": "Niṭṭhitā ca sabbākārena abbhantaranidānassatthavaṇṇanā.",
  "atk-s0511a0:694_0": "2. Sumedhapatthanākathāvaṇṇanā",
  "atk-s0511a0:695_0": "Idāni –",
  "atk-s0511a0:696_0": "1-2.",
  "atk-s0511a0:697_0": "“Kappe ca satasahasse, caturo ca asaṅkhiye;",
  "atk-s0511a0:698_0": "Amaraṃ nāma nagaraṃ, dassaneyyaṃ manorama”nti. –",
  "atk-s0511a0:699_0": "Ādinayappavattāya buddhavaṃsavaṇṇanāya okāso anuppatto.",
  "atk-s0511a0:699_1": "Sā panesā buddhavaṃsavaṇṇanā yasmā suttanikkhepaṃ vicāretvā vuccamānā pākaṭā hoti,",
  "atk-s0511a0:699_2": "tasmā suttanikkhepavicāraṇā tāva veditabbā.",
  "atk-s0511a0:699_3": "Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti.",
  "atk-s0511a0:699_4": "Tattha yāni suttāni bhagavā parehi anajjhiṭṭho kevalaṃ attano ajjhāsayena kathesi.",
  "atk-s0511a0:699_5": "Seyyathidaṃ –",
  "atk-s0511a0:699_6": "ākaṅkheyyasuttaṃ vatthasuttanti evamādīni,",
  "atk-s0511a0:699_7": "tesaṃ attajjhāsayo nikkhepo.",
  "atk-s0511a0:700_0": "Yāni vā pana “paripakkā kho rāhulassa vimuttiparipācanīyā dhammā,",
  "atk-s0511a0:700_1": "yaṃnūnāhaṃ rāhulaṃ uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ bujjhanakabhāvañca oloketvā parajjhāsayavasena kathitāni.",
  "atk-s0511a0:700_2": "Seyyathidaṃ –",
  "atk-s0511a0:700_3": "rāhulovādasuttaṃ dhammacakkappavattanasuttanti evamādīni,",
  "atk-s0511a0:700_4": "tesaṃ parajjhāsayo nikkhepo.",
  "atk-s0511a0:701_0": "Bhagavantaṃ upasaṅkamitvā te te devamanussā pañhaṃ pucchanti.",
  "atk-s0511a0:701_1": "Evaṃ puṭṭhena pana bhagavatā yāni kathitāni devatāsaṃyutta bojjhaṅgasaṃyuttādīni tesaṃ pucchāvasiko nikkhepo.",
  "atk-s0511a0:702_0": "Yāni vā pana uppannaṃ kāraṇaṃ paṭicca desitāni dhammadāyāda-",
  "atk-s0511a0:702_1": "puttamaṃsūpamādīni,",
  "atk-s0511a0:702_2": "tesaṃ aṭṭhuppattiko nikkhepo.",
  "atk-s0511a0:702_3": "Evametesu catūsu suttanikkhepesu imassa buddhavaṃsassa pucchāvasiko nikkhepo.",
  "atk-s0511a0:702_4": "Pucchāvasena hi bhagavatā ayaṃ nikkhitto.",
  "atk-s0511a0:702_5": "Kassa pucchāvasena?",
  "atk-s0511a0:702_6": "Āyasmato sāriputtattherassa.",
  "atk-s0511a0:702_7": "Vuttañhetaṃ asmiṃ nidānasmiṃ eva –",
  "atk-s0511a0:703_0": "“Sāriputto mahāpañño, samādhijjhānakovido;",
  "atk-s0511a0:704_0": "Paññāya pāramippatto, pucchati lokanāyakaṃ;",
  "atk-s0511a0:705_0": "Kīdiso te mahāvīra, abhinīhāro naruttamā”ti. –",
  "atk-s0511a0:706_0": "Ādi. Tenesā buddhavaṃsadesanā pucchāvasikāti veditabbā.",
  "atk-s0511a0:707_0": "Tattha kappe ca satasahasseti ettha kappa-",
  "atk-s0511a0:707_1": "saddo panāyaṃ abhisaddahanavohārakālapaññattichedanavikappanalesasamantabhāvaāyukappamahākappādīsu dissati.",
  "atk-s0511a0:707_2": "Tathā hi “okappanīyametaṃ bhoto gotamassa.",
  "atk-s0511a0:707_3": "Yathā taṃ arahato sammāsambuddhassā”tiādīsu abhisaddahane dissati.",
  "atk-s0511a0:707_4": "“Anujānāmi,",
  "atk-s0511a0:707_5": "bhikkhave,",
  "atk-s0511a0:707_6": "pañcahi samaṇakappehi phalaṃ paribhuñjitu”nti evamādīsu vohāre.",
  "atk-s0511a0:707_7": "“Yena sudaṃ niccakappaṃ viharāmī”tiādīsu kāle.",
  "atk-s0511a0:707_8": "“Iccāyasmā kappo”ti ca,",
  "atk-s0511a0:707_9": "“nigrodhakappo iti tassa nāmaṃ,",
  "atk-s0511a0:707_10": "tayā kataṃ bhagavā brāhmaṇassā”ti ca evamādīsu paññattiyaṃ.",
  "atk-s0511a0:707_11": "“Alaṅkato kappitakesamassū”ti evamādīsu chedane.",
  "atk-s0511a0:707_12": "“Kappati dvaṅgulakappo”tiādīsu vikappe.",
  "atk-s0511a0:707_13": "“Atthi kappo nipajjitu”ntiādīsu lese.",
  "atk-s0511a0:707_14": "“Kevalakappaṃ jetavanaṃ obhāsetvā”tiādīsu samantabhāve.",
  "atk-s0511a0:707_15": "“Tiṭṭhatu, bhante,",
  "atk-s0511a0:707_16": "bhagavā kappaṃ,",
  "atk-s0511a0:707_17": "tiṭṭhatu sugato kappa”nti ettha āyukappe.",
  "atk-s0511a0:707_18": "“Kīva dīgho nu kho, bhante,",
  "atk-s0511a0:707_19": "kappo”ti ettha mahākappe.",
  "atk-s0511a0:707_20": "Ādisaddena “satthukappena vata kira, bho,",
  "atk-s0511a0:707_21": "mayaṃ sāvakena saddhiṃ mantayamānā na jānimhā”ti ettha paṭibhāge.",
  "atk-s0511a0:707_22": "“Kappo naṭṭho hoti.",
  "atk-s0511a0:707_23": "Kappakatokāso jiṇṇo hotī”ti ettha vinayakappe.",
  "atk-s0511a0:707_24": "Idha pana mahākappe daṭṭhabbo.",
  "atk-s0511a0:707_25": "Tasmā kappe ca satasahasseti mahākappānaṃ satasahassānanti attho.",
  "atk-s0511a0:707_26": "Caturo ca asaṅkhiyeti “catunnaṃ asaṅkhyeyyānaṃ matthake”ti vacanaseso daṭṭhabbo.",
  "atk-s0511a0:707_27": "Kappasatasahassādhikānaṃ catunnaṃ asaṅkhyeyyānaṃ matthaketi attho.",
  "atk-s0511a0:707_28": "Amaraṃ nāma nagaranti “amara”nti ca “amaravatī”ti ca laddhanāmaṃ nagaraṃ ahosi.",
  "atk-s0511a0:707_29": "Keci panettha aññenāpi pakārena vaṇṇayanti, kiṃ tehi,",
  "atk-s0511a0:707_30": "nāmamattaṃ panetaṃ tassa nagarassa.",
  "atk-s0511a0:707_31": "Dassaneyyanti suvibhattavicitra-",
  "atk-s0511a0:707_32": "caccaradvāra-",
  "atk-s0511a0:707_33": "catukkasiṅghāṭika- pākāra-",
  "atk-s0511a0:707_34": "parikkhepapāsāda- hammiya- bhavana-",
  "atk-s0511a0:707_35": "samalaṅkatattā dassanīyaṃ.",
  "atk-s0511a0:707_36": "Manoramanti samasuciparamaramaṇīyabhūmibhāgattā chāyūdakasampannattā sulabhāhārattā sabbopakaraṇayuttattā",
  "atk-s0511a0:707_37": "ca samiddhattā devamanussādīnaṃ mano ramayatīti manoramaṃ.",
  "atk-s0511a0:708_0": "Dasahi saddehi avivittanti hatthisaddena assasaddena rathasaddena bherisaddena saṅkhasaddena mudiṅgasaddena",
  "atk-s0511a0:708_1": "vīṇāsaddena gītasaddena sammatāḷasaddena “bhuñjatha pivatha khādathā”ti dasamena saddenāti;",
  "atk-s0511a0:708_2": "imehi dasahi saddehi avivittaṃ ahosi,",
  "atk-s0511a0:708_3": "sabbakālaṃ anupamussavasamajjanāṭakā kīḷantīti attho.",
  "atk-s0511a0:708_4": "Annapānasamāyutanti annena catubbidhenāhārena ca pānena ca suṭṭhu āyutaṃ annapānasamāyutaṃ,",
  "atk-s0511a0:708_5": "iminā subhikkhatā dassitā,",
  "atk-s0511a0:708_6": "bahuannapānasamāyutanti attho.",
  "atk-s0511a0:709_0": "Idāni te dasa sadde vatthuto dassanatthaṃ –",
  "atk-s0511a0:710_0": "“Hatthisaddaṃ assasaddaṃ, bherisaṅkharathāni ca;",
  "atk-s0511a0:711_0": "Khādatha pivatha ceva, annapānena ghosita”nti. – vuttaṃ;",
  "atk-s0511a0:712_0": "Tattha hatthisaddanti hatthīnaṃ koñcanādasaddena,",
  "atk-s0511a0:712_1": "karaṇatthe upayogavacanaṃ daṭṭhabbaṃ.",
  "atk-s0511a0:712_2": "Esa nayo sesapadesupi.",
  "atk-s0511a0:712_3": "Bherisaṅkharathāni cāti bherisaddena ca saṅkhasaddena ca rathasaddena cāti attho.",
  "atk-s0511a0:712_4": "Liṅgavipariyāsena vuttaṃ,",
  "atk-s0511a0:712_5": "‘khādatha pivathā’ti evamādinayappavattena annapānapaṭisaṃyuttena ghositaṃ abhināditanti attho. Etthāha –",
  "atk-s0511a0:712_6": "tesaṃ pana saddānaṃ ekadesova dassito,",
  "atk-s0511a0:712_7": "na sakaloti?",
  "atk-s0511a0:712_8": "Na ekadeso sakalo dasavidho dassitova. Kathaṃ?",
  "atk-s0511a0:712_9": "Bherisaddena mudiṅgasaddo saṅgahito,",
  "atk-s0511a0:712_10": "saṅkhasaddena vīṇāgītasammatāḷasaddā saṅgahitāti daseva dassitā.",
  "atk-s0511a0:713_0": "Evaṃ ekena pariyāyena nagarasampattiṃ vaṇṇetvā puna tameva dassetuṃ –",
  "atk-s0511a0:714_0": "3.",
  "atk-s0511a0:715_0": "“Nagaraṃ sabbaṅgasampannaṃ, sabbakammamupāgataṃ, sattaratanasampannaṃ, nānājanasamākulaṃ;",
  "atk-s0511a0:716_0": "Samiddhaṃ devanagaraṃva, āvāsaṃ puññakammina”nti. – vuttaṃ;",
  "atk-s0511a0:717_0": "Tattha sabbaṅgasampannanti pākāragopuraṭṭālakādisabbanagarāvayavasampannaṃ,",
  "atk-s0511a0:717_1": "paripuṇṇasabbavittūpakaraṇadhanadhaññatiṇakaṭṭhodakanti vā attho.",
  "atk-s0511a0:717_2": "Sabbakammamupāgatanti sabbakammantena upagataṃ,",
  "atk-s0511a0:717_3": "samupagatasabbakammantanti attho.",
  "atk-s0511a0:717_4": "Sattaratanasampannanti paripuṇṇamuttādisattaratanaṃ,",
  "atk-s0511a0:717_5": "cakkavattinivāsabhūmito vā hatthiratanādīhi sattaratanehi sampannaṃ.",
  "atk-s0511a0:717_6": "Nānājanasamākulanti nānāvidhadesabhāsehi janehi samākulaṃ.",
  "atk-s0511a0:717_7": "Samiddhanti manussopabhogasabbopakaraṇehi samiddhaṃ phītaṃ.",
  "atk-s0511a0:717_8": "Devanagaraṃ vāti devanagaraṃ viya ālakamandā viya amaravatī samiddhanti vuttaṃ hoti.",
  "atk-s0511a0:717_9": "Āvāsaṃ puññakamminanti āvasanti ettha puññakammino janāti āvāso.",
  "atk-s0511a0:717_10": "“Āvāso”ti vattabbe “āvāsa”nti liṅgabhedaṃ katvā vuttanti veditabbaṃ.",
  "atk-s0511a0:717_11": "Paññāyati tenāti puññaṃ,",
  "atk-s0511a0:717_12": "kularūpamahābhogissariyavasena paññāyatīti attho.",
  "atk-s0511a0:717_13": "Punātīti vā puññaṃ.",
  "atk-s0511a0:717_14": "Sabbakusalamalarajāpavāhakattā puññaṃ kammaṃ yesaṃ atthi te puññakammino,",
  "atk-s0511a0:717_15": "tesaṃ puññakamminaṃ āvāsabhūtanti attho.",
  "atk-s0511a0:718_0": "Tattha sumedho nāma brāhmaṇo paṭivasati ubhato sujāto mātito ca pitito ca,",
  "atk-s0511a0:718_1": "saṃsuddhagahaṇiko yāva sattamā kulaparivaṭṭā akkhitto anupakuṭṭho jātivādena,",
  "atk-s0511a0:718_2": "abhirūpo dassanīyo pāsādiko paramāya vaṇṇapokkharatāya samannāgato,",
  "atk-s0511a0:718_3": "so tiṇṇaṃ vedānaṃ pāragū ahosi sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo anavayo lokāyatamahāpurisalakkhaṇesu.",
  "atk-s0511a0:718_4": "Tassa pana daharakāleyeva mātāpitaro kālamakaṃsu.",
  "atk-s0511a0:718_5": "Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādivividharatanabharite gabbhe vivaritvā –",
  "atk-s0511a0:718_6": "“etthakaṃ te, kumāra,",
  "atk-s0511a0:718_7": "mātu santakaṃ,",
  "atk-s0511a0:718_8": "etthakaṃ pitu santakaṃ,",
  "atk-s0511a0:718_9": "etthakaṃ ayyakapayyakāna”nti yāva sattamā kulaparivaṭṭā dhanaṃ ācikkhitvā –",
  "atk-s0511a0:718_10": "“etaṃ paṭipajjāhī”ti niyyātesi.",
  "atk-s0511a0:718_11": "So “sādhū”ti sampaṭicchitvā puññāni karonto agāraṃ ajjhāvasi.",
  "atk-s0511a0:718_12": "Tena vuttaṃ –",
  "atk-s0511a0:719_0": "4.",
  "atk-s0511a0:720_0": "“Nagare amaravatiyā, sumedho nāma brāhmaṇo;",
  "atk-s0511a0:721_0": "Anekakoṭisannicayo, pahūtadhanadhaññavā.",
  "atk-s0511a0:722_0": "5.",
  "atk-s0511a0:723_0": "“Ajjhāyako mantadharo, tiṇṇaṃ vedāna pāragū;",
  "atk-s0511a0:724_0": "Lakkhaṇe itihāse ca, sadhamme pāramiṃ gato”ti.",
  "atk-s0511a0:725_0": "Tattha nagare amaravatiyāti amaravatīsaṅkhāte nagare.",
  "atk-s0511a0:725_1": "Sumedho nāmāti ettha “medhā”ti paññā vuccati.",
  "atk-s0511a0:725_2": "Sā tassa sundarā pasatthāti sumedhoti paññāyittha.",
  "atk-s0511a0:725_3": "Brāhmaṇoti brahmaṃ aṇati sikkhatīti brāhmaṇo,",
  "atk-s0511a0:725_4": "mante sajjhāyatīti attho.",
  "atk-s0511a0:725_5": "Akkharacintakā pana “brahmuno apaccaṃ brāhmaṇo”ti vadanti.",
  "atk-s0511a0:725_6": "Ariyā pana bāhitapāpattā brāhmaṇāti.",
  "atk-s0511a0:725_7": "Anekakoṭisannicayoti koṭīnaṃ sannicayo koṭisannicayo,",
  "atk-s0511a0:725_8": "aneko koṭisannicayo yassa soyaṃ anekakoṭisannicayo,",
  "atk-s0511a0:725_9": "anekakoṭi dhanasannicayoti attho.",
  "atk-s0511a0:725_10": "Pahūtadhanadhaññavāti bahuladhanadhaññavā.",
  "atk-s0511a0:725_11": "Purimaṃ bhūmigatagabbhagatadhanadhaññavasena vuttaṃ,",
  "atk-s0511a0:725_12": "idaṃ niccaparibhogūpagatadhanadhaññavasena vuttanti veditabbaṃ.",
  "atk-s0511a0:726_0": "Ajjhāyakoti na jhāyatīti ajjhāyako,",
  "atk-s0511a0:726_1": "jhānabhāvanārahitoti attho.",
  "atk-s0511a0:726_2": "Vuttañhetaṃ –",
  "atk-s0511a0:726_3": "“na dānime jhāyantīti.",
  "atk-s0511a0:726_4": "Na dānime jhāyantīti kho, vāseṭṭha,",
  "atk-s0511a0:726_5": "‘ajjhāyakā ajjhāyakā’ tveva tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ brāhmaṇānaṃ garahavacanaṃ uppannaṃ.",
  "atk-s0511a0:726_6": "Idāni mantaṃ jhāyatīti ajjhāyako,",
  "atk-s0511a0:726_7": "mante parivattetīti iminā atthena pasaṃsavacanaṃ katvā voharanti.",
  "atk-s0511a0:726_8": "Mante dhāretīti mantadharo.",
  "atk-s0511a0:726_9": "Tiṇṇaṃ vedānanti iruvedayajuvedasāmavedānaṃ tiṇṇaṃ vedānaṃ.",
  "atk-s0511a0:726_10": "Ayaṃ pana veda-",
  "atk-s0511a0:726_11": "saddo ñāṇasomanassaganthesu dissati.",
  "atk-s0511a0:726_12": "Tathā hesa –",
  "atk-s0511a0:726_13": "“yaṃ brāhmaṇaṃ vedagumābhijaññā,",
  "atk-s0511a0:726_14": "akiñcanaṃ kāmabhave asatta”ntiādīsu ñāṇe dissati.",
  "atk-s0511a0:726_15": "“Ye vedajātā vicaranti loke”tiādīsu somanasse.",
  "atk-s0511a0:726_16": "“Tiṇṇaṃ vedānaṃ pāragū sanighaṇḍukeṭubhāna”ntiādīsu ganthe.",
  "atk-s0511a0:726_17": "Idhāpi ganthe.",
  "atk-s0511a0:726_18": "Pāragūti tiṇṇaṃ vedānaṃ oṭṭhapahatakaraṇamattena pāraṃ gatoti pāragū.",
  "atk-s0511a0:726_19": "Lakkhaṇeti itthilakkhaṇapurisalakkhaṇamahāpurisalakkhaṇādike lakkhaṇe.",
  "atk-s0511a0:726_20": "Itihāseti itiha āsa,",
  "atk-s0511a0:726_21": "itiha āsāti īdisavacanapaṭisaṃyutte purāṇasaṅkhāte ganthavisese.",
  "atk-s0511a0:726_22": "Sadhammeti brāhmaṇānaṃ sake dhamme,",
  "atk-s0511a0:726_23": "sake ācariyake vā.",
  "atk-s0511a0:726_24": "Pāramiṃ gatoti pāraṃ gato,",
  "atk-s0511a0:726_25": "disāpāmokkho ācariyo ahosīti attho.",
  "atk-s0511a0:727_0": "Athekadivasaṃ so dasaguṇagaṇārādhitapaṇḍito sumedhapaṇḍito uparipāsādavaratale rahogato hutvā pallaṅkaṃ ābhujitvā nisinno cintesi –",
  "atk-s0511a0:727_1": "“punabbhave paṭisandhiggahaṇaṃ nāma dukkhaṃ,",
  "atk-s0511a0:727_2": "tathā nibbattanibbattaṭṭhāne sarīrabhedanaṃ,",
  "atk-s0511a0:727_3": "ahañca jātidhammo,",
  "atk-s0511a0:727_4": "jarādhammo,",
  "atk-s0511a0:727_5": "byādhidhammo,",
  "atk-s0511a0:727_6": "maraṇadhammo,",
  "atk-s0511a0:727_7": "evaṃbhūtena mayā ajātiṃ ajaraṃ abyādhiṃ amaraṇaṃ sukhaṃ sivaṃ nibbānaṃ pariyesituṃ vaṭṭati,",
  "atk-s0511a0:727_8": "avassaṃ bhavacārakato muccitvā nibbānagāminā ekena maggena bhavitabba”nti.",
  "atk-s0511a0:727_9": "Tena vuttaṃ –",
  "atk-s0511a0:728_0": "6.",
  "atk-s0511a0:729_0": "“Rahogato nisīditvā, evaṃ cintesahaṃ tadā;",
  "atk-s0511a0:730_0": "Dukkho punabbhavo nāma, sarīrassa ca bhedanaṃ.",
  "atk-s0511a0:731_0": "7.",
  "atk-s0511a0:732_0": "“Jātidhammo jarādhammo, byādhidhammo sahaṃ tadā;",
  "atk-s0511a0:733_0": "Ajaraṃ amaraṃ khemaṃ, pariyesissāmi nibbutiṃ.",
  "atk-s0511a0:734_0": "8.",
  "atk-s0511a0:735_0": "“Yaṃnūnimaṃ pūtikāyaṃ, nānākuṇapapūritaṃ;",
  "atk-s0511a0:736_0": "Chaḍḍayitvāna gaccheyyaṃ, anapekkho anatthiko.",
  "atk-s0511a0:737_0": "9.",
  "atk-s0511a0:738_0": "“Atthi hehiti so maggo, na so sakkā na hetuye;",
  "atk-s0511a0:739_0": "Pariyesissāmi taṃ maggaṃ, bhavato parimuttiyā”ti.",
  "atk-s0511a0:740_0": "Ettha pana gāthāsambandhañca anuttānapadānamatthañca vatvāva gamissāma.",
  "atk-s0511a0:740_1": "Tattha rahogatoti rahasi gato,",
  "atk-s0511a0:740_2": "rahasi ṭhāne nisinno.",
  "atk-s0511a0:740_3": "Evaṃ cintesahanti evaṃ cintesiṃ ahaṃ.",
  "atk-s0511a0:740_4": "Evanti iminā cintanākāraṃ dasseti.",
  "atk-s0511a0:740_5": "Tadāti tasmiṃ sumedhapaṇḍitakāle.",
  "atk-s0511a0:740_6": "“Evaṃ cintesaha”nti bhagavā iminā attanā saddhiṃ sumedhapaṇḍitaṃ ekattaṃ karoti.",
  "atk-s0511a0:740_7": "Tasmā tadā so sumedho ahamevāti pakāsento “evaṃ cintesahaṃ tadā”ti bhagavā uttamapurisavasenāha.",
  "atk-s0511a0:740_8": "Jātidhammoti jātisabhāvo.",
  "atk-s0511a0:740_9": "Esa nayo sesapadesupi.",
  "atk-s0511a0:740_10": "Nibbutinti nibbānaṃ.",
  "atk-s0511a0:741_0": "Yaṃnūnāti parivitakkanatthe nipāto,",
  "atk-s0511a0:741_1": "yadi panāhanti attho.",
  "atk-s0511a0:741_2": "Pūtikāyanti pūtibhūtaṃ kāyaṃ.",
  "atk-s0511a0:741_3": "Nānākuṇapapūritanti mutta- karīsa-",
  "atk-s0511a0:741_4": "pubbalohita- pitta- semha-",
  "atk-s0511a0:741_5": "kheḷasiṅghāṇikādianekakuṇapapūritaṃ.",
  "atk-s0511a0:741_6": "Anapekkhoti anālayo.",
  "atk-s0511a0:741_7": "Atthīti avassaṃ upalabbhati.",
  "atk-s0511a0:741_8": "Hehitīti bhavissati,",
  "atk-s0511a0:741_9": "parivitakkanavacanamidaṃ.",
  "atk-s0511a0:741_10": "Na so sakkā na hetuyeti tena maggena na sakkā na bhavituṃ.",
  "atk-s0511a0:741_11": "So pana maggo hetuyeti hetubhāvāya na na hoti,",
  "atk-s0511a0:741_12": "hetuyevāti attho.",
  "atk-s0511a0:741_13": "Bhavato parimuttiyāti bhavabandhanavimuttiyāti attho.",
  "atk-s0511a0:742_0": "Idāni attanā parivitakkitamatthaṃ sampādayituṃ “yathāpī”ti ādimāha.",
  "atk-s0511a0:742_1": "Yathā hi loke dukkhassa paṭipakkhabhūtaṃ sukhaṃ nāma atthi,",
  "atk-s0511a0:742_2": "evaṃ bhave sati tappaṭipakkhena vibhavenāpi bhavitabbaṃ,",
  "atk-s0511a0:742_3": "yathā ca uṇhe sati tassa vūpasamabhūtaṃ sītalampi atthi,",
  "atk-s0511a0:742_4": "evaṃ rāgādiaggīnaṃ vūpasamena nibbānena bhavitabbaṃ.",
  "atk-s0511a0:742_5": "Yathā ca pāpassa lāmakassa dhammassa paṭipakkhabhūto kalyāṇo anavajjadhammopi atthiyeva,",
  "atk-s0511a0:742_6": "evameva pāpikāya jātiyā sati sabbajātikhepanato ajātisaṅkhātena nibbānenāpi bhavitabbamevāti.",
  "atk-s0511a0:742_7": "Tena vuttaṃ –",
  "atk-s0511a0:743_0": "10.",
  "atk-s0511a0:744_0": "“Yathāpi dukkhe vijjante, sukhaṃ nāmapi vijjati;",
  "atk-s0511a0:745_0": "Evaṃ bhave vijjamāne, vibhavopicchitabbako.",
  "atk-s0511a0:746_0": "11.",
  "atk-s0511a0:747_0": "“Yathāpi uṇhe vijjante, aparaṃ vijjati sītalaṃ;",
  "atk-s0511a0:748_0": "Evaṃ tividhaggi vijjante, nibbānaṃ icchitabbakaṃ.",
  "atk-s0511a0:749_0": "12.",
  "atk-s0511a0:750_0": "“Yathāpi pāpe vijjante, kalyāṇamapi vijjati;",
  "atk-s0511a0:751_0": "Evameva jāti vijjante, ajātipicchitabbaka”nti.",
  "atk-s0511a0:752_0": "Tattha yathāpīti opammatthe nipāto.",
  "atk-s0511a0:752_1": "Sukhanti kāyikacetasikasukhaṃ,",
  "atk-s0511a0:752_2": "suṭṭhu dukkhaṃ khaṇatīti sukhaṃ.",
  "atk-s0511a0:752_3": "Bhaveti janane.",
  "atk-s0511a0:752_4": "Vibhavoti ajananaṃ,",
  "atk-s0511a0:752_5": "janane vijjamāne ajananadhammopi icchitabbo.",
  "atk-s0511a0:752_6": "Tividhaggi vijjanteti tividhe rāgādike aggimhi vijjamāneti attho.",
  "atk-s0511a0:752_7": "Nibbānanti tassa tividhassa rāgādiaggissa nibbāpanaṃ upasamanaṃ nibbānañca icchitabbaṃ.",
  "atk-s0511a0:752_8": "Pāpeti akusale lāmake.",
  "atk-s0511a0:752_9": "Kalyāṇamapīti kusalamapi.",
  "atk-s0511a0:752_10": "Evamevāti evamevaṃ.",
  "atk-s0511a0:752_11": "Jāti vijjanteti jātiyā vijjamānāyāti attho.",
  "atk-s0511a0:752_12": "Liṅgabhedañca vibhattilopañca katvā vuttaṃ.",
  "atk-s0511a0:752_13": "Ajātipīti jātikhepanaṃ ajātinibbānampi icchitabbaṃ.",
  "atk-s0511a0:753_0": "Athāhaṃ parampi cintesiṃ –",
  "atk-s0511a0:753_1": "“yathā nāma gūtharāsimhi nimuggena purisena dūratova kamalakuvalayapuṇḍarīkasaṇḍamaṇḍitaṃ vimalasalilaṃ taḷākaṃ disvā –",
  "atk-s0511a0:753_2": "‘katarena nu kho maggena tattha gantabba’nti taḷākaṃ gavesituṃ yuttaṃ.",
  "atk-s0511a0:753_3": "Yaṃ tassa agavesanaṃ,",
  "atk-s0511a0:753_4": "na so tassa taḷākassa doso,",
  "atk-s0511a0:753_5": "tassa purisasseva doso.",
  "atk-s0511a0:753_6": "Evameva kilesamaladhovane amatamahātaḷāke vijjamāne yaṃ tassa agavesanaṃ,",
  "atk-s0511a0:753_7": "na so amatasaṅkhātassa nibbānamahātaḷākassa doso,",
  "atk-s0511a0:753_8": "purisasseva doso.",
  "atk-s0511a0:753_9": "Yathā pana corehi saṃparivārito puriso palāyanamagge vijjamānepi sace so na palāyati,",
  "atk-s0511a0:753_10": "na so tassa maggassa doso,",
  "atk-s0511a0:753_11": "tassa purisasseva doso.",
  "atk-s0511a0:753_12": "Evameva kilesacorehi parivāretvā gahitassa purisassa vijjamāneyeva nibbānamahānagaragāmimhi sive mahāmagge",
  "atk-s0511a0:753_13": "tassa maggassa agavesanaṃ nāma na maggassa doso,",
  "atk-s0511a0:753_14": "purisasseva doso.",
  "atk-s0511a0:753_15": "Yathā byādhipīḷito puriso vijjamāne byādhitikicchake vejje sace taṃ vejjaṃ gavesitvā taṃ byādhiṃ na tikicchāpeti,",
  "atk-s0511a0:753_16": "na so vejjassa doso,",
  "atk-s0511a0:753_17": "tassa purisasseva doso.",
  "atk-s0511a0:753_18": "Evameva pana yo kilesabyādhiparipīḷito kilesavūpasamamaggakovidaṃ vijjamānameva ācariyaṃ na gavesati,",
  "atk-s0511a0:753_19": "tasseva doso,",
  "atk-s0511a0:753_20": "na kilesabyādhivināyakassa ācariyassa doso”ti.",
  "atk-s0511a0:753_21": "Tena vuttaṃ –",
  "atk-s0511a0:754_0": "13.",
  "atk-s0511a0:755_0": "“Yathā gūthagato puriso, taḷākaṃ disvāna pūritaṃ;",
  "atk-s0511a0:756_0": "Na gavesati taṃ taḷākaṃ, na doso taḷākassa so.",
  "atk-s0511a0:757_0": "14.",
  "atk-s0511a0:758_0": "“Evaṃ kilesamaladhovaṃ, vijjante amatantaḷe;",
  "atk-s0511a0:759_0": "Na gavesati taṃ taḷākaṃ, na doso amatantaḷe.",
  "atk-s0511a0:760_0": "15.",
  "atk-s0511a0:761_0": "“Yathā arīhi pariruddho, vijjante gamanampathe;",
  "atk-s0511a0:762_0": "Na palāyati so puriso, na doso añjasassa so.",
  "atk-s0511a0:763_0": "16.",
  "atk-s0511a0:764_0": "“Evaṃ kilesapariruddho, vijjamāne sive pathe;",
  "atk-s0511a0:765_0": "Na gavesati taṃ maggaṃ, na doso sivamañjase.",
  "atk-s0511a0:766_0": "17.",
  "atk-s0511a0:767_0": "“Yathāpi byādhito puriso, vijjamāne tikicchake;",
  "atk-s0511a0:768_0": "Na tikicchāpeti taṃ byādhiṃ, na doso so tikicchake.",
  "atk-s0511a0:769_0": "18.",
  "atk-s0511a0:770_0": "“Evaṃ kilesabyādhīhi, dukkhito patipīḷito;",
  "atk-s0511a0:771_0": "Na gavesati taṃ ācariyaṃ, na doso so vināyake”ti.",
  "atk-s0511a0:772_0": "Tattha gūthagatoti gūthakūpagato,",
  "atk-s0511a0:772_1": "gūthena gato makkhito vā.",
  "atk-s0511a0:772_2": "Kilesamaladhovanti kilesamalasodhane,",
  "atk-s0511a0:772_3": "bhummatthe paccattavacanaṃ.",
  "atk-s0511a0:772_4": "Amatantaḷeti amatasaṅkhātassa taḷākassa,",
  "atk-s0511a0:772_5": "sāmiatthe bhummavacanaṃ daṭṭhabbaṃ,",
  "atk-s0511a0:772_6": "anussaraṃ pakkhipitvā vuttaṃ.",
  "atk-s0511a0:772_7": "Arīhīti paccatthikehi.",
  "atk-s0511a0:772_8": "Pariruddhoti samantato niruddho.",
  "atk-s0511a0:772_9": "Gamanampatheti gamanapathe.",
  "atk-s0511a0:772_10": "Chandāvināsatthaṃ anussarāgamanaṃ katvā vuttaṃ.",
  "atk-s0511a0:772_11": "Na palāyatīti yadi na palāyeyya.",
  "atk-s0511a0:772_12": "So purisoti so corehi pariruddho puriso.",
  "atk-s0511a0:772_13": "Añjasassāti maggassa.",
  "atk-s0511a0:772_14": "Maggassa hi –",
  "atk-s0511a0:773_0": "“Maggo pantho patho pajjo, añjasaṃ vaṭumāyanaṃ;",
  "atk-s0511a0:774_0": "Nāvā uttarasetu ca, kullo ca bhisi saṅkamo”ti. –",
  "atk-s0511a0:775_0": "Bahūni nāmāni.",
  "atk-s0511a0:775_1": "Svāyamidha añjasanāmena vutto.",
  "atk-s0511a0:775_2": "Siveti sabbupaddavābhāvato sive.",
  "atk-s0511a0:775_3": "Sivamañjaseti sivassa añjasassāti attho.",
  "atk-s0511a0:775_4": "Tikicchaketi vejje.",
  "atk-s0511a0:775_5": "Na tikicchāpetīti na tikicchāpeyya.",
  "atk-s0511a0:775_6": "Na doso so tikicchaketi tikicchakassa doso natthi,",
  "atk-s0511a0:775_7": "byādhitasseva dosoti attho.",
  "atk-s0511a0:775_8": "Dukkhitoti sañjātakāyikacetasikadukkho.",
  "atk-s0511a0:775_9": "Ācariyanti mokkhamaggācariyaṃ.",
  "atk-s0511a0:775_10": "Vināyaketi ācariyassa.",
  "atk-s0511a0:776_0": "Evaṃ panāhaṃ cintetvā uttarimpi evaṃ cintesiṃ –",
  "atk-s0511a0:776_1": "“yathāpi maṇḍanakajātiko puriso kaṇṭhe āsattaṃ kuṇapaṃ chaḍḍetvā sukhī gaccheyya,",
  "atk-s0511a0:776_2": "evaṃ mayāpi imaṃ pūtikāyaṃ chaḍḍetvā anapekkhena nibbānamahānagaraṃ pavisitabbaṃ.",
  "atk-s0511a0:776_3": "Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya dasante vā veṭhetvā ādāya gacchanti,",
  "atk-s0511a0:776_4": "atha kho jigucchamānā oloketumpi anicchantā anapekkhā chaḍḍetvā gacchanti,",
  "atk-s0511a0:776_5": "evaṃ mayāpi imaṃ pūtikāyaṃ anapekkhena chaḍḍetvā amataṃ nibbānanagaraṃ pavisituṃ vaṭṭati.",
  "atk-s0511a0:776_6": "Yathā ca nāvikā nāma jajjaraṃ nāvaṃ udakagāhiniṃ chaḍḍetvā anapekkhāva gacchanti,",
  "atk-s0511a0:776_7": "evamahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānamahānagaraṃ pavisissāmi.",
  "atk-s0511a0:776_8": "Yathā ca koci puriso muttāmaṇiveḷuriyādīni nānāvidhāni ratanāni ādāya corehi saddhiṃ maggaṃ gacchanto",
  "atk-s0511a0:776_9": "attano ratanavināsabhayena te core chaḍḍetvā khemaṃ maggaṃ gaṇhāti,",
  "atk-s0511a0:776_10": "evamayampi pūtikāyo ratanavilopakacorasadiso.",
  "atk-s0511a0:776_11": "Sacāhaṃ ettha taṇhaṃ karissāmi,",
  "atk-s0511a0:776_12": "ariyamaggakusaladhammaratanāni me nassissanti,",
  "atk-s0511a0:776_13": "tasmā mayā imaṃ mahācorasadisaṃ karajakāyaṃ chaḍḍetvā nibbānamahānagaraṃ pavisituṃ vaṭṭatī”ti.",
  "atk-s0511a0:776_14": "Tena vuttaṃ –",
  "atk-s0511a0:777_0": "19.",
  "atk-s0511a0:778_0": "“Yathāpi kuṇapaṃ puriso, kaṇṭhe baddhaṃ jigucchiya;",
  "atk-s0511a0:779_0": "Mocayitvāna gaccheyya, sukhī serī sayaṃvasī.",
  "atk-s0511a0:780_0": "20.",
  "atk-s0511a0:781_0": "“Tathevimaṃ pūtikāyaṃ, nānākuṇapasañcayaṃ;",
  "atk-s0511a0:782_0": "Chaḍḍayitvāna gaccheyyaṃ, anapekkho anatthiko.",
  "atk-s0511a0:783_0": "21.",
  "atk-s0511a0:784_0": "“Yathā uccāraṭṭhānamhi, karīsaṃ naranāriyo;",
  "atk-s0511a0:785_0": "Chaḍḍayitvāna gacchanti, anapekkhā anatthikā.",
  "atk-s0511a0:786_0": "22.",
  "atk-s0511a0:787_0": "“Evamevāhaṃ imaṃ kāyaṃ, nānākuṇapapūritaṃ;",
  "atk-s0511a0:788_0": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-s0511a0:789_0": "23.",
  "atk-s0511a0:790_0": "“Yathāpi jajjaraṃ nāvaṃ, paluggaṃ udagāhiniṃ;",
  "atk-s0511a0:791_0": "Sāmī chaḍḍetvā gacchanti, anapekkhā anatthikā.",
  "atk-s0511a0:792_0": "24.",
  "atk-s0511a0:793_0": "“Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-s0511a0:794_0": "Chaḍḍayitvāna gacchissaṃ, jiṇṇanāvaṃva sāmikā.",
  "atk-s0511a0:795_0": "25.",
  "atk-s0511a0:796_0": "“Yathāpi puriso corehi, gacchanto bhaṇḍamādiya;",
  "atk-s0511a0:797_0": "Bhaṇḍacchedabhayaṃ disvā, chaḍḍayitvāna gacchati.",
  "atk-s0511a0:798_0": "26.",
  "atk-s0511a0:799_0": "“Evameva imaṃ kāyo, mahācorasamo viya;",
  "atk-s0511a0:800_0": "Pahāyimaṃ gamissāmi, kusalacchedanābhayā”ti.",
  "atk-s0511a0:801_0": "Tattha yathāpi kuṇapaṃ purisoti yathāpi daharo yuvā maṇḍanakajātiko puriso ahikuṇapena vā kukkurakuṇapena",
  "atk-s0511a0:801_1": "vā manussakuṇapena vā kaṇṭhe āsattena aṭṭīyitvā harāyitvā jigucchitvā taṃ kuṇapaṃ mocetvā gaccheyya.",
  "atk-s0511a0:801_2": "Sukhīti sukhito.",
  "atk-s0511a0:801_3": "Serīti yathicchakavihārī.",
  "atk-s0511a0:801_4": "Nānākuṇapasañcayanti anekavidhakuṇaparāsibhūtaṃ “nānākuṇapapūrita”ntipi pāṭho.",
  "atk-s0511a0:802_0": "Uccāraṭṭhānamhīti uccārenti vaccaṃ karonti etthāti uccāro,",
  "atk-s0511a0:802_1": "uccāro ca so ṭhānaṃ ceti uccāraṭṭhānaṃ.",
  "atk-s0511a0:802_2": "Atha vā ussāsiyyatīti ussāso,",
  "atk-s0511a0:802_3": "vaccassetaṃ nāmaṃ,",
  "atk-s0511a0:802_4": "tassa ṭhānaṃ ussāsaṭṭhānaṃ,",
  "atk-s0511a0:802_5": "tasmiṃ ussāsaṭṭhānamhi,",
  "atk-s0511a0:802_6": "ukkāraṭṭhāneti attho.",
  "atk-s0511a0:802_7": "Vaccaṃ katvā yathā kuṭinti vaccaṃ katvā kuṭiṃ naranāriyo viyāti attho.",
  "atk-s0511a0:803_0": "Jajjaranti jiṇṇaṃ.",
  "atk-s0511a0:803_1": "Palugganti palujjantiṃ,",
  "atk-s0511a0:803_2": "vikirantinti attho.",
  "atk-s0511a0:803_3": "Udagāhininti udakagāhiniṃ.",
  "atk-s0511a0:803_4": "Sāmīti nāvāsāmikā.",
  "atk-s0511a0:803_5": "Navacchiddanti cakkhusotādīhi navahi vaṇamukhehi chiddāvacchiddehi yuttattā navacchiddaṃ.",
  "atk-s0511a0:803_6": "Dhuvassavanti dhuvanissandaṃ,",
  "atk-s0511a0:803_7": "niccaṃ paggharaṇāsucinti attho.",
  "atk-s0511a0:804_0": "Bhaṇḍamādiyāti yaṃkiñci ratanādikaṃ bhaṇḍaṃ ādiya.",
  "atk-s0511a0:804_1": "Bhaṇḍacchedabhayaṃ disvāti bhaṇḍassa acchindanena bhayaṃ disvāti attho.",
  "atk-s0511a0:804_2": "Evamevāti so bhaṇḍamādāya gacchanto puriso viya.",
  "atk-s0511a0:804_3": "Ayaṃ kāyoti ayaṃ pana kucchitānaṃ paramajegucchānaṃ āyoti kāyo.",
  "atk-s0511a0:804_4": "Āyoti upattiṭṭhānaṃ.",
  "atk-s0511a0:804_5": "Āyanti tatoti āyo,",
  "atk-s0511a0:804_6": "kucchitā kesādayo.",
  "atk-s0511a0:804_7": "Iti kucchitānaṃ kesādīnaṃ āyoti kāyo.",
  "atk-s0511a0:804_8": "Mahācorasamo viyāti cakkhuādīhi rūpādīsu piyarūpesu sārajjanādivasena pāṇātipātādinnādānādicoro hutvā sabbakusalaṃ vilumpatīti mahācorasamo.",
  "atk-s0511a0:804_9": "Tasmā yathā so ratanabhaṇḍamādāya corehi saddhiṃ gacchanto puriso te core pahāya gacchati,",
  "atk-s0511a0:804_10": "evamevāhampi imaṃ mahācorasamaṃ kāyaṃ pahāya attano sotthibhāvakaraṃ maggaṃ gavesituṃ gamissāmīti atthasambandho veditabbo.",
  "atk-s0511a0:804_11": "Kusalacchedanābhayāti kusaladhammavilopanabhayenāti attho.",
  "atk-s0511a0:805_0": "Athevaṃ sumedhapaṇḍito nānāvidhāhi upamāhi nekkhammakāraṇaṃ cintetvā punapi cintesi –",
  "atk-s0511a0:805_1": "“imaṃ mahādhanarāsiṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi gahetvā na gatā,",
  "atk-s0511a0:805_2": "mayā pana gahetvā gamanakāraṇaṃ kātuṃ vaṭṭatī”ti gantvā rañño ārocesi – “ahaṃ, mahārāja,",
  "atk-s0511a0:805_3": "jātijarādīhi upaddutahadayo agārasmā anagāriyaṃ pabbajissāmi,",
  "atk-s0511a0:805_4": "mayhaṃ anekakoṭisatasahassaṃ dhanaṃ atthi,",
  "atk-s0511a0:805_5": "taṃ devo paṭipajjatū”ti.",
  "atk-s0511a0:805_6": "Rājā āha –",
  "atk-s0511a0:805_7": "“na mayhaṃ te dhanena attho,",
  "atk-s0511a0:805_8": "tvaṃyeva yathicchakaṃ karohī”ti.",
  "atk-s0511a0:806_0": "So ca “sādhu devā”ti nagare bheriṃ carāpetvā mahājanassa dānaṃ datvā vatthukāme ca kilesakāme ca pahāya",
  "atk-s0511a0:806_1": "amaravaranagarasadisato amaranagarato nikkhamitvā ekakova nānāmigagaṇavante himavante dhammikaṃ nāma",
  "atk-s0511a0:806_2": "pabbataṃ nissāya assamaṃ katvā tattha paṇṇasālaṃ katvā pañcadosavivajjitaṃ caṅkamaṃ māpetvā aṭṭhaguṇasamupetaṃ",
  "atk-s0511a0:806_3": "abhiññābalaṃ samāharituṃ navadosasamannāgataṃ sāṭakaṃ pajahitvā dvādasaguṇamupāgataṃ vākacīraṃ nivāsetvā pabbaji.",
  "atk-s0511a0:806_4": "Evaṃ pana so pabbajito aṭṭhadosasamākiṇṇaṃ paṇṇasālaṃ pahāya dasaguṇasamannāgataṃ rukkhamūlaṃ upagantvā",
  "atk-s0511a0:806_5": "sabbadhaññavikatiṃ pahāya pavattaphalabhojano hutvā nisajjaṭṭhānacaṅkamanavasena padhānaṃ padahanto sattāhabbhantareyeva",
  "atk-s0511a0:806_6": "aṭṭhannaṃ samāpattīnaṃ pañcannañca abhiññānaṃ lābhī ahosi.",
  "atk-s0511a0:806_7": "Tena vuttaṃ –",
  "atk-s0511a0:807_0": "27.",
  "atk-s0511a0:808_0": "“Evāhaṃ cintayitvāna, nekakoṭisataṃ dhanaṃ;",
  "atk-s0511a0:809_0": "Nāthānāthānaṃ datvāna, himavantamupāgamiṃ.",
  "atk-s0511a0:810_0": "28.",
  "atk-s0511a0:811_0": "“Himavantassāvidūre, dhammiko nāma pabbato;",
  "atk-s0511a0:812_0": "Assamo sukato mayhaṃ, paṇṇasālā sumāpitā.",
  "atk-s0511a0:813_0": "29.",
  "atk-s0511a0:814_0": "“Caṅkamaṃ tattha māpesiṃ, pañcadosavivajjitaṃ.",
  "atk-s0511a0:815_0": "Aṭṭhaguṇasamupetaṃ, abhiññābalamāhariṃ.",
  "atk-s0511a0:816_0": "30.",
  "atk-s0511a0:817_0": "“Sāṭakaṃ pajahiṃ tattha, navadosamupāgataṃ;",
  "atk-s0511a0:818_0": "Vākacīraṃ nivāsesiṃ, dvādasaguṇamupāgataṃ.",
  "atk-s0511a0:819_0": "31.",
  "atk-s0511a0:820_0": "“Aṭṭhadosasamākiṇṇaṃ, pajahiṃ paṇṇasālakaṃ;",
  "atk-s0511a0:821_0": "Upāgamiṃ rukkhamūlaṃ, guṇe dasahupāgataṃ.",
  "atk-s0511a0:822_0": "32.",
  "atk-s0511a0:823_0": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0511a0:824_0": "Anekaguṇasampannaṃ, pavattaphalamādiyiṃ.",
  "atk-s0511a0:825_0": "33.",
  "atk-s0511a0:826_0": "“Tatthappadhānaṃ padahiṃ, nissajjaṭṭhānacaṅkame;",
  "atk-s0511a0:827_0": "Abbhantaramhi sattāhe, abhiññābalapāpuṇi”nti.",
  "atk-s0511a0:828_0": "Tattha evāhanti evaṃ ahaṃ,",
  "atk-s0511a0:828_1": "heṭṭhā vuttappakārena cintetvāti attho.",
  "atk-s0511a0:828_2": "Nāthānāthānanti sanāthānamanāthānañca aḍḍhānañceva daliddānañca “atthikā gaṇhantū”ti saha koṭṭhāgārehi datvāti attho.",
  "atk-s0511a0:828_3": "Himavantassāvidūreti himavantapabbatarājassa avidūre samīpe.",
  "atk-s0511a0:828_4": "Dhammiko nāma pabbatoti evaṃnāmako pabbato.",
  "atk-s0511a0:828_5": "Kasmā panāyaṃ dhammikoti?",
  "atk-s0511a0:828_6": "Yebhuyyena pana bodhisattā isipabbajjaṃ pabbajitvā taṃ pabbataṃ upanissāya abhiññāyo nibbattetvā samaṇadhammaṃ akaṃsu.",
  "atk-s0511a0:828_7": "Tasmā samaṇadhammassa nissayabhūtattā “dhammiko”tveva pākaṭo ahosi.",
  "atk-s0511a0:828_8": "Assamo sukato mayhantiādinā sumedhapaṇḍitena assamapaṇṇasālā caṅkamā sahatthā māpitā viya vuttā,",
  "atk-s0511a0:828_9": "na ca pana sahatthā māpitā,",
  "atk-s0511a0:828_10": "kintu sakkena devena pesite vissakammunā devaputtena nimmitā.",
  "atk-s0511a0:828_11": "Bhagavā pana tadā attano puññānubhāvena nibbattaṃ taṃ sampadaṃ sandhāya –",
  "atk-s0511a0:828_12": "“sāriputta,",
  "atk-s0511a0:828_13": "tasmiṃ pabbate –",
  "atk-s0511a0:829_0": "‘Assamo sukato mayhaṃ, paṇṇasālā sumāpitā;",
  "atk-s0511a0:830_0": "Caṅkamaṃ tattha māpesiṃ, pañcadosavivajjita”’nti. – ādimāha;",
  "atk-s0511a0:831_0": "Tattha paṇṇasālāti paṇṇachadanasālā.",
  "atk-s0511a0:831_1": "Tatthāti tasmiṃ assamapade.",
  "atk-s0511a0:831_2": "Pañcadosavivajjitanti pañcahi caṅkamadosehi vivajjitaṃ.",
  "atk-s0511a0:831_3": "Katame pañca caṅkamadosā nāma?",
  "atk-s0511a0:831_4": "Thaddhavisamatā,",
  "atk-s0511a0:831_5": "antorukkhatā,",
  "atk-s0511a0:831_6": "gahanacchannatā,",
  "atk-s0511a0:831_7": "atisambādhatā,",
  "atk-s0511a0:831_8": "ativisālatāti imehi pañcahi dosehi vivajjitaṃ.",
  "atk-s0511a0:831_9": "Ukkaṭṭhaparicchedena dīghato saṭṭhiratano vitthārato diyaḍḍharatano caṅkamo vutto.",
  "atk-s0511a0:831_10": "Atha vā pañcadosavivajjitanti pañcahi nīvaraṇadosehi vivajjitaṃ parihīnaṃ abhiññābalamāharinti iminā uttarapadena sambandho daṭṭhabbo.",
  "atk-s0511a0:831_11": "Aṭṭhaguṇasamupetanti “evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye",
  "atk-s0511a0:831_12": "ṭhite āneñjappatte”ti evaṃ vuttehi aṭṭhaguṇehi samannāgataṃ abhiññābalaṃ āhariṃ ānesinti attho.",
  "atk-s0511a0:832_0": "Keci pana “aṭṭhahi samaṇasukhehi upetaṃ,",
  "atk-s0511a0:832_1": "aṭṭhimāni samaṇasukhāni nāma dhanadhaññapariggahābhāvo,",
  "atk-s0511a0:832_2": "anavajjapiṇḍapātapariyesanabhāvo,",
  "atk-s0511a0:832_3": "nibbutapiṇḍabhuñjanabhāvo,",
  "atk-s0511a0:832_4": "raṭṭhaṃ pīḷetvā dhanadhaññādīsu gaṇhantesu rājapurisesu raṭṭhapīḷanakilesābhāvo,",
  "atk-s0511a0:832_5": "upakaraṇesu nicchandarāgabhāvo,",
  "atk-s0511a0:832_6": "coravilopane nibbhayabhāvo,",
  "atk-s0511a0:832_7": "rājarājamahāmattehi asaṃsaṭṭhabhāvo,",
  "atk-s0511a0:832_8": "catūsu disāsu appaṭihatabhāvoti imehi aṭṭhahi samaṇasukhehi upetaṃ samupetaṃ assamaṃ māpesi”nti assamena sambandhaṃ katvā vadanti,",
  "atk-s0511a0:832_9": "taṃ pāḷiyā na sameti.",
  "atk-s0511a0:833_0": "Sāṭakanti vatthaṃ.",
  "atk-s0511a0:833_1": "Tatthāti tasmiṃ assame.",
  "atk-s0511a0:833_2": "Navadosamupāgatanti,",
  "atk-s0511a0:833_3": "sāriputta,",
  "atk-s0511a0:833_4": "tattha vasanto attano nivatthapārutaṃ mahagghasāṭakaṃ pajahiṃ pariccajiṃ.",
  "atk-s0511a0:833_5": "Sāṭakaṃ pajahanto ca tattha nava dose disvā pajahinti dīpeti.",
  "atk-s0511a0:833_6": "Tāpasapabbajjaṃ pabbajitānañhi sāṭakasmiṃ nava dosā pakāsitā.",
  "atk-s0511a0:833_7": "Katame nava?",
  "atk-s0511a0:833_8": "Sāṭakassa mahagghabhāvo,",
  "atk-s0511a0:833_9": "parapaṭibaddhabhāvo,",
  "atk-s0511a0:833_10": "paribhogena lahukaṃ kilissanabhāvo,",
  "atk-s0511a0:833_11": "kiliṭṭho ca dhovitabbo puna rajitabbo ca hoti paribhogena jīraṇabhāvo,",
  "atk-s0511a0:833_12": "jiṇṇassa puna tunnakaraṇaṃ vā aggaḷadānaṃ vā kātabbaṃ hoti puna pariyesanāya durabhisambhavabhāvo,",
  "atk-s0511a0:833_13": "tāpasapabbajjāya ananucchavikabhāvo,",
  "atk-s0511a0:833_14": "paccatthikānaṃ sādhāraṇabhāvo,",
  "atk-s0511a0:833_15": "yathā naṃ na paccatthikā gaṇhanti,",
  "atk-s0511a0:833_16": "evaṃ gopetabbo hoti paridahato vibhūsanaṭṭhānabhāvo,",
  "atk-s0511a0:833_17": "gahetvā carantassa mahicchabhāvoti etehi navahi dosehi upagataṃ sāṭakaṃ pahāya vākacīraṃ nivāsesinti dīpeti.",
  "atk-s0511a0:833_18": "Vākacīranti muñjatiṇaṃ hīrāhīraṃ katvā ganthetvā kataṃ vākamayacīraṃ nivāsanapārupanatthāya ādiyinti attho.",
  "atk-s0511a0:833_19": "Dvādasaguṇamupāgatanti dvādasahi ānisaṃsehi upetaṃ.",
  "atk-s0511a0:833_20": "Ettha guṇa-",
  "atk-s0511a0:833_21": "saddo ānisaṃsaṭṭho “sataguṇā dakkhiṇā pāṭikaṅkhitabbā”tiādīsu viya. Ma-",
  "atk-s0511a0:833_22": "kāro padasandhikaro.",
  "atk-s0511a0:833_23": "Vākacīrasmiṃ dvādasānisaṃsā appagghatā,",
  "atk-s0511a0:833_24": "aparāyattatā,",
  "atk-s0511a0:833_25": "sahatthā kātuṃ sakkuṇeyyatā,",
  "atk-s0511a0:833_26": "paribhogena jiṇṇepi sibbitabbābhāvo,",
  "atk-s0511a0:833_27": "corabhayābhāvo pariyesantassa sukhena karaṇabhāvo,",
  "atk-s0511a0:833_28": "tāpasapabbajjāya sāruppabhāvo,",
  "atk-s0511a0:833_29": "sevamānassa vibhūsanaṭṭhānābhāvo,",
  "atk-s0511a0:833_30": "cīvarappaccaye appicchabhāvo,",
  "atk-s0511a0:833_31": "paribhogasukhabhāvo,",
  "atk-s0511a0:833_32": "vākuppattiyā sulabhabhāvo,",
  "atk-s0511a0:833_33": "vākacīre naṭṭhepi anapekkhabhāvoti imehi dvādasahi guṇehi sampannaṃ.",
  "atk-s0511a0:834_0": "Atha sumedhapaṇḍito tattha paṇṇasālāyaṃ viharanto paccūsasamaye paccuṭṭhāya attano nikkhamanakāraṇaṃ paccavekkhamāno evaṃ kira cintesi –",
  "atk-s0511a0:834_1": "“ahaṃ pana navakanakakaṭakanūpurādisaṅghaṭṭanasaddasammissita-",
  "atk-s0511a0:834_2": "madhurahasitakathitagehajanaramaṇīyaṃ uḷāravibhavasobhitaṃ suravarabhavanākāramagāraṃ kheḷapiṇḍaṃ viya",
  "atk-s0511a0:834_3": "pahāya vivekārāmatāya sabbajanapāpapavāhanaṃ tapovanaṃ paviṭṭhosmi,",
  "atk-s0511a0:834_4": "idha pana me paṇṇasālāya vāso dutiyo gharāvāso viya hoti,",
  "atk-s0511a0:834_5": "handāhaṃ rukkhamūle vaseyya”nti.",
  "atk-s0511a0:834_6": "Tena vuttaṃ –",
  "atk-s0511a0:835_0": "31.",
  "atk-s0511a0:836_0": "“Aṭṭhadosasamākiṇṇaṃ, pajahiṃ paṇṇasālaka”nti.",
  "atk-s0511a0:837_0": "Tattha aṭṭhadosasamākiṇṇanti aṭṭhahi dosehi samākiṇṇaṃ saṃyuttaṃ.",
  "atk-s0511a0:837_1": "Katamehi aṭṭhahi?",
  "atk-s0511a0:837_2": "Mahāsambhārehi nipphādanīyatā,",
  "atk-s0511a0:837_3": "tiṇapaṇṇamattikādīhi niccaṃ paṭijagganīyatā,",
  "atk-s0511a0:837_4": "senāsanaṃ nāma mahallakassa pāpuṇātīti avelāya vuṭṭhāpiyamānassa cittekaggatā na hotīti vuṭṭhāpanīyabhāvo,",
  "atk-s0511a0:837_5": "sītuṇhassa paṭighātena kāyassa sukhumālakaraṇabhāvo,",
  "atk-s0511a0:837_6": "gharaṃ paviṭṭhena yaṃ kiñci pāpaṃ sakkā kātunti garahapaṭicchādanakaraṇabhāvo,",
  "atk-s0511a0:837_7": "“mayhamida”nti sapariggahabhāvo,",
  "atk-s0511a0:837_8": "gehassa atthibhāvo sadutiyakavāso,",
  "atk-s0511a0:837_9": "ūkāmaṅgulagharagoḷikādīnaṃ sādhāraṇatāya bahusādhāraṇabhāvoti iti ime aṭṭha ādīnave disvā mahāsatto paṇṇasālaṃ pajahiṃ.",
  "atk-s0511a0:838_0": "Guṇe dasahupāgatanti channaṃ paṭikkhipitvā dasahi guṇehi upetaṃ,",
  "atk-s0511a0:838_1": "rukkhamūlaṃ upagatosmīti attho.",
  "atk-s0511a0:838_2": "Katamehi dasahi?",
  "atk-s0511a0:838_3": "Appasamārambhatā,",
  "atk-s0511a0:838_4": "upagamanamattamevettha hotīti sulabhānavajjatā,",
  "atk-s0511a0:838_5": "abhiṇhaṃ tarupaṇṇavikāradassanena aniccasaññāsamuṭṭhāpanatā,",
  "atk-s0511a0:838_6": "senāsanamaccherābhāvo,",
  "atk-s0511a0:838_7": "tattha hi pāpaṃ karonto lajjatīti pāpakaraṇārahābhāvo,",
  "atk-s0511a0:838_8": "pariggahakaraṇābhāvo,",
  "atk-s0511a0:838_9": "devatāhi saha vāso,",
  "atk-s0511a0:838_10": "channapaṭikkhepo,",
  "atk-s0511a0:838_11": "paribhogasukhatā,",
  "atk-s0511a0:838_12": "rukkhamūlasenāsanassa gatagataṭṭhāne sulabhatāya anapekkhabhāvoti iti ime dasa guṇe disvā rukkhamūlaṃ upagatosmīti vadati. Āha ca –",
  "atk-s0511a0:839_0": "“Vaṇṇito buddhaseṭṭhena, nissayoti ca bhāsito;",
  "atk-s0511a0:840_0": "Nivāso pavivittassa, rukkhamūlasamo kuto.",
  "atk-s0511a0:841_0": "“Āvāsamaccherahare, devatāparipālite;",
  "atk-s0511a0:842_0": "Pavivitte vasanto hi, rukkhamūlamhi subbato.",
  "atk-s0511a0:843_0": "“Abhirattāni nīlāni, paṇḍūni patitāni ca;",
  "atk-s0511a0:844_0": "Passanto tarupaṇṇāni, niccasaññaṃ panūdati.",
  "atk-s0511a0:845_0": "“Tasmā hi buddhadāyajjaṃ, bhāvanābhiratālayaṃ;",
  "atk-s0511a0:846_0": "Vivittaṃ nātimaññeyya, rukkhamūlaṃ vicakkhaṇo”ti. ;",
  "atk-s0511a0:847_0": "Atha sumedhapaṇḍito paṇṇasālāya diṭṭhadoso hutvā rukkhamūlasenāsane laddhānisaṃso viharanto uttaripi cintesi –",
  "atk-s0511a0:847_1": "“āhāratthāya me gāmagamanaṃ āhārapariyesanadukkhaṃ,",
  "atk-s0511a0:847_2": "nāhaṃ kenaci pārijuññena nikkhamitvā āhāratthāya pabbajito,",
  "atk-s0511a0:847_3": "āhārapariyesanamūlassa ca dukkhassa pamāṇaṃ natthi,",
  "atk-s0511a0:847_4": "yaṃnūnāhaṃ pavattaphalena yāpeyya”nti.",
  "atk-s0511a0:847_5": "Imaṃ pana atthavisesaṃ dīpento –",
  "atk-s0511a0:848_0": "32-33. “Vāpitaṃ ropitaṃ dhaññaṃ, pajahiṃ niravasesato.",
  "atk-s0511a0:849_0": "Anekaguṇasampannaṃ, pavattaphalamādiyi”nti. – ādimāha;",
  "atk-s0511a0:850_0": "Tattha vāpitanti vapitvā nipphannaṃ.",
  "atk-s0511a0:850_1": "Ropitanti ropitvā nipphannaṃ,",
  "atk-s0511a0:850_2": "vapanaropanavasena duvidhāva sassanipphatti,",
  "atk-s0511a0:850_3": "taṃ duvidhampi attano appicchatāya pahāya pavattaphalena yāpesiṃ.",
  "atk-s0511a0:850_4": "Pavattaphalanti sayameva patitaphalaṃ.",
  "atk-s0511a0:850_5": "Ādiyinti paribhuñjiṃ.",
  "atk-s0511a0:851_0": "“Pavattaphalasantuṭṭho, aparāyattajīviko;",
  "atk-s0511a0:852_0": "Pahīnāhāraloluppo, hoti cātuddiso muni.",
  "atk-s0511a0:853_0": "“Jahāti rasataṇhañca, ājīvo tassa sujjhati;",
  "atk-s0511a0:854_0": "Tasmā hi nātimaññeyya, pavattaphalabhojana”nti. –",
  "atk-s0511a0:855_0": "Evaṃ pavattamāno sumedhapaṇḍito nacirasseva antosattāhe aṭṭha samāpattiyo pañca abhiññāyo ca pāpuṇi.",
  "atk-s0511a0:855_1": "Imamatthaṃ pakāsentena “tatthappadhānaṃ padahi”ntiādi vuttaṃ.",
  "atk-s0511a0:855_2": "Tattha tatthāti tasmiṃ assame.",
  "atk-s0511a0:855_3": "Padhānanti vīriyaṃ,",
  "atk-s0511a0:855_4": "vīriyañhi padahitabbato padhānabhāvakaraṇato vā “padhāna”nti vuccati.",
  "atk-s0511a0:855_5": "Padahinti vīriyamārabhiṃ.",
  "atk-s0511a0:855_6": "Nissajjaṭṭhānacaṅkameti nisajjāya ca ṭhānena ca caṅkamena ca.",
  "atk-s0511a0:856_0": "Sumedhapaṇḍito pana seyyaṃ paṭikkhipitvā nisajjaṭṭhānacaṅkameheva rattindivaṃ vītināmetvā sattāhabbhantareyeva abhiññābalaṃ pāpuṇi.",
  "atk-s0511a0:856_1": "Evaṃ pana abhiññābalaṃ patvā sumedhatāpase samāpattisukhena vītināmente tadā sabbajanasaṅgahakaro mārabalabhayaṃkaro",
  "atk-s0511a0:856_2": "ñāṇadīpaṅkaro dīpaṅkaro nāma satthā loke udapādi.",
  "atk-s0511a0:857_0": "Saṅkhepeneva tassāyamānupubbikathā –",
  "atk-s0511a0:857_1": "ayaṃ kira dīpaṅkaro nāma mahāsatto samattiṃsa pāramiyo pūretvā vessantarattabhāvasadise attabhāve ṭhito",
  "atk-s0511a0:857_2": "pathavikampanādīni mahādānāni datvā āyupariyosāne tusitapure nibbattitvā tattha yāvatāyukaṃ ṭhatvā dasasahassacakkavāḷadevatāhi",
  "atk-s0511a0:857_3": "sannipatitvā –",
  "atk-s0511a0:858_0": "“Kālo kho te mahāvīra, uppajja mātukucchiyaṃ;",
  "atk-s0511a0:859_0": "Sadevakaṃ tārayanto, bujjhassu amataṃ pada”nti. –",
  "atk-s0511a0:860_0": "Vutte tato so devatānaṃ vacanaṃ sutvā ca pañca mahāvilokanāni viloketvā tato cuto rammavatīnagare attano",
  "atk-s0511a0:860_1": "yasavibhūtiyā vijitavāsudevassa naradevassa sudevassa nāma rañño kule sumedhāya deviyā kucchismiṃ āsāḷhipuṇṇamiyā",
  "atk-s0511a0:860_2": "uttarāsāḷhanakkhattena paṭisandhiṃ gahetvā mahatā parivārena parihariyamāno mahādeviyā kucchimhi maṇikūṭagato",
  "atk-s0511a0:860_3": "viya kenaci asucinā amakkhito dasa māse vasitvā saliladharavivaragato saradakālacando viya tassā udarato nikkhami.",
  "atk-s0511a0:861_0": "Dvattiṃsa pubbanimittāni",
  "atk-s0511a0:862_0": "Tassa pana dīpaṅkarakumārassa paṭisandhikkhaṇepi vijātakkhaṇepi dvattiṃsa pubbanimittāni pāṭihāriyāni pāturahesuṃ.",
  "atk-s0511a0:862_1": "Sabbasabbaññubodhisattesu mātukucchiṃ okkamantesu nikkhamantesu sambujjhantesu dhammacakkaṃ pavattantesūti",
  "atk-s0511a0:862_2": "imesu catūsu ṭhānesu dvattiṃsa pāṭihāriyāni pavattanteva.",
  "atk-s0511a0:862_3": "Tasmā mayā pākaṭattā dīpaṅkarakumārassa jātiyaṃ dassitāni –",
  "atk-s0511a0:863_0": "“Dīpaṅkare cārukare kumāre, sivaṃkare santikareva jāte;",
  "atk-s0511a0:864_0": "Pakampi saṅkampi tadā samantā, sahassasaṅkhyā dasalokadhātu.",
  "atk-s0511a0:865_0": "“Cakkavāḷasahassesu, dasasahasseva devatā;",
  "atk-s0511a0:866_0": "Ekasmiṃ cakkavāḷasmiṃ, tadā sannipatiṃsu tā.",
  "atk-s0511a0:867_0": "“Bodhisattaṃ mahāsattaṃ, jātamattantu devatā;",
  "atk-s0511a0:868_0": "Paṭhamaṃ paṭiggaṇhiṃsu, pacchā taṃ manujā pana.",
  "atk-s0511a0:869_0": "“Avāditā kenaci cammanaddhā, supokkharā dundubhiyo ca vīṇā;",
  "atk-s0511a0:870_0": "Aghaṭṭitānābharaṇāni tasmiṃ, khaṇe samantā madhuraṃ raviṃsu.",
  "atk-s0511a0:871_0": "“Chijjiṃsu sabbattha ca bandhanāni, sayaṃ vigacchiṃsu ca sabbarogā;",
  "atk-s0511a0:872_0": "Rūpāni passiṃsu ca jātiandhā, saddaṃ samantā badhirā suṇiṃsu.",
  "atk-s0511a0:873_0": "“Anussatiṃ jātijaḷā manussā, labhiṃsu yānaṃ padasāva paṅgulā;",
  "atk-s0511a0:874_0": "Videsayātā sayameva nāvā, sapaṭṭanaṃ sīghamupāgamiṃsu.",
  "atk-s0511a0:875_0": "“Ākāsaṭṭhaṃ bhūmigatañca sabbaṃ, sayaṃ samantā ratanaṃ viroci;",
  "atk-s0511a0:876_0": "Nibbāyi ghore niraye hutāso, nadīsu toyampi ca nappavatti.",
  "atk-s0511a0:877_0": "“Lokantare dukkhanirantarepi, pabhā uḷārā vipulā ahosi;",
  "atk-s0511a0:878_0": "Tathā tadā santataraṅgamālo, mahāsamuddo madhurodakoyaṃ.",
  "atk-s0511a0:879_0": "“Na vāyi vāto pharuso kharo vā, samphullapupphā taravo ahesuṃ;",
  "atk-s0511a0:880_0": "Viroci cando adhikaṃ satāro, na cāpi uṇho sūriyo ahosi.",
  "atk-s0511a0:881_0": "“Khagā nabhamhāpi ca rukkhato ca, haṭṭhāva heṭṭhā pathaviṃ bhajiṃsu;",
  "atk-s0511a0:882_0": "Mahācatuddīpagato ca megho, pavassi toyaṃ madhuraṃ samantā.",
  "atk-s0511a0:883_0": "“Ṭhatvāva dibbe bhavane sakasmiṃ, pasannacittā pana devatāyo;",
  "atk-s0511a0:884_0": "Nacciṃsu gāyiṃsu ca vādayiṃsu, seḷiṃsu tā keḷimakaṃsu ceva.",
  "atk-s0511a0:885_0": "“Sayaṃ kira dvāramahākavāṭā, khaṇeva tasmiṃ vivaṭā ahesuṃ;",
  "atk-s0511a0:886_0": "Mahājane neva khudā pipāsā, pīḷesi lokaṃ kira kañci kañci.",
  "atk-s0511a0:887_0": "“Ye niccaverā pana pāṇisaṅghā, te mettacittaṃ paramaṃ labhiṃsu;",
  "atk-s0511a0:888_0": "Kākā ulūkehi cariṃsu saddhiṃ, koṇā varāhehi akaṃsu keḷiṃ.",
  "atk-s0511a0:889_0": "“Ghorāpi sappānamukhāpi sappā, kīḷiṃsu kāmaṃ nakulehi saddhiṃ;",
  "atk-s0511a0:890_0": "Gaṇhiṃsu majjārasiresu yūkā, vissatthacittā gharamūsikāpi.",
  "atk-s0511a0:891_0": "“Buddhantarenāpi aladdhatoye, pisācaloke vigatā pipāsā;",
  "atk-s0511a0:892_0": "Khujjā ahesuṃ samacārukāyā, mūgā ca vācaṃ madhuraṃ lapiṃsu.",
  "atk-s0511a0:893_0": "“Pasannacittā pana pāṇisaṅghā, tadaññamaññaṃ piyamālapiṃsu;",
  "atk-s0511a0:894_0": "Assā ca hesiṃsu pahaṭṭhacittā, gajjiṃsu mattā varavāraṇāpi.",
  "atk-s0511a0:895_0": "“Surabhicandanacuṇṇasamākulā, kusumakuṅkumadhūpasugandhinī;",
  "atk-s0511a0:896_0": "Vividhacārumahaddhajamālinī, dasasahassi ahosi samantato”ti.",
  "atk-s0511a0:897_0": "Tatra hissa dasasahassilokadhātukampo sabbaññutaññāṇapaṭilābhassa pubbanimittaṃ,",
  "atk-s0511a0:897_1": "devatānaṃ ekacakkavāḷe sannipāto dhammacakkappavattanakāle ekappahāreneva sannipatitvā dhammapaṭiggahaṇassa pubbanimittaṃ,",
  "atk-s0511a0:897_2": "paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa pubbanimittaṃ,",
  "atk-s0511a0:897_3": "pacchā manussānaṃ paṭiggahaṇaṃ catunnaṃ arūpāvacarajjhānānaṃ paṭilābhassa pubbanimittaṃ,",
  "atk-s0511a0:897_4": "cammanaddhadundubhīnaṃ sayameva vajjanaṃ mahantiyā dhammabheriyā anusāvanassa pubbanimittaṃ,",
  "atk-s0511a0:897_5": "vīṇābharaṇānaṃ sayameva vajjanaṃ anupubbavihārapaṭilābhassa pubbanimittaṃ,",
  "atk-s0511a0:897_6": "bandhanānaṃ sayameva chedo asmimānasamucchedassa pubbanimittaṃ,",
  "atk-s0511a0:897_7": "mahājanassa sabbarogavigamo catusaccaphalapaṭilābhassa pubbanimittaṃ,",
  "atk-s0511a0:897_8": "jaccandhānaṃ rūpadassanaṃ dibbacakkhupaṭilābhassa pubbanimittaṃ,",
  "atk-s0511a0:897_9": "badhirānaṃ saddassavanaṃ dibbasotadhātupaṭilābhassa pubbanimittaṃ.",
  "atk-s0511a0:898_0": "Jātijaḷānaṃ anussatuppādo catusatipaṭṭhānapaṭilābhassa pubbanimittaṃ,",
  "atk-s0511a0:898_1": "paṅgulānaṃ padasā gamanaṃ caturiddhipādapaṭilābhassa pubbanimittaṃ,",
  "atk-s0511a0:898_2": "videsagatānaṃ nāvānaṃ sapaṭṭanāgamanaṃ catupaṭisambhidādhigamassa,",
  "atk-s0511a0:898_3": "ratanānaṃ sayameva virocanaṃ dhammobhāsapaṭilābhassa,",
  "atk-s0511a0:898_4": "niraye agginibbāyanaṃ ekādasagginibbāyanassa,",
  "atk-s0511a0:898_5": "nadīsu toyassa nappavattanaṃ catuvesārajjapaṭilābhassa,",
  "atk-s0511a0:898_6": "lokantare āloko avijjandhakāraṃ vidhametvā ñāṇalokadassanassa,",
  "atk-s0511a0:898_7": "mahāsamuddassa madhurodakatā nibbānarasena ekarasabhāvassa,",
  "atk-s0511a0:898_8": "vātassa avāyanaṃ dvāsaṭṭhidiṭṭhigatabhedanassa,",
  "atk-s0511a0:898_9": "tarūnaṃ pupphitabhāvo vimuttipupphehi pupphitabhāvassa pubbanimittaṃ.",
  "atk-s0511a0:899_0": "Candassa ativirocanaṃ bahujanakantatāya pubbanimittaṃ,",
  "atk-s0511a0:899_1": "sūriyassa nātiuṇhavimalabhāvo kāyikacetasikasukhuppattiyā,",
  "atk-s0511a0:899_2": "khagānaṃ nagādīhi pathavigamanaṃ ovādaṃ sutvā mahājanassa pāṇehi saraṇagamanassa,",
  "atk-s0511a0:899_3": "mahato catuddīpagatameghassa pavassanaṃ mahato dhammavassassa,",
  "atk-s0511a0:899_4": "devatānaṃ sakasakabhavanesveva ṭhatvā naccādīhi kīḷanaṃ buddhabhāvaṃ patvā udānudānassa,",
  "atk-s0511a0:899_5": "dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa,",
  "atk-s0511a0:899_6": "khudāpīḷanassa abhāvo vimuttisukhena sukhitabhāvassa,",
  "atk-s0511a0:899_7": "verīnaṃ mettacittapaṭilābho catubrahmavihārapaṭilābhassa,",
  "atk-s0511a0:899_8": "dasasahassilokadhātuyā ekadhajamālitā ariyadhajamālitāya pubbanimittaṃ,",
  "atk-s0511a0:899_9": "sesavisesā pana sesabuddhaguṇapaṭilābhassa pubbanimittānīti veditabbā.",
  "atk-s0511a0:900_0": "Atha dīpaṅkarakumāro mahatiyā sampattiyā paricāriyamāno anukkamena bhaddaṃ yobbanaṃ patvā tiṇṇaṃ utūnaṃ",
  "atk-s0511a0:900_1": "anucchavikesu tīsu pāsādesu devalokasiriṃ viya rajjasirimanubhavanto uyyānakīḷāya gamanasamaye anukkamena",
  "atk-s0511a0:900_2": "jiṇṇabyādhimatasaṅkhāte tayo devadūte disvā sañjātasaṃvego nivattitvā sudassananagarasadisavibhavasobhaṃ",
  "atk-s0511a0:900_3": "rammavatī nāma nagaraṃ pāvisi.",
  "atk-s0511a0:900_4": "Nagaraṃ pavisitvā puna catutthavāre hatthācariyaṃ pakkosāpetvā etadavoca – “ahaṃ, tāta,",
  "atk-s0511a0:900_5": "uyyānadassanatthāya nikkhamissāmi hatthiyānāni kappāpehī”ti.",
  "atk-s0511a0:900_6": "So “sādhu,",
  "atk-s0511a0:900_7": "devā”ti paṭisuṇitvā caturāsītihatthisahassāni kappāpesi.",
  "atk-s0511a0:900_8": "Atha vissakammo nāma devaputto bodhisattaṃ nānāvirāgavasananivāsanaṃ āmukkamuttāhārakeyūraṃ ruciranavakanakakaṭakamakuṭakuṇḍaladharaṃ",
  "atk-s0511a0:900_9": "paramasurabhikusumamālasamalaṅkatasiroruhaṃ samalaṅkari kira.",
  "atk-s0511a0:900_10": "Atha dīpaṅkarakumāro devakumāro viya caturāsītiyā hatthisahassehi parivuto hatthikkhandhavaragato mahatā",
  "atk-s0511a0:900_11": "balakāyena parivuto ratijananaṃ uyyānaṃ pavisitvā hatthikkhandhato oruyha taṃ uyyānamanusañcaritvā paramaruciradassane",
  "atk-s0511a0:900_12": "sakahadayasītale silātale nisīditvā pabbajjāya cittaṃ uppādesi.",
  "atk-s0511a0:900_13": "Taṅkhaṇaññeva suddhāvāsakhīṇāsavo mahābrahmā aṭṭha samaṇaparikkhāre ādāya mahāpurisassa cakkhupathe pāturahosi.",
  "atk-s0511a0:901_0": "Mahāpuriso taṃ disvā –",
  "atk-s0511a0:901_1": "“kimida”nti pucchitvā,",
  "atk-s0511a0:901_2": "“samaṇaparikkhāro”ti sutvā alaṅkārabhaṇḍaṃ omuñcitvā pasādhanabhaṇḍāgārikassa hatthe datvā maṅgalakhaggamādāya",
  "atk-s0511a0:901_3": "saddhiṃ makuṭena kese chinditvā antalikkhe ākāse ukkhipi.",
  "atk-s0511a0:901_4": "Atha sakko devarājā suvaṇṇacaṅkoṭakena taṃ kesamakuṭaṃ ādāya sinerumuddhani tiyojanappamāṇaṃ indanīlamaṇimayaṃ makuṭacetiyaṃ nāma akāsi.",
  "atk-s0511a0:901_5": "Atha mahāpuriso devadattiyaṃ arahattadhajaṃ kāsāvaṃ paridahitvā sāṭakayugaṃ ākāse khipi.",
  "atk-s0511a0:901_6": "Taṃ brahmā paṭiggahetvā brahmaloke dvādasayojanikaṃ sabbaratanamayaṃ cetiyamakāsi.",
  "atk-s0511a0:901_7": "Dīpaṅkarakumāraṃ pana pabbajantaṃ ekā purisakoṭi anupabbaji.",
  "atk-s0511a0:901_8": "Tāya pana parisāya parivuto bodhisatto dasa māse padhānacariyaṃ acari.",
  "atk-s0511a0:901_9": "Atha visākhapuṇṇamāya aññataraṃ nagaraṃ piṇḍāya pāvisi.",
  "atk-s0511a0:902_0": "Tasmiṃ kira nagare taṃdivasaṃ devatānaṃ balikaraṇatthāya nirudakapāyāsaṃ paciṃsu.",
  "atk-s0511a0:902_1": "Tassa pana mahāsattassa saparisassa piṇḍāya paviṭṭhassa manussā adaṃsu.",
  "atk-s0511a0:902_2": "Taṃ kira sabbesaṃ koṭisaṅkhyāyānaṃ bhikkhūnaṃ pariyattaṃ ahosi.",
  "atk-s0511a0:902_3": "Mahāpurisassa pana patte devatā dibbojaṃ pakkhipiṃsu.",
  "atk-s0511a0:902_4": "Taṃ paribhuñjitvā tattheva sālavane divāvihāraṃ vītināmetvā sāyanhasamaye paṭisallānā vuṭṭhāya gaṇaṃ",
  "atk-s0511a0:902_5": "vissajjetvā sunandena nāmājīvakena dinnā aṭṭha tiṇamuṭṭhiyo gahetvā pipphalibodhirukkhamūlaṃ gantvā tiṇasantharaṃ",
  "atk-s0511a0:902_6": "santharitvā navutihatthaṃ bodhikkhandhaṃ piṭṭhito katvā pallaṅkaṃ ābhujitvā caturaṅgavīriyaṃ adhiṭṭhahitvā",
  "atk-s0511a0:902_7": "bodhirukkhamūle nisīdi.",
  "atk-s0511a0:903_0": "Tato mārabalaṃ vidhamitvā rattiyā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā",
  "atk-s0511a0:903_1": "pacchimayāme anulomapaṭilomavasena paccayākāraṃ sammasitvā ānāpānacatutthajjhānaṃ samāpajjitvā tato vuṭṭhāya",
  "atk-s0511a0:903_2": "pañcasu khandhesu abhinivisitvā udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ",
  "atk-s0511a0:903_3": "vaḍḍhetvā aruṇodaye ariyamaggena sakalabuddhaguṇe paṭivijjhitvā buddhasīhanādaṃ naditvā sattasattāhaṃ",
  "atk-s0511a0:903_4": "bodhisamīpeyeva vītināmetvā brahmuno dhammadesanaṃ paṭiññāya sunandārāme dhammacakkaṃ pavattetvā koṭisatānaṃ",
  "atk-s0511a0:903_5": "devamanussānaṃ dhammāmataṃ pāyetvā catuddīpikamahāmegho viya dhammavassaṃ vassento mahājanassa bandhanamokkhaṃ",
  "atk-s0511a0:903_6": "karonto janapadacārikaṃ vicari.",
  "atk-s0511a0:904_0": "Tadā kira sumedhapaṇḍito samāpattisukhena vītināmento neva pathavikampanamaddasa na tāni nimittāni.",
  "atk-s0511a0:904_1": "Tena vuttaṃ –",
  "atk-s0511a0:905_0": "34.",
  "atk-s0511a0:906_0": "“Evaṃ me siddhippattassa, vasībhūtassa sāsane;",
  "atk-s0511a0:907_0": "Dīpaṅkaro nāma jino, uppajji lokanāyako.",
  "atk-s0511a0:908_0": "35.",
  "atk-s0511a0:909_0": "“Uppajjante ca jāyante, bujjhante dhammadesane;",
  "atk-s0511a0:910_0": "Caturo nimitte nāddasaṃ, jhānaratisamappito”ti.",
  "atk-s0511a0:911_0": "Tattha evanti idāni vattabbaṃ nidasseti.",
  "atk-s0511a0:911_1": "Meti mama.",
  "atk-s0511a0:911_2": "Siddhippattassāti pañcābhiññāsiddhippattassa.",
  "atk-s0511a0:911_3": "Vasībhūtassāti bhūtavasissa,",
  "atk-s0511a0:911_4": "ciṇṇavasībhāvamupagatassāti attho.",
  "atk-s0511a0:911_5": "Sāsaneti vivekamānasānaṃ sāsane,",
  "atk-s0511a0:911_6": "anādaralakkhaṇe sāmivacanaṃ daṭṭhabbaṃ.",
  "atk-s0511a0:911_7": "Jinoti kilesārijayanena jino.",
  "atk-s0511a0:912_0": "Uppajjanteti paṭisandhiggahaṇe.",
  "atk-s0511a0:912_1": "Jāyanteti mātukucchito nikkhamane.",
  "atk-s0511a0:912_2": "Bujjhanteti anuttaraṃ sammāsambodhiṃ abhisambujjhante.",
  "atk-s0511a0:912_3": "Dhammadesaneti dhammacakkappavattane.",
  "atk-s0511a0:912_4": "Caturo nimitteti cattāri nimittāni.",
  "atk-s0511a0:912_5": "Dīpaṅkarassa dasabalassa paṭisandhi- jāti- bodhi-",
  "atk-s0511a0:912_6": "dhammacakkappavattanesu catūsu ṭhānesu dasasahassilokadhātukampanādīni nimittānīti attho. Etthāha –",
  "atk-s0511a0:912_7": "tāni pana bahūni nimittāni,",
  "atk-s0511a0:912_8": "kasmā “caturo nimitte”ti vuttaṃ,",
  "atk-s0511a0:912_9": "ayuttaṃ nanūti? Nāyuttaṃ,",
  "atk-s0511a0:912_10": "yadipi etāni bahūni nimittāni,",
  "atk-s0511a0:912_11": "catūsu ṭhānesu pana pavattattā “caturo nimitte”ti vuttaṃ.",
  "atk-s0511a0:912_12": "Nāddasanti nāddasiṃ.",
  "atk-s0511a0:912_13": "Idāni tesaṃ catunnaṃ nimittānaṃ adassane kāraṇaṃ niddisanto “jhānaratisamappito”ti āha.",
  "atk-s0511a0:912_14": "Jhānaratīti samāpattisukhassetaṃ adhivacanaṃ.",
  "atk-s0511a0:912_15": "Jhānaratiyā samappitattā samaṅgībhūtattā tāni nimittāni nāddasanti attho.",
  "atk-s0511a0:913_0": "Atha tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ caramāno",
  "atk-s0511a0:913_1": "paramarammaṃ rammaṃ nāma nagaraṃ patvā sudassanamahāvihāre paṭivasati.",
  "atk-s0511a0:913_2": "Rammanagaravāsino “dīpaṅkaro kira dasabalo anuttaraṃ sammāsambodhiṃ patvā pavattitavaradhammacakko anupubbena",
  "atk-s0511a0:913_3": "cārikaṃ caramāno rammanagaraṃ patvā sudassanamahāvihāre paṭivasatī”ti sutvā sappiādīni bhesajjāni gahetvā",
  "atk-s0511a0:913_4": "bhuttapātarāsā suddhuttarāsaṅgā pupphadhūpagandhahatthā yena buddho tenupasaṅkamiṃsu,",
  "atk-s0511a0:913_5": "upasaṅkamitvā satthāraṃ vanditvā pupphādīhi pūjetvā ekamantaṃ nisīditvā atimadhuraṃ dhammakathaṃ sutvā",
  "atk-s0511a0:913_6": "svātanāya bhagavantaṃ nimantetvā uṭṭhāyāsanā dasabalaṃ padakkhiṇaṃ katvā pakkamiṃsu.",
  "atk-s0511a0:914_0": "Te punadivase asadisamahādānaṃ sajjetvā maṇḍapaṃ kāretvā vimalakomalehi nīluppalehi chādetvā catujjātigandhena",
  "atk-s0511a0:914_1": "paribhaṇḍaṃ kāretvā lājapañcamāni surabhikusumāni vikiritvā maṇḍapassa catūsu koṇesu sītalamadhuravāripuṇṇā",
  "atk-s0511a0:914_2": "cāṭiyo ṭhapetvā kadalipaṇṇehi pidahitvā maṇḍapopari jayasumanakusumasadisaṃ paramaruciradassanaṃ celavitānaṃ",
  "atk-s0511a0:914_3": "bandhitvā suvaṇṇamaṇirajatatārakāhi racayitvā tattha gandhadāmapupphadāmapattadāmaratanadāmāni olambetvā",
  "atk-s0511a0:914_4": "dhūpehi duddinaṃ katvā sakalañca taṃ rammaṃ rammanagaraṃ sammaṭṭhaṃ saphalakadaliyo ca pupphasamalaṅkate",
  "atk-s0511a0:914_5": "puṇṇaghaṭe ca ṭhapāpetvā nānāvirāgā dhajapaṭākāyo ca samussāpetvā mahāvīthiyā ubhosu passesu sāṇipākārehi",
  "atk-s0511a0:914_6": "parikkhipitvā dīpaṅkaradasabalassa āgamanamaggaṃ alaṅkarontā udakaparibhinnaṭṭhānesu paṃsuṃ pakkhipitvā",
  "atk-s0511a0:914_7": "cikkhallakampi pathaviṃ asamaṃ samaṃ katvā muttāsadisāhi vālukāhi ākiranti,",
  "atk-s0511a0:914_8": "lājapañcamehi ca pupphehi ākiranti,",
  "atk-s0511a0:914_9": "saphalakadalikamuke ca patiṭṭhāpenti.",
  "atk-s0511a0:915_0": "Atha tasmiṃ kāle sumedhatāpaso attano assamapadato uggantvā rammanagaravāsīnaṃ tesaṃ manussānaṃ uparibhāgena",
  "atk-s0511a0:915_1": "ākāsena gacchanto te haṭṭhapahaṭṭhe maggaṃ sodhente ca alaṅkaronte ca disvā –",
  "atk-s0511a0:915_2": "“kiṃ nu kho kāraṇa”nti cintetvā sabbesaṃ passantānaññeva ākāsato oruyha ekamante ṭhatvā te manusse pucchi –",
  "atk-s0511a0:915_3": "“ambho! Kassatthāya tumhe imaṃ maggaṃ sodhethā”ti?",
  "atk-s0511a0:915_4": "Tena vuttaṃ –",
  "atk-s0511a0:916_0": "36.",
  "atk-s0511a0:917_0": "“Paccantadesavisaye, nimantetvā tathāgataṃ;",
  "atk-s0511a0:918_0": "Tassa āgamanaṃ maggaṃ, sodhenti tuṭṭhamānasā.",
  "atk-s0511a0:919_0": "37.",
  "atk-s0511a0:920_0": "“Ahaṃ tena samayena, nikkhamitvā sakassamā;",
  "atk-s0511a0:921_0": "Dhunanto vākacīrāni, gacchāmi ambare tadā.",
  "atk-s0511a0:922_0": "38.",
  "atk-s0511a0:923_0": "“Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-s0511a0:924_0": "Orohitvāna gaganā, manusse pucchi tāvade.",
  "atk-s0511a0:925_0": "39.",
  "atk-s0511a0:926_0": "“Tuṭṭhahaṭṭho pamudito, vedajāto mahājano;",
  "atk-s0511a0:927_0": "Kassa sodhīyati maggo, añjasaṃ vaṭumāyana”nti.",
  "atk-s0511a0:928_0": "Tattha paccantadesavisayeti majjhimadesasseva ekapasse paccantadesasaññite janapade.",
  "atk-s0511a0:928_1": "Tassa āgamanaṃ magganti tena āgantabbaṃ magganti attho.",
  "atk-s0511a0:928_2": "Ahaṃ tena samayenāti ahaṃ tasmiṃ samaye,",
  "atk-s0511a0:928_3": "bhummatthe cetaṃ karaṇavacanaṃ daṭṭhabbaṃ.",
  "atk-s0511a0:928_4": "Sakassamāti attano assamapadato nikkhamitvā.",
  "atk-s0511a0:928_5": "Dhunantoti odhunanto.",
  "atk-s0511a0:928_6": "“Tena samayena” ca,",
  "atk-s0511a0:928_7": "“tadā” cāti imesaṃ dvinnaṃ padānaṃ ekatthattā purimassa nikkhamanakiriyāya pacchimassa ca gamanakiriyāya saddhiṃ sambandho veditabbo,",
  "atk-s0511a0:928_8": "itarathā punaruttidosā na muccati.",
  "atk-s0511a0:928_9": "Tadāti tasmiṃ samaye.",
  "atk-s0511a0:929_0": "Vedajātanti sañjātasomanassaṃ.",
  "atk-s0511a0:929_1": "Tuṭṭhahaṭṭhaṃ pamoditanti imāni tīṇi padāni aññamaññavevacanāni aññamaññassa atthadīpanāni.",
  "atk-s0511a0:929_2": "Atha vā sukhena tuṭṭhaṃ,",
  "atk-s0511a0:929_3": "pītiyā haṭṭhaṃ,",
  "atk-s0511a0:929_4": "pāmojjena pamuditaṃ.",
  "atk-s0511a0:929_5": "Orohitvānāti otaritvā.",
  "atk-s0511a0:929_6": "Manusse pucchīti mānuse pucchi.",
  "atk-s0511a0:929_7": "Ayameva vā pāṭho.",
  "atk-s0511a0:929_8": "Tāvadeti tadā,",
  "atk-s0511a0:929_9": "taṅkhaṇeyevāti attho.",
  "atk-s0511a0:929_10": "Idāni pucchitamatthaṃ dassentena “tuṭṭhahaṭṭho pamudito”tiādi vuttaṃ.",
  "atk-s0511a0:929_11": "Tattha ayaṃ mahājano tuṭṭhahaṭṭho pamoditahadayo hutvā maggaṃ sodheti,",
  "atk-s0511a0:929_12": "kiṃ kāraṇā sodheti,",
  "atk-s0511a0:929_13": "kassatthāya vā sodhetīti?",
  "atk-s0511a0:929_14": "Evaṃ “sodheti” saddaṃ āharitvā attho daṭṭhabbo,",
  "atk-s0511a0:929_15": "itarathā na yujjati.",
  "atk-s0511a0:929_16": "Sodhīyatīti suddhabhāvo karīyati.",
  "atk-s0511a0:929_17": "Maggo añjasaṃ vaṭumāyananti maggassevetāni vevacanāni.",
  "atk-s0511a0:930_0": "Evaṃ tena sumedhatāpasena puṭṭhā te manussā āhaṃsu –",
  "atk-s0511a0:930_1": "“bhante sumedha,",
  "atk-s0511a0:930_2": "kiṃ na jānātha dīpaṅkaro nāma buddho anuttaraṃ sammāsambodhiṃ patvā pavattitavaradhammacakko janapadacārikaṃ",
  "atk-s0511a0:930_3": "caramāno anukkamena amhākaṃ nagaraṃ patvā sudassanamahāvihāre paṭivasati,",
  "atk-s0511a0:930_4": "mayaṃ taṃ bhagavantaṃ nimantayitvā tasseva buddhassa bhagavato āgamanamaggaṃ sodhemā”ti.",
  "atk-s0511a0:930_5": "Tato taṃ sutvā sumedhapaṇḍito cintesi –",
  "atk-s0511a0:930_6": "“buddhoti kho panesa ghosopi dullabho,",
  "atk-s0511a0:930_7": "pageva buddhuppādo,",
  "atk-s0511a0:930_8": "tena hi mayāpi imehi manussehi saddhiṃ dasabalassa āgamanamaggaṃ sodhetuṃ vaṭṭatī”ti.",
  "atk-s0511a0:930_9": "So te manusse āha – “sace, bho,",
  "atk-s0511a0:930_10": "tumhe imaṃ maggaṃ buddhassa sodhetha,",
  "atk-s0511a0:930_11": "mayhampi ekaṃ okāsaṃ detha,",
  "atk-s0511a0:930_12": "ahampi tumhehi saddhiṃ buddhassa maggaṃ sodhessāmī”ti.",
  "atk-s0511a0:930_13": "Tato te “sādhū”ti sampaṭicchitvā –",
  "atk-s0511a0:930_14": "“ayaṃ sumedhapaṇḍito mahiddhiko mahānubhāvo”ti jānamānā dubbisodhanaṃ udakasambhinnaṃ ativiya visamaṃ ekaṃ okāsaṃ sallakkhetvā –",
  "atk-s0511a0:930_15": "“imaṃ okāsaṃ tumhe sodhetha alaṅkarotha cā”ti adaṃsu.",
  "atk-s0511a0:930_16": "Tato sumedhapaṇḍito buddhārammaṇaṃ pītiṃ uppādetvā cintesi –",
  "atk-s0511a0:930_17": "“ahaṃ pana imaṃ okāsaṃ iddhiyā paramadassanīyaṃ kātuṃ pahomi,",
  "atk-s0511a0:930_18": "evaṃ kate pana maṃ na paritosessati.",
  "atk-s0511a0:930_19": "Ajja pana mayā kāyaveyyāvaccaṃ kātuṃ vaṭṭatī”ti paṃsuṃ āharitvā taṃ padesaṃ pūreti.",
  "atk-s0511a0:931_0": "Tassa pana tasmiṃ padese asodhite vippakateyeva rammanagaravāsino manussā bhagavato kālamārocesuṃ –",
  "atk-s0511a0:931_1": "“niṭṭhitaṃ, bhante,",
  "atk-s0511a0:931_2": "bhatta”nti.",
  "atk-s0511a0:931_3": "Evaṃ tehi kāle ārocite dasabalo jayasumanakusumasadisavaṇṇaṃ dupaṭṭacīvaraṃ timaṇḍalaṃ paṭicchādetvā",
  "atk-s0511a0:931_4": "nivāsetvā tassupari suvaṇṇapāmaṅgena jayasumanakusumakalāpaṃ parikkhipanto viya vijjulatāsassirikaṃ kāyabandhanaṃ",
  "atk-s0511a0:931_5": "bandhitvā kanakagirisikharamatthake lākhārasaṃ parisiñcanto viya suvaṇṇacetiyaṃ pavāḷajālena parikkhipanto",
  "atk-s0511a0:931_6": "viya ca suvaṇṇagghikaṃ rattakambalena paṭimuñcanto viya ca saradasamayarajanikaraṃ rattavalāhakena paṭicchādento",
  "atk-s0511a0:931_7": "viya ca lākhārasena tintakiṃsukakusumasadisavaṇṇaṃ rattavarapaṃsukūlacīvaraṃ pārupitvā gandhakuṭidvārato",
  "atk-s0511a0:931_8": "kañcanaguhato sīho viya nikkhamitvā gandhakuṭipamukhe aṭṭhāsi.",
  "atk-s0511a0:931_9": "Atha sabbe bhikkhū attano attano pattacīvaramādāya bhagavantaṃ parivārayiṃsu.",
  "atk-s0511a0:931_10": "Te pana parivāretvā ṭhitā bhikkhū evarūpā ahesuṃ –",
  "atk-s0511a0:932_0": "“Appicchā pana santuṭṭhā, vattāro vacanakkhamā;",
  "atk-s0511a0:933_0": "Pavivittā asaṃsaṭṭhā, vinītā pāpagarahino.",
  "atk-s0511a0:934_0": "“Sabbepi sīlasampannā, samādhijjhānakovidā;",
  "atk-s0511a0:935_0": "Paññāvimuttisampannā, tipañcacaraṇāyutā.",
  "atk-s0511a0:936_0": "“Khīṇāsavā vasippattā, iddhimanto yasassino;",
  "atk-s0511a0:937_0": "Santindriyā damappattā, suddhā khīṇapunabbhavā”ti.",
  "atk-s0511a0:938_0": "Iti bhagavā sayaṃ vītarāgo vītarāgehi vītadoso vītadosehi vītamoho vītamohehi parivuto ativiya virocittha.",
  "atk-s0511a0:938_1": "Atha satthā mahānubhāvānaṃ khīṇāsavānaṃ chaḷabhiññānaṃ catūhi satasahassehi parivuto marugaṇaparivuto",
  "atk-s0511a0:938_2": "dasasatanayano viya brahmagaṇaparivuto hāritamahābrahmā viya ca aparimitasamayasamupacitakusalabalajanitāya",
  "atk-s0511a0:938_3": "anopamāya buddhalīḷāya tārāgaṇaparivuto saradasamayarajanikaro viya ca gaganatalaṃ taṃ maggaṃ alaṅkatapaṭiyattaṃ",
  "atk-s0511a0:938_4": "paṭipajji.",
  "atk-s0511a0:939_0": "“Suvaṇṇavaṇṇāya pabhāya dhīro, suvaṇṇavaṇṇe kira maggarukkhe;",
  "atk-s0511a0:940_0": "Suvaṇṇavaṇṇe kusume karonto, suvaṇṇavaṇṇo paṭipajji maggaṃ”.",
  "atk-s0511a0:941_0": "Sumedhatāpasopi tena alaṅkatapaṭiyattena maggena āgacchantassa dīpaṅkarassa bhagavato dvattiṃsamahāpurisalakkhaṇapaṭimaṇḍitaṃ",
  "atk-s0511a0:941_1": "asītiyā anubyañjanehi anurañjitaṃ byāmappabhāya parikkhepaṃ sassirikaṃ indanīlamaṇisadisaṃ ākāse nānappakārā",
  "atk-s0511a0:941_2": "vijjulatā viya chabbaṇṇabuddharasmiyo vissajjentaṃ rūpasobhaggappattaṃ attabhāvaṃ akkhīni ummīletvā oloketvā –",
  "atk-s0511a0:941_3": "“ajja mayā dasabalassa jīvitapariccāgaṃ kātuṃ vaṭṭatī”ti,",
  "atk-s0511a0:941_4": "“mā bhagavā kalale akkami,",
  "atk-s0511a0:941_5": "maṇimayaphalakasetuṃ akkamanto viya saddhiṃ catūhi khīṇāsavasatasahassehi mama piṭṭhiṃ akkamanto gacchatu,",
  "atk-s0511a0:941_6": "taṃ me bhavissati dīgharattaṃ hitāya sukhāyā”ti kese mocetvā ajinajaṭāvākacīrāni kāḷavaṇṇe kalale pattharitvā tattheva kalalapiṭṭhe nipajji.",
  "atk-s0511a0:941_7": "Tena vuttaṃ –",
  "atk-s0511a0:942_0": "40.",
  "atk-s0511a0:943_0": "“Te me puṭṭhā viyākaṃsu, buddho loke anuttaro;",
  "atk-s0511a0:944_0": "Dīpaṅkaro nāma jino, uppajji lokanāyako;",
  "atk-s0511a0:945_0": "Tassa sodhīyati maggo, añjasaṃ vaṭumāyanaṃ.",
  "atk-s0511a0:946_0": "41.",
  "atk-s0511a0:947_0": "“Buddhoti vacanaṃ sutvāna, pīti uppajji tāvade;",
  "atk-s0511a0:948_0": "Buddho buddhoti kathayanto, somanassaṃ pavedayiṃ.",
  "atk-s0511a0:949_0": "42.",
  "atk-s0511a0:950_0": "“Tattha ṭhatvā vicintesiṃ, tuṭṭho saṃviggamānaso;",
  "atk-s0511a0:951_0": "Idha bījāni ropissaṃ, khaṇo ve mā upaccagā.",
  "atk-s0511a0:952_0": "43.",
  "atk-s0511a0:953_0": "“Yadi buddhassa sodhetha, ekokāsaṃ dadātha me;",
  "atk-s0511a0:954_0": "Ahampi sodhayissāmi, añjasaṃ vaṭumāyanaṃ.",
  "atk-s0511a0:955_0": "44.",
  "atk-s0511a0:956_0": "“Adaṃsu te mamokāsaṃ, sodhetuṃ añjasaṃ tadā;",
  "atk-s0511a0:957_0": "Buddho buddhoti cintento, maggaṃ sodhemahaṃ tadā.",
  "atk-s0511a0:958_0": "45.",
  "atk-s0511a0:959_0": "“Aniṭṭhite mamokāse, dīpaṅkaro mahāmuni;",
  "atk-s0511a0:960_0": "Catūhi satasahassehi, chaḷabhiññehi tādihi;",
  "atk-s0511a0:961_0": "Khīṇāsavehi vimalehi, paṭipajji añjasaṃ jino.",
  "atk-s0511a0:962_0": "46.",
  "atk-s0511a0:963_0": "“Paccuggamanā vattanti, vajjanti bheriyo bahū;",
  "atk-s0511a0:964_0": "Āmoditā naramarū, sādhukāraṃ pavattayuṃ.",
  "atk-s0511a0:965_0": "47.",
  "atk-s0511a0:966_0": "“Devā manusse passanti, manussāpi ca devatā;",
  "atk-s0511a0:967_0": "Ubhopi te pañjalikā, anuyanti tathāgataṃ.",
  "atk-s0511a0:968_0": "48.",
  "atk-s0511a0:969_0": "“Devā dibbehi turiyehi, manussā mānusehi ca;",
  "atk-s0511a0:970_0": "Ubhopi te vajjayantā, anuyanti tathāgataṃ.",
  "atk-s0511a0:971_0": "49.",
  "atk-s0511a0:972_0": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0511a0:973_0": "Disodisaṃ okiranti, ākāsanabhagatā marū.",
  "atk-s0511a0:974_0": "50.",
  "atk-s0511a0:975_0": "“Dibbaṃ candanacuṇṇañca, varagandhañca kevalaṃ;",
  "atk-s0511a0:976_0": "Disodisaṃ okiranti, ākāsanabhagatā marū.",
  "atk-s0511a0:977_0": "51.",
  "atk-s0511a0:978_0": "“Campakaṃ saralaṃ nīpaṃ, nāgapunnāgaketalaṃ;",
  "atk-s0511a0:979_0": "Disodisaṃ ukkhipanti, bhūmitalagatā narā.",
  "atk-s0511a0:980_0": "52.",
  "atk-s0511a0:981_0": "“Kese muñcitvāhaṃ tattha, vākacīrañca cammakaṃ;",
  "atk-s0511a0:982_0": "Kalale pattharitvāna, avakujjo nipajjahaṃ.",
  "atk-s0511a0:983_0": "53.",
  "atk-s0511a0:984_0": "“Akkamitvāna maṃ buddho, saha sissehi gacchatu;",
  "atk-s0511a0:985_0": "Mā naṃ kalale akkamittha, hitāya me bhavissatī”ti.",
  "atk-s0511a0:986_0": "Tattha viyākaṃsūti byākariṃsu.",
  "atk-s0511a0:986_1": "“Dīpaṅkaro nāma jino,",
  "atk-s0511a0:986_2": "tassa sodhīyati patho”tipi pāṭho.",
  "atk-s0511a0:986_3": "Somanassaṃ pavedayinti somanassamanubhavinti attho.",
  "atk-s0511a0:986_4": "Tattha ṭhatvāti yasmiṃ padese ākāsato otari,",
  "atk-s0511a0:986_5": "tattheva ṭhatvā.",
  "atk-s0511a0:986_6": "Saṃviggamānasoti pītivimhitamānaso.",
  "atk-s0511a0:986_7": "Idhāti imasmiṃ dīpaṅkare puññakkhette.",
  "atk-s0511a0:986_8": "Bījānīti kusalabījāni.",
  "atk-s0511a0:986_9": "Ropissanti ropissāmi.",
  "atk-s0511a0:986_10": "Khaṇoti aṭṭhakkhaṇavirahito navamo khaṇasannipāto.",
  "atk-s0511a0:986_11": "Atidullabho so mayā paṭiladdho.",
  "atk-s0511a0:986_12": "Veti nipātamattaṃ.",
  "atk-s0511a0:986_13": "Mā upaccagāti so mā accagamā,",
  "atk-s0511a0:986_14": "mā atikkamīti attho.",
  "atk-s0511a0:986_15": "Dadāthāti detha.",
  "atk-s0511a0:986_16": "Teti ye me puṭṭhā manussā,",
  "atk-s0511a0:986_17": "teti attho.",
  "atk-s0511a0:986_18": "Sodhemahaṃ tadāti sodhemi ahaṃ tadā.",
  "atk-s0511a0:986_19": "Aniṭṭhiteti apariyosite vippakate.",
  "atk-s0511a0:986_20": "Khīṇāsavehīti ettha cattāro āsavā – kāmāsavo,",
  "atk-s0511a0:986_21": "bhavāsavo,",
  "atk-s0511a0:986_22": "diṭṭhāsavo,",
  "atk-s0511a0:986_23": "avijjāsavoti ime cattāro āsavā yesaṃ khīṇā pahīnā samucchinnā paṭippassaddhā abhabbuppattikā ñāṇagginā daḍḍhā,",
  "atk-s0511a0:986_24": "te khīṇāsavā,",
  "atk-s0511a0:986_25": "tehi khīṇāsavehi.",
  "atk-s0511a0:986_26": "Khīṇāsavattāyeva vimalehi.",
  "atk-s0511a0:987_0": "Devā manusse passantīti ettha devānaṃ manussadassane vattabbaṃ natthi,",
  "atk-s0511a0:987_1": "pakatidassanavasena pana yathā manussā idha ṭhatvā passanti,",
  "atk-s0511a0:987_2": "evaṃ devāpi manusse passantīti attho.",
  "atk-s0511a0:987_3": "Devatāti deve.",
  "atk-s0511a0:987_4": "Ubhopīti ubho devamanussā.",
  "atk-s0511a0:987_5": "Pañjalikāti katapañjalikā,",
  "atk-s0511a0:987_6": "ubhopi hatthe sirasi patiṭṭhāpetvāti attho.",
  "atk-s0511a0:987_7": "Anuyanti tathāgatanti tathāgatassa pacchato yanti,",
  "atk-s0511a0:987_8": "anuyoge sati sāmiatthe upayogavacanaṃ hotīti lakkhaṇaṃ.",
  "atk-s0511a0:987_9": "Tena vuttaṃ “anuyanti tathāgata”nti.",
  "atk-s0511a0:987_10": "Vajjayantāti vādentā.",
  "atk-s0511a0:988_0": "Mandāravanti mandāravapupphaṃ.",
  "atk-s0511a0:988_1": "Disodisanti disato disato.",
  "atk-s0511a0:988_2": "Okirantīti avakiranti.",
  "atk-s0511a0:988_3": "Ākāsanabhagatāti ākāsasaṅkhāte nabhasi gatā.",
  "atk-s0511a0:988_4": "Atha vā ākāsaṃ gatā saggagatāva.",
  "atk-s0511a0:988_5": "“Nabho”ti hi saggo vuccati.",
  "atk-s0511a0:988_6": "Marūti amarā.",
  "atk-s0511a0:988_7": "Saralanti saralatarukusumaṃ.",
  "atk-s0511a0:988_8": "Nīpanti kadambapupphaṃ.",
  "atk-s0511a0:988_9": "Nāgapunnāgaketakanti nāgapunnāgaketakapupphāni ca.",
  "atk-s0511a0:988_10": "Bhūmitalagatāti bhūmigatā.",
  "atk-s0511a0:989_0": "Kese muñcitvāhanti ahaṃ kese baddhā kalāpakuṭilajaṭā muñcitvā,",
  "atk-s0511a0:989_1": "vippakiritvāti attho.",
  "atk-s0511a0:989_2": "Tatthāti mayhaṃ dinne okāse.",
  "atk-s0511a0:989_3": "Cammakanti cammakkhaṇḍaṃ.",
  "atk-s0511a0:989_4": "Kalaleti cikkhallakaddame.",
  "atk-s0511a0:989_5": "Avakujjoti adhomukho hutvā.",
  "atk-s0511a0:989_6": "Nipajjahanti nipajjiṃ ahaṃ.",
  "atk-s0511a0:989_7": "Mā nanti ettha māti paṭisedhatthe nipāto.",
  "atk-s0511a0:989_8": "Nanti padapūraṇatthe nipāto,",
  "atk-s0511a0:989_9": "buddho kalale mā akkamitthāti attho.",
  "atk-s0511a0:989_10": "Hitāya me bhavissatīti taṃ kalale anakkamanaṃ dīgharattaṃ mama hitatthāya bhavissatīti.",
  "atk-s0511a0:989_11": "“Sukhāya me bhavissatī”tipi pāṭho.",
  "atk-s0511a0:990_0": "Tato sumedhapaṇḍito kalalapiṭṭhe nipanno evaṃ cintesi –",
  "atk-s0511a0:990_1": "“sacāhaṃ iccheyyaṃ sabbakilese jhāpetvā saṅghanavako hutvā rammanagaraṃ paviseyyaṃ,",
  "atk-s0511a0:990_2": "aññātakavesena pana me kilese jhāpetvā nibbānappattiyā kiccaṃ natthi,",
  "atk-s0511a0:990_3": "yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ,",
  "atk-s0511a0:990_4": "idaṃ me patirūpa”nti.",
  "atk-s0511a0:990_5": "Tato aṭṭha dhamme samodhānetvā buddhabhāvāya abhinīhāraṃ katvā nipajji.",
  "atk-s0511a0:990_6": "Tena vuttaṃ –",
  "atk-s0511a0:991_0": "54.",
  "atk-s0511a0:992_0": "“Pathaviyaṃ nipannassa, evaṃ me āsi cetaso;",
  "atk-s0511a0:993_0": "Icchamāno ahaṃ ajja, kilese jhāpaye mama.",
  "atk-s0511a0:994_0": "55.",
  "atk-s0511a0:995_0": "“Kiṃ me aññātavesena, dhammaṃ sacchikatenidha;",
  "atk-s0511a0:996_0": "Sabbaññutaṃ pāpuṇitvā, buddho hessaṃ sadevake.",
  "atk-s0511a0:997_0": "56.",
  "atk-s0511a0:998_0": "“Kiṃ me ekena tiṇṇena, purisena thāmadassinā;",
  "atk-s0511a0:999_0": "Sabbaññutaṃ pāpuṇitvā, santāressaṃ sadevakaṃ.",
  "atk-s0511a0:1000_0": "57.",
  "atk-s0511a0:1001_0": "“Iminā me adhikārena, katena purisuttame;",
  "atk-s0511a0:1002_0": "Sabbaññutaṃ pāpuṇitvā, tāremi janataṃ bahuṃ.",
  "atk-s0511a0:1003_0": "58.",
  "atk-s0511a0:1004_0": "“Saṃsārasotaṃ chinditvā, viddhaṃsetvā tayo bhave;",
  "atk-s0511a0:1005_0": "Dhammanāvaṃ samāruyha, santāressaṃ sadevaka”nti.",
  "atk-s0511a0:1006_0": "Tattha pathaviyaṃ nipannassāti puthaviyā nipannassa.",
  "atk-s0511a0:1006_1": "Ayameva vā pāṭho.",
  "atk-s0511a0:1006_2": "Cetasoti cetaso parivitakko ahosīti attho.",
  "atk-s0511a0:1006_3": "“Evaṃ me āsi cetanā”tipi pāṭho.",
  "atk-s0511a0:1006_4": "Icchamānoti ākaṅkhamāno.",
  "atk-s0511a0:1006_5": "Kileseti kilissanti upatāpentīti kilesā,",
  "atk-s0511a0:1006_6": "rāgādayo dasa.",
  "atk-s0511a0:1006_7": "Jhāpayeti jhāpeyyaṃ,",
  "atk-s0511a0:1006_8": "mama kilese jhāpaye ahanti attho.",
  "atk-s0511a0:1007_0": "Kinti paṭikkhepavacanaṃ.",
  "atk-s0511a0:1007_1": "Aññātavesenāti apākaṭavesena,",
  "atk-s0511a0:1007_2": "aviññātena paṭicchannena.",
  "atk-s0511a0:1007_3": "Idha pana bhikkhū viya āsavakkhayaṃ katvā kiṃ,",
  "atk-s0511a0:1007_4": "buddhakare dhamme pūretvā paṭisandhijātibodhidhammacakkappavattanesu mahāpathavikampanaṃ katvā buddho bodhetā,",
  "atk-s0511a0:1007_5": "tiṇṇo tāretā,",
  "atk-s0511a0:1007_6": "mutto mocetā bhaveyyanti adhippāyo.",
  "atk-s0511a0:1007_7": "Sadevaketi sadevake loke.",
  "atk-s0511a0:1008_0": "Thāmadassināti attano thāmabalaṃ passamānena.",
  "atk-s0511a0:1008_1": "Santāressanti santāressāmi.",
  "atk-s0511a0:1008_2": "Sadevakanti sadevakaṃ sattanikāyaṃ,",
  "atk-s0511a0:1008_3": "sadevakaṃ lokaṃ vā.",
  "atk-s0511a0:1008_4": "Adhikārenāti adhivisiṭṭhena kārena,",
  "atk-s0511a0:1008_5": "buddhassa mama jīvitaṃ pariccajitvā kalalapiṭṭhe sayanenādhikārenāti attho.",
  "atk-s0511a0:1009_0": "Saṃsārasotanti kammakilesavasena yonigativiññāṇaṭṭhitinavasattāvāsesu ito cito ca saṃsaraṇaṃ saṃsāro. Yathāha –",
  "atk-s0511a0:1010_0": "“Khandhānañca paṭipāṭi, dhātuāyatanānañca;",
  "atk-s0511a0:1011_0": "Abbocchinnaṃ vattamānā, saṃsāroti pavuccatī”ti. ;",
  "atk-s0511a0:1012_0": "Saṃsāro ca so sotaṃ ceti saṃsārasotaṃ,",
  "atk-s0511a0:1012_1": "taṃ saṃsārasotaṃ.",
  "atk-s0511a0:1012_2": "Atha vā saṃsārassa sotaṃ saṃsārasotaṃ,",
  "atk-s0511a0:1012_3": "saṃsārakāraṇaṃ taṇhāsotaṃ chinditvāti attho.",
  "atk-s0511a0:1012_4": "Tayo bhaveti kāmarūpārūpabhave.",
  "atk-s0511a0:1012_5": "Tibhavanibbattakakammakilesā tayo bhavāti adhippetā.",
  "atk-s0511a0:1012_6": "Dhammanāvanti ariyaṃ aṭṭhaṅgikaṃ maggaṃ.",
  "atk-s0511a0:1012_7": "So hi caturoghuttaraṇaṭṭhena “dhammanāvā”ti vuccati.",
  "atk-s0511a0:1012_8": "Samāruyhāti āruyha.",
  "atk-s0511a0:1012_9": "Santāressanti santāressāmi.",
  "atk-s0511a0:1012_10": "Yasmā pana buddhattaṃ patthentassa –",
  "atk-s0511a0:1013_0": "59.",
  "atk-s0511a0:1014_0": "“Manussattaṃ liṅgasampatti, hetu satthāradassanaṃ;",
  "atk-s0511a0:1015_0": "Pabbajjā guṇasampatti, adhikāro ca chandatā;",
  "atk-s0511a0:1016_0": "Aṭṭhadhammasamodhānā, abhinīhāro samijjhati”.",
  "atk-s0511a0:1017_0": "Tattha manussattanti manussattabhāveyeva ṭhatvā buddhattaṃ patthentassa patthanā samijjhati,",
  "atk-s0511a0:1017_1": "na nāgajātiādīsu ṭhitānaṃ.",
  "atk-s0511a0:1017_2": "Kasmāti ce?",
  "atk-s0511a0:1017_3": "Ahetukabhāvato.",
  "atk-s0511a0:1018_0": "Liṅgasampattīti manussattabhāve vattamānassāpi purisaliṅge ṭhitasseva patthanā samijjhati,",
  "atk-s0511a0:1018_1": "na itthiyā vā paṇḍakanapuṃsakaubhatobyañjanakānaṃ vā samijjhati.",
  "atk-s0511a0:1018_2": "Kasmāti ce?",
  "atk-s0511a0:1018_3": "Lakkhaṇapāripūriyā abhāvato.",
  "atk-s0511a0:1018_4": "Vuttañhetaṃ –",
  "atk-s0511a0:1018_5": "“aṭṭhānametaṃ,",
  "atk-s0511a0:1018_6": "bhikkhave,",
  "atk-s0511a0:1018_7": "anavakāso,",
  "atk-s0511a0:1018_8": "yaṃ itthī arahaṃ assa sammāsambuddho”ti vitthāro.",
  "atk-s0511a0:1018_9": "Tasmā itthiliṅge ṭhitassa manussajātikassāpi patthanā na samijjhati.",
  "atk-s0511a0:1019_0": "Hetūti purisassāpi tasmiṃ attabhāve arahattappattiyā hetusampannasseva patthanā samijjhati,",
  "atk-s0511a0:1019_1": "no itarassa.",
  "atk-s0511a0:1020_0": "Satthāradassananti sace jīvamānakabuddhasseva santike pattheti patthanā samijjhati.",
  "atk-s0511a0:1020_1": "Parinibbute bhagavati cetiyassa santike vā bodhirukkhamūle vā paṭimāya vā paccekabuddhabuddhasāvakānaṃ vā santike patthanā na samijjhati. Kasmā?",
  "atk-s0511a0:1020_2": "Bhabbābhabbake ñatvā kammavipākaparicchedakañāṇena paricchinditvā byākātuṃ asamatthattā.",
  "atk-s0511a0:1020_3": "Tasmā buddhassa santikeyeva patthanā samijjhati.",
  "atk-s0511a0:1021_0": "Pabbajjāti buddhassa bhagavato santike patthentassāpi kammakiriyavādīsu tāpasesu vā bhikkhūsu vā pabbajitasseva patthanā samijjhati,",
  "atk-s0511a0:1021_1": "no gihiliṅge ṭhitassa. Kasmā?",
  "atk-s0511a0:1021_2": "Pabbajitāyeva hi bodhisattā sambodhiṃ adhigacchanti,",
  "atk-s0511a0:1021_3": "na gahaṭṭhā.",
  "atk-s0511a0:1021_4": "Tasmā ādimhi paṇidhānakālepi pabbajiteneva bhavitabbaṃ.",
  "atk-s0511a0:1022_0": "Guṇasampattīti pabbajitassāpi aṭṭhasamāpattilābhino pañcābhiññasseva samijjhati,",
  "atk-s0511a0:1022_1": "na pana imāya guṇasampattiyā virahitassa. Kasmā?",
  "atk-s0511a0:1022_2": "Nigguṇassa tadabhāvato.",
  "atk-s0511a0:1023_0": "Adhikāroti guṇasampannenāpi yena attano jīvitaṃ buddhānaṃ pariccattaṃ hoti,",
  "atk-s0511a0:1023_1": "tassa iminā adhikārena sampannasseva samijjhati,",
  "atk-s0511a0:1023_2": "na itarassa.",
  "atk-s0511a0:1024_0": "Chandatāti abhinīhārasampannassāpi yassa buddhakārakadhammānaṃ atthāya mahanto chando vāyāmo ca ussāho ca pariyeṭṭhi ca,",
  "atk-s0511a0:1024_1": "tasseva samijjhati,",
  "atk-s0511a0:1024_2": "na itarassa.",
  "atk-s0511a0:1024_3": "Tatridaṃ chandamahantatāya opammaṃ –",
  "atk-s0511a0:1024_4": "sace hi evamassa,",
  "atk-s0511a0:1024_5": "“yo pana sakalacakkavāḷagabbhaṃ ekodakībhūtaṃ attano bāhubalena uttaritvā pāraṃ gantuṃ samattho,",
  "atk-s0511a0:1024_6": "so buddhattaṃ pāpuṇāti.",
  "atk-s0511a0:1024_7": "Yo panimaṃ attano dukkaraṃ na maññati ‘ahaṃ imaṃ uttaritvā pāraṃ gamissāmī”’ti evaṃ mahatā chandena ussāhena samannāgato hoti,",
  "atk-s0511a0:1024_8": "tassa patthanā samijjhati,",
  "atk-s0511a0:1024_9": "na itarassa.",
  "atk-s0511a0:1025_0": "Sumedhapaṇḍito pana ime aṭṭha dhamme samodhānetvāva buddhabhāvāya abhinīhāraṃ katvā nipajji.",
  "atk-s0511a0:1025_1": "Dīpaṅkaropi bhagavā āgantvā sumedhapaṇḍitassa sīsabhāge ṭhatvā kalalapiṭṭhe nipannaṃ sumedhatāpasaṃ disvā –",
  "atk-s0511a0:1025_2": "“ayaṃ tāpaso buddhattāya abhinīhāraṃ katvā nipanno,",
  "atk-s0511a0:1025_3": "ijjhissati nu kho etassa patthanā,",
  "atk-s0511a0:1025_4": "udāhu no”ti anāgataṃsañāṇaṃ pesetvā upadhārento –",
  "atk-s0511a0:1025_5": "“ito kappasatasahassādhikāni cattāri asaṅkhyeyyāni atikkamitvā gotamo nāma buddho bhavissatī”ti ñatvā ṭhitakova parisamajjhe byākāsi –",
  "atk-s0511a0:1025_6": "“passatha no,",
  "atk-s0511a0:1025_7": "tumhe bhikkhave,",
  "atk-s0511a0:1025_8": "imaṃ uggatapaṃ tāpasaṃ kalalapiṭṭhe nipanna”nti. “Evaṃ,",
  "atk-s0511a0:1025_9": "bhante”ti.",
  "atk-s0511a0:1025_10": "Ayaṃ buddhattāya abhinīhāraṃ katvā nipanno,",
  "atk-s0511a0:1025_11": "samijjhissati imassa tāpasassa patthanā,",
  "atk-s0511a0:1025_12": "ayañhi ito kappasatasahassādhikānaṃ catunnaṃ asaṅkhyeyyānaṃ matthake gotamo nāma buddho loke bhavissati.",
  "atk-s0511a0:1025_13": "Tasmiṃ panassa attabhāve kapilavatthu nāma nagaraṃ nivāso bhavissati,",
  "atk-s0511a0:1025_14": "mahāmāyā nāma devī mātā,",
  "atk-s0511a0:1025_15": "suddhodano nāma rājā pitā,",
  "atk-s0511a0:1025_16": "upatisso ca kolito ca dve aggasāvakā,",
  "atk-s0511a0:1025_17": "ānando nāma upaṭṭhāko,",
  "atk-s0511a0:1025_18": "khemā ca uppalavaṇṇā ca dve aggasāvikā bhavissanti.",
  "atk-s0511a0:1025_19": "Ayaṃ paripakkañāṇo hutvā mahābhinikkhamanaṃ nikkhamitvā mahāpadhānaṃ padahitvā nigrodhamūle sujātāya",
  "atk-s0511a0:1025_20": "nāma kumāriyā dinnaṃ pāyāsaṃ paṭiggahetvā nerañjarāya tīre paribhuñjitvā bodhimaṇḍaṃ āruyha assattharukkhamūle",
  "atk-s0511a0:1025_21": "abhisambujjhissatīti.",
  "atk-s0511a0:1025_22": "Tena vuttaṃ –",
  "atk-s0511a0:1026_0": "60.",
  "atk-s0511a0:1027_0": "“Dīpaṅkaro lokavidū, āhutīnaṃ paṭiggaho;",
  "atk-s0511a0:1028_0": "Ussīsake maṃ ṭhatvāna, idaṃ vacanamabravi.",
  "atk-s0511a0:1029_0": "61.",
  "atk-s0511a0:1030_0": "“Passatha imaṃ tāpasaṃ, jaṭilaṃ uggatāpanaṃ;",
  "atk-s0511a0:1031_0": "Aparimeyyito kappe, buddho loke bhavissati.",
  "atk-s0511a0:1032_0": "62.",
  "atk-s0511a0:1033_0": "“Ahū kapilavhayā rammā, nikkhamitvā tathāgato;",
  "atk-s0511a0:1034_0": "Padhānaṃ padahitvāna, katvā dukkarakārikaṃ.",
  "atk-s0511a0:1035_0": "63.",
  "atk-s0511a0:1036_0": "“Ajapālarukkhamūlasmiṃ, nisīditvā tathāgato;",
  "atk-s0511a0:1037_0": "Tattha pāyāsaṃ paggayha, nerañjaramupehiti.",
  "atk-s0511a0:1038_0": "64.",
  "atk-s0511a0:1039_0": "“Nerañjarāya tīramhi, pāyāsaṃ ada so jino;",
  "atk-s0511a0:1040_0": "Paṭiyattavaramaggena, bodhimūlamupehiti.",
  "atk-s0511a0:1041_0": "65.",
  "atk-s0511a0:1042_0": "“Tato padakkhiṇaṃ katvā, bodhimaṇḍaṃ anuttaro;",
  "atk-s0511a0:1043_0": "Assattharukkhamūlamhi, bujjhissati mahāyaso.",
  "atk-s0511a0:1044_0": "66.",
  "atk-s0511a0:1045_0": "“Imassa janikā mātā, māyā nāma bhavissati;",
  "atk-s0511a0:1046_0": "Pitā suddhodano nāma, ayaṃ hessati gotamo.",
  "atk-s0511a0:1047_0": "67.",
  "atk-s0511a0:1048_0": "“Anāsavā vītarāgā, santacittā samāhitā;",
  "atk-s0511a0:1049_0": "Kolito upatisso ca, aggā hessanti sāvakā;",
  "atk-s0511a0:1050_0": "Ānando nāmupaṭṭhāko, upaṭṭhissatimaṃ jinaṃ.",
  "atk-s0511a0:1051_0": "68.",
  "atk-s0511a0:1052_0": "“Khemā uppalavaṇṇā ca, aggā hessanti sāvikā;",
  "atk-s0511a0:1053_0": "Anāsavā vītarāgā, santacittā samāhitā.",
  "atk-s0511a0:1054_0": "69.",
  "atk-s0511a0:1055_0": "“Bodhi tassa bhagavato, assatthoti pavuccati;",
  "atk-s0511a0:1056_0": "Citto ca hatthāḷavako, aggā hessantupaṭṭhakā;",
  "atk-s0511a0:1057_0": "Uttarā nandamātā ca, aggā hessantupaṭṭhikā”ti.",
  "atk-s0511a0:1058_0": "Tattha lokavidūti sabbathā viditalokattā pana lokavidū.",
  "atk-s0511a0:1058_1": "Bhagavā hi sabhāvato samudayato nirodhato nirodhūpāyatoti sabbathāpi lokaṃ avedi aññāsi paṭivijjhi.",
  "atk-s0511a0:1058_2": "Tasmā lokavidūti vuccati. Yathāha –",
  "atk-s0511a0:1059_0": "“Tasmā have lokavidū sumedho, lokantagū vūsitabrahmacariyo;",
  "atk-s0511a0:1060_0": "Lokassa antaṃ samitāvi ñatvā, nāsīsatī lokamimaṃ parañcā”ti. ;",
  "atk-s0511a0:1061_0": "Api ca tayo lokā –",
  "atk-s0511a0:1061_1": "saṅkhāraloko,",
  "atk-s0511a0:1061_2": "sattaloko,",
  "atk-s0511a0:1061_3": "okāsalokoti.",
  "atk-s0511a0:1061_4": "Tattha saṅkhāraloko nāma paṭiccasamuppannā pathaviādayo dhammā.",
  "atk-s0511a0:1061_5": "Sattaloko nāma saññino asaññino nevasaññināsaññino ca sattā.",
  "atk-s0511a0:1061_6": "Okāsaloko nāma sattānaṃ nivāsaṭṭhānaṃ.",
  "atk-s0511a0:1061_7": "Ime pana tayopi lokā bhagavatā yathāsabhāvato viditā,",
  "atk-s0511a0:1061_8": "tasmā lokavidūti vuccati.",
  "atk-s0511a0:1061_9": "Āhutīnaṃ paṭiggahoti dānānaṃ paṭiggahetuṃ arahattā dakkhiṇeyyattā āhutīnaṃ paṭiggaho.",
  "atk-s0511a0:1061_10": "Ussīsake maṃ ṭhatvānāti mama sīsasamīpe ṭhatvā.",
  "atk-s0511a0:1061_11": "Idaṃ idāni vattabbaṃ vacanaṃ abravīti attho.",
  "atk-s0511a0:1061_12": "Jaṭilanti jaṭā assa santīti jaṭilo,",
  "atk-s0511a0:1061_13": "taṃ jaṭilaṃ.",
  "atk-s0511a0:1061_14": "Uggatāpananti uggatāpasaṃ.",
  "atk-s0511a0:1061_15": "Ahūti ahani,",
  "atk-s0511a0:1061_16": "athāti attho.",
  "atk-s0511a0:1061_17": "Ayameva vā pāṭho.",
  "atk-s0511a0:1061_18": "Kapilavhayāti kapilaavhayā abhidhānā.",
  "atk-s0511a0:1061_19": "Rammāti ramaṇīyato.",
  "atk-s0511a0:1061_20": "Padhānanti vīriyaṃ.",
  "atk-s0511a0:1061_21": "Ehitīti essati gamissati.",
  "atk-s0511a0:1061_22": "Sesagāthāsu uttānamevāti.",
  "atk-s0511a0:1062_0": "Tato sumedhapaṇḍito –",
  "atk-s0511a0:1062_1": "“mayhaṃ kira patthanā samijjhissatī”ti sañjātasomanasso ahosi.",
  "atk-s0511a0:1062_2": "Mahājano dīpaṅkaradasabalassa vacanaṃ sutvā –",
  "atk-s0511a0:1062_3": "“sumedhatāpaso kira buddhabījaṅkuro”ti haṭṭhatuṭṭho ahosi.",
  "atk-s0511a0:1062_4": "Evañcassa ahosi –",
  "atk-s0511a0:1062_5": "“yathā nāma puriso nadiṃ taranto ujukena titthena tarituṃ asakkonto heṭṭhātitthena uttarati,",
  "atk-s0511a0:1062_6": "evameva mayaṃ dīpaṅkaradasabalassa sāsane maggaphalaṃ alabhamānā anāgate yadā tvaṃ buddho bhavissasi,",
  "atk-s0511a0:1062_7": "tadā tava sammukhā maggaphalaṃ sacchikātuṃ samatthā bhaveyyāmā”ti patthanaṃ akaṃsu.",
  "atk-s0511a0:1062_8": "Dīpaṅkaradasabalo bodhisattaṃ mahāsattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi.",
  "atk-s0511a0:1062_9": "Tepi catusatasahassā khīṇāsavā bodhisattaṃ pupphehi ca gandhehi ca pūjetvā padakkhiṇaṃ katvā pakkamiṃsu.",
  "atk-s0511a0:1062_10": "Devamanussā pana tatheva pūjetvā vanditvā pakkamiṃsu.",
  "atk-s0511a0:1063_0": "Atha sabbalokamatidīpaṅkaro dīpaṅkaro bhagavā catūhi khīṇāsavasatasahassehi parivuto rammanagaravāsīhi",
  "atk-s0511a0:1063_1": "pūjiyamāno devatāhi abhivandiyamāno sañjhāppabhānurañjitavarakanakagirisikharo viya jaṅgamamāno anekesu",
  "atk-s0511a0:1063_2": "pāṭihāriyesu vattamānesu tena alaṅkatapaṭiyattena maggena gantvā nānāsurabhikusumagandhavāsitaṃ cuṇṇasammodagandhaṃ",
  "atk-s0511a0:1063_3": "samussitadhajapaṭākaṃ gandhānubaddhahadayehi bhamaragaṇehi gumbagumbāyamānaṃ dhūpandhakāraṃ amarapurasadisasobhaṃ",
  "atk-s0511a0:1063_4": "abhirammaṃ rammanagaraṃ pavisitvā paññatte mahārahe buddhāsane yugandharamatthake saradasamayarucirakararajanikaro",
  "atk-s0511a0:1063_5": "timiranikaranidhanakaro kamalavanavikasanakaro divasakaro viya dasabaladivasakaro nisīdi.",
  "atk-s0511a0:1063_6": "Bhikkhusaṅghopi paṭipāṭiyā attano attano pattāsane nisīdi.",
  "atk-s0511a0:1063_7": "Rammanagaravāsino pana upāsakā saddhādiguṇasampannā nānāvidhakhajjādīhi samalaṅkataṃ vaṇṇagandharasasampannaṃ",
  "atk-s0511a0:1063_8": "asadisaṃ sukhanidānaṃ dānaṃ buddhappamukhassa bhikkhusaṅghassa adaṃsu.",
  "atk-s0511a0:1064_0": "Atha kho bodhisatto dasabalassa byākaraṇaṃ sutvā buddhabhāvaṃ karatalagatamiva maññamāno pamuditahadayo sabbesu paṭikkantesu sayanā vuṭṭhāya –",
  "atk-s0511a0:1064_1": "“pāramiyo vicinissāmī”ti puppharāsimatthake pallaṅkaṃ ābhujitvā nisīdi.",
  "atk-s0511a0:1064_2": "Evaṃ nisinne mahāsatte sakaladasasahassacakkavāḷadevatā sādhukāraṃ datvā –",
  "atk-s0511a0:1064_3": "“ayya sumedhatāpasa,",
  "atk-s0511a0:1064_4": "porāṇakabodhisattānaṃ pallaṅkaṃ ābhujitvā –",
  "atk-s0511a0:1064_5": "‘pāramiyo vicinissāmī’ti nisinnakāle yāni pubbanimittāni nāma paññāyanti,",
  "atk-s0511a0:1064_6": "tāni sabbānipi ajja pātubhūtāni nissaṃsayena tvaṃ buddho bhavissasi,",
  "atk-s0511a0:1064_7": "mayametaṃ jānāma –",
  "atk-s0511a0:1064_8": "‘yassetāni nimittāni paññāyanti,",
  "atk-s0511a0:1064_9": "so ekanteneva buddho bhavissati’ tasmā tvaṃ attano vīriyaṃ daḷhaṃ katvā paggaṇhā”ti bodhisattaṃ nānappakārāhi thutīhi abhitthaviṃsu.",
  "atk-s0511a0:1064_10": "Tena vuttaṃ –",
  "atk-s0511a0:1065_0": "70.",
  "atk-s0511a0:1066_0": "“Idaṃ sutvāna vacanaṃ, asamassa mahesino;",
  "atk-s0511a0:1067_0": "Āmoditā naramarū, buddhabījaṃ kira ayaṃ.",
  "atk-s0511a0:1068_0": "71.",
  "atk-s0511a0:1069_0": "“Ukkuṭṭhisaddā vattanti, apphoṭenti hasanti ca;",
  "atk-s0511a0:1070_0": "Katañjalī namassanti, dasasahassī sadevakā.",
  "atk-s0511a0:1071_0": "72.",
  "atk-s0511a0:1072_0": "“Yadimassa lokanāthassa, virajjhissāma sāsanaṃ;",
  "atk-s0511a0:1073_0": "Anāgatamhi addhāne, hessāma sammukhā imaṃ.",
  "atk-s0511a0:1074_0": "73.",
  "atk-s0511a0:1075_0": "“Yathā manussā nadiṃ tarantā, paṭititthaṃ virajjhiya;",
  "atk-s0511a0:1076_0": "Heṭṭhātitthe gahetvāna, uttaranti mahānadiṃ.",
  "atk-s0511a0:1077_0": "74.",
  "atk-s0511a0:1078_0": "“Evameva mayaṃ sabbe, yadi muñcāmimaṃ jinaṃ;",
  "atk-s0511a0:1079_0": "Anāgatamhi addhāne, hessāma sammukhā imaṃ.",
  "atk-s0511a0:1080_0": "75.",
  "atk-s0511a0:1081_0": "“Dīpaṅkaro lokavidū, āhutīnaṃ paṭiggaho;",
  "atk-s0511a0:1082_0": "Mama kammaṃ pakittetvā, dakkhiṇaṃ pādamuddhari.",
  "atk-s0511a0:1083_0": "76.",
  "atk-s0511a0:1084_0": "“Ye tatthāsuṃ jinaputtā, padakkhiṇamakaṃsu maṃ;",
  "atk-s0511a0:1085_0": "Devā manussā asurā ca, abhivādetvāna pakkamuṃ.",
  "atk-s0511a0:1086_0": "77.",
  "atk-s0511a0:1087_0": "“Dassanaṃ me atikkante, sasaṅghe lokanāyake;",
  "atk-s0511a0:1088_0": "Sayanā vuṭṭhahitvāna, pallaṅkaṃ ābhujiṃ tadā.",
  "atk-s0511a0:1089_0": "78.",
  "atk-s0511a0:1090_0": "“Sukhena sukhito homi, pāmojjena pamodito;",
  "atk-s0511a0:1091_0": "Pītiyā ca abhissanno, pallaṅkaṃ ābhujiṃ tadā.",
  "atk-s0511a0:1092_0": "79.",
  "atk-s0511a0:1093_0": "“Pallaṅkena nisīditvā, evaṃ cintesahaṃ tadā;",
  "atk-s0511a0:1094_0": "Vasībhūto ahaṃ jhāne, abhiññāsu pāramiṃ gato.",
  "atk-s0511a0:1095_0": "80.",
  "atk-s0511a0:1096_0": "“Sahassiyamhi lokamhi, isayo natthi me samā;",
  "atk-s0511a0:1097_0": "Asamo iddhidhammesu, alabhiṃ īdisaṃ sukhaṃ.",
  "atk-s0511a0:1098_0": "81.",
  "atk-s0511a0:1099_0": "“Pallaṅkābhujane mayhaṃ, dasasahassādhivāsino;",
  "atk-s0511a0:1100_0": "Mahānādaṃ pavattesuṃ, dhuvaṃ buddho bhavissasi.",
  "atk-s0511a0:1101_0": "82.",
  "atk-s0511a0:1102_0": "“Yā pubbe bodhisattānaṃ, pallaṅkavaramābhuje;",
  "atk-s0511a0:1103_0": "Nimittāni padissanti, tāni ajja padissare.",
  "atk-s0511a0:1104_0": "83.",
  "atk-s0511a0:1105_0": "“Sītaṃ byapagataṃ hoti, uṇhañca upasammati;",
  "atk-s0511a0:1106_0": "Tāni ajja padissanti, dhuvaṃ buddho bhavissasi.",
  "atk-s0511a0:1107_0": "84.",
  "atk-s0511a0:1108_0": "“Dasasahassī lokadhātu, nissaddā honti nirākulā;",
  "atk-s0511a0:1109_0": "Tāni ajja padissanti, dhuvaṃ buddho bhavissasi.",
  "atk-s0511a0:1110_0": "85.",
  "atk-s0511a0:1111_0": "“Mahāvātā na vāyanti, na sandanti savantiyo;",
  "atk-s0511a0:1112_0": "Tāni ajja padissanti, dhuvaṃ buddho bhavissasi.",
  "atk-s0511a0:1113_0": "86.",
  "atk-s0511a0:1114_0": "“Thalajā dakajā pupphā, sabbe pupphanti tāvade;",
  "atk-s0511a0:1115_0": "Tepajja pupphitā sabbe, dhuvaṃ buddho bhavissasi.",
  "atk-s0511a0:1116_0": "87.",
  "atk-s0511a0:1117_0": "“Latā vā yadi vā rukkhā, phalabhārā honti tāvade;",
  "atk-s0511a0:1118_0": "Tepajja phalitā sabbe, dhuvaṃ buddho bhavissasi.",
  "atk-s0511a0:1119_0": "88.",
  "atk-s0511a0:1120_0": "“Ākāsaṭṭhā ca bhūmaṭṭhā, ratanā jotanti tāvade;",
  "atk-s0511a0:1121_0": "Tepajja ratanā jotanti, dhuvaṃ buddho bhavissasi.",
  "atk-s0511a0:1122_0": "89.",
  "atk-s0511a0:1123_0": "“Mānussakā ca dibbā ca, turiyā vajjanti tāvade;",
  "atk-s0511a0:1124_0": "Tepajjubho abhiravanti, dhuvaṃ buddho bhavissasi.",
  "atk-s0511a0:1125_0": "90.",
  "atk-s0511a0:1126_0": "“Vicittapupphā gaganā, abhivassanti tāvade;",
  "atk-s0511a0:1127_0": "Tepi ajja pavassanti, dhuvaṃ buddho bhavissasi.",
  "atk-s0511a0:1128_0": "91.",
  "atk-s0511a0:1129_0": "“Mahāsamuddo ābhujati, dasasahassī pakampati;",
  "atk-s0511a0:1130_0": "Tepajjubho abhiravanti, dhuvaṃ buddho bhavissasi.",
  "atk-s0511a0:1131_0": "92.",
  "atk-s0511a0:1132_0": "“Nirayepi dasasahasse, aggī nibbanti tāvade;",
  "atk-s0511a0:1133_0": "Tepajja nibbutā aggī, dhuvaṃ buddho bhavissasi.",
  "atk-s0511a0:1134_0": "93.",
  "atk-s0511a0:1135_0": "“Vimalo hoti sūriyo, sabbā dissanti tārakā;",
  "atk-s0511a0:1136_0": "Tepi ajja padissanti, dhuvaṃ buddho bhavissasi.",
  "atk-s0511a0:1137_0": "94.",
  "atk-s0511a0:1138_0": "“Anovaṭṭhena udakaṃ, mahiyā ubbhijji tāvade;",
  "atk-s0511a0:1139_0": "Tampajjubbhijjate mahiyā, dhuvaṃ buddho bhavissasi.",
  "atk-s0511a0:1140_0": "95.",
  "atk-s0511a0:1141_0": "“Tārāgaṇā virocanti, nakkhattā gaganamaṇḍale;",
  "atk-s0511a0:1142_0": "Visākhā candimāyuttā, dhuvaṃ buddho bhavissasi.",
  "atk-s0511a0:1143_0": "96.",
  "atk-s0511a0:1144_0": "“Bilāsayā darīsayā, nikkhamanti sakāsayā;",
  "atk-s0511a0:1145_0": "Tepajja āsayā chuddhā, dhuvaṃ buddho bhavissasi.",
  "atk-s0511a0:1146_0": "97.",
  "atk-s0511a0:1147_0": "“Na honti aratī sattānaṃ, santuṭṭhā honti tāvade;",
  "atk-s0511a0:1148_0": "Tepajja sabbe santuṭṭhā, dhuvaṃ buddho bhavissasi.",
  "atk-s0511a0:1149_0": "98.",
  "atk-s0511a0:1150_0": "“Rogā tadupasammanti, jighacchā ca vinassasi;",
  "atk-s0511a0:1151_0": "Tāni ajja padissanti, dhuvaṃ buddho bhavissasi.",
  "atk-s0511a0:1152_0": "99.",
  "atk-s0511a0:1153_0": "“Rogā tadā tanu hoti, doso moho vinassasi;",
  "atk-s0511a0:1154_0": "Tepajja vigatā sabbe, dhuvaṃ buddho bhavissasi.",
  "atk-s0511a0:1155_0": "100.",
  "atk-s0511a0:1156_0": "“Bhayaṃ tadā na bhavati, ajjapetaṃ padissati;",
  "atk-s0511a0:1157_0": "Tena liṅgena jānāma, dhuvaṃ buddho bhavissasi.",
  "atk-s0511a0:1158_0": "101.",
  "atk-s0511a0:1159_0": "“Rajonuddhaṃsatī uddhaṃ, ajjapetaṃ padissati;",
  "atk-s0511a0:1160_0": "Tena liṅgena jānāma, dhuvaṃ buddho bhavissasi.",
  "atk-s0511a0:1161_0": "102.",
  "atk-s0511a0:1162_0": "“Aniṭṭhagandho pakkamati, dibbagandho pavāyati;",
  "atk-s0511a0:1163_0": "Sopajja vāyatī gandho, dhuvaṃ buddho bhavissasi.",
  "atk-s0511a0:1164_0": "103.",
  "atk-s0511a0:1165_0": "“Sabbe devā padissanti, ṭhapayitvā arūpino;",
  "atk-s0511a0:1166_0": "Tepajja sabbe dissanti, dhuvaṃ buddho bhavissasi.",
  "atk-s0511a0:1167_0": "104.",
  "atk-s0511a0:1168_0": "“Yāvatā nirayā nāma, sabbe dissanti tāvade;",
  "atk-s0511a0:1169_0": "Tepajja sabbe dissanti, dhuvaṃ buddho bhavissasi.",
  "atk-s0511a0:1170_0": "105.",
  "atk-s0511a0:1171_0": "“Kuṭṭā kavāṭā selā ca, na hontāvaraṇā tadā;",
  "atk-s0511a0:1172_0": "Ākāsabhūtā tepajja, dhuvaṃ buddho bhavissasi.",
  "atk-s0511a0:1173_0": "106.",
  "atk-s0511a0:1174_0": "“Cutī ca upapattī ca, khaṇe tasmiṃ na vijjati;",
  "atk-s0511a0:1175_0": "Tānipajja padissanti, dhuvaṃ buddho bhavissasi.",
  "atk-s0511a0:1176_0": "107.",
  "atk-s0511a0:1177_0": "“Daḷhaṃ paggaṇha vīriyaṃ, mā nivatta abhikkama;",
  "atk-s0511a0:1178_0": "Mayampetaṃ vijānāma, dhuvaṃ buddho bhavissasī”ti.",
  "atk-s0511a0:1179_0": "Tattha idaṃ sutvāna vacananti idaṃ dīpaṅkarassa bhagavato bodhisattassa byākaraṇavacanaṃ sutvā.",
  "atk-s0511a0:1179_1": "Asamassāti samassa sadisassa abhāvato asamassa. Yathāha –",
  "atk-s0511a0:1180_0": "“Na me ācariyo atthi, sadiso me na vijjati;",
  "atk-s0511a0:1181_0": "Sadevakasmiṃ lokasmiṃ, natthi me paṭipuggalo”ti. ;",
  "atk-s0511a0:1182_0": "Mahesinoti mahante sīlasamādhipaññākkhandhe esi gavesīti mahesī,",
  "atk-s0511a0:1182_1": "tassa mahesino.",
  "atk-s0511a0:1182_2": "Naramarūti narā ca amarā ca,",
  "atk-s0511a0:1182_3": "ukkaṭṭhaniddeso panāyaṃ sabbepi dasasahassilokadhātuyā nāgasupaṇṇayakkhādayopi āmoditāva.",
  "atk-s0511a0:1182_4": "Buddhabījaṃ kira ayanti ayaṃ kira buddhaṅkuro uppannoti āmoditāti attho.",
  "atk-s0511a0:1183_0": "Ukkuṭṭhisaddāti unnādasaddā vattanti.",
  "atk-s0511a0:1183_1": "Apphoṭentīti hatthehi bāhā abhihananti.",
  "atk-s0511a0:1183_2": "Dasasahassīti dasasahassilokadhātuyo.",
  "atk-s0511a0:1183_3": "Sadevakāti saha devehi sadevakā dasasahassī namassantīti attho.",
  "atk-s0511a0:1183_4": "Yadimassāti yadi imassa,",
  "atk-s0511a0:1183_5": "ayameva vā pāṭho.",
  "atk-s0511a0:1183_6": "Virajjhissāmāti yadi na sampāpuṇissāma.",
  "atk-s0511a0:1183_7": "Anāgatamhi addhāneti anāgate kāle.",
  "atk-s0511a0:1183_8": "Hessāmāti bhavissāma.",
  "atk-s0511a0:1183_9": "Sammukhāti sammukhībhūtā.",
  "atk-s0511a0:1183_10": "Imanti imassa,",
  "atk-s0511a0:1183_11": "sāmiatthe upayogavacanaṃ.",
  "atk-s0511a0:1184_0": "Nadiṃ tarantāti nadītaraṇakā,",
  "atk-s0511a0:1184_1": "“naditarantā”tipi pāṭho.",
  "atk-s0511a0:1184_2": "Paṭititthanti paṭimukhatitthaṃ.",
  "atk-s0511a0:1184_3": "Virajjhiyāti virajjhitvā.",
  "atk-s0511a0:1184_4": "Yadi muñcāmāti yadi imaṃ bhagavantaṃ muñcitvā akatakiccā gamissāmāti attho.",
  "atk-s0511a0:1184_5": "Mama kammaṃ pakittetvāti mama bhāvitamatthaṃ byākaritvā.",
  "atk-s0511a0:1184_6": "Dakkhiṇaṃ pādamuddharīti dakkhiṇaṃ pādaṃ ukkhipi,",
  "atk-s0511a0:1184_7": "“katapadakkhiṇo”tipi pāṭho.",
  "atk-s0511a0:1185_0": "Jinaputtāti dīpaṅkarassa satthuno sāvakā.",
  "atk-s0511a0:1185_1": "Devā manussā asurā ca,",
  "atk-s0511a0:1185_2": "abhivādetvāna pakkamunti devādayo sabbepi ime maṃ tikkhattuṃ padakkhiṇaṃ katvā pupphādīhi pūjetvā suppatiṭṭhitapañcaṅgā",
  "atk-s0511a0:1185_3": "vanditvā nivattitvā punappunaṃ oloketvā madhuratthabyañjanāhi nānappakārāhi thutīhi vaṇṇentā pakkamiṃsu.",
  "atk-s0511a0:1185_4": "“Narā nāgā ca gandhabbā,",
  "atk-s0511a0:1185_5": "abhivādetvāna pakkamu”ntipi pāṭho.",
  "atk-s0511a0:1186_0": "Dassanaṃ me atikkanteti mama dassanavisayaṃ bhagavati atikkante.",
  "atk-s0511a0:1186_1": "“Jahite dassanūpacāre”tipi pāṭho.",
  "atk-s0511a0:1186_2": "Sasaṅgheti saddhiṃ saṅghena sasaṅgho,",
  "atk-s0511a0:1186_3": "tasmiṃ sasaṅghe.",
  "atk-s0511a0:1186_4": "Sayanā vuṭṭhahitvānāti nipannaṭṭhānato kalalato uṭṭhahitvā.",
  "atk-s0511a0:1186_5": "Pallaṅkaṃ ābhujinti katapallaṅko hutvā puppharāsimhi nisīdinti attho.",
  "atk-s0511a0:1186_6": "“Haṭṭho haṭṭhena cittena,",
  "atk-s0511a0:1186_7": "āsanā vuṭṭhahiṃ tadā”tipi pāṭho,",
  "atk-s0511a0:1186_8": "so uttānatthova.",
  "atk-s0511a0:1187_0": "Pītiyā ca abhissannoti pītiparipphuṭo.",
  "atk-s0511a0:1187_1": "Vasībhūtoti vasībhāvappatto.",
  "atk-s0511a0:1187_2": "Jhāneti rūpāvacarārūpāvacarajhānesu.",
  "atk-s0511a0:1187_3": "Sahassiyamhīti dasasahassiyaṃ.",
  "atk-s0511a0:1187_4": "Lokamhīti lokadhātuyā.",
  "atk-s0511a0:1187_5": "Me samāti mayā sadisā.",
  "atk-s0511a0:1187_6": "Avisesena “me samā natthī”ti vatvā idāni tameva niyamento “asamo iddhidhammesū”ti āha.",
  "atk-s0511a0:1187_7": "Tattha iddhidhammesūti pañcasu iddhidhammesūti attho.",
  "atk-s0511a0:1187_8": "Alabhinti paṭilabhiṃ.",
  "atk-s0511a0:1187_9": "Īdisaṃ sukhanti īdisaṃ somanassaṃ.",
  "atk-s0511a0:1188_0": "Atha sumedhatāpaso dasabalassa byākaraṇaṃ sutvā buddhabhāvaṃ karatalagatakālamiva maññamāno pamuditahadayo",
  "atk-s0511a0:1188_1": "dasasu lokadhātusahassesu suddhāvāsamahābrahmāno atītabuddhadassāvino niyatabodhisattānaṃ byākaraṇe uppajjamānapāṭihāriyadassanena",
  "atk-s0511a0:1188_2": "tathāgatavacanassa avitathataṃ pakāsento maṃ paritosayantā imā gāthāyo āhaṃsūti dassento bhagavā “pallaṅkābhujane",
  "atk-s0511a0:1188_3": "mayha”ntiādimāha.",
  "atk-s0511a0:1189_0": "Tattha pallaṅkābhujane mayhanti mama pallaṅkābhujane.",
  "atk-s0511a0:1189_1": "Ayameva vā pāṭho.",
  "atk-s0511a0:1189_2": "Dasasahassādhivāsinoti dasasahassivāsino mahābrahmāno.",
  "atk-s0511a0:1189_3": "Yā pubbeti yāni pubbe,",
  "atk-s0511a0:1189_4": "vibhattilopaṃ katvā vuttanti veditabbaṃ.",
  "atk-s0511a0:1189_5": "Pallaṅkavaramābhujeti varapallaṅkābhujane.",
  "atk-s0511a0:1189_6": "Nimittāni padissantīti nimittāni padissiṃsūti attho.",
  "atk-s0511a0:1189_7": "Atītavacane vattabbe vattamānavacanaṃ vuttaṃ.",
  "atk-s0511a0:1189_8": "Kiñcāpi vuttaṃ,",
  "atk-s0511a0:1189_9": "atītavasena attho gahetabbo.",
  "atk-s0511a0:1189_10": "Tāni ajja padissareti pubbepi niyatabodhisattānaṃ pallaṅkābhujane yāni nimittāni uppajjiṃsu,",
  "atk-s0511a0:1189_11": "tāni nimittāni ajja padissare.",
  "atk-s0511a0:1189_12": "Tasmā tvaṃ dhuvameva buddho bhavissasīti attho.",
  "atk-s0511a0:1189_13": "Na pana tāniyeva nimittāni uppajjiṃsu,",
  "atk-s0511a0:1189_14": "taṃsadisattā “tāni ajja padissare”ti vuttanti veditabbaṃ.",
  "atk-s0511a0:1190_0": "Sītanti sītattaṃ.",
  "atk-s0511a0:1190_1": "Byapagatanti gataṃ vigataṃ.",
  "atk-s0511a0:1190_2": "Tānīti sītavigamanauṇhupasamanānīti attho.",
  "atk-s0511a0:1190_3": "Nissaddāti asaddā anigghosā.",
  "atk-s0511a0:1190_4": "Nirākulāti anākulā,",
  "atk-s0511a0:1190_5": "ayameva vā pāṭho.",
  "atk-s0511a0:1190_6": "Na sandantīti na vahanti nappavattanti.",
  "atk-s0511a0:1190_7": "Savantiyoti nadiyo.",
  "atk-s0511a0:1190_8": "Tānīti avāyanaasandanāni.",
  "atk-s0511a0:1190_9": "Thalajāti pathavitalapabbatarukkhesu jātāni.",
  "atk-s0511a0:1190_10": "Dakajāti odakāni pupphāni.",
  "atk-s0511a0:1190_11": "Pupphantīti pubbe bodhisattānaṃ pupphiṃsu,",
  "atk-s0511a0:1190_12": "atītatthe vattamānavacanaṃ heṭṭhā vuttanayeneva veditabbaṃ.",
  "atk-s0511a0:1190_13": "Tepajja pupphitānīti tāni pupphāni ajja pupphitānīti attho.",
  "atk-s0511a0:1191_0": "Phalabhārāti phaladharā.",
  "atk-s0511a0:1191_1": "Tepajjāti tepi ajja,",
  "atk-s0511a0:1191_2": "pulliṅgavasena “tepī”ti vuttaṃ,",
  "atk-s0511a0:1191_3": "“latā vā rukkhā vā”ti vuttattā.",
  "atk-s0511a0:1191_4": "Phalitāti sañjātaphalā.",
  "atk-s0511a0:1191_5": "Ākāsaṭṭhā ca bhūmaṭṭhā cāti ākāsagatā ca bhūmigatā ca ratanānīti muttādīni ratanāni.",
  "atk-s0511a0:1191_6": "Jotantīti obhāsanti.",
  "atk-s0511a0:1191_7": "Mānussakāti manussānaṃ santakā mānussakā.",
  "atk-s0511a0:1191_8": "Dibbāti devānaṃ santakā dibbā.",
  "atk-s0511a0:1191_9": "Turiyāti ātataṃ vitataṃ ātatavitataṃ susiraṃ ghananti pañca turiyāni.",
  "atk-s0511a0:1191_10": "Tattha ātataṃ nāma cammapariyonaddhesu bheriādīsu ekatalaturiyaṃ.",
  "atk-s0511a0:1191_11": "Vitataṃ nāma ubhayatalaṃ.",
  "atk-s0511a0:1191_12": "Ātatavitataṃ nāma sabbato pariyonaddhaṃ mahativallakiādikaṃ.",
  "atk-s0511a0:1191_13": "Susiraṃ nāma vaṃsādikaṃ.",
  "atk-s0511a0:1191_14": "Ghanaṃ nāma sammatāḷādikaṃ.",
  "atk-s0511a0:1191_15": "Vajjantīti heṭṭhā vuttanayena vajjiṃsu,",
  "atk-s0511a0:1191_16": "atītatthe vattamānavacanaṃ veditabbaṃ.",
  "atk-s0511a0:1191_17": "Esa nayo upari īdisesu vacanesupi.",
  "atk-s0511a0:1191_18": "Abhiravantīti tatra tatra kusalehi sumuñcitā suppatāḷitā suvāditā viya abhiravanti,",
  "atk-s0511a0:1191_19": "abhinadantīti attho.",
  "atk-s0511a0:1192_0": "Vicittapupphāti vicitrāni nānāgandhavaṇṇāni pupphāni.",
  "atk-s0511a0:1192_1": "Abhivassantīti abhivassiṃsu,",
  "atk-s0511a0:1192_2": "nipatiṃsūti attho.",
  "atk-s0511a0:1192_3": "Tepīti tānipi vicitrapupphāni abhivassantāni padissanti,",
  "atk-s0511a0:1192_4": "devabrahmagaṇehi okiriyamānānīti adhippāyo.",
  "atk-s0511a0:1192_5": "Ābhujatīti osakkati.",
  "atk-s0511a0:1192_6": "Tepajjubhoti tepi ajja ubho mahāsamuddadasasahassiyo.",
  "atk-s0511a0:1192_7": "Abhiravantīti abhinadanti.",
  "atk-s0511a0:1192_8": "Nirayeti nirayesu.",
  "atk-s0511a0:1192_9": "Dasasahassāti anekadasasahassā.",
  "atk-s0511a0:1192_10": "Nibbantīti sammanti,",
  "atk-s0511a0:1192_11": "santiṃ upentīti attho.",
  "atk-s0511a0:1192_12": "Tārakāti nakkhattāni.",
  "atk-s0511a0:1192_13": "Tepi ajja padissantīti tepi sūriyassa vimalabhāvā tārakā ajja divā dissanti.",
  "atk-s0511a0:1193_0": "Anovaṭṭhenāti anovaṭṭhe,",
  "atk-s0511a0:1193_1": "bhummatthe karaṇavacanaṃ.",
  "atk-s0511a0:1193_2": "Atha vā anovaṭṭheti anabhivaṭṭhepi.",
  "atk-s0511a0:1193_3": "Nāti nipātamattaṃ “sutvā na dūtavacana”ntiādīsu viya.",
  "atk-s0511a0:1193_4": "Tampajjubbhijjateti tampi udakaṃ ajja ubbhijjati,",
  "atk-s0511a0:1193_5": "ubbhijjitvā uṭṭhahatīti attho.",
  "atk-s0511a0:1193_6": "Mahiyāti pathaviyā,",
  "atk-s0511a0:1193_7": "nissakkavacanaṃ.",
  "atk-s0511a0:1193_8": "Tārāgaṇāti gahanakkhattādayo sabbe tāragaṇā.",
  "atk-s0511a0:1193_9": "Nakkhattāti nakkhattatārakā ca.",
  "atk-s0511a0:1193_10": "Gaganamaṇḍaleti sakalagaganamaṇḍalaṃ virocantīti attho.",
  "atk-s0511a0:1193_11": "Bilāsayāti bilāsayā ahinakulakumbhīlagodhādayo.",
  "atk-s0511a0:1193_12": "Darīsayāti jharāsayā.",
  "atk-s0511a0:1193_13": "Ayameva vā pāṭho.",
  "atk-s0511a0:1193_14": "Nikkhamantīti nikkhamiṃsu.",
  "atk-s0511a0:1193_15": "Sakāsayāti attano attano āsayato.",
  "atk-s0511a0:1193_16": "“Tadāsayā”tipi pāṭho.",
  "atk-s0511a0:1193_17": "Tassa tadā tasmiṃ kāle, āsayato,",
  "atk-s0511a0:1193_18": "bilatoti attho.",
  "atk-s0511a0:1193_19": "Chuddhāti suchuddhā suvuddhāritā,",
  "atk-s0511a0:1193_20": "nikkhantāti attho.",
  "atk-s0511a0:1194_0": "Aratīti ukkaṇṭhā.",
  "atk-s0511a0:1194_1": "Santuṭṭhāti paramena santuṭṭhena santuṭṭhā.",
  "atk-s0511a0:1194_2": "Vinassatīti vigacchati.",
  "atk-s0511a0:1194_3": "Rāgoti kāmarāgo.",
  "atk-s0511a0:1194_4": "Tadā tanu hotīti oramattako hoti,",
  "atk-s0511a0:1194_5": "iminā pariyuṭṭhānābhāvaṃ dīpeti.",
  "atk-s0511a0:1194_6": "Vihatāti vinaṭṭhā.",
  "atk-s0511a0:1194_7": "Tadāti pubbe,",
  "atk-s0511a0:1194_8": "bodhisattānaṃ pallaṅkābhujaneti attho.",
  "atk-s0511a0:1194_9": "Na bhavatīti na hoti.",
  "atk-s0511a0:1194_10": "Ajjapetanti ajja tava pallaṅkābhujanepi etaṃ bhayaṃ na hotevāti attho.",
  "atk-s0511a0:1194_11": "Tena liṅgena jānāmāti tena kāraṇena sabbeva mayaṃ jānāma,",
  "atk-s0511a0:1194_12": "yaṃ tvaṃ buddho bhavissasīti attho.",
  "atk-s0511a0:1195_0": "Anuddhaṃsatīti na uggacchati.",
  "atk-s0511a0:1195_1": "Aniṭṭhagandhoti duggandho.",
  "atk-s0511a0:1195_2": "Pakkamatīti pakkami vigacchi.",
  "atk-s0511a0:1195_3": "Pavāyatīti pavāyi.",
  "atk-s0511a0:1195_4": "Sopajjāti sopi dibbagandho ajja.",
  "atk-s0511a0:1195_5": "Padissantīti padissiṃsu.",
  "atk-s0511a0:1195_6": "Tepajjāti tepi sabbe devā ajja.",
  "atk-s0511a0:1195_7": "Yāvatāti paricchedanatthe nipāto,",
  "atk-s0511a0:1195_8": "yattakāti attho.",
  "atk-s0511a0:1195_9": "Kuṭṭāti pākārā.",
  "atk-s0511a0:1195_10": "Na hontāvaraṇāti āvaraṇakarā na ahesuṃ.",
  "atk-s0511a0:1195_11": "Tadāti pubbe.",
  "atk-s0511a0:1195_12": "Ākāsabhūtāti te kuṭṭakavāṭapabbatā āvaraṇaṃ tirokaraṇaṃ kātuṃ asakkontā,",
  "atk-s0511a0:1195_13": "ajaṭākāsabhūtāti attho.",
  "atk-s0511a0:1195_14": "Cutīti maraṇaṃ.",
  "atk-s0511a0:1195_15": "Upapattīti paṭisandhiggahaṇaṃ.",
  "atk-s0511a0:1195_16": "Khaṇeti pubbe bodhisattānaṃ pallaṅkābhujanakkhaṇe.",
  "atk-s0511a0:1195_17": "Na vijjatīti nāhosi.",
  "atk-s0511a0:1195_18": "Tānipajjāti tānipi ajja cavanabhavanānīti attho.",
  "atk-s0511a0:1195_19": "Mā nivattīti mā paṭikkami.",
  "atk-s0511a0:1195_20": "Abhikkamāti parakkama.",
  "atk-s0511a0:1195_21": "Sesamettha uttānamevāti.",
  "atk-s0511a0:1196_0": "Tato sumedhapaṇḍito dīpaṅkarassa dasabalassa ca dasasahassacakkavāḷadevatānañca vacanaṃ sutvā bhiyyosomattāya sañjātussāho hutvā cintesi –",
  "atk-s0511a0:1196_1": "“buddhā nāma amoghavacanā,",
  "atk-s0511a0:1196_2": "natthi buddhānaṃ kathāya aññathattaṃ.",
  "atk-s0511a0:1196_3": "Yathā hi ākāse khittassa leḍḍussa patanaṃ dhuvaṃ,",
  "atk-s0511a0:1196_4": "jātassa maraṇaṃ,",
  "atk-s0511a0:1196_5": "aruṇe uggate sūriyassa abbhuggamanaṃ,",
  "atk-s0511a0:1196_6": "āsayā nikkhantassa sīhassa sīhanādanadanaṃ,",
  "atk-s0511a0:1196_7": "garugabbhāya itthiyā bhāramoropanaṃ dhuvaṃ avassambhāvī,",
  "atk-s0511a0:1196_8": "evameva buddhānaṃ vacanaṃ nāma dhuvaṃ amoghaṃ,",
  "atk-s0511a0:1196_9": "addhā ahaṃ buddho bhavissāmīti.",
  "atk-s0511a0:1196_10": "Tena vuttaṃ –",
  "atk-s0511a0:1197_0": "108.",
  "atk-s0511a0:1198_0": "“Buddhassa vacanaṃ sutvā, dasasahassīnacūbhayaṃ;",
  "atk-s0511a0:1199_0": "Tuṭṭhahaṭṭho pamudito, evaṃ cintesahaṃ tadā.",
  "atk-s0511a0:1200_0": "109.",
  "atk-s0511a0:1201_0": "“Advejjhavacanā buddhā, amoghavacanā jinā;",
  "atk-s0511a0:1202_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a0:1203_0": "110.",
  "atk-s0511a0:1204_0": "“Yathā khittaṃ nabhe leḍḍu, dhuvaṃ patati bhūmiyaṃ;",
  "atk-s0511a0:1205_0": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a0:1206_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a0:1207_0": "111.",
  "atk-s0511a0:1208_0": "“Yathāpi sabbasattānaṃ, maraṇaṃ dhuvasassataṃ;",
  "atk-s0511a0:1209_0": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a0:1210_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a0:1211_0": "112.",
  "atk-s0511a0:1212_0": "“Yathā rattikkhaye patte, sūriyuggamanaṃ dhuvaṃ;",
  "atk-s0511a0:1213_0": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a0:1214_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a0:1215_0": "113.",
  "atk-s0511a0:1216_0": "“Yathā nikkhantasayanassa, sīhassa nadanaṃ dhuvaṃ;",
  "atk-s0511a0:1217_0": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a0:1218_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a0:1219_0": "114.",
  "atk-s0511a0:1220_0": "“Yathā āpannasattānaṃ, bhāramoropanaṃ dhuvaṃ;",
  "atk-s0511a0:1221_0": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a0:1222_0": "Vitathaṃ natthi buddhānaṃ, dhuvaṃ buddho bhavāmaha”nti.",
  "atk-s0511a0:1223_0": "Tattha buddhassa vacanaṃ sutvā,",
  "atk-s0511a0:1223_1": "dasasahassī na cūbhayanti dīpaṅkarasammāsambuddhassa ca dasasahassacakkavāḷadevatānañca vacanaṃ sutvā.",
  "atk-s0511a0:1223_2": "Ubhayanti ubhayesaṃ,",
  "atk-s0511a0:1223_3": "sāmiatthe paccattavacanaṃ,",
  "atk-s0511a0:1223_4": "ubhayavacanaṃ vā.",
  "atk-s0511a0:1223_5": "Evaṃ cintesahanti evaṃ cintesiṃ ahaṃ.",
  "atk-s0511a0:1224_0": "Advejjhavacanāti dvedhā appavattavacanā,",
  "atk-s0511a0:1224_1": "ekaṃsavacanāti attho.",
  "atk-s0511a0:1224_2": "“Acchiddavacanā”tipi pāṭho,",
  "atk-s0511a0:1224_3": "tassa niddosavacanāti attho.",
  "atk-s0511a0:1224_4": "Amoghavacanāti avitathavacanā.",
  "atk-s0511a0:1224_5": "Vitathanti vitathavacanaṃ natthīti attho.",
  "atk-s0511a0:1224_6": "Dhuvaṃ buddho bhavāmahanti ahaṃ ekaṃseneva buddho bhavissāmīti niyatavasena avassambhāvivasena ca vattamānavacanaṃ katanti veditabbaṃ.",
  "atk-s0511a0:1225_0": "Sūriyuggamananti sūriyassa udayanaṃ,",
  "atk-s0511a0:1225_1": "ayameva vā pāṭho.",
  "atk-s0511a0:1225_2": "Dhuvasassatanti ekaṃsabhāvī ceva sassatañca.",
  "atk-s0511a0:1225_3": "Nikkhantasayanassāti sayanato nikkhantassa.",
  "atk-s0511a0:1225_4": "Āpannasattānanti garugabbhānaṃ,",
  "atk-s0511a0:1225_5": "gabbhinīnanti attho.",
  "atk-s0511a0:1225_6": "Bhāramoropananti bhāraoropanaṃ,",
  "atk-s0511a0:1225_7": "gabbhassa oropananti attho. Ma-",
  "atk-s0511a0:1225_8": "kāro padasandhikaro.",
  "atk-s0511a0:1225_9": "Sesametthāpi uttānamevāti.",
  "atk-s0511a0:1226_0": "“Svāhaṃ addhā buddho bhavissāmī”ti evaṃ katasanniṭṭhāno buddhakārake dhamme upadhāretuṃ –",
  "atk-s0511a0:1226_1": "“kahaṃ nu kho buddhakārakā dhammā”ti,",
  "atk-s0511a0:1226_2": "uddhaṃ adho disāsu vidisāsūti anukkamena sakalaṃ dhammadhātuṃ vicinanto pubbe porāṇakehi bodhisattehi",
  "atk-s0511a0:1226_3": "āsevitanisevitaṃ paṭhamaṃ dānapāramiṃ disvā evaṃ attānaṃ ovadi –",
  "atk-s0511a0:1226_4": "“sumedhapaṇḍita,",
  "atk-s0511a0:1226_5": "tvaṃ ito paṭṭhāya paṭhamaṃ dānapāramiṃ pūreyyāsi.",
  "atk-s0511a0:1226_6": "Yathā hi nikujjito udakakumbho nissesaṃ katvā udakaṃ vamatiyeva na paccāharati,",
  "atk-s0511a0:1226_7": "evameva dhanaṃ vā yasaṃ vā puttadāraṃ vā aṅgapaccaṅgaṃ vā anoloketvā sabbattha yācakānaṃ sabbaṃ icchiticchitaṃ",
  "atk-s0511a0:1226_8": "nissesaṃ katvā dadamāno bodhimūle nisīditvā buddho bhavissasī”ti paṭhamaṃ dānapāramiṃ daḷhaṃ katvā adhiṭṭhāsi.",
  "atk-s0511a0:1226_9": "Tena vuttaṃ –",
  "atk-s0511a0:1227_0": "115.",
  "atk-s0511a0:1228_0": "“Handa buddhakare dhamme, vicināmi ito cito;",
  "atk-s0511a0:1229_0": "Uddhaṃ adho dasa disā, yāvatā dhammadhātuyā.",
  "atk-s0511a0:1230_0": "116.",
  "atk-s0511a0:1231_0": "“Vicinanto tadā dakkhiṃ, paṭhamaṃ dānapāramiṃ;",
  "atk-s0511a0:1232_0": "Pubbakehi mahesīhi, anuciṇṇaṃ mahāpathaṃ.",
  "atk-s0511a0:1233_0": "117.",
  "atk-s0511a0:1234_0": "“Imaṃ tvaṃ paṭhamaṃ tāva, daḷhaṃ katvā samādiya;",
  "atk-s0511a0:1235_0": "Dānapāramitaṃ gaccha, yadi bodhiṃ pattumicchasi.",
  "atk-s0511a0:1236_0": "118.",
  "atk-s0511a0:1237_0": "“Yathāpi kumbho sampuṇṇo, yassa kassaci adho kato;",
  "atk-s0511a0:1238_0": "Vamatevudakaṃ nissesaṃ, na tattha parirakkhati.",
  "atk-s0511a0:1239_0": "119.",
  "atk-s0511a0:1240_0": "“Tatheva yācake disvā, hīnamukkaṭṭhamajjhime;",
  "atk-s0511a0:1241_0": "Dadāhi dānaṃ nissesaṃ, kumbho viya adho kato”ti.",
  "atk-s0511a0:1242_0": "Tattha handāti vavassaggatthe nipāto.",
  "atk-s0511a0:1242_1": "Buddhakare dhammeti buddhattakare dhamme.",
  "atk-s0511a0:1242_2": "Buddhattakarā nāma dhammā dānapāramitādayo dasa dhammā.",
  "atk-s0511a0:1242_3": "Vicināmīti vicinissāmi,",
  "atk-s0511a0:1242_4": "vīmaṃsissāmi upaparikkhissāmīti attho.",
  "atk-s0511a0:1242_5": "Ito citoti ito ito,",
  "atk-s0511a0:1242_6": "ayameva vā pāṭho.",
  "atk-s0511a0:1242_7": "Tattha tattha vicināmīti attho.",
  "atk-s0511a0:1242_8": "Uddhanti devaloke.",
  "atk-s0511a0:1242_9": "Adhoti manussaloke.",
  "atk-s0511a0:1242_10": "Dasa disāti dasasu disāsu;",
  "atk-s0511a0:1242_11": "kattha nu kho te buddhakārakadhammā uddhaṃ adho tiriyaṃ disāsu vidisāsūti adhippāyo.",
  "atk-s0511a0:1242_12": "Yāvatā dhammadhātuyāti ettha yāvatāti paricchedavacanaṃ.",
  "atk-s0511a0:1242_13": "Dhammadhātuyāti sabhāvadhammassa,",
  "atk-s0511a0:1242_14": "pavattanīti vacanaseso daṭṭhabbo.",
  "atk-s0511a0:1242_15": "Kiṃ vuttaṃ hoti?",
  "atk-s0511a0:1242_16": "Yāvatikā sabhāvadhammānaṃ kāmarūpārūpadhammānaṃ pavatti,",
  "atk-s0511a0:1242_17": "tāvatikaṃ vicinissāmīti vuttaṃ hoti.",
  "atk-s0511a0:1243_0": "Vicinantoti vīmaṃsanto upaparikkhanto.",
  "atk-s0511a0:1243_1": "Pubbakehīti porāṇehi bodhisattehi.",
  "atk-s0511a0:1243_2": "Anuciṇṇanti ajjhāciṇṇaṃ āsevitaṃ.",
  "atk-s0511a0:1243_3": "Samādiyāti samādiyanaṃ karohi,",
  "atk-s0511a0:1243_4": "ajja paṭṭhāya ayaṃ paṭhamaṃ dānapāramī pūretabbā mayāti evaṃ samādiyāti attho.",
  "atk-s0511a0:1243_5": "Dānapāramitaṃ gacchāti dānapāramiṃ gaccha,",
  "atk-s0511a0:1243_6": "pūrayāti attho.",
  "atk-s0511a0:1243_7": "Yadi bodhiṃ pattumicchasīti bodhimūlamupagantvā anuttaraṃ sammāsambodhiṃ pattuṃ icchasi ce.",
  "atk-s0511a0:1243_8": "Yassa kassacīti udakassa vā khīrassa vā yassa kassaci sampuṇṇo.",
  "atk-s0511a0:1243_9": "Sampuṇṇasaddayoge sati sāmivacanaṃ icchanti saddavidū.",
  "atk-s0511a0:1243_10": "Karaṇatthe vā sāmivacanaṃ,",
  "atk-s0511a0:1243_11": "yena kenacīti attho.",
  "atk-s0511a0:1243_12": "Adho katoti heṭṭhāmukhīkato.",
  "atk-s0511a0:1243_13": "Na tattha parirakkhatīti tasmiṃ vamane na parirakkhati,",
  "atk-s0511a0:1243_14": "nissesaṃ udakaṃ vamatevāti attho.",
  "atk-s0511a0:1243_15": "Hīnamukkaṭṭhamajjhimeti hīnamajjhimapaṇīte. Ma-",
  "atk-s0511a0:1243_16": "kāro padasandhikaro.",
  "atk-s0511a0:1243_17": "Kumbho viya adho katoti heṭṭhāmukhīkato viya kumbho.",
  "atk-s0511a0:1243_18": "Yācake upagate disvā – “tvaṃ, sumedha,",
  "atk-s0511a0:1243_19": "attano anavasesetvā sabbadhanapariccāgena dānapāramiṃ,",
  "atk-s0511a0:1243_20": "aṅgapariccāgena upapāramiṃ,",
  "atk-s0511a0:1243_21": "jīvitapariccāgena paramatthapāramiñca pūrehī”ti evaṃ attanāva attānaṃ ovadi.",
  "atk-s0511a0:1244_0": "Athassa “na ettakeheva buddhakārakehi dhammehi bhavitabba”nti uttarimpi upadhārayato dutiyaṃ sīlapāramiṃ disvā etadahosi –",
  "atk-s0511a0:1244_1": "“sumedhapaṇḍita,",
  "atk-s0511a0:1244_2": "tvaṃ ito paṭṭhāya sīlapāramiṃ pūreyyāsi.",
  "atk-s0511a0:1244_3": "Yathā camarī migo nāma jīvitampi anoloketvā attano vālameva rakkhati,",
  "atk-s0511a0:1244_4": "evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī”ti dutiyaṃ sīlapāramiṃ daḷhaṃ katvā adhiṭṭhāsi.",
  "atk-s0511a0:1244_5": "Tena vuttaṃ –",
  "atk-s0511a0:1245_0": "120.",
  "atk-s0511a0:1246_0": "“Na hete ettakāyeva, buddhadhammā bhavissare;",
  "atk-s0511a0:1247_0": "Aññepi vicinissāmi, ye dhammā bodhipācanā.",
  "atk-s0511a0:1248_0": "121.",
  "atk-s0511a0:1249_0": "“Vicinanto tadā dakkhiṃ, dutiyaṃ sīlapāramiṃ;",
  "atk-s0511a0:1250_0": "Pubbakehi mahesīhi, āsevitanisevitaṃ.",
  "atk-s0511a0:1251_0": "122.",
  "atk-s0511a0:1252_0": "“Imaṃ tvaṃ dutiyaṃ tāva, daḷhaṃ katvā samādiya;",
  "atk-s0511a0:1253_0": "Sīlapāramitaṃ gaccha, yadi bodhiṃ pattumicchasi.",
  "atk-s0511a0:1254_0": "123.",
  "atk-s0511a0:1255_0": "“Yathāpi camarī vālaṃ, kismiñci paṭilaggitaṃ;",
  "atk-s0511a0:1256_0": "Upeti maraṇaṃ tattha, na vikopeti vāladhiṃ.",
  "atk-s0511a0:1257_0": "124.",
  "atk-s0511a0:1258_0": "“Tatheva tvaṃ catūsu bhūmīsu, sīlāni paripūraya;",
  "atk-s0511a0:1259_0": "Parirakkha sabbadā sīlaṃ, camarī viya vāladhi”nti.",
  "atk-s0511a0:1260_0": "Tattha na heteti na hi eteyeva.",
  "atk-s0511a0:1260_1": "Bodhipācanāti maggaparipācanā sabbaññutaññāṇaparipācanā vā.",
  "atk-s0511a0:1260_2": "Dutiyaṃ sīlapāraminti sīlaṃ nāma sabbesaṃ kusaladhammānaṃ patiṭṭhā,",
  "atk-s0511a0:1260_3": "sīle patiṭṭhito kusaladhammehi na parihāyati,",
  "atk-s0511a0:1260_4": "sabbepi lokiyalokuttaraguṇe paṭilabhati.",
  "atk-s0511a0:1260_5": "Tasmā sīlapāramī pūretabbāti dutiyaṃ sīlapāramiṃ addakkhinti attho.",
  "atk-s0511a0:1261_0": "Āsevitanisevitanti bhāvitañceva bahulīkatañca.",
  "atk-s0511a0:1261_1": "Camarīti camarī migo.",
  "atk-s0511a0:1261_2": "Kismiñcīti yattha katthaci rukkhalatākaṇṭakādīsu aññatarasmiṃ.",
  "atk-s0511a0:1261_3": "Paṭilaggitanti paṭivilaggitaṃ.",
  "atk-s0511a0:1261_4": "Tatthāti yattha vilaggitaṃ,",
  "atk-s0511a0:1261_5": "tattheva ṭhatvā maraṇaṃ upagacchati.",
  "atk-s0511a0:1261_6": "Na vikopetīti na chindati.",
  "atk-s0511a0:1261_7": "Vāladhinti vālaṃ chinditvā na gacchati,",
  "atk-s0511a0:1261_8": "tattheva maraṇaṃ upetīti attho.",
  "atk-s0511a0:1262_0": "Catūsu bhūmīsu sīlānīti catūsu ṭhānesu vibhattasīlāni,",
  "atk-s0511a0:1262_1": "pātimokkhasaṃvaraindriyasaṃvaraājīvapārisuddhipaccayasannissitavasenāti attho.",
  "atk-s0511a0:1262_2": "Bhūmivasena pana dvīsuyeva bhūmīsu pariyāpannaṃ tampi catusīlamevāti.",
  "atk-s0511a0:1262_3": "Paripūrayāti khaṇḍachiddasabalādiabhāvena paripūraya.",
  "atk-s0511a0:1262_4": "Sabbadāti sabbakālaṃ.",
  "atk-s0511a0:1262_5": "Camarī viyāti camarī migo viya.",
  "atk-s0511a0:1262_6": "Sesametthāpi uttānatthamevāti.",
  "atk-s0511a0:1263_0": "Athassa “na ettakeheva buddhakārakehi dhammehi bhavitabba”nti uttarimpi upadhārayato tatiyaṃ nekkhammapāramiṃ disvā etadahosi –",
  "atk-s0511a0:1263_1": "“sumedhapaṇḍita,",
  "atk-s0511a0:1263_2": "tvaṃ ito paṭṭhāya nekkhammapāramimpi pūreyyāsi.",
  "atk-s0511a0:1263_3": "Yathāpi suciraṃ bandhanāgāre vasamāno puriso na tattha sinehaṃ karoti,",
  "atk-s0511a0:1263_4": "atha kho ukkaṇṭhito avasitukāmo hoti,",
  "atk-s0511a0:1263_5": "evameva tvampi sabbabhave bandhanāgārasadise katvā passa,",
  "atk-s0511a0:1263_6": "sabbabhavehi ukkaṇṭhito muccitukāmo hutvā nekkhammābhimukhova hoti,",
  "atk-s0511a0:1263_7": "evaṃ buddho bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi.",
  "atk-s0511a0:1263_8": "Tena vuttaṃ –",
  "atk-s0511a0:1264_0": "125.",
  "atk-s0511a0:1265_0": "“Na hete ettakāyeva, buddhadhammā bhavissare;",
  "atk-s0511a0:1266_0": "Aññepi vicinissāmi, ye dhammā bodhipācanā.",
  "atk-s0511a0:1267_0": "126.",
  "atk-s0511a0:1268_0": "“Vicinanto tadā dakkhiṃ, tatiyaṃ nekkhammapāramiṃ;",
  "atk-s0511a0:1269_0": "Pubbakehi mahesīhi, āsevitanisevitaṃ.",
  "atk-s0511a0:1270_0": "127.",
  "atk-s0511a0:1271_0": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0511a0:1272_0": "Nekkhammapāramitaṃ gaccha, yadi bodhiṃ pattumicchasi.",
  "atk-s0511a0:1273_0": "128.",
  "atk-s0511a0:1274_0": "“Yathā andughare puriso, ciravuṭṭho dukhaṭṭito;",
  "atk-s0511a0:1275_0": "Na tattha rāgaṃ janeti, muttiṃyeva gavesati.",
  "atk-s0511a0:1276_0": "129.",
  "atk-s0511a0:1277_0": "“Tatheva tvaṃ sabbabhave, passa andughare viya;",
  "atk-s0511a0:1278_0": "Nekkhammābhimukho hoti, bhavato parimuttiyā”ti.",
  "atk-s0511a0:1279_0": "Tattha andughareti bandhanāgāre.",
  "atk-s0511a0:1279_1": "Ciravuṭṭhoti cirakālaṃ vuṭṭho.",
  "atk-s0511a0:1279_2": "Dukhaṭṭitoti dukkhapīḷito.",
  "atk-s0511a0:1279_3": "Na tattha rāgaṃ janetīti tattha andughare rāgaṃ sinehaṃ na janeti na uppādeti.",
  "atk-s0511a0:1279_4": "“Imaṃ andugharaṃ muñcitvā nāhaṃ aññattha gamissāmī”ti evaṃ tattha rāgaṃ na janeti,",
  "atk-s0511a0:1279_5": "kintu muttiṃyeva mokkhameva gavesatīti adhippāyo.",
  "atk-s0511a0:1279_6": "Nekkhammābhimukhoti nikkhamanābhimukho hoti.",
  "atk-s0511a0:1279_7": "Bhavatoti sabbabhavehi.",
  "atk-s0511a0:1279_8": "Parimuttiyāti parimocanatthāya.",
  "atk-s0511a0:1279_9": "Nekkhammābhimukho hutvā,",
  "atk-s0511a0:1279_10": "sambodhiṃ pāpuṇissasī”tipi pāṭho.",
  "atk-s0511a0:1279_11": "Sesamettha uttānatthamevāti.",
  "atk-s0511a0:1280_0": "Athassa “na ettakeheva buddhakārakadhammehi bhavitabba”nti uttarimpi upadhārayato catutthaṃ paññāpāramiṃ disvā etadahosi –",
  "atk-s0511a0:1280_1": "“sumedhapaṇḍita,",
  "atk-s0511a0:1280_2": "tvaṃ ito paṭṭhāya paññāpāramimpi pūreyyāsi.",
  "atk-s0511a0:1280_3": "Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ puccheyyāsi.",
  "atk-s0511a0:1280_4": "Yathāpi piṇḍacāriko bhikkhu hīnādibhedesu kulesu kiñci kulaṃ avivajjetvā paṭipāṭiyā piṇḍāya caranto khippaṃ yāpanamattaṃ labhati,",
  "atk-s0511a0:1280_5": "evameva tvampi sabbe paṇḍite upasaṅkamitvā pucchanto buddho bhavissasī”ti catutthaṃ paññāpāramiṃ daḷhaṃ katvā adhiṭṭhāsi.",
  "atk-s0511a0:1280_6": "Tena vuttaṃ –",
  "atk-s0511a0:1281_0": "130.",
  "atk-s0511a0:1282_0": "“Na hete ettakāyeva, buddhadhammā bhavissare;",
  "atk-s0511a0:1283_0": "Aññepi vicinissāmi, ye dhammā bodhipācanā.",
  "atk-s0511a0:1284_0": "131.",
  "atk-s0511a0:1285_0": "“Vicinanto tadā dakkhiṃ, catutthaṃ paññāpāramiṃ;",
  "atk-s0511a0:1286_0": "Pubbakehi mahesīhi, āsevitanisevitaṃ.",
  "atk-s0511a0:1287_0": "132.",
  "atk-s0511a0:1288_0": "“Imaṃ tvaṃ catutthaṃ tāva, daḷhaṃ katvā samādiya;",
  "atk-s0511a0:1289_0": "Paññāpāramitaṃ gaccha, yadi bodhiṃ pattumicchasi.",
  "atk-s0511a0:1290_0": "133.",
  "atk-s0511a0:1291_0": "“Yathā hi bhikkhu bhikkhanto, hīnamukkaṭṭhamajjhime;",
  "atk-s0511a0:1292_0": "Kulāni na vivajjento, evaṃ labhati yāpanaṃ.",
  "atk-s0511a0:1293_0": "134.",
  "atk-s0511a0:1294_0": "“Tatheva tvaṃ sabbakālaṃ, paripucchaṃ budhaṃ janaṃ;",
  "atk-s0511a0:1295_0": "Paññāya pāramiṃ gantvā, sambodhiṃ pāpuṇissasī”ti.",
  "atk-s0511a0:1296_0": "Tattha bhikkhantoti piṇḍāya caranto.",
  "atk-s0511a0:1296_1": "Hīnamukkaṭṭhamajjhimeti hīnamukkaṭṭhamajjhimāni kulānīti attho.",
  "atk-s0511a0:1296_2": "Liṅgavipariyāso kato.",
  "atk-s0511a0:1296_3": "Na vivajjentoti na pariharanto,",
  "atk-s0511a0:1296_4": "gharapaṭipāṭiṃ muñcitvā caranto vivajjeti nāma,",
  "atk-s0511a0:1296_5": "evamakatvāti attho.",
  "atk-s0511a0:1296_6": "Yāpananti yāpanamattaṃ pāṇadhāraṇaṃ āhāraṃ labhatīti attho.",
  "atk-s0511a0:1296_7": "Paripucchanti – “kiṃ, bhante, kusalaṃ,",
  "atk-s0511a0:1296_8": "kiṃ akusalaṃ;",
  "atk-s0511a0:1296_9": "kiṃ sāvajjaṃ,",
  "atk-s0511a0:1296_10": "kiṃ anavajja”ntiādinā nayena tattha tattha abhiññāte paṇḍite jane upasaṅkamitvā paripucchantoti attho.",
  "atk-s0511a0:1296_11": "Budhaṃ jananti paṇḍitaṃ janaṃ.",
  "atk-s0511a0:1296_12": "“Budhe jane”tipi pāṭho.",
  "atk-s0511a0:1296_13": "Paññāya pāraminti paññāya pāraṃ.",
  "atk-s0511a0:1296_14": "“Paññāpāramitaṃ gantvā”tipi pāṭho.",
  "atk-s0511a0:1296_15": "Sesametthāpi uttānamevāti.",
  "atk-s0511a0:1297_0": "Athassa “na ettakeheva buddhakārakadhammehi bhavitabba”nti uttarimpi upadhārayato pañcamaṃ vīriyapāramiṃ disvā etadahosi –",
  "atk-s0511a0:1297_1": "“sumedhapaṇḍita,",
  "atk-s0511a0:1297_2": "tvaṃ ito paṭṭhāya vīriyapāramimpi pūreyyāsi.",
  "atk-s0511a0:1297_3": "Yathāpi sīho migarājā sabbairiyāpathesu daḷhavīriyo hoti,",
  "atk-s0511a0:1297_4": "evaṃ tvampi sabbabhavesu sabbairiyāpathesu daḷhavīriyo anolīnavīriyo samāno buddho bhavissasī”ti pañcamaṃ vīriyapāramiṃ daḷhaṃ katvā adhiṭṭhāsi.",
  "atk-s0511a0:1297_5": "Tena vuttaṃ –",
  "atk-s0511a0:1298_0": "135.",
  "atk-s0511a0:1299_0": "“Na hete ettakāyeva, buddhadhammā bhavissare;",
  "atk-s0511a0:1300_0": "Aññepi vicinissāmi, ye dhammā bodhipācanā.",
  "atk-s0511a0:1301_0": "136.",
  "atk-s0511a0:1302_0": "“Vicinanto tadā dakkhiṃ, pañcamaṃ vīriyapāramiṃ;",
  "atk-s0511a0:1303_0": "Pubbakehi mahesīhi, āsevitanisevitaṃ.",
  "atk-s0511a0:1304_0": "137.",
  "atk-s0511a0:1305_0": "“Imaṃ tvaṃ pañcamaṃ tāva, daḷhaṃ katvā samādiya;",
  "atk-s0511a0:1306_0": "Vīriyapāramitaṃ gaccha, yadi bodhiṃ pattumicchasi.",
  "atk-s0511a0:1307_0": "138.",
  "atk-s0511a0:1308_0": "“Yathāpi sīho migarājā, nisajjaṭṭhānacaṅkame;",
  "atk-s0511a0:1309_0": "Alīnavīriyo hoti, paggahitamano sadā.",
  "atk-s0511a0:1310_0": "139.",
  "atk-s0511a0:1311_0": "“Tatheva tvaṃ sabbabhave, paggaṇha vīriyaṃ daḷhaṃ;",
  "atk-s0511a0:1312_0": "Vīriyapāramitaṃ gantvā, sambodhiṃ pāpuṇissasī”ti.",
  "atk-s0511a0:1313_0": "Tattha alīnavīriyoti anolīnavīriyo.",
  "atk-s0511a0:1313_1": "Sabbabhaveti jātajātabhave,",
  "atk-s0511a0:1313_2": "sabbesu bhavesūti attho.",
  "atk-s0511a0:1313_3": "Āraddhavīriyo hutvā,",
  "atk-s0511a0:1313_4": "sambodhiṃ pāpuṇissasītipi pāṭho.",
  "atk-s0511a0:1313_5": "Sesametthāpi uttānamevāti.",
  "atk-s0511a0:1314_0": "Athassa “na ettakeheva buddhakārakadhammehi bhavitabba”nti uttarimpi upadhārayato chaṭṭhamaṃ khantipāramiṃ disvā etadahosi –",
  "atk-s0511a0:1314_1": "“sumedhapaṇḍita,",
  "atk-s0511a0:1314_2": "tvaṃ ito paṭṭhāya khantipāramiṃ paripūreyyāsi,",
  "atk-s0511a0:1314_3": "sammānanepi avamānanepi khamova bhaveyyāsi.",
  "atk-s0511a0:1314_4": "Yathā hi pathaviyaṃ nāma sucimpi pakkhipanti asucimpi,",
  "atk-s0511a0:1314_5": "na ca tena pathavī sinehaṃ vā paṭighaṃ vā karoti,",
  "atk-s0511a0:1314_6": "khamati sahati adhivāsetiyeva,",
  "atk-s0511a0:1314_7": "evameva tvampi sabbesaṃ sammānanāvamānanesu khamo samāno buddho bhavissasī”ti chaṭṭhamaṃ khantipāramiṃ daḷhaṃ katvā adhiṭṭhāsi.",
  "atk-s0511a0:1314_8": "Tena vuttaṃ –",
  "atk-s0511a0:1315_0": "140.",
  "atk-s0511a0:1316_0": "“Na hete ettakāyeva, buddhadhammā bhavissare;",
  "atk-s0511a0:1317_0": "Aññepi vicinissāmi, ye dhammā bodhipācanā.",
  "atk-s0511a0:1318_0": "141.",
  "atk-s0511a0:1319_0": "“Vicinanto tadā dakkhiṃ, chaṭṭhamaṃ khantipāramiṃ;",
  "atk-s0511a0:1320_0": "Pubbakehi mahesīhi, āsevitanisevitaṃ.",
  "atk-s0511a0:1321_0": "142.",
  "atk-s0511a0:1322_0": "“Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-s0511a0:1323_0": "Tattha advejjhamānaso, sambodhiṃ pāpuṇissasi.",
  "atk-s0511a0:1324_0": "143.",
  "atk-s0511a0:1325_0": "“Yathāpi pathavī nāma, sucimpi asucimpi ca;",
  "atk-s0511a0:1326_0": "Sabbaṃ sahati nikkhepaṃ, na karoti paṭighaṃ tayā.",
  "atk-s0511a0:1327_0": "144.",
  "atk-s0511a0:1328_0": "“Tatheva tvampi sabbesaṃ, sammānāvamānakkhamo;",
  "atk-s0511a0:1329_0": "Khantipāramitaṃ gantvā, sambodhiṃ pāpuṇissasī”ti.",
  "atk-s0511a0:1330_0": "Tattha tatthāti tassaṃ khantipāramiyaṃ.",
  "atk-s0511a0:1330_1": "Advejjhamānasoti ekaṃsamānaso.",
  "atk-s0511a0:1330_2": "Sucimpīti candanakuṅkumagandhamālādisucimpi.",
  "atk-s0511a0:1330_3": "Asucimpīti ahikukkuramanussakuṇapagūthamuttakheḷasiṅghāṇikādiasucimpi.",
  "atk-s0511a0:1330_4": "Sahatīti khamati,",
  "atk-s0511a0:1330_5": "adhivāseti.",
  "atk-s0511a0:1330_6": "Nikkhepanti nikkhittaṃ.",
  "atk-s0511a0:1330_7": "Paṭighanti kodhaṃ.",
  "atk-s0511a0:1330_8": "Tayāti tāya vuttiyā,",
  "atk-s0511a0:1330_9": "tāya nikkhittatāya vā.",
  "atk-s0511a0:1330_10": "“Paṭighaṃ daya”ntipi pāṭho,",
  "atk-s0511a0:1330_11": "tassa tena nikkhepena paṭighānurodhaṃ na karotīti attho.",
  "atk-s0511a0:1330_12": "Sammānāvamānakkhamoti sabbesaṃ sammānanāvamānanasaho tvampi bhavāti attho.",
  "atk-s0511a0:1330_13": "“Tatheva tvampi sabbabhave,",
  "atk-s0511a0:1330_14": "sammānanavimānakkhamo”tipi paṭhanti.",
  "atk-s0511a0:1330_15": "“Khantiyā pāramiṃ gantvā”tipi pāṭho,",
  "atk-s0511a0:1330_16": "tassā khantiyā pāramipūraṇavasena gantvāti attho.",
  "atk-s0511a0:1330_17": "Sesametthāpi uttānamevāti.",
  "atk-s0511a0:1330_18": "Ito paraṃ ettakampi avatvā yattha yattha viseso atthi,",
  "atk-s0511a0:1330_19": "taṃ tameva vatvā pāṭhantaraṃ dassetvā gamissāmāti.",
  "atk-s0511a0:1331_0": "Athassa “na ettakeheva buddhakārakadhammehi bhavitabba”nti uttarimpi upadhārayato sattamaṃ saccapāramiṃ disvā etadahosi –",
  "atk-s0511a0:1331_1": "“sumedhapaṇḍita,",
  "atk-s0511a0:1331_2": "tvaṃ ito paṭṭhāya saccapāramimpi pūreyyāsi,",
  "atk-s0511a0:1331_3": "asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ nāma mā bhāsi.",
  "atk-s0511a0:1331_4": "Yathāpi osadhītārakā nāma sabbautūsu attano gamanavīthiṃ vijahitvā aññāya vīthiyā na gacchati,",
  "atk-s0511a0:1331_5": "sakavīthiyāva gacchati,",
  "atk-s0511a0:1331_6": "evameva tvampi saccaṃ pahāya musāvādaṃ nāma avadantoyeva buddho bhavissasī”ti sattamaṃ saccapāramiṃ daḷhaṃ katvā adhiṭṭhāsi.",
  "atk-s0511a0:1331_7": "Tena vuttaṃ –",
  "atk-s0511a0:1332_0": "145.",
  "atk-s0511a0:1333_0": "“Na hete ettakāyeva, buddhadhammā bhavissare;",
  "atk-s0511a0:1334_0": "Aññepi vicinissāmi, ye dhammā bodhipācanā.",
  "atk-s0511a0:1335_0": "146.",
  "atk-s0511a0:1336_0": "“Vicinanto tadā dakkhiṃ, sattamaṃ saccapāramiṃ;",
  "atk-s0511a0:1337_0": "Pubbakehi mahesīhi, āsevitanisevitaṃ.",
  "atk-s0511a0:1338_0": "147.",
  "atk-s0511a0:1339_0": "“Imaṃ tvaṃ sattamaṃ tāva, daḷhaṃ katvā samādiya;",
  "atk-s0511a0:1340_0": "Tattha advejjhavacano, sambodhiṃ pāpuṇissasi.",
  "atk-s0511a0:1341_0": "148.",
  "atk-s0511a0:1342_0": "“Yathāpi osadhī nāma, tulābhūtā sadevake;",
  "atk-s0511a0:1343_0": "Samaye utuvasse vā, na vokkamati vīthito.",
  "atk-s0511a0:1344_0": "149.",
  "atk-s0511a0:1345_0": "“Tatheva tvampi saccesu, mā vokkama hi vīthito;",
  "atk-s0511a0:1346_0": "Saccapāramitaṃ gantvā, sambodhiṃ pāpuṇissasī”ti.",
  "atk-s0511a0:1347_0": "Tattha tatthāti saccapāramiyaṃ.",
  "atk-s0511a0:1347_1": "Advejjhavacanoti avitathavacano.",
  "atk-s0511a0:1347_2": "Osadhī nāmāti osadhītārakā,",
  "atk-s0511a0:1347_3": "osadhagahaṇe osadhītārakaṃ uditaṃ disvā osadhaṃ gaṇhanti.",
  "atk-s0511a0:1347_4": "Tasmā “osadhītārakā”ti vuccati.",
  "atk-s0511a0:1347_5": "Tulābhūtāti pamāṇabhūtā.",
  "atk-s0511a0:1347_6": "Sadevaketi sadevakassa lokassa.",
  "atk-s0511a0:1347_7": "Samayeti vassasamaye.",
  "atk-s0511a0:1347_8": "Utuvasseti hemantagimhesu.",
  "atk-s0511a0:1347_9": "“Samaye utuvaṭṭe”tipi pāṭho.",
  "atk-s0511a0:1347_10": "Tassa samayeti gimhe.",
  "atk-s0511a0:1347_11": "Utuvaṭṭeti hemante ca vassāne cāti attho.",
  "atk-s0511a0:1347_12": "Na vokkamati vīthitoti taṃ taṃ utumhi attano gamanavīthito na vokkamati na vigacchati,",
  "atk-s0511a0:1347_13": "cha māse pacchimaṃ disaṃ gacchati,",
  "atk-s0511a0:1347_14": "cha māse pubbaṃ disaṃ gacchatīti.",
  "atk-s0511a0:1347_15": "Atha vā osadhī nāmāti siṅgiverapipphalimaricādikaṃ osadhaṃ.",
  "atk-s0511a0:1347_16": "Na vokkamatīti yaṃ yaṃ phaladānasamatthaṃ osadhaṃ,",
  "atk-s0511a0:1347_17": "taṃ taṃ phaladānaṃ okkamma attano phalaṃ adatvā na nivattati.",
  "atk-s0511a0:1347_18": "Vīthitoti gamanavīthito,",
  "atk-s0511a0:1347_19": "pittaharo pittaṃ harateva,",
  "atk-s0511a0:1347_20": "vātaharo vātaṃ harateva,",
  "atk-s0511a0:1347_21": "semhaharo semhaṃ haratevāti attho.",
  "atk-s0511a0:1347_22": "Sesametthāpi uttānamevāti.",
  "atk-s0511a0:1348_0": "Athassa “na ettakeheva buddhakārakadhammehi bhavitabba”nti uttarimpi upadhārayato aṭṭhamaṃ adhiṭṭhānapāramiṃ disvā etadahosi –",
  "atk-s0511a0:1348_1": "“sumedhapaṇḍita,",
  "atk-s0511a0:1348_2": "tvaṃ ito paṭṭhāya adhiṭṭhānapāramimpi pūreyyāsi,",
  "atk-s0511a0:1348_3": "yaṃ adhiṭṭhāsi,",
  "atk-s0511a0:1348_4": "tasmiṃ adhiṭṭhāne niccalo bhaveyyāsi,",
  "atk-s0511a0:1348_5": "yathā pabbato nāma sabbadisāsu vāte paharantepi na kampati na calati,",
  "atk-s0511a0:1348_6": "attano ṭhāneyeva tiṭṭhati,",
  "atk-s0511a0:1348_7": "evameva tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ daḷhaṃ katvā adhiṭṭhāsīti.",
  "atk-s0511a0:1348_8": "Tena vuttaṃ –",
  "atk-s0511a0:1349_0": "150.",
  "atk-s0511a0:1350_0": "“Na hete ettakāyeva, buddhadhammā bhavissare;",
  "atk-s0511a0:1351_0": "Aññepi vicinissāmi, ye dhammā bodhipācanā.",
  "atk-s0511a0:1352_0": "151.",
  "atk-s0511a0:1353_0": "“Vicinanto tadā dakkhiṃ, aṭṭhamaṃ adhiṭṭhānapāramiṃ;",
  "atk-s0511a0:1354_0": "Pubbakehi mahesīhi, āsevitanisevitaṃ.",
  "atk-s0511a0:1355_0": "152.",
  "atk-s0511a0:1356_0": "“Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-s0511a0:1357_0": "Tattha tvaṃ acalo hutvā, sambodhiṃ pāpuṇissasi.",
  "atk-s0511a0:1358_0": "153.",
  "atk-s0511a0:1359_0": "“Yathāpi pabbato selo, acalo suppatiṭṭhito;",
  "atk-s0511a0:1360_0": "Na kampati bhusavātehi, sakaṭṭhāneva tiṭṭhati.",
  "atk-s0511a0:1361_0": "154.",
  "atk-s0511a0:1362_0": "“Tattheva tvampi adhiṭṭhāne, sabbadā acalo bhava;",
  "atk-s0511a0:1363_0": "Adhiṭṭhānapāramitaṃ gantvā, sambodhiṃ pāpuṇissasī”ti.",
  "atk-s0511a0:1364_0": "Tattha seloti silāmayo.",
  "atk-s0511a0:1364_1": "Acaloti niccalo suppatiṭṭhitoti acalattāva suṭṭhu patiṭṭhito.",
  "atk-s0511a0:1364_2": "“Yathāpi pabbato acalo,",
  "atk-s0511a0:1364_3": "nikhāto suppatiṭṭhito”tipi pāṭho.",
  "atk-s0511a0:1364_4": "Bhusavātehīti balavavātehi.",
  "atk-s0511a0:1364_5": "Sakaṭṭhānevāti attano ṭhāneyeva,",
  "atk-s0511a0:1364_6": "yathāṭhitaṭṭhāneyevāti attho.",
  "atk-s0511a0:1364_7": "Sesametthāpi uttānamevāti.",
  "atk-s0511a0:1365_0": "Athassa “na ettakeheva buddhakārakadhammehi bhavitabba”nti uttarimpi upadhārayato navamaṃ mettāpāramiṃ disvā etadahosi –",
  "atk-s0511a0:1365_1": "“sumedhapaṇḍita,",
  "atk-s0511a0:1365_2": "tvaṃ ito paṭṭhāya mettāpāramiṃ pūreyyāsi,",
  "atk-s0511a0:1365_3": "hitesupi ahitesupi ekacittova bhaveyyāsi.",
  "atk-s0511a0:1365_4": "Yathāpi udakaṃ nāma pāpajanassapi kalyāṇajanassapi sītabhāvaṃ ekasadisaṃ katvā pharati,",
  "atk-s0511a0:1365_5": "evameva tvampi sabbasattesu mettacittena ekacittova hutvā buddho bhavissasī”ti navamaṃ mettāpāramiṃ daḷhaṃ katvā adhiṭṭhāsīti.",
  "atk-s0511a0:1365_6": "Tena vuttaṃ –",
  "atk-s0511a0:1366_0": "155.",
  "atk-s0511a0:1367_0": "“Na hete ettakāyeva, buddhadhammā bhavissare;",
  "atk-s0511a0:1368_0": "Aññepi vicinissāmi, ye dhammā bodhipācanā.",
  "atk-s0511a0:1369_0": "156.",
  "atk-s0511a0:1370_0": "“Vicinanto tadā dakkhiṃ, navamaṃ mettāpāramiṃ;",
  "atk-s0511a0:1371_0": "Pubbakehi mahesīhi, āsevitanisevitaṃ.",
  "atk-s0511a0:1372_0": "157.",
  "atk-s0511a0:1373_0": "“Imaṃ tvaṃ navamaṃ tāva, daḷhaṃ katvā samādiya;",
  "atk-s0511a0:1374_0": "Mettāya asamo hoti, yadi bodhiṃ pattumicchasi.",
  "atk-s0511a0:1375_0": "158.",
  "atk-s0511a0:1376_0": "“Yathāpi udakaṃ nāma, kalyāṇe pāpake jane;",
  "atk-s0511a0:1377_0": "Samaṃ pharati sītena, pavāheti rajomalaṃ.",
  "atk-s0511a0:1378_0": "159.",
  "atk-s0511a0:1379_0": "“Tatheva tvaṃ hitāhite, samaṃ mettāya bhāvaya;",
  "atk-s0511a0:1380_0": "Mettāpāramitaṃ gantvā, sambodhiṃ pāpuṇissasī”ti.",
  "atk-s0511a0:1381_0": "Tattha asamo hohīti mettābhāvanāya asadiso hohi.",
  "atk-s0511a0:1381_1": "Tattha “tvaṃ samasamo hohī”tipi pāṭho,",
  "atk-s0511a0:1381_2": "so uttānatthova.",
  "atk-s0511a0:1381_3": "Samanti tulyaṃ.",
  "atk-s0511a0:1381_4": "Pharatīti phusati.",
  "atk-s0511a0:1381_5": "Pavāhetīti visodheti.",
  "atk-s0511a0:1381_6": "Rajoti āgantukarajaṃ.",
  "atk-s0511a0:1381_7": "Malanti sarīre uṭṭhitaṃ sedamalādiṃ.",
  "atk-s0511a0:1381_8": "“Rajamala”ntipi pāṭho,",
  "atk-s0511a0:1381_9": "soyevattho.",
  "atk-s0511a0:1381_10": "Hitāhiteti hite ca ahite ca,",
  "atk-s0511a0:1381_11": "mitte ca amitte cāti attho.",
  "atk-s0511a0:1381_12": "Mettāya bhāvayāti mettaṃ bhāvaya vaḍḍhehi.",
  "atk-s0511a0:1381_13": "Sesametthāpi uttānamevāti.",
  "atk-s0511a0:1382_0": "Athassa “na ettakeheva buddhakārakadhammehi bhavitabba”nti uttarimpi upadhārayato dasamaṃ upekkhāpāramiṃ disvā etadahosi –",
  "atk-s0511a0:1382_1": "“sumedhapaṇḍita,",
  "atk-s0511a0:1382_2": "tvaṃ ito paṭṭhāya upekkhāpāramiṃ paripūreyyāsi,",
  "atk-s0511a0:1382_3": "sukhepi dukkhepi majjhattova bhaveyyāsi.",
  "atk-s0511a0:1382_4": "Yathāpi pathavī nāma sucimpi asucimpi ca pakkhipamāne majjhattāva hoti,",
  "atk-s0511a0:1382_5": "evameva tvampi sukhadukkhesu majjhattova honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi.",
  "atk-s0511a0:1382_6": "Tena vuttaṃ –",
  "atk-s0511a0:1383_0": "160.",
  "atk-s0511a0:1384_0": "“Na hete ettakāyeva, buddhadhammā bhavissare;",
  "atk-s0511a0:1385_0": "Aññepi vicinissāmi, ye dhammā bodhipācanā.",
  "atk-s0511a0:1386_0": "161.",
  "atk-s0511a0:1387_0": "“Vicinanto tadā dakkhiṃ, dasamaṃ upekkhāpāramiṃ;",
  "atk-s0511a0:1388_0": "Pubbakehi mahesīhi, āsevitanisevitaṃ.",
  "atk-s0511a0:1389_0": "162.",
  "atk-s0511a0:1390_0": "“Imaṃ tvaṃ dasamaṃ tāva, daḷhaṃ katvā samādiya;",
  "atk-s0511a0:1391_0": "Tulābhūto daḷho hutvā, sambodhiṃ pāpuṇissasi.",
  "atk-s0511a0:1392_0": "163.",
  "atk-s0511a0:1393_0": "“Yathāpi pathavī nāma, nikkhittaṃ asuciṃ suciṃ;",
  "atk-s0511a0:1394_0": "Upekkhati ubhopete, kopānunayavajjitā.",
  "atk-s0511a0:1395_0": "164.",
  "atk-s0511a0:1396_0": "“Tatheva tvaṃ sukhadukkhe, tulābhūto sadā bhava;",
  "atk-s0511a0:1397_0": "Upekkhāpāramitaṃ gantvā, sambodhiṃ pāpuṇissasī”ti.",
  "atk-s0511a0:1398_0": "Tattha tulābhūtoti majjhattabhāve ṭhito yathā tulāya daṇḍo samaṃ tulito samaṃ tiṭṭhati,",
  "atk-s0511a0:1398_1": "na namati na unnamati,",
  "atk-s0511a0:1398_2": "evameva tvampi sukhadukkhesu tulāsadiso hutvā sambodhiṃ pāpuṇissasi.",
  "atk-s0511a0:1398_3": "Kopānunayavajjitāti paṭighānurodhavajjitā.",
  "atk-s0511a0:1398_4": "“Dayākopavivajjitā”tipi pāṭho,",
  "atk-s0511a0:1398_5": "soyevattho.",
  "atk-s0511a0:1398_6": "Sesaṃ khantipāramiyaṃ vuttanayeneva veditabbaṃ.",
  "atk-s0511a0:1399_0": "Tato sumedhapaṇḍito ime dasa pāramidhamme vicinitvā tato paraṃ cintesi –",
  "atk-s0511a0:1399_1": "“imasmiṃ loke bodhisattehi paripūretabbā bodhipācanā buddhattakarā dhammā ettakāyeva,",
  "atk-s0511a0:1399_2": "na ito bhiyyo,",
  "atk-s0511a0:1399_3": "imā pana pāramiyo uddhaṃ ākāsepi natthi,",
  "atk-s0511a0:1399_4": "na heṭṭhā pathaviyampi,",
  "atk-s0511a0:1399_5": "na puratthimādīsu disāsupi atthi,",
  "atk-s0511a0:1399_6": "mayhaṃyeva pana hadayamaṃsantareyeva patiṭṭhitā”ti.",
  "atk-s0511a0:1399_7": "Evaṃ tāsaṃ attano hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto anulomapaṭilomaṃ sammasi,",
  "atk-s0511a0:1399_8": "pariyante gahetvā ādimhi pāpesi,",
  "atk-s0511a0:1399_9": "ādimhi gahetvā pariyante ṭhapesi,",
  "atk-s0511a0:1399_10": "majjhe gahetvā ubhato osāpesi,",
  "atk-s0511a0:1399_11": "ubhato koṭīsu gahetvā majjhe osāpesi.",
  "atk-s0511a0:1399_12": "Bāhirabhaṇḍapariccāgo pāramiyo nāma,",
  "atk-s0511a0:1399_13": "aṅgapariccāgo upapāramiyo nāma,",
  "atk-s0511a0:1399_14": "jīvitapariccāgo paramatthapāramiyo nāmāti dasa pāramiyo dasa upapāramiyo dasa paramatthapāramiyoti samattiṃsa",
  "atk-s0511a0:1399_15": "pāramiyo yamakatelaṃ vinivaṭṭento viya sammasi.",
  "atk-s0511a0:1399_16": "Tassa dasa pāramiyo sammasantassa dhammatejena catunahutādhikadviyojanasatasahassabahalā vipulā ayaṃ",
  "atk-s0511a0:1399_17": "mahāpathavī hatthinā akkantanaḷakalāpo viya uppīḷiyamānaṃ ucchuyantaṃ viya ca mahāviravaṃ viravamānā",
  "atk-s0511a0:1399_18": "saṅkampi sampakampi sampavedhi.",
  "atk-s0511a0:1399_19": "Kulālacakkaṃ viya telayantacakkaṃ viya ca paribbhami.",
  "atk-s0511a0:1399_20": "Tena vuttaṃ –",
  "atk-s0511a0:1400_0": "165.",
  "atk-s0511a0:1401_0": "“Ettakāyeva te loke, ye dhammā bodhipācanā;",
  "atk-s0511a0:1402_0": "Tatuddhaṃ natthi aññatra, daḷhaṃ tattha patiṭṭhaha.",
  "atk-s0511a0:1403_0": "166.",
  "atk-s0511a0:1404_0": "“Ime dhamme sammasato, sabhāvasarasalakkhaṇe;",
  "atk-s0511a0:1405_0": "Dhammatejena vasudhā, dasasahassī pakampatha.",
  "atk-s0511a0:1406_0": "167.",
  "atk-s0511a0:1407_0": "“Calatī ravatī pathavī, ucchuyantaṃva pīḷitaṃ;",
  "atk-s0511a0:1408_0": "Telayante yathā cakkaṃ, evaṃ kampati medanī”ti.",
  "atk-s0511a0:1409_0": "Tattha ettakāyevāti niddiṭṭhānaṃ dasannaṃ pāramitānaṃ anūnādhikabhāvassa dassanatthaṃ vuttaṃ.",
  "atk-s0511a0:1409_1": "Tatuddhanti tato dasapāramīhi uddhaṃ natthi.",
  "atk-s0511a0:1409_2": "Aññatrāti aññaṃ,",
  "atk-s0511a0:1409_3": "lakkhaṇaṃ saddasatthato gahetabbaṃ.",
  "atk-s0511a0:1409_4": "Tato dasapāramito añño buddhakārakadhammo natthīti attho.",
  "atk-s0511a0:1409_5": "Tatthāti tāsu dasasu pāramīsu.",
  "atk-s0511a0:1409_6": "Patiṭṭhahāti patiṭṭha,",
  "atk-s0511a0:1409_7": "paripūrento tiṭṭhāti attho.",
  "atk-s0511a0:1410_0": "Ime dhammeti pāramidhamme.",
  "atk-s0511a0:1410_1": "Sammasatoti upaparikkhantassa,",
  "atk-s0511a0:1410_2": "anādaratthe sāmivacanaṃ daṭṭhabbaṃ.",
  "atk-s0511a0:1410_3": "Sabhāvasarasalakkhaṇeti sabhāvasaṅkhātena sarasalakkhaṇena sammasantassāti attho.",
  "atk-s0511a0:1410_4": "Dhammatejenāti pāramipavicayañāṇatejena.",
  "atk-s0511a0:1410_5": "Vasudhāti vasūti ratanaṃ vuccati,",
  "atk-s0511a0:1410_6": "taṃ dhāreti dhīyati vā etthāti vasudhā. Kā sā? Medanī.",
  "atk-s0511a0:1410_7": "Pakampathāti pakampittha.",
  "atk-s0511a0:1410_8": "Sumedhapaṇḍite pana pāramiyo vicinante tassa ñāṇatejena dasasahassī pakampitthāti attho.",
  "atk-s0511a0:1411_0": "Calatīti chappakārā kampi.",
  "atk-s0511a0:1411_1": "Ravatīti nadati vikūjati.",
  "atk-s0511a0:1411_2": "Ucchuyantaṃva pīḷitanti nippīḷitaṃ ucchuyantaṃ viya.",
  "atk-s0511a0:1411_3": "“Guḷayantaṃva pīḷita”ntipi pāṭho,",
  "atk-s0511a0:1411_4": "soyevattho.",
  "atk-s0511a0:1411_5": "Telayanteti telapīḷanayante.",
  "atk-s0511a0:1411_6": "Yathā cakkanti cakkikānaṃ mahācakkayantaṃ viya.",
  "atk-s0511a0:1411_7": "Evanti yathā telapīḷanacakkayantaṃ paribbhamati kampati,",
  "atk-s0511a0:1411_8": "evaṃ ayaṃ medanī kampatīti attho.",
  "atk-s0511a0:1411_9": "Sesamettha uttānamevāti.",
  "atk-s0511a0:1412_0": "Evaṃ mahāpathaviyā kampamānāya rammanagaravāsino manussā bhagavantaṃ parivisayamānā saṇṭhātuṃ asakkontā",
  "atk-s0511a0:1412_1": "yugandharavātabbhāhatā mahāsālā viya mucchitā papatiṃsu.",
  "atk-s0511a0:1412_2": "Ghaṭādīni kulālabhaṇḍāni pavaṭṭentāni aññamaññaṃ paharantāni cuṇṇavicuṇṇāni ahesuṃ.",
  "atk-s0511a0:1412_3": "Mahājano bhītatasito satthāraṃ upasaṅkamitvā –",
  "atk-s0511a0:1412_4": "“kiṃ nu kho bhagavā ‘nāgāvaṭṭo ayaṃ,",
  "atk-s0511a0:1412_5": "bhūtayakkhadevatāsu aññatarāvaṭṭo vā’ti na hi mayaṃ etaṃ jānāma.",
  "atk-s0511a0:1412_6": "Api ca kho sabbopi ayaṃ mahājano bhayena upadduto,",
  "atk-s0511a0:1412_7": "kiṃ nu kho imassa lokassa pāpakaṃ bhavissati,",
  "atk-s0511a0:1412_8": "udāhu kalyāṇaṃ,",
  "atk-s0511a0:1412_9": "kathetha no etaṃ kāraṇa”nti pucchiṃsu.",
  "atk-s0511a0:1413_0": "Atha satthā tesaṃ kathaṃ sutvā –",
  "atk-s0511a0:1413_1": "“tumhe mā bhāyittha,",
  "atk-s0511a0:1413_2": "mā kho cintayittha,",
  "atk-s0511a0:1413_3": "natthi vo itonidānaṃ bhayaṃ,",
  "atk-s0511a0:1413_4": "yo so mayā ajja sumedhapaṇḍito ‘anāgate gotamo nāma buddho bhavissatī’ti byākato,",
  "atk-s0511a0:1413_5": "so idāni pāramiyo sammasati,",
  "atk-s0511a0:1413_6": "tassa sammasantassa dhammatejena sakaladasasahassī lokadhātu ekappahārena kampati ceva viravati cā”ti āha.",
  "atk-s0511a0:1413_7": "Tena vuttaṃ –",
  "atk-s0511a0:1414_0": "168.",
  "atk-s0511a0:1415_0": "“Yāvatā parisā āsi, buddhassa parivesane;",
  "atk-s0511a0:1416_0": "Pavedhamānā sā tattha, mucchitā seti bhūmiyaṃ.",
  "atk-s0511a0:1417_0": "169.",
  "atk-s0511a0:1418_0": "“Ghaṭānekasahassāni, kumbhīnañca satā bahū;",
  "atk-s0511a0:1419_0": "Sañcuṇṇamathitā tattha, aññamaññaṃ paghaṭṭitā.",
  "atk-s0511a0:1420_0": "170.",
  "atk-s0511a0:1421_0": "“Ubbiggā tasitā bhītā, bhantā byathitamānasā;",
  "atk-s0511a0:1422_0": "Mahājanā samāgamma, dīpaṅkaramupāgamuṃ.",
  "atk-s0511a0:1423_0": "171.",
  "atk-s0511a0:1424_0": "“Kiṃ bhavissati lokassa, kalyāṇamatha pāpakaṃ;",
  "atk-s0511a0:1425_0": "Sabbo upadduto loko, taṃ vinodehi cakkhuma.",
  "atk-s0511a0:1426_0": "172.",
  "atk-s0511a0:1427_0": "“Tesaṃ tadā saññāpesi, dīpaṅkaro mahāmuni;",
  "atk-s0511a0:1428_0": "Vissatthā hotha mā bhātha, imasmiṃ pathavikampane.",
  "atk-s0511a0:1429_0": "173.",
  "atk-s0511a0:1430_0": "“Yamahaṃ ajja byākāsiṃ, buddho loke bhavissati;",
  "atk-s0511a0:1431_0": "Eso sammasatī dhammaṃ, pubbakaṃ jinasevitaṃ.",
  "atk-s0511a0:1432_0": "174.",
  "atk-s0511a0:1433_0": "“Tassa sammasato dhammaṃ, buddhabhūmiṃ asesato;",
  "atk-s0511a0:1434_0": "Tenāyaṃ kampitā pathavī, dasasahassī sadevake”ti.",
  "atk-s0511a0:1435_0": "Tattha yāvatāti yāvatikā.",
  "atk-s0511a0:1435_1": "Āsīti ahosi.",
  "atk-s0511a0:1435_2": "“Yā tadā parisā āsī”tipi pāṭho,",
  "atk-s0511a0:1435_3": "tassa yā tattha parisā ṭhitā āsīti attho.",
  "atk-s0511a0:1435_4": "Pavedhamānāti kampamānā.",
  "atk-s0511a0:1435_5": "Sāti sā parisā.",
  "atk-s0511a0:1435_6": "Tatthāti tasmiṃ parivesanaṭṭhāne.",
  "atk-s0511a0:1435_7": "Setīti sayittha.",
  "atk-s0511a0:1436_0": "Ghaṭāti ghaṭānaṃ,",
  "atk-s0511a0:1436_1": "sāmiatthe paccattavacanaṃ,",
  "atk-s0511a0:1436_2": "ghaṭānaṃ nekasahassānīti attho.",
  "atk-s0511a0:1436_3": "Sañcuṇṇamathitāti cuṇṇā ceva mathitā ca,",
  "atk-s0511a0:1436_4": "mathitasañcuṇṇāti attho.",
  "atk-s0511a0:1436_5": "Aññamaññaṃ paghaṭṭitāti aññamaññaṃ pahaṭā.",
  "atk-s0511a0:1436_6": "Ubbiggāti utrāsahadayā.",
  "atk-s0511a0:1436_7": "Tasitāti sañjātatāsā.",
  "atk-s0511a0:1436_8": "Bhītāti bhayabhītā.",
  "atk-s0511a0:1436_9": "Bhantāti phandanamānasā,",
  "atk-s0511a0:1436_10": "vibbhantacittāti attho.",
  "atk-s0511a0:1436_11": "Sabbāni panetāni aññamaññavevacanāni.",
  "atk-s0511a0:1436_12": "Samāgammāti samāgantvā.",
  "atk-s0511a0:1436_13": "Ayameva vā pāṭho.",
  "atk-s0511a0:1437_0": "Upaddutoti upahato.",
  "atk-s0511a0:1437_1": "Taṃ vinodehīti taṃ upaddutabhayaṃ vinodehi,",
  "atk-s0511a0:1437_2": "vināsayāti attho.",
  "atk-s0511a0:1437_3": "Cakkhumāti pañcahi cakkhūhi cakkhuma.",
  "atk-s0511a0:1437_4": "Tesaṃ tadāti te jane tadā,",
  "atk-s0511a0:1437_5": "upayogatthe sāmivacanaṃ.",
  "atk-s0511a0:1437_6": "Saññāpesīti ñāpesi bodhesi.",
  "atk-s0511a0:1437_7": "Visatthāti vissatthacittā.",
  "atk-s0511a0:1437_8": "Mā bhāthāti mā bhāyatha.",
  "atk-s0511a0:1437_9": "Yamahanti yaṃ ahaṃ sumedhapaṇḍitaṃ.",
  "atk-s0511a0:1437_10": "Dhammanti pāramidhammaṃ.",
  "atk-s0511a0:1437_11": "Pubbakanti porāṇaṃ.",
  "atk-s0511a0:1437_12": "Jinasevitanti jinehi bodhisattakāle sevitanti attho.",
  "atk-s0511a0:1437_13": "Buddhabhūminti pāramidhammaṃ.",
  "atk-s0511a0:1437_14": "Tenāti tena sammasanakāraṇena.",
  "atk-s0511a0:1437_15": "Kampitāti calitā.",
  "atk-s0511a0:1437_16": "Sadevaketi sadevake loke.",
  "atk-s0511a0:1438_0": "Tato mahājano tathāgatassa vacanaṃ sutvā haṭṭhatuṭṭho mālāgandhavilepanādīni ādāya rammanagarato nikkhamitvā",
  "atk-s0511a0:1438_1": "bodhisattaṃ upasaṅkamitvā mālāgandhādīhi pūjetvā vanditvā padakkhiṇaṃ katvā rammanagarameva pāvisi.",
  "atk-s0511a0:1438_2": "Atha kho bodhisatto dasa pāramiyo sammasitvā vīriyaṃ daḷhaṃ katvā adhiṭṭhāya nisinnāsanā vuṭṭhāsi.",
  "atk-s0511a0:1438_3": "Tena vuttaṃ –",
  "atk-s0511a0:1439_0": "175.",
  "atk-s0511a0:1440_0": "“Buddhassa vacanaṃ sutvā, mano nibbāyi tāvade;",
  "atk-s0511a0:1441_0": "Sabbe maṃ upasaṅkamma, punāpi maṃ abhivandisuṃ.",
  "atk-s0511a0:1442_0": "176.",
  "atk-s0511a0:1443_0": "“Samādiyitvā buddhaguṇaṃ, daḷhaṃ katvāna mānasaṃ;",
  "atk-s0511a0:1444_0": "Dīpaṅkaraṃ namassitvā, āsanā vuṭṭhahiṃ tadā”ti.",
  "atk-s0511a0:1445_0": "Tattha mano nibbāyīti mahājanassa pathavikampane ubbiggahadayassa tattha kāraṇaṃ sutvā mano nibbāyi,",
  "atk-s0511a0:1445_1": "santiṃ agamāsīti attho.",
  "atk-s0511a0:1445_2": "“Jano nibbāyī”tipi pāṭho,",
  "atk-s0511a0:1445_3": "so uttānoyeva.",
  "atk-s0511a0:1445_4": "Samādiyitvāti sammā ādiyitvā,",
  "atk-s0511a0:1445_5": "samādāyāti attho.",
  "atk-s0511a0:1445_6": "Buddhaguṇanti pāramiyo.",
  "atk-s0511a0:1445_7": "Sesaṃ uttānameva.",
  "atk-s0511a0:1446_0": "Atha kho bodhisattaṃ dayitasabbasattaṃ āsanā vuṭṭhahantaṃ sakaladasasahassacakkavāḷadevatā sannipatitvā dibbehi mālāgandhādīhi pūjetvā –",
  "atk-s0511a0:1446_1": "“ayya sumedhatāpasa,",
  "atk-s0511a0:1446_2": "tayā ajja dīpaṅkaradasabalassa pādamūle mahati patthanā patthitā,",
  "atk-s0511a0:1446_3": "sā te anantarāyena samijjhatu,",
  "atk-s0511a0:1446_4": "mā te tattha bhayaṃ vā chambhitattaṃ vā ahosi.",
  "atk-s0511a0:1446_5": "Sarīre te appamattakopi rogo mā uppajjatu,",
  "atk-s0511a0:1446_6": "khippaṃ pāramiyo pūretvā sammāsambodhiṃ paṭivijjha.",
  "atk-s0511a0:1446_7": "Yathā pupphūpagaphalūpagā rukkhā samaye pupphanti ceva phalanti ca,",
  "atk-s0511a0:1446_8": "tatheva tvampi taṃ samayaṃ anatikkamitvā khippaṃ sambodhiṃ phusassū”tiādīni thutimaṅgalāni payirudāhaṃsu,",
  "atk-s0511a0:1446_9": "evaṃ payirudāhitvā bodhisattaṃ abhivādetvā attano attano devaṭṭhānameva agamaṃsu.",
  "atk-s0511a0:1446_10": "Bodhisattopi devatāhi abhitthuto –",
  "atk-s0511a0:1446_11": "“ahaṃ dasa pāramiyo pūretvā kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī”ti",
  "atk-s0511a0:1446_12": "vīriyaṃ daḷhaṃ katvā adhiṭṭhāya ākāsamabbhuggantvā isigaṇavantaṃ himavantaṃ agamāsi.",
  "atk-s0511a0:1446_13": "Tena vuttaṃ –",
  "atk-s0511a0:1447_0": "177.",
  "atk-s0511a0:1448_0": "“Dibbaṃ mānusakaṃ pupphaṃ, devā mānusakā ubho;",
  "atk-s0511a0:1449_0": "Samokiranti pupphehi, vuṭṭhahantassa āsanā.",
  "atk-s0511a0:1450_0": "178.",
  "atk-s0511a0:1451_0": "“Vedayanti ca te sotthiṃ, devā mānusakā ubho;",
  "atk-s0511a0:1452_0": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-s0511a0:1453_0": "179.",
  "atk-s0511a0:1454_0": "“Sabbītiyo vivajjantu, soko rogo vinassatu;",
  "atk-s0511a0:1455_0": "Mā te bhavantvantarāyā, phusa khippaṃ bodhimuttamaṃ.",
  "atk-s0511a0:1456_0": "180.",
  "atk-s0511a0:1457_0": "“Yathāpi samaye patte, pupphanti pupphino dumā;",
  "atk-s0511a0:1458_0": "Tatheva tvaṃ mahāvīra, buddhañāṇehi pupphasu.",
  "atk-s0511a0:1459_0": "181.",
  "atk-s0511a0:1460_0": "“Yathā ye keci sambuddhā, pūrayuṃ dasapāramī;",
  "atk-s0511a0:1461_0": "Tatheva tvaṃ mahāvīra, pūraya dasapāramī.",
  "atk-s0511a0:1462_0": "182.",
  "atk-s0511a0:1463_0": "“Yathā ye keci sambuddhā, bodhimaṇḍamhi bujjhare;",
  "atk-s0511a0:1464_0": "Tatheva tvaṃ mahāvīra, bujjhassu jinabodhiyaṃ.",
  "atk-s0511a0:1465_0": "183.",
  "atk-s0511a0:1466_0": "“Yathā ye keci sambuddhā, dhammacakkaṃ pavattayuṃ;",
  "atk-s0511a0:1467_0": "Tatheva tvaṃ mahāvīra, dhammacakkaṃ pavattaya.",
  "atk-s0511a0:1468_0": "184.",
  "atk-s0511a0:1469_0": "“Puṇṇamāye yathā cando, parisuddho virocati;",
  "atk-s0511a0:1470_0": "Tatheva tvaṃ puṇṇamano, viroca dasasahassiyaṃ.",
  "atk-s0511a0:1471_0": "185.",
  "atk-s0511a0:1472_0": "“Rāhumutto yathā sūriyo, tāpena atirocati;",
  "atk-s0511a0:1473_0": "Tatheva lokā muccitvā, viroca siriyā tuvaṃ.",
  "atk-s0511a0:1474_0": "186.",
  "atk-s0511a0:1475_0": "“Yathā yā kāci nadiyo, osaranti mahodadhiṃ;",
  "atk-s0511a0:1476_0": "Evaṃ sadevakā lokā, osarantu tavantike.",
  "atk-s0511a0:1477_0": "187.",
  "atk-s0511a0:1478_0": "“Tehi thutappasattho so, dasa dhamme samādiya;",
  "atk-s0511a0:1479_0": "Te dhamme paripūrento, pavanaṃ pāvisī tadā”ti.",
  "atk-s0511a0:1480_0": "Tattha dibbanti mandāravapāricchattakasantānakusesayādikaṃ dibbakusumaṃ devā mānusakā ca mānusapupphaṃ gahetvāti attho.",
  "atk-s0511a0:1480_1": "Samokirantīti mamopari samokiriṃsūti attho.",
  "atk-s0511a0:1480_2": "Vuṭṭhahantassāti vuṭṭhahato.",
  "atk-s0511a0:1480_3": "Vedayantīti nivedayiṃsu saññāpesuṃ.",
  "atk-s0511a0:1480_4": "Sotthinti sotthibhāvaṃ.",
  "atk-s0511a0:1480_5": "Idāni vedayitākāradassanatthaṃ “mahantaṃ patthitaṃ tuyha”ntiādi vuttaṃ.",
  "atk-s0511a0:1480_6": "Tayā pana,",
  "atk-s0511a0:1480_7": "sumedhapaṇḍita,",
  "atk-s0511a0:1480_8": "mahantaṃ ṭhānaṃ patthitaṃ,",
  "atk-s0511a0:1480_9": "taṃ yathāpatthitaṃ labhassūti attho.",
  "atk-s0511a0:1481_0": "Sabbītiyoti entīti ītiyo,",
  "atk-s0511a0:1481_1": "sabbā ītiyo sabbītiyo, upaddavā.",
  "atk-s0511a0:1481_2": "Vivajjantūti mā hontu.",
  "atk-s0511a0:1481_3": "Soko rogo vinassatūti socanasaṅkhāto soko rujanasaṅkhāto rogo ca vinassatu.",
  "atk-s0511a0:1481_4": "Teti tava.",
  "atk-s0511a0:1481_5": "Mā bhavantvantarāyāti mā bhavantu antarāyā.",
  "atk-s0511a0:1481_6": "Phusāti adhigaccha pāpuṇāhi.",
  "atk-s0511a0:1481_7": "Bodhinti arahattamaggañāṇaṃ sabbaññutaññāṇampi vaṭṭati.",
  "atk-s0511a0:1481_8": "Uttamanti seṭṭhaṃ sabbabuddhaguṇadāyakattā arahattamaggañāṇaṃ “uttama”nti vuttaṃ.",
  "atk-s0511a0:1482_0": "Samayeti tassa tassa rukkhassa pupphanasamaye sampatteti attho.",
  "atk-s0511a0:1482_1": "Pupphinoti pupphanakā.",
  "atk-s0511a0:1482_2": "Buddhañāṇehīti aṭṭhārasahi buddhañāṇehi.",
  "atk-s0511a0:1482_3": "Pupphasūti pupphassu.",
  "atk-s0511a0:1482_4": "Pūrayunti pūrayiṃsu.",
  "atk-s0511a0:1482_5": "Pūrayāti paripūraya.",
  "atk-s0511a0:1482_6": "Bujjhareti bujjhiṃsu.",
  "atk-s0511a0:1482_7": "Jinabodhiyanti jinānaṃ buddhānaṃ bodhiyā,",
  "atk-s0511a0:1482_8": "sabbaññubodhimūleti attho.",
  "atk-s0511a0:1482_9": "Puṇṇamāyeti puṇṇamāsiyaṃ.",
  "atk-s0511a0:1482_10": "Puṇṇamanoti paripuṇṇamanoratho.",
  "atk-s0511a0:1483_0": "Rāhumuttoti rāhunā sobbhānunā mutto.",
  "atk-s0511a0:1483_1": "Tāpenāti patāpena, ālokena.",
  "atk-s0511a0:1483_2": "Lokā muccitvāti lokadhammehi alitto hutvāti attho.",
  "atk-s0511a0:1483_3": "Virocāti virāja.",
  "atk-s0511a0:1483_4": "Siriyāti buddhasiriyā.",
  "atk-s0511a0:1483_5": "Osarantīti mahāsamuddaṃ pavisanti.",
  "atk-s0511a0:1483_6": "Osarantūti upagacchantu.",
  "atk-s0511a0:1483_7": "Tavantiketi tava santikaṃ.",
  "atk-s0511a0:1483_8": "Tehīti devehi.",
  "atk-s0511a0:1483_9": "Thutappasatthoti thuto ceva pasattho ca,",
  "atk-s0511a0:1483_10": "thutehi vā dīpaṅkarādīhi pasatthoti thutappasattho.",
  "atk-s0511a0:1483_11": "Dasa dhammeti dasa pāramidhamme.",
  "atk-s0511a0:1483_12": "Pavananti mahāvanaṃ,",
  "atk-s0511a0:1483_13": "dhammikapabbate mahāvanaṃ pāvisīti attho.",
  "atk-s0511a0:1483_14": "Sesagāthā suuttānā evāti.",
  "atk-s0511a0:1484_0": "Iti madhuratthavilāsiniyā buddhavaṃsa-aṭṭhakathāya",
  "atk-s0511a0:1485_0": "Sumedhapatthanākathāvaṇṇanā niṭṭhitā.",
  "atk-s0511a0:1486_0": "3. Dīpaṅkarabuddhavaṃsavaṇṇanā",
  "atk-s0511a0:1487_0": "Rammanagaravāsinopi te upāsakā buddhappamukhassa bhikkhusaṅghassa mahādānaṃ datvā puna bhagavantaṃ bhuttāviṃ",
  "atk-s0511a0:1487_1": "onītapattapāṇiṃ mālāgandhādīhi pūjetvā vanditvā dānānumodanaṃ sotukāmā upanisīdiṃsu.",
  "atk-s0511a0:1487_2": "Atha satthā tesaṃ paramamadhuraṃ hadayaṅgamaṃ dānānumodanamakāsi –",
  "atk-s0511a0:1488_0": "“Dānaṃ nāma sukhādīnaṃ, nidānaṃ paramaṃ mataṃ;",
  "atk-s0511a0:1489_0": "Nibbānaṃ pana sopānaṃ, patiṭṭhāti pavuccati.",
  "atk-s0511a0:1490_0": "“Dānaṃ tāṇaṃ manussānaṃ, dānaṃ bandhu parāyanaṃ;",
  "atk-s0511a0:1491_0": "Dānaṃ dukkhādhipannānaṃ, sattānaṃ paramā gati.",
  "atk-s0511a0:1492_0": "“Dukkhanittharaṇaṭṭhena, dānaṃ nāvāti dīpitaṃ;",
  "atk-s0511a0:1493_0": "Bhayarakkhaṇato dānaṃ, nagaranti ca vaṇṇitaṃ.",
  "atk-s0511a0:1494_0": "“Dānaṃ durāsadaṭṭhena, vuttamāsivisoti ca;",
  "atk-s0511a0:1495_0": "Dānaṃ lobhamalādīhi, padumaṃ anupalittato.",
  "atk-s0511a0:1496_0": "“Natthi dānasamo loke, purisassa avassayo;",
  "atk-s0511a0:1497_0": "Paṭipajjatha tasmā taṃ, kiriyājjhāsayena ca.",
  "atk-s0511a0:1498_0": "“Saggalokanidānāni, dānāni matimā idha;",
  "atk-s0511a0:1499_0": "Ko hi nāma naro loke, na dadeyya hite rato.",
  "atk-s0511a0:1500_0": "“Sutvā devesu sampattiṃ, ko naro dānasambhavaṃ;",
  "atk-s0511a0:1501_0": "Na dajjā sukhappadaṃ dānaṃ, dānaṃ cittappamodanaṃ.",
  "atk-s0511a0:1502_0": "“Dānena paṭipannena, accharāparivārito;",
  "atk-s0511a0:1503_0": "Ramate suciraṃ kālaṃ, nandane suranandane.",
  "atk-s0511a0:1504_0": "“Pītimuḷāraṃ vindati dātā, gāravamasmiṃ gacchati loke;",
  "atk-s0511a0:1505_0": "Kittimanantaṃ yāti ca dātā, vissasanīyo hoti ca dātā.",
  "atk-s0511a0:1506_0": "“Datvā dānaṃ yāti naro so, bhogasamiddhiṃ dīghañcāyu;",
  "atk-s0511a0:1507_0": "Sussaratampi ca vindati rūpaṃ, sagge saddhiṃ kīḷati devehi;",
  "atk-s0511a0:1508_0": "Vimānesu ṭhatvā nānā, mattamayūrābhirutesu.",
  "atk-s0511a0:1509_0": "“Corārirājodakapāvakānaṃ, dhanaṃ asādhāraṇameva dānaṃ;",
  "atk-s0511a0:1510_0": "Dadāti taṃ sāvakañāṇabhūmiṃ, paccekabhūmiṃ pana buddhabhūmi”nti. –",
  "atk-s0511a0:1511_0": "Evamādinā nayena dānānumodanaṃ katvā dānānisaṃsaṃ pakāsetvā tadanantaraṃ sīlakathaṃ kathesi.",
  "atk-s0511a0:1511_1": "Sīlaṃ nāmetaṃ idhalokaparalokasampattīnaṃ mūlaṃ.",
  "atk-s0511a0:1512_0": "“Sīlaṃ sukhānaṃ paramaṃ nidānaṃ, sīlena sīlī tidivaṃ payāti;",
  "atk-s0511a0:1513_0": "Sīlañhi saṃsāramupāgatassa, tāṇañca leṇañca parāyanañca.",
  "atk-s0511a0:1514_0": "“Avassayo sīlasamo janānaṃ, kuto panañño idha vā parattha;",
  "atk-s0511a0:1515_0": "Sīlaṃ guṇānaṃ paramā patiṭṭhā, yathā dharā thāvarajaṅgamānaṃ.",
  "atk-s0511a0:1516_0": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0511a0:1517_0": "Ariyavuttisamācāro, yena vuccati sīlavā”. ;",
  "atk-s0511a0:1518_0": "Sīlālaṅkārasamo alaṅkāro natthi,",
  "atk-s0511a0:1518_1": "sīlagandhasamo gandho natthi,",
  "atk-s0511a0:1518_2": "sīlasamaṃ kilesamalavisodhanaṃ natthi,",
  "atk-s0511a0:1518_3": "sīlasamaṃ pariḷāhūpasamaṃ natthi,",
  "atk-s0511a0:1518_4": "sīlasamaṃ kittijananaṃ natthi,",
  "atk-s0511a0:1518_5": "sīlasamaṃ saggārohaṇasopānaṃ natthi,",
  "atk-s0511a0:1518_6": "nibbānanagarappavesane ca sīlasamaṃ dvāraṃ natthi. Yathāha –",
  "atk-s0511a0:1519_0": "“Sobhantevaṃ na rājāno, muttāmaṇivibhūsitā;",
  "atk-s0511a0:1520_0": "Yathā sobhanti yatino, sīlabhūsanabhūsitā.",
  "atk-s0511a0:1521_0": "“Sīlagandhasamo gandho, kuto nāma bhavissati;",
  "atk-s0511a0:1522_0": "Yo samaṃ anuvāte ca, paṭivāte ca vāyati. ;",
  "atk-s0511a0:1523_0": "“Na pupphagandho paṭivātameti, na candanaṃ taggaramallikā vā;",
  "atk-s0511a0:1524_0": "Satañca gandho paṭivātameti, sabbā disā sappuriso pavāyati.",
  "atk-s0511a0:1525_0": "“Candanaṃ tagaraṃ vāpi, uppalaṃ atha vassikī;",
  "atk-s0511a0:1526_0": "Etesaṃ gandhajātānaṃ, sīlagandho anuttaro. ;",
  "atk-s0511a0:1527_0": "“Na gaṅgā yamunā cāpi, sarabhū vā sarasvatī;",
  "atk-s0511a0:1528_0": "Ninnagā vāciravatī, mahī vāpi mahānadī.",
  "atk-s0511a0:1529_0": "“Sakkuṇanti visodhetuṃ, taṃ malaṃ idha pāṇinaṃ;",
  "atk-s0511a0:1530_0": "Visodhayati sattānaṃ, yaṃ ve sīlajalaṃ malaṃ.",
  "atk-s0511a0:1531_0": "“Na taṃ sajaladā vātā, na cāpi haricandanaṃ;",
  "atk-s0511a0:1532_0": "Neva hārā na maṇayo, na candakiraṇaṅkurā.",
  "atk-s0511a0:1533_0": "“Samayantīdha sattānaṃ, pariḷāhaṃ surakkhitaṃ;",
  "atk-s0511a0:1534_0": "Yaṃ sameti idaṃ ariyaṃ, sīlaṃ accantasītalaṃ.",
  "atk-s0511a0:1535_0": "“Attānuvādādibhayaṃ, viddhaṃsayati sabbadā;",
  "atk-s0511a0:1536_0": "Janeti kittihāsañca, sīlaṃ sīlavato sadā.",
  "atk-s0511a0:1537_0": "“Saggārohaṇasopānaṃ, aññaṃ sīlasamaṃ kuto;",
  "atk-s0511a0:1538_0": "Dvāraṃ vā pana nibbāna, nagarassa pavesane.",
  "atk-s0511a0:1539_0": "“Guṇānaṃ mūlabhūtassa, dosānaṃ balaghātino;",
  "atk-s0511a0:1540_0": "Iti sīlassa jānātha, ānisaṃsamanuttara”nti. ;",
  "atk-s0511a0:1541_0": "Evaṃ bhagavā sīlānisaṃsaṃ dassetvā –",
  "atk-s0511a0:1541_1": "“idaṃ pana sīlaṃ nissāya ayaṃ saggo labhatī”ti dassanatthaṃ tadanantaraṃ saggakathaṃ kathesi.",
  "atk-s0511a0:1541_2": "Ayaṃ saggo nāma iṭṭho kanto manāpo ekantasukho niccamettha kīḷā niccaṃ sampattiyo labhanti.",
  "atk-s0511a0:1541_3": "Cātumahārājikā devā navutivassasatasahassāni dibbasukhaṃ dibbasampattiṃ paṭilabhanti.",
  "atk-s0511a0:1541_4": "Tāvatiṃsā tisso vassakoṭiyo saṭṭhi ca vassasatasahassānīti evamādisaggaguṇapaṭisaṃyuttakathaṃ kathesi.",
  "atk-s0511a0:1541_5": "Evaṃ saggakathāya palobhetvā puna –",
  "atk-s0511a0:1541_6": "“ayampi saggo anicco adhuvo na tattha chandarāgo kātabbo”ti kāmānaṃ ādīnavaṃ okāraṃ saṃkilesaṃ nekkhamme",
  "atk-s0511a0:1541_7": "ānisaṃsañca pakāsetvā amatapariyosānaṃ dhammakathaṃ kathesi.",
  "atk-s0511a0:1541_8": "Evaṃ tassa mahājanassa dhammaṃ desetvā ekacce saraṇesu ca ekacce pañcasīlesu ca ekacce sotāpattiphale",
  "atk-s0511a0:1541_9": "ca ekacce sakadāgāmiphale ekacce anāgāmiphale ekacce catūsupi phalesu ekacce tīsu vijjāsu ekacce chasu",
  "atk-s0511a0:1541_10": "abhiññāsu ekacce aṭṭhasu samāpattīsu patiṭṭhāpetvā uṭṭhāyāsanā rammanagarato nikkhamitvā sudassanamahāvihārameva pāvisi.",
  "atk-s0511a0:1541_11": "Tena vuttaṃ –",
  "atk-s0511a0:1542_0": "1.",
  "atk-s0511a0:1543_0": "“Tadā te bhojayitvāna, sasaṅghaṃ lokanāyakaṃ;",
  "atk-s0511a0:1544_0": "Upagacchuṃ saraṇaṃ tassa, dīpaṅkarassa satthuno.",
  "atk-s0511a0:1545_0": "2.",
  "atk-s0511a0:1546_0": "“Saraṇāgamane kañci, niveseti tathāgato;",
  "atk-s0511a0:1547_0": "Kañci pañcasu sīlesu, sīle dasavidhe paraṃ.",
  "atk-s0511a0:1548_0": "3.",
  "atk-s0511a0:1549_0": "“Kassaci deti sāmaññaṃ, caturo phalamuttame;",
  "atk-s0511a0:1550_0": "Kassaci asame dhamme, deti so paṭisambhidā.",
  "atk-s0511a0:1551_0": "4.",
  "atk-s0511a0:1552_0": "“Kassaci varasamāpattiyo, aṭṭha deti narāsabho;",
  "atk-s0511a0:1553_0": "Tisso kassaci vijjāyo, chaḷabhiññā pavecchati.",
  "atk-s0511a0:1554_0": "5.",
  "atk-s0511a0:1555_0": "“Tena yogena janakāyaṃ, ovadati mahāmuni;",
  "atk-s0511a0:1556_0": "Tena vitthārikaṃ āsi, lokanāthassa sāsanaṃ.",
  "atk-s0511a0:1557_0": "6.",
  "atk-s0511a0:1558_0": "“Mahāhanusabhakkhandho, dīpaṅkarasanāmako;",
  "atk-s0511a0:1559_0": "Bahū jane tārayati, parimoceti duggatiṃ.",
  "atk-s0511a0:1560_0": "7.",
  "atk-s0511a0:1561_0": "“Bodhaneyyaṃ janaṃ disvā, satasahassepi yojane;",
  "atk-s0511a0:1562_0": "Khaṇena upagantvāna, bodheti taṃ mahāmunī”ti.",
  "atk-s0511a0:1563_0": "Tattha teti rammanagaravāsino upāsakā.",
  "atk-s0511a0:1563_1": "Saraṇanti ettha saraṇaṃ saraṇagamanaṃ saraṇassa gantā ca veditabbā.",
  "atk-s0511a0:1563_2": "Sarati hiṃsati vināsetīti saraṇaṃ, kiṃ taṃ?",
  "atk-s0511a0:1563_3": "Ratanattayaṃ.",
  "atk-s0511a0:1563_4": "Taṃ pana saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikkilesaṃ hanati hiṃsati vināsetīti saraṇanti vuccatīti.",
  "atk-s0511a0:1563_5": "Vuttañhetaṃ –",
  "atk-s0511a0:1564_0": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0511a0:1565_0": "Pahāya mānusaṃ dehaṃ, devakāyaṃ paripūressanti. ;",
  "atk-s0511a0:1566_0": "“Ye keci dhammaṃ saraṇaṃ gatāse, na te gamissanti apāyabhūmiṃ;",
  "atk-s0511a0:1567_0": "Pahāya mānusaṃ dehaṃ, devakāyaṃ paripūressanti. ;",
  "atk-s0511a0:1568_0": "“Ye keci saṅghaṃ saraṇaṃ gatāse, na te gamissanti apāyabhūmiṃ;",
  "atk-s0511a0:1569_0": "Pahāya mānusaṃ dehaṃ, devakāyaṃ paripūressantī”ti. ;",
  "atk-s0511a0:1570_0": "Saraṇagamanaṃ nāma ratanattayaparāyanākārappavatto cittuppādo.",
  "atk-s0511a0:1570_1": "Saraṇassa gantā nāma taṃsamaṅgīpuggalo.",
  "atk-s0511a0:1570_2": "Evaṃ tāva saraṇaṃ saraṇagamanaṃ saraṇassa gantā cāti idaṃ tayaṃ veditabbaṃ.",
  "atk-s0511a0:1571_0": "Tassāti taṃ dīpaṅkaraṃ,",
  "atk-s0511a0:1571_1": "upayogatthe sāmivacanaṃ daṭṭhabbaṃ.",
  "atk-s0511a0:1571_2": "“Upagacchuṃ saraṇaṃ tatthā”tipi pāṭho.",
  "atk-s0511a0:1571_3": "Satthunoti satthāraṃ.",
  "atk-s0511a0:1571_4": "Saraṇāgamane kañcīti kañci puggalaṃ saraṇagamane nivesetīti attho.",
  "atk-s0511a0:1571_5": "Kiñcāpi paccuppannavasena vuttaṃ,",
  "atk-s0511a0:1571_6": "atītakālavasena pana attho gahetabbo.",
  "atk-s0511a0:1571_7": "Esa nayo sesesupi.",
  "atk-s0511a0:1571_8": "“Kassaci saraṇāgamane”tipi pāṭho,",
  "atk-s0511a0:1571_9": "tassapi soyevattho.",
  "atk-s0511a0:1571_10": "Kañci pañcasu sīlesūti kañci puggalaṃ pañcasu viratisīlesu nivesesīti attho.",
  "atk-s0511a0:1571_11": "“Kassaci pañcasu sīlesū”tipi pāṭho,",
  "atk-s0511a0:1571_12": "soyevattho.",
  "atk-s0511a0:1571_13": "Sīle dasavidhe paranti aparaṃ puggalaṃ dasavidhe sīle nivesesīti attho.",
  "atk-s0511a0:1571_14": "“Kassaci kusale dasā”tipi pāṭho,",
  "atk-s0511a0:1571_15": "tassa kañci puggalaṃ dasa kusaladhamme samādapesīti attho.",
  "atk-s0511a0:1571_16": "Kassaci deti sāmaññanti ettha paramatthato sāmaññanti maggo vuccati. Yathāha –",
  "atk-s0511a0:1572_0": "“Katamañca,",
  "atk-s0511a0:1572_1": "bhikkhave, sāmaññaṃ?",
  "atk-s0511a0:1572_2": "Ayameva ariyo aṭṭhaṅgiko maggo,",
  "atk-s0511a0:1572_3": "seyyathidaṃ –",
  "atk-s0511a0:1572_4": "sammādiṭṭhi…pe…",
  "atk-s0511a0:1572_5": "sammāsamādhi.",
  "atk-s0511a0:1572_6": "Idaṃ vuccati,",
  "atk-s0511a0:1572_7": "bhikkhave,",
  "atk-s0511a0:1572_8": "sāmañña”nti.",
  "atk-s0511a0:1573_0": "Caturo phalamuttameti cattāri uttamāni phalānīti attho. Ma-",
  "atk-s0511a0:1573_1": "kāro padasandhikaro.",
  "atk-s0511a0:1573_2": "Liṅgavipariyāsena vuttaṃ.",
  "atk-s0511a0:1573_3": "Yathopanissayaṃ cattāro magge cattāri ca sāmaññaphalāni kassaci adāsīti attho.",
  "atk-s0511a0:1573_4": "Kassaci asame dhammeti kassaci asadise cattāro paṭisambhidādhamme adāsi.",
  "atk-s0511a0:1574_0": "Kassaci varasamāpattiyoti kassaci pana nīvaraṇavigamena padhānabhūtā aṭṭha samāpattiyo adāsi.",
  "atk-s0511a0:1574_1": "Tisso kassaci vijjāyoti kassaci puggalassa upanissayavasena dibbacakkhuñāṇapubbenivāsānussatiñāṇaāsavakkhayañāṇānaṃ vasena tisso vijjāyo.",
  "atk-s0511a0:1574_2": "Chaḷabhiññā pavecchatīti cha abhiññāyo kassaci adāsi.",
  "atk-s0511a0:1575_0": "Tena yogenāti tena nayena tenānukkamena ca.",
  "atk-s0511a0:1575_1": "Janakāyanti janasamūhaṃ.",
  "atk-s0511a0:1575_2": "Ovadatīti ovadi.",
  "atk-s0511a0:1575_3": "Kālavipariyāsena vuttanti veditabbaṃ.",
  "atk-s0511a0:1575_4": "Ito uparipi īdisesu vacanesu atītakālavaseneva attho gahetabbo.",
  "atk-s0511a0:1575_5": "Tena vitthārikaṃ āsīti tena dīpaṅkarassa bhagavato ovādena anusāsaniyā vitthārikaṃ vitthataṃ visālībhūtaṃ sāsanaṃ ahosi.",
  "atk-s0511a0:1576_0": "Mahāhanūti mahāpurisānaṃ kira dvepi hanūni paripuṇṇāni dvādasiyā pakkhassa candasadisākārāni hontīti mahantāni hanūni yassa so mahāhanu,",
  "atk-s0511a0:1576_1": "sīhahanūti vuttaṃ hoti.",
  "atk-s0511a0:1576_2": "Usabhakkhandhoti usabhasseva khandho yassa bhavati,",
  "atk-s0511a0:1576_3": "so usabhakkhandho.",
  "atk-s0511a0:1576_4": "Suvaṭṭitasuvaṇṇāliṅgasadisarucirakkhandho samavaṭṭacārukkhandhoti attho.",
  "atk-s0511a0:1576_5": "Dīpaṅkarasanāmakoti dīpaṅkarasanāmo.",
  "atk-s0511a0:1576_6": "Bahū jane tārayatīti bahū buddhaveneyye jane tāresi.",
  "atk-s0511a0:1576_7": "Parimocetīti parimocesi.",
  "atk-s0511a0:1576_8": "Duggatinti duggatito.",
  "atk-s0511a0:1576_9": "Nissakkatthe upayogavacanaṃ.",
  "atk-s0511a0:1577_0": "Idāni tāraṇaparimocanakaraṇākāradassanatthaṃ “bodhaneyyaṃ jana”nti gāthā vuttā.",
  "atk-s0511a0:1577_1": "Tattha bodhaneyyaṃ jananti bodhaneyyaṃ pajaṃ,",
  "atk-s0511a0:1577_2": "ayameva vā pāṭho.",
  "atk-s0511a0:1577_3": "Disvāti buddhacakkhunā vā samantacakkhunā vā disvā.",
  "atk-s0511a0:1577_4": "Satasahassepi yojaneti anekasatasahassepi yojane ṭhitaṃ.",
  "atk-s0511a0:1577_5": "Idaṃ pana dasasahassiyaṃyeva sandhāya vuttanti daṭṭhabbaṃ.",
  "atk-s0511a0:1578_0": "Dīpaṅkaro kira satthā buddhattaṃ patvā bodhimūle sattasattāhaṃ vītināmetvā aṭṭhame sattāhe mahābrahmuno",
  "atk-s0511a0:1578_1": "dhammajjhesanaṃ paṭiññāya sunandārāme dhammacakkaṃ pavattetvā koṭisataṃ devamanussānaṃ dhammāmataṃ pāyesi.",
  "atk-s0511a0:1578_2": "Ayaṃ paṭhamo abhisamayo ahosi.",
  "atk-s0511a0:1579_0": "Atha satthā attano puttassa samavaṭṭakkhandhassa usabhakkhandhassa nāma ñāṇaparipākaṃ ñatvā taṃ atrajaṃ",
  "atk-s0511a0:1579_1": "pamukhaṃ katvā rāhulovādasadisaṃ dhammaṃ desetvā devamanussānaṃ navutikoṭiyo dhammāmataṃ pāyesi.",
  "atk-s0511a0:1579_2": "Ayaṃ dutiyo abhisamayo ahosi.",
  "atk-s0511a0:1580_0": "Puna bhagavā amaravatīnagaradvāre mahāsirīsarukkhamūle yamakapāṭihāriyaṃ katvā mahājanassa bandhanāmokkhaṃ",
  "atk-s0511a0:1580_1": "katvā devagaṇaparivuto divasakarātirekajutivisarabhavane tāvatiṃsabhavane pāricchattakamūle paramasītale",
  "atk-s0511a0:1580_2": "paṇḍukambalasilātale nisīditvā sabbadevagaṇapītisañjananiṃ attano jananiṃ sumedhādeviṃ pamukhaṃ katvā",
  "atk-s0511a0:1580_3": "sabbalokaviditavisuddhidevo devadevo dīpaṅkaro bhagavā sabbasattahitakaraṃ paramātirekagambhīrasukhumaṃ",
  "atk-s0511a0:1580_4": "buddhivisadakaraṃ sattappakaraṇaṃ abhidhammapiṭakaṃ desetvā navutidevakoṭisahassānaṃ dhammāmataṃ pāyesi.",
  "atk-s0511a0:1580_5": "Ayaṃ tatiyo abhisamayo ahosi.",
  "atk-s0511a0:1580_6": "Tena vuttaṃ –",
  "atk-s0511a0:1581_0": "8.",
  "atk-s0511a0:1582_0": "“Paṭhamābhisamaye buddho, koṭisatamabodhayi;",
  "atk-s0511a0:1583_0": "Dutiyābhisamaye nātho, navutikoṭimabodhayi.",
  "atk-s0511a0:1584_0": "9.",
  "atk-s0511a0:1585_0": "“Yadā ca devabhavanamhi, buddho dhammamadesayi;",
  "atk-s0511a0:1586_0": "Navutikoṭisahassānaṃ, tatiyābhisamayo ahū”ti.",
  "atk-s0511a0:1587_0": "Dīpaṅkarassa pana bhagavato tayo sāvakasannipātā ahesuṃ.",
  "atk-s0511a0:1587_1": "Tattha sunandārāme koṭisatasahassānaṃ paṭhamo sannipāto ahosi.",
  "atk-s0511a0:1587_2": "Tena vuttaṃ –",
  "atk-s0511a0:1588_0": "10.",
  "atk-s0511a0:1589_0": "“Sannipātā tayo āsuṃ, dīpaṅkarassa satthuno;",
  "atk-s0511a0:1590_0": "Koṭisatasahassānaṃ, paṭhamo āsi samāgamo”ti.",
  "atk-s0511a0:1591_0": "Athāparena samayena dasabalo catūhi bhikkhusatasahassehi parivuto gāmanigamanagarapaṭipāṭiyā mahājanānuggahaṃ",
  "atk-s0511a0:1591_1": "karonto cārikaṃ caramāno anukkamena ekasmiṃ padese mahājanakatasakkāraṃ sabbalokavissutaṃ amanussapariggahitaṃ",
  "atk-s0511a0:1591_2": "atibhayānakaṃ olambāmbudharaparicumbitakūṭaṃ vividhasurabhitarukusumavāsitakūṭaṃ nānāmigagaṇavicaritakūṭaṃ",
  "atk-s0511a0:1591_3": "nāradakūṭaṃ nāma paramaramaṇīyaṃ pabbataṃ sampāpuṇi.",
  "atk-s0511a0:1591_4": "So kira pabbato nāradena nāma yakkhena pariggahito ahosi.",
  "atk-s0511a0:1591_5": "Tattha pana tassa yakkhassa anusaṃvaccharaṃ mahājano manussabaliṃ upasaṃharati.",
  "atk-s0511a0:1592_0": "Atha dīpaṅkaro kira bhagavā tassa mahājanassa upanissayasampattiṃ disvā tato bhikkhusaṅghaṃ cātuddisaṃ",
  "atk-s0511a0:1592_1": "pesetvā adutiyo asahāyo mahākaruṇābalavasaṅgatahadayo tañca yakkhaṃ vinetuṃ taṃ nāradapabbataṃ abhiruhi.",
  "atk-s0511a0:1592_2": "Atha so manussabhakkho sakahitanirapekkho paravadhadakkho yakkho makkhaṃ asahamāno kodhaparetamānaso",
  "atk-s0511a0:1592_3": "dasabalaṃ bhiṃsāpetvā palāpetukāmo taṃ pabbataṃ cālesi.",
  "atk-s0511a0:1592_4": "So kira pabbato tena cāliyamāno bhagavato ānubhāvena tasseva matthake patamāno viya ahosi.",
  "atk-s0511a0:1593_0": "Tato so bhīto –",
  "atk-s0511a0:1593_1": "“handa naṃ agginā jhāpessāmī”ti mahantaṃ atibhīmadassanaṃ aggikkhandhaṃ nibbattesi.",
  "atk-s0511a0:1593_2": "So aggikkhandho paṭivāte khitto viya attanova dukkhaṃ janesi,",
  "atk-s0511a0:1593_3": "na pana bhagavato cīvare aṃsumattampi daḍḍhuṃ samattho ahosi.",
  "atk-s0511a0:1593_4": "Yakkho pana “samaṇo daḍḍho,",
  "atk-s0511a0:1593_5": "na daḍḍho”ti olokento dasabalaṃ saradasamayavimalakaranikaraṃ sabbajanaratikaraṃ rajanikaramiva sītalajalatalagatakamalakaṇṇikāya",
  "atk-s0511a0:1593_6": "nisinnaṃ viya bhagavantaṃ disvā cintesi –",
  "atk-s0511a0:1593_7": "“aho ayaṃ samaṇo mahānubhāvo,",
  "atk-s0511a0:1593_8": "yaṃ yaṃ imassāhaṃ anatthaṃ karomi,",
  "atk-s0511a0:1593_9": "so so mamūpariyeva patati,",
  "atk-s0511a0:1593_10": "imaṃ pana samaṇaṃ muñcitvā aññaṃ me paṭisaraṇaṃ parāyanaṃ natthi,",
  "atk-s0511a0:1593_11": "pathaviyaṃ upakkhalitā pathaviṃyeva nissāya uṭṭhahanti,",
  "atk-s0511a0:1593_12": "handāhaṃ imaṃyeva samaṇaṃ saraṇaṃ gamissāmī”ti.",
  "atk-s0511a0:1594_0": "Athevaṃ pana so cintetvā bhagavato cakkālaṅkatatalesu pādesu sirasā nipatitvā –",
  "atk-s0511a0:1594_1": "“accayo maṃ, bhante,",
  "atk-s0511a0:1594_2": "accagamā”ti vatvā bhagavantaṃ saraṇamagamāsi.",
  "atk-s0511a0:1594_3": "Athassa bhagavā anupubbikathaṃ kathesi.",
  "atk-s0511a0:1594_4": "So desanāpariyosāne dasahi yakkhasahassehi saddhiṃ sotāpattiphale patiṭṭhahi.",
  "atk-s0511a0:1594_5": "Tasmiṃ kira divase sakalajambudīpatalavāsino manussā tassa balikammatthaṃ ekekagāmato ekekaṃ purisaṃ āhariṃsu.",
  "atk-s0511a0:1594_6": "Aññañca bahutilataṇḍulakulatthamuggamāsādiṃ sappinavanītatelamadhuphāṇitādiñca āhariṃsu.",
  "atk-s0511a0:1594_7": "Atha so yakkho taṃ divasaṃ ābhatataṇḍulādikaṃ sabbaṃ tesaṃyeva datvā te balikammatthāya ānītamanusse dasabalassa niyyātesi.",
  "atk-s0511a0:1595_0": "Atha satthā te manusse ehibhikkhupabbajjāya pabbājetvā antosattāheyeva sabbe arahatte patiṭṭhāpetvā māghapuṇṇamāya",
  "atk-s0511a0:1595_1": "koṭisatabhikkhumajjhagato caturaṅgasamannāgate sannipāte pātimokkhamuddisi.",
  "atk-s0511a0:1595_2": "Caturaṅgāni nāma sabbeva ehibhikkhū honti,",
  "atk-s0511a0:1595_3": "sabbe chaḷabhiññā honti,",
  "atk-s0511a0:1595_4": "sabbe anāmantitāva āgatā,",
  "atk-s0511a0:1595_5": "pannarasūposathadivaso cāti imāni cattāri aṅgāni nāma.",
  "atk-s0511a0:1595_6": "Ayaṃ dutiyo sannipāto ahosi.",
  "atk-s0511a0:1595_7": "Tena vuttaṃ –",
  "atk-s0511a0:1596_0": "11.",
  "atk-s0511a0:1597_0": "“Puna nāradakūṭamhi, pavivekagate jine;",
  "atk-s0511a0:1598_0": "Khīṇāsavā vītamalā, samiṃsu satakoṭiyo”ti.",
  "atk-s0511a0:1599_0": "Tattha pavivekagateti gaṇaṃ pahāya gate. Samiṃsūti sannipatiṃsu.",
  "atk-s0511a0:1600_0": "Yadā pana dīpaṅkaro lokanāyako sudassananāmake pabbate vassāvāsamupagañchi,",
  "atk-s0511a0:1600_1": "tadā kira jambudīpavāsino manussā anusaṃvaccharaṃ giraggasamajjaṃ karonti.",
  "atk-s0511a0:1600_2": "Tasmiṃ kira samajje sannipatitā manussā dasabalaṃ disvā dhammakathaṃ sutvā tatra pasīditvā pabbajiṃsu.",
  "atk-s0511a0:1600_3": "Mahāpavāraṇadivase satthā tesaṃ ajjhāsayānukūlaṃ vipassanākathaṃ kathesi.",
  "atk-s0511a0:1600_4": "Taṃ sutvā te sabbe saṅkhāre sammasitvā vipassanānupubbena maggānupubbena ca arahattaṃ pāpuṇiṃsu.",
  "atk-s0511a0:1600_5": "Atha satthā navutikoṭisahassehi saddhiṃ pavāresi.",
  "atk-s0511a0:1600_6": "Ayaṃ tatiyo sannipāto ahosi.",
  "atk-s0511a0:1600_7": "Tena vuttaṃ –",
  "atk-s0511a0:1601_0": "12.",
  "atk-s0511a0:1602_0": "“Yamhi kāle mahāvīro, sudassanasiluccaye;",
  "atk-s0511a0:1603_0": "Navutikoṭisahassehi, pavāresi mahāmuni.",
  "atk-s0511a0:1604_0": "“Ahaṃ tena samayena, jaṭilo uggatāpano;",
  "atk-s0511a0:1605_0": "Antalikkhamhi caraṇo, pañcābhiññāsu pāragū”ti. ;",
  "atk-s0511a0:1606_0": "Ayaṃ gāthā aṭṭhasāliniyā dhammasaṅgahaṭṭhakathāya nidānavaṇṇanāya dīpaṅkarabuddhavaṃse likhitā.",
  "atk-s0511a0:1606_1": "Imasmiṃ pana buddhavaṃse natthi.",
  "atk-s0511a0:1606_2": "Natthibhāvoyeva panassā yuttataro.",
  "atk-s0511a0:1606_3": "Kasmāti ce?",
  "atk-s0511a0:1606_4": "Heṭṭhā sumedhakathāsu kathitattāti.",
  "atk-s0511a0:1607_0": "Dīpaṅkare kira bhagavati dhammaṃ desente dasasahassānañca vīsatisahassānañca dhammābhisamayo ahosiyeva.",
  "atk-s0511a0:1607_1": "Ekassa pana dvinnaṃ tiṇṇaṃ catunnanti ca ādivasena abhisamayānaṃ anto natthi.",
  "atk-s0511a0:1607_2": "Tasmā dīpaṅkarassa bhagavato sāsanaṃ vitthārikaṃ bāhujaññaṃ ahosi.",
  "atk-s0511a0:1607_3": "Tena vuttaṃ –",
  "atk-s0511a0:1608_0": "13.",
  "atk-s0511a0:1609_0": "“Dasavīsasahassānaṃ, dhammābhisamayo ahu;",
  "atk-s0511a0:1610_0": "Ekadvinnaṃ abhisamayā, gaṇanāto asaṅkhiyā”ti.",
  "atk-s0511a0:1611_0": "Tattha dasavīsasahassānanti dasasahassānaṃ vīsatisahassānañca.",
  "atk-s0511a0:1611_1": "Dhammābhisamayoti catusaccadhammappaṭivedho.",
  "atk-s0511a0:1611_2": "Ekadvinnanti ekassa ceva dvinnañca,",
  "atk-s0511a0:1611_3": "tiṇṇaṃ catunnaṃ…pe…",
  "atk-s0511a0:1611_4": "dasannantiādinā nayena asaṅkhyeyyāti attho.",
  "atk-s0511a0:1611_5": "Evaṃ asaṅkhyeyyābhisamayattā ca vitthārikaṃ mahantappattaṃ bahūhi paṇḍitehi devamanussehi niyyānikanti",
  "atk-s0511a0:1611_6": "jaññaṃ jānitabbaṃ adhisīlasikkhādīhi iddhañca samādhiādīhi phītañca ahosi.",
  "atk-s0511a0:1611_7": "Tena vuttaṃ –",
  "atk-s0511a0:1612_0": "14.",
  "atk-s0511a0:1613_0": "“Vitthārikaṃ bāhujaññaṃ, iddhaṃ phītaṃ ahū tadā;",
  "atk-s0511a0:1614_0": "Dīpaṅkarassa bhagavato, sāsanaṃ suvisodhita”nti.",
  "atk-s0511a0:1615_0": "Tattha suvisodhitanti suṭṭhu bhagavatā sodhitaṃ visuddhaṃ kataṃ.",
  "atk-s0511a0:1615_1": "Dīpaṅkaraṃ kira satthāraṃ sabbakālaṃ chaḷabhiññānaṃ mahiddhikānaṃ bhikkhūnaṃ cattāri satasahassāni parivārenti.",
  "atk-s0511a0:1615_2": "Tena ca samayena ye sekkhā kālakiriyaṃ karonti,",
  "atk-s0511a0:1615_3": "te garahitā bhavanti,",
  "atk-s0511a0:1615_4": "sabbe khīṇāsavā hutvāva parinibbāyantīti adhippāyo.",
  "atk-s0511a0:1615_5": "Tasmā hi tassa bhagavato sāsanaṃ supupphitaṃ susamiddhaṃ khīṇāsavehi bhikkhūhi ativiya sobhittha.",
  "atk-s0511a0:1615_6": "Tena vuttaṃ –",
  "atk-s0511a0:1616_0": "15.",
  "atk-s0511a0:1617_0": "“Cattāri satasahassāni, chaḷabhiññā mahiddhikā;",
  "atk-s0511a0:1618_0": "Dīpaṅkaraṃ lokaviduṃ, parivārenti sabbadā.",
  "atk-s0511a0:1619_0": "16.",
  "atk-s0511a0:1620_0": "“Ye keci tena samayena, jahanti mānusaṃ bhavaṃ;",
  "atk-s0511a0:1621_0": "Appattamānasā sekhā, garahitā bhavanti te.",
  "atk-s0511a0:1622_0": "17.",
  "atk-s0511a0:1623_0": "“Supupphitaṃ pāvacanaṃ, arahantehi tādihi;",
  "atk-s0511a0:1624_0": "Khīṇāsavehi vimalehi, upasobhati sabbadā”ti.",
  "atk-s0511a0:1625_0": "Tattha cattāri satasahassānīti gaṇanāya dassitā evaṃ dassitagaṇanā ime bhikkhūti dassanatthaṃ “chaḷabhiññā mahiddhikā”ti vuttanti evamattho gahetabbo.",
  "atk-s0511a0:1625_1": "Atha vā chaḷabhiññā mahiddhikāti chaḷabhiññānaṃ mahiddhikānanti sāmiatthe paccattavacanaṃ daṭṭhabbaṃ.",
  "atk-s0511a0:1625_2": "Parivārenti sabbadāti niccakālaṃ dasabalaṃ parivārenti,",
  "atk-s0511a0:1625_3": "bhagavantaṃ muñcitvā katthaci na gacchantīti adhippāyo.",
  "atk-s0511a0:1625_4": "Tena samayenāti tasmiṃ samaye.",
  "atk-s0511a0:1625_5": "Ayaṃ pana samaya-",
  "atk-s0511a0:1625_6": "saddo samavāyādīsu navasu atthesu dissati. Yathāha –",
  "atk-s0511a0:1626_0": "“Samavāye khaṇe kāle, samūhe hetudiṭṭhisu;",
  "atk-s0511a0:1627_0": "Paṭilābhe pahāne ca, paṭivedhe ca dissatī”ti. ;",
  "atk-s0511a0:1628_0": "Idha so kāle daṭṭhabbo;",
  "atk-s0511a0:1628_1": "tasmiṃ kāleti attho.",
  "atk-s0511a0:1628_2": "Mānusaṃ bhavanti manussabhāvaṃ.",
  "atk-s0511a0:1628_3": "Appattamānasāti appattaṃ anadhigataṃ mānasaṃ yehi te appattamānasā.",
  "atk-s0511a0:1628_4": "Mānasanti rāgassa ca cittassa ca arahattassa ca adhivacanaṃ.",
  "atk-s0511a0:1628_5": "“Antalikkhacaro pāso,",
  "atk-s0511a0:1628_6": "yvāyaṃ carati mānaso”ti hi ettha pana rāgo “mānaso”ti vutto.",
  "atk-s0511a0:1628_7": "“Cittaṃ mano mānasaṃ hadayaṃ paṇḍara”nti ettha cittaṃ.",
  "atk-s0511a0:1628_8": "“Appattamānaso sekho,",
  "atk-s0511a0:1628_9": "kālaṃ kayirā janesutā”ti ettha arahattaṃ.",
  "atk-s0511a0:1628_10": "Idhāpi arahattameva adhippetaṃ.",
  "atk-s0511a0:1628_11": "Tasmā appattaarahattaphalāti attho.",
  "atk-s0511a0:1628_12": "Sekhāti kenaṭṭhena sekhā?",
  "atk-s0511a0:1628_13": "Sekhadhammapaṭilābhaṭṭhena sekhā.",
  "atk-s0511a0:1628_14": "Vuttañhetaṃ –",
  "atk-s0511a0:1628_15": "“kittāvatā nu kho, bhante,",
  "atk-s0511a0:1628_16": "sekho hotīti? Idha,",
  "atk-s0511a0:1628_17": "bhikkhave,",
  "atk-s0511a0:1628_18": "bhikkhu sekhāya sammādiṭṭhiyā samannāgato hoti…pe…",
  "atk-s0511a0:1628_19": "sekhena sammāsamādhinā samannāgato hoti.",
  "atk-s0511a0:1628_20": "Ettāvatā kho,",
  "atk-s0511a0:1628_21": "bhikkhave,",
  "atk-s0511a0:1628_22": "bhikkhu sekho hotī”ti.",
  "atk-s0511a0:1628_23": "Api ca sikkhantīti sekhā.",
  "atk-s0511a0:1628_24": "Vuttañhetaṃ –",
  "atk-s0511a0:1628_25": "“sikkhati,",
  "atk-s0511a0:1628_26": "sikkhatīti kho, bhikkhu,",
  "atk-s0511a0:1628_27": "tasmā sekhoti vuccati.",
  "atk-s0511a0:1628_28": "Kiñca sikkhati?",
  "atk-s0511a0:1628_29": "Adhisīlampi sikkhati adhicittampi adhipaññampi sikkhatīti kho, bhikkhu,",
  "atk-s0511a0:1628_30": "tasmā sekhoti vuccatī”ti.",
  "atk-s0511a0:1629_0": "Supupphitanti suṭṭhu vikasitaṃ.",
  "atk-s0511a0:1629_1": "Pāvacananti pasatthaṃ vacanaṃ,",
  "atk-s0511a0:1629_2": "vuddhippattaṃ vā vacanaṃ pavacanaṃ,",
  "atk-s0511a0:1629_3": "pavacanameva pāvacanaṃ,",
  "atk-s0511a0:1629_4": "sāsananti attho.",
  "atk-s0511a0:1629_5": "Upasobhatīti abhirājati ativirocati.",
  "atk-s0511a0:1629_6": "Sabbadāti sabbakālaṃ.",
  "atk-s0511a0:1629_7": "“Upasobhati sadevake”tipi pāṭho.",
  "atk-s0511a0:1630_0": "Tassa dīpaṅkarassa bhagavato rammavatī nāma nagaraṃ ahosi,",
  "atk-s0511a0:1630_1": "sudevo nāma khattiyo pitā,",
  "atk-s0511a0:1630_2": "sumedhā nāma devī mātā,",
  "atk-s0511a0:1630_3": "sumaṅgalo ca tisso cāti dve aggasāvakā,",
  "atk-s0511a0:1630_4": "sāgato nāma upaṭṭhāko,",
  "atk-s0511a0:1630_5": "nandā ca sunandā cāti dve aggasāvikā,",
  "atk-s0511a0:1630_6": "bodhi tassa bhagavato pipphalirukkho ahosi,",
  "atk-s0511a0:1630_7": "asītihatthubbedho,",
  "atk-s0511a0:1630_8": "satasahassavassāni āyūti.",
  "atk-s0511a0:1630_9": "Kiṃ panimesaṃ jātanagarādīnaṃ dassane payojananti ce? Vuccate –",
  "atk-s0511a0:1630_10": "yassa yadi neva jātanagaraṃ na pitā na mātā paññāyeyya,",
  "atk-s0511a0:1630_11": "imassa pana neva jātanagaraṃ na pitā na mātā paññāyati,",
  "atk-s0511a0:1630_12": "devo vā sakko vā yakkho vā māro vā brahmā vā esa maññe,",
  "atk-s0511a0:1630_13": "devānampi īdisaṃ pāṭihāriyaṃ anacchariyanti maññamānā na sotabbaṃ na saddahitabbaṃ maññeyyuṃ,",
  "atk-s0511a0:1630_14": "tato abhisamayo na bhaveyya,",
  "atk-s0511a0:1630_15": "asati abhisamaye niratthako buddhuppādo bhaveyya,",
  "atk-s0511a0:1630_16": "aniyyānikaṃ sāsanaṃ.",
  "atk-s0511a0:1630_17": "Tasmā sabbabuddhānaṃ jātanagarādiko paricchedo dassetabbo.",
  "atk-s0511a0:1630_18": "Tena vuttaṃ –",
  "atk-s0511a0:1631_0": "18.",
  "atk-s0511a0:1632_0": "“Nagaraṃ rammavatī nāma, sudevo nāma khattiyo;",
  "atk-s0511a0:1633_0": "Sumedhā nāma janikā, dīpaṅkarassa satthuno.",
  "atk-s0511a0:1634_0": "24.",
  "atk-s0511a0:1635_0": "“Sumaṅgalo ca tisso ca, ahesuṃ aggasāvakā;",
  "atk-s0511a0:1636_0": "Sāgato nāmupaṭṭhāko, dīpaṅkarassa satthuno.",
  "atk-s0511a0:1637_0": "25.",
  "atk-s0511a0:1638_0": "“Nandā ceva sunandā ca, ahesuṃ aggasāvikā;",
  "atk-s0511a0:1639_0": "Bodhi tassa bhagavato, pipphalīti pavuccati.",
  "atk-s0511a0:1640_0": "27.",
  "atk-s0511a0:1641_0": "“Asītihatthamubbedho, dīpaṅkaro mahāmuni;",
  "atk-s0511a0:1642_0": "Sobhati dīparukkhova, sālarājāva phullito.",
  "atk-s0511a0:1643_0": "28.",
  "atk-s0511a0:1644_0": "“Satasahassavassāni, āyu tassa mahesino;",
  "atk-s0511a0:1645_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:1646_0": "29.",
  "atk-s0511a0:1647_0": "“Jotayitvāna saddhammaṃ, santāretvā mahājanaṃ;",
  "atk-s0511a0:1648_0": "Jalitvā aggikkhandhova, nibbuto so sasāvako.",
  "atk-s0511a0:1649_0": "30.",
  "atk-s0511a0:1650_0": "“Sā ca iddhi so ca yaso, tāni ca pādesu cakkaratanāni;",
  "atk-s0511a0:1651_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:1652_0": "Tattha sudevo nāma khattiyoti sudevo nāmassa khattiyo pitā ahosīti attho.",
  "atk-s0511a0:1652_1": "Janikāti janetti.",
  "atk-s0511a0:1652_2": "Pipphalīti pilakkhakapītanarukkho bodhi.",
  "atk-s0511a0:1652_3": "Asītihatthamubbedhoti asītihatthaṃ uccaggato.",
  "atk-s0511a0:1652_4": "Dīparukkho vāti sampajjalitadīpamālākulo dīparukkho viya ārohapariṇāhasaṇṭhānapāripūrisampanno dvattiṃsavaralakkhaṇānubyañjanasamalaṅkatasarīro",
  "atk-s0511a0:1652_5": "vipphuritaraṃsijālāvisaratārāgaṇasamujjalamiva gaganatalaṃ bhagavā dharamānakāle sobhatīti sobhittha.",
  "atk-s0511a0:1652_6": "Sālarājāva phullitoti pupphito sabbaphāliphullo sālarājarukkho viya ca sabbaphāliphullo yojanasatubbedho",
  "atk-s0511a0:1652_7": "pāricchatto viya ca asītihatthubbedho bhagavā ativiya sobhati.",
  "atk-s0511a0:1653_0": "Satasahassavassānīti vassasatasahassāni tassa āyūti attho.",
  "atk-s0511a0:1653_1": "Tāvatā tiṭṭhamānoti tāvatakaṃ kālaṃ tiṭṭhamāno.",
  "atk-s0511a0:1653_2": "Janatanti janasamūhaṃ.",
  "atk-s0511a0:1653_3": "Santāretvā mahājananti tārayitvā mahājanaṃ.",
  "atk-s0511a0:1653_4": "“Santāretvā sadevaka”ntipi pāṭho,",
  "atk-s0511a0:1653_5": "tassa sadevakaṃ lokanti attho.",
  "atk-s0511a0:1653_6": "Sā ca iddhīti sā ca sampatti ānubhāvo.",
  "atk-s0511a0:1653_7": "So ca yasoti so ca parivāro.",
  "atk-s0511a0:1653_8": "Sabbaṃ tamantarahitanti taṃ sabbaṃ vuttappakāraṃ sampattijātaṃ antarahitaṃ apagatanti attho.",
  "atk-s0511a0:1653_9": "Nanu rittā sabbasaṅkhārāti sabbe pana saṅkhatadhammā nanu rittā tucchā,",
  "atk-s0511a0:1653_10": "niccasārādirahitāti attho.",
  "atk-s0511a0:1654_0": "Ettha pana nagarādiparicchedo pāḷiyamāgatova.",
  "atk-s0511a0:1654_1": "Sambahulavāro pana nāgato,",
  "atk-s0511a0:1654_2": "so ānetvā dīpetabbo.",
  "atk-s0511a0:1654_3": "Seyyathidaṃ –",
  "atk-s0511a0:1654_4": "puttaparicchedo,",
  "atk-s0511a0:1654_5": "bhariyāparicchedo,",
  "atk-s0511a0:1654_6": "pāsādaparicchedo,",
  "atk-s0511a0:1654_7": "agāravāsaparicchedo,",
  "atk-s0511a0:1654_8": "nāṭakitthiparicchedo,",
  "atk-s0511a0:1654_9": "abhinikkhamanaparicchedo,",
  "atk-s0511a0:1654_10": "padhānaparicchedo,",
  "atk-s0511a0:1654_11": "vihāraparicchedo,",
  "atk-s0511a0:1654_12": "upaṭṭhākaparicchedoti.",
  "atk-s0511a0:1654_13": "Etesampi dīpane kāraṇaṃ heṭṭhā vuttameva.",
  "atk-s0511a0:1654_14": "Tassa pana dīpaṅkarassa bhariyānaṃ tisatasahassaṃ ahosi.",
  "atk-s0511a0:1654_15": "Tassa aggamahesī padumā nāma,",
  "atk-s0511a0:1654_16": "tassa pana putto usabhakkhandho nāma.",
  "atk-s0511a0:1654_17": "Tena vuttaṃ –",
  "atk-s0511a0:1655_0": "“Bhariyā padumā nāma, vibuddhapadumānanā;",
  "atk-s0511a0:1656_0": "Atrajo usabhakkhandho, dīpaṅkarassa satthuno.",
  "atk-s0511a0:1657_0": "“Haṃsā koñcā mayūrākhyā, pāsādāpi tayo matā;",
  "atk-s0511a0:1658_0": "Dasavassasahassāni, agāraṃ avasī kira.",
  "atk-s0511a0:1659_0": "“Hatthiyānena nikkhanto, nandārāme jino vasī;",
  "atk-s0511a0:1660_0": "Nando nāmassupaṭṭhāko, lokānandakaro kirā”ti.",
  "atk-s0511a0:1661_0": "Sabbabuddhānaṃ pana pañca vemattāni honti āyuvemattaṃ pamāṇavemattaṃ kulavemattaṃ padhānavemattaṃ rasmivemattanti.",
  "atk-s0511a0:1661_1": "Tattha āyuvemattaṃ nāma keci dīghāyukā honti keci appāyukā.",
  "atk-s0511a0:1661_2": "Tathā hi dīpaṅkarassa pana bhagavato vassasatasahassaṃ āyuppamāṇaṃ ahosi,",
  "atk-s0511a0:1661_3": "amhākaṃ bhagavato vassasataṃ.",
  "atk-s0511a0:1662_0": "Pamāṇavemattaṃ nāma keci dīghā honti keci rassā.",
  "atk-s0511a0:1662_1": "Tathā hi dīpaṅkaro asītihatthappamāṇo ahosi,",
  "atk-s0511a0:1662_2": "amhākaṃ pana bhagavā aṭṭhārasahatthappamāṇo.",
  "atk-s0511a0:1663_0": "Kulavemattaṃ nāma keci khattiyakule nibbattanti keci brāhmaṇakule.",
  "atk-s0511a0:1663_1": "Tathā hi dīpaṅkarādayo khattiyakule nibbattiṃsu,",
  "atk-s0511a0:1663_2": "kakusandhakoṇāgamanādayo brāhmaṇakule.",
  "atk-s0511a0:1664_0": "Padhānavemattaṃ nāma kesañci padhānaṃ ittarameva hoti yathā kassapassa bhagavato,",
  "atk-s0511a0:1664_1": "kesañci addhaniyaṃ amhākaṃ bhagavato viya.",
  "atk-s0511a0:1665_0": "Rasmivemattaṃ nāma maṅgalassa bhagavato sarīrasmi dasasahassilokadhātuṃ pharitvā aṭṭhāsi,",
  "atk-s0511a0:1665_1": "amhākaṃ bhagavato byāmamattaṃ.",
  "atk-s0511a0:1665_2": "Tatra rasmivemattaṃ ajjhāsayapaṭibaddhaṃ hoti.",
  "atk-s0511a0:1665_3": "Yo yattakaṃ icchasi,",
  "atk-s0511a0:1665_4": "tassa tattakaṃ sarīrappabhā pharati.",
  "atk-s0511a0:1665_5": "Maṅgalassa pana “dasasahassilokadhātuṃ pharatū”ti ajjhāsayo ahosi.",
  "atk-s0511a0:1665_6": "Paṭividdhaguṇesu pana kassaci vemattaṃ nāma natthi.",
  "atk-s0511a0:1666_0": "Tathā sabbabuddhānaṃ cattāri avijahitaṭṭhānāni nāma honti.",
  "atk-s0511a0:1666_1": "Bodhipallaṅko avijahito ekasmiṃyeva ṭhāne hoti.",
  "atk-s0511a0:1666_2": "Dhammacakkappavattanaṭṭhānaṃ isipatane migadāye avijahitameva hoti.",
  "atk-s0511a0:1666_3": "Devorohaṇakāle saṅkassanagaradvāre paṭhamapādakkamo avijahitova hoti.",
  "atk-s0511a0:1666_4": "Jetavane gandhakuṭiyā cattāri mañcapādaṭṭhānāni avijahitāneva honti.",
  "atk-s0511a0:1666_5": "Vihāropi avijahitova.",
  "atk-s0511a0:1666_6": "So pana khuddako vā mahanto vā hoti.",
  "atk-s0511a0:1667_0": "Aparaṃ pana amhākaṃyeva bhagavato sahajātaparicchedañca nakkhattaparicchedañca visesaṃ.",
  "atk-s0511a0:1667_1": "Amhākaṃ sabbaññubodhisattena kira saddhiṃ rāhulamātā ānandatthero channo kaṇḍako assarājā nidhikumbhā",
  "atk-s0511a0:1667_2": "mahābodhirukkho kāḷudāyīti imāni sata sahajātāni.",
  "atk-s0511a0:1667_3": "Mahāpuriso kira uttarāsāḷhanakkhatteneva mātukucchiṃ okkami,",
  "atk-s0511a0:1667_4": "mahābhinikkhamanaṃ nikkhami,",
  "atk-s0511a0:1667_5": "dhammacakkaṃ pavattesi,",
  "atk-s0511a0:1667_6": "yamakapāṭihāriyaṃ akāsi.",
  "atk-s0511a0:1667_7": "Visākhanakkhattena jāto ca abhisambuddho ca parinibbuto ca,",
  "atk-s0511a0:1667_8": "māghanakkhattena tassa sāvakasannipāto ceva āyusaṅkhāravosajjanañca ahosi,",
  "atk-s0511a0:1667_9": "assayujanakkhattena devorohaṇanti ettakaṃ āharitvā dīpetabbaṃ.",
  "atk-s0511a0:1667_10": "Ayaṃ sambahulavāraparicchedo.",
  "atk-s0511a0:1667_11": "Sesagāthā sauttānā evāti.",
  "atk-s0511a0:1668_0": "Iti bhagavā dīpaṅkaro yāvatāyukaṃ ṭhatvā sabbabuddhakiccaṃ katvā anukkamena anupādisesāya nibbānadhātuyā parinibbāyi.",
  "atk-s0511a0:1669_0": "Yasmiṃ kira kappe dīpaṅkaradasabalo udapādi,",
  "atk-s0511a0:1669_1": "tasmiṃ aññepi taṇhaṅkaro,",
  "atk-s0511a0:1669_2": "medhaṅkaro,",
  "atk-s0511a0:1669_3": "saraṇaṅkaroti tayo buddhā ahesuṃ.",
  "atk-s0511a0:1669_4": "Tesaṃ santike bodhisattassa byākaraṇaṃ natthi.",
  "atk-s0511a0:1669_5": "Tasmā te idha na dassitā.",
  "atk-s0511a0:1669_6": "Aṭṭhakathāyaṃ pana tamhā kappā ādito paṭṭhāyuppannuppanne sabbabuddhe dassetuṃ idaṃ vuttaṃ –",
  "atk-s0511a0:1670_0": "“Taṇhaṅkaro medhaṅkaro, athopi saraṇaṅkaro;",
  "atk-s0511a0:1671_0": "Dīpaṅkaro ca sambuddho, koṇḍañño dvipaduttamo.",
  "atk-s0511a0:1672_0": "“Maṅgalo ca sumano ca, revato sobhito muni;",
  "atk-s0511a0:1673_0": "Anomadassī padumo, nārado padumuttaro.",
  "atk-s0511a0:1674_0": "“Sumedho ca sujāto ca, piyadassī mahāyaso;",
  "atk-s0511a0:1675_0": "Atthadassī dhammadassī, siddhattho lokanāyako.",
  "atk-s0511a0:1676_0": "“Tisso phusso ca sambuddho, vipassī sikhi vessabhū;",
  "atk-s0511a0:1677_0": "Kakusandho koṇāgamano, kassapo cāpi nāyako.",
  "atk-s0511a0:1678_0": "“Ete ahesuṃ sambuddhā, vītarāgā samāhitā;",
  "atk-s0511a0:1679_0": "Sataraṃsīva uppannā, mahātamavinodanā;",
  "atk-s0511a0:1680_0": "Jalitvā aggikkhandhāva, nibbutā te sasāvakā”ti. ;",
  "atk-s0511a0:1681_0": "Ettāvatā nātisaṅkhepavitthāravasena katāya",
  "atk-s0511a0:1682_0": "Madhuratthavilāsiniyā buddhavaṃsa-aṭṭhakathāya",
  "atk-s0511a0:1683_0": "Dīpaṅkarabuddhavaṃsavaṇṇanā niṭṭhitā.",
  "atk-s0511a0:1684_0": "Niṭṭhito paṭhamo buddhavaṃso.",
  "atk-s0511a0:1685_0": "4. Koṇḍaññabuddhavaṃsavaṇṇanā",
  "atk-s0511a0:1686_0": "Dīpaṅkare kira bhagavati parinibbute tassa sāsanaṃ vassasatasahassaṃ pavattittha.",
  "atk-s0511a0:1686_1": "Atha buddhānubuddhānaṃ sāvakānaṃ antaradhānena sāsanampissa antaradhāyi.",
  "atk-s0511a0:1686_2": "Athassa aparabhāge ekamasaṅkhyeyyamatikkamitvā ekasmiṃ kappe koṇḍañño nāma satthā udapādi.",
  "atk-s0511a0:1686_3": "So pana bhagavā soḷasaasaṅkhyeyyaṃ kappānañca satasahassaṃ pāramiyo pūretvā bodhiñāṇaṃ paripācetvā vessantarattabhāvasadise",
  "atk-s0511a0:1686_4": "attabhāve ṭhatvā tato cavitvā tusitapure nibbattitvā tattha yāvatāyukaṃ ṭhatvā devatānaṃ paṭiññaṃ datvā",
  "atk-s0511a0:1686_5": "tusitapurato cavitvā rammavatīnagare sunandassa nāma rañño kule sujātāya nāma deviyā kucchismiṃ paṭisandhiṃ aggahesi.",
  "atk-s0511a0:1686_6": "Tassapi paṭisandhikkhaṇe dīpaṅkarabuddhavaṃse vuttappakārāni dvattiṃsa pāṭihāriyāni nibbattiṃsu.",
  "atk-s0511a0:1686_7": "So devatāhi katārakkhasaṃvidhāno dasannaṃ māsānaṃ accayena mātukucchito nikkhamitvā sabbasattuttaro uttarābhimukho",
  "atk-s0511a0:1686_8": "sattapadavītihārena gantvā sabbā ca disā viloketvā āsabhiṃ vācaṃ nicchāresi –",
  "atk-s0511a0:1686_9": "“aggohamasmi lokassa,",
  "atk-s0511a0:1686_10": "jeṭṭhohamasmi lokassa,",
  "atk-s0511a0:1686_11": "seṭṭhohamasmi lokassa,",
  "atk-s0511a0:1686_12": "ayamantimā jāti,",
  "atk-s0511a0:1686_13": "natthi dāni punabbhavo”ti.",
  "atk-s0511a0:1687_0": "Tato kumārassa nāmakaraṇadivase nāmaṃ karontā “koṇḍañño”ti nāmamakaṃsu.",
  "atk-s0511a0:1687_1": "So hi bhagavā koṇḍaññagotto ahosi.",
  "atk-s0511a0:1687_2": "Tassa kira tayo pāsādā ahesuṃ – rāma, surāma,",
  "atk-s0511a0:1687_3": "subhanāmakā paramaramaṇīyā.",
  "atk-s0511a0:1687_4": "Tesu tīṇi satasahassāni nāṭakitthīnaṃ naccagītavāditakusalānaṃ sabbakālaṃ paccupaṭṭhitāni ahesuṃ.",
  "atk-s0511a0:1687_5": "Tassa rucidevī nāma aggamahesī ahosi.",
  "atk-s0511a0:1687_6": "Vijitaseno nāmassa putto ahosi.",
  "atk-s0511a0:1687_7": "So dasavassasahassāni agāraṃ ajjhāvasi.",
  "atk-s0511a0:1688_0": "So pana jiṇṇabyādhimatapabbajite disvā ājaññarathena nikkhamitvā pabbajitvā dasa māse padhānacariyaṃ cari.",
  "atk-s0511a0:1688_1": "Koṇḍaññakumāraṃ pana pabbajantaṃ dasa janakoṭiyo anupabbajiṃsu.",
  "atk-s0511a0:1688_2": "So tehi parivuto dasa māse padhānacariyaṃ caritvā visākhapuṇṇamāya sunandagāme samasahitaghanapayodharāya",
  "atk-s0511a0:1688_3": "yasodharāya nāma seṭṭhidhītāya dinnaṃ paramamadhuraṃ madhupāyāsaṃ paribhuñjitvā phalapallavaṅkurasamalaṅkate",
  "atk-s0511a0:1688_4": "sālavane divāvihāraṃ vītināmetvā sāyanhasamaye gaṇaṃ pahāya sunandakājīvakena dinnā aṭṭha tiṇamuṭṭhiyo",
  "atk-s0511a0:1688_5": "gahetvā sālakalyāṇirukkhaṃ tikkhattuṃ padakkhiṇaṃ katvā pubbadisābhāgaṃ oloketvā bodhirukkhaṃ piṭṭhito",
  "atk-s0511a0:1688_6": "katvā aṭṭhapaṇṇāsahatthavitthataṃ tiṇasantharaṃ santharitvā pallaṅkaṃ ābhujitvā caturaṅgavīriyaṃ adhiṭṭhāya",
  "atk-s0511a0:1688_7": "mārabalaṃ vidhamitvā rattiyā paṭhamayāme pubbenivāsānussatiñāṇaṃ visodhetvā majjhimayāme dibbacakkhuṃ",
  "atk-s0511a0:1688_8": "visodhetvā pacchimayāme paccayākāraṃ sammasitvā ānāpānacatutthajjhānato vuṭṭhāya pañcasu khandhesu abhinivisitvā",
  "atk-s0511a0:1688_9": "udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā cattāri maggañāṇāni",
  "atk-s0511a0:1688_10": "cattāri ca phalañāṇāni catasso paṭisambhidā catuyoniparicchedakañāṇaṃ pañcagatiparicchedakañāṇaṃ cha",
  "atk-s0511a0:1688_11": "asādhāraṇañāṇāni sakale ca buddhaguṇe paṭivijjhitvā paripuṇṇasaṅkappo bodhimūle nisinnova –",
  "atk-s0511a0:1689_0": "“Anekajātisaṃsāraṃ, sandhāvissaṃ anibbisaṃ;",
  "atk-s0511a0:1690_0": "Gahakāraṃ gavesanto, dukkhā jāti punappunaṃ.",
  "atk-s0511a0:1691_0": "“Gahakāraka diṭṭhosi, puna gehaṃ na kāhasi;",
  "atk-s0511a0:1692_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a0:1693_0": "Visaṅkhāragataṃ cittaṃ, taṇhānaṃ khayamajjhagā. ;",
  "atk-s0511a0:1694_0": "“Ayoghanahatasseva, jalato jātavedaso;",
  "atk-s0511a0:1695_0": "Anupubbūpasantassa, yathā na ñāyate gati.",
  "atk-s0511a0:1696_0": "“Evaṃ sammā vimuttānaṃ, kāmabandhoghatārinaṃ;",
  "atk-s0511a0:1697_0": "Paññāpetuṃ gatī natthi, pattānaṃ acalaṃ sukha”nti. –",
  "atk-s0511a0:1698_0": "Evaṃ udānaṃ udānetvā sattasattāhaṃ bodhimūleyeva phalasamāpattisukhena vītināmetvā aṭṭhame sattāhe brahmuno ajjhesanaṃ paṭicca –",
  "atk-s0511a0:1698_1": "“kassa nu kho ahaṃ paṭhamaṃ dhammaṃ deseyya”nti upadhārento attanā saddhiṃ pabbajitā dasa bhikkhukoṭiyo addasa.",
  "atk-s0511a0:1698_2": "“Ime pana kulaputtā samupacitakusalamūlā maṃ pabbajantaṃ anupabbajitā mayā saddhiṃ padhānaṃ caritvā maṃ upaṭṭhahiṃsu,",
  "atk-s0511a0:1698_3": "handāhaṃ imesaṃ sabbapaṭhamaṃ dhammaṃ deseyya”nti evaṃ upadhāretvā –",
  "atk-s0511a0:1698_4": "“idāni pana te kattha vasantī”ti olokento –",
  "atk-s0511a0:1698_5": "“ito aṭṭhārasayojanike arundhavatīnagare devavane viharantī”ti disvā –",
  "atk-s0511a0:1698_6": "“tesaṃ dhammaṃ desetuṃ gamissāmī”ti pattacīvaramādāya seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0511a0:1698_7": "pasāritaṃ vā bāhaṃ samiñjeyya,",
  "atk-s0511a0:1698_8": "evameva bodhimūle antarahito devavane pāturahosi.",
  "atk-s0511a0:1699_0": "Tasmiñca samaye tā dasa bhikkhukoṭiyo arundhavatīnagaraṃ upanissāya devavane viharanti.",
  "atk-s0511a0:1699_1": "Te pana bhikkhū dasabalaṃ dūratova āgacchantaṃ disvā pasannamānasā paccuggantvā,",
  "atk-s0511a0:1699_2": "bhagavato pattacīvaraṃ paṭiggahetvā,",
  "atk-s0511a0:1699_3": "buddhāsanaṃ paññāpetvā,",
  "atk-s0511a0:1699_4": "satthu gāravaṃ katvā,",
  "atk-s0511a0:1699_5": "bhagavantaṃ vanditvā,",
  "atk-s0511a0:1699_6": "parivāretvā ekamantaṃ nisīdiṃsu.",
  "atk-s0511a0:1699_7": "Tatra koṇḍañño dasabalo munigaṇaparivuto buddhāsane nisinno tidasagaṇaparivuto dasasatanayano viya vimalagaganatalagato",
  "atk-s0511a0:1699_8": "saradasamayarajanikaro viya tārāgaṇaparivuto puṇṇacando viya virocittha.",
  "atk-s0511a0:1699_9": "Atha satthā tesaṃ sabbabuddhanisevitaṃ anuttaraṃ tiparivaṭṭaṃ dvādasākāraṃ dhammacakkappavattanasuttantaṃ",
  "atk-s0511a0:1699_10": "kathetvā dasabhikkhukoṭippamukhā satasahassadevamanussakoṭiyo dhammāmataṃ pāyesi.",
  "atk-s0511a0:1699_11": "Tena vuttaṃ –",
  "atk-s0511a0:1700_0": "1.",
  "atk-s0511a0:1701_0": "“Dīpaṅkarassa aparena, koṇḍañño nāma nāyako;",
  "atk-s0511a0:1702_0": "Anantatejo amitayaso, appameyyo durāsado.",
  "atk-s0511a0:1703_0": "2.",
  "atk-s0511a0:1704_0": "“Dharaṇūpamo khamanena, sīlena sāgarūpamo;",
  "atk-s0511a0:1705_0": "Samādhinā merūpamo, ñāṇena gaganūpamo.",
  "atk-s0511a0:1706_0": "3.",
  "atk-s0511a0:1707_0": "“Indriyabalabojjhaṅga-maggasaccappakāsanaṃ;",
  "atk-s0511a0:1708_0": "Pakāsesi sadā buddho hitāya sabbapāṇinaṃ.",
  "atk-s0511a0:1709_0": "4.",
  "atk-s0511a0:1710_0": "“Dhammacakkaṃ pavattente, koṇḍaññe lokanāyake;",
  "atk-s0511a0:1711_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:1712_0": "Tattha dīpaṅkarassa aparenāti dīpaṅkarassa satthuno aparabhāgeti attho.",
  "atk-s0511a0:1712_1": "Koṇḍañño nāmāti attano gottavasena samadhigatanāmadheyyo.",
  "atk-s0511a0:1712_2": "Nāyakoti vināyako.",
  "atk-s0511a0:1712_3": "Anantatejoti attano sīlaguṇañāṇapuññatejena anantatejo.",
  "atk-s0511a0:1712_4": "Heṭṭhato avīci upari bhavaggaṃ tiriyato anantā lokadhātuyo etthantare ekapuggalopi tassa mukhaṃ oloketvā ṭhātuṃ samattho nāma natthi.",
  "atk-s0511a0:1712_5": "Tena vuttaṃ “anantatejo”ti.",
  "atk-s0511a0:1712_6": "Amitayasoti anantaparivāro.",
  "atk-s0511a0:1712_7": "Tassa hi bhagavato vassasatasahassāni yāva parinibbānasamayaṃ etthantare bhikkhuparisāya gaṇanaparicchedo nāma nāhosi.",
  "atk-s0511a0:1712_8": "Tasmā “amitayaso”ti vuccati.",
  "atk-s0511a0:1712_9": "Amitaguṇakittipi “amitayaso”ti vuccati.",
  "atk-s0511a0:1712_10": "Appameyyoti guṇagaṇaparimāṇavasena nappameyyoti appameyyo. Yathāha –",
  "atk-s0511a0:1713_0": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "atk-s0511a0:1714_0": "Khīyetha kappo ciradīghamantare, vaṇṇo na khīyetha tathāgatassā”ti. ;",
  "atk-s0511a0:1715_0": "Tasmā appameyyaguṇagaṇattā “appameyyo”ti vuccati.",
  "atk-s0511a0:1715_1": "Durāsadoti durupasaṅkamanīyo,",
  "atk-s0511a0:1715_2": "āsajja ghaṭṭetvā upasaṅkamitumasakkuṇeyyabhāvato durāsado,",
  "atk-s0511a0:1715_3": "durabhibhavanīyoti attho.",
  "atk-s0511a0:1716_0": "Dharaṇūpamoti dharaṇīsamo.",
  "atk-s0511a0:1716_1": "Khamanenāti khantiyā,",
  "atk-s0511a0:1716_2": "catunahutādhikadviyojanasatasahassabahalā mahāpathavī viya pakativātena lābhālābhaiṭṭhāniṭṭhādīhi akampanabhāvato “dharaṇūpamo”ti vuccati.",
  "atk-s0511a0:1716_3": "Sīlena sāgarūpamoti sīlasaṃvarena velānātikkamanabhāvena sāgarasamo.",
  "atk-s0511a0:1716_4": "“Mahāsamuddo,",
  "atk-s0511a0:1716_5": "bhikkhave,",
  "atk-s0511a0:1716_6": "ṭhitadhammo velaṃ nātivattatī”ti hi vuttaṃ.",
  "atk-s0511a0:1717_0": "Samādhinā merūpamoti samādhipaṭipakkhabhūtadhammajanitakampābhāvato merunā girivarena samo,",
  "atk-s0511a0:1717_1": "sadisoti attho.",
  "atk-s0511a0:1717_2": "Merugirivaro viya thiratarasarīroti vā.",
  "atk-s0511a0:1717_3": "Ñāṇena gaganūpamoti ettha bhagavato ñāṇassa anantabhāvena anantākāsena upamā katā.",
  "atk-s0511a0:1717_4": "Cattāri anantāni vuttāni bhagavatā. Yathāha –",
  "atk-s0511a0:1718_0": "“Sattakāyo ca ākāso, cakkavāḷā canantakā;",
  "atk-s0511a0:1719_0": "Buddhañāṇaṃ appameyyaṃ, na sakkā ete vijānitu”nti. ;",
  "atk-s0511a0:1720_0": "Tasmā anantassa ñāṇassa anantena ākāsena upamā katāti.",
  "atk-s0511a0:1721_0": "Indriyabalabojjhaṅgamaggasaccappakāsananti etesaṃ indriyabalabojjhaṅgamaggasaccānaṃ gahaṇena satipaṭṭhānasammappadhāniddhipādāpi gahitāva honti.",
  "atk-s0511a0:1721_1": "Tasmā indriyādīnaṃ catusaṅkhepānaṃ vasena sattattiṃsabodhipakkhiyadhammānaṃ pakāsanadhammaṃ pakāsesi,",
  "atk-s0511a0:1721_2": "desesīti attho.",
  "atk-s0511a0:1721_3": "Hitāyāti hitatthaṃ.",
  "atk-s0511a0:1721_4": "Dhammacakkaṃ pavattenteti desanāñāṇe pavattiyamāne.",
  "atk-s0511a0:1722_0": "Tato aparabhāge mahāmaṅgalasamāgame dasasu cakkavāḷasahassesu devatāyo sukhume attabhāve māpetvā imasmiññeva cakkavāḷe sannipatiṃsu.",
  "atk-s0511a0:1722_1": "Tattha kira aññataro devaputto koṇḍaññadasabalaṃ maṅgalapañhaṃ pucchi.",
  "atk-s0511a0:1722_2": "Tassa bhagavā maṅgalāni kathesi.",
  "atk-s0511a0:1722_3": "Tattha navutikoṭisahassāni arahattaṃ pāpuṇiṃsu.",
  "atk-s0511a0:1722_4": "Sotāpannādīnaṃ gaṇanaparicchedo nāma nāhosi.",
  "atk-s0511a0:1722_5": "Tena vuttaṃ –",
  "atk-s0511a0:1723_0": "5.",
  "atk-s0511a0:1724_0": "“Tato parampi desente, naramarūnaṃ samāgame;",
  "atk-s0511a0:1725_0": "Navutikoṭisahassānaṃ, dutiyābhisamayo ahū”ti.",
  "atk-s0511a0:1726_0": "Tattha tato parampīti tato aparabhāgepi.",
  "atk-s0511a0:1726_1": "Desenteti bhagavati dhammaṃ desente.",
  "atk-s0511a0:1726_2": "Naramarūnanti narānañceva amarānañca,",
  "atk-s0511a0:1726_3": "yadā pana bhagavā gaganatale titthiyamānamaddanaṃ yamakapāṭihāriyaṃ karonto dhammaṃ desesi tadā asītikoṭisahassāni arahattaṃ pāpuṇiṃsu.",
  "atk-s0511a0:1726_4": "Tīsu phalesu patiṭṭhitā gaṇanapathaṃ vītivattā.",
  "atk-s0511a0:1726_5": "Tena vuttaṃ –",
  "atk-s0511a0:1727_0": "6.",
  "atk-s0511a0:1728_0": "“Titthiye abhimaddanto, yadā dhammamadesayi;",
  "atk-s0511a0:1729_0": "Asītikoṭisahassānaṃ, tatiyābhisamayo ahū”ti.",
  "atk-s0511a0:1730_0": "Tattha tadā-",
  "atk-s0511a0:1730_1": "saddaṃ ānetvā attho daṭṭhabbo.",
  "atk-s0511a0:1730_2": "Yadā bhagavā dhammaṃ desesi,",
  "atk-s0511a0:1730_3": "tadā asītikoṭisahassānaṃ dhammābhisamayo ahūti.",
  "atk-s0511a0:1731_0": "Koṇḍañño kira satthā abhisambodhiṃ patvā paṭhamavassaṃ candavatīnagaraṃ upanissāya candārāme vihāsi.",
  "atk-s0511a0:1731_1": "Tattha sucindharassa nāma brāhmaṇamahāsālassa putto bhaddamāṇavo nāma yasodharabrāhmaṇassa putto subhaddamāṇavo",
  "atk-s0511a0:1731_2": "ca koṇḍaññassa buddhassa sammukhā dhammadesanaṃ sutvā pasannamānasā dasahi māṇavakasahassehi saddhiṃ",
  "atk-s0511a0:1731_3": "tassa santike pabbajitvā arahattaṃ pāpuṇiṃsu.",
  "atk-s0511a0:1732_0": "Atha koṇḍañño satthā jeṭṭhamāsapuṇṇamāya subhaddattherappamukhena koṭisatasahassena parivuto pātimokkhamuddisi,",
  "atk-s0511a0:1732_1": "so paṭhamo sannipāto ahosi.",
  "atk-s0511a0:1732_2": "Tato aparabhāge koṇḍaññasatthuno putte vijitasene nāma arahattaṃ patte taṃpamukhassa koṭisahassassa majjhe bhagavā pātimokkhaṃ uddisi,",
  "atk-s0511a0:1732_3": "so dutiyo sannipāto ahosi.",
  "atk-s0511a0:1732_4": "Athāparena samayena dasabalo janapadacārikaṃ caranto udenarājānaṃ nāma navutikoṭijanaparivāraṃ pabbājesi saddhiṃ tāya parisāya.",
  "atk-s0511a0:1732_5": "Tasmiṃ pana arahattaṃ patte taṃpamukhehi navutiyā arahantakoṭīhi bhagavā parivuto pātimokkhaṃ uddisi,",
  "atk-s0511a0:1732_6": "so tatiyo sannipāto ahosi.",
  "atk-s0511a0:1732_7": "Tena vuttaṃ –",
  "atk-s0511a0:1733_0": "7.",
  "atk-s0511a0:1734_0": "“Sannipātā tayo āsuṃ, koṇḍaññassa mahesino;",
  "atk-s0511a0:1735_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:1736_0": "8.",
  "atk-s0511a0:1737_0": "“Koṭisatasahassānaṃ, paṭhamo āsi samāgamo;",
  "atk-s0511a0:1738_0": "Dutiyo koṭisahassānaṃ, tatiyo navutikoṭina”nti.",
  "atk-s0511a0:1739_0": "Tadā kira amhākaṃ bodhisatto vijitāvī nāma cakkavattī hutvā candavatīnagare paṭivasati.",
  "atk-s0511a0:1739_1": "So kira anekanaravaraparivuto salilanidhinivasanaṃ sameruyugandharaṃ aparimitavasudharaṃ vasundharaṃ adaṇḍena asatthena dhammena paripāleti.",
  "atk-s0511a0:1739_2": "Atha koṇḍañño buddhopi koṭisatasahassakhīṇāsavaparivuto janapadacārikaṃ caramāno anupubbena candavatīnagaraṃ sampāpuṇi.",
  "atk-s0511a0:1740_0": "So vijitāvī kira rājā –",
  "atk-s0511a0:1740_1": "“sammāsambuddho kira amhākaṃ nagaraṃ anuppatto”ti sutvā paccuggantvā bhagavato vasanaṭṭhānaṃ saṃvidahitvā",
  "atk-s0511a0:1740_2": "svātanāya saddhiṃ bhikkhusaṅghena nimantetvā punadivase bhattavidhiṃ suṭṭhu paṭiyādetvā koṭisatasahassasaṅkhassa",
  "atk-s0511a0:1740_3": "buddhappamukhassa bhikkhusaṅghassa mahādānaṃ adāsi.",
  "atk-s0511a0:1740_4": "Bodhisatto bhagavantaṃ bhojetvā anumodanāvasāne – “bhante,",
  "atk-s0511a0:1740_5": "temāsaṃ mahājanasaṅgahaṃ karonto idheva vasathā”ti yācitvā tayo māse nirantaraṃ buddhappamukhassa bhikkhusaṅghassa asadisamahādānaṃ adāsi.",
  "atk-s0511a0:1741_0": "Atha satthā bodhisattaṃ –",
  "atk-s0511a0:1741_1": "“anāgate gotamo nāma buddho bhavissatī”ti byākaritvā dhammamassa desesi.",
  "atk-s0511a0:1741_2": "So satthu dhammakathaṃ sutvā rajjaṃ niyyātetvā pabbajitvā tīṇi piṭakāni uggahetvā aṭṭha samāpattiyo pañca",
  "atk-s0511a0:1741_3": "ca abhiññāyo uppādetvā aparihīnajjhāno brahmaloke nibbatti.",
  "atk-s0511a0:1741_4": "Tena vuttaṃ –",
  "atk-s0511a0:1742_0": "9.",
  "atk-s0511a0:1743_0": "“Ahaṃ tena samayena, vijitāvī nāma khattiyo;",
  "atk-s0511a0:1744_0": "Samuddaṃ antamantena, issariyaṃ vattayāmahaṃ.",
  "atk-s0511a0:1745_0": "10.",
  "atk-s0511a0:1746_0": "“Koṭisatasahassānaṃ, vimalānaṃ mahesinaṃ;",
  "atk-s0511a0:1747_0": "Saha lokagganāthena, paramannena tappayiṃ.",
  "atk-s0511a0:1748_0": "11.",
  "atk-s0511a0:1749_0": "“Sopi maṃ buddho byākāsi, koṇḍañño lokanāyako;",
  "atk-s0511a0:1750_0": "Aparimeyyito kappe, buddho loke bhavissati.",
  "atk-s0511a0:1751_0": "12.",
  "atk-s0511a0:1752_0": "“Padhānaṃ padahitvāna, katvā dukkarakārikaṃ;",
  "atk-s0511a0:1753_0": "Assatthamūle sambuddho, bujjhissati mahāyaso.",
  "atk-s0511a0:1754_0": "13.",
  "atk-s0511a0:1755_0": "“Imassa janikā mātā, māyā nāma bhavissati;",
  "atk-s0511a0:1756_0": "Pitā suddhodano nāma, ayaṃ hessati gotamo.",
  "atk-s0511a0:1757_0": "14.",
  "atk-s0511a0:1758_0": "“Kolito upatisso ca, aggā hessanti sāvakā;",
  "atk-s0511a0:1759_0": "Ānando nāmupaṭṭhāko, upaṭṭhissati taṃ jinaṃ.",
  "atk-s0511a0:1760_0": "15.",
  "atk-s0511a0:1761_0": "“Khemā uppalavaṇṇā ca, aggā hessanti sāvikā;",
  "atk-s0511a0:1762_0": "Bodhi tassa bhagavato, assatthoti pavuccati.",
  "atk-s0511a0:1763_0": "16.",
  "atk-s0511a0:1764_0": "“Citto ca hatthāḷavako, aggā hessantupaṭṭhakā;",
  "atk-s0511a0:1765_0": "Nandamātā ca uttarā, aggā hessantupaṭṭhikā;",
  "atk-s0511a0:1766_0": "Āyu vassasataṃ tassa, gotamassa yasassino.",
  "atk-s0511a0:1767_0": "17.",
  "atk-s0511a0:1768_0": "“Idaṃ sutvāna vacanaṃ, asamassa mahesino;",
  "atk-s0511a0:1769_0": "Āmoditā naramarū, buddhabījaṃ kira ayaṃ.",
  "atk-s0511a0:1770_0": "18.",
  "atk-s0511a0:1771_0": "“Ukkuṭṭhisaddā vattanti, apphoṭenti hasanti ca;",
  "atk-s0511a0:1772_0": "Katañjalī namassanti, dasasahassidevatā.",
  "atk-s0511a0:1773_0": "19.",
  "atk-s0511a0:1774_0": "“Yadimassa lokanāthassa, virajjhissāma sāsanaṃ;",
  "atk-s0511a0:1775_0": "Anāgatamhi addhāne, hessāma sammukhā imaṃ.",
  "atk-s0511a0:1776_0": "20.",
  "atk-s0511a0:1777_0": "“Yathā manussā nadiṃ tarantā, paṭititthaṃ virajjhiya;",
  "atk-s0511a0:1778_0": "Heṭṭhātitthe gahetvāna, uttaranti mahānadiṃ.",
  "atk-s0511a0:1779_0": "21.",
  "atk-s0511a0:1780_0": "“Evameva mayaṃ sabbe, yadi muñcāmimaṃ jinaṃ;",
  "atk-s0511a0:1781_0": "Anāgatamhi addhāne, hessāma sammukhā imaṃ.",
  "atk-s0511a0:1782_0": "22.",
  "atk-s0511a0:1783_0": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a0:1784_0": "Tameva atthaṃ sādhento, mahārajjaṃ jine adaṃ;",
  "atk-s0511a0:1785_0": "Mahārajjaṃ daditvāna, pabbajiṃ tassa santike.",
  "atk-s0511a0:1786_0": "23.",
  "atk-s0511a0:1787_0": "“Suttantaṃ vinayaṃ cāpi, navaṅgaṃ satthusāsanaṃ;",
  "atk-s0511a0:1788_0": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a0:1789_0": "24.",
  "atk-s0511a0:1790_0": "“Tatthappamatto viharanto, nisajjaṭṭhānacaṅkame;",
  "atk-s0511a0:1791_0": "Abhiññāpāramiṃ gantvā, brahmalokamagañchaha”nti.",
  "atk-s0511a0:1792_0": "Tattha ahaṃ tena samayenāti ahaṃ tasmiṃ samaye.",
  "atk-s0511a0:1792_1": "Vijitāvī nāmāti evaṃnāmako cakkavattirājā ahosiṃ.",
  "atk-s0511a0:1792_2": "Samuddaṃ antamantenāti ettha cakkavāḷapabbataṃ sīmaṃ mariyādaṃ katvā ṭhitaṃ samuddaṃ antaṃ katvā issariyaṃ vattayāmīti attho.",
  "atk-s0511a0:1792_3": "Ettāvatā na pākaṭaṃ hoti.",
  "atk-s0511a0:1793_0": "Rājā kira cakkavattī cakkaratanānubhāvena vāmapassena sineruṃ katvā samuddassa uparibhāgena aṭṭhayojanasahassappamāṇaṃ pubbavidehaṃ gacchati.",
  "atk-s0511a0:1793_1": "Tattha rājā cakkavattī –",
  "atk-s0511a0:1793_2": "“pāṇo na hantabbo,",
  "atk-s0511a0:1793_3": "adinnaṃ nādātabbaṃ,",
  "atk-s0511a0:1793_4": "kāmesumicchā na caritabbā,",
  "atk-s0511a0:1793_5": "musā na bhāsitabbā,",
  "atk-s0511a0:1793_6": "majjaṃ na pātabbaṃ,",
  "atk-s0511a0:1793_7": "yathābhuttañca bhuñjathā”ti ovādaṃ deti.",
  "atk-s0511a0:1793_8": "Evaṃ ovāde dinne taṃ cakkaratanaṃ vehāsaṃ abbhuggantvā puratthimaṃ samuddaṃ ajjhogāhati.",
  "atk-s0511a0:1793_9": "Yathā yathā ca taṃ ajjhogāhati,",
  "atk-s0511a0:1793_10": "tathā tathā saṃkhittaūmivipphāraṃ hutvā ogacchamānaṃ mahāsamuddasalilaṃ yojanamattaṃ oggantvā antosamuddaṃ",
  "atk-s0511a0:1793_11": "ubhosu passesu veḷuriyamaṇibhitti viya paramadassanīyaṃ hutvā tiṭṭhati,",
  "atk-s0511a0:1793_12": "evaṃ puratthimasāgarapariyantaṃ gantvā taṃ cakkaratanaṃ paṭinivattati.",
  "atk-s0511a0:1793_13": "Paṭinivattamāne ca tasmiṃ sā parisā aggato hoti,",
  "atk-s0511a0:1793_14": "majjhe rājā cakkavattī ante cakkaratanaṃ hoti.",
  "atk-s0511a0:1793_15": "Tampi jalaṃ jalantena viyogaṃ asahamānamiva nemimaṇḍalapariyantaṃ abhihanantameva tīramupagacchati.",
  "atk-s0511a0:1794_0": "Evaṃ rājā cakkavattī puratthimasamuddapariyantaṃ pubbavidehaṃ abhivijinitvā dakkhiṇasamuddapariyantaṃ",
  "atk-s0511a0:1794_1": "jambudīpaṃ vijetukāmo cakkaratanadesitena maggena dakkhiṇasamuddābhimukho gacchati.",
  "atk-s0511a0:1794_2": "Taṃ dasasahassayojanappamāṇaṃ jambudīpaṃ abhivijinitvā dakkhiṇasamuddato paccuttaritvā sattayojanasahassappamāṇaṃ",
  "atk-s0511a0:1794_3": "aparagoyānaṃ vijetuṃ heṭṭhā vuttanayeneva gantvā tampi sāgarapariyantaṃ abhivijinitvā pacchimasamuddatopi",
  "atk-s0511a0:1794_4": "uttaritvā aṭṭhayojanasahassappamāṇaṃ uttarakuruṃ vijetuṃ tatheva gantvā taṃ samuddapariyantaṃ katvā tatheva",
  "atk-s0511a0:1794_5": "abhivijiya uttarasamuddatopi paccuttarati.",
  "atk-s0511a0:1794_6": "Ettāvatā raññā cakkavattinā sāgarapariyantāya pathaviyā issariyaṃ adhigataṃ hoti.",
  "atk-s0511a0:1794_7": "Tena vuttaṃ samuddaṃ antamantena,",
  "atk-s0511a0:1794_8": "issariyaṃ vattayāmaha”nti.",
  "atk-s0511a0:1795_0": "Koṭisatasahassānanti koṭisatasahassāni.",
  "atk-s0511a0:1795_1": "Ayameva vā pāṭho.",
  "atk-s0511a0:1795_2": "Vimalānanti khīṇāsavānaṃ.",
  "atk-s0511a0:1795_3": "Saha lokagganāthenāti saddhiṃ dasabalena koṭisatasahassānanti attho.",
  "atk-s0511a0:1795_4": "Paramannenāti paṇītena annena.",
  "atk-s0511a0:1795_5": "Tappayinti tappesiṃ.",
  "atk-s0511a0:1795_6": "Aparimeyyito kappeti ito paṭṭhāya satasahassakappādhikāni tīṇi asaṅkhyeyyāni atikkamitvā ekasmiṃ bhaddakappeti attho.",
  "atk-s0511a0:1796_0": "Padhānanti vīriyaṃ.",
  "atk-s0511a0:1796_1": "Tameva atthaṃ sādhentoti tameva buddhakārakamatthaṃ dānapāramiṃ pūrento sādhento nipphādentoti attho.",
  "atk-s0511a0:1796_2": "Mahārajjanti cakkavattirajjaṃ.",
  "atk-s0511a0:1796_3": "Jineti bhagavati,",
  "atk-s0511a0:1796_4": "sampadānatthe vā bhummaṃ daṭṭhabbaṃ.",
  "atk-s0511a0:1796_5": "Adanti adāsiṃ.",
  "atk-s0511a0:1796_6": "Evamatthaṃ sādhentoti iminā sambandho daṭṭhabbo.",
  "atk-s0511a0:1796_7": "“Mahārajjaṃ jine dadi”nti paṭhanti keci.",
  "atk-s0511a0:1796_8": "Daditvānāti cajitvā.",
  "atk-s0511a0:1796_9": "Suttantanti suttantapiṭakaṃ.",
  "atk-s0511a0:1796_10": "Vinayanti vinayapiṭakaṃ.",
  "atk-s0511a0:1796_11": "Navaṅganti suttageyyādinavaṅgaṃ.",
  "atk-s0511a0:1796_12": "Sobhayiṃ jinasāsananti āgamādhigamehi lokiyehi samalaṅkariṃ.",
  "atk-s0511a0:1796_13": "Tatthāti tassa bhagavato sāsane.",
  "atk-s0511a0:1796_14": "Appamattoti satisampanno.",
  "atk-s0511a0:1796_15": "Brahmalokamagañchahanti brahmalokaṃ agañchiṃ ahaṃ.",
  "atk-s0511a0:1797_0": "Imassa pana koṇḍaññabuddhassa rammavatī nāma nagaraṃ ahosi,",
  "atk-s0511a0:1797_1": "sunando nāma rājā pitā,",
  "atk-s0511a0:1797_2": "sujātā nāma devī mātā,",
  "atk-s0511a0:1797_3": "bhaddo ca subhaddo ca dve aggasāvakā,",
  "atk-s0511a0:1797_4": "anuruddho nāmupaṭṭhāko,",
  "atk-s0511a0:1797_5": "tissā ca upatissā ca dve aggasāvikā,",
  "atk-s0511a0:1797_6": "sālakalyāṇirukkho bodhi,",
  "atk-s0511a0:1797_7": "aṭṭhāsītihatthubbedhaṃ sarīraṃ,",
  "atk-s0511a0:1797_8": "vassasatasahassāni āyuppamāṇaṃ ahosi,",
  "atk-s0511a0:1797_9": "tassa rucidevī nāma aggamahesī ahosi,",
  "atk-s0511a0:1797_10": "vijitaseno nāmassa putto,",
  "atk-s0511a0:1797_11": "cando nāmupaṭṭhāko rājā.",
  "atk-s0511a0:1797_12": "Candārāme kira vasīti.",
  "atk-s0511a0:1797_13": "Tena vuttaṃ –",
  "atk-s0511a0:1798_0": "25.",
  "atk-s0511a0:1799_0": "“Nagaraṃ rammavatī nāma, sunando nāma khattiyo;",
  "atk-s0511a0:1800_0": "Sujātā nāma janikā, koṇḍaññassa mahesino.",
  "atk-s0511a0:1801_0": "30.",
  "atk-s0511a0:1802_0": "“Bhaddo ceva subhaddo ca, ahesuṃ aggasāvakā;",
  "atk-s0511a0:1803_0": "Anuruddho nāmupaṭṭhāko, koṇḍaññassa mahesino.",
  "atk-s0511a0:1804_0": "31.",
  "atk-s0511a0:1805_0": "“Tissā ca upatissā ca, ahesuṃ aggasāvikā;",
  "atk-s0511a0:1806_0": "Sālakalyāṇiko bodhi, koṇḍaññassa mahesino.",
  "atk-s0511a0:1807_0": "33.",
  "atk-s0511a0:1808_0": "“So aṭṭhāsīti hatthāni, accuggato mahāmuni;",
  "atk-s0511a0:1809_0": "Sobhate uḷurājāva, sūriyo majjhanhike yathā.",
  "atk-s0511a0:1810_0": "34.",
  "atk-s0511a0:1811_0": "“Vassasatasahassāni, āyu vijjati tāvade;",
  "atk-s0511a0:1812_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:1813_0": "35.",
  "atk-s0511a0:1814_0": "“Khīṇāsavehi vimalehi, vicittā āsi medanī;",
  "atk-s0511a0:1815_0": "Yathā hi gaganamuḷūbhi, evaṃ so upasobhatha.",
  "atk-s0511a0:1816_0": "36.",
  "atk-s0511a0:1817_0": "“Tepi nāgā appameyyā, asaṅkhobhā durāsadā;",
  "atk-s0511a0:1818_0": "Vijjupātaṃva dassetvā, nibbutā te mahāyasā.",
  "atk-s0511a0:1819_0": "37.",
  "atk-s0511a0:1820_0": "“Sā ca atuliyā jinassa iddhi, ñāṇaparibhāvito ca samādhi;",
  "atk-s0511a0:1821_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:1822_0": "Tattha sālakalyāṇikoti sālakalyāṇirukkho,",
  "atk-s0511a0:1822_1": "so buddhakāle ceva cakkavattikāle ca nibbattati, nāññadā.",
  "atk-s0511a0:1822_2": "So ekāheneva uṭṭhāti kira.",
  "atk-s0511a0:1822_3": "Khīṇāsavehi vimalehi,",
  "atk-s0511a0:1822_4": "vicittā āsi medanīti ayaṃ medanī khīṇāsavehi ekakāsāvapajjotā vicittā paramadassanīyā ahosi.",
  "atk-s0511a0:1822_5": "Yathā hīti opammatthe nipāto.",
  "atk-s0511a0:1822_6": "Uḷūbhīti nakkhattehi,",
  "atk-s0511a0:1822_7": "tārāgaṇehi gaganatalaṃ viya khīṇāsavehi vicittā ayaṃ medanī sobhitthāti attho.",
  "atk-s0511a0:1823_0": "Asaṅkhobhāti aṭṭhahi lokadhammehi akkhobhā avikārā.",
  "atk-s0511a0:1823_1": "Vijjupātaṃva dassetvāti vijjupātaṃ viya dassayitvā,",
  "atk-s0511a0:1823_2": "“vijjuppātaṃvā”tipi pāṭho.",
  "atk-s0511a0:1823_3": "Koṇḍaññabuddhassa kira kāle parinibbāyamānā bhikkhū sattatālappamāṇamākāsamabbhuggantvā asitajaladharavivaragatā",
  "atk-s0511a0:1823_4": "vijjulatā viya samantato vijjotamānā tejodhātuṃ samāpajjitvā nirupādānā dahanā viya parinibbāyiṃsu.",
  "atk-s0511a0:1823_5": "Tena vuttaṃ “vijjupātaṃva dassetvā”ti.",
  "atk-s0511a0:1823_6": "Atuliyāti atulyā asadisā.",
  "atk-s0511a0:1823_7": "Ñāṇaparibhāvitoti ñāṇena vaḍḍhito.",
  "atk-s0511a0:1823_8": "Sesagāthā heṭṭhā vuttanayattā uttānā evāti.",
  "atk-s0511a0:1824_0": "“Koṇḍañño nāma sambuddho, candārāme manorame;",
  "atk-s0511a0:1825_0": "Nibbāyi cetiyo tassa, sattayojaniko kato.",
  "atk-s0511a0:1826_0": "“Na heva dhātuyo tassa, satthuno, vikiriṃsu tā;",
  "atk-s0511a0:1827_0": "Ṭhitā ekaghanā hutvā, suvaṇṇapaṭimā viya”.",
  "atk-s0511a0:1828_0": "Sakalajambudīpavāsino manussā samāgantvā sattayojanikaṃ sattaratanamayaṃ haritālamanosilāya mattikākiccaṃ telasappīhi udakakiccaṃ katvā niṭṭhāpesunti.",
  "atk-s0511a0:1829_0": "Koṇḍaññabuddhavaṃsavaṇṇanā niṭṭhitā.",
  "atk-s0511a0:1830_0": "Niṭṭhito dutiyo buddhavaṃso.",
  "atk-s0511a0:1831_0": "5. Maṅgalabuddhavaṃsavaṇṇanā",
  "atk-s0511a0:1832_0": "Koṇḍaññe kira satthari parinibbute tassa sāsanaṃ vassasatasahassaṃ pavattittha.",
  "atk-s0511a0:1832_1": "Buddhānubuddhānaṃ sāvakānaṃ antaradhānena sāsanamassa antaradhāyi.",
  "atk-s0511a0:1832_2": "Koṇḍaññassa pana aparabhāge ekamasaṅkhyeyyamatikkamitvā ekasmiṃyeva kappe cattāro buddhā nibbattiṃsu maṅgalo, sumano, revato,",
  "atk-s0511a0:1832_3": "sobhitoti.",
  "atk-s0511a0:1832_4": "Tattha maṅgalo pana lokanāyako kappasatasahassādhikāni soḷasa asaṅkhyeyyāni pāramiyo pūretvā tusitapure",
  "atk-s0511a0:1832_5": "nibbattitvā tattha yāvatāyukaṃ ṭhatvā pañcasu pubbanimittesu uppannesu buddhakolāhalaṃ nāma udapādi,",
  "atk-s0511a0:1832_6": "tadā dasasahassacakkavāḷe devatāyo ekasmiṃ cakkavāḷe sannipatitvā āyācanti –",
  "atk-s0511a0:1833_0": "“Kālo kho te mahāvīra, uppajja mātukucchiyaṃ;",
  "atk-s0511a0:1834_0": "Sadevakaṃ tārayanto, bujjhassu amataṃ pada”nti. ;",
  "atk-s0511a0:1835_0": "Evaṃ devehi āyācito katapañcavilokano tusitā kāyā cavitvā sabbanagaruttame uttaranagare anuttarassa uttarassa",
  "atk-s0511a0:1835_1": "nāma rañño kule uttarāya nāma deviyā kucchismiṃ paṭisandhiṃ gaṇhi.",
  "atk-s0511a0:1835_2": "Tadā anekāni pāṭihāriyāni pāturahuṃ.",
  "atk-s0511a0:1835_3": "Tāni dīpaṅkarabuddhavaṃse vuttanayeneva veditabbāni.",
  "atk-s0511a0:1835_4": "Tassā uttarāya kira mahādeviyā kucchismiṃ sabbalokamaṅgalassa maṅgalassa mahāsattassa paṭisandhiggahaṇato",
  "atk-s0511a0:1835_5": "paṭṭhāya sarīrappabhā rattindivaṃ asītihatthappamāṇaṃ padesaṃ pharitvā candālokasūriyālokehi anabhibhavanīyā",
  "atk-s0511a0:1835_6": "hutvā aṭṭhāsi.",
  "atk-s0511a0:1835_7": "Sā ca aññenālokena vinā attano sarīrappabhāsamudayeneva andhakāraṃ vidhamitvā aṭṭhasaṭṭhiyā dhātīhi paricāriyamānā vicarati.",
  "atk-s0511a0:1836_0": "Sā kira devatāhi katārakkhā dasannaṃ māsānaṃ accayena paramasurabhikusumaphaladharasākhāviṭape kamalakuvalayasamalaṅkate ruru- sīha- byaggha- gaja- gavaya-",
  "atk-s0511a0:1836_1": "mahiṃsapasadavividhamigagaṇavicarite paramaramaṇīye uttaramadhuruyyāne nāma maṅgaluyyāne maṅgalamahāpurisaṃ vijāyi.",
  "atk-s0511a0:1836_2": "So jātamattova mahāsatto sabbā disā viloketvā uttarābhimukho sattapadavītihārena gantvā āsabhiṃ vācaṃ nicchāresi.",
  "atk-s0511a0:1836_3": "Tasmiñca khaṇe sakaladasasahassilokadhātūsu devatā dissamānasarīrā dibbamālādīhi samalaṅkatagattā tattha",
  "atk-s0511a0:1836_4": "tattha ṭhatvā jayamaṅgalathutivacanāni sampavattesuṃ.",
  "atk-s0511a0:1836_5": "Pāṭihāriyāni vuttanayāneva.",
  "atk-s0511a0:1836_6": "Nāmaggahaṇadivase panassa lakkhaṇapāṭhakā sabbamaṅgalasampattiyā jātoti “maṅgalakumāro” tveva nāmaṃ kariṃsu.",
  "atk-s0511a0:1837_0": "Tassa kira yasavā rucimā sirimāti tayo pāsādā ahesuṃ.",
  "atk-s0511a0:1837_1": "Yasavatīdevippamukhāni tiṃsanāṭakitthisahassāni ahesuṃ.",
  "atk-s0511a0:1837_2": "Tattha mahāsatto navavassasahassāni dibbasukhasadisaṃ sukhaṃ anubhavitvā yasavatiyā aggamahesiyā kucchismiṃ",
  "atk-s0511a0:1837_3": "sīlavaṃ nāma puttaṃ labhitvā cattāri nimittāni disvā alaṅkataṃ paṇḍaraṃ nāma sundaraturaṅgavaramāruyha",
  "atk-s0511a0:1837_4": "mahābhinikkhamanaṃ nikkhamitvā pabbaji.",
  "atk-s0511a0:1837_5": "Taṃ pana pabbajantaṃ tisso manussakoṭiyo anupabbajiṃsu.",
  "atk-s0511a0:1837_6": "Tehi parivuto mahāpuriso aṭṭha māse padhānacariyamacari.",
  "atk-s0511a0:1838_0": "Tato visākhapuṇṇamāya uttaragāme uttaraseṭṭhino dhītāya uttarāya nāma dinnaṃ pakkhittadibbojaṃ madhupāyāsaṃ",
  "atk-s0511a0:1838_1": "paribhuñjitvā surabhikusumālaṅkate nīlobhāse manorame sālavane divāvihāraṃ vītināmetvā uttarena nāma",
  "atk-s0511a0:1838_2": "ājīvakena dinnā aṭṭha tiṇamuṭṭhiyo gahetvā asitañjanagirisaṅkāsaṃ akkantavarakanakajālakūṭaṃva sītacchāyaṃ",
  "atk-s0511a0:1838_3": "vividhamigagaṇasampātavirahitaṃ mandamāluteritāya ghanasākhāya samalaṅkataṃ naccantamiva pītiyā virocamānaṃ",
  "atk-s0511a0:1838_4": "nāgabodhiṃ upasaṅkamitvā mattavaranāgagāmī nāgabodhiṃ padakkhiṇaṃ katvā pubbuttarapasse ṭhatvā aṭṭhapaṇṇāsahatthavitthataṃ",
  "atk-s0511a0:1838_5": "tiṇasantharaṃ santharitvā tattha pallaṅkaṃ ābhujitvā caturaṅgasamannāgataṃ vīriyaṃ adhiṭṭhahitvā sabalaṃ",
  "atk-s0511a0:1838_6": "mārabalaṃ viddhaṃsetvā pubbenivāsadibbacakkhuñāṇāni paṭilabhitvā paccayākārasammasanaṃ katvā khandhesu",
  "atk-s0511a0:1838_7": "aniccādivasena abhinivisitvā anukkamena anuttaraṃ sammāsambodhiṃ patvā –",
  "atk-s0511a0:1839_0": "“Anekajātisaṃsāraṃ, sandhāvissaṃ anibbisaṃ;",
  "atk-s0511a0:1840_0": "Gahakāraṃ gavesanto, dukkhā jāti punappunaṃ.",
  "atk-s0511a0:1841_0": "“Gahakāraka diṭṭhosi, puna gehaṃ na kāhasi;",
  "atk-s0511a0:1842_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a0:1843_0": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0511a0:1844_0": "Udānaṃ udānesi.",
  "atk-s0511a0:1845_0": "Maṅgalassa pana sammāsambuddhassa aññehi buddhehi adhikatarā sarīrappabhā ahosi.",
  "atk-s0511a0:1845_1": "Yathā pana aññesaṃ sammāsambuddhānaṃ samantā asītihatthappamāṇā vā byāmappamāṇā vā sarīrappabhā ahosi,",
  "atk-s0511a0:1845_2": "na evaṃ tassa.",
  "atk-s0511a0:1845_3": "Tassa pana bhagavato sarīrappabhā niccakālaṃ dasasahassilokadhātuṃ pharitvā aṭṭhāsi.",
  "atk-s0511a0:1845_4": "Tarugirigharapākāraghaṭakavāṭādayo suvaṇṇapaṭṭapariyonaddhā viya ahesuṃ.",
  "atk-s0511a0:1845_5": "Navutivassasatasahassāni āyu tassa ahosi.",
  "atk-s0511a0:1845_6": "Ettakaṃ kālaṃ candasūriyatārakādīnaṃ pabhā natthi.",
  "atk-s0511a0:1845_7": "Rattindivaparicchedo na paññāyittha.",
  "atk-s0511a0:1845_8": "Divā sūriyālokena viya sattā niccaṃ buddhālokeneva sabbakammāni karontā vicariṃsu.",
  "atk-s0511a0:1845_9": "Sāyaṃ pupphanakakusumānaṃ pāto ca ravanakasakuṇādīnañca vasena loko rattindivaparicchedaṃ sallakkhesi.",
  "atk-s0511a0:1846_0": "Kiṃ pana aññesaṃ buddhānaṃ ayamānubhāvo natthīti?",
  "atk-s0511a0:1846_1": "No natthi.",
  "atk-s0511a0:1846_2": "Tepi hi ākaṅkhamānā dasasahassilokadhātuṃ tato vā bhiyyo ābhāya phareyyuṃ.",
  "atk-s0511a0:1846_3": "Maṅgalassa pana bhagavato pubbapatthanāvasena aññesaṃ byāmappabhā viya sarīrappabhā niccameva dasasahassilokadhātuṃ pharitvā aṭṭhāsi.",
  "atk-s0511a0:1846_4": "So kira bodhisattakāle vessantarattabhāvasadise attabhāve saputtadāro vaṅkapabbatasadise pabbate vasi.",
  "atk-s0511a0:1846_5": "Atheko sabbajanaviheṭhako kharadāṭhiko nāma manussabhakkho mahesakkho yakkho mahāpurisassa dānajjhāsayataṃ",
  "atk-s0511a0:1846_6": "sutvā brāhmaṇavaṇṇena upasaṅkamitvā mahāsattaṃ dve dārake yāci.",
  "atk-s0511a0:1846_7": "Mahāsatto “dadāmi brāhmaṇassa puttake”ti haṭṭhapahaṭṭho udakapariyantaṃ pathaviṃ kampento dve dārake adāsi.",
  "atk-s0511a0:1846_8": "Atha kho yakkho tassa passantasseva mahāpurisassa taṃ brāhmaṇavaṇṇaṃ pahāya analajālapiṅgalavirūpanayano",
  "atk-s0511a0:1846_9": "visamavirūpakuṭilabhīmadāṭho cipiṭakavirūpanāso kapilapharusadīghakeso navadaḍḍhatālakkhandhasadisakāyo",
  "atk-s0511a0:1846_10": "hutvā te dārake muḷālakalāpaṃ viya gahetvā khādi.",
  "atk-s0511a0:1846_11": "Mahāpurisassa yakkhaṃ oloketvā mukhe vivaṭamatte aggijālaṃ viya lohitadhāraṃ uggirantaṃ tassa mukhaṃ disvāpi kesaggamattampi domanassaṃ na uppajji.",
  "atk-s0511a0:1846_12": "“Sudinnaṃ vata me dāna”nti cintayato panassa sarīre mahantaṃ pītisomanassaṃ udapādi.",
  "atk-s0511a0:1846_13": "So “imassa me nissandena anāgate iminā nīhārena rasmiyo nikkhamantū”ti patthanamakāsi.",
  "atk-s0511a0:1846_14": "Tassa taṃ patthanaṃ nissāya buddhabhūtassa sarīrato rasmiyo nikkhamitvā ettakaṃ ṭhānaṃ phariṃsu.",
  "atk-s0511a0:1847_0": "Aparampi pubbacariyaṃ tassa atthi.",
  "atk-s0511a0:1847_1": "Ayaṃ kira bodhisattakāle ekassa buddhassa cetiyaṃ disvā –",
  "atk-s0511a0:1847_2": "“imassa buddhassa mama jīvitaṃ pariccajituṃ vaṭṭatī”ti daṇḍadīpikāveṭhananiyāmena sakalasarīraṃ veṭhāpetvā",
  "atk-s0511a0:1847_3": "ratanamattamakuḷaṃ satasahassagghanikaṃ suvaṇṇapātiṃ sugandhasappissa pūrāpetvā tattha sahassavaṭṭiyo",
  "atk-s0511a0:1847_4": "jāletvā taṃ sīsenādāya sakalasarīraṃ jālāpetvā jinacetiyaṃ padakkhiṇaṃ karonto sakalarattiṃ vītināmesi.",
  "atk-s0511a0:1847_5": "Evaṃ yāva aruṇuggamanā vāyamantassa lomakūpamattampi usumaṃ na gaṇhi.",
  "atk-s0511a0:1847_6": "Padumagabbhaṃ paviṭṭhakālo viya ahosi.",
  "atk-s0511a0:1847_7": "Dhammo hi nāmesa attānaṃ rakkhantaṃ rakkhati.",
  "atk-s0511a0:1847_8": "Tenāha bhagavā –",
  "atk-s0511a0:1848_0": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0511a0:1849_0": "Esānisaṃso dhamme suciṇṇe, na duggatiṃ gacchati dhammacārī”ti. ;",
  "atk-s0511a0:1850_0": "Imassāpi kammassa nissandena tassa sarīrobhāso dasasahassilokadhātuṃ pharitvā aṭṭhāsi. Tena vuttaṃ –",
  "atk-s0511a0:1851_0": "1.",
  "atk-s0511a0:1852_0": "“Koṇḍaññassa aparena, maṅgalo nāma nāyako;",
  "atk-s0511a0:1853_0": "Tamaṃ loke nihantvāna, dhammokkamabhidhārayi.",
  "atk-s0511a0:1854_0": "2.",
  "atk-s0511a0:1855_0": "“Atulāsi pabhā tassa, jinehaññehi uttariṃ;",
  "atk-s0511a0:1856_0": "Candasūriyappabhaṃ hantvā, dasasahassī virocatī”ti.",
  "atk-s0511a0:1857_0": "Tattha tamanti lokandhakārañca hadayatamañca.",
  "atk-s0511a0:1857_1": "Nihantvānāti abhibhavitvā.",
  "atk-s0511a0:1857_2": "Dhammokkanti ettha ayaṃ pana ukkā-",
  "atk-s0511a0:1857_3": "saddo suvaṇṇakāramūsādīsu anekesu atthesu dissati.",
  "atk-s0511a0:1857_4": "Tathāhi “saṇḍāsena jātarūpaṃ gahetvā ukkāmukhe pakkhipeyyā”ti āgataṭṭhāne suvaṇṇakārānaṃ mūsā “ukkā”ti veditabbā.",
  "atk-s0511a0:1857_5": "“Ukkaṃ bandheyya,",
  "atk-s0511a0:1857_6": "ukkaṃ bandhitvā ukkāmukhaṃ ālimpeyyā”ti āgataṭṭhāne kammārānaṃ aṅgārakapallaṃ.",
  "atk-s0511a0:1857_7": "“Kammārānaṃ yathā ukkā,",
  "atk-s0511a0:1857_8": "anto jhāyati no bahī”ti āgataṭṭhāne kammāruddhanaṃ.",
  "atk-s0511a0:1857_9": "“Evaṃvipāko ukkāpāto bhavissatī”ti āgataṭṭhāne vāyuvego “ukkā”ti vuccati.",
  "atk-s0511a0:1857_10": "“Ukkāsu dhāriyamānāsū”ti āgataṭṭhāne dīpikā “ukkā”ti vuccati.",
  "atk-s0511a0:1857_11": "Idhāpi dīpikā ukkāti adhippetā.",
  "atk-s0511a0:1857_12": "Tasmā idha dhammamayaṃ ukkaṃ abhidhārayi,",
  "atk-s0511a0:1857_13": "avijjandhakārapaṭicchannassa avijjandhakārābhibhūtassa lokassa dhammamayaṃ ukkaṃ dhāresīti attho.",
  "atk-s0511a0:1858_0": "Atulāsīti atulyā āsi.",
  "atk-s0511a0:1858_1": "Ayameva vā pāṭho,",
  "atk-s0511a0:1858_2": "aññehi buddhehi asadisā ahosīti attho.",
  "atk-s0511a0:1858_3": "Jinehaññehīti jinehi aññehi.",
  "atk-s0511a0:1858_4": "Candasūriyappabhaṃ hantvāti candasūriyānaṃ pabhaṃ abhihantvā.",
  "atk-s0511a0:1858_5": "Dasasahassī virocatīti candasūriyālokaṃ vinā buddhālokeneva dasasahassī virocatīti attho.",
  "atk-s0511a0:1859_0": "Maṅgalasammāsambuddho pana adhigatabodhiñāṇo bodhimūleyeva sattasattāhāni vītināmetvā brahmuno dhammāyācanaṃ sampaṭicchitvā –",
  "atk-s0511a0:1859_1": "“kassa nu kho ahaṃ imaṃ dhammaṃ deseyya”nti upadhārento attanā saha pabbajitānaṃ bhikkhūnaṃ tisso koṭiyo upanissayasampannaṃ addasa.",
  "atk-s0511a0:1859_2": "Athassa etadahosi –",
  "atk-s0511a0:1859_3": "“ime kulaputtā maṃ pabbajantaṃ anupabbajitā upanissayasampannā ca,",
  "atk-s0511a0:1859_4": "te mayā visākhapuṇṇamāya vivekatthikena vissajjitā sirivaḍḍhananagaraṃ upanissāya sirivanagahanaṃ gantvā viharanti,",
  "atk-s0511a0:1859_5": "handāhaṃ tattha gantvā dhammaṃ tesaṃ desessāmī”ti attano pattacīvaraṃ gahetvā haṃsarājā viya gaganatalamabbhuggantvā sirivanagahane paccuṭṭhāsi.",
  "atk-s0511a0:1859_6": "Te ca bhikkhū bhagavantaṃ vanditvā antevāsikavattaṃ dassetvā bhagavantaṃ parivāretvā nisīdiṃsu.",
  "atk-s0511a0:1859_7": "Tesaṃ bhagavā sabbabuddhanisevitaṃ dhammacakkappavattanasuttantaṃ kathesi.",
  "atk-s0511a0:1859_8": "Tato tisso bhikkhukoṭiyo arahattaṃ pāpuṇiṃsu.",
  "atk-s0511a0:1859_9": "Devamanussānaṃ koṭisatasahassānaṃ dhammābhisamayo ahosi.",
  "atk-s0511a0:1859_10": "Tena vuttaṃ –",
  "atk-s0511a0:1860_0": "3.",
  "atk-s0511a0:1861_0": "“Sopi buddho pakāsesi, caturo saccavaruttame;",
  "atk-s0511a0:1862_0": "Te te saccarasaṃ pītvā, vinodenti mahātamaṃ.",
  "atk-s0511a0:1863_0": "4.",
  "atk-s0511a0:1864_0": "“Patvāna bodhimatulaṃ, paṭhame dhammadesane;",
  "atk-s0511a0:1865_0": "Koṭisatasahassānaṃ, dhammābhisamayo ahū”ti.",
  "atk-s0511a0:1866_0": "Tattha caturoti cattāri.",
  "atk-s0511a0:1866_1": "Saccavaruttameti saccāni ca varāni ca saccavarāni,",
  "atk-s0511a0:1866_2": "saccāni uttamānīti attho.",
  "atk-s0511a0:1866_3": "“Cattāro saccavaruttame”tipi pāṭho,",
  "atk-s0511a0:1866_4": "tassa cattāri saccavarāni uttamānīti attho.",
  "atk-s0511a0:1866_5": "Te teti te te devamanussā buddhena bhagavatā vinītā.",
  "atk-s0511a0:1866_6": "Saccarasanti catusaccapaṭivedhāmatarasaṃ pivitvā.",
  "atk-s0511a0:1866_7": "Vinodenti mahātamanti tena tena maggena pahātabbaṃ mohatamaṃ vinodenti,",
  "atk-s0511a0:1866_8": "viddhaṃsentīti attho.",
  "atk-s0511a0:1866_9": "Patvānāti paṭivijjhitvā.",
  "atk-s0511a0:1866_10": "Bodhinti ettha panāyaṃ bodhi- saddo –",
  "atk-s0511a0:1867_0": "“Magge phale ca nibbāne, rukkhe paññattiyaṃ tathā;",
  "atk-s0511a0:1868_0": "Sabbaññute ca ñāṇasmiṃ, bodhisaddo panāgato”.",
  "atk-s0511a0:1869_0": "Tathā hi panesa –",
  "atk-s0511a0:1869_1": "“bodhi vuccati catūsu maggesu ñāṇa”ntiādīsu magge āgato.",
  "atk-s0511a0:1869_2": "“Upasamāya abhiññāya sambodhāya saṃvattatī”ti ettha phale.",
  "atk-s0511a0:1869_3": "“Patvāna bodhiṃ amataṃ asaṅkhata”nti ettha nibbāne.",
  "atk-s0511a0:1869_4": "“Antarā ca gayaṃ antarā ca bodhi”nti ettha assattharukkhe.",
  "atk-s0511a0:1869_5": "“Bodhi kho rājakumāro bhoto gotamassa pāde sirasā vandatī”ti ettha paññattiyaṃ.",
  "atk-s0511a0:1869_6": "“Pappoti bodhiṃ varabhūrimedhaso”ti ettha sabbaññutaññāṇe.",
  "atk-s0511a0:1869_7": "Idhāpi sabbaññutaññāṇe daṭṭhabbo.",
  "atk-s0511a0:1869_8": "Arahattamaggañāṇepi vaṭṭati.",
  "atk-s0511a0:1869_9": "Atulanti tularahitaṃ pamāṇātītaṃ,",
  "atk-s0511a0:1869_10": "appamāṇanti attho.",
  "atk-s0511a0:1869_11": "Sambodhiṃ patvā dhammaṃ desentassa tassa bhagavato paṭhame dhammadesaneti attho gahetabbo.",
  "atk-s0511a0:1870_0": "Yadā pana cittaṃ nāma nagaraṃ upanissāya viharanto campakarukkhamūle kaṇḍambarukkhamūle amhākaṃ bhagavā",
  "atk-s0511a0:1870_1": "viya titthiyānaṃ mānamaddanaṃ yamakapāṭihāriyaṃ katvā surāsurayuvatiratisambhavane ruciranavakanakarajatamayavarabhavane",
  "atk-s0511a0:1870_2": "tāvatiṃsabhavane pāricchattakarukkhamūle paṇḍukambalasilātale nisīditvā abhidhammaṃ kathesi,",
  "atk-s0511a0:1870_3": "tadā koṭisatasahassānaṃ devatānaṃ dhammābhisamayo ahosi,",
  "atk-s0511a0:1870_4": "ayaṃ dutiyo abhisamayo.",
  "atk-s0511a0:1870_5": "Yadā pana sunando nāma cakkavattirājā surabhinagare pūritacakkavattivatto hutvā cakkaratanaṃ paṭilabhi.",
  "atk-s0511a0:1870_6": "Taṃ kira maṅgaladasabale loke uppanne cakkaratanaṃ ṭhānā osakkitaṃ disvā sunando rājā vigatānando brāhmaṇe paripucchi –",
  "atk-s0511a0:1870_7": "“imaṃ cakkaratanaṃ mama kusalena nibbattaṃ,",
  "atk-s0511a0:1870_8": "kasmā ṭhānā osakkita”nti?",
  "atk-s0511a0:1870_9": "Tato te tassa rañño osakkanakāraṇaṃ byākariṃsu.",
  "atk-s0511a0:1870_10": "“Cakkavattirañño āyukkhayena vā pabbajjūpagamanena vā buddhapātubhāvena vā cakkaratanaṃ ṭhānā osakkatīti vatvā tuyhaṃ pana, mahārāja,",
  "atk-s0511a0:1870_11": "āyukkhayo natthi,",
  "atk-s0511a0:1870_12": "atidīghāyuko tvaṃ,",
  "atk-s0511a0:1870_13": "maṅgalo pana sammāsambuddho loke uppanno,",
  "atk-s0511a0:1870_14": "tena te cakkaratanaṃ osakkita”nti.",
  "atk-s0511a0:1870_15": "Taṃ sutvā sunando cakkavattirājā saparijano taṃ cakkaratanaṃ sirasā vanditvā āyāci –",
  "atk-s0511a0:1870_16": "“yāvāhaṃ tavānubhāvena maṅgaladasabalaṃ sakkarissāmi,",
  "atk-s0511a0:1870_17": "tāva tvaṃ mā antaradhāyassū”ti.",
  "atk-s0511a0:1870_18": "Atha naṃ cakkaratanaṃ yathāṭhāneyeva aṭṭhāsi.",
  "atk-s0511a0:1871_0": "Tato samupāgatānando sunando cakkavattirājā chattiṃsayojanaparimaṇḍalāya parisāya parivuto sabbalokamaṅgalaṃ",
  "atk-s0511a0:1871_1": "maṅgaladasabalaṃ upasaṅkamitvā sasāvakasaṅghaṃ satthāraṃ mahādānena santappetvā arahantānaṃ koṭisatasahassānaṃ",
  "atk-s0511a0:1871_2": "kāsikavatthāni datvā tathāgatassa sabbaparikkhāre datvā sakalalokavimhayakaraṃ bhagavato pūjaṃ katvā",
  "atk-s0511a0:1871_3": "maṅgalaṃ sabbalokanāthaṃ upasaṅkamitvā dasanakhasamodhānasamujjalaṃ vimalakamalamakuḷasamamañjaliṃ sirasi",
  "atk-s0511a0:1871_4": "katvā vanditvā dhammassavanatthāya ekamantaṃ nisīdi.",
  "atk-s0511a0:1871_5": "Puttopi tassa anurājakumāro nāma tatheva nisīdi.",
  "atk-s0511a0:1872_0": "Tadā sunandacakkavattirājappamukhānaṃ tesaṃ bhagavā anupubbikathaṃ kathesi.",
  "atk-s0511a0:1872_1": "Sunando cakkavattī saddhiṃ parisāya saha paṭisambhidāhi arahattaṃ pāpuṇi.",
  "atk-s0511a0:1872_2": "Atha satthā tesaṃ pubbacariyaṃ olokento iddhimayapattacīvarassa upanissayaṃ disvā cakkajālasamalaṅkataṃ dakkhiṇahatthaṃ pasāretvā – “etha,",
  "atk-s0511a0:1872_3": "bhikkhavo”ti āha.",
  "atk-s0511a0:1872_4": "Sabbe taṅkhaṇaṃyeva duvaṅgulakesā iddhimayapattacīvaradharā vassasaṭṭhikattherā viya ākappasampannā hutvā bhagavantaṃ parivārayiṃsu.",
  "atk-s0511a0:1872_5": "Ayaṃ tatiyo abhisamayo ahosi.",
  "atk-s0511a0:1872_6": "Tena vuttaṃ –",
  "atk-s0511a0:1873_0": "5.",
  "atk-s0511a0:1874_0": "“Surindadevabhavane, buddho dhammamadesayi;",
  "atk-s0511a0:1875_0": "Koṭisatasahassānaṃ, dutiyābhisamayo ahu.",
  "atk-s0511a0:1876_0": "6.",
  "atk-s0511a0:1877_0": "“Yadā sunando cakkavattī, sambuddhaṃ upasaṅkami;",
  "atk-s0511a0:1878_0": "Tadā āhani sambuddho, dhammabheriṃ varuttamaṃ.",
  "atk-s0511a0:1879_0": "7.",
  "atk-s0511a0:1880_0": "“Sunandassānucarā janatā, tadāsuṃ navutikoṭiyo;",
  "atk-s0511a0:1881_0": "Sabbepi te niravasesā, ahesuṃ ehibhikkhukā”ti.",
  "atk-s0511a0:1882_0": "Tattha surindadevabhavaneti puna devindabhavaneti attho.",
  "atk-s0511a0:1882_1": "Dhammanti abhidhammaṃ.",
  "atk-s0511a0:1882_2": "Āhanīti abhihani.",
  "atk-s0511a0:1882_3": "Varuttamanti varo bhagavā uttamaṃ dhammabherinti attho.",
  "atk-s0511a0:1882_4": "Anucarāti nibaddhacarā sevakā.",
  "atk-s0511a0:1882_5": "Āsunti ahesuṃ.",
  "atk-s0511a0:1882_6": "“Tadāsi navutikoṭiyo”tipi pāṭho.",
  "atk-s0511a0:1882_7": "Tassa janatā āsi,",
  "atk-s0511a0:1882_8": "sā janatā kittakāti ce,",
  "atk-s0511a0:1882_9": "navutikoṭiyoti attho.",
  "atk-s0511a0:1883_0": "Atha maṅgale kira lokanāthe mekhale pure viharante tasmiṃyeva pure sudevo ca dhammaseno ca māṇavakā māṇavakasahassaparivārā",
  "atk-s0511a0:1883_1": "tassa bhagavato santike ehibhikkhupabbajjāya pabbajiṃsu.",
  "atk-s0511a0:1883_2": "Māghapuṇṇamāya dvīsu aggasāvakesu saparivāresu arahattaṃ pattesu satthā koṭisatasahassabhikkhugaṇamajjhe pātimokkhaṃ uddisi,",
  "atk-s0511a0:1883_3": "ayaṃ paṭhamo sannipāto ahosi.",
  "atk-s0511a0:1883_4": "Puna uttarārāme nāma anuttare ñātisamāgame pabbajitānaṃ koṭisatasahassānaṃ samāgame pātimokkhaṃ uddisi,",
  "atk-s0511a0:1883_5": "ayaṃ dutiyo sannipāto ahosi.",
  "atk-s0511a0:1883_6": "Sunandacakkavattibhikkhugaṇasamāgame navutikoṭisahassānaṃ bhikkhūnaṃ majjhe pātimokkhaṃ uddisi,",
  "atk-s0511a0:1883_7": "ayaṃ tatiyo sannipāto ahosi.",
  "atk-s0511a0:1883_8": "Tena vuttaṃ –",
  "atk-s0511a0:1884_0": "8.",
  "atk-s0511a0:1885_0": "“Sannipātā tayo āsuṃ, maṅgalassa mahesino;",
  "atk-s0511a0:1886_0": "Koṭisatasahassānaṃ, paṭhamo āsi samāgamo.",
  "atk-s0511a0:1887_0": "9.",
  "atk-s0511a0:1888_0": "“Dutiyo koṭisatasahassānaṃ, tatiyo navutikoṭinaṃ;",
  "atk-s0511a0:1889_0": "Khīṇāsavānaṃ vimalānaṃ, tadā āsi samāgamo”ti.",
  "atk-s0511a0:1890_0": "Tadā amhākaṃ bodhisatto surucibrāhmaṇagāme suruci nāma brāhmaṇo hutvā tiṇṇaṃ vedānaṃ pāragū sanighaṇḍukeṭubhānaṃ",
  "atk-s0511a0:1890_1": "sākkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo ahosi.",
  "atk-s0511a0:1890_2": "So satthāraṃ upasaṅkamitvā dasabalassa madhuradhammakathaṃ sutvā bhagavati pasīditvā saraṇaṃ gantvā –",
  "atk-s0511a0:1890_3": "“sve mayhaṃ bhikkhaṃ gaṇhathā”ti sasāvakasaṅghaṃ bhagavantaṃ nimantesi.",
  "atk-s0511a0:1890_4": "So bhagavatā “brāhmaṇa,",
  "atk-s0511a0:1890_5": "kittakehi bhikkhūhi te attho”ti vutto –",
  "atk-s0511a0:1890_6": "“kittakā pana vo, bhante,",
  "atk-s0511a0:1890_7": "parivārā bhikkhū”ti āha.",
  "atk-s0511a0:1890_8": "Tadā paṭhamasannipātova hoti,",
  "atk-s0511a0:1890_9": "tasmā “koṭisatasahassa”nti vutte –",
  "atk-s0511a0:1890_10": "“yadi evaṃ, bhante,",
  "atk-s0511a0:1890_11": "sabbehipi saddhiṃ mayhaṃ bhikkhaṃ gaṇhathā”ti nimantesi.",
  "atk-s0511a0:1890_12": "Satthā adhivāsesi.",
  "atk-s0511a0:1891_0": "Brāhmaṇo bhagavantaṃ svātanāya nimantetvā attano gharaṃ gacchanto cintesi –",
  "atk-s0511a0:1891_1": "“ahaṃ ettakānaṃ bhikkhūnaṃ yāgubhattavatthādīni dātuṃ sakkomi,",
  "atk-s0511a0:1891_2": "nisīdanaṭṭhānaṃ pana kathaṃ bhavissatī”ti.",
  "atk-s0511a0:1891_3": "Tassa kira sā cintanā caturāsītiyojanasahassappamāṇe merumatthake ṭhitassa devarājassa dasasatanayanassa paṇḍukambalasilāsanassa uṇhākāraṃ janesi.",
  "atk-s0511a0:1891_4": "Atha sakko devarājā āsanassa uṇhabhāvaṃ disvā –",
  "atk-s0511a0:1891_5": "“ko nu kho maṃ imamhā ṭhānā cāvetukāmo”ti samuppannaparivitakko dibbena cakkhunā manussalokaṃ olokento mahāpurisaṃ disvā –",
  "atk-s0511a0:1891_6": "“ayaṃ mahāsatto buddhappamukhaṃ bhikkhusaṅghaṃ nimantetvā tassa nisīdanatthāya cintesi,",
  "atk-s0511a0:1891_7": "mayāpi tattha gantvā puññakoṭṭhāsaṃ gahetuṃ vaṭṭatī”ti vaḍḍhakīvaṇṇaṃ nimminitvā vāsipharasuhattho mahāpurisassa purato pāturahosi.",
  "atk-s0511a0:1891_8": "So “atthi nu kho kassaci bhatiyā kattabbakamma”nti āha.",
  "atk-s0511a0:1892_0": "Mahāsatto disvā “kiṃ kammaṃ kātuṃ sakkhissasī”ti āha.",
  "atk-s0511a0:1892_1": "“Mama ajānanasippaṃ nāma natthi,",
  "atk-s0511a0:1892_2": "yo yo yaṃ yaṃ icchati maṇḍapaṃ vā pāsādaṃ vā aññaṃ vā kiñci nivesanādikaṃ,",
  "atk-s0511a0:1892_3": "tassa tassa taṃ taṃ kātuṃ samatthomhī”ti.",
  "atk-s0511a0:1892_4": "“Tena hi mayhaṃ kammaṃ atthī”ti. “Kiṃ, ayyā”ti?",
  "atk-s0511a0:1892_5": "“Svātanāya mayā koṭisatasahassabhikkhū nimantitā,",
  "atk-s0511a0:1892_6": "tesaṃ nisīdanamaṇḍapaṃ karissasī”ti?",
  "atk-s0511a0:1892_7": "“Ahaṃ nāma kareyyaṃ,",
  "atk-s0511a0:1892_8": "sace me bhatiṃ dātuṃ sakkhissathā”ti.",
  "atk-s0511a0:1892_9": "“Sakkhissāmi, tātā”ti.",
  "atk-s0511a0:1892_10": "“Yadi evaṃ, sādhu,",
  "atk-s0511a0:1892_11": "karissāmī”ti vatvā ekaṃ padesaṃ olokesi.",
  "atk-s0511a0:1892_12": "So dvādasayojanappamāṇo padeso kasiṇamaṇḍalaṃ viya samatalo paramaramaṇīyo ahosi.",
  "atk-s0511a0:1892_13": "Puna so “ettake ṭhāne sattaratanamayo daṭṭhabbasāramaṇḍo maṇḍapo uṭṭhahatū”ti cintetvā olokesi.",
  "atk-s0511a0:1892_14": "Tato tāvadeva maṇḍapasadiso pathavitalaṃ bhinditvā maṇḍapo uṭṭhahi.",
  "atk-s0511a0:1892_15": "Tassa sovaṇṇamayesu thambhesu rajatamayā ghaṭakā ahesuṃ,",
  "atk-s0511a0:1892_16": "rajatamayesu thambhesu sovaṇṇamayā ghaṭakā,",
  "atk-s0511a0:1892_17": "maṇitthambhesu pavāḷamayā ghaṭakā,",
  "atk-s0511a0:1892_18": "pavāḷamayesu thambhesu maṇimayā ghaṭakā,",
  "atk-s0511a0:1892_19": "sattaratanamayesu thambhesu sattaratanamayā ghaṭakā ahesuṃ.",
  "atk-s0511a0:1893_0": "Tato maṇḍapassa antarantarāpi kiṅkiṇikajālā olambatū”ti olokesi,",
  "atk-s0511a0:1893_1": "saha olokanena kiṅkiṇikajālā olambi,",
  "atk-s0511a0:1893_2": "yassa mandavāteritassa pañcaṅgikasseva turiyassa paramamanoramo madhuro saddo niccharati,",
  "atk-s0511a0:1893_3": "dibbasaṅgītivattanakālo viya ahosi.",
  "atk-s0511a0:1893_4": "“Antarantarā dibbagandhadāmapupphadāmapattadāmasattaratanadāmāni olambantū”ti cintesi,",
  "atk-s0511a0:1893_5": "saha cintāya dāmāni olambiṃsu.",
  "atk-s0511a0:1893_6": "“Koṭisatasahassasaṅkhānaṃ bhikkhūnaṃ āsanāni ca kappiyamahagghapaccattharaṇāni ādhārakāni ca pathaviṃ bhinditvā uṭṭhahantū”ti cintesi,",
  "atk-s0511a0:1893_7": "tāvadeva uṭṭhahiṃsu.",
  "atk-s0511a0:1893_8": "“Koṇe koṇe ekekā udakacāṭi uṭṭhahatū”ti cintesi,",
  "atk-s0511a0:1893_9": "taṅkhaṇaṃyeva udakacāṭiyo paramasītalena madhurena suvisuddhasugandhakappiyavārinā puṇṇā kadalipaṇṇapihitamukhā uṭṭhahiṃsu.",
  "atk-s0511a0:1893_10": "So dasasatanayano ettakaṃ māpetvā brāhmaṇassa santikaṃ gantvā – “ehi, ayya,",
  "atk-s0511a0:1893_11": "tava maṇḍapaṃ disvā mayhaṃ bhatiṃ dehī”ti āha.",
  "atk-s0511a0:1893_12": "Mahāpuriso gantvā taṃ maṇḍapaṃ olokesi.",
  "atk-s0511a0:1893_13": "Tassa olokentasseva sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-s0511a0:1894_0": "Athassa maṇḍapaṃ olokayato etadahosi –",
  "atk-s0511a0:1894_1": "“nāyaṃ maṇḍapo manussabhūtena kato,",
  "atk-s0511a0:1894_2": "mayhaṃ ajjhāsayaṃ mayhaṃ guṇaṃ āgamma addhā sakkassa devarañño bhavanaṃ uṇhaṃ ahosi,",
  "atk-s0511a0:1894_3": "tato sakkena devānamindena ayaṃ maṇḍapo nimmito”ti.",
  "atk-s0511a0:1894_4": "“Na kho pana me yuttaṃ evarūpe maṇḍape ekadivasaṃyeva dānaṃ dātuṃ,",
  "atk-s0511a0:1894_5": "sattāhaṃ dassāmī”ti cintesi.",
  "atk-s0511a0:1894_6": "Bāhirakadānaṃ nāma tattakampi samānaṃ bodhisattānaṃ hadayaṃ tuṭṭhiṃ kātuṃ na sakkoti,",
  "atk-s0511a0:1894_7": "alaṅkatasīsaṃ vā chinditvā añjitāni vā akkhīni uppāṭetvā hadayamaṃsaṃ vā ubbaṭṭetvā dinnakāle bodhisattānaṃ cāgaṃ nissāya tuṭṭhi nāma hoti.",
  "atk-s0511a0:1894_8": "Amhākaṃ bodhisattassa hi sivijātake devasikaṃ pañcakahāpaṇasatasahassāni vissajjetvā catūsu nagaradvāresu",
  "atk-s0511a0:1894_9": "nagaramajjheti pañcasu ṭhānesu dānaṃ dentassa taṃ dānaṃ cāgatuṭṭhiṃ uppādetuṃ nāsakkhi.",
  "atk-s0511a0:1894_10": "Yadā panassa brāhmaṇavaṇṇena āgantvā sakko devarājā akkhīni yāci,",
  "atk-s0511a0:1894_11": "tadā so tāni cakkhūni uppāṭetvā adāsi,",
  "atk-s0511a0:1894_12": "dadamānasseva hāso uppajji,",
  "atk-s0511a0:1894_13": "kesaggamattampi cittassa aññathattaṃ nāhosi.",
  "atk-s0511a0:1894_14": "Evaṃ sabbaññubodhisattānaṃ bāhiradānaṃ nissāya titti nāma natthi.",
  "atk-s0511a0:1894_15": "Tasmā sopi mahāpuriso –",
  "atk-s0511a0:1894_16": "“mayā koṭisatasahassasaṅkhānaṃ bhikkhūnaṃ dānaṃ dātuṃ vaṭṭatī”ti cintetvā tasmiṃ maṇḍape nisīdāpetvā sattāhaṃ gavapānaṃ nāma dānaṃ adāsi.",
  "atk-s0511a0:1895_0": "Ettha gavapānanti mahante mahante kolambe khīrassa pūretvā uddhanesu āropetvā ghanapākapakke khīre thokathoke",
  "atk-s0511a0:1895_1": "taṇḍule pakkhipitvā pakkamadhusakkharacuṇṇasappīhi abhisaṅkhatabhojanaṃ vuccati.",
  "atk-s0511a0:1895_2": "Idameva catumadhurabhojanantipi vuccati.",
  "atk-s0511a0:1895_3": "Manussāyeva pana parivisituṃ nāsakkhiṃsu.",
  "atk-s0511a0:1895_4": "Devāpi ekantarikā hutvā parivisiṃsu.",
  "atk-s0511a0:1895_5": "Dvādasayojanappamāṇampi taṃ ṭhānaṃ te bhikkhū gaṇhituṃ nappahosiyeva,",
  "atk-s0511a0:1895_6": "te pana bhikkhū attano attano anubhāvena nisīdiṃsu.",
  "atk-s0511a0:1895_7": "Pariyosānadivase sabbesaṃ bhikkhūnaṃ patte dhovāpetvā bhesajjatthāya sappinavanītamadhuphāṇitādīnaṃ pūretvā ticīvarehi saddhiṃ adāsi.",
  "atk-s0511a0:1895_8": "Tattha saṅghanavakabhikkhunā laddhacīvarasāṭakā satasahassagghanikā ahesuṃ.",
  "atk-s0511a0:1896_0": "Atha satthā anumodanaṃ karonto –",
  "atk-s0511a0:1896_1": "“ayaṃ mahāpuriso evarūpaṃ mahādānaṃ adāsi,",
  "atk-s0511a0:1896_2": "ko nu kho bhavissatī”ti upadhārento –",
  "atk-s0511a0:1896_3": "“anāgate kappasatasahassādhikānaṃ dvinnaṃ asaṅkhyeyyānaṃ matthake gotamo nāma buddho bhavissatī”ti disvā tato mahāsattaṃ āmantetvā –",
  "atk-s0511a0:1896_4": "“tvaṃ ettakaṃ nāma kālaṃ atikkamitvā gotamo nāma buddho bhavissasī”ti byākāsi.",
  "atk-s0511a0:1896_5": "Atha mahāpuriso bhagavato byākaraṇaṃ sutvā pamuditahadayo –",
  "atk-s0511a0:1896_6": "“ahaṃ kira buddho bhavissāmi,",
  "atk-s0511a0:1896_7": "na me gharāvāsena attho,",
  "atk-s0511a0:1896_8": "pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu santike pabbajitvā buddhavacanaṃ",
  "atk-s0511a0:1896_9": "uggaṇhitvā abhiññā ca aṭṭha samāpattiyo ca nibbattetvā aparihīnajjhāno yāvatāyukaṃ ṭhatvā āyupariyosāne",
  "atk-s0511a0:1896_10": "brahmaloke nibbatti.",
  "atk-s0511a0:1896_11": "Tena vuttaṃ –",
  "atk-s0511a0:1897_0": "10.",
  "atk-s0511a0:1898_0": "“Ahaṃ tena samayena, surucī nāma brāhmaṇo;",
  "atk-s0511a0:1899_0": "Ajjhāyako mantadharo, tiṇṇaṃ vedāna pāragū.",
  "atk-s0511a0:1900_0": "11.",
  "atk-s0511a0:1901_0": "“Tamahaṃ upasaṅkamma, saraṇaṃ gantvāna satthuno;",
  "atk-s0511a0:1902_0": "Sambuddhappamukhaṃ saṅghaṃ, gandhamālena pūjayiṃ;",
  "atk-s0511a0:1903_0": "Pūjetvā gandhamālena, gavapānena tappayiṃ.",
  "atk-s0511a0:1904_0": "12.",
  "atk-s0511a0:1905_0": "“Sopi maṃ buddho byākāsi, maṅgalo dvipaduttamo;",
  "atk-s0511a0:1906_0": "Aparimeyyito kappe, ayaṃ buddho bhavissati.",
  "atk-s0511a0:1907_0": "13.",
  "atk-s0511a0:1908_0": "“Padhānaṃ padahitvāna…pe… hessāma sammukhā ima”nti. –",
  "atk-s0511a0:1909_0": "Aṭṭha gāthā vitthāretabbā.",
  "atk-s0511a0:1910_0": "14.",
  "atk-s0511a0:1911_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:1912_0": "Uttariṃ vatamadhiṭṭhāsiṃ, dasapāramipūriyā.",
  "atk-s0511a0:1913_0": "15.",
  "atk-s0511a0:1914_0": "“Tadā pītimanubrūhanto, sambodhivarapattiyā;",
  "atk-s0511a0:1915_0": "Buddhe datvāna maṃ gehaṃ, pabbajiṃ tassa santike.",
  "atk-s0511a0:1916_0": "16.",
  "atk-s0511a0:1917_0": "“Suttantaṃ vinayaṃ cāpi, navaṅgaṃ satthusāsanaṃ;",
  "atk-s0511a0:1918_0": "Sabbaṃ pariyāpuṇitvā, sobhayiṃ jinasāsanaṃ.",
  "atk-s0511a0:1919_0": "17.",
  "atk-s0511a0:1920_0": "“Tatthappamatto viharanto, brahmaṃ bhāvetva bhāvanaṃ;",
  "atk-s0511a0:1921_0": "Abhiññāpāramiṃ gantvā, brahmalokamagañchaha”nti.",
  "atk-s0511a0:1922_0": "Tattha gandhamālenāti gandhehi ceva mālehi ca.",
  "atk-s0511a0:1922_1": "Gavapānenāti idaṃ vuttameva.",
  "atk-s0511a0:1922_2": "“Ghatapānenā”tipi keci paṭhanti.",
  "atk-s0511a0:1922_3": "Tappayinti tappesiṃ.",
  "atk-s0511a0:1922_4": "Uttariṃ vatamadhiṭṭhāsinti bhiyyopi vatamadhiṭṭhāsiṃ.",
  "atk-s0511a0:1922_5": "Dasapāramipūriyāti dasannaṃ pāramīnaṃ pūraṇatthāya.",
  "atk-s0511a0:1922_6": "Pītinti hadayatuṭṭhiṃ.",
  "atk-s0511a0:1922_7": "Anubrūhantoti vaḍḍhento.",
  "atk-s0511a0:1922_8": "Sambodhivarapattiyāti buddhattappattiyā.",
  "atk-s0511a0:1922_9": "Buddhe datvānāti buddhassa pariccajitvā.",
  "atk-s0511a0:1922_10": "Maṃ gehanti mama gehaṃ,",
  "atk-s0511a0:1922_11": "sabbaṃ sāpateyyaṃ catupaccayatthāya buddhassa bhagavato pariccajitvāti attho.",
  "atk-s0511a0:1922_12": "Tatthāti tasmiṃ buddhasāsane.",
  "atk-s0511a0:1922_13": "Brahmanti brahmavihārabhāvanaṃ bhāvetvā.",
  "atk-s0511a0:1923_0": "Maṅgalassa pana bhagavato nagaraṃ uttaraṃ nāma ahosi,",
  "atk-s0511a0:1923_1": "pitāpissa uttaro nāma rājā khattiyo,",
  "atk-s0511a0:1923_2": "mātāpi uttarā nāma,",
  "atk-s0511a0:1923_3": "sudevo ca dhammaseno ca dve aggasāvakā,",
  "atk-s0511a0:1923_4": "pālito nāma upaṭṭhāko,",
  "atk-s0511a0:1923_5": "sīvalā ca asokā ca dve aggasāvikā,",
  "atk-s0511a0:1923_6": "nāgarukkho bodhi,",
  "atk-s0511a0:1923_7": "aṭṭhāsītihatthubbedhaṃ sarīraṃ ahosi,",
  "atk-s0511a0:1923_8": "navutivassasahassaṃ āyuparimāṇaṃ,",
  "atk-s0511a0:1923_9": "bhariyā panassa yasavatī nāma,",
  "atk-s0511a0:1923_10": "sīvalo nāma putto,",
  "atk-s0511a0:1923_11": "assayānena nikkhami.",
  "atk-s0511a0:1923_12": "Uttarārāme vasi.",
  "atk-s0511a0:1923_13": "Uttaro nāma upaṭṭhāko,",
  "atk-s0511a0:1923_14": "tasmiṃ pana navutivassasahassāni ṭhatvā parinibbute bhagavati ekappahāreneva dasacakkavāḷasahassāni ekandhakārāni ahesuṃ.",
  "atk-s0511a0:1923_15": "Sabbacakkavāḷesu manussānaṃ mahantaṃ ārodanaparidevanaṃ ahosi.",
  "atk-s0511a0:1923_16": "Tena vuttaṃ –",
  "atk-s0511a0:1924_0": "18.",
  "atk-s0511a0:1925_0": "“Uttaraṃ nāma nagaraṃ, uttaro nāma khattiyo;",
  "atk-s0511a0:1926_0": "Uttarā nāma janikā, maṅgalassa mahesino.",
  "atk-s0511a0:1927_0": "23.",
  "atk-s0511a0:1928_0": "“Sudevo dhammaseno ca, ahesuṃ aggasāvakā;",
  "atk-s0511a0:1929_0": "Pālito nāmupaṭṭhāko, maṅgalassa mahesino.",
  "atk-s0511a0:1930_0": "24.",
  "atk-s0511a0:1931_0": "“Sīvalā ca asokā ca, ahesuṃ aggasāvikā;",
  "atk-s0511a0:1932_0": "Bodhi tassa bhagavato, nāgarukkhoti vuccati.",
  "atk-s0511a0:1933_0": "26.",
  "atk-s0511a0:1934_0": "“Aṭṭhāsīti ratanāni, accuggato mahāmuni;",
  "atk-s0511a0:1935_0": "Tato niddhāvatī raṃsī, anekasatasahassiyo.",
  "atk-s0511a0:1936_0": "27.",
  "atk-s0511a0:1937_0": "“Navutivassasahassāni, āyu vijjati tāvade;",
  "atk-s0511a0:1938_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:1939_0": "28.",
  "atk-s0511a0:1940_0": "“Yathāpi sāgare ūmī, na sakkā tā gaṇetuye;",
  "atk-s0511a0:1941_0": "Tatheva sāvakā tassa, na sakkā te gaṇetuye.",
  "atk-s0511a0:1942_0": "29.",
  "atk-s0511a0:1943_0": "“Yāva aṭṭhāsi sambuddho, maṅgalo lokanāyako;",
  "atk-s0511a0:1944_0": "Na tassa sāsane atthi, sakilesamaraṇaṃ tadā.",
  "atk-s0511a0:1945_0": "30.",
  "atk-s0511a0:1946_0": "“Dhammokkaṃ dhārayitvāna, santāretvā mahājanaṃ;",
  "atk-s0511a0:1947_0": "Jalitvā dhumaketūva, nibbuto so mahāyaso.",
  "atk-s0511a0:1948_0": "31.",
  "atk-s0511a0:1949_0": "“Saṅkhārānaṃ sabhāvattaṃ, dassayitvā sadevake;",
  "atk-s0511a0:1950_0": "Jalitvā aggikkhandhova, sūriyo atthaṅgato yathā”ti.",
  "atk-s0511a0:1951_0": "Tattha tatoti tassa maṅgalassa sarīrato.",
  "atk-s0511a0:1951_1": "Niddhāvatīti niddhāvanti,",
  "atk-s0511a0:1951_2": "vacanavipariyāyo daṭṭhabbo.",
  "atk-s0511a0:1951_3": "Raṃsīti rasmiyo.",
  "atk-s0511a0:1951_4": "Anekasatasahassiyoti anekasatasahassā.",
  "atk-s0511a0:1951_5": "Ūmīti vīciyo taraṅgā.",
  "atk-s0511a0:1951_6": "Gaṇetuyeti gaṇetuṃ saṅkhātuṃ.",
  "atk-s0511a0:1951_7": "Ettakā sāgare ūmiyoti yathā na sakkā gaṇetuṃ,",
  "atk-s0511a0:1951_8": "evaṃ tassa bhagavato sāvakāpi na sakkā gaṇetuṃ,",
  "atk-s0511a0:1951_9": "atha kho gaṇanapathaṃ vītivattāti attho.",
  "atk-s0511a0:1951_10": "Yāvāti yāvatakaṃ kālaṃ.",
  "atk-s0511a0:1951_11": "Sakilesamaraṇaṃ tadāti saha kilesehi sakileso,",
  "atk-s0511a0:1951_12": "sakilesassa maraṇaṃ sakilesamaraṇaṃ,",
  "atk-s0511a0:1951_13": "taṃ natthi.",
  "atk-s0511a0:1951_14": "Tadā kira tassa bhagavato sāsane sāvakā sabbe arahattaṃ patvāyeva parinibbāyiṃsu.",
  "atk-s0511a0:1951_15": "Puthujjanā vā sotāpannādayo vā hutvā na kālamakaṃsūti attho.",
  "atk-s0511a0:1951_16": "Keci “sammohamāraṇaṃ tadā”ti paṭhanti.",
  "atk-s0511a0:1952_0": "Dhammokkanti dhammadīpakaṃ.",
  "atk-s0511a0:1952_1": "Dhūmaketūti aggi vuccati,",
  "atk-s0511a0:1952_2": "idha pana padīpo daṭṭhabbo tasmā padīpo viya jalitvā nibbutoti attho.",
  "atk-s0511a0:1952_3": "Mahāyasoti mahāparivāro.",
  "atk-s0511a0:1952_4": "Keci “nibbuto so sasāvako”ti paṭhanti.",
  "atk-s0511a0:1952_5": "Saṅkhārānanti saṅkhātadhammānaṃ sappaccayadhammānaṃ.",
  "atk-s0511a0:1952_6": "Sabhāvattanti aniccādisāmaññalakkhaṇaṃ.",
  "atk-s0511a0:1952_7": "Sūriyo atthaṅgato yathāti yathā sahassakiraṇo divasakaro sabbaṃ tamagaṇaṃ vidhamitvā sabbañca lokaṃ obhāsetvā atthamupagacchati,",
  "atk-s0511a0:1952_8": "evaṃ maṅgaladivasakaropi veneyyakamalavanavikasanakaro sabbaṃ ajjhattikabāhiralokatamaṃ vidhamitvā attano sarīrappabhāya jalitvā atthaṅgatoti attho.",
  "atk-s0511a0:1952_9": "Sesagāthā sabbattha uttānā evāti.",
  "atk-s0511a0:1953_0": "Maṅgalabuddhavaṃsavaṇṇanā niṭṭhitā.",
  "atk-s0511a0:1954_0": "Niṭṭhito tatiyo buddhavaṃso.",
  "atk-s0511a0:1955_0": "6. Sumanabuddhavaṃsavaṇṇanā",
  "atk-s0511a0:1956_0": "Evaṃ ekappahāreneva dasasahassilokadhātuṃ ekandhakāraṃ katvā tasmiṃ bhagavati parinibbute tassa aparabhāge",
  "atk-s0511a0:1956_1": "navutivassasahassāyukesu manussesu anukkamena parihāyitvā dasavassesu jātesu puna vaḍḍhitvā anukkamena",
  "atk-s0511a0:1956_2": "asaṅkhyeyyāyukā hutvā puna parihāyitvā navutivassasahassāyukesu jātesu sumano nāma bodhisatto pāramiyo",
  "atk-s0511a0:1956_3": "pūretvā tusitapure nibbattitvā tato cavitvā mekhalanagare sudattassa nāma rañño kule sirimāya nāma deviyā",
  "atk-s0511a0:1956_4": "kucchismiṃ paṭisandhiṃ aggahesi.",
  "atk-s0511a0:1956_5": "Pāṭihāriyāni pubbe vuttanayāneva.",
  "atk-s0511a0:1957_0": "So anukkamena vuddhippatto sirivaḍḍhanasomavaḍḍhanaiddhivaḍḍhananāmadheyyesu tīsu pāsādesu tesaṭṭhiyā",
  "atk-s0511a0:1957_1": "nāṭakitthisatasahassehi paricāriyamāno surayuvatīhi paricāriyamāno devakumāro viya navavassasahassāni",
  "atk-s0511a0:1957_2": "dibbasukhasadisaṃ visayasukhamanubhavamāno vaṭaṃsikāya nāma deviyā anupamaṃ nāma nirupamaṃ puttaṃ janetvā",
  "atk-s0511a0:1957_3": "cattāri nimittāni disvā hatthiyānena nikkhamitvā pabbaji.",
  "atk-s0511a0:1957_4": "Taṃ pana pabbajantaṃ tiṃsakoṭiyo anupabbajiṃsu.",
  "atk-s0511a0:1958_0": "So tehi parivuto dasamāse padhānacariyaṃ caritvā visākhapuṇṇamāya anomanigame anomaseṭṭhino dhītāya anupamāya",
  "atk-s0511a0:1958_1": "nāma dinnaṃ pakkhittadibbojaṃ pāyāsaṃ paribhuñjitvā sālavane divāvihāraṃ vītināmetvā anupamājīvakena",
  "atk-s0511a0:1958_2": "dinnā aṭṭha tiṇamuṭṭhiyo gahetvā nāgabodhiṃ upagantvā taṃ padakkhiṇaṃ katvā aṭṭhahi tiṇamuṭṭhīhi tiṃsahatthavitthataṃ",
  "atk-s0511a0:1958_3": "tiṇasantharaṃ katvā tattha pallaṅkaṃ ābhujitvā nisīdi.",
  "atk-s0511a0:1958_4": "Tato mārabalaṃ vidhamitvā sabbaññutaññāṇaṃ paṭivijjhitvā –",
  "atk-s0511a0:1958_5": "“anekajātisaṃsāraṃ…pe…",
  "atk-s0511a0:1958_6": "taṇhānaṃ khayamajjhagā”ti udānaṃ udānesi.",
  "atk-s0511a0:1958_7": "Tena vuttaṃ –",
  "atk-s0511a0:1959_0": "1.",
  "atk-s0511a0:1960_0": "“Maṅgalassa aparena, sumano nāma nāyako;",
  "atk-s0511a0:1961_0": "Sabbadhammehi asamo, sabbasattānamuttamo”ti.",
  "atk-s0511a0:1962_0": "Tattha maṅgalassa aparenāti maṅgalassa bhagavato aparabhāge.",
  "atk-s0511a0:1962_1": "Sabbadhammehi asamoti sabbehipi sīlasamādhipaññādhammehi asamo asadiso.",
  "atk-s0511a0:1963_0": "Sumano kira bhagavā bodhisamīpeyeva sattasattāhāni vītināmetvā dhammadesanatthaṃ brahmāyācanaṃ sampaṭicchitvā –",
  "atk-s0511a0:1963_1": "“kassa nu kho ahaṃ paṭhamaṃ dhammaṃ deseyya”nti upadhārento attanā saha pabbajitānaṃ tiṃsakoṭiyo ca attano",
  "atk-s0511a0:1963_2": "kaniṭṭhabhātikaṃ vemātikaṃ saraṇakumārañca purohitaputtaṃ bhāvitattamāṇavakañca upanissayasampanne disvā –",
  "atk-s0511a0:1963_3": "“etesaṃ paṭhamaṃ dhammaṃ deseyya”nti cintetvā haṃsarājā viya gaganapathena mekhaluyyāne otaritvā uyyānapālaṃ",
  "atk-s0511a0:1963_4": "pesetvā attano kaniṭṭhabhātikaṃ saraṇakumārañca purohitaputtaṃ bhāvitattakumārañca pakkosāpetvā tesaṃ",
  "atk-s0511a0:1963_5": "parivārabhūtā sattatiṃsakoṭiyo attanā saha pabbajitā tiṃsakoṭiyo ca aññe ca bahū devamanussakoṭiyo cāti",
  "atk-s0511a0:1963_6": "evaṃ koṭisatasahassaṃ dhammacakkappavattanena dhammāmataṃ pāyesi.",
  "atk-s0511a0:1963_7": "Tena vuttaṃ –",
  "atk-s0511a0:1964_0": "2.",
  "atk-s0511a0:1965_0": "“Tadā amatabheriṃ so, āhanī mekhale pure;",
  "atk-s0511a0:1966_0": "Dhammasaṅkhasamāyuttaṃ, navaṅgaṃ jinasāsana”nti.",
  "atk-s0511a0:1967_0": "Tattha amatabherinti amatādhigamāya nibbānādhigamāya bheriṃ.",
  "atk-s0511a0:1967_1": "Āhanīti vādayi,",
  "atk-s0511a0:1967_2": "dhammaṃ desesīti attho.",
  "atk-s0511a0:1967_3": "Sāyaṃ amatabherī nāma amatapariyosānaṃ navaṅgaṃ buddhavacanaṃ.",
  "atk-s0511a0:1967_4": "Tenevāha –",
  "atk-s0511a0:1967_5": "“dhammasaṅkhasamāyuttaṃ,",
  "atk-s0511a0:1967_6": "navaṅgaṃ jinasāsana”nti.",
  "atk-s0511a0:1967_7": "Tattha dhammasaṅkhasamāyuttanti catusaccadhammakathāsaṅkhavarasamāyuttaṃ.",
  "atk-s0511a0:1968_0": "Sumano pana lokanāyako abhisambodhiṃ pāpuṇitvā paṭiññānurūpaṃ paṭipadaṃ paṭipajjamāno mahājanassa bhavabandhanamokkhatthāya",
  "atk-s0511a0:1968_1": "kusalaratanassa kilesacorehi viluppamānassa parittānatthaṃ sīlavipulapākāraṃ samādhiparikhāparivāritaṃ",
  "atk-s0511a0:1968_2": "vipassanāñāṇadvāraṃ satisampajaññadaḷhakavāṭaṃ samāpattimaṇḍapādipaṭimaṇḍitaṃ bodhipakkhiyajanasamākulaṃ",
  "atk-s0511a0:1968_3": "amatavaranagaraṃ māpesi.",
  "atk-s0511a0:1968_4": "Tena vuttaṃ –",
  "atk-s0511a0:1969_0": "3.",
  "atk-s0511a0:1970_0": "“Nijjinitvā kilese so, patvā sambodhimuttamaṃ;",
  "atk-s0511a0:1971_0": "Māpesi nagaraṃ satthā, saddhammapuravaruttama”nti.",
  "atk-s0511a0:1972_0": "Tattha nijjinitvāti vijinitvā abhibhuyya,",
  "atk-s0511a0:1972_1": "kilesābhisaṅkhāradevaputtamāre viddhaṃsetvāti attho.",
  "atk-s0511a0:1972_2": "Soti so sumano bhagavā.",
  "atk-s0511a0:1972_3": "“Vijinitvā kilese hī”tipi pāṭho.",
  "atk-s0511a0:1972_4": "Tattha hi-",
  "atk-s0511a0:1972_5": "kāro padapūraṇamatte nipāto.",
  "atk-s0511a0:1972_6": "Patvāti adhigantvā.",
  "atk-s0511a0:1972_7": "“Patto”tipi pāṭho.",
  "atk-s0511a0:1972_8": "Nagaranti nibbānanagaraṃ.",
  "atk-s0511a0:1972_9": "Saddhammapuravaruttamanti saddhammasaṅkhātaṃ puravaresu uttamaṃ seṭṭhaṃ padhānabhūtaṃ.",
  "atk-s0511a0:1972_10": "Atha vā saddhammamayesu puresu pavaresu uttamaṃ saddhammapuravaruttamaṃ.",
  "atk-s0511a0:1972_11": "Purimasmiṃ atthavikappe “nagara”nti tasseva vevacananti daṭṭhabbaṃ.",
  "atk-s0511a0:1972_12": "Paṭividdhadhammasabhāvānaṃ sekkhāsekkhānaṃ ariyapuggalānaṃ patiṭṭhānaṃ gocaranivāsaṭṭhena nibbānaṃ “nagara”nti vuccati.",
  "atk-s0511a0:1972_13": "Tasmiṃ pana saddhammavaranagare so satthā avicchinnaṃ akuṭilaṃ ujuṃ puthulañca vitthatañca satipaṭṭhānamayaṃ mahāvīthiṃ māpesi.",
  "atk-s0511a0:1972_14": "Tena vuttaṃ –",
  "atk-s0511a0:1973_0": "4.",
  "atk-s0511a0:1974_0": "“Nirantaraṃ akuṭilaṃ, ujuṃ vipulavitthataṃ;",
  "atk-s0511a0:1975_0": "Māpesi so mahāvīthiṃ, satipaṭṭhānavaruttama”nti.",
  "atk-s0511a0:1976_0": "Tattha nirantaranti kusalajavanasañcaraṇānantarabhāvato nirantaraṃ.",
  "atk-s0511a0:1976_1": "Akuṭilanti kuṭilabhāvakaradosavirahitato akuṭilaṃ.",
  "atk-s0511a0:1976_2": "Ujunti akuṭilattāva ujuṃ.",
  "atk-s0511a0:1976_3": "Purimapadasseva atthadīpakamidaṃ vacanaṃ.",
  "atk-s0511a0:1976_4": "Vipulavitthatanti āyāmato ca vitthārato ca puthulavitthataṃ,",
  "atk-s0511a0:1976_5": "puthulavitthatabhāvo lokiyalokuttarasatipaṭṭhānavasena daṭṭhabbo.",
  "atk-s0511a0:1976_6": "Mahāvīthinti mahāmaggaṃ.",
  "atk-s0511a0:1976_7": "Satipaṭṭhānavaruttamanti satipaṭṭhānañca taṃ varesu uttamañcāti satipaṭṭhānavaruttamaṃ.",
  "atk-s0511a0:1976_8": "Atha vā varaṃ satipaṭṭhānamayaṃ uttamavīthinti attho.",
  "atk-s0511a0:1977_0": "Idāni tassa nibbānamahānagarassa tassaṃ satipaṭṭhānavīthiyaṃ cattāri sāmaññaphalāni catasso paṭisambhidā",
  "atk-s0511a0:1977_1": "cha abhiññā aṭṭha samāpattiyoti imāni mahaggharatanāni ubhosu passesu dhammāpaṇe pasāresi.",
  "atk-s0511a0:1977_2": "Tena vuttaṃ –",
  "atk-s0511a0:1978_0": "5.",
  "atk-s0511a0:1979_0": "“Phale cattāri sāmaññe, catasso paṭisambhidā;",
  "atk-s0511a0:1980_0": "Chaḷabhiññāṭṭhasamāpattī, pasāresi tattha vīthiya”nti.",
  "atk-s0511a0:1981_0": "Idāni bhagavā imāni ratanabhaṇḍāni ye pana appamattā satimanto paṇḍitā hiriottappavīriyādīhi samannāgatā,",
  "atk-s0511a0:1981_1": "te ādīyantīti tesaṃ ratanānaṃ haraṇūpāyaṃ dassento –",
  "atk-s0511a0:1982_0": "6.",
  "atk-s0511a0:1983_0": "“Ye appamattā akhilā, hirivīriyehupāgatā;",
  "atk-s0511a0:1984_0": "Te te ime guṇavare, ādiyanti yathāsukha”nti. – āha;",
  "atk-s0511a0:1985_0": "Tattha yeti aniyamuddeso.",
  "atk-s0511a0:1985_1": "Appamattāti pamādassa paṭipakkhabhūtena satiyā avippavāsalakkhaṇena appamādena samannāgatā.",
  "atk-s0511a0:1985_2": "Akhilāti pañcacetokhilarahitā.",
  "atk-s0511a0:1985_3": "Hirivīriyehupāgatāti kāyaduccaritādīhi hirīyatīti hirī,",
  "atk-s0511a0:1985_4": "lajjāyetaṃ adhivacanaṃ.",
  "atk-s0511a0:1985_5": "Vīrassa bhāvo vīriyaṃ,",
  "atk-s0511a0:1985_6": "taṃ ussāhalakkhaṇaṃ.",
  "atk-s0511a0:1985_7": "Tehi hirivīriyehi upāgatā samannāgatā bhabbapuggalā.",
  "atk-s0511a0:1985_8": "Teti idaṃ pubbe aniyamuddesassa niyamuddeso.",
  "atk-s0511a0:1985_9": "Puna teti vuttappakāre guṇaratanavisese te kulaputtā ādiyanti paṭilabhanti adhigacchantīti attho.",
  "atk-s0511a0:1985_10": "Sabbaṃ pana sumano bhagavā kataviditamano dhammabheriṃ āhanitvā dhammanagaraṃ māpetvā iminā nayena paṭhamameva satasahassakoṭiyo bodhesi.",
  "atk-s0511a0:1985_11": "Tena vuttaṃ –",
  "atk-s0511a0:1986_0": "7.",
  "atk-s0511a0:1987_0": "“Evametena yogena, uddharanto mahājanaṃ;",
  "atk-s0511a0:1988_0": "Bodhesi paṭhamaṃ satthā, koṭisatasahassiyo”ti.",
  "atk-s0511a0:1989_0": "Tattha uddharantoti saṃsārasāgarato ariyamagganāvāya samuddharanto.",
  "atk-s0511a0:1989_1": "Koṭisatasahassiyoti satasahassakoṭiyoti attho.",
  "atk-s0511a0:1989_2": "Vipariyāyena niddiṭṭhaṃ.",
  "atk-s0511a0:1990_0": "Yadā pana sumano lokanāyako sunandavatīnagare ambarukkhamūle titthiyamadamānamaddanaṃ yamakapāṭihāriyaṃ",
  "atk-s0511a0:1990_1": "katvā sattānaṃ koṭisahassaṃ dhammāmataṃ pāyesi.",
  "atk-s0511a0:1990_2": "Ayaṃ dutiyo abhisamayo ahosi.",
  "atk-s0511a0:1990_3": "Tena vuttaṃ –",
  "atk-s0511a0:1991_0": "8.",
  "atk-s0511a0:1992_0": "“Yamhi kāle mahāvīro, ovadī titthiye gaṇe;",
  "atk-s0511a0:1993_0": "Koṭisahassā bhisamiṃsu, dutiye dhammadesane”ti.",
  "atk-s0511a0:1994_0": "Tattha titthiye gaṇeti titthiyabhūte gaṇe,",
  "atk-s0511a0:1994_1": "titthiyānaṃ gaṇe vā “titthiye abhimaddanto,",
  "atk-s0511a0:1994_2": "buddho dhammamadesayī”ti paṭhanti keci.",
  "atk-s0511a0:1995_0": "Yadā pana dasasu cakkavāḷasahassesu devatā imasmiṃ cakkavāḷe sannipatitvā manussā ca nirodhakathaṃ samuṭṭhāpesuṃ –",
  "atk-s0511a0:1995_1": "“kathaṃ nirodhaṃ samāpajjanti,",
  "atk-s0511a0:1995_2": "kathaṃ nirodhasamāpannā honti,",
  "atk-s0511a0:1995_3": "kathaṃ nirodhā vuṭṭhahantī”ti?",
  "atk-s0511a0:1995_4": "Evaṃ samāpajjanaadhiṭṭhānavuṭṭhānādīsu vinicchayaṃ kātuṃ asakkontā saha manussehi chasu kāmāvacaradevalokesu",
  "atk-s0511a0:1995_5": "devā ca navasu brahmalokesu brahmāno ca dveḷhakajātā dvidhā ahesuṃ.",
  "atk-s0511a0:1995_6": "Tato narasundarena arindamena nāma raññā saddhiṃ sāyanhasamaye sumanadasabalaṃ sabbalokanāthaṃ upasaṅkamiṃsu;",
  "atk-s0511a0:1995_7": "upasaṅkamitvā arindamo rājā bhagavantaṃ nirodhapañhaṃ pucchi.",
  "atk-s0511a0:1995_8": "Tato bhagavatā nirodhapañhe vissajjite navutipāṇakoṭisahassānaṃ dhammābhisamayo ahosi.",
  "atk-s0511a0:1995_9": "Ayaṃ tatiyo abhisamayo ahosi.",
  "atk-s0511a0:1995_10": "Tena vuttaṃ –",
  "atk-s0511a0:1996_0": "9.",
  "atk-s0511a0:1997_0": "“Yadā devā manussā ca, samaggā ekamānasā;",
  "atk-s0511a0:1998_0": "Nirodhapañhaṃ pucchiṃsu, saṃsayaṃ cāpi mānasaṃ.",
  "atk-s0511a0:1999_0": "10.",
  "atk-s0511a0:2000_0": "“Tadāpi dhammadesane, nirodhaparidīpane;",
  "atk-s0511a0:2001_0": "Navutikoṭisahassānaṃ, tatiyābhisamayo ahū”ti.",
  "atk-s0511a0:2002_0": "Tassa pana sumanassa bhagavato tayo sāvakasannipātā ahesuṃ.",
  "atk-s0511a0:2002_1": "Tattha paṭhamasannipāte mekhalanagaraṃ upanissāya vassaṃ vasitvā paṭhamapavāraṇāya arahantānaṃ koṭisahassena",
  "atk-s0511a0:2002_2": "ehibhikkhupabbajjāya pabbajitena saddhiṃ bhagavā pavāresi,",
  "atk-s0511a0:2002_3": "ayaṃ paṭhamo sannipāto ahosi.",
  "atk-s0511a0:2002_4": "Athāparena samayena saṅkassanagarassāvidūre arindamarājakusalabalanibbatte yojanappamāṇe kanakapabbate",
  "atk-s0511a0:2002_5": "nisinno saradasamayarucirakaranikaro divasakaro viya yugandharapabbate munivaradivasakaro arindamarājānaṃ",
  "atk-s0511a0:2002_6": "parivāretvā āgatānaṃ purisānaṃ navutikoṭisahassāni dametvā sabbe ehibhikkhupabbajjāya pabbājetvā tasmiṃyeva",
  "atk-s0511a0:2002_7": "divase arahattaṃ pattehi bhikkhūhi parivuto caturaṅgasamannāgate sannipāte pātimokkhaṃ uddisi.",
  "atk-s0511a0:2002_8": "Ayaṃ dutiyo sannipāto ahosi.",
  "atk-s0511a0:2002_9": "Yadā pana sakko devarājā sugatadassanatthāya upasaṅkami,",
  "atk-s0511a0:2002_10": "tadā sumano bhagavā asītiyā arahantakoṭisahassehi parivuto pātimokkhaṃ uddisi,",
  "atk-s0511a0:2002_11": "ayaṃ tatiyo sannipāto ahosi.",
  "atk-s0511a0:2002_12": "Tena vuttaṃ –",
  "atk-s0511a0:2003_0": "11.",
  "atk-s0511a0:2004_0": "“Sannipātā tayo āsuṃ, sumanassa mahesino;",
  "atk-s0511a0:2005_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:2006_0": "12.",
  "atk-s0511a0:2007_0": "“Vassaṃvuṭṭhassa bhagavato, abhighuṭṭhe pavāraṇe;",
  "atk-s0511a0:2008_0": "Koṭisatasahassehi, pavāresi tathāgato.",
  "atk-s0511a0:2009_0": "13.",
  "atk-s0511a0:2010_0": "“Tato paraṃ sannipāte, vimale kañcanapabbate;",
  "atk-s0511a0:2011_0": "Navutikoṭisahassānaṃ, dutiyo āsi samāgamo.",
  "atk-s0511a0:2012_0": "14.",
  "atk-s0511a0:2013_0": "“Yadā sakko devarājā, buddhadassanupāgami;",
  "atk-s0511a0:2014_0": "Asītikoṭisahassānaṃ, tatiyo āsi samāgamo”ti.",
  "atk-s0511a0:2015_0": "Tattha abhighuṭṭhe pavāraṇeti liṅgavipallāso daṭṭhabbo,",
  "atk-s0511a0:2015_1": "abhighuṭṭhāya pavāraṇāyāti attho.",
  "atk-s0511a0:2015_2": "Tatoparanti tato aparabhāge.",
  "atk-s0511a0:2015_3": "Kañcanapabbateti kanakamaye pabbate.",
  "atk-s0511a0:2015_4": "Buddhadassanupāgamīti buddhadassanatthamupāgami.",
  "atk-s0511a0:2015_5": "Tadā kira amhākaṃ bodhisatto atulo nāma nāgarājā ahosi mahiddhiko mahānubhāvo.",
  "atk-s0511a0:2015_6": "So “loke buddho uppanno”ti sutvā ñātigaṇaparivuto sakabhavanā nikkhamitvā koṭisatasahassabhikkhuparivārassa",
  "atk-s0511a0:2015_7": "sumanassa bhagavato dibbehi turiyehi upahāraṃ kāretvā mahādānaṃ pavattetvā paccekadussayugāni datvā saraṇesu",
  "atk-s0511a0:2015_8": "patiṭṭhāsi.",
  "atk-s0511a0:2015_9": "Sopi naṃ satthā “anāgate buddho bhavissatī”ti byākāsi.",
  "atk-s0511a0:2015_10": "Tena vuttaṃ –",
  "atk-s0511a0:2016_0": "15.",
  "atk-s0511a0:2017_0": "“Ahaṃ tena samayena, nāgarājā mahiddhiko;",
  "atk-s0511a0:2018_0": "Atulo nāma nāmena, ussannakusalasañcayo.",
  "atk-s0511a0:2019_0": "16.",
  "atk-s0511a0:2020_0": "“Tadāhaṃ nāgabhavanā, nikkhamitvā sañātibhi;",
  "atk-s0511a0:2021_0": "Nāgānaṃ dibbaturiyehi, sasaṅghaṃ jinamupaṭṭhahiṃ.",
  "atk-s0511a0:2022_0": "17.",
  "atk-s0511a0:2023_0": "“Koṭisatasahassānaṃ, annapānena tappayiṃ;",
  "atk-s0511a0:2024_0": "Paccekadussayugaṃ datvā, saraṇaṃ tamupāgamiṃ.",
  "atk-s0511a0:2025_0": "18.",
  "atk-s0511a0:2026_0": "“Sopi maṃ buddho byākāsi, sumano lokanāyako;",
  "atk-s0511a0:2027_0": "Aparimeyyito kappe, ayaṃ buddho bhavissati.",
  "atk-s0511a0:2028_0": "19.",
  "atk-s0511a0:2029_0": "“Padhānaṃ padahitvāna…pe… hessāma sammukhā imaṃ”.",
  "atk-s0511a0:2030_0": "Yathā koṇḍaññabuddhavaṃse, evaṃ aṭṭha gāthā vitthāretabbāti.",
  "atk-s0511a0:2031_0": "20.",
  "atk-s0511a0:2032_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:2033_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:2034_0": "Tassa pana sumanassa bhagavato mekhalaṃ nāma nagaraṃ ahosi,",
  "atk-s0511a0:2034_1": "sudatto nāma rājā pitā,",
  "atk-s0511a0:2034_2": "sirimā nāma devī mātā,",
  "atk-s0511a0:2034_3": "saraṇo ca bhāvitatto ca dve aggasāvakā,",
  "atk-s0511a0:2034_4": "udeno nāmupaṭṭhāko,",
  "atk-s0511a0:2034_5": "soṇā ca upasoṇā ca dve aggasāvikā,",
  "atk-s0511a0:2034_6": "nāgarukkho bodhi,",
  "atk-s0511a0:2034_7": "navutihatthubbedhaṃ sarīraṃ,",
  "atk-s0511a0:2034_8": "navutiyeva vassasahassāni āyuppamāṇaṃ ahosi,",
  "atk-s0511a0:2034_9": "vaṭaṃsikā nāmassa mahesī devī,",
  "atk-s0511a0:2034_10": "anūpamo nāma putto ahosi,",
  "atk-s0511a0:2034_11": "hatthiyānena nikkhami.",
  "atk-s0511a0:2034_12": "Upaṭṭhāko aṅgarājā.",
  "atk-s0511a0:2034_13": "Aṅgārāme vasīti.",
  "atk-s0511a0:2034_14": "Tena vuttaṃ –",
  "atk-s0511a0:2035_0": "21.",
  "atk-s0511a0:2036_0": "“Nagaraṃ mekhalaṃ nāma, sudatto nāma khattiyo;",
  "atk-s0511a0:2037_0": "Sirimā nāma janikā, sumanassa mahesino.",
  "atk-s0511a0:2038_0": "22.",
  "atk-s0511a0:2039_0": "“Navavassasahassāni, agāraṃ ajjha so vasi;",
  "atk-s0511a0:2040_0": "Cando sucando vaṭaṃso ca, tayo pāsādamuttamā.",
  "atk-s0511a0:2041_0": "23.",
  "atk-s0511a0:2042_0": "“Tesaṭṭhisatasahassāni, nāriyo samalaṅkatā;",
  "atk-s0511a0:2043_0": "Vaṭaṃsikā nāma nārī, anūpamo nāma atrajo.",
  "atk-s0511a0:2044_0": "24.",
  "atk-s0511a0:2045_0": "“Nimitte caturo disvā, hatthiyānena nikkhami;",
  "atk-s0511a0:2046_0": "Anūnadasamāsāni, padhānaṃ padahī jino.",
  "atk-s0511a0:2047_0": "25.",
  "atk-s0511a0:2048_0": "“Brahmunā yācito santo, sumano lokanāyako;",
  "atk-s0511a0:2049_0": "Vatti cakkaṃ mahāvīro, mekhale puramuttame.",
  "atk-s0511a0:2050_0": "26.",
  "atk-s0511a0:2051_0": "“Saraṇo bhāvitatto ca, ahesuṃ aggasāvakā;",
  "atk-s0511a0:2052_0": "Udeno nāmupaṭṭhāko, sumanassa mahesino.",
  "atk-s0511a0:2053_0": "27.",
  "atk-s0511a0:2054_0": "“Soṇā ca upasoṇā ca, ahesuṃ aggasāvikā;",
  "atk-s0511a0:2055_0": "Sopi buddho amitayaso, nāgamūle abujjhatha.",
  "atk-s0511a0:2056_0": "28.",
  "atk-s0511a0:2057_0": "“Varuṇo ceva saraṇo ca, ahesuṃ aggupaṭṭhakā;",
  "atk-s0511a0:2058_0": "Cālā ca upacālā ca, ahesuṃ aggupaṭṭhikā.",
  "atk-s0511a0:2059_0": "29.",
  "atk-s0511a0:2060_0": "“Uccattanena so buddho, navutihatthamuggato;",
  "atk-s0511a0:2061_0": "Kañcanagghiyasaṅkāso, dasasahassī virocati.",
  "atk-s0511a0:2062_0": "30.",
  "atk-s0511a0:2063_0": "“Navutivassasahassāni, āyu vijjati tāvade;",
  "atk-s0511a0:2064_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2065_0": "31.",
  "atk-s0511a0:2066_0": "“Tāraṇīye tārayitvā, bodhanīye ca bodhayi;",
  "atk-s0511a0:2067_0": "Parinibbāyi sambuddho, uḷurājāva atthami.",
  "atk-s0511a0:2068_0": "32.",
  "atk-s0511a0:2069_0": "“Te ca khīṇāsavā bhikkhū, so ca buddho asādiso;",
  "atk-s0511a0:2070_0": "Atulappabhaṃ dassayitvā, nibbutā te mahāyasā.",
  "atk-s0511a0:2071_0": "33.",
  "atk-s0511a0:2072_0": "“Tañca ñāṇaṃ atuliyaṃ, tāni ca atulāni ratanāni;",
  "atk-s0511a0:2073_0": "Sabbaṃ tamantarahitaṃ, nanu rittā sabbasaṅkhārā.",
  "atk-s0511a0:2074_0": "34.",
  "atk-s0511a0:2075_0": "“Sumano yasadharo buddho, aṅgārāmamhi nibbuto;",
  "atk-s0511a0:2076_0": "Tattheva tassa jinathūpo, catuyojanamuggato”ti.",
  "atk-s0511a0:2077_0": "Tattha kañcanagghiyasaṅkāsoti vividharatanavicittakañcanamayagghikasadisarūpasobho.",
  "atk-s0511a0:2077_1": "Dasasahassī virocatīti tassa pabhāya dasasahassīpi lokadhātu virocatīti attho.",
  "atk-s0511a0:2077_2": "Tāraṇīyeti tārayitabbe,",
  "atk-s0511a0:2077_3": "tārayituṃ vutte sabbe buddhaveneyyeti attho.",
  "atk-s0511a0:2077_4": "Uḷurājāvāti cando viya.",
  "atk-s0511a0:2077_5": "Atthamīti atthaṅgato.",
  "atk-s0511a0:2077_6": "Keci “atthaṃ gato”ti paṭhanti.",
  "atk-s0511a0:2077_7": "Asādisoti asadiso.",
  "atk-s0511a0:2077_8": "Mahāyasāti mahākittisaddā mahāparivārā ca.",
  "atk-s0511a0:2077_9": "Tañca ñāṇanti taṃ sabbaññutaññāṇañca.",
  "atk-s0511a0:2077_10": "Atuliyanti atulyaṃ asadisaṃ.",
  "atk-s0511a0:2077_11": "Sesaṃ sabbattha uttānamevāti.",
  "atk-s0511a0:2078_0": "Sumanabuddhavaṃsavaṇṇanā niṭṭhitā.",
  "atk-s0511a0:2079_0": "Niṭṭhito catuttho buddhavaṃso.",
  "atk-s0511a0:2080_0": "7. Revatabuddhavaṃsavaṇṇanā",
  "atk-s0511a0:2081_0": "Sumanassa pana bhagavato aparabhāge sāsane cassa antarahite navutivassasahassāyukā manussā anukkamena",
  "atk-s0511a0:2081_1": "parihāyitvā dasavassāyukā hutvā puna anukkamena vaḍḍhitvā asaṅkhyeyyāyukā hutvā puna parihāyamānā saṭṭhivassasahassāyukā ahesuṃ.",
  "atk-s0511a0:2081_2": "Tadā revato nāma satthā udapādi.",
  "atk-s0511a0:2081_3": "Sopi pāramiyo pūretvā anekaratanasamujjalitabhavane tusitabhavane nibbattitvā tato cavitvā sabbadhanadhaññavatisudhaññavatīnagare",
  "atk-s0511a0:2081_4": "sabbālaṅkārasamalaṅkataamitaruciraparivāraparivutassa sirivibhavasamudayenākulassa sabbasamiddhivipulassa",
  "atk-s0511a0:2081_5": "vipulassa nāma rañño kule sabbajananayanālipālisamākulāya samphullanayanakuvalayasassirikasiniddhavadanakamalākarasobhāsamujjalāya",
  "atk-s0511a0:2081_6": "suruciramanoharaguṇagaṇavipulāya vipulāya nāma aggamahesiyā kucchismiṃ paṭisandhiṃ gahetvā dasannaṃ māsānaṃ",
  "atk-s0511a0:2081_7": "accayena cittakūṭapabbatato suvaṇṇahaṃsarājā viya mātukucchito nikkhami.",
  "atk-s0511a0:2082_0": "Tassa paṭisandhiyaṃ jātiyañca pāṭihāriyāni pubbe vuttanayāneva ahesuṃ.",
  "atk-s0511a0:2082_1": "Sudassanaratanagghiāveḷanāmakā tayo cassa pāsādā ahesuṃ.",
  "atk-s0511a0:2082_2": "Sudassanādevippamukhāni tettiṃsa itthisahassāni paccupaṭṭhitāni ahesuṃ.",
  "atk-s0511a0:2082_3": "Tāhi parivuto so surayuvatīhi parivuto devakumāro viya chabbassasahassāni visayasukhamanubhavamāno agāraṃ ajjhāvasi.",
  "atk-s0511a0:2082_4": "So sudassanāya nāma deviyā varuṇe nāma tanaye jāte cattāri nimittāni disvā nānāvirāgatanuvaravasananivasano",
  "atk-s0511a0:2082_5": "āmukkamuttāhāramaṇikuṇḍalo varakeyūramakuṭakaṭakadharo paramasurabhigandhakusumasamalaṅkato paramarucirakaranikaro",
  "atk-s0511a0:2082_6": "saradasamayarajanikaro viya tārāgaṇaparivuto viya cando tidasagaṇaparivuto viya dasasatanayano brahmagaṇaparivuto",
  "atk-s0511a0:2082_7": "viya ca hāritamahābrahmā caturaṅginiyā mahatiyā senāya parivuto ājaññarathena mahābhinikkhamanaṃ nikkhamitvā",
  "atk-s0511a0:2082_8": "sabbābharaṇāni omuñcitvā bhaṇḍāgārikassa hatthe datvā jalajāmalāvikalanīlakuvalayadalasadisenātinisitenātitikhiṇenāsinā",
  "atk-s0511a0:2082_9": "sakesamakuṭaṃ chinditvā ākāse khipi.",
  "atk-s0511a0:2082_10": "Taṃ sakko devarājā suvaṇṇacaṅkoṭakena paṭiggahetvā tāvatiṃsabhavanaṃ netvā sinerumuddhani sattaratanamayaṃ cetiyaṃ akāsi.",
  "atk-s0511a0:2083_0": "Mahāpuriso pana devadattāni kāsāyāni paridahitvā pabbaji,",
  "atk-s0511a0:2083_1": "ekā ca naṃ purisakoṭi anupabbaji.",
  "atk-s0511a0:2083_2": "So tehi parivuto sattamāse padhānacariyaṃ caritvā visākhapuṇṇamāya aññatarāya sādhudeviyā nāma seṭṭhidhītāya",
  "atk-s0511a0:2083_3": "dinnaṃ madhupāyāsaṃ paribhuñjitvā sālavane divāvihāraṃ vītināmetvā sāyanhasamaye aññatarenājīvakena dinnā",
  "atk-s0511a0:2083_4": "aṭṭha tiṇamuṭṭhiyo gahetvā mattavaranāgagāmī nāgabodhiṃ padakkhiṇaṃ katvā tepaṇṇāsahatthavitthataṃ tiṇasantharaṃ",
  "atk-s0511a0:2083_5": "santharitvā caturaṅgavīriyaṃ adhiṭṭhāya nisīditvā mārabalaṃ vidhamitvā sabbaññutaññāṇaṃ paṭivijjhitvā –",
  "atk-s0511a0:2083_6": "“anekajātisaṃsāraṃ…pe…",
  "atk-s0511a0:2083_7": "taṇhānaṃ khayamajjhagā”ti udānaṃ udānesi.",
  "atk-s0511a0:2083_8": "Tena vuttaṃ –",
  "atk-s0511a0:2084_0": "1.",
  "atk-s0511a0:2085_0": "“Sumanassa aparena, revato nāma nāyako;",
  "atk-s0511a0:2086_0": "Anupamo asadiso, atulo uttamo jino”ti.",
  "atk-s0511a0:2087_0": "Revato kira satthā bodhisamīpeyeva sattasattāhāni vītināmetvā dhammadesanatthaṃ brahmāyācanaṃ sampaṭicchitvā –",
  "atk-s0511a0:2087_1": "“kassa nu kho ahaṃ paṭhamaṃ dhammaṃ deseyya”nti upadhārento attanā saha pabbajitabhikkhukoṭiyo aññe ca",
  "atk-s0511a0:2087_2": "bahū devamanusse upanissayasampanne disvā ākāsena gantvā varuṇārāme otaritvā tehi parivuto gambhīraṃ",
  "atk-s0511a0:2087_3": "nipuṇaṃ tiparivaṭṭaṃ appaṭivattiyaṃ aññena anuttaraṃ dhammacakkaṃ pavattetvā bhikkhūnaṃ koṭi arahatte",
  "atk-s0511a0:2087_4": "patiṭṭhāpesi.",
  "atk-s0511a0:2087_5": "Tīsu maggaphalesu patiṭṭhitānaṃ gaṇanaparicchedo natthi.",
  "atk-s0511a0:2087_6": "Tena vuttaṃ –",
  "atk-s0511a0:2088_0": "2.",
  "atk-s0511a0:2089_0": "“Sopi dhammaṃ pakāsesi, brahmunā abhiyācito;",
  "atk-s0511a0:2090_0": "Khandhadhātuvavatthānaṃ, appavattaṃ bhavābhave”ti.",
  "atk-s0511a0:2091_0": "Tattha khandhadhātuvavatthānanti pañcannaṃ khandhānaṃ aṭṭhārasannaṃ dhātūnaṃ nāmarūpavavatthānādivasena vibhāgakaraṇaṃ.",
  "atk-s0511a0:2091_1": "Sabhāvalakkhaṇasāmaññalakkhaṇādivasena rūpārūpadhammapariggaho khandhadhātuvavatthānaṃ nāma.",
  "atk-s0511a0:2091_2": "Atha vā pheṇapiṇḍūpamaṃ rūpaṃ parimaddanāsahanato chiddāvachiddādibhāvato ca udakapubbuḷakaṃ viya vedanā muhuttaramaṇīyabhāvato,",
  "atk-s0511a0:2091_3": "marīcikā viya saññā vippalambhanato,",
  "atk-s0511a0:2091_4": "kadalikkhandho viya saṅkhārā asārakato,",
  "atk-s0511a0:2091_5": "māyā viya viññāṇaṃ vañcanakato”ti evamādināpi nayena aniccānupassanādivasenapi khandhadhātuvavatthānaṃ veditabbaṃ.",
  "atk-s0511a0:2091_6": "Appavattaṃ bhavābhaveti ettha bhavoti vaḍḍhi,",
  "atk-s0511a0:2091_7": "abhavoti hāni.",
  "atk-s0511a0:2091_8": "Bhavoti sassatadiṭṭhi,",
  "atk-s0511a0:2091_9": "abhavoti ucchedadiṭṭhi.",
  "atk-s0511a0:2091_10": "Bhavoti khuddakabhavo,",
  "atk-s0511a0:2091_11": "abhavoti mahābhavo.",
  "atk-s0511a0:2091_12": "Bhavoti kāmabhavo,",
  "atk-s0511a0:2091_13": "abhavoti rūpārūpabhavoti evamādinā nayena bhavābhavānaṃ attho veditabbo.",
  "atk-s0511a0:2091_14": "Tesaṃ bhavābhavānaṃ appavattihetubhūtaṃ dhammaṃ pakāsesīti attho.",
  "atk-s0511a0:2091_15": "Atha vā bhavati anenāti bhavo,",
  "atk-s0511a0:2091_16": "tīsu bhavesu uppattinimittaṃ kammādikaṃ.",
  "atk-s0511a0:2091_17": "Upapattibhavo abhavo nāma.",
  "atk-s0511a0:2091_18": "Ubhayattha nikantiyā pahānakaraṃ appavattaṃ dhammaṃ desesīti attho.",
  "atk-s0511a0:2091_19": "Tassa pana revatabuddhassa tayova abhisamayā ahesuṃ.",
  "atk-s0511a0:2091_20": "Paṭhamo panassa gaṇanapathaṃ vītivatto.",
  "atk-s0511a0:2091_21": "Tena vuttaṃ –",
  "atk-s0511a0:2092_0": "3.",
  "atk-s0511a0:2093_0": "“Tassābhisamayā tīṇi, ahesuṃ dhammadesane;",
  "atk-s0511a0:2094_0": "Gaṇanāya na vattabbo, paṭhamābhisamayo ahū”ti.",
  "atk-s0511a0:2095_0": "Tattha tīṇīti tayo, liṅgavipallāso kato, ayaṃ paṭhamo abhisamayo ahosi.",
  "atk-s0511a0:2096_0": "Athāparena samayena nagaruttare uttare nagare sabbārindamo arindamo nāma rājā ahosi.",
  "atk-s0511a0:2096_1": "So kira bhagavantaṃ attano nagaramanuppattaṃ sutvā tīhi janakoṭīhi parivuto bhagavato paccuggamanaṃ katvā",
  "atk-s0511a0:2096_2": "svātanāya nimantetvā buddhappamukhassa bhikkhusaṅghassa sattāhaṃ mahādānaṃ pavattetvā tigāvutavitthataṃ",
  "atk-s0511a0:2096_3": "dīpapūjaṃ katvā bhagavantaṃ upasaṅkamitvā nisīdi.",
  "atk-s0511a0:2096_4": "Atha bhagavā tassa manonukūlaṃ vicittanayaṃ dhammaṃ desesi.",
  "atk-s0511a0:2096_5": "Tattha devamanussānaṃ koṭisahassassa dutiyābhisamayo ahosi.",
  "atk-s0511a0:2096_6": "Tena vuttaṃ –",
  "atk-s0511a0:2097_0": "4.",
  "atk-s0511a0:2098_0": "“Yadā arindamaṃ rājaṃ, vinesi revato muni;",
  "atk-s0511a0:2099_0": "Tadā koṭisahassānaṃ, dutiyābhisamayo ahū”ti.",
  "atk-s0511a0:2100_0": "Ayaṃ dutiyo abhisamayo.",
  "atk-s0511a0:2101_0": "Athāparena samayena revato satthā uttaranigamaṃ nāma upanissāya viharanto sattāhaṃ nirodhasamāpattiṃ samāpajjitvā nisīdi.",
  "atk-s0511a0:2101_1": "Tadā kira uttaranigamavāsino manussā yāgubhattakhajjakabhesajjapānakādīni āharitvā bhikkhusaṅghassa mahādānaṃ datvā bhikkhū paripucchiṃsu – “kuhiṃ, bhante,",
  "atk-s0511a0:2101_2": "bhagavā”ti?",
  "atk-s0511a0:2101_3": "Tato tesaṃ bhikkhū āhaṃsu – “bhagavā, āvuso,",
  "atk-s0511a0:2101_4": "nirodhasamāpattiṃ samāpanno”ti.",
  "atk-s0511a0:2101_5": "Athātīte tasmiṃ sattāhe bhagavantaṃ nirodhasamāpattito vuṭṭhitaṃ saradasamaye sūriyo viya attano anūpamāya",
  "atk-s0511a0:2101_6": "buddhasiriyā virocamānaṃ disvā nirodhasamāpattiyā guṇānisaṃsaṃ pucchiṃsu.",
  "atk-s0511a0:2101_7": "Bhagavā ca tesaṃ nirodhasamāpattiyā guṇānisaṃsaṃ kathesi.",
  "atk-s0511a0:2101_8": "Tadā devamanussānaṃ koṭisataṃ arahatte patiṭṭhāsi.",
  "atk-s0511a0:2101_9": "Ayaṃ tatiyo abhisamayo ahosi.",
  "atk-s0511a0:2101_10": "Tena vuttaṃ –",
  "atk-s0511a0:2102_0": "5.",
  "atk-s0511a0:2103_0": "“Sattāhaṃ paṭisallānā, vuṭṭhahitvā narāsabho;",
  "atk-s0511a0:2104_0": "Koṭisataṃ naramarūnaṃ, vinesi uttame phale”ti.",
  "atk-s0511a0:2105_0": "Sudhaññavatīnagare paṭhamamahāpātimokkhuddese ehibhikkhupabbajjāya pabbajitānaṃ arahantānaṃ gaṇanapathaṃ vītivattānaṃ paṭhamo sannipāto ahosi.",
  "atk-s0511a0:2105_1": "Mekhalanagare koṭisatasahassasaṅkhātānaṃ ehibhikkhupabbajjāya pabbajitānaṃ arahantānaṃ dutiyo sannipāto ahosi.",
  "atk-s0511a0:2105_2": "Revatassa pana bhagavato dhammacakkānuvattako varuṇo nāma aggasāvako paññavantānaṃ aggo ābādhiko ahosi.",
  "atk-s0511a0:2105_3": "Tattha gilānapucchanatthāya sampattamahājanassa lakkhaṇattayaparidīpakaṃ dhammaṃ desetvā koṭisatasahassaṃ",
  "atk-s0511a0:2105_4": "purisānaṃ ehibhikkhupabbajjāya pabbājetvā arahatte patiṭṭhāpetvā caturaṅginike sannipāte pātimokkhaṃ uddisi.",
  "atk-s0511a0:2105_5": "Ayaṃ tatiyo sannipāto ahosi.",
  "atk-s0511a0:2105_6": "Tena vuttaṃ –",
  "atk-s0511a0:2106_0": "6.",
  "atk-s0511a0:2107_0": "“Sannipātā tayo āsuṃ, revatassa mahesino;",
  "atk-s0511a0:2108_0": "Khīṇāsavānaṃ vimalānaṃ, suvimuttāna tādinaṃ.",
  "atk-s0511a0:2109_0": "7.",
  "atk-s0511a0:2110_0": "“Atikkantā gaṇanapathaṃ, paṭhamaṃ ye samāgatā;",
  "atk-s0511a0:2111_0": "Koṭisatasahassānaṃ, dutiyo āsi samāgamo.",
  "atk-s0511a0:2112_0": "8.",
  "atk-s0511a0:2113_0": "“Yopi paññāya asamo, tassa cakkānuvattako;",
  "atk-s0511a0:2114_0": "So tadā byādhito āsi, patto jīvitasaṃsayaṃ.",
  "atk-s0511a0:2115_0": "9.",
  "atk-s0511a0:2116_0": "“Tassa gilānapucchāya, ye tadā upagatā munī;",
  "atk-s0511a0:2117_0": "Koṭisatasahassā arahanto, tatiyo āsi samāgamo”ti.",
  "atk-s0511a0:2118_0": "Tattha cakkānuvattakoti dhammacakkānuvattako.",
  "atk-s0511a0:2118_1": "Patto jīvitasaṃsayanti ettha jīvite saṃsayaṃ jīvitasaṃsayaṃ,",
  "atk-s0511a0:2118_2": "jīvitakkhayaṃ pāpuṇāti vā,",
  "atk-s0511a0:2118_3": "na vā pāpuṇātīti evaṃ jīvitasaṃsayaṃ patto,",
  "atk-s0511a0:2118_4": "byādhitassa balavabhāvena marati,",
  "atk-s0511a0:2118_5": "na maratīti jīvite saṃsayaṃ pattoti attho.",
  "atk-s0511a0:2118_6": "Ye tadā upagatā munīti iti dīghabhāve sati bhikkhūnaṃ upari hoti,",
  "atk-s0511a0:2118_7": "rasse anussarena saddhiṃ varuṇassa upari hoti.",
  "atk-s0511a0:2119_0": "Tadā amhākaṃ bodhisatto rammavatīnagare atidevo nāma brāhmaṇo hutvā brāhmaṇadhamme pāraṃ gato revataṃ",
  "atk-s0511a0:2119_1": "sammāsambuddhaṃ disvā tassa dhammakathaṃ sutvā saraṇesu patiṭṭhāya silokasahassena dasabalaṃ kittetvā",
  "atk-s0511a0:2119_2": "sahassagghanikena uttarāsaṅgena bhagavantaṃ pūjesi.",
  "atk-s0511a0:2119_3": "Sopi naṃ buddho byākāsi –",
  "atk-s0511a0:2119_4": "“ito kappasatasahassādhikānaṃ dvinnaṃ asaṅkhyeyyānaṃ matthake gotamo nāma buddho bhavissatī”ti.",
  "atk-s0511a0:2119_5": "Tena vuttaṃ –",
  "atk-s0511a0:2120_0": "10.",
  "atk-s0511a0:2121_0": "“Ahaṃ tena samayena, atidevo nāma brāhmaṇo;",
  "atk-s0511a0:2122_0": "Upagantvā revataṃ buddhaṃ, saraṇaṃ tassa gañchahaṃ.",
  "atk-s0511a0:2123_0": "11.",
  "atk-s0511a0:2124_0": "“Tassa sīlaṃ samādhiñca, paññāguṇamanuttamaṃ;",
  "atk-s0511a0:2125_0": "Thomayitvā yathāthāmaṃ, uttarīyamadāsahaṃ.",
  "atk-s0511a0:2126_0": "12.",
  "atk-s0511a0:2127_0": "“Sopi maṃ buddho byākāsi, revato lokanāyako;",
  "atk-s0511a0:2128_0": "Aparimeyyito kappe, ayaṃ buddho bhavissati.",
  "atk-s0511a0:2129_0": "13.",
  "atk-s0511a0:2130_0": "‘Padhānaṃ padahitvāna…pe… hessāma sammukhā ima”’nti. –",
  "atk-s0511a0:2131_0": "Aṭṭha gāthā vitthāretabbā.",
  "atk-s0511a0:2132_0": "14.",
  "atk-s0511a0:2133_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:2134_0": "Uttariṃ vatamadhiṭṭhāsiṃ, dasapāramipūriyā.",
  "atk-s0511a0:2135_0": "15.",
  "atk-s0511a0:2136_0": "“Tadāpi taṃ buddhadhammaṃ, saritvā anubrūhayiṃ;",
  "atk-s0511a0:2137_0": "Āharissāmi taṃ dhammaṃ, yaṃ mayhaṃ abhipatthita”nti.",
  "atk-s0511a0:2138_0": "Tattha saraṇaṃ tassa gañchahanti taṃ saraṇaṃ agañchiṃ ahaṃ,",
  "atk-s0511a0:2138_1": "upayogatthe sāmivacanaṃ.",
  "atk-s0511a0:2138_2": "Paññāguṇanti paññāsampattiṃ.",
  "atk-s0511a0:2138_3": "Anuttamanti seṭṭhaṃ.",
  "atk-s0511a0:2138_4": "“Paññāvimuttiguṇamuttama”ntipi pāṭho,",
  "atk-s0511a0:2138_5": "so uttānova.",
  "atk-s0511a0:2138_6": "Thomayitvāti thometvā vaṇṇayitvā.",
  "atk-s0511a0:2138_7": "Yathāthāmanti yathābalaṃ.",
  "atk-s0511a0:2138_8": "Uttarīyanti uttarāsaṅgaṃ.",
  "atk-s0511a0:2138_9": "Adāsahanti adāsiṃ ahaṃ.",
  "atk-s0511a0:2138_10": "Buddhadhammanti buddhabhāvakaraṃ dhammaṃ,",
  "atk-s0511a0:2138_11": "pāramīdhammanti attho.",
  "atk-s0511a0:2138_12": "Saritvāti anussaritvā.",
  "atk-s0511a0:2138_13": "Anubrūhayinti abhivaḍḍhesiṃ.",
  "atk-s0511a0:2138_14": "Āharissāmīti ānayissāmi.",
  "atk-s0511a0:2138_15": "Taṃ dhammanti taṃ buddhattaṃ.",
  "atk-s0511a0:2138_16": "Yaṃ mayhaṃ abhipatthitanti yaṃ mayā abhipatthitaṃ buddhattaṃ,",
  "atk-s0511a0:2138_17": "taṃ āharissāmīti attho.",
  "atk-s0511a0:2139_0": "Tassa pana revatassa bhagavato nagaraṃ sudhaññavatī nāma ahosi,",
  "atk-s0511a0:2139_1": "pitā vipulo nāma khattiyo,",
  "atk-s0511a0:2139_2": "mātā vipulā nāma,",
  "atk-s0511a0:2139_3": "varuṇo ca brahmadevo ca dve aggasāvakā,",
  "atk-s0511a0:2139_4": "sambhavo nāma upaṭṭhāko,",
  "atk-s0511a0:2139_5": "bhaddā ca subhaddā ca dve aggasāvikā,",
  "atk-s0511a0:2139_6": "nāgarukkho bodhi,",
  "atk-s0511a0:2139_7": "sarīraṃ asītihatthubbedhaṃ ahosi,",
  "atk-s0511a0:2139_8": "āyu saṭṭhivassasahassāni,",
  "atk-s0511a0:2139_9": "sudassanā nāma aggamahesī,",
  "atk-s0511a0:2139_10": "varuṇo nāma putto,",
  "atk-s0511a0:2139_11": "ājaññarathena nikkhami.",
  "atk-s0511a0:2140_0": "“Tassa dehābhinikkhantaṃ, pabhājālamanuttaraṃ;",
  "atk-s0511a0:2141_0": "Divā ceva tadā rattiṃ, niccaṃ pharati yojanaṃ.",
  "atk-s0511a0:2142_0": "“Dhātuyo mama sabbāpi, vikirantūti so jino;",
  "atk-s0511a0:2143_0": "Adhiṭṭhāsi mahāvīro, sabbasattānukampako.",
  "atk-s0511a0:2144_0": "“Mahānāgavanuyyāne, mahato nagarassa so;",
  "atk-s0511a0:2145_0": "Pūjito naramarūhi, parinibbāyi revato”ti.",
  "atk-s0511a0:2146_0": "Tena vuttaṃ –",
  "atk-s0511a0:2147_0": "16.",
  "atk-s0511a0:2148_0": "“Nagaraṃ sudhaññavatī nāma, vipulo nāma khattiyo;",
  "atk-s0511a0:2149_0": "Vipulā nāma janikā, revatassa mahesino.",
  "atk-s0511a0:2150_0": "21.",
  "atk-s0511a0:2151_0": "“Varuṇo brahmadevo ca, ahesuṃ aggasāvakā;",
  "atk-s0511a0:2152_0": "Sambhavo nāmupaṭṭhāko, revatassa mahesino.",
  "atk-s0511a0:2153_0": "22.",
  "atk-s0511a0:2154_0": "“Bhaddā ceva subhaddā ca, ahesuṃ aggasāvikā;",
  "atk-s0511a0:2155_0": "Sopi buddho asamasamo, nāgamūle abujjhatha.",
  "atk-s0511a0:2156_0": "23.",
  "atk-s0511a0:2157_0": "“Padumo kuñjaro ceva, ahesuṃ aggupaṭṭhakā;",
  "atk-s0511a0:2158_0": "Sirimā ceva yasavatī, ahesuṃ aggupaṭṭhikā.",
  "atk-s0511a0:2159_0": "24.",
  "atk-s0511a0:2160_0": "“Uccattanena so buddho, asītihatthamuggato;",
  "atk-s0511a0:2161_0": "Obhāseti disā sabbā, indaketuva uggato.",
  "atk-s0511a0:2162_0": "25.",
  "atk-s0511a0:2163_0": "“Tassa sarīre nibbattā, pabhāmālā anuttarā;",
  "atk-s0511a0:2164_0": "Divā vā yadi vā rattiṃ, samantā pharati yojanaṃ.",
  "atk-s0511a0:2165_0": "26.",
  "atk-s0511a0:2166_0": "“Saṭṭhivassasahassāni, āyu vijjati tāvade;",
  "atk-s0511a0:2167_0": "Tāvatā diṭṭhamāno so, tāresi janataṃ bahuṃ.",
  "atk-s0511a0:2168_0": "27.",
  "atk-s0511a0:2169_0": "“Dassayitvā buddhabalaṃ amataṃ loke pakāsayaṃ;",
  "atk-s0511a0:2170_0": "Nibbāyi anupādāno, yathaggupādānasaṅkhayā.",
  "atk-s0511a0:2171_0": "28.",
  "atk-s0511a0:2172_0": "“So ca kāyo ratananibho, so ca dhammo asādiso;",
  "atk-s0511a0:2173_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:2174_0": "Tattha obhāsetīti pakāsayati.",
  "atk-s0511a0:2174_1": "Uggatoti ussito.",
  "atk-s0511a0:2174_2": "Pabhāmālāti pabhāvelā.",
  "atk-s0511a0:2174_3": "Yathaggīti aggi viya.",
  "atk-s0511a0:2174_4": "Upādānasaṅkhayāti indhanakkhayā.",
  "atk-s0511a0:2174_5": "So ca kāyo ratananibhoti so ca tassa bhagavato kāyo suvaṇṇavaṇṇo.",
  "atk-s0511a0:2174_6": "“Tañca kāyaṃ ratananibha”ntipi pāṭho,",
  "atk-s0511a0:2174_7": "liṅgavipallāsena vuttaṃ.",
  "atk-s0511a0:2174_8": "Soyeva panassattho.",
  "atk-s0511a0:2174_9": "Sesagāthāsu sabbattha uttānamevāti.",
  "atk-s0511a0:2175_0": "Revatabuddhavaṃsavaṇṇanā niṭṭhitā.",
  "atk-s0511a0:2176_0": "Niṭṭhito pañcamo buddhavaṃso.",
  "atk-s0511a0:2177_0": "8. Sobhitabuddhavaṃsavaṇṇanā",
  "atk-s0511a0:2178_0": "Tassa pana aparabhāge tassa sāsanepi antarahite sobhito nāma bodhisatto kappasatasahassādhikāni cattāri",
  "atk-s0511a0:2178_1": "asaṅkhyeyyāni pāramiyo pūretvā tusitapure nibbattitvā tattha yāvatāyukaṃ ṭhatvā devehi āyācito tusitapurato",
  "atk-s0511a0:2178_2": "cavitvā sudhammanagare sudhammarājassa kule sudhammāya nāma deviyā kucchismiṃ paṭisandhiṃ aggahesi.",
  "atk-s0511a0:2178_3": "So dasannaṃ māsānaṃ accayena sudhammuyyāne mātukucchito parisuddhavirājitaghanameghapaṭalato puṇṇacando viya nikkhami.",
  "atk-s0511a0:2178_4": "Tassa paṭisandhiyaṃ jātiyañca pāṭihāriyāni pubbe vuttappakārāni.",
  "atk-s0511a0:2179_0": "So dasavassasahassāni agāraṃ ajjhāvasitvā sattattiṃsanāṭakitthisahassānaṃ aggāya aggamahesiyā makhiladeviyā",
  "atk-s0511a0:2179_1": "kucchismiṃ sīhakumāre nāma putte uppanne cattāri nimittāni disvā sañjātasaṃvego pāsādeyeva pabbajitvā",
  "atk-s0511a0:2179_2": "tattheva ānāpānassatisamādhiṃ bhāvetvā cattāri jhānāni paṭilabhitvā sattāhaṃ tattheva padhānacariyamacari.",
  "atk-s0511a0:2179_3": "Tato makhilamahādeviyā dinnaṃ paramamadhuraṃ madhupāyāsaṃ paribhuñjitvā abhinikkhamanatthāya cittamuppādesi –",
  "atk-s0511a0:2179_4": "“ayaṃ pāsādo alaṅkatapaṭiyatto mahājanassa passantasseva ākāsena gantvā bodhirukkhaṃ majjhekatvā pathaviyaṃ otaratu,",
  "atk-s0511a0:2179_5": "imā ca itthiyo mayi bodhimūle nisinne avuttā sayameva pāsādato nikkhamantū”ti.",
  "atk-s0511a0:2179_6": "Sahacittuppādā pāsādo ca sudhammarājabhavanato uppatitvā asitañjanasaṅkāsamākāsamabbhuggañchi.",
  "atk-s0511a0:2179_7": "So samosaritasurabhikusumadāmasamalaṅkatapāsādatalo sakalampi gaganatalaṃ samalaṅkurumāno viya kanakarasadhārāsadisarucirakaranikaro",
  "atk-s0511a0:2179_8": "divasakaro viya ca saradasamayarajanikaro viya ca virocamāno vilambamānavividhavicittakiṅkiṇikajālo yassa",
  "atk-s0511a0:2179_9": "kira vāteritassa sukusalajanavāditassa pañcaṅgikassa turiyassa viya saddo vaggu ca rajanīyo ca kamanīyo ca ahosi.",
  "atk-s0511a0:2180_0": "Dūrato paṭṭhāya suyyamānena madhurena sarena sattānaṃ sotāni odahamāno gharacaccaracatukkavīthiādīsu",
  "atk-s0511a0:2180_1": "ṭhatvā pavattitakathāsallāpesu manussesu nātinīcena nātiuccena taruvaravanamatthakāvidūrenākāsena palobhayamāno",
  "atk-s0511a0:2180_2": "viya taruvarasākhānānāratanajutivisarasamujjalena vaṇṇena jananayanāni ākaḍḍhento viya ca puññānubhāvaṃ",
  "atk-s0511a0:2180_3": "samugghosayanto viya ca gaganatalaṃ paṭipajji.",
  "atk-s0511a0:2180_4": "Tattha nāṭakitthiyopi pañcaṅgikassa varaturiyassa madhurena sarena upagāyiṃsu ceva vilapiṃsu ca.",
  "atk-s0511a0:2180_5": "Caturaṅginī kirassa senāpi alaṅkāra-",
  "atk-s0511a0:2180_6": "kāyābharaṇa- juti- samudaya-",
  "atk-s0511a0:2180_7": "samujjotanānāvirāga-",
  "atk-s0511a0:2180_8": "surabhikusumavasanābharaṇasobhitā amaravarasenā viya paramaruciradassanā dharaṇī viya gaganatalena pāsādaṃ parivāretvā agamāsi.",
  "atk-s0511a0:2181_0": "Tato pāsādo gantvā aṭṭhāsītihatthubbedhaṃ ujuvipulavaṭṭakkhandhaṃ kusumapallavamakulasamalaṅkataṃ nāgarukkhaṃ",
  "atk-s0511a0:2181_1": "majjhekatvā otaritvā bhūmiyaṃ patiṭṭhahi.",
  "atk-s0511a0:2181_2": "Nāṭakitthiyo ca kenaci avuttāva tato pāsādato otaritvā pakkamiṃsu.",
  "atk-s0511a0:2181_3": "Anekaguṇasobhito kira sobhitopi mahāpuriso mahājanakataparivāroyeva rattiyā tīsu yāmesu tisso vijjāyo uppādesi.",
  "atk-s0511a0:2181_4": "Mārabalaṃ panassa dhammatābaleneva yathāgatamagamāsi.",
  "atk-s0511a0:2181_5": "Pāsādo pana tattheva aṭṭhāsi.",
  "atk-s0511a0:2181_6": "Sobhito pana bhagavatā sambodhiṃ patvā –",
  "atk-s0511a0:2181_7": "“anekajātisaṃsāraṃ…pe…",
  "atk-s0511a0:2181_8": "taṇhānaṃ khayamajjhagā”ti udānaṃ udānetvā bodhisamīpeyeva sattasattāhaṃ vītināmetvā brahmuno dhammajjhesanaṃ paṭijānitvā –",
  "atk-s0511a0:2181_9": "“kassa nu kho paṭhamaṃ dhammaṃ deseyya”nti buddhacakkhunā olokento attano vemātike kaniṭṭhabhātike asamakumārañca sunettakumārañca disvā –",
  "atk-s0511a0:2181_10": "“ime dve kumārā upanissayasampannā gambhīraṃ nipuṇaṃ dhammaṃ paṭivijjhituṃ samatthā,",
  "atk-s0511a0:2181_11": "handāhaṃ imesaṃ dhammaṃ deseyya”nti ākāsenāgantvā sudhammuyyāne otaritvā dvepi kumāre uyyānapālena pakkosāpetvā",
  "atk-s0511a0:2181_12": "tehi saparivārehi parivuto mahājanamajjhe dhammacakkaṃ pavattesi.",
  "atk-s0511a0:2181_13": "Tena vuttaṃ –",
  "atk-s0511a0:2182_0": "1.",
  "atk-s0511a0:2183_0": "“Revatassa aparena, sobhito nāma nāyako;",
  "atk-s0511a0:2184_0": "Samāhito santacitto, asamo appaṭipuggalo.",
  "atk-s0511a0:2185_0": "2.",
  "atk-s0511a0:2186_0": "“So jino sakagehamhi, mānasaṃ vinivattayi;",
  "atk-s0511a0:2187_0": "Patvāna kevalaṃ bodhiṃ, dhammacakkaṃ pavattayi.",
  "atk-s0511a0:2188_0": "3.",
  "atk-s0511a0:2189_0": "“Yāva heṭṭhā avīcito, bhavaggā cāpi uddhato;",
  "atk-s0511a0:2190_0": "Etthantare ekaparisā, ahosi dhammadesane.",
  "atk-s0511a0:2191_0": "4.",
  "atk-s0511a0:2192_0": "“Tāya parisāya sambuddho, dhammacakkaṃ pavattayi;",
  "atk-s0511a0:2193_0": "Gaṇanāya na vattabbo, paṭhamābhisamayo ahū”ti.",
  "atk-s0511a0:2194_0": "Tattha sakagehamhīti attano bhavaneyeva,",
  "atk-s0511a0:2194_1": "antopāsādataleyevāti attho.",
  "atk-s0511a0:2194_2": "Mānasaṃ vinivattayīti cittaṃ parivattesi,",
  "atk-s0511a0:2194_3": "sakagehe ṭhatvā sattadivasabbhantareyeva puthujjanabhāvato cittaṃ vinivattetvā buddhattaṃ pāpuṇīti attho.",
  "atk-s0511a0:2194_4": "Heṭṭhāti heṭṭhato.",
  "atk-s0511a0:2194_5": "Bhavaggāti akaniṭṭhabhavanato.",
  "atk-s0511a0:2194_6": "Tāya parisāyāti tassā parisāya majjhe.",
  "atk-s0511a0:2194_7": "Gaṇanāya na vattabboti gaṇanapathamatītāti attho.",
  "atk-s0511a0:2194_8": "Paṭhamābhisamayoti paṭhamo dhammābhisamayo.",
  "atk-s0511a0:2194_9": "Ahūti gaṇanāya na vattabbā parisā ahosīti attho.",
  "atk-s0511a0:2194_10": "“Paṭhame abhisamiṃsuyevā”tipi pāṭho,",
  "atk-s0511a0:2194_11": "tassa paṭhamadhammadesane abhisamiṃsu ye janā,",
  "atk-s0511a0:2194_12": "te gaṇanāya na vattabbāti attho.",
  "atk-s0511a0:2195_0": "Athāparena samayena sudassananagaradvāre cittapāṭaliyā mūle yamakapāṭihāriyaṃ katvā navakanakamaṇimayabhavane",
  "atk-s0511a0:2195_1": "tāvatiṃsabhavane pāricchattakamūle paṇḍukambalasilātale nisīditvā abhidhammaṃ desesi.",
  "atk-s0511a0:2195_2": "Desanāpariyosāne navutikoṭisahassānaṃ dhammābhisamayo ahosi.",
  "atk-s0511a0:2195_3": "Ayaṃ dutiyo abhisamayo ahosi.",
  "atk-s0511a0:2195_4": "Tena vuttaṃ –",
  "atk-s0511a0:2196_0": "5.",
  "atk-s0511a0:2197_0": "“Tato parampi desente, marūnañca samāgame;",
  "atk-s0511a0:2198_0": "Navutikoṭisahassānaṃ, dutiyābhisamayo ahū”ti.",
  "atk-s0511a0:2199_0": "Athāparena samayena sudassananagare jayaseno nāma rājakumāro yojanappamāṇaṃ vihāraṃ kāretvā asokassakaṇṇacampakanāgapunnāgavakulasurabhicūtapanasāsanasālakunda-",
  "atk-s0511a0:2199_1": "sahakārakaravīrāditaruvaranirantaraṃ ārāmaṃ ropetvā buddhappamukhassa bhikkhusaṅghassa niyyātesi.",
  "atk-s0511a0:2199_2": "Dānānumodanaṃ katvā yāgaṃ vaṇṇetvā bhagavā dhammaṃ desesi.",
  "atk-s0511a0:2199_3": "Tadā koṭisatasahassasattanikāyassa dhammābhisamayo ahosi.",
  "atk-s0511a0:2199_4": "Ayaṃ tatiyābhisamayo ahosi.",
  "atk-s0511a0:2199_5": "Tena vuttaṃ –",
  "atk-s0511a0:2200_0": "6.",
  "atk-s0511a0:2201_0": "“Punāparaṃ rājaputto, jayaseno nāma khattiyo;",
  "atk-s0511a0:2202_0": "Ārāmaṃ ropayitvāna, buddhe niyyātayī tadā.",
  "atk-s0511a0:2203_0": "7.",
  "atk-s0511a0:2204_0": "“Tassa yāgaṃ pakittento, dhammaṃ desesi cakkhumā;",
  "atk-s0511a0:2205_0": "Tadā koṭisahassānaṃ, tatiyābhisamayo ahū”ti.",
  "atk-s0511a0:2206_0": "Puna uggato nāma rājā sunandanagare sunandaṃ nāma vihāraṃ kāretvā buddhappamukhassa bhikkhusaṅghassa adāsi.",
  "atk-s0511a0:2206_1": "Tasmiṃ dāne ehibhikkhupabbajjāya pabbajitānaṃ koṭisataṃ arahantānaṃ sannipāto,",
  "atk-s0511a0:2206_2": "tesaṃ majjhe sobhito bhagavā pātimokkhaṃ uddisi.",
  "atk-s0511a0:2206_3": "Ayaṃ paṭhamo sannipāto ahosi.",
  "atk-s0511a0:2206_4": "Puna mekhalānagare dhammagaṇo dhammagaṇārāmaṃ nāma pavarārāmaṃ mahāvihāraṃ kāretvā buddhappamukhassa",
  "atk-s0511a0:2206_5": "bhikkhusaṅghassa datvā saha sabbaparikkhārehi dānaṃ adāsi.",
  "atk-s0511a0:2206_6": "Tasmiṃ samāgame ehibhikkhubhāvena pabbajitānaṃ navutiyā arahantakoṭīnaṃ sannipāte pātimokkhaṃ uddisi.",
  "atk-s0511a0:2206_7": "Ayaṃ dutiyo sannipāto ahosi.",
  "atk-s0511a0:2206_8": "Yadā pana bhagavā dasasatanayanapure vassaṃ vasitvā pavāraṇāya suravaraparivuto otari,",
  "atk-s0511a0:2206_9": "tadā asītiyā arahantakoṭīhi saddhiṃ caturaṅgike sannipāte pavāresi.",
  "atk-s0511a0:2206_10": "Ayaṃ tatiyo sannipāto ahosi.",
  "atk-s0511a0:2206_11": "Tena vuttaṃ –",
  "atk-s0511a0:2207_0": "8.",
  "atk-s0511a0:2208_0": "“Sannipātā tayo āsuṃ, sobhitassa mahesino;",
  "atk-s0511a0:2209_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:2210_0": "9.",
  "atk-s0511a0:2211_0": "“Uggato nāma so rājā, dānaṃ deti naruttame;",
  "atk-s0511a0:2212_0": "Tamhi dāne samāgañchuṃ, arahantā satakoṭiyo.",
  "atk-s0511a0:2213_0": "10.",
  "atk-s0511a0:2214_0": "“Punāparaṃ puragaṇo, deti dānaṃ naruttame;",
  "atk-s0511a0:2215_0": "Tadā navutikoṭīnaṃ, dutiyo āsi samāgamo.",
  "atk-s0511a0:2216_0": "11.",
  "atk-s0511a0:2217_0": "“Devaloke vasitvāna, yadā orohatī jino;",
  "atk-s0511a0:2218_0": "Tadā asītikoṭīnaṃ, tatiyo āsi samāgamo”ti.",
  "atk-s0511a0:2219_0": "Tadā kira amhākaṃ bodhisatto rammavatīnagare ubhato sujāto ‘sujāto’ nāma brāhmaṇo hutvā sobhitassa bhagavato",
  "atk-s0511a0:2219_1": "dhammadesanaṃ sutvā saraṇesu patiṭṭhāya buddhappamukhassa bhikkhusaṅghassa temāsaṃ mahādānamadāsi.",
  "atk-s0511a0:2219_2": "Sopi naṃ “anāgate gotamo nāma buddho bhavissatī”ti byākāsi.",
  "atk-s0511a0:2219_3": "Tena vuttaṃ –",
  "atk-s0511a0:2220_0": "12.",
  "atk-s0511a0:2221_0": "“Ahaṃ tena samayena, sujāto nāma brāhmaṇo;",
  "atk-s0511a0:2222_0": "Tadā sasāvakaṃ buddhaṃ, annapānena tappayiṃ.",
  "atk-s0511a0:2223_0": "13.",
  "atk-s0511a0:2224_0": "“Sopi maṃ buddho byākāsi, sobhito lokanāyako;",
  "atk-s0511a0:2225_0": "Aparimeyyito kappe, ayaṃ buddho bhavissati.",
  "atk-s0511a0:2226_0": "14.",
  "atk-s0511a0:2227_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2228_0": "15.",
  "atk-s0511a0:2229_0": "“Tassāpi vacanaṃ sutvā, haṭṭho saṃviggamānaso;",
  "atk-s0511a0:2230_0": "Tamevatthamanuppattiyā, uggaṃ dhitimakāsaha”nti.",
  "atk-s0511a0:2231_0": "Tattha tamevatthamanuppattiyāti tassa buddhattassa anuppattiatthaṃ,",
  "atk-s0511a0:2231_1": "tassa pana sobhitabuddhassa –",
  "atk-s0511a0:2231_2": "“anāgate ayaṃ gotamo nāma buddho bhavissatī”ti vacanaṃ sutvā “avitathavacanā hi buddhā”ti buddhattappattiatthanti attho.",
  "atk-s0511a0:2231_3": "Ugganti tibbaṃ ghoraṃ.",
  "atk-s0511a0:2231_4": "Dhitinti vīriyaṃ.",
  "atk-s0511a0:2231_5": "Akāsahanti akāsiṃ ahaṃ.",
  "atk-s0511a0:2232_0": "Tassa pana sobhitassa bhagavato sudhammaṃ nāma nagaraṃ ahosi,",
  "atk-s0511a0:2232_1": "pitā sudhammo nāma rājā,",
  "atk-s0511a0:2232_2": "mātā sudhammā nāma devī,",
  "atk-s0511a0:2232_3": "asamo ca sunetto ca dve aggasāvakā,",
  "atk-s0511a0:2232_4": "anomo nāmupaṭṭhāko,",
  "atk-s0511a0:2232_5": "nakulā ca sujātā ca dve aggasāvikā,",
  "atk-s0511a0:2232_6": "nāgarukkho bodhi,",
  "atk-s0511a0:2232_7": "aṭṭhapaṇṇāsahatthubbedhaṃ sarīraṃ ahosi,",
  "atk-s0511a0:2232_8": "navutivassasahassāni āyuppamāṇaṃ,",
  "atk-s0511a0:2232_9": "makhilā nāmassa mahādevī,",
  "atk-s0511a0:2232_10": "sīhakumāro nāma atrajo,",
  "atk-s0511a0:2232_11": "nāṭakitthīnaṃ sattattiṃsasahassāni navavassasahassāni agāraṃ ajjhāvasi.",
  "atk-s0511a0:2232_12": "Pāsādena abhinikkhami.",
  "atk-s0511a0:2232_13": "Jayaseno nāma rājā upaṭṭhāko.",
  "atk-s0511a0:2232_14": "Setārāme kira vasīti.",
  "atk-s0511a0:2232_15": "Tena vuttaṃ –",
  "atk-s0511a0:2233_0": "16.",
  "atk-s0511a0:2234_0": "“Sudhammaṃ nāma nagaraṃ, sudhammo nāma khattiyo;",
  "atk-s0511a0:2235_0": "Sudhammā nāma janikā, sobhitassa mahesino.",
  "atk-s0511a0:2236_0": "21.",
  "atk-s0511a0:2237_0": "“Asamo ca sunetto ca, ahesuṃ aggasāvakā;",
  "atk-s0511a0:2238_0": "Anomo nāmupaṭṭhāko, sobhitassa mahesino.",
  "atk-s0511a0:2239_0": "22.",
  "atk-s0511a0:2240_0": "“Nakulā ca sujātā ca, ahesuṃ aggasāvikā;",
  "atk-s0511a0:2241_0": "Bujjhamāno ca so buddho, nāgamūle abujjhatha.",
  "atk-s0511a0:2242_0": "24.",
  "atk-s0511a0:2243_0": "“Aṭṭhapaṇṇāsaratanaṃ, accuggato mahāmuni;",
  "atk-s0511a0:2244_0": "Obhāseti disā sabbā, sataraṃsīva uggato.",
  "atk-s0511a0:2245_0": "25.",
  "atk-s0511a0:2246_0": "“Tathā suphullaṃ pavanaṃ, nānāgandhehi dhūpitaṃ;",
  "atk-s0511a0:2247_0": "Tatheva tassa pāvacanaṃ, sīlagandhehi dhūpitaṃ.",
  "atk-s0511a0:2248_0": "26.",
  "atk-s0511a0:2249_0": "“Yathāpi sāgaro nāma, dassanena atappiyo;",
  "atk-s0511a0:2250_0": "Tatheva tassa pāvacanaṃ, savanena atappiyaṃ.",
  "atk-s0511a0:2251_0": "27.",
  "atk-s0511a0:2252_0": "“Navutivassasahassāni, āyu vijjati tāvade;",
  "atk-s0511a0:2253_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2254_0": "28.",
  "atk-s0511a0:2255_0": "“Ovādaṃ anusiṭṭhiñca, datvāna sesake jane;",
  "atk-s0511a0:2256_0": "Hutāsanova tāpetvā, nibbuto so sasāvako.",
  "atk-s0511a0:2257_0": "29.",
  "atk-s0511a0:2258_0": "“So ca buddho asamasamo, tepi sāvakā balappattā;",
  "atk-s0511a0:2259_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:2260_0": "Tattha sataraṃsīvātiādicco viya,",
  "atk-s0511a0:2260_1": "sabbā disā obhāsetīti attho.",
  "atk-s0511a0:2260_2": "Pavananti mahāvanaṃ.",
  "atk-s0511a0:2260_3": "Dhūpitanti vāsitaṃ gandhitaṃ.",
  "atk-s0511a0:2260_4": "Atappiyoti atittikaro,",
  "atk-s0511a0:2260_5": "atittijanano vā.",
  "atk-s0511a0:2260_6": "Tāvadeti tasmiṃ kāle,",
  "atk-s0511a0:2260_7": "tāvatakaṃ kālanti attho.",
  "atk-s0511a0:2260_8": "Tāresīti tārayī.",
  "atk-s0511a0:2260_9": "Ovādanti sakiṃ vādo ovādo nāma.",
  "atk-s0511a0:2260_10": "Anusiṭṭhinti punappunaṃ vacanaṃ anusiṭṭhi nāma.",
  "atk-s0511a0:2260_11": "Sesake janeti saccappaṭivedhaṃ appattassa sesajanassa,",
  "atk-s0511a0:2260_12": "sāmiatthe bhummavacanaṃ.",
  "atk-s0511a0:2260_13": "Hutāsanova tāpetvāti aggi viya tappetvā.",
  "atk-s0511a0:2260_14": "Ayameva vā pāṭho,",
  "atk-s0511a0:2260_15": "upādānakkhayā bhagavā parinibbutoti attho.",
  "atk-s0511a0:2260_16": "Sesagāthāsu sabbattha uttānamevāti.",
  "atk-s0511a0:2261_0": "Sobhitabuddhavaṃsavaṇṇanā niṭṭhitā.",
  "atk-s0511a0:2262_0": "Niṭṭhito chaṭṭho buddhavaṃso.",
  "atk-s0511a0:2263_0": "9. Anomadassībuddhavaṃsavaṇṇanā",
  "atk-s0511a0:2264_0": "Sobhitabuddhe pana parinibbute tassa aparabhāge ekamasaṅkhyeyyaṃ buddhuppādarahitaṃ ahosi.",
  "atk-s0511a0:2264_1": "Atīte pana tasmiṃ asaṅkhyeyye ekasmiṃ kappe tayo buddhā nibbattiṃsu anomadassī, padumo, nāradoti.",
  "atk-s0511a0:2264_2": "Tattha anomadassī bhagavā soḷasa asaṅkhyeyyāni kappasatasahassañca pāramiyo pūretvā tusitapure nibbattitvā",
  "atk-s0511a0:2264_3": "devehi abhiyācito tato cavitvā candavatiyaṃ nāma rājadhāniyaṃ yasavā nāmassa rañño kule samussitacārupayodharāya",
  "atk-s0511a0:2264_4": "yasodharāya nāma aggamahesiyā kucchismiṃ paṭisandhiṃ aggahesi.",
  "atk-s0511a0:2264_5": "Anomadassikumāre kira yasodharāya deviyā kucchigate tassa puññappabhāvena pabhā asītihatthappamāṇaṃ ṭhānaṃ pharitvā aṭṭhāsi.",
  "atk-s0511a0:2264_6": "Candasūriyappabhāhi anabhibhavanīyāva ahosi.",
  "atk-s0511a0:2264_7": "Sā dasannaṃ māsānaṃ accayena bodhisattaṃ sucandanuyyāne vijāyi.",
  "atk-s0511a0:2264_8": "Pāṭihāriyāni heṭṭhā vuttanayāneva.",
  "atk-s0511a0:2265_0": "Nāmaggahaṇadivase panassa nāmaṃ gaṇhantā,",
  "atk-s0511a0:2265_1": "yasmā jātiyaṃ ākāsato satta ratanāni patiṃsu,",
  "atk-s0511a0:2265_2": "tasmā anomānaṃ ratanānaṃ uppattihetubhūtattā “anomadassī”ti nāmamakaṃsu.",
  "atk-s0511a0:2265_3": "So anukkamena vuddhippatto dibbehi kāmaguṇehi paricāriyamāno dasavassasahassāni agāraṃ ajjhāvasi.",
  "atk-s0511a0:2265_4": "Tassa kira siri upasiri sirivaḍḍhoti tayo pāsādā ahesuṃ.",
  "atk-s0511a0:2265_5": "Sirimādevippamukhāni tevīsati itthisahassāni paccupaṭṭhitāni ahesuṃ.",
  "atk-s0511a0:2265_6": "So sirimāya deviyā upavāṇe nāma putte jāte cattāri nimittāni disvā sivikāyānena mahābhinikkhamanaṃ nikkhamitvā pabbaji.",
  "atk-s0511a0:2265_7": "Taṃ tisso janakoṭiyo anupabbajiṃsu.",
  "atk-s0511a0:2266_0": "Tehi parivuto mahāpuriso dasa māse padhānacariyaṃ cari.",
  "atk-s0511a0:2266_1": "Tato visākhapuṇṇamāya anupamabrāhmaṇagāme piṇḍāya caritvā anupamaseṭṭhidhītāya dinnaṃ madhupāyāsaṃ paribhuñjitvā",
  "atk-s0511a0:2266_2": "sālavane divāvihāraṃ vītināmetvā anomanāmājīvakena dinnā aṭṭha tiṇamuṭṭhiyo gahetvā ajjunarukkhabodhiṃ",
  "atk-s0511a0:2266_3": "padakkhiṇaṃ katvā aṭṭhattiṃsahatthavitthataṃ tiṇasantharaṃ santharitvā caturaṅgavīriyaṃ adhiṭṭhāya pallaṅkaṃ",
  "atk-s0511a0:2266_4": "ābhujitvā samāraṃ mārabalaṃ viddhaṃsetvā tīsu yāmesu tisso vijjā uppādetvā –",
  "atk-s0511a0:2266_5": "“anekajātisaṃsāraṃ…pe…",
  "atk-s0511a0:2266_6": "taṇhānaṃ khayamajjhagā”ti udānaṃ udānesi.",
  "atk-s0511a0:2266_7": "Tena vuttaṃ –",
  "atk-s0511a0:2267_0": "1.",
  "atk-s0511a0:2268_0": "“Sobhitassa aparena, sambuddho dvipaduttamo;",
  "atk-s0511a0:2269_0": "Anomadassī amitayaso, tejassī duratikkamo.",
  "atk-s0511a0:2270_0": "2.",
  "atk-s0511a0:2271_0": "“So chetvā bandhanaṃ sabbaṃ, viddhaṃsetvā tayo bhave;",
  "atk-s0511a0:2272_0": "Anivattigamanaṃ maggaṃ, desesi devamānuse.",
  "atk-s0511a0:2273_0": "3.",
  "atk-s0511a0:2274_0": "“Sāgarova asaṅkhobho, pabbatova durāsado;",
  "atk-s0511a0:2275_0": "Ākāsova ananto so, sālarājāva phullito.",
  "atk-s0511a0:2276_0": "4.",
  "atk-s0511a0:2277_0": "“Dassanenapi taṃ buddhaṃ, tositā honti pāṇino;",
  "atk-s0511a0:2278_0": "Byāharantaṃ giraṃ sutvā, amataṃ pāpuṇanti te”ti.",
  "atk-s0511a0:2279_0": "Tattha anomadassīti anupamadassano,",
  "atk-s0511a0:2279_1": "amitadassano vā.",
  "atk-s0511a0:2279_2": "Amitayasoti amitaparivāro,",
  "atk-s0511a0:2279_3": "amitakitti vā.",
  "atk-s0511a0:2279_4": "Tejassīti sīlasamādhipaññātejena samannāgato.",
  "atk-s0511a0:2279_5": "Duratikkamoti duppadhaṃsiyo,",
  "atk-s0511a0:2279_6": "aññena devena vā mārena vā kenaci vā atikkamituṃ asakkuṇeyyoti attho.",
  "atk-s0511a0:2279_7": "So chetvā bandhanaṃ sabbanti sabbaṃ dasavidhaṃ saṃyojanaṃ chinditvā.",
  "atk-s0511a0:2279_8": "Viddhaṃsetvā tayo bhaveti tibhavūpagaṃ kammaṃ kammakkhayakarañāṇena viddhaṃsetvā,",
  "atk-s0511a0:2279_9": "abhāvaṃ katvāti attho.",
  "atk-s0511a0:2279_10": "Anivattigamanaṃ magganti nivattiyā pavattiyā paṭipakkhabhūtaṃ nibbānaṃ anivattīti vuccati,",
  "atk-s0511a0:2279_11": "taṃ anivattiṃ gacchati anenāti anivattigamano.",
  "atk-s0511a0:2279_12": "Taṃ anivattigamanaṃ aṭṭhaṅgikaṃ maggaṃ desesīti attho.",
  "atk-s0511a0:2279_13": "“Dassetī”tipi pāṭho,",
  "atk-s0511a0:2279_14": "soyevattho.",
  "atk-s0511a0:2279_15": "Devamānuseti devamanussānaṃ,",
  "atk-s0511a0:2279_16": "sāmiatthe upayogavacanaṃ daṭṭhabbaṃ.",
  "atk-s0511a0:2280_0": "Asaṅkhobhoti khobhetuṃ cāletuṃ asakkuṇeyyoti akkhobhiyo.",
  "atk-s0511a0:2280_1": "Yathā hi samuddo caturāsītiyojanasahassagambhīro anekayojanasahassabhūtāvāso akkhobhiyo,",
  "atk-s0511a0:2280_2": "evaṃ akkhobhiyoti attho.",
  "atk-s0511a0:2280_3": "Ākāsova anantoti yathā pana ākāsassa anto natthi,",
  "atk-s0511a0:2280_4": "atha kho ananto appameyyo apāro,",
  "atk-s0511a0:2280_5": "evaṃ bhagavāpi buddhaguṇehi ananto appameyyo apāro.",
  "atk-s0511a0:2280_6": "Soti so bhagavā.",
  "atk-s0511a0:2280_7": "Sālarājāva phullitoti sabbalakkhaṇānubyañjanasamalaṅkatasarīrattā suphullitasālarājā viya sobhatīti attho.",
  "atk-s0511a0:2280_8": "Dassanenapi taṃ buddhanti tassa buddhassa dassanenāpīti attho.",
  "atk-s0511a0:2280_9": "Īdisesupi sāmivacanaṃ payujjanti saddasatthavidū.",
  "atk-s0511a0:2280_10": "Tositāti paritositā pīṇitā.",
  "atk-s0511a0:2280_11": "Byāharantanti byāharantassa,",
  "atk-s0511a0:2280_12": "sāmiatthe upayogavacanaṃ.",
  "atk-s0511a0:2280_13": "Amatanti nibbānaṃ.",
  "atk-s0511a0:2280_14": "Pāpuṇantīti adhigacchanti.",
  "atk-s0511a0:2280_15": "Teti ye tassa giraṃ dhammadesanaṃ suṇanti,",
  "atk-s0511a0:2280_16": "te amataṃ pāpuṇantīti attho.",
  "atk-s0511a0:2281_0": "Bhagavā pana bodhimūle sattasattāhaṃ vītināmetvā brahmunā āyācito dhammadesanāya buddhacakkhunā lokaṃ",
  "atk-s0511a0:2281_1": "olokento attanā saha pabbajite tikoṭisaṅkhe jane upanissayasampanne disvā –",
  "atk-s0511a0:2281_2": "“kattha nu kho te etarahi viharantī”ti upadhārento subhavatīnagare sudassanuyyāne viharante disvā ākāsena gantvā sudassanuyyāne otari.",
  "atk-s0511a0:2281_3": "So tehi parivuto sadevamanussāya parisāya majjhe dhammacakkaṃ pavattesi.",
  "atk-s0511a0:2281_4": "Tattha koṭisatānaṃ paṭhamābhisamayo ahosi.",
  "atk-s0511a0:2281_5": "Tena vuttaṃ –",
  "atk-s0511a0:2282_0": "5.",
  "atk-s0511a0:2283_0": "“Dhammābhisamayo tassa, iddho phīto tadā ahu;",
  "atk-s0511a0:2284_0": "Koṭisatāni abhisamiṃsu, paṭhame dhammadesane”ti.",
  "atk-s0511a0:2285_0": "Tattha phītoti phātippatto bāhujaññavasena.",
  "atk-s0511a0:2285_1": "Koṭisatānīti koṭīnaṃ satāni koṭisatāni.",
  "atk-s0511a0:2285_2": "“Koṭisatayo”tipi pāṭho,",
  "atk-s0511a0:2285_3": "tassa satakoṭiyoti attho.",
  "atk-s0511a0:2286_0": "Athāparena samayena osadhīnagaradvāre asanarukkhamūle yamakapāṭihāriyaṃ katvā asurehi durabhibhavane",
  "atk-s0511a0:2286_1": "tāvatiṃsabhavane paṇḍukambalasilāyaṃ nisinno temāsaṃ abhidhammavassaṃ vassāpayi.",
  "atk-s0511a0:2286_2": "Tadā asītidevatākoṭiyo abhisamiṃsu.",
  "atk-s0511a0:2286_3": "Tena vuttaṃ –",
  "atk-s0511a0:2287_0": "6.",
  "atk-s0511a0:2288_0": "“Tato paraṃ abhisamaye, vassante dhammavuṭṭhiyo;",
  "atk-s0511a0:2289_0": "Asītikoṭiyobhisamiṃsu, dutiye dhammadesane”ti.",
  "atk-s0511a0:2290_0": "Tattha vassanteti buddhamahāmeghe vassante. Dhammavuṭṭhiyoti dhammakathāvassavuṭṭhiyo.",
  "atk-s0511a0:2291_0": "Tato aparena samayena maṅgalapañhāniddese aṭṭhasattati koṭiyo abhisamiṃsu.",
  "atk-s0511a0:2291_1": "So tatiyo abhisamayo ahosi.",
  "atk-s0511a0:2291_2": "Tena vuttaṃ –",
  "atk-s0511a0:2292_0": "7.",
  "atk-s0511a0:2293_0": "“Tato parampi vassante, tappayante ca pāṇinaṃ;",
  "atk-s0511a0:2294_0": "Aṭṭhasattatikoṭīnaṃ, tatiyābhisamayo ahū”ti.",
  "atk-s0511a0:2295_0": "Tattha vassanteti dhammakathāsaliladhāraṃ vassante.",
  "atk-s0511a0:2295_1": "Tappayanteti dhammāmatavassena tappayante,",
  "atk-s0511a0:2295_2": "tappanaṃ karonte bhagavatīti attho.",
  "atk-s0511a0:2296_0": "Anomadassissapi bhagavato tayo sāvakasannipātā ahesuṃ.",
  "atk-s0511a0:2296_1": "Tattha soreyyanagare isidattassa rañño dhamme desiyamāne pasīditvā ehibhikkhupabbajjāya pabbajitānaṃ",
  "atk-s0511a0:2296_2": "aṭṭhannaṃ arahantasatasahassānaṃ majjhe pātimokkhaṃ uddisi.",
  "atk-s0511a0:2296_3": "Ayaṃ paṭhamo sannipāto ahosi.",
  "atk-s0511a0:2296_4": "Rādhavatīnagare sundarindharassa nāma rañño dhamme desiyamāne ehibhikkhupabbajjāya pabbajitānaṃ sattannaṃ",
  "atk-s0511a0:2296_5": "arahantasatasahassānaṃ majjhe pātimokkhaṃ uddisi.",
  "atk-s0511a0:2296_6": "Ayaṃ dutiyo sannipāto ahosi.",
  "atk-s0511a0:2296_7": "Puna soreyyanagareyeva soreyyaraññā saha ehibhikkhupabbajjāya pabbajitānaṃ channaṃ arahantasatasahassānaṃ majjhe pātimokkhaṃ uddisi.",
  "atk-s0511a0:2296_8": "Ayaṃ tatiyo sannipāto ahosi.",
  "atk-s0511a0:2296_9": "Tena vuttaṃ –",
  "atk-s0511a0:2297_0": "8.",
  "atk-s0511a0:2298_0": "“Sannipātā tayo āsuṃ, tassāpi ca mahesino;",
  "atk-s0511a0:2299_0": "Abhiññābalappattānaṃ, pupphitānaṃ vimuttiyā.",
  "atk-s0511a0:2300_0": "9.",
  "atk-s0511a0:2301_0": "“Aṭṭhasatasahassānaṃ, sannipāto tadā ahu;",
  "atk-s0511a0:2302_0": "Pahīnamadamohānaṃ, santacittāna tādinaṃ.",
  "atk-s0511a0:2303_0": "10.",
  "atk-s0511a0:2304_0": "“Sattasatasahassānaṃ, dutiyo āsi samāgamo;",
  "atk-s0511a0:2305_0": "Anaṅgaṇānaṃ virajānaṃ, upasantāna tādinaṃ.",
  "atk-s0511a0:2306_0": "11.",
  "atk-s0511a0:2307_0": "“Channaṃ satasahassānaṃ, tatiyo āsi samāgamo;",
  "atk-s0511a0:2308_0": "Abhiññābalappattānaṃ, nibbutānaṃ tapassina”nti.",
  "atk-s0511a0:2309_0": "Tattha tassāpi ca mahesinoti tassa mahesino anomadassissāpi.",
  "atk-s0511a0:2309_1": "“Tassāpi dvipaduttamo”tipi pāṭho,",
  "atk-s0511a0:2309_2": "tassapi dvipaduttamassāti attho.",
  "atk-s0511a0:2309_3": "Lakkhaṇaṃ saddasatthato gahetabbaṃ.",
  "atk-s0511a0:2309_4": "Abhiññābalappattānanti abhiññānaṃ balappattānaṃ,",
  "atk-s0511a0:2309_5": "ciṇṇavasitāya khippanisantibhāvena abhiññāsu thirabhāvappattānanti attho.",
  "atk-s0511a0:2309_6": "Pupphitānanti sabbaphāliphullabhāvena ativiya sobhaggappattānaṃ.",
  "atk-s0511a0:2309_7": "Vimuttiyāti arahattaphalavimuttiyā.",
  "atk-s0511a0:2310_0": "Anaṅgaṇānanti ettha ayaṃ aṅgaṇa-",
  "atk-s0511a0:2310_1": "saddo katthaci kilesesu dissati. Yathāha –",
  "atk-s0511a0:2310_2": "“tattha katamāni tīṇi aṅgaṇāni?",
  "atk-s0511a0:2310_3": "Rāgo aṅgaṇaṃ doso aṅgaṇaṃ moho aṅgaṇa”nti.",
  "atk-s0511a0:2310_4": "“Pāpakānaṃ kho etaṃ, āvuso,",
  "atk-s0511a0:2310_5": "akusalānaṃ icchāvacarānaṃ adhivacanaṃ yadidaṃ aṅgaṇa”nti.",
  "atk-s0511a0:2310_6": "Katthaci kismiñci male? Yathāha –",
  "atk-s0511a0:2310_7": "“tasseva rajassa vā aṅgaṇassa vā pahānāya vāyamatī”ti.",
  "atk-s0511a0:2310_8": "Katthaci tathārūpe bhūmibhāge “cetiyaṅgaṇaṃ bodhiyaṅgaṇaṃ rājaṅgaṇa”nti.",
  "atk-s0511a0:2310_9": "Idha pana kilesesu daṭṭhabbo.",
  "atk-s0511a0:2310_10": "Tasmā nikkilesānanti attho.",
  "atk-s0511a0:2310_11": "Virajānanti tasseva vevacanaṃ.",
  "atk-s0511a0:2310_12": "Tapassinanti kilesakkhayakaro ariyamaggasaṅkhāto tapo yesaṃ atthi te tapassino,",
  "atk-s0511a0:2310_13": "tesaṃ tapassīnaṃ,",
  "atk-s0511a0:2310_14": "khīṇāsavānanti attho.",
  "atk-s0511a0:2311_0": "Tadā amhākaṃ bodhisatto eko mahesakkho yakkhasenāpati ahosi mahiddhiko mahānubhāvo anekakoṭisatasahassānaṃ yakkhānaṃ adhipati.",
  "atk-s0511a0:2311_1": "So “buddho loke uppanno”ti sutvā āgantvā paramaruciradassanaṃ sattaratanamayaṃ abhirucirarajanikaramaṇḍalasadisaṃ",
  "atk-s0511a0:2311_2": "maṇḍapaṃ nimminitvā tattha sattāhaṃ mahādānaṃ buddhappamukhassa saṅghassa adāsi.",
  "atk-s0511a0:2311_3": "Atha naṃ bhagavā bhattānumodanasamaye “anāgate kappasatasahassādhike ekasmiṃ asaṅkhyeyye atikkante gotamo nāma buddho bhavissatī”ti byākāsi.",
  "atk-s0511a0:2311_4": "Tena vuttaṃ –",
  "atk-s0511a0:2312_0": "12.",
  "atk-s0511a0:2313_0": "“Ahaṃ tena samayena, yakkho āsiṃ mahiddhiko;",
  "atk-s0511a0:2314_0": "Nekānaṃ yakkhakoṭīnaṃ, vasavattimhi issaro.",
  "atk-s0511a0:2315_0": "13.",
  "atk-s0511a0:2316_0": "“Tadāpi taṃ buddhavaraṃ, upagantvā mahesinaṃ;",
  "atk-s0511a0:2317_0": "Annapānena tappesiṃ, sasaṅghaṃ lokanāyakaṃ.",
  "atk-s0511a0:2318_0": "14.",
  "atk-s0511a0:2319_0": "“Sopi maṃ tadā byākāsi, visuddhanayano muni;",
  "atk-s0511a0:2320_0": "Aparimeyyito kappe, ayaṃ buddho bhavissati.",
  "atk-s0511a0:2321_0": "15.",
  "atk-s0511a0:2322_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2323_0": "16.",
  "atk-s0511a0:2324_0": "“Tassāpi vacanaṃ sutvā, haṭṭho saṃviggamānaso;",
  "atk-s0511a0:2325_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:2326_0": "Tattha uttariṃ vatamadhiṭṭhāsinti pāramipūraṇatthāya bhiyyopi daḷhataraṃ parakkamamakāsīti attho.",
  "atk-s0511a0:2327_0": "Tassa pana anomadassissa bhagavato candavatī nāma nagaraṃ ahosi,",
  "atk-s0511a0:2327_1": "yasavā nāma rājā pitā,",
  "atk-s0511a0:2327_2": "yasodharā nāma mātā,",
  "atk-s0511a0:2327_3": "nisabho ca anomo ca dve aggasāvakā,",
  "atk-s0511a0:2327_4": "varuṇo nāmupaṭṭhāko,",
  "atk-s0511a0:2327_5": "sundarī ca sumanā ca dve aggasāvikā,",
  "atk-s0511a0:2327_6": "ajjunarukkho bodhi,",
  "atk-s0511a0:2327_7": "sarīraṃ aṭṭhapaṇṇāsahatthubbedhaṃ ahosi,",
  "atk-s0511a0:2327_8": "vassasatasahassaṃ āyu,",
  "atk-s0511a0:2327_9": "sirimā nāma aggamahesī,",
  "atk-s0511a0:2327_10": "upavāṇo nāmassa putto,",
  "atk-s0511a0:2327_11": "dasavassasahassāni agāraṃ ajjhāvasi.",
  "atk-s0511a0:2327_12": "So sivikāyānena nikkhami.",
  "atk-s0511a0:2327_13": "Sivikāyānena gamanaṃ pana sobhitabuddhavaṃsavaṇṇanāya pāsādagamane vuttanayeneva veditabbaṃ.",
  "atk-s0511a0:2327_14": "Dhammako nāma rājā upaṭṭhāko.",
  "atk-s0511a0:2327_15": "Dhammārāme kira bhagavā vihāsīti.",
  "atk-s0511a0:2327_16": "Tena vuttaṃ –",
  "atk-s0511a0:2328_0": "17.",
  "atk-s0511a0:2329_0": "“Nagaraṃ candavatī nāma, yasavā nāma khattiyo;",
  "atk-s0511a0:2330_0": "Mātā yasodharā nāma, anomadassissa satthuno.",
  "atk-s0511a0:2331_0": "22.",
  "atk-s0511a0:2332_0": "“Nisabho ca anomo ca, ahesuṃ aggasāvakā;",
  "atk-s0511a0:2333_0": "Varuṇo nāmupaṭṭhāko, anomadassissa satthuno.",
  "atk-s0511a0:2334_0": "23.",
  "atk-s0511a0:2335_0": "“Sundarī ca sumanā ca, ahesuṃ aggasāvikā;",
  "atk-s0511a0:2336_0": "Bodhi tassa bhagavato, ajjunoti pavuccati.",
  "atk-s0511a0:2337_0": "25.",
  "atk-s0511a0:2338_0": "“Aṭṭhapaṇṇāsaratanaṃ, accuggato mahāmuni;",
  "atk-s0511a0:2339_0": "Pabhā niddhāvatī tassa, sataraṃsīva uggato.",
  "atk-s0511a0:2340_0": "26.",
  "atk-s0511a0:2341_0": "“Vassasatasahassāni, āyu vijjati tāvade;",
  "atk-s0511a0:2342_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2343_0": "27.",
  "atk-s0511a0:2344_0": "“Supupphitaṃ pāvacanaṃ, arahantehi tādihi;",
  "atk-s0511a0:2345_0": "Vītarāgehi vimalehi, sobhittha jinasāsanaṃ.",
  "atk-s0511a0:2346_0": "28.",
  "atk-s0511a0:2347_0": "“So ca satthā amitayaso, yugāni tāni atuliyāni;",
  "atk-s0511a0:2348_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:2349_0": "Tattha pabhā niddhāvatīti tassa sarīrato pabhā nikkhamati.",
  "atk-s0511a0:2349_1": "Sarīrappabhā panassa niccakālaṃ dvādasayojanappamāṇaṃ padesaṃ pharitvā tiṭṭhati.",
  "atk-s0511a0:2349_2": "Yugāni tānīti aggasāvakayugādīni yugaḷāni.",
  "atk-s0511a0:2349_3": "Sabbaṃ tamantarahitanti vuttappakāraṃ sabbampi aniccamukhaṃ paviṭṭhaṃ vinaṭṭhanti attho.",
  "atk-s0511a0:2349_4": "“Nanu rittakameva saṅkhārā”tipi pāṭho,",
  "atk-s0511a0:2349_5": "tassa nanu rittakā tucchakāyeva sabbe saṅkhārāti attho. Ma-",
  "atk-s0511a0:2349_6": "kāro padasandhikaro.",
  "atk-s0511a0:2349_7": "Sesagāthāsu sabbattha uttānamevāti.",
  "atk-s0511a0:2350_0": "Imassa pana anomadassissa bhagavato santike sāriputto ca mahāmoggallāno cāti ime dve aggasāvakā aggasāvakabhāvatthāya paṇidhānamakaṃsu.",
  "atk-s0511a0:2350_1": "Imesaṃ pana therānaṃ vatthu cettha kathetabbaṃ.",
  "atk-s0511a0:2350_2": "Mayā ganthavitthārabhayena na uddhaṭanti.",
  "atk-s0511a0:2351_0": "Anomadassībuddhavaṃsavaṇṇanā niṭṭhitā.",
  "atk-s0511a0:2352_0": "Niṭṭhito sattamo buddhavaṃso.",
  "atk-s0511a0:2353_0": "10. Padumabuddhavaṃsavaṇṇanā",
  "atk-s0511a0:2354_0": "Anomadassissa pana bhagavato aparabhāge vassasatasahassāyukā manussā anukkamena parihāyitvā dasavassāyukā",
  "atk-s0511a0:2354_1": "hutvā puna anukkamena vaḍḍhitvā asaṅkhyeyyāyukā hutvā puna parihāyamānā vassasatasahassāyukā ahesuṃ.",
  "atk-s0511a0:2354_2": "Tathā padumo nāma satthā loke uppajji.",
  "atk-s0511a0:2354_3": "Sopi pāramiyo pūretvā tusitapure nibbattitvā tato cavitvā campakanagare asamassa nāma rañño kule rūpādīhi",
  "atk-s0511a0:2354_4": "asamāya asamāya nāma aggamahesiyā kucchismiṃ paṭisandhiṃ aggahesi.",
  "atk-s0511a0:2354_5": "So dasannaṃ māsānaṃ accayena campakuyyāne mātukucchito nikkhami.",
  "atk-s0511a0:2354_6": "Jāte pana kumāre ākāsato sakalajambudīpe samuddapariyante padumavassaṃ nipati.",
  "atk-s0511a0:2354_7": "Tenassa nāmaggahaṇadivase nāmaṃ gaṇhantā nemittakā ca ñātakā ca “mahāpadumakumāro”tveva nāmamakaṃsu.",
  "atk-s0511a0:2354_8": "So dasavassasahassāni agāraṃ ajjhāvasi.",
  "atk-s0511a0:2354_9": "Nanduttara-",
  "atk-s0511a0:2354_10": "vasuttara-",
  "atk-s0511a0:2354_11": "yasuttarānāmakā tayo pāsādā ahesuṃ.",
  "atk-s0511a0:2354_12": "Uttarādevippamukhāni tettiṃsa itthisahassāni paccupaṭṭhitāni ahesuṃ.",
  "atk-s0511a0:2355_0": "Atha mahāsatto uttarāya nāma mahādeviyā rammakumāre nāma uppanne cattāri nimittāni disvā ājaññarathena mahābhinikkhamanaṃ nikkhami.",
  "atk-s0511a0:2355_1": "Taṃ pabbajantaṃ ekā purisakoṭi anupabbaji.",
  "atk-s0511a0:2355_2": "So tehi parivuto aṭṭha māse padhānacariyaṃ caritvā visākhapuṇṇamāya dhaññavatīnagare sudhaññaseṭṭhissa",
  "atk-s0511a0:2355_3": "dhītāya dhaññavatiyā nāma dinnaṃ madhupāyāsaṃ paribhuñjitvā mahāsālavane divāvihāraṃ vītināmetvā sāyanhasamaye",
  "atk-s0511a0:2355_4": "titthakājīvakena dinnā aṭṭha tiṇamuṭṭhiyo gahetvā mahāsoṇabodhiṃ upasaṅkamitvā aṭṭhattiṃsahatthavitthataṃ",
  "atk-s0511a0:2355_5": "tiṇasantharakaṃ paññapetvā pallaṅkaṃ ābhujitvā caturaṅgavīriyaṃ adhiṭṭhāya mārabalaṃ vidhamitvā tīsu",
  "atk-s0511a0:2355_6": "yāmesu tisso vijjā sacchikatvā –",
  "atk-s0511a0:2355_7": "“anekajātisaṃsāraṃ…pe…",
  "atk-s0511a0:2355_8": "taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā brahmuno āyācanaṃ",
  "atk-s0511a0:2355_9": "adhivāsetvā dhammadesanāya bhājanabhūte puggale upaparikkhanto attanā saha pabbajite koṭisaṅkhe bhikkhū",
  "atk-s0511a0:2355_10": "disvā taṅkhaṇeyeva anilapathena gantvā dhaññavatīnagarasamīpe dhanañjayuyyāne otaritvā tehi parivuto",
  "atk-s0511a0:2355_11": "tesaṃ majjhe dhammacakkaṃ pavattesi.",
  "atk-s0511a0:2355_12": "Tadā koṭisatānaṃ abhisamayo ahosi.",
  "atk-s0511a0:2355_13": "Tena vuttaṃ –",
  "atk-s0511a0:2356_0": "1.",
  "atk-s0511a0:2357_0": "“Anomadassissa aparena, sambuddho dvipaduttamo;",
  "atk-s0511a0:2358_0": "Padumo nāma nāmena, asamo appaṭipuggalo.",
  "atk-s0511a0:2359_0": "2.",
  "atk-s0511a0:2360_0": "“Tassāpi asamaṃ sīlaṃ, samādhipi anantako;",
  "atk-s0511a0:2361_0": "Asaṅkhyeyyaṃ ñāṇavaraṃ, vimuttipi anūpamā.",
  "atk-s0511a0:2362_0": "3.",
  "atk-s0511a0:2363_0": "“Tassāpi atulatejassa, dhammacakkappavattane;",
  "atk-s0511a0:2364_0": "Abhisamayā tayo āsuṃ, mahātamapavāhanā”ti.",
  "atk-s0511a0:2365_0": "Tattha asamaṃ sīlanti aññesaṃ sīlena asadisaṃ,",
  "atk-s0511a0:2365_1": "uttamaṃ seṭṭhanti attho.",
  "atk-s0511a0:2365_2": "Samādhipi anantakoti samādhipi appameyyo,",
  "atk-s0511a0:2365_3": "tassa anantabhāvo lokavivaraṇayamakapāṭihāriyādīsu daṭṭhabbo.",
  "atk-s0511a0:2365_4": "Ñāṇavaranti sabbaññutaññāṇaṃ,",
  "atk-s0511a0:2365_5": "asādhāraṇañāṇāni vā.",
  "atk-s0511a0:2365_6": "Vimuttipīti arahattaphalavimuttipi bhagavato.",
  "atk-s0511a0:2365_7": "Anūpamāti upamāvirahitā.",
  "atk-s0511a0:2365_8": "Atulatejassāti atulañāṇatejassa.",
  "atk-s0511a0:2365_9": "“Atulañāṇatejā”tipi pāṭho.",
  "atk-s0511a0:2365_10": "Tassa “tayo abhisamayā”ti iminā uttarapadena sambandho daṭṭhabbo.",
  "atk-s0511a0:2365_11": "Mahātamapavāhanāti mahāmohavināsakā,",
  "atk-s0511a0:2365_12": "mohandhakāraviddhaṃsakāti attho.",
  "atk-s0511a0:2366_0": "Athāparena samayena padumo bhagavā attano kaniṭṭhabhātaraṃ sālakumārañca upasālakumārañca ñātisamāgame",
  "atk-s0511a0:2366_1": "saparivāre pabbājetvā tesaṃ dhammaṃ desento navuti koṭiyo dhammāmataṃ pāyesi.",
  "atk-s0511a0:2366_2": "Yadā pana rammattherassa dhammaṃ desesi,",
  "atk-s0511a0:2366_3": "tadā asītikoṭīnaṃ tatiyo abhisamayo ahosi.",
  "atk-s0511a0:2366_4": "Tena vuttaṃ –",
  "atk-s0511a0:2367_0": "4.",
  "atk-s0511a0:2368_0": "“Paṭhamābhisamaye buddho, koṭisatamabodhayi;",
  "atk-s0511a0:2369_0": "Dutiyābhisamaye dhīro, navutikoṭimabodhayi.",
  "atk-s0511a0:2370_0": "5.",
  "atk-s0511a0:2371_0": "“Yadā ca padumo buddho, ovadī sakamatrajaṃ;",
  "atk-s0511a0:2372_0": "Tadā asītikoṭīnaṃ, tatiyābhisamayo ahū”ti.",
  "atk-s0511a0:2373_0": "Yadā pana subhāvitatto nāma rājā padumassa buddhassa buddhapadumavadanassa santike koṭisatasahassaparivāro ehibhikkhupabbajjāya pabbajito,",
  "atk-s0511a0:2373_1": "tasmiṃ sannipāte bhagavā pātimokkhaṃ uddisi,",
  "atk-s0511a0:2373_2": "so pana paṭhamo sannipāto ahosi.",
  "atk-s0511a0:2374_0": "Athāparena samayena mahāpadumo munivasabho usabhasamagatī usabhavatīnagaraṃ upanissāya vassaṃ upagañchi.",
  "atk-s0511a0:2374_1": "Nagaravāsino manussā bhagavantaṃ dassanakāmā upasaṅkamiṃsu.",
  "atk-s0511a0:2374_2": "Tesaṃ bhagavā dhammaṃ desesi.",
  "atk-s0511a0:2374_3": "Tattha ca bahavo manussā pasannacittā pabbajiṃsu.",
  "atk-s0511a0:2374_4": "Tato dasabalo tehi ca aññehi ca tīhi bhikkhusatasahassehi saddhiṃ visuddhipavāraṇaṃ pavāresi.",
  "atk-s0511a0:2374_5": "So dutiyo sannipāto ahosi.",
  "atk-s0511a0:2374_6": "Ye pana tattha na pabbajiṃsu,",
  "atk-s0511a0:2374_7": "te kathinānisaṃsaṃ sutvā pāṭipade pañcasu māsesu pañcānisaṃsadāyakaṃ kathinacīvaramadaṃsu.",
  "atk-s0511a0:2374_8": "Tato taṃ bhikkhū dhammasenāpatiṃ aggasāvakaṃ visālamatiṃ sālattheraṃ kathinatthāratthaṃ yācitvā kathinacīvaraṃ tassādaṃsu.",
  "atk-s0511a0:2374_9": "Therassa kathinacīvare kayiramāne bhikkhū sibbane sahāyakā ahesuṃ.",
  "atk-s0511a0:2374_10": "Padumo pana sammāsambuddho sūcicchidde suttāni āvunitvā adāsi.",
  "atk-s0511a0:2374_11": "Niṭṭhite pana cīvare bhagavā tīhi bhikkhusatasahassehi cārikaṃ pakkāmi.",
  "atk-s0511a0:2375_0": "Athāparena samayena sīhavikkantagāmī purisasīho viya buddhasīho gosiṅgasālavanasadise paramasurabhikusumaphalabhāravinamitasākhāviṭape",
  "atk-s0511a0:2375_1": "vimalakamalakuvalayasamalaṅkate sisiramadhuravārivāhena paripūrite ruru- camara- sīha- byaggha- aja- haya- gavaya-",
  "atk-s0511a0:2375_2": "mahiṃsādi vividhamigagaṇavicarite surabhikusumagandhāvabaddhahadayāhi bhamaramadhukarayuvatīhi anubhūtappacārāhi",
  "atk-s0511a0:2375_3": "samantato gumbagumbāyamāne phalarasapamuditahadayāhi kākalisadisamadhuravirutāhi kokilavadhūhi upagīyamāne",
  "atk-s0511a0:2375_4": "paramaramaṇīye vivitte vijane yogānukūle pavane vassāvāsamupagañchi.",
  "atk-s0511a0:2375_5": "Tasmiṃ viharantaṃ saparivārakaṃ dasabalaṃ tathāgataṃ dhammarājaṃ buddhasiriyā virocamānaṃ disvā manussā",
  "atk-s0511a0:2375_6": "tassa dhammaṃ sutvā pasīditvā ehibhikkhupabbajjāya pabbajiṃsu.",
  "atk-s0511a0:2375_7": "Tadā dvīhi bhikkhusatasahassehi parivuto pavāresi.",
  "atk-s0511a0:2375_8": "So tatiyo sannipāto ahosi.",
  "atk-s0511a0:2375_9": "Tena vuttaṃ –",
  "atk-s0511a0:2376_0": "6.",
  "atk-s0511a0:2377_0": "“Sannipātā tayo āsuṃ, padumassa mahesino;",
  "atk-s0511a0:2378_0": "Koṭisatasahassānaṃ, paṭhamo āsi samāgamo.",
  "atk-s0511a0:2379_0": "7.",
  "atk-s0511a0:2380_0": "“Kathinatthārasamaye, uppanne kathinacīvare;",
  "atk-s0511a0:2381_0": "Dhammasenāpatitthāya, bhikkhū sibbiṃsu cīvaraṃ.",
  "atk-s0511a0:2382_0": "8.",
  "atk-s0511a0:2383_0": "“Tadā te vimalā bhikkhū, chaḷabhiññā mahiddhikā;",
  "atk-s0511a0:2384_0": "Tīṇi satasahassāni, samiṃsu aparājitā.",
  "atk-s0511a0:2385_0": "9.",
  "atk-s0511a0:2386_0": "“Punāparaṃ so narāsabho, pavane vāsaṃ upāgami;",
  "atk-s0511a0:2387_0": "Tadā samāgamo āsi, dvinnaṃ satasahassina”nti.",
  "atk-s0511a0:2388_0": "Tattha kathinatthārasamayeti kathinacīvarattharaṇasamaye.",
  "atk-s0511a0:2388_1": "Dhammasenāpatitthāyāti dhammasenāpatisālattheratthaṃ.",
  "atk-s0511a0:2388_2": "Aparājitāti na parājitā,",
  "atk-s0511a0:2388_3": "vibhattilopo daṭṭhabbo.",
  "atk-s0511a0:2388_4": "Soti so mahāpadumo.",
  "atk-s0511a0:2388_5": "Pavaneti mahāvane.",
  "atk-s0511a0:2388_6": "Vāsanti vassāvāsaṃ.",
  "atk-s0511a0:2388_7": "Upāgamīti upāgato.",
  "atk-s0511a0:2388_8": "Dvinnaṃ satasahassinanti dvinnaṃ satasahassānaṃ.",
  "atk-s0511a0:2388_9": "“Tadā āsi samāgamo”tipi pāṭho yadi atthi sundaro bhaveyya.",
  "atk-s0511a0:2389_0": "Tadā tathāgate tasmiṃ vanasaṇḍe vasante amhākaṃ bodhisatto sīho hutvā sattāhaṃ nirodhasamāpattiṃ samāpajjitvā",
  "atk-s0511a0:2389_1": "nisinnaṃ disvā pasannacitto hutvā padakkhiṇaṃ katvā sañjātapītisomanasso tikkhattuṃ sīhanādaṃ naditvā",
  "atk-s0511a0:2389_2": "sattāhaṃ buddhārammaṇaṃ pītiṃ avijahitvā pītisukheneva gocarāya apakkamitvā jīvitapariccāgaṃ katvā payirupāsamāno aṭṭhāsi.",
  "atk-s0511a0:2389_3": "Atha satthā tassa sattāhassa accayena nirodhasamāpattito vuṭṭhāya narasīho sīhaṃ oloketvā –",
  "atk-s0511a0:2389_4": "“bhikkhusaṅghepissa cittappasādo hotūti saṅgho āgacchatū”ti cintesi.",
  "atk-s0511a0:2389_5": "Anekakoṭibhikkhū tāvadeva āgañchiṃsu.",
  "atk-s0511a0:2389_6": "Sīho saṅghepi cittaṃ pasādesi.",
  "atk-s0511a0:2389_7": "Atha satthā tassa cittaṃ oloketvā –",
  "atk-s0511a0:2389_8": "“anāgate gotamo nāma buddho bhavissatī”ti byākāsi.",
  "atk-s0511a0:2389_9": "Tena vuttaṃ –",
  "atk-s0511a0:2390_0": "10.",
  "atk-s0511a0:2391_0": "“Ahaṃ tena samayena, sīho āsiṃ migādhibhū;",
  "atk-s0511a0:2392_0": "Pavivekamanubrūhantaṃ, pavane addasaṃ jinaṃ.",
  "atk-s0511a0:2393_0": "11.",
  "atk-s0511a0:2394_0": "“Vanditvā sirasā pāde, katvāna taṃ padakkhiṇaṃ;",
  "atk-s0511a0:2395_0": "Tikkhattuṃ abhināditvā, sattāhaṃ jinamupaṭṭhahaṃ.",
  "atk-s0511a0:2396_0": "12.",
  "atk-s0511a0:2397_0": "“Sattāhaṃ varasamāpattiyā, vuṭṭhahitvā tathāgato;",
  "atk-s0511a0:2398_0": "Manasā cintayitvāna, koṭibhikkhū samānayi.",
  "atk-s0511a0:2399_0": "13.",
  "atk-s0511a0:2400_0": "“Tadāpi so mahāvīro, tesaṃ majjhe viyākari;",
  "atk-s0511a0:2401_0": "Aparimeyyito kappe, ayaṃ buddho bhavissati.",
  "atk-s0511a0:2402_0": "14.",
  "atk-s0511a0:2403_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2404_0": "15.",
  "atk-s0511a0:2405_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:2406_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:2407_0": "Tattha pavivekamanubrūhantanti nirodhasamāpattiṃ samāpannanti attho.",
  "atk-s0511a0:2407_1": "Padakkhiṇanti tikkhattuṃ padakkhiṇaṃ katvā.",
  "atk-s0511a0:2407_2": "Abhināditvāti tikkhattuṃ sīhanādaṃ naditvā.",
  "atk-s0511a0:2407_3": "Upaṭṭhahanti upaṭṭhahiṃ.",
  "atk-s0511a0:2407_4": "Ayameva vā pāṭho.",
  "atk-s0511a0:2407_5": "Varasamāpattiyāti nirodhasamāpattito vuṭṭhahitvā.",
  "atk-s0511a0:2407_6": "Manasā cintayitvānāti “sabbepi bhikkhū idha āgacchantū”ti manasāva cintetvā.",
  "atk-s0511a0:2407_7": "Samānayīti samāhari.",
  "atk-s0511a0:2408_0": "Tassa pana padumassa bhagavato campakaṃ nāma nagaraṃ ahosi.",
  "atk-s0511a0:2408_1": "Asamo nāma rājā pitā ahosi,",
  "atk-s0511a0:2408_2": "mātāpi tassa asamā nāma,",
  "atk-s0511a0:2408_3": "sālo ca upasālo ca dve aggasāvakā,",
  "atk-s0511a0:2408_4": "varuṇo nāmupaṭṭhāko,",
  "atk-s0511a0:2408_5": "rādhā ca surādhā ca dve aggasāvikā,",
  "atk-s0511a0:2408_6": "mahāsoṇarukkho bodhi,",
  "atk-s0511a0:2408_7": "aṭṭhapaṇṇāsahatthubbedhaṃ sarīraṃ,",
  "atk-s0511a0:2408_8": "āyu vassasatasahassaṃ ahosi,",
  "atk-s0511a0:2408_9": "rūpādīhi guṇehi anuttarā uttarā nāmassa aggamahesī,",
  "atk-s0511a0:2408_10": "rammakumāro nāmassa atirammo tanayo ahosi.",
  "atk-s0511a0:2408_11": "Tena vuttaṃ –",
  "atk-s0511a0:2409_0": "16.",
  "atk-s0511a0:2410_0": "“Campakaṃ nāma nagaraṃ, asamo nāma khattiyo;",
  "atk-s0511a0:2411_0": "Asamā nāma janikā, padumassa mahesino.",
  "atk-s0511a0:2412_0": "21.",
  "atk-s0511a0:2413_0": "“Sālo ca upasālo ca, ahesuṃ aggasāvakā;",
  "atk-s0511a0:2414_0": "Varuṇo nāmupaṭṭhāko, padumassa mahesino.",
  "atk-s0511a0:2415_0": "22.",
  "atk-s0511a0:2416_0": "“Rādhā ceva surādhā ca, ahesuṃ aggasāvikā;",
  "atk-s0511a0:2417_0": "Bodhi tassa bhagavato, mahāsoṇoti vuccati.",
  "atk-s0511a0:2418_0": "24.",
  "atk-s0511a0:2419_0": "“Aṭṭhapaṇṇāsaratanaṃ, accuggato mahāmuni;",
  "atk-s0511a0:2420_0": "Pabhā niddhāvatī tassa, asamā sabbato disā.",
  "atk-s0511a0:2421_0": "25.",
  "atk-s0511a0:2422_0": "“Candappabhā sūriyappabhā, ratanaggimaṇippabhā;",
  "atk-s0511a0:2423_0": "Sabbāpi tā hatā honti, patvā jinapabhuttamaṃ.",
  "atk-s0511a0:2424_0": "26.",
  "atk-s0511a0:2425_0": "“Vassasatasahassāni, āyu vijjati tāvade;",
  "atk-s0511a0:2426_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2427_0": "27.",
  "atk-s0511a0:2428_0": "“Paripakkamānase satte, bodhayitvā asesato;",
  "atk-s0511a0:2429_0": "Sesake anusāsitvā, nibbuto so sasāvako.",
  "atk-s0511a0:2430_0": "28.",
  "atk-s0511a0:2431_0": "“Uragova tacaṃ jiṇṇaṃ, vaddhapattaṃva pādapo;",
  "atk-s0511a0:2432_0": "Jahitvā sabbasaṅkhāre, nibbuto so yathā sikhī”ti.",
  "atk-s0511a0:2433_0": "Tattha ratanaggimaṇippabhāti ratanappabhā ca aggippabhā ca maṇippabhā ca.",
  "atk-s0511a0:2433_1": "Hatāti abhibhūtā.",
  "atk-s0511a0:2433_2": "Jinapabhuttamanti jinassa sarīrappabhaṃ uttamaṃ patvā hatāti attho.",
  "atk-s0511a0:2433_3": "Paripakkamānaseti paripakkindriye veneyyasatte.",
  "atk-s0511a0:2433_4": "Vaddhapattanti purāṇapattaṃ.",
  "atk-s0511a0:2433_5": "Pādapo vāti pādapo viya.",
  "atk-s0511a0:2433_6": "Sabbasaṅkhāreti sabbepi ajjhattikabāhire saṅkhāre.",
  "atk-s0511a0:2433_7": "“Hitvā sabbasaṅkhāra”ntipi pāṭho,",
  "atk-s0511a0:2433_8": "soyevattho.",
  "atk-s0511a0:2433_9": "Yathā sikhīti aggi viya nirupādāno nibbutiṃ sugato gatoti.",
  "atk-s0511a0:2433_10": "Sesamettha gāthāsu heṭṭhā vuttanayattā uttānamevāti.",
  "atk-s0511a0:2434_0": "Padumabuddhavaṃsavaṇṇanā niṭṭhitā.",
  "atk-s0511a0:2435_0": "Niṭṭhito aṭṭhamo buddhavaṃso.",
  "atk-s0511a0:2436_0": "11. Nāradabuddhavaṃsavaṇṇanā",
  "atk-s0511a0:2437_0": "Padumabuddhe pana parinibbute tassa sāsane ca antarahite vassasatasahassāyukā manussā anukkamena parihāyamānā dasavassāyukā ahesuṃ.",
  "atk-s0511a0:2437_1": "Puna vaḍḍhitvā asaṅkhyeyyāyukā hutvā parihāyamānā navutivassasahassāyukā ahesuṃ.",
  "atk-s0511a0:2437_2": "Tadā dasabaladharo tevijjo catuvesārajjavisārado vimuttisārado nārado nāma narasattuttamo satthā loke udapādi.",
  "atk-s0511a0:2437_3": "So cattāri asaṅkhyeyyāni kappasatasahassañca pāramiyo pūretvā tusitabhavane nibbattitvā tato cavitvā",
  "atk-s0511a0:2437_4": "dhaññavatī nāma nagare sakavīriyavijitavāsudevassa sudevassa nāma rañño kule aggamahesiyā nirūpamāya",
  "atk-s0511a0:2437_5": "anomāya nāma deviyā kucchismiṃ paṭisandhiṃ aggahesi.",
  "atk-s0511a0:2437_6": "So dasannaṃ māsānaṃ accayena dhanañjayuyyāne mātukucchito nikkhami.",
  "atk-s0511a0:2437_7": "Nāmaggahaṇadivase pana nāmakaraṇe kayiramāne sakalajambudīpe manussānaṃ upabhogakkhamāni anurūpāni ābharaṇāni ākāsato kapparukkhādīhi patiṃsu.",
  "atk-s0511a0:2437_8": "Tenassa narānaṃ arahāni ābharaṇāni adāsīti “nārado”ti nāmaṃ akaṃsu.",
  "atk-s0511a0:2438_0": "So navavassasahassāni agāramajjhe vasi.",
  "atk-s0511a0:2438_1": "Vijito vijitāvī vijitābhirāmoti tiṇṇaṃ utūnaṃ anucchavikā tayo pāsādā ahesuṃ.",
  "atk-s0511a0:2438_2": "Tassa nāradakumārassa kulasīlācārarūpasampannaṃ manonukūlaṃ vijitasenaṃ nāma ativiya dhaññaṃ khattiyakaññaṃ aggamahesiṃ akaṃsu.",
  "atk-s0511a0:2438_3": "Taṃ ādiṃ katvā vīsatisahassādhikaṃ itthīnaṃ satasahassaṃ ahosi.",
  "atk-s0511a0:2438_4": "Tassā vijitasenāya deviyā sabbalokānandakare nanduttarakumāre nāma jāte so cattāri nimittāni disvā caturaṅginiyā",
  "atk-s0511a0:2438_5": "mahatiyā senāya parivuto nānāvirāgatanuvaravasananivasano āmukkamuttāhāramaṇikuṇḍalo varakeyūramakuṭakaṭakadharo",
  "atk-s0511a0:2438_6": "paramasurabhigandhakusumasamalaṅkato padasāva uyyānaṃ gantvā sabbābharaṇāni omuñcitvā bhaṇḍāgārikassa",
  "atk-s0511a0:2438_7": "hatthe datvā sayameva vimalanīlakuvalayadalasadisenātinisitenāsinā paramaruciraratanavicittaṃ sakesamakuṭaṃ",
  "atk-s0511a0:2438_8": "chinditvā gaganatale khipi.",
  "atk-s0511a0:2438_9": "Taṃ sakko devarājā suvaṇṇacaṅkoṭakena paṭiggahetvā tāvatiṃsabhavanaṃ netvā tiyojanubbedhaṃ sinerumuddhani sattaratanamayaṃ cetiyaṃ akāsi.",
  "atk-s0511a0:2439_0": "Mahāpuriso pana devadattāni kāsāyāni vatthāni paridahitvā tattheva uyyāne pabbaji.",
  "atk-s0511a0:2439_1": "Purisasatasahassā ca taṃ anupabbajiṃsu.",
  "atk-s0511a0:2439_2": "So sattāhaṃ tattheva padhānacariyaṃ caritvā visākhapuṇṇamāya vijitasenāya aggamahesiyā dinnaṃ pāyāsaṃ",
  "atk-s0511a0:2439_3": "paribhuñjitvā tattheva uyyāne divāvihāraṃ katvā sudassanuyyānapālena dinnā aṭṭha tiṇamuṭṭhiyo gahetvā",
  "atk-s0511a0:2439_4": "mahāsoṇabodhiṃ padakkhiṇaṃ katvā aṭṭhapaṇṇāsahatthavitthataṃ tiṇasantharaṃ santharitvā nisīditvā mārabalaṃ",
  "atk-s0511a0:2439_5": "vidhamitvā tīsu yāmesu tisso vijjā uppādetvā sabbaññutaññāṇaṃ paṭivijjhitvā –",
  "atk-s0511a0:2439_6": "“anekajātisaṃsāraṃ…pe…",
  "atk-s0511a0:2439_7": "taṇhānaṃ khayamajjhagā”ti udānaṃ udānetvā sattasattāhāni vītināmetvā brahmuno yācito paṭiññaṃ datvā dhanañjayuyyāne",
  "atk-s0511a0:2439_8": "attanā saha pabbajitehi satasahassabhikkhūhi parivuto tattha dhammacakkaṃ pavattesi.",
  "atk-s0511a0:2439_9": "Tadā koṭisatasahassānaṃ dhammābhisamayo ahosi.",
  "atk-s0511a0:2439_10": "Tena vuttaṃ –",
  "atk-s0511a0:2440_0": "1.",
  "atk-s0511a0:2441_0": "“Padumassa aparena, sambuddho dvipaduttamo;",
  "atk-s0511a0:2442_0": "Nārado nāma nāmena, asamo appaṭipuggalo.",
  "atk-s0511a0:2443_0": "2.",
  "atk-s0511a0:2444_0": "“So buddho cakkavattissa, jeṭṭho dayitaoraso;",
  "atk-s0511a0:2445_0": "Āmukkamālābharaṇo, uyyānaṃ upasaṅkami.",
  "atk-s0511a0:2446_0": "3.",
  "atk-s0511a0:2447_0": "“Tatthāsi rukkho yasavipulo, abhirūpo brahmā suci;",
  "atk-s0511a0:2448_0": "Tamajjhappatvā upanisīdi, mahāsoṇassa heṭṭhato.",
  "atk-s0511a0:2449_0": "4.",
  "atk-s0511a0:2450_0": "“Tattha ñāṇavaruppajji, anantaṃ vajirūpamaṃ;",
  "atk-s0511a0:2451_0": "Tena vicini saṅkhāre, ukkujjamavakujjakaṃ.",
  "atk-s0511a0:2452_0": "5.",
  "atk-s0511a0:2453_0": "“Tattha sabbakilesāni, asesamabhivāhayi;",
  "atk-s0511a0:2454_0": "Pāpuṇī kevalaṃ bodhiṃ, buddhañāṇe ca cuddasa.",
  "atk-s0511a0:2455_0": "6.",
  "atk-s0511a0:2456_0": "“Pāpuṇitvāna sambodhiṃ, dhammacakkaṃ pavattayi;",
  "atk-s0511a0:2457_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:2458_0": "Tattha cakkavattissāti cakkavattirañño.",
  "atk-s0511a0:2458_1": "Jeṭṭhoti pubbajo.",
  "atk-s0511a0:2458_2": "Dayitaorasoti dayito piyo oraso putto,",
  "atk-s0511a0:2458_3": "dayito orasi gahetvā lālito putto dayitaoraso nāma.",
  "atk-s0511a0:2458_4": "Āmukkamālābharaṇoti āmukkamuttāhārakeyūrakaṭakamakuṭakuṇḍalamālo.",
  "atk-s0511a0:2458_5": "Uyyānanti bahinagare dhanañjayuyyānaṃ nāmārāmaṃ agamāsi.",
  "atk-s0511a0:2459_0": "Tatthāsi rukkhoti tasmiṃ uyyāne eko kira rukkho rattasoṇo nāma ahosi.",
  "atk-s0511a0:2459_1": "So kira navutihatthubbedho samavaṭṭakkhandho sampannavividhaviṭapasākho nīlabahalavipulapalāso sandacchāyo",
  "atk-s0511a0:2459_2": "devatādhivuṭṭhattā vigatavividhavihagagaṇasañcāro dharaṇītalatilakabhūto tarurajjaṃ viya kurumāno paramaramaṇīyadassano",
  "atk-s0511a0:2459_3": "rattakusumasamalaṅkatasabbasākho devamanussanayanarasāyanabhūto ahosi.",
  "atk-s0511a0:2459_4": "Yasavipuloti vipulayaso,",
  "atk-s0511a0:2459_5": "sabbalokavikhyāto attano sampattiyā sabbattha pākaṭo vissutoti attho.",
  "atk-s0511a0:2459_6": "Keci “tatthāsi rukkho vipulo”ti paṭhanti.",
  "atk-s0511a0:2459_7": "Brahāti mahanto,",
  "atk-s0511a0:2459_8": "devānaṃ pāricchattakasadisoti attho.",
  "atk-s0511a0:2459_9": "Tamajjhappatvāti taṃ soṇarukkhaṃ patvā adhipatvā upagammāti attho.",
  "atk-s0511a0:2459_10": "Heṭṭhatoti tassa rukkhassa heṭṭhā.",
  "atk-s0511a0:2460_0": "Ñāṇavaruppajjīti ñāṇavaraṃ udapādi.",
  "atk-s0511a0:2460_1": "Anantanti appameyyaṃ appamāṇaṃ.",
  "atk-s0511a0:2460_2": "Vajirūpamanti vajirasadisaṃ tikhiṇaṃ,",
  "atk-s0511a0:2460_3": "aniccānupassanādikassa vipassanāñāṇassetaṃ adhivacanaṃ.",
  "atk-s0511a0:2460_4": "Tena vicini saṅkhāreti tena vipassanāñāṇena rūpādike saṅkhāre vicini.",
  "atk-s0511a0:2460_5": "Ukkujjamavakujjakanti saṅkhārānaṃ udayañca vayañca vicinīti attho.",
  "atk-s0511a0:2460_6": "Tasmā paccayākāraṃ sammasitvā ānāpānacatutthajjhānato vuṭṭhāya pañcasu khandhesu abhinivisitvā udayabbayavasena",
  "atk-s0511a0:2460_7": "samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā ariyamaggānukkamena sakale buddhaguṇe",
  "atk-s0511a0:2460_8": "paṭilabhīti attho.",
  "atk-s0511a0:2461_0": "Tatthāti soṇarukkhe.",
  "atk-s0511a0:2461_1": "Sabbakilesānīti sabbepi kilese,",
  "atk-s0511a0:2461_2": "liṅgavipariyāsaṃ katvā vuttaṃ.",
  "atk-s0511a0:2461_3": "Keci “tattha sabbakilesehī”ti paṭhanti.",
  "atk-s0511a0:2461_4": "Asesanti niravasesaṃ.",
  "atk-s0511a0:2461_5": "Abhivāhayīti maggodhinā ca kilesodhinā ca sabbe kilese abhivāhayi,",
  "atk-s0511a0:2461_6": "vināsamupanesīti attho.",
  "atk-s0511a0:2461_7": "Bodhīti arahattamaggañāṇaṃ.",
  "atk-s0511a0:2461_8": "Buddhañāṇe ca cuddasāti buddhañāṇāni cuddasa.",
  "atk-s0511a0:2461_9": "Tāni katamānīti?",
  "atk-s0511a0:2461_10": "Maggaphalañāṇāni aṭṭha,",
  "atk-s0511a0:2461_11": "cha asādhāraṇañāṇānīti evamimāni cuddasa buddhañāṇāni nāma, ca-",
  "atk-s0511a0:2461_12": "saddo sampiṇḍanattho,",
  "atk-s0511a0:2461_13": "tena aparānipi catasso paṭisambhidāñāṇāni catuvesārajjañāṇāni catuyoniparicchedakañāṇāni pañcagatiparicchedakañāṇāni",
  "atk-s0511a0:2461_14": "dasabalañāṇāni sakale ca buddhaguṇe pāpuṇīti attho.",
  "atk-s0511a0:2462_0": "Evaṃ buddhattaṃ patvā brahmāyācanaṃ adhivāsetvā dhanañjayuyyāne attanā saha pabbajite satasahassabhikkhū sammukhe katvā dhammacakkaṃ pavattesi.",
  "atk-s0511a0:2462_1": "Tadā koṭisatasahassassa paṭhamābhisamayo ahosi.",
  "atk-s0511a0:2462_2": "Tadā kira mahādoṇanagare doṇo nāma nāgarājā gaṅgātīre paṭivasati mahiddhiko mahānubhāvo mahājanena sakkato garukato mānito pūjito.",
  "atk-s0511a0:2462_3": "So yasmiṃ visaye janapadavāsino manussā tassa balikammaṃ na karonti,",
  "atk-s0511a0:2462_4": "tesaṃ visayaṃ avassena vā ativassena vā sakkharavassena vā vināseti.",
  "atk-s0511a0:2463_0": "Atha tīradassano nārado satthā doṇassa nāgarājassa vinayane bahūnaṃ pāṇīnaṃ upanissayaṃ disvā mahatā",
  "atk-s0511a0:2463_1": "bhikkhusaṅghena parivārito tassa nāgarājassa nivāsaṭṭhānamagamāsi.",
  "atk-s0511a0:2463_2": "Tato taṃ manussā disvā evamāhaṃsu – “bhagavā,",
  "atk-s0511a0:2463_3": "ettha ghoraviso uggatejo mahiddhiko mahānubhāvo nāgarājā paṭivasati,",
  "atk-s0511a0:2463_4": "so taṃ mā viheṭhessati na gantabba”nti.",
  "atk-s0511a0:2463_5": "Bhagavā pana tesaṃ vacanaṃ asuṇanto viya agamāsi.",
  "atk-s0511a0:2463_6": "Gantvā ca tatthassa nāgarājassa sakkāratthāya kate paramasurabhigandhe pupphasanthare nisīdi.",
  "atk-s0511a0:2463_7": "Mahājano kira “nāradassa ca munirājassa doṇassa ca nāgarājassa dvinnampi yuddhaṃ passissāmā”ti sannipati.",
  "atk-s0511a0:2464_0": "Atha ahināgo munināgaṃ tathā nisinnaṃ disvā makkhaṃ asahamāno sandissamānakāyo hutvā padhūpāyi.",
  "atk-s0511a0:2464_1": "Dasabalopi padhūpāyi.",
  "atk-s0511a0:2464_2": "Puna nāgarājā pajjali.",
  "atk-s0511a0:2464_3": "Munirājāpi pajjali.",
  "atk-s0511a0:2464_4": "Atha so nāgarājā dasabalassa sarīrato nikkhantāhi dhūmajālāhi ativiya kilantasarīro dukkhaṃ asahamāno “visavegena naṃ māressāmī”ti visaṃ vissajjesi.",
  "atk-s0511a0:2464_5": "Visassa vegena sakalopi jambudīpo vinasseyya.",
  "atk-s0511a0:2464_6": "Taṃ pana visaṃ dasabalassa sarīre ekalomampi kampetuṃ nāsakkhi.",
  "atk-s0511a0:2464_7": "Atha so nāgarājā –",
  "atk-s0511a0:2464_8": "“kā nu kho samaṇassa pavattī”ti olokento saradasamaye sūriyaṃ viya candaṃ viya ca paripuṇṇaṃ chabbaṇṇāhi",
  "atk-s0511a0:2464_9": "buddharasmīhi virocamānaṃ vippasannavadanasobhaṃ bhagavantaṃ disvā –",
  "atk-s0511a0:2464_10": "“aho! Mahiddhiko vatāyaṃ samaṇo,",
  "atk-s0511a0:2464_11": "mayā pana attano balaṃ ajānantena aparaddha”nti cintetvā tāṇaṃ gavesī bhagavantaṃyeva saraṇamupagañchi.",
  "atk-s0511a0:2464_12": "Atha nārado munirājā taṃ nāgarājaṃ vinetvā tattha sannipatitassa mahājanassa cittappasādanatthaṃ yamakapāṭihāriyaṃ akāsi.",
  "atk-s0511a0:2464_13": "Tadā pāṇīnaṃ navutikoṭisahassāni arahatte patiṭṭhahiṃsu.",
  "atk-s0511a0:2464_14": "So dutiyo abhisamayo ahosi.",
  "atk-s0511a0:2464_15": "Tena vuttaṃ –",
  "atk-s0511a0:2465_0": "7.",
  "atk-s0511a0:2466_0": "“Mahādoṇaṃ nāgarājaṃ, vinayanto mahāmuni;",
  "atk-s0511a0:2467_0": "Pāṭiheraṃ tadākāsi, dassayanto sadevake.",
  "atk-s0511a0:2468_0": "8.",
  "atk-s0511a0:2469_0": "“Tadā devamanussānaṃ, tamhi dhammappakāsane;",
  "atk-s0511a0:2470_0": "Navutikoṭisahassāni, tariṃsu sabbasaṃsaya”nti.",
  "atk-s0511a0:2471_0": "Tattha pāṭiheraṃ tadākāsīti akāsi yamakapāṭihāriyanti attho.",
  "atk-s0511a0:2471_1": "Ayameva vā pāṭho.",
  "atk-s0511a0:2471_2": "“Tadā devamanussā vā”tipi pāṭho.",
  "atk-s0511a0:2471_3": "Tattha devamanussānanti sāmiatthe paccattaṃ.",
  "atk-s0511a0:2471_4": "Tasmā devānaṃ manussānañca navutikoṭisahassānīti attho.",
  "atk-s0511a0:2471_5": "Tariṃsūti atikkamiṃsu.",
  "atk-s0511a0:2472_0": "Yadā pana attano puttaṃ nanduttarakumāraṃ ovadi,",
  "atk-s0511a0:2472_1": "tadā asītiyā koṭisahassānaṃ tatiyābhisamayo ahosi.",
  "atk-s0511a0:2472_2": "Tena vuttaṃ –",
  "atk-s0511a0:2473_0": "9.",
  "atk-s0511a0:2474_0": "“Yamhi kāle mahāvīro, ovadī sakamatrajaṃ;",
  "atk-s0511a0:2475_0": "Asītikoṭisahassānaṃ, tatiyābhisamayo ahū”ti.",
  "atk-s0511a0:2476_0": "Yadā pana thullakoṭṭhitanagare bhaddasālo ca vijitamitto ca dve brāhmaṇasahāyakā amatarahadaṃ gavesamānā",
  "atk-s0511a0:2476_1": "parisati nisinnaṃ ativisāradaṃ nāradasammāsambuddhaṃ addasaṃsu.",
  "atk-s0511a0:2476_2": "Te bhagavato kāye dvattiṃsamahāpurisalakkhaṇāni disvā –",
  "atk-s0511a0:2476_3": "“ayaṃ loke vivaṭacchado sammāsambuddho”ti niṭṭhaṃ gantvā bhagavati sañjātasaddhā saparivārā bhagavato santike pabbajiṃsu.",
  "atk-s0511a0:2476_4": "Tesu pabbajitvā arahattaṃ pattesu bhagavā bhikkhūnaṃ koṭisatasahassamajjhe pātimokkhaṃ uddisi,",
  "atk-s0511a0:2476_5": "so paṭhamo sannipāto ahosi.",
  "atk-s0511a0:2476_6": "Tena vuttaṃ –",
  "atk-s0511a0:2477_0": "10.",
  "atk-s0511a0:2478_0": "“Sannipātā tayo āsuṃ, nāradassa mahesino;",
  "atk-s0511a0:2479_0": "Koṭisatasahassānaṃ, paṭhamo āsi samāgamo”ti.",
  "atk-s0511a0:2480_0": "Yasmiṃ samaye nārado sammāsambuddho ñātisamāgame attano paṇidhānato paṭṭhāya buddhavaṃsaṃ kathesi,",
  "atk-s0511a0:2480_1": "tadā navutikoṭibhikkhusahassānaṃ dutiyo sannipāto ahosi.",
  "atk-s0511a0:2480_2": "Tena vuttaṃ –",
  "atk-s0511a0:2481_0": "11.",
  "atk-s0511a0:2482_0": "“Yadā buddho buddhaguṇaṃ, sanidānaṃ pakāsayi;",
  "atk-s0511a0:2483_0": "Navutikoṭisahassāni, samiṃsu vimalā tadā”ti.",
  "atk-s0511a0:2484_0": "Tattha vimalāti vigatamalā, khīṇāsavāti attho.",
  "atk-s0511a0:2485_0": "Yadā pana mahādoṇanāgarājassa vinayane pasanno verocano nāma nāgarājā gaṅgāya nadiyā tigāvutappamāṇaṃ",
  "atk-s0511a0:2485_1": "sattaratanamayaṃ maṇḍapaṃ nimminitvā saparivāraṃ bhagavantaṃ tattha nisīdāpetvā saparivāro sajanapade",
  "atk-s0511a0:2485_2": "attano dānaggadassanatthāya nimantetvā nāganāṭakāni ca tāḷāvacare vividhavesālaṅkāradhare sannipātetvā",
  "atk-s0511a0:2485_3": "mahāsakkārena bhagavato saparivārassa mahādānaṃ adāsi.",
  "atk-s0511a0:2485_4": "Bhojanāvasāne bhagavā mahāgaṅgaṃ otārento viya anumodanamakāsi.",
  "atk-s0511a0:2485_5": "Tadā bhattānumodane dhammaṃ sutvā pasannānaṃ ehibhikkhupabbajjāya pabbajitānaṃ asītibhikkhusatasahassānaṃ majjhe pātimokkhaṃ uddisi,",
  "atk-s0511a0:2485_6": "so tatiyo sannipāto ahosi.",
  "atk-s0511a0:2485_7": "Tena vuttaṃ –",
  "atk-s0511a0:2486_0": "12.",
  "atk-s0511a0:2487_0": "“Yadā verocano nāgo, dānaṃ dadāti satthuno;",
  "atk-s0511a0:2488_0": "Tadā samiṃsu jinaputtā, asītisatasahassiyo”ti.",
  "atk-s0511a0:2489_0": "Tattha asītisatasahassiyoti satasahassānaṃ asītiyo.",
  "atk-s0511a0:2490_0": "Tadā amhākaṃ bodhisatto isipabbajjaṃ pabbajitvā himavantapasse assamaṃ māpetvā pañcasu abhiññāsu aṭṭhasu samāpattīsu ca ciṇṇavasī hutvā paṭivasati.",
  "atk-s0511a0:2490_1": "Atha tasmiṃ anukampāya nārado bhagavā asītiyā arahantakoṭīhi dasahi ca anāgāmiphalaṭṭhehi upāsakasahassehi parivuto taṃ assamapadaṃ agamāsi.",
  "atk-s0511a0:2490_2": "Tāpaso bhagavantaṃ disvāva pamuditahadayo saparivārassa bhagavato nivāsatthāya assamaṃ māpetvā sakalarattiṃ",
  "atk-s0511a0:2490_3": "satthuguṇaṃ kittetvā bhagavato dhammakathaṃ sutvā punadivase uttarakuruṃ gantvā tato āhāraṃ āharitvā",
  "atk-s0511a0:2490_4": "saparivārassa buddhassa mahādānaṃ adāsi.",
  "atk-s0511a0:2490_5": "Evaṃ sattāhaṃ mahādānaṃ datvā himavantato anagghaṃ lohitacandanaṃ āharitvā tena lohitacandanena bhagavantaṃ pūjesi.",
  "atk-s0511a0:2490_6": "Tadā naṃ dasabalo amaranaraparivuto dhammakathaṃ kathetvā –",
  "atk-s0511a0:2490_7": "“anāgate gotamo nāma buddho bhavissatī”ti byākāsi.",
  "atk-s0511a0:2490_8": "Tena vuttaṃ –",
  "atk-s0511a0:2491_0": "13.",
  "atk-s0511a0:2492_0": "“Ahaṃ tena samayena, jaṭilo uggatāpano;",
  "atk-s0511a0:2493_0": "Antalikkhacaro āsiṃ, pañcābhiññāsu pāragū.",
  "atk-s0511a0:2494_0": "14.",
  "atk-s0511a0:2495_0": "“Tadāpāhaṃ asamasamaṃ, sasaṅghaṃ saparijjanaṃ;",
  "atk-s0511a0:2496_0": "Annapānena tappetvā, candanenābhipūjayiṃ.",
  "atk-s0511a0:2497_0": "15.",
  "atk-s0511a0:2498_0": "“Sopi maṃ tadā byākāsi, nārado lokanāyako;",
  "atk-s0511a0:2499_0": "Aparimeyyito kappe, buddho loke bhavissati.",
  "atk-s0511a0:2500_0": "16.",
  "atk-s0511a0:2501_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2502_0": "17.",
  "atk-s0511a0:2503_0": "“Tassāpi vacanaṃ sutvā, bhiyyo hāsetva mānasaṃ;",
  "atk-s0511a0:2504_0": "Adhiṭṭhahiṃ vataṃ uggaṃ, dasapāramipūriyā”ti.",
  "atk-s0511a0:2505_0": "Tattha tadāpāhanti tadāpi ahaṃ.",
  "atk-s0511a0:2505_1": "Asamasamanti asamā nāma atītā buddhā,",
  "atk-s0511a0:2505_2": "tehi asamehi samaṃ tulyaṃ asamasamaṃ.",
  "atk-s0511a0:2505_3": "Atha vā asamā visamā,",
  "atk-s0511a0:2505_4": "samā avisamā sādhavo,",
  "atk-s0511a0:2505_5": "tesu asamasamesu samo “asamasamasamo”ti vattabbe ekassa samasaddassa lopaṃ katvā vuttanti veditabbaṃ,",
  "atk-s0511a0:2505_6": "asamāvisamasamanti attho.",
  "atk-s0511a0:2505_7": "Saparijjananti saupāsakajanaṃ.",
  "atk-s0511a0:2505_8": "“Sopi maṃ tadā naramarūnaṃ,",
  "atk-s0511a0:2505_9": "majjhe byākāsi cakkhumā”tipi pāṭho,",
  "atk-s0511a0:2505_10": "so uttānatthova.",
  "atk-s0511a0:2505_11": "Bhiyyo hāsetva mānasanti uttarimpi hāsetvā tosetvā hadayaṃ.",
  "atk-s0511a0:2505_12": "Adhiṭṭhahiṃ vataṃ ugganti uggaṃ vataṃ adhiṭṭhāsiṃ.",
  "atk-s0511a0:2505_13": "“Uttariṃ vatamadhiṭṭhāsiṃ,",
  "atk-s0511a0:2505_14": "dasapāramipūriyā”tipi pāṭho.",
  "atk-s0511a0:2506_0": "Tassa pana bhagavato nāradassa dhaññavatī nāma nagaraṃ ahosi,",
  "atk-s0511a0:2506_1": "sudevo nāma khattiyo pitā,",
  "atk-s0511a0:2506_2": "anomā nāma mātā,",
  "atk-s0511a0:2506_3": "bhaddasālo ca jitamitto ca dve aggasāvakā,",
  "atk-s0511a0:2506_4": "vāseṭṭho nāma upaṭṭhāko,",
  "atk-s0511a0:2506_5": "uttarā ca phaggunī ca dve aggasāvikā,",
  "atk-s0511a0:2506_6": "mahāsoṇarukkho bodhi,",
  "atk-s0511a0:2506_7": "sarīraṃ aṭṭhāsītihatthubbedhaṃ ahosi.",
  "atk-s0511a0:2506_8": "Tassa sarīrappabhā niccaṃ yojanaṃ pharati,",
  "atk-s0511a0:2506_9": "navutivassasahassāni āyu,",
  "atk-s0511a0:2506_10": "tassa pana vijitasenā nāma aggamahesī,",
  "atk-s0511a0:2506_11": "nanduttarakumāro nāmassa putto ahosi,",
  "atk-s0511a0:2506_12": "vijito vijitāvī vijitābhirāmoti tayo pāsādā ahesuṃ.",
  "atk-s0511a0:2506_13": "So navavassasahassāni agāraṃ ajjhāvasi.",
  "atk-s0511a0:2506_14": "So padasāva mahābhinikkhamanaṃ nikkhamīti.",
  "atk-s0511a0:2506_15": "Tena vuttaṃ –",
  "atk-s0511a0:2507_0": "18.",
  "atk-s0511a0:2508_0": "“Nagaraṃ dhaññavatī nāma, sudevo nāma khattiyo;",
  "atk-s0511a0:2509_0": "Anomā nāma janikā, nāradassa mahesino.",
  "atk-s0511a0:2510_0": "23.",
  "atk-s0511a0:2511_0": "“Bhaddasālo jitamitto, ahesuṃ aggasāvakā;",
  "atk-s0511a0:2512_0": "Vāseṭṭho nāmupaṭṭhāko, nāradassa mahesino.",
  "atk-s0511a0:2513_0": "24.",
  "atk-s0511a0:2514_0": "“Uttarā phaggunī ceva, ahesuṃ aggasāvikā;",
  "atk-s0511a0:2515_0": "Bodhi tassa bhagavato, mahāsoṇoti vuccati.",
  "atk-s0511a0:2516_0": "26.",
  "atk-s0511a0:2517_0": "“Aṭṭhāsītiratanāni, accuggato mahāmuni;",
  "atk-s0511a0:2518_0": "Kañcanagghiyasaṅkāso, dasasahassī virocati.",
  "atk-s0511a0:2519_0": "27.",
  "atk-s0511a0:2520_0": "“Tassa byāmappabhā kāyā, niddhāvati disodisaṃ;",
  "atk-s0511a0:2521_0": "Nirantaraṃ divārattiṃ, yojanaṃ pharate sadā.",
  "atk-s0511a0:2522_0": "28.",
  "atk-s0511a0:2523_0": "“Na keci tena samayena, samantā yojane janā;",
  "atk-s0511a0:2524_0": "Ukkāpadīpe ujjālenti, buddharaṃsīhi otthaṭā.",
  "atk-s0511a0:2525_0": "29.",
  "atk-s0511a0:2526_0": "“Navutivassasahassāni, āyu vijjati tāvade;",
  "atk-s0511a0:2527_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2528_0": "30.",
  "atk-s0511a0:2529_0": "“Yathā uḷūhi gaganaṃ, vicittaṃ upasobhati;",
  "atk-s0511a0:2530_0": "Tatheva sāsanaṃ tassa, arahantehi sobhati.",
  "atk-s0511a0:2531_0": "31.",
  "atk-s0511a0:2532_0": "“Saṃsārasotaṃ taraṇāya, sesake paṭipannake;",
  "atk-s0511a0:2533_0": "Dhammasetuṃ daḷhaṃ katvā, nibbuto so narāsabho.",
  "atk-s0511a0:2534_0": "32.",
  "atk-s0511a0:2535_0": "“Sopi buddho asamasamo, tepi khīṇāsavā atulatejā;",
  "atk-s0511a0:2536_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:2537_0": "Tattha kañcanagghiyasaṅkāsoti vividharatanavicittakañcanamayagghikasadisarūpasobho.",
  "atk-s0511a0:2537_1": "Dasasahassī virocatīti tassa pabhāya dasasahassīpi lokadhātu virocati,",
  "atk-s0511a0:2537_2": "virājatīti attho.",
  "atk-s0511a0:2537_3": "Tamevatthaṃ pakāsento bhagavā “tassa byāmappabhā kāyā,",
  "atk-s0511a0:2537_4": "niddhāvati disodisa”nti āha.",
  "atk-s0511a0:2537_5": "Tattha byāmappabhā kāyāti byāmappabhā viyāti byāmappabhā,",
  "atk-s0511a0:2537_6": "amhākaṃ bhagavato byāmappabhā viyāti attho.",
  "atk-s0511a0:2538_0": "Na kecīti ettha na-",
  "atk-s0511a0:2538_1": "kāro paṭisedhattho,",
  "atk-s0511a0:2538_2": "tassa ujjālenti-",
  "atk-s0511a0:2538_3": "saddena sambandho daṭṭhabbo.",
  "atk-s0511a0:2538_4": "Ukkāti daṇḍadīpikā.",
  "atk-s0511a0:2538_5": "Ukkā vā padīpe vā kecipi janā na ujjālenti na pajjālenti.",
  "atk-s0511a0:2538_6": "Kasmāti ce?",
  "atk-s0511a0:2538_7": "Buddhasarīrappabhāya obhāsitattā.",
  "atk-s0511a0:2538_8": "Buddharaṃsīhīti buddharasmīhi.",
  "atk-s0511a0:2538_9": "Otthaṭāti adhigatā.",
  "atk-s0511a0:2539_0": "Uḷūhīti tārāhi,",
  "atk-s0511a0:2539_1": "yathā tārāhi gaganatalaṃ vicittaṃ sobhati,",
  "atk-s0511a0:2539_2": "tatheva tassa sāsanaṃ arahantehi vicittaṃ upasobhatīti attho.",
  "atk-s0511a0:2539_3": "Saṃsārasotaṃ taraṇāyāti saṃsārasāgarassa taraṇatthaṃ.",
  "atk-s0511a0:2539_4": "Sesake paṭipannaketi arahante ṭhapetvā kalyāṇaputhujjanehi saddhiṃ sese sekkhapuggaleti attho.",
  "atk-s0511a0:2539_5": "Dhammasetunti maggasetuṃ,",
  "atk-s0511a0:2539_6": "sesapuggale saṃsārato tāretuṃ dhammasetuṃ ṭhapetvā katasabbakicco hutvā parinibbāyīti attho.",
  "atk-s0511a0:2539_7": "Sesaṃ heṭṭhā vuttattā sabbattha uttānamevāti.",
  "atk-s0511a0:2540_0": "Nāradabuddhavaṃsavaṇṇanā niṭṭhitā.",
  "atk-s0511a0:2541_0": "Niṭṭhito navamo buddhavaṃso.",
  "atk-s0511a0:2542_0": "12. Padumuttarabuddhavaṃsavaṇṇanā",
  "atk-s0511a0:2543_0": "Nāradabuddhassa sāsanaṃ navutivassasahassāni pavattitvā antaradhāyi.",
  "atk-s0511a0:2543_1": "So ca kappo vinassittha.",
  "atk-s0511a0:2543_2": "Tato paraṃ kappānaṃ asaṅkhyeyyaṃ buddhā loke na uppajjiṃsu.",
  "atk-s0511a0:2543_3": "Buddhasuñño vigatabuddhāloko ahosi.",
  "atk-s0511a0:2543_4": "Tato kappesu ca asaṅkhyeyyesu vītivattesu ito kappasatasahassamatthake ekasmiṃ kappe eko vijitamāro ohitabhāro",
  "atk-s0511a0:2543_5": "merusāro asaṃsāro sattasāro sabbalokuttaro padumuttaro nāma buddho loke udapādi.",
  "atk-s0511a0:2543_6": "Sopi pāramiyo pūretvā tusitapure nibbattitvā tato cavitvā haṃsavatīnagare sabbajanānandakarassānandassa",
  "atk-s0511a0:2543_7": "nāma rañño aggamahesiyā uditoditakule jātāya sujātāya deviyā kucchismiṃ paṭisandhiṃ aggahesi.",
  "atk-s0511a0:2543_8": "Sā devatāhi katārakkhā dasannaṃ māsānaṃ accayena haṃsavatuyyāne padumuttarakumāraṃ vijāyi.",
  "atk-s0511a0:2543_9": "Paṭisandhiyañcassa jātiyañca heṭṭhā vuttappakārāni pāṭihāriyāni ahesuṃ.",
  "atk-s0511a0:2544_0": "Tassa kira jātiyaṃ padumavassaṃ vassi.",
  "atk-s0511a0:2544_1": "Tenassa nāmaggahaṇadivase ñātakā “padumuttarakumāro”tveva nāmaṃ akaṃsu.",
  "atk-s0511a0:2544_2": "So dasavassasahassāni agāraṃ ajjhāvasi.",
  "atk-s0511a0:2544_3": "Naravāhana-",
  "atk-s0511a0:2544_4": "yasavāhana-",
  "atk-s0511a0:2544_5": "vasavattināmakā tiṇṇaṃ utūnaṃ anucchavikā tayo cassa pāsādā ahesuṃ.",
  "atk-s0511a0:2544_6": "Vasudattādevippamukhānaṃ itthīnaṃ satasahassāni vīsatisahassāni ca paccupaṭṭhitāni ahesuṃ.",
  "atk-s0511a0:2544_7": "So vasudattāya deviyā putte sabbaguṇānuttare uttarakumāre nāma uppanne cattāri nimittāni disvā –",
  "atk-s0511a0:2544_8": "“mahābhinikkhamanaṃ nikkhamissāmī”ti cintesi.",
  "atk-s0511a0:2544_9": "Tassa cintitamatteva vasavattināmako pāsādo kumbhakāracakkaṃ viya ākāsaṃ abbhuggantvā devavimānamiva",
  "atk-s0511a0:2544_10": "puṇṇacando viya ca gaganatalena gantvā bodhirukkhaṃ majjhekaronto sobhitabuddhavaṃsavaṇṇanāya āgatapāsādo",
  "atk-s0511a0:2544_11": "viya bhūmiyaṃ otari.",
  "atk-s0511a0:2545_0": "Mahāpuriso kira tato pāsādato otaritvā arahattaddhajabhūtāni kāsāyāni vatthāni devadattiyāni pārupitvā tattheva pabbaji.",
  "atk-s0511a0:2545_1": "Pāsādo panāgantvā sakaṭṭhāneyeva aṭṭhāsi.",
  "atk-s0511a0:2545_2": "Mahāsattena sahagatāya parisāya ṭhapetvā itthiyo sabbe pabbajiṃsu.",
  "atk-s0511a0:2545_3": "Mahāpuriso tehi saha sattāhaṃ padhānacariyaṃ caritvā visākhapuṇṇamāya ujjeninigame rucānandaseṭṭhidhītāya",
  "atk-s0511a0:2545_4": "dinnaṃ madhupāyāsaṃ paribhuñjitvā sālavane divāvihāraṃ katvā sāyanhasamaye sumittājīvakena dinnā aṭṭha",
  "atk-s0511a0:2545_5": "tiṇamuṭṭhiyo gahetvā salalabodhiṃ upagantvā taṃ padakkhiṇaṃ katvā aṭṭhattiṃsahatthavitthataṃ tiṇasantharaṃ",
  "atk-s0511a0:2545_6": "santharitvā pallaṅkaṃ ābhujitvā caturaṅgavīriyaṃ adhiṭṭhāya samāraṃ mārabalaṃ vidhamitvā paṭhame yāme",
  "atk-s0511a0:2545_7": "pubbenivāsaṃ anussaritvā dutiye yāme dibbacakkhuṃ visodhetvā tatiye yāme paccayākāraṃ sammasitvā ānāpānacatutthajjhānato",
  "atk-s0511a0:2545_8": "vuṭṭhāya pañcasu khandhesu abhinivisitvā udayabbayavasena samapaññāsa lakkhaṇāni disvā yāva gotrabhuñāṇaṃ",
  "atk-s0511a0:2545_9": "vipassanaṃ vaḍḍhetvā ariyamaggena sakalabuddhaguṇe paṭivijjhitvā sabbabuddhāciṇṇaṃ “anekajātisaṃsāraṃ…pe…",
  "atk-s0511a0:2545_10": "taṇhānaṃ khayamajjhagā”ti udānaṃ udānesi.",
  "atk-s0511a0:2545_11": "Tadā kira dasasahassacakkavāḷabbhantaraṃ sakalampi alaṅkarontaṃ viya padumavassaṃ vassi.",
  "atk-s0511a0:2545_12": "Tena vuttaṃ –",
  "atk-s0511a0:2546_0": "1.",
  "atk-s0511a0:2547_0": "“Nāradassa aparena, sambuddho dvipaduttamo;",
  "atk-s0511a0:2548_0": "Padumuttaro nāma jino, akkhobho sāgarūpamo.",
  "atk-s0511a0:2549_0": "2.",
  "atk-s0511a0:2550_0": "“Maṇḍakappo vā so āsi, yamhi buddho ajāyatha;",
  "atk-s0511a0:2551_0": "Ussannakusalā janatā, tamhi kappe ajāyathā”ti.",
  "atk-s0511a0:2552_0": "Tattha sāgarūpamoti sāgarasadisagambhīrabhāvo.",
  "atk-s0511a0:2552_1": "Maṇḍakappo vā so āsīti ettha yasmiṃ kappe dve sammāsambuddhā uppajjanti,",
  "atk-s0511a0:2552_2": "ayaṃ maṇḍakappo nāma.",
  "atk-s0511a0:2552_3": "Duvidho hi kappo suññakappo asuññakappo cāti.",
  "atk-s0511a0:2552_4": "Tattha suññakappe buddhapaccekabuddhacakkavattino na uppajjanti.",
  "atk-s0511a0:2552_5": "Tasmā guṇavantapuggalasuññattā “suññakappo”ti vuccati.",
  "atk-s0511a0:2553_0": "Asuññakappo pañcavidho –",
  "atk-s0511a0:2553_1": "sārakappo maṇḍakappo varakappo sāramaṇḍakappo bhaddakappoti.",
  "atk-s0511a0:2553_2": "Tattha guṇasārarahite kappe guṇasāruppādakassa guṇasārajananassa ekassa sammāsambuddhassa pātubhāvena “sārakappo”ti vuccati.",
  "atk-s0511a0:2553_3": "Yasmiṃ pana kappe dve lokanāyakā uppajjanti,",
  "atk-s0511a0:2553_4": "so “maṇḍakappo”ti vuccati.",
  "atk-s0511a0:2553_5": "Yasmiṃ kappe tayo buddhā uppajjanti,",
  "atk-s0511a0:2553_6": "tesu paṭhamo dutiyaṃ byākaroti,",
  "atk-s0511a0:2553_7": "dutiyo tatiyanti,",
  "atk-s0511a0:2553_8": "tattha manussā pamuditahadayā attanā patthitapaṇidhānavasena varayanti.",
  "atk-s0511a0:2553_9": "Tasmā “varakappo”ti vuccati.",
  "atk-s0511a0:2553_10": "Yattha pana kappe cattāro buddhā uppajjanti,",
  "atk-s0511a0:2553_11": "so purimakappato visiṭṭhatarattā sāratarattā “sāramaṇḍakappo”ti vuccati.",
  "atk-s0511a0:2553_12": "Yasmiṃ kappe pañca buddhā uppajjanti,",
  "atk-s0511a0:2553_13": "so “bhaddakappo”ti vuccati.",
  "atk-s0511a0:2553_14": "So pana atidullabho.",
  "atk-s0511a0:2553_15": "Tasmiṃ pana kappe yebhuyyena sattā kalyāṇasukhabahulā honti.",
  "atk-s0511a0:2553_16": "Yebhuyyena tihetukā kilesakkhayaṃ karonti,",
  "atk-s0511a0:2553_17": "duhetukā sugatigāmino honti,",
  "atk-s0511a0:2553_18": "ahetukā hetuṃ paṭilabhanti.",
  "atk-s0511a0:2553_19": "Tasmā so kappo “bhaddakappo”ti vuccati.",
  "atk-s0511a0:2553_20": "Tena vuttaṃ –",
  "atk-s0511a0:2553_21": "“asuññakappo pañcavidho”tiādi.",
  "atk-s0511a0:2553_22": "Vuttañhetaṃ porāṇehi –",
  "atk-s0511a0:2554_0": "“Eko buddho sārakappe, maṇḍakappe jinā duve;",
  "atk-s0511a0:2555_0": "Varakappe tayo buddhā, sāramaṇḍe caturo buddhā;",
  "atk-s0511a0:2556_0": "Pañca buddhā bhaddakappe, tato natthādhikā jinā”ti.",
  "atk-s0511a0:2557_0": "Yasmiṃ pana kappe padumuttaradasabalo uppajji,",
  "atk-s0511a0:2557_1": "so sārakappopi samāno guṇasampattiyā maṇḍakappasadisattā “maṇḍakappo”ti vutto.",
  "atk-s0511a0:2557_2": "Opammatthe vā-",
  "atk-s0511a0:2557_3": "saddo daṭṭhabbo.",
  "atk-s0511a0:2557_4": "Ussannakusalāti upacitapuññā.",
  "atk-s0511a0:2557_5": "Janatāti janasamūho.",
  "atk-s0511a0:2558_0": "Padumuttaro pana parisuttaro bhagavā sattāhaṃ bodhipallaṅke vītināmetvā –",
  "atk-s0511a0:2558_1": "“pathaviyaṃ pādaṃ nikkhipissāmī”ti dakkhiṇaṃ pādaṃ abhinīhari.",
  "atk-s0511a0:2558_2": "Atha pathaviṃ bhinditvā vimalakomalakesarakaṇṇikāni jalajāmalāvikalavipulapalāsāni thalajāni jalajāni uṭṭhahiṃsu.",
  "atk-s0511a0:2558_3": "Tesaṃ kira dhurapattāni navutihatthāni kesarāni tiṃsahatthāni kaṇṇikā dvādasahatthā ekekassa navaghaṭappamāṇā reṇavo ahesuṃ.",
  "atk-s0511a0:2558_4": "Satthā pana ubbedhato aṭṭhapaṇṇāsahattho ahosi.",
  "atk-s0511a0:2558_5": "Tassa ubhinnaṃ bāhānamantaraṃ aṭṭhārasahatthaṃ nalāṭaṃ pañcahatthaṃ hatthapādā ekādasahatthā ahesuṃ.",
  "atk-s0511a0:2558_6": "Tassa ekādasahatthena pādena dvādasahatthāya kaṇṇikāya akkantamattāya navaghaṭappamāṇā reṇavo uṭṭhahitvā",
  "atk-s0511a0:2558_7": "aṭṭhapaṇṇāsahatthaṃ sarīrappadesaṃ uggantvā manosilācuṇṇavicuṇṇitaṃ viya katvā paccottharanti.",
  "atk-s0511a0:2558_8": "Tadupādāya satthā padumuttarotveva loke paññāyitthāti saṃyuttabhāṇakā vadanti.",
  "atk-s0511a0:2559_0": "Atha sabbalokuttaro padumuttaro bhagavā brahmāyācanaṃ sampaṭicchitvā dhammadesanāya bhājanabhūte satte",
  "atk-s0511a0:2559_1": "olokento mithilanagare devalaṃ sujātañcāti dve rājaputte upanissayasampanne disvā taṅkhaṇaññeva anilapathena",
  "atk-s0511a0:2559_2": "gantvā mithiluyyāne otaritvā uyyānapālena dvepi rājakumāre pakkosāpesi.",
  "atk-s0511a0:2559_3": "Tepi ca “amhākaṃ pitucchāputto padumuttarakumāro pabbajitvā sammāsambodhiṃ pāpuṇitvā amhākaṃ nagaraṃ sampatto,",
  "atk-s0511a0:2559_4": "handa naṃ mayaṃ dassanāya upasaṅkamissāmā”ti saparivārā padumuttaraṃ bhagavantaṃ upasaṅkamitvā parivāretvā nisīdiṃsu.",
  "atk-s0511a0:2559_5": "Tadā dasabalo tehi parivuto tārāgaṇaparivuto puṇṇacando viya virocamāno tattha dhammacakkaṃ pavattesi,",
  "atk-s0511a0:2559_6": "tadā koṭisatasahassānaṃ paṭhamo dhammābhisamayo ahosi.",
  "atk-s0511a0:2559_7": "Tena vuttaṃ –",
  "atk-s0511a0:2560_0": "3.",
  "atk-s0511a0:2561_0": "“Padumuttarassa bhagavato, paṭhame dhammadesane;",
  "atk-s0511a0:2562_0": "Koṭisatasahassānaṃ, dhammābhisamayo ahū”ti.",
  "atk-s0511a0:2563_0": "Athāparena samayena saradatāpasasamāgame mahājanaṃ nirayasantāpena santāpetvā dhammaṃ desento sattatiṃsasatasahassasaṅkhe",
  "atk-s0511a0:2563_1": "sattakāye dhammāmataṃ pāyesi,",
  "atk-s0511a0:2563_2": "so dutiyo dhammābhisamayo ahosi.",
  "atk-s0511a0:2563_3": "Tena vuttaṃ –",
  "atk-s0511a0:2564_0": "4.",
  "atk-s0511a0:2565_0": "“Tato parampi vassante, tappayante ca pāṇino;",
  "atk-s0511a0:2566_0": "Sattattiṃsasatasahassānaṃ, dutiyābhisamayo ahū”ti.",
  "atk-s0511a0:2567_0": "Yadā pana ānandamahārājā vīsatiyā purisasahassehi vīsatiyā amaccehi ca saddhiṃ padumuttarassa sammāsambuddhassa santike mithilanagare pāturahosi.",
  "atk-s0511a0:2567_1": "Padumuttaro ca bhagavā te sabbe ehibhikkhupabbajjāya pabbājetvā tehi parivuto gantvā pitusaṅgahaṃ kurumāno haṃsavatiyā rājadhāniyā vasati.",
  "atk-s0511a0:2567_2": "Tattha so amhākaṃ bhagavā viya kapilapure gaganatale ratanacaṅkame caṅkamanto buddhavaṃsaṃ kathesi,",
  "atk-s0511a0:2567_3": "tadā paññāsasatasahassānaṃ tatiyo dhammābhisamayo ahosi.",
  "atk-s0511a0:2567_4": "Tena vuttaṃ –",
  "atk-s0511a0:2568_0": "5.",
  "atk-s0511a0:2569_0": "“Yamhi kāle mahāvīro, ānandaṃ upasaṅkami;",
  "atk-s0511a0:2570_0": "Pitusantikaṃ upagantvā, āhanī amatadundubhiṃ.",
  "atk-s0511a0:2571_0": "6.",
  "atk-s0511a0:2572_0": "“Āhate amatabherimhi, vassante dhammavuṭṭhiyā;",
  "atk-s0511a0:2573_0": "Paññāsasatasahassānaṃ, tatiyābhisamayo ahū”ti.",
  "atk-s0511a0:2574_0": "Tattha ānandaṃ upasaṅkamīti pitaraṃ ānandarājānaṃ sandhāya vuttaṃ.",
  "atk-s0511a0:2574_1": "Āhanīti abhihani.",
  "atk-s0511a0:2574_2": "Āhateti āhatāya.",
  "atk-s0511a0:2574_3": "Amatabherimhīti amatabheriyā,",
  "atk-s0511a0:2574_4": "liṅgavipallāso daṭṭhabbo.",
  "atk-s0511a0:2574_5": "“Āsevite”tipi pāṭho,",
  "atk-s0511a0:2574_6": "tassa āsevitāyāti attho.",
  "atk-s0511a0:2574_7": "Vassante dhammavuṭṭhiyāti dhammavassaṃ vassanteti attho.",
  "atk-s0511a0:2574_8": "Idāni abhisamayakaraṇūpāyaṃ dassento –",
  "atk-s0511a0:2575_0": "7.",
  "atk-s0511a0:2576_0": "“Ovādako viññāpako, tārako sabbapāṇinaṃ;",
  "atk-s0511a0:2577_0": "Desanākusalo buddho, tāresi janataṃ bahu”nti. – āha;",
  "atk-s0511a0:2578_0": "Tattha ovādakoti saraṇasīladhutaṅgasamādānaguṇānisaṃsavaṇṇanāya ovadatīti ovādako.",
  "atk-s0511a0:2578_1": "Viññāpakoti catusaccaṃ viññāpetīti viññāpako, bodhako.",
  "atk-s0511a0:2578_2": "Tārakoti caturoghatārako.",
  "atk-s0511a0:2579_0": "Yadā pana satthā mithilanagare mithiluyyāne koṭisatasahassabhikkhugaṇamajjhe māghapuṇṇamāya puṇṇacandasadisavadano pātimokkhaṃ uddisi,",
  "atk-s0511a0:2579_1": "so paṭhamo sannipāto ahosi.",
  "atk-s0511a0:2579_2": "Tena vuttaṃ –",
  "atk-s0511a0:2580_0": "8.",
  "atk-s0511a0:2581_0": "“Sannipātā tayo āsuṃ, padumuttarassa satthuno;",
  "atk-s0511a0:2582_0": "Koṭisatasahassānaṃ, paṭhamo āsi samāgamo”ti.",
  "atk-s0511a0:2583_0": "Yadā pana bhagavā vebhārapabbatakūṭe vassāvāsaṃ vasitvā pabbatasandassanatthaṃ āgatassa mahājanassa dhammaṃ",
  "atk-s0511a0:2583_1": "desetvā navutikoṭisahassāni ehibhikkhubhāvena pabbājetvā tehi parivuto pātimokkhaṃ uddisi,",
  "atk-s0511a0:2583_2": "so dutiyo sannipāto ahosi.",
  "atk-s0511a0:2583_3": "Tena vuttaṃ –",
  "atk-s0511a0:2584_0": "9.",
  "atk-s0511a0:2585_0": "“Yadā buddho asamasamo, vasi vebhārapabbate;",
  "atk-s0511a0:2586_0": "Navutikoṭisahassānaṃ, dutiyo āsi samāgamo”ti.",
  "atk-s0511a0:2587_0": "Puna bhagavati guṇavati tilokanāthe mahājanassa bandhanamokkhaṃ kurumāne janapadacārikaṃ caramāne asītikoṭisahassānaṃ bhikkhūnaṃ sannipāto ahosi.",
  "atk-s0511a0:2587_1": "Tena vuttaṃ –",
  "atk-s0511a0:2588_0": "10.",
  "atk-s0511a0:2589_0": "“Puna cārikaṃ pakkante, gāmanigamaraṭṭhato;",
  "atk-s0511a0:2590_0": "Asītikoṭisahassānaṃ, tatiyo āsi samāgamo”ti.",
  "atk-s0511a0:2591_0": "Tattha gāmanigamaraṭṭhatoti gāmanigamaraṭṭhehi.",
  "atk-s0511a0:2591_1": "Ayameva vā pāṭho,",
  "atk-s0511a0:2591_2": "tassa gāmanigamaraṭṭhehi nikkhamitvā pabbajitānanti attho.",
  "atk-s0511a0:2592_0": "Tadā amhākaṃ bodhisatto anekadhanakoṭiko jaṭilo nāma mahāraṭṭhiko hutvā buddhappamukhassa saṅghassa sacīvaraṃ varadānamadāsi.",
  "atk-s0511a0:2592_1": "Sopi taṃ bhattānumodanāvasāne “anāgate kappasatasahassamatthake gotamo nāma buddho bhavissatī”ti byākāsi.",
  "atk-s0511a0:2592_2": "Tena vuttaṃ –",
  "atk-s0511a0:2593_0": "11.",
  "atk-s0511a0:2594_0": "“Ahaṃ tena samayena, jaṭilo nāma raṭṭhiko;",
  "atk-s0511a0:2595_0": "Sambuddhappamukhaṃ saṅghaṃ, sabhattaṃ dussamadāsahaṃ.",
  "atk-s0511a0:2596_0": "12.",
  "atk-s0511a0:2597_0": "“Sopi maṃ buddho byākāsi, saṅghamajjhe nisīdiya;",
  "atk-s0511a0:2598_0": "Satasahasse ito kappe, ayaṃ buddho bhavissati.",
  "atk-s0511a0:2599_0": "13.",
  "atk-s0511a0:2600_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2601_0": "14.",
  "atk-s0511a0:2602_0": "“Tassāpi vacanaṃ sutvā, uttariṃ vatamadhiṭṭhahiṃ;",
  "atk-s0511a0:2603_0": "Akāsiṃ uggadaḷhaṃ dhitiṃ, dasapāramipūriyā”ti.",
  "atk-s0511a0:2604_0": "Tattha sambuddhappamukhaṃ saṅghanti buddhappamukhassa saṅghassa,",
  "atk-s0511a0:2604_1": "sāmiatthe upayogavacanaṃ.",
  "atk-s0511a0:2604_2": "Sabhattaṃ dussamadāsahanti sacīvaraṃ bhattaṃ adāsiṃ ahanti attho.",
  "atk-s0511a0:2604_3": "Uggadaḷahanti atidaḷhaṃ.",
  "atk-s0511a0:2604_4": "Dhitinti vīriyaṃ akāsinti attho.",
  "atk-s0511a0:2605_0": "Padumuttarassa pana bhagavato kāle titthiyā nāma nāhesuṃ.",
  "atk-s0511a0:2605_1": "Sabbe devamanussā buddhameva saraṇamagamaṃsu.",
  "atk-s0511a0:2605_2": "Tena vuttaṃ –",
  "atk-s0511a0:2606_0": "15.",
  "atk-s0511a0:2607_0": "“Byāhatā titthiyā sabbe, vimanā dummanā tadā;",
  "atk-s0511a0:2608_0": "Na tesaṃ keci paricaranti, raṭṭhato nicchubhanti te.",
  "atk-s0511a0:2609_0": "16.",
  "atk-s0511a0:2610_0": "“Sabbe tattha samāgantvā, upagañchuṃ buddhasantike;",
  "atk-s0511a0:2611_0": "Tuvaṃ nātho mahāvīra, saraṇaṃ hohi cakkhuma.",
  "atk-s0511a0:2612_0": "17.",
  "atk-s0511a0:2613_0": "“Anukampako kāruṇiko, hitesī sabbapāṇinaṃ;",
  "atk-s0511a0:2614_0": "Sampatte titthiye sabbe, pañcasīle patiṭṭhahi.",
  "atk-s0511a0:2615_0": "18.",
  "atk-s0511a0:2616_0": "“Evaṃ nirākulaṃ āsi, suññakaṃ titthiyehi taṃ;",
  "atk-s0511a0:2617_0": "Vicittaṃ arahantehi, vasībhūtehi tādihī”ti.",
  "atk-s0511a0:2618_0": "Tattha byāhatāti vihatamānadappā.",
  "atk-s0511a0:2618_1": "Titthiyāti ettha titthaṃ veditabbaṃ,",
  "atk-s0511a0:2618_2": "titthakaro veditabbo,",
  "atk-s0511a0:2618_3": "titthiyā veditabbā.",
  "atk-s0511a0:2618_4": "Tattha sassatādidiṭṭhivasena taranti etthāti titthaṃ, laddhi.",
  "atk-s0511a0:2618_5": "Tassā laddhiyā uppādako titthakaro,",
  "atk-s0511a0:2618_6": "titthe bhavā titthiyāti.",
  "atk-s0511a0:2618_7": "Padumuttarassa kira bhagavato kāle titthiyā nāhesuṃ.",
  "atk-s0511a0:2618_8": "Ye pana santi,",
  "atk-s0511a0:2618_9": "tepi īdisā ahesunti dassanatthaṃ “byāhatā titthiyā”tiādi vuttanti veditabbaṃ.",
  "atk-s0511a0:2618_10": "Vimanāti virūpamānasā.",
  "atk-s0511a0:2618_11": "Dummanāti tasseva vevacanaṃ.",
  "atk-s0511a0:2618_12": "Na tesaṃ keci paricarantīti tesaṃ aññatitthiyānaṃ kecipi purisā parikammaṃ na karonti,",
  "atk-s0511a0:2618_13": "na bhikkhaṃ denti,",
  "atk-s0511a0:2618_14": "na sakkaronti,",
  "atk-s0511a0:2618_15": "na garuṃ karonti,",
  "atk-s0511a0:2618_16": "na mānenti,",
  "atk-s0511a0:2618_17": "na pūjenti,",
  "atk-s0511a0:2618_18": "na āsanā vuṭṭhahanti,",
  "atk-s0511a0:2618_19": "na añjalikammaṃ karontīti attho.",
  "atk-s0511a0:2618_20": "Raṭṭhatoti sakalaraṭṭhatopi.",
  "atk-s0511a0:2618_21": "Nicchubhantīti nīharanti,",
  "atk-s0511a0:2618_22": "ussādenti tesaṃ nivāsaṃ na dentīti attho.",
  "atk-s0511a0:2618_23": "Teti titthiyā.",
  "atk-s0511a0:2619_0": "Upagañchuṃ buddhasantiketi evaṃ tehi raṭṭhavāsīhi manussehi ussādiyamānā sabbepi aññatitthiyā samāgantvā padumuttaradasabalameva saraṇamagamaṃsu.",
  "atk-s0511a0:2619_1": "“Tvaṃ amhākaṃ satthā nātho gati parāyanaṃ saraṇa”nti evaṃ vatvā saraṇamagamaṃsūti attho.",
  "atk-s0511a0:2619_2": "Anukampatīti anukampako.",
  "atk-s0511a0:2619_3": "Karuṇāya caratīti kāruṇiko.",
  "atk-s0511a0:2619_4": "Sampatteti samāgate saraṇamupagate titthiye.",
  "atk-s0511a0:2619_5": "Pañcasīle patiṭṭhahīti pañcasu sīlesu patiṭṭhāpesīti attho.",
  "atk-s0511a0:2619_6": "Nirākulanti anākulaṃ,",
  "atk-s0511a0:2619_7": "aññehi laddhikehi asammissanti attho.",
  "atk-s0511a0:2619_8": "Suññakanti suññaṃ rittaṃ tehi titthiyehi.",
  "atk-s0511a0:2619_9": "Tanti taṃ bhagavato sāsananti vacanaseso daṭṭhabbo.",
  "atk-s0511a0:2619_10": "Vicittanti vicittavicittaṃ.",
  "atk-s0511a0:2619_11": "Vasībhūtehīti vasībhāvappattehi.",
  "atk-s0511a0:2620_0": "Tassa pana padumuttarassa bhagavato haṃsavatī nāma nagaraṃ ahosi.",
  "atk-s0511a0:2620_1": "Pitā panassa ānando nāma khattiyo,",
  "atk-s0511a0:2620_2": "mātā sujātā nāma devī,",
  "atk-s0511a0:2620_3": "devalo ca sujāto ca dve aggasāvakā,",
  "atk-s0511a0:2620_4": "sumano nāmupaṭṭhāko,",
  "atk-s0511a0:2620_5": "amitā ca asamā ca dve aggasāvikā,",
  "atk-s0511a0:2620_6": "salalarukkho bodhi,",
  "atk-s0511a0:2620_7": "sarīraṃ aṭṭhapaṇṇāsahatthubbedhaṃ ahosi,",
  "atk-s0511a0:2620_8": "sarīrappabhā cassa samantā dvādasa yojanāni gaṇhi,",
  "atk-s0511a0:2620_9": "vassasatasahassaṃ āyu ahosi,",
  "atk-s0511a0:2620_10": "vasudattā nāma aggamahesī,",
  "atk-s0511a0:2620_11": "uttaro nāma putto ahosi.",
  "atk-s0511a0:2620_12": "Padumuttaro pana bhagavā paramābhirāme nandārāme kira parinibbuto.",
  "atk-s0511a0:2620_13": "Dhātuyo panassa na vikiriṃsu.",
  "atk-s0511a0:2620_14": "Sakalajambudīpavāsino manussā samāgamma dvādasayojanubbedhaṃ sattaratanamayaṃ cetiyamakaṃsu.",
  "atk-s0511a0:2620_15": "Tena vuttaṃ –",
  "atk-s0511a0:2621_0": "19.",
  "atk-s0511a0:2622_0": "“Nagaraṃ haṃsavatī nāma, ānando nāma khattiyo;",
  "atk-s0511a0:2623_0": "Sujātā nāma janikā, padumuttarassa satthuno.",
  "atk-s0511a0:2624_0": "24.",
  "atk-s0511a0:2625_0": "“Devalo ca sujāto ca, ahesuṃ aggasāvakā;",
  "atk-s0511a0:2626_0": "Sumano nāmupaṭṭhāko, padumuttarassa mahesino.",
  "atk-s0511a0:2627_0": "25.",
  "atk-s0511a0:2628_0": "“Amitā ca asamā ca, ahesuṃ aggasāvikā;",
  "atk-s0511a0:2629_0": "Bodhi tassa bhagavato, salaloti pavuccati.",
  "atk-s0511a0:2630_0": "27.",
  "atk-s0511a0:2631_0": "“Aṭṭhapaṇṇāsaratanaṃ, accuggato mahāmuni;",
  "atk-s0511a0:2632_0": "Kañcanagghiyasaṅkāso, dvattiṃsavaralakkhaṇo.",
  "atk-s0511a0:2633_0": "28.",
  "atk-s0511a0:2634_0": "“Kuṭṭā kavāṭā bhittī ca, rukkhā nagasiluccayā;",
  "atk-s0511a0:2635_0": "Na tassāvaraṇaṃ atthi, samantā dvādasayojane.",
  "atk-s0511a0:2636_0": "29.",
  "atk-s0511a0:2637_0": "“Vassasatasahassāni, āyu vijjati tāvade;",
  "atk-s0511a0:2638_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2639_0": "30.",
  "atk-s0511a0:2640_0": "“Santāretvā bahujanaṃ, chinditvā sabbasaṃsayaṃ;",
  "atk-s0511a0:2641_0": "Jalitvā aggikkhandhova, nibbuto so sasāvako”ti.",
  "atk-s0511a0:2642_0": "Tattha nagasiluccayāti nagasaṅkhātā siluccayā.",
  "atk-s0511a0:2642_1": "Āvaraṇanti paṭicchādanaṃ tirokaraṇaṃ.",
  "atk-s0511a0:2642_2": "Dvādasayojaneti samantato dvādasayojane ṭhāne bhagavato sarīrappabhā pharitvā rattindivaṃ tiṭṭhatīti attho.",
  "atk-s0511a0:2642_3": "Sesagāthāsu sabbattha pākaṭamevāti.",
  "atk-s0511a0:2643_0": "Ito paṭṭhāya pāramipūraṇādipunappunāgatamatthaṃ saṅkhipitvā visesatthameva vatvā gamissāma.",
  "atk-s0511a0:2643_1": "Yadi pana vuttameva punappunaṃ vakkhāma,",
  "atk-s0511a0:2643_2": "kadā antaṃ gamissati ayaṃ saṃvaṇṇanāti.",
  "atk-s0511a0:2644_0": "Padumuttarabuddhavaṃsavaṇṇanā niṭṭhitā.",
  "atk-s0511a0:2645_0": "Niṭṭhito dasamo buddhavaṃso.",
  "atk-s0511a0:2646_0": "13. Sumedhabuddhavaṃsavaṇṇanā",
  "atk-s0511a0:2647_0": "Padumuttare pana sammāsambuddhe parinibbute sāsanepissa antarahite sattatikappasahassāni buddhā nuppajjiṃsu,",
  "atk-s0511a0:2647_1": "buddhasuññāni ahesuṃ.",
  "atk-s0511a0:2647_2": "Ito paṭṭhāya tiṃsakappasahassānaṃ matthake ekasmiṃ kappe sumedho sujāto cāti dve sammāsambuddhā nibbattiṃsu.",
  "atk-s0511a0:2647_3": "Tattha adhigatamedho sumedho nāma bodhisatto pāramiyo pūretvā tusitapure nibbattitvā tato cavitvā sudassananagare",
  "atk-s0511a0:2647_4": "sudattassa nāma rañño aggamahesiyā sudattāya nāma deviyā kucchismiṃ paṭisandhiṃ gahetvā dasannaṃ māsānaṃ",
  "atk-s0511a0:2647_5": "accayena sudassanuyyāne taruṇadivasakaro viya saliladharavivaragato mātukucchito nikkhami.",
  "atk-s0511a0:2647_6": "So navavassasahassāni agāraṃ ajjhāvasi.",
  "atk-s0511a0:2647_7": "Tassa kira sucandana- kañcana-",
  "atk-s0511a0:2647_8": "sirivaḍḍhananāmakā tayo pāsādā ahesuṃ.",
  "atk-s0511a0:2647_9": "Sumanamahādevippamukhāni aṭṭhacattālīsaitthisahassāni paccupaṭṭhitāni ahesuṃ.",
  "atk-s0511a0:2648_0": "So cattāri nimittāni disvā sumanadeviyā punabbasumitte nāma putte jāte hatthiyānena mahābhinikkhamanaṃ nikkhamitvā pabbaji.",
  "atk-s0511a0:2648_1": "Manussānañca koṭisatamanupabbaji.",
  "atk-s0511a0:2648_2": "So tehi parivuto aḍḍhamāsaṃ padhānacariyaṃ caritvā visākhapuṇṇamāya nakulanigame nakulaseṭṭhidhītāya",
  "atk-s0511a0:2648_3": "dinnaṃ madhupāyāsaṃ paribhuñjitvā sālavane divāvihāraṃ vītināmetvā sirivaḍḍhājīvakena dinnā aṭṭha tiṇamuṭṭhiyo",
  "atk-s0511a0:2648_4": "gahetvā nīpabodhimūle vīsatihatthavitthataṃ tiṇasantharaṃ santharitvā samāraṃ mārabalaṃ vidhamitvā abhisambodhiṃ",
  "atk-s0511a0:2648_5": "pāpuṇitvā “anekajātisaṃsāraṃ…pe…",
  "atk-s0511a0:2648_6": "taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā aṭṭhame sattāhe brahmuno",
  "atk-s0511a0:2648_7": "dhammadesanāyācanaṃ sampaṭicchitvā bhabbapuggale olokento attano kaniṭṭhabhātikaṃ saraṇakumārañca sabbakāmikumārañca",
  "atk-s0511a0:2648_8": "attanā saddhiṃ pabbajitānaṃ bhikkhūnañca koṭisataṃ catusaccadhammapaṭivedhasamatthe disvā ākāsena gantvā",
  "atk-s0511a0:2648_9": "sudassananagarasamīpe sudassanuyyāne otaritvā uyyānapālena attano bhātike pakkosāpetvā tesaṃ parivārānaṃ",
  "atk-s0511a0:2648_10": "majjhe dhammacakkaṃ pavattesi.",
  "atk-s0511a0:2648_11": "Tadā koṭisatasahassānaṃ dhammābhisamayo ahosi,",
  "atk-s0511a0:2648_12": "ayaṃ paṭhamo abhisamayo.",
  "atk-s0511a0:2648_13": "Tena vuttaṃ –",
  "atk-s0511a0:2649_0": "1.",
  "atk-s0511a0:2650_0": "“Padumuttarassa aparena, sumedho nāma nāyako;",
  "atk-s0511a0:2651_0": "Durāsado uggatejo, sabbalokuttamo muni.",
  "atk-s0511a0:2652_0": "2.",
  "atk-s0511a0:2653_0": "“Pasannanetto sumukho, brahā uju patāpavā;",
  "atk-s0511a0:2654_0": "Hitesī sabbasattānaṃ, bahū mocesi bandhanā.",
  "atk-s0511a0:2655_0": "3.",
  "atk-s0511a0:2656_0": "“Yadā buddho pāpuṇitvā, kevalaṃ bodhimuttamaṃ;",
  "atk-s0511a0:2657_0": "Sudassanamhi nagare, dhammacakkaṃ pavattayi.",
  "atk-s0511a0:2658_0": "4.",
  "atk-s0511a0:2659_0": "“Tassābhisamayā tīṇi, ahesuṃ dhammadesane;",
  "atk-s0511a0:2660_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:2661_0": "Tattha uggatejoti uggatatejo.",
  "atk-s0511a0:2661_1": "Pasannanettoti suṭṭhu pasannanayano,",
  "atk-s0511a0:2661_2": "dhovitvā majjitvā ṭhapitamaṇiguḷikā viya pasannāni nettāni honti.",
  "atk-s0511a0:2661_3": "Tasmā so “pasannanetto”ti vutto.",
  "atk-s0511a0:2661_4": "Mudusiniddhanīlavimalasukhumapakhumācitasuppasannanayanoti attho.",
  "atk-s0511a0:2661_5": "“Suppasannapañcanayano”tipi vattuṃ vaṭṭati.",
  "atk-s0511a0:2661_6": "Sumukhoti paripuṇṇasaradasamayacandasadisavadano.",
  "atk-s0511a0:2661_7": "Brahāti aṭṭhāsītihatthappamāṇasarīrattā brahā mahanto,",
  "atk-s0511a0:2661_8": "aññehi asādhāraṇasarīrappamāṇoti attho.",
  "atk-s0511a0:2661_9": "Ujūti brahmujugatto ujumeva uggatasarīro devanagare samussitasuvaṇṇatoraṇasadisavarasarīroti attho.",
  "atk-s0511a0:2661_10": "Patāpavāti vijjotamānasarīro.",
  "atk-s0511a0:2661_11": "Hitesīti hitagavesī.",
  "atk-s0511a0:2661_12": "Abhisamayā tīṇīti abhisamayā tayo,",
  "atk-s0511a0:2661_13": "liṅgavipallāso katoti.",
  "atk-s0511a0:2662_0": "Yadā pana bhagavā kumbhakaṇṇasadisānubhāvaṃ kumbhakaṇṇaṃ nāma manussabhakkhaṃ yakkhaṃ mahāaṭavimukhe",
  "atk-s0511a0:2662_1": "sandissamānaghorasarīraṃ vattaniaṭavisañcāraṃ pacchinditvā pavattamānaṃ paccūsasamaye mahākaruṇāsamāpattiṃ",
  "atk-s0511a0:2662_2": "samāpajjitvā tato vuṭṭhāya lokaṃ olokento disvā ekakova asahāyo tassa yakkhassa bhavanaṃ gantvā anto",
  "atk-s0511a0:2662_3": "pavisitvā paññatte sirisayane nisīdi.",
  "atk-s0511a0:2662_4": "Atha kho so yakkho makkhaṃ asahamāno daṇḍāhato ghoraviso āsiviso viya saṃkuddho dasabalaṃ bhiṃsāpetukāmo",
  "atk-s0511a0:2662_5": "attano attabhāvaṃ ghorataraṃ katvā pabbatasadisaṃ sīsaṃ katvā sūriyamaṇḍalasadisāni akkhīni nimminitvā",
  "atk-s0511a0:2662_6": "naṅgalasīsasadisātidīghavipulatikhiṇadāṭhāyo katvā olambanīlavipulavisamodaro tālakkhandhasadisabāhucipiṭakavirūpavaṅkanāso",
  "atk-s0511a0:2662_7": "pabbatabilasadisavipularattamukho thūlapiṅgalakharapharusakeso atibhayānakadassano hutvā āgantvā sumedhassa",
  "atk-s0511a0:2662_8": "bhagavato purato ṭhatvā padhūpāyanto pajjalanto pāsāṇapabbataggijāla- salila- kaddama-",
  "atk-s0511a0:2662_9": "chārikāyudhaṅgāra-",
  "atk-s0511a0:2662_10": "vālukappakārā navavidhā vassavuṭṭhiyo vassetvāpi bhagavato lomaggamattampi cāletuṃ asakkonto “bhagavantaṃ",
  "atk-s0511a0:2662_11": "pañhaṃ pucchitvā māressāmī”ti āḷavako viya pañhaṃ pucchi.",
  "atk-s0511a0:2662_12": "Ayaṃ bhagavā pañhābyākaraṇena taṃ yakkhaṃ vinayamupanesi.",
  "atk-s0511a0:2662_13": "Tato dutiyadivase kirassa raṭṭhavāsino manussā sakaṭabharitena bhattena saha rājakumāraṃ āharitvā yakkhassa adaṃsu.",
  "atk-s0511a0:2662_14": "Atha yakkho rājakumāraṃ buddhassa adāsi.",
  "atk-s0511a0:2662_15": "Aṭavidvāre ṭhitamanussā bhagavantaṃ upasaṅkamiṃsu.",
  "atk-s0511a0:2662_16": "Tadā tasmiṃ samāgame dasabalo yakkhassa manonukūlaṃ dhammaṃ desento.",
  "atk-s0511a0:2662_17": "Navutikoṭisahassānaṃ pāṇīnaṃ dhammacakkhuṃ uppādesi,",
  "atk-s0511a0:2662_18": "so dutiyo dhammābhisamayo ahosi.",
  "atk-s0511a0:2662_19": "Tena vuttaṃ –",
  "atk-s0511a0:2663_0": "5.",
  "atk-s0511a0:2664_0": "“Punāparaṃ kumbhakaṇṇaṃ, yakkhaṃ so damayī jino;",
  "atk-s0511a0:2665_0": "Navutikoṭisahassānaṃ, dutiyābhisamayo ahū”ti.",
  "atk-s0511a0:2666_0": "Yadā pana upakārinagare sirinandanuyyāne cattāri saccāni pakāsayi,",
  "atk-s0511a0:2666_1": "tadā asītikoṭisatasahassānaṃ tatiyo dhammābhisamayo ahosi.",
  "atk-s0511a0:2666_2": "Tena vuttaṃ –",
  "atk-s0511a0:2667_0": "6.",
  "atk-s0511a0:2668_0": "“Punāparaṃ amitayaso, catusaccaṃ pakāsayi;",
  "atk-s0511a0:2669_0": "Asītikoṭisahassānaṃ, tatiyābhisamayo ahū”ti.",
  "atk-s0511a0:2670_0": "Sumedhassāpi bhagavato tayo sāvakasannipātā ahesuṃ.",
  "atk-s0511a0:2670_1": "Paṭhamasannipāte sudassananagare koṭisatakhīṇāsavā ahesuṃ.",
  "atk-s0511a0:2670_2": "Puna devakūṭe pabbate kathinatthate dutiye navutikoṭiyo.",
  "atk-s0511a0:2670_3": "Puna tatiye bhagavati cārikaṃ caramāne asītikoṭiyo ahesuṃ.",
  "atk-s0511a0:2670_4": "Tena vuttaṃ –",
  "atk-s0511a0:2671_0": "7.",
  "atk-s0511a0:2672_0": "“Sannipātā tayo āsuṃ, sumedhassa mahesino;",
  "atk-s0511a0:2673_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:2674_0": "8.",
  "atk-s0511a0:2675_0": "“Sudassanaṃ nāma nagaraṃ, upagañchi jino yadā;",
  "atk-s0511a0:2676_0": "Tadā khīṇāsavā bhikkhū, samiṃsu satakoṭiyo.",
  "atk-s0511a0:2677_0": "9.",
  "atk-s0511a0:2678_0": "“Punāparaṃ devakūṭe, bhikkhūnaṃ kathinatthate;",
  "atk-s0511a0:2679_0": "Tadā navutikoṭīnaṃ, dutiyo āsi samāgamo.",
  "atk-s0511a0:2680_0": "10.",
  "atk-s0511a0:2681_0": "“Punāparaṃ dasabalo, yadā carati cārikaṃ;",
  "atk-s0511a0:2682_0": "Tadā asītikoṭīnaṃ, tatiyo āsi samāgamo”ti.",
  "atk-s0511a0:2683_0": "Tadā amhākaṃ bodhisatto uttaro nāma sabbajanuttaro māṇavo hutvā nidahitvā ṭhapitaṃyeva asītikoṭidhanaṃ",
  "atk-s0511a0:2683_1": "vissajjetvā buddhappamukhassa saṅghassa mahādānaṃ datvā tadā dasabalassa dhammaṃ sutvā saraṇesu patiṭṭhāya",
  "atk-s0511a0:2683_2": "nikkhamitvā pabbaji.",
  "atk-s0511a0:2683_3": "Sopi naṃ satthā bhojanānumodanaṃ karonto –",
  "atk-s0511a0:2683_4": "“anāgate gotamo nāma buddho bhavissatī”ti byākāsi.",
  "atk-s0511a0:2683_5": "Tena vuttaṃ –",
  "atk-s0511a0:2684_0": "11.",
  "atk-s0511a0:2685_0": "“Ahaṃ tena samayena, uttaro nāma māṇavo;",
  "atk-s0511a0:2686_0": "Asītikoṭiyo mayhaṃ, ghare sannicitaṃ dhanaṃ.",
  "atk-s0511a0:2687_0": "12.",
  "atk-s0511a0:2688_0": "“Kevalaṃ sabbaṃ datvāna, sasaṅghe lokanāyake;",
  "atk-s0511a0:2689_0": "Saraṇaṃ tassūpagañchiṃ, pabbajjañcābhirocayiṃ.",
  "atk-s0511a0:2690_0": "13.",
  "atk-s0511a0:2691_0": "“Sopi maṃ buddho byākāsi, karonto anumodanaṃ;",
  "atk-s0511a0:2692_0": "Tiṃsakappasahassamhi, ayaṃ buddho bhavissati.",
  "atk-s0511a0:2693_0": "14.",
  "atk-s0511a0:2694_0": "“Padhānaṃ padahitvāna…pe… hessāma sammukhā imaṃ”.",
  "atk-s0511a0:2695_0": "Byākaraṇagāthā vitthāretabbā.",
  "atk-s0511a0:2696_0": "15.",
  "atk-s0511a0:2697_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:2698_0": "Uttariṃ vatamadhiṭṭhāsiṃ, dasapāramipūriyā.",
  "atk-s0511a0:2699_0": "16.",
  "atk-s0511a0:2700_0": "“Suttantaṃ vinayaṃ cāpi, navaṅgaṃ satthusāsanaṃ;",
  "atk-s0511a0:2701_0": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a0:2702_0": "17.",
  "atk-s0511a0:2703_0": "“Tatthappamatto viharanto, nisajjaṭṭhānacaṅkame;",
  "atk-s0511a0:2704_0": "Abhiññāpāramiṃ gantvā, brahmalokamagañchaha”nti.",
  "atk-s0511a0:2705_0": "Tattha sannicitanti nidahitaṃ nidhānavasena.",
  "atk-s0511a0:2705_1": "Kevalanti sakalanti attho.",
  "atk-s0511a0:2705_2": "Sabbanti asesato datvā.",
  "atk-s0511a0:2705_3": "Sasaṅgheti sasaṅghassa.",
  "atk-s0511a0:2705_4": "Tassūpagañchinti taṃ upagañchiṃ,",
  "atk-s0511a0:2705_5": "upayogatthe sāmivacanaṃ.",
  "atk-s0511a0:2705_6": "Abhirocayinti pabbajiṃ.",
  "atk-s0511a0:2705_7": "Tiṃsakappasahassamhīti tiṃsakappasahassesu atikkantesūti attho.",
  "atk-s0511a0:2706_0": "Tassa pana sumedhassa bhagavato sudassanaṃ nāma nagaraṃ ahosi,",
  "atk-s0511a0:2706_1": "sudatto nāma rājā pitā,",
  "atk-s0511a0:2706_2": "mātā sudattā nāma,",
  "atk-s0511a0:2706_3": "saraṇo ca sabbakāmo ca dve aggasāvakā,",
  "atk-s0511a0:2706_4": "sāgaro nāmupaṭṭhāko,",
  "atk-s0511a0:2706_5": "rāmā ca surāmā ca dve aggasāvikā,",
  "atk-s0511a0:2706_6": "mahānīparukkho bodhi,",
  "atk-s0511a0:2706_7": "sarīraṃ aṭṭhāsītihatthubbedhaṃ ahosi,",
  "atk-s0511a0:2706_8": "āyu navutivassasahassāni,",
  "atk-s0511a0:2706_9": "navavassasahassāni agāraṃ ajjhāvasi,",
  "atk-s0511a0:2706_10": "sumanā nāmassa aggamahesī,",
  "atk-s0511a0:2706_11": "punabbasumitto nāma putto,",
  "atk-s0511a0:2706_12": "hatthiyānena nikkhami.",
  "atk-s0511a0:2706_13": "Sesaṃ gāthāsu dissati.",
  "atk-s0511a0:2706_14": "Tena vuttaṃ –",
  "atk-s0511a0:2707_0": "18.",
  "atk-s0511a0:2708_0": "“Sudassanaṃ nāma nagaraṃ, sudatto nāma khattiyo;",
  "atk-s0511a0:2709_0": "Sudattā nāma janikā, sumedhassa mahesino.",
  "atk-s0511a0:2710_0": "23.",
  "atk-s0511a0:2711_0": "“Saraṇo sabbakāmo ca, ahesuṃ aggasāvakā;",
  "atk-s0511a0:2712_0": "Sāgaro nāmupaṭṭhāko, sumedhassa mahesino.",
  "atk-s0511a0:2713_0": "24.",
  "atk-s0511a0:2714_0": "“Rāmā ceva surāmā ca, ahesuṃ aggasāvikā;",
  "atk-s0511a0:2715_0": "Bodhi tassa bhagavato, mahānīpoti vuccati.",
  "atk-s0511a0:2716_0": "26.",
  "atk-s0511a0:2717_0": "“Aṭṭhāsītiratanāni, accuggato mahāmuni;",
  "atk-s0511a0:2718_0": "Obhāseti disā sabbā, cando tāragaṇe yathā.",
  "atk-s0511a0:2719_0": "27.",
  "atk-s0511a0:2720_0": "“Cakkavattimaṇī nāma, yathā tapati yojanaṃ;",
  "atk-s0511a0:2721_0": "Tatheva tassa ratanaṃ, samantā pharati yojanaṃ.",
  "atk-s0511a0:2722_0": "28.",
  "atk-s0511a0:2723_0": "“Navutivassasahassāni, āyu vijjati tāvade;",
  "atk-s0511a0:2724_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2725_0": "29.",
  "atk-s0511a0:2726_0": "“Tevijjachaḷabhiññehi, balappattehi tādihi;",
  "atk-s0511a0:2727_0": "Samākulamidaṃ āsi, arahantehi sādhuhi.",
  "atk-s0511a0:2728_0": "30.",
  "atk-s0511a0:2729_0": "“Tepi sabbe amitayasā, vippamuttā nirūpadhī;",
  "atk-s0511a0:2730_0": "Ñāṇālokaṃ dassayitvā, nibbutā te mahāyasā”ti.",
  "atk-s0511a0:2731_0": "Tattha cando tāragaṇe yathāti yathā nāma gagane paripuṇṇacando tārāgaṇe obhāseti pakāseti,",
  "atk-s0511a0:2731_1": "evameva sabbāpi disā obhāsetīti attho.",
  "atk-s0511a0:2731_2": "Keci “cando pannaraso yathā”ti paṭhanti,",
  "atk-s0511a0:2731_3": "so uttānatthova.",
  "atk-s0511a0:2732_0": "Cakkavattimaṇī nāmāti yathā nāma cakkavattirañño maṇiratanaṃ catuhatthāyāmaṃ sakaṭanābhisamapariṇāhaṃ",
  "atk-s0511a0:2732_1": "caturāsītimaṇisahassaparivāraṃ tārāgaṇaparivutassa saradasamayaparipuṇṇarajanikarassa sirisamudayasobhaṃ",
  "atk-s0511a0:2732_2": "avhayantamiva vepullapabbatato paramaramaṇīyadassanaṃ maṇiratanamāgacchati,",
  "atk-s0511a0:2732_3": "tassevaṃ āgacchantassa samantato yojanappamāṇaṃ okāsaṃ ābhā pharati,",
  "atk-s0511a0:2732_4": "evameva tassa sumedhassāpi bhagavato sarīrato ābhāratanaṃ samantato yojanaṃ pharatīti attho.",
  "atk-s0511a0:2733_0": "Tevijjachaḷabhiññehīti tevijjehi chaḷabhiññehi cāti attho.",
  "atk-s0511a0:2733_1": "Balappattehīti iddhibalappattehi.",
  "atk-s0511a0:2733_2": "Tādihīti tādibhāvappattehi.",
  "atk-s0511a0:2733_3": "Samākulanti saṅkiṇṇaṃ ekakāsāvapajjotaṃ.",
  "atk-s0511a0:2733_4": "Idanti sāsanaṃ sandhāyāha,",
  "atk-s0511a0:2733_5": "mahītalaṃ vā.",
  "atk-s0511a0:2733_6": "Amitayasāti amitaparivārā,",
  "atk-s0511a0:2733_7": "atulakittighoso vā.",
  "atk-s0511a0:2733_8": "Nirūpadhīti caturūpadhivirahitā.",
  "atk-s0511a0:2733_9": "Sesamettha gāthāsu sabbattha pākaṭamevāti.",
  "atk-s0511a0:2734_0": "Sumedhabuddhavaṃsavaṇṇanā niṭṭhitā.",
  "atk-s0511a0:2735_0": "Niṭṭhito ekādasamo buddhavaṃso.",
  "atk-s0511a0:2736_0": "14. Sujātabuddhavaṃsavaṇṇanā",
  "atk-s0511a0:2737_0": "Tato tassāparabhāge tasmiṃyeva maṇḍakappe anupubbena aparimitāyukesu sattesu anukkamena parihāyitvā navutivassasahassāyukesu",
  "atk-s0511a0:2737_1": "jātesu sujātarūpakāyo parisuddhajāto sujāto nāma satthā loke udapādi.",
  "atk-s0511a0:2737_2": "Sopi pāramiyo pūretvā tusitapure nibbattitvā tato cavitvā sumaṅgalanagare uggatassa nāma rañño kule pabhāvatiyā",
  "atk-s0511a0:2737_3": "nāma aggamahesiyā kucchismiṃ paṭisandhiṃ gahetvā dasannaṃ māsānaṃ accayena mātukucchito nikkhami.",
  "atk-s0511a0:2737_4": "Nāmaggahaṇadivase cassa nāmaṃ karonto sakalajambudīpe sabbasattānaṃ sukhaṃ janayanto jātoti “sujāto” tvevassa nāmamakaṃsu.",
  "atk-s0511a0:2737_5": "So navavassasahassāni agāraṃ ajjhāvasi.",
  "atk-s0511a0:2737_6": "Sirī upasirī sirinando cāti tassa tayo pāsādā ahesuṃ.",
  "atk-s0511a0:2737_7": "Sirīnandādevippamukhāni tevīsati itthisahassāni paccupaṭṭhitāni ahesuṃ.",
  "atk-s0511a0:2738_0": "So cattāri nimittāni disvā sirīnandādeviyā upasene nāma putte uppanne haṃsavahaṃ nāma varaturaṅgamāruyha mahābhinikkhamanaṃ nikkhamitvā pabbaji.",
  "atk-s0511a0:2738_1": "Taṃ pana pabbajantaṃ manussānaṃ koṭi anupabbaji.",
  "atk-s0511a0:2738_2": "Atha so tehi parivuto nava māse padhānacariyaṃ caritvā visākhapuṇṇamāya sirīnandananagare sirīnandanaseṭṭhissa",
  "atk-s0511a0:2738_3": "dhītāya dinnaṃ paramamadhuraṃ madhupāyāsaṃ paribhuñjitvā sālavane divāvihāraṃ vītināmetvā sāyanhasamaye",
  "atk-s0511a0:2738_4": "sunandājīvakena dinnā aṭṭha tiṇamuṭṭhiyo gahetvā veḷubodhiṃ upasaṅkamitvā tettiṃsahatthavitthataṃ tiṇasantharaṃ",
  "atk-s0511a0:2738_5": "santharitvā sūriye dharamāneyeva samāraṃ mārabalaṃ vidhamitvā sammāsambodhiṃ paṭivijjhitvā sabbabuddhānuciṇṇaṃ",
  "atk-s0511a0:2738_6": "udānaṃ udānetvā sattasattāhaṃ bodhisamīpeyeva vītināmetvā brahmunā āyācito attano kaniṭṭhabhātikaṃ sudassanakumāraṃ",
  "atk-s0511a0:2738_7": "purohitaputtaṃ devakumārañca catusaccadhammapaṭivedhasamatthe disvā ākāsena gantvā sumaṅgalanagarasamīpe",
  "atk-s0511a0:2738_8": "sumaṅgaluyyāne otaritvā uyyānapālena attano bhātikaṃ sudassanakumāraṃ purohitaputtaṃ devakumārañca pakkosāpetvā",
  "atk-s0511a0:2738_9": "tesaṃ saparivārānaṃ majjhe nisinno dhammacakkaṃ pavattesi.",
  "atk-s0511a0:2738_10": "Tattha asītiyā koṭīnaṃ dhammābhisamayo ahosi.",
  "atk-s0511a0:2738_11": "Ayaṃ paṭhamābhisamayo ahosi.",
  "atk-s0511a0:2739_0": "Yadā pana bhagavā sudassanuyyānadvāre mahāsālamūle yamakapāṭihāriyaṃ katvā devesu tāvatiṃsesu vassāvāsaṃ upāgami,",
  "atk-s0511a0:2739_1": "tadā sattattiṃsasatasahassānaṃ dhammābhisamayo ahosi.",
  "atk-s0511a0:2739_2": "Ayaṃ dutiyo abhisamayo ahosi.",
  "atk-s0511a0:2739_3": "Yadā pana sujāto dasabalo pitusantikaṃ agamāsi,",
  "atk-s0511a0:2739_4": "tadā saṭṭhisatasahassānaṃ dhammābhisamayo ahosi.",
  "atk-s0511a0:2739_5": "Ayaṃ tatiyo abhisamayo ahosi.",
  "atk-s0511a0:2739_6": "Tena vuttaṃ –",
  "atk-s0511a0:2740_0": "1.",
  "atk-s0511a0:2741_0": "“Tattheva maṇḍakappamhi, sujāto nāma nāyako;",
  "atk-s0511a0:2742_0": "Sīhahanusabhakkhandho, appameyyo durāsado.",
  "atk-s0511a0:2743_0": "2.",
  "atk-s0511a0:2744_0": "“Candova vimalo buddho, sataraṃsīva patāpavā;",
  "atk-s0511a0:2745_0": "Evaṃ sobhati sambuddho, jalanto siriyā sadā.",
  "atk-s0511a0:2746_0": "3.",
  "atk-s0511a0:2747_0": "“Pāpuṇitvāna sambuddho, kevalaṃ bodhimuttamaṃ;",
  "atk-s0511a0:2748_0": "Sumaṅgalamhi nagare, dhammacakkaṃ pavattayi.",
  "atk-s0511a0:2749_0": "4.",
  "atk-s0511a0:2750_0": "“Desente pavaraṃ dhammaṃ, sujāte lokanāyake;",
  "atk-s0511a0:2751_0": "Asītikoṭī abhisamiṃsu, paṭhame dhammadesane.",
  "atk-s0511a0:2752_0": "5.",
  "atk-s0511a0:2753_0": "“Yadā sujāto amitayaso, deve vassaṃ upāgami;",
  "atk-s0511a0:2754_0": "Sattattiṃsasatasahassānaṃ, dutiyābhisamayo ahu.",
  "atk-s0511a0:2755_0": "6.",
  "atk-s0511a0:2756_0": "“Yadā sujāto asamasamo, upagacchi pitusantikaṃ;",
  "atk-s0511a0:2757_0": "Saṭṭhisatasahassānaṃ, tatiyābhisamayo ahū”ti.",
  "atk-s0511a0:2758_0": "Tattha tattheva maṇḍakappamhīti yasmiṃ maṇḍakappe sumedho bhagavā uppanno,",
  "atk-s0511a0:2758_1": "tattheva kappe sujātopi bhagavā uppannoti attho.",
  "atk-s0511a0:2758_2": "Sīhahanūti sīhassa viya hanu assāti sīhahanu.",
  "atk-s0511a0:2758_3": "Sīhassa pana heṭṭhimahanumeva puṇṇaṃ hoti,",
  "atk-s0511a0:2758_4": "na uparimaṃ.",
  "atk-s0511a0:2758_5": "Assa pana mahāpurisassa sīhassa heṭṭhimahanu viya dvepi paripuṇṇāni dvādasiyaṃ pakkhassa candasadisāni honti.",
  "atk-s0511a0:2758_6": "Tena vuttaṃ “sīhahanū”ti.",
  "atk-s0511a0:2758_7": "Usabhakkhandhoti usabhasseva samappavaṭṭakkhandho,",
  "atk-s0511a0:2758_8": "suvaṭṭitasuvaṇṇāliṅgasadisakkhandhoti attho.",
  "atk-s0511a0:2758_9": "Sataraṃsīvāti divasakaro viya.",
  "atk-s0511a0:2758_10": "Siriyāti buddhasiriyā.",
  "atk-s0511a0:2758_11": "Bodhimuttamanti uttamaṃ sambodhiṃ.",
  "atk-s0511a0:2759_0": "Sudhammavatīnagare sudhammuyyāne āgatānaṃ manussānaṃ dhammaṃ desetvā saṭṭhisatasahassāni ehibhikkhubhāvena",
  "atk-s0511a0:2759_1": "pabbājetvā tesaṃ majjhe pātimokkhaṃ uddisi,",
  "atk-s0511a0:2759_2": "so paṭhamo sannipāto ahosi.",
  "atk-s0511a0:2759_3": "Tato paraṃ tidivorohaṇe bhagavato paññāsasatasahassānaṃ dutiyo sannipāto ahosi.",
  "atk-s0511a0:2759_4": "Puna “sudassanakumāro bhagavato santike pabbajitvā arahattaṃ patto”ti sutvā “mayampi pabbajissāmā”ti",
  "atk-s0511a0:2759_5": "āgatāni cattāri purisasatasahassāni gahetvā sudassanatthero sujātaṃ narāsabhaṃ upasaṅkami.",
  "atk-s0511a0:2759_6": "Tesaṃ bhagavā dhammaṃ desetvā ehibhikkhupabbajjāya pabbājetvā caturaṅgasamannāgate sannipāte pātimokkhaṃ uddisi,",
  "atk-s0511a0:2759_7": "so tatiyo sannipāto ahosi.",
  "atk-s0511a0:2759_8": "Tena vuttaṃ –",
  "atk-s0511a0:2760_0": "7.",
  "atk-s0511a0:2761_0": "“Sannipātā tayo āsuṃ, sujātassa mahesino;",
  "atk-s0511a0:2762_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:2763_0": "8.",
  "atk-s0511a0:2764_0": "“Abhiññābalappattānaṃ, appattānaṃ bhavābhave;",
  "atk-s0511a0:2765_0": "Saṭṭhisatasahassāni, paṭhamaṃ sannipatiṃsu te.",
  "atk-s0511a0:2766_0": "9.",
  "atk-s0511a0:2767_0": "“Punāparaṃ sannipāte, tidivorohaṇe jine;",
  "atk-s0511a0:2768_0": "Paññāsasatasahassānaṃ, dutiyo āsi samāgamo.",
  "atk-s0511a0:2769_0": "10.",
  "atk-s0511a0:2770_0": "“Upasaṅkamanto narāsabhaṃ, sudassano aggasāvako;",
  "atk-s0511a0:2771_0": "Catūhi satasahassehi, sambuddhaṃ upasaṅkamī”ti.",
  "atk-s0511a0:2772_0": "Tattha appattānanti bhavābhave asampattānanti attho.",
  "atk-s0511a0:2772_1": "“Appavattā bhavābhave”tipi pāṭho,",
  "atk-s0511a0:2772_2": "soyevattho.",
  "atk-s0511a0:2772_3": "Tidivorohaṇeti saggalokato otarante kattukārake daṭṭhabbo.",
  "atk-s0511a0:2772_4": "Kārakavipallāsena vuttaṃ.",
  "atk-s0511a0:2772_5": "Atha vā tidivorohaṇeti tidivato otaraṇe.",
  "atk-s0511a0:2772_6": "Jineti jinassa,",
  "atk-s0511a0:2772_7": "sāmiatthe bhummaṃ daṭṭhabbaṃ.",
  "atk-s0511a0:2773_0": "Tadā kira amhākaṃ bodhisatto cakkavattirājā hutvā “buddho loke uppanno”ti sutvā bhagavantaṃ upasaṅkamitvā",
  "atk-s0511a0:2773_1": "dhammakathaṃ sutvā buddhappamukhassa bhikkhusaṅghassa sattahi ratanehi saddhiṃ catumahādīparajjaṃ datvā",
  "atk-s0511a0:2773_2": "satthu santike pabbaji.",
  "atk-s0511a0:2773_3": "Sakaladīpavāsino janā raṭṭhuppādaṃ gahetvā ārāmikakiccaṃ sādhetvā buddhappamukhassa saṅghassa niccaṃ mahādānamadaṃsu.",
  "atk-s0511a0:2773_4": "Sopi naṃ satthā –",
  "atk-s0511a0:2773_5": "“anāgate gotamo nāma buddho bhavissatī”ti byākāsi.",
  "atk-s0511a0:2773_6": "Tena vuttaṃ –",
  "atk-s0511a0:2774_0": "11.",
  "atk-s0511a0:2775_0": "“Ahaṃ tena samayena, catudīpamhi issaro;",
  "atk-s0511a0:2776_0": "Antalikkhacaro āsiṃ, cakkavattī mahabbalo.",
  "atk-s0511a0:2777_0": "13.",
  "atk-s0511a0:2778_0": "“Catudīpe mahārajjaṃ ratane satta uttame;",
  "atk-s0511a0:2779_0": "Buddhe niyyātayitvāna, pabbajiṃ tassa santike.",
  "atk-s0511a0:2780_0": "14.",
  "atk-s0511a0:2781_0": "“Ārāmikā janapade, uṭṭhānaṃ paṭipiṇḍiya;",
  "atk-s0511a0:2782_0": "Upanenti bhikkhusaṅghassa, paccayaṃ sayanāsanaṃ.",
  "atk-s0511a0:2783_0": "15.",
  "atk-s0511a0:2784_0": "“Sopi maṃ buddho byākāsi, dasasahassimhi issaro;",
  "atk-s0511a0:2785_0": "Tiṃsakappasahassamhi, ayaṃ buddho bhavissati.",
  "atk-s0511a0:2786_0": "16.",
  "atk-s0511a0:2787_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2788_0": "17.",
  "atk-s0511a0:2789_0": "“Tassāpi cavanaṃ sutvā, bhiyyo hāsaṃ janesahaṃ;",
  "atk-s0511a0:2790_0": "Adhiṭṭhahiṃ vataṃ uggaṃ, dasapāramipūriyā.",
  "atk-s0511a0:2791_0": "18.",
  "atk-s0511a0:2792_0": "“Suttantaṃ vinayañcāpi, navaṅgaṃ satthusāsanaṃ;",
  "atk-s0511a0:2793_0": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a0:2794_0": "19.",
  "atk-s0511a0:2795_0": "“Tatthappamatto viharanto, brahmaṃ bhāvetva bhāvanaṃ;",
  "atk-s0511a0:2796_0": "Abhiññāpāramiṃ gantvā, brahmalokamagañchaha”nti.",
  "atk-s0511a0:2797_0": "Tattha catudīpamhīti saparivāradīpānaṃ catunnaṃ mahādīpānanti attho.",
  "atk-s0511a0:2797_1": "Antalikkhacaroti cakkaratanaṃ purakkhatvā ākāsacaro.",
  "atk-s0511a0:2797_2": "Ratane sattāti hatthiratanādīni satta ratanāni.",
  "atk-s0511a0:2797_3": "Uttameti uttamāni.",
  "atk-s0511a0:2797_4": "Atha vā uttame buddheti attho daṭṭhabbo.",
  "atk-s0511a0:2797_5": "Niyyātayitvānāti datvāna.",
  "atk-s0511a0:2797_6": "Uṭṭhānanti raṭṭhuppādaṃ,",
  "atk-s0511a0:2797_7": "āyanti attho.",
  "atk-s0511a0:2797_8": "Paṭipiṇḍiyāti rāsiṃ katvā saṃkaḍḍhitvā.",
  "atk-s0511a0:2797_9": "Paccayanti cīvarādivividhaṃ paccayaṃ.",
  "atk-s0511a0:2797_10": "Dasasahassimhi issaroti dasasahassilokadhātuyaṃ issaro,",
  "atk-s0511a0:2797_11": "tadetaṃ jātikkhettaṃ sandhāya vuttanti veditabbaṃ.",
  "atk-s0511a0:2797_12": "Anantānaṃ lokadhātūnaṃ issaro bhagavā.",
  "atk-s0511a0:2797_13": "Tiṃsakappasahassamhīti ito paṭṭhāya tiṃsakappasahassānaṃ matthaketi attho.",
  "atk-s0511a0:2798_0": "Tassa pana sujātassa bhagavato sumaṅgalaṃ nāma nagaraṃ ahosi,",
  "atk-s0511a0:2798_1": "uggato nāma rājā pitā,",
  "atk-s0511a0:2798_2": "pabhāvatī nāma mātā,",
  "atk-s0511a0:2798_3": "sudassano ca sudevo ca dve aggasāvakā,",
  "atk-s0511a0:2798_4": "nārado nāmupaṭṭhāko,",
  "atk-s0511a0:2798_5": "nāgā ca nāgasamālā ca dve aggasāvikā,",
  "atk-s0511a0:2798_6": "mahāveḷurukkho bodhi,",
  "atk-s0511a0:2798_7": "so kira mandacchiddo ghanakkhandho paramaramaṇīyo veḷuriyamaṇivaṇṇehi vimalehi pattehi sañchannavipulasākho mayūrapiñchakalāpo viya virocittha.",
  "atk-s0511a0:2798_8": "Tassa pana bhagavato sarīraṃ paṇṇāsahatthubbedhaṃ ahosi,",
  "atk-s0511a0:2798_9": "āyu navutivassasahassāni,",
  "atk-s0511a0:2798_10": "sirīnandā nāmassa aggamahesī,",
  "atk-s0511a0:2798_11": "upaseno nāma putto.",
  "atk-s0511a0:2798_12": "Turaṅgavarayānena nikkhami.",
  "atk-s0511a0:2798_13": "So pana candavatīnagare silārāme parinibbāyi.",
  "atk-s0511a0:2798_14": "Tena vuttaṃ –",
  "atk-s0511a0:2799_0": "20.",
  "atk-s0511a0:2800_0": "“Sumaṅgalaṃ nāma nagaraṃ, uggato nāma khattiyo;",
  "atk-s0511a0:2801_0": "Mātā pabhāvatī nāma, sujātassa mahesino.",
  "atk-s0511a0:2802_0": "25.",
  "atk-s0511a0:2803_0": "“Sudassano sudevo ca, ahesuṃ aggasāvakā;",
  "atk-s0511a0:2804_0": "Nārado nāmupaṭṭhāko, sujātassa mahesino.",
  "atk-s0511a0:2805_0": "26.",
  "atk-s0511a0:2806_0": "“Nāgo ca nāgasamālā ca, ahesuṃ aggasāvikā;",
  "atk-s0511a0:2807_0": "Bodhi tassa bhagavato, mahāveḷūti vuccati.",
  "atk-s0511a0:2808_0": "27.",
  "atk-s0511a0:2809_0": "“So ca rukkho ghanakkhandho, acchiddo hoti pattiko;",
  "atk-s0511a0:2810_0": "Uju vaṃso brahā hoti, dassanīyo manoramo.",
  "atk-s0511a0:2811_0": "28.",
  "atk-s0511a0:2812_0": "“Ekakkhandho pavaḍḍhitvā, tato sākhā pabhijjati;",
  "atk-s0511a0:2813_0": "Yathā subaddho morahattho, evaṃ sobhati so dumo.",
  "atk-s0511a0:2814_0": "29.",
  "atk-s0511a0:2815_0": "“Na tassa kaṇṭakā honti, nāpi chiddaṃ mahā ahu;",
  "atk-s0511a0:2816_0": "Vitthiṇṇasākho aviralo, sandacchāyo manoramo.",
  "atk-s0511a0:2817_0": "31.",
  "atk-s0511a0:2818_0": "“Paññāsaratano āsi, uccattanena so jino;",
  "atk-s0511a0:2819_0": "Sabbākāravarūpeto, sabbaguṇamupāgato.",
  "atk-s0511a0:2820_0": "32.",
  "atk-s0511a0:2821_0": "“Tassa pabhā asamasamā, niddhāvati samantato;",
  "atk-s0511a0:2822_0": "Appamāṇo atuliyo, opammehi anūpamo.",
  "atk-s0511a0:2823_0": "33.",
  "atk-s0511a0:2824_0": "“Navutivassasahassāni, āyu vijjati tāvade;",
  "atk-s0511a0:2825_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:2826_0": "34.",
  "atk-s0511a0:2827_0": "“Yathāpi sāgare ūmī, gagane tārakā yathā;",
  "atk-s0511a0:2828_0": "Evaṃ tadā pāvacanaṃ, arahantehi cittitaṃ.",
  "atk-s0511a0:2829_0": "35.",
  "atk-s0511a0:2830_0": "“So ca buddho asamasamo, guṇāni ca tāni atuliyāni;",
  "atk-s0511a0:2831_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:2832_0": "Tattha acchiddoti appacchiddo.",
  "atk-s0511a0:2832_1": "“Anudarā kaññā”tiādīsu viya daṭṭhabbaṃ.",
  "atk-s0511a0:2832_2": "Keci “chiddaṃ hoti parittaka”nti paṭhanti.",
  "atk-s0511a0:2832_3": "Pattikoti bahupatto,",
  "atk-s0511a0:2832_4": "kācamaṇivaṇṇehi pattehi sañchannoti attho.",
  "atk-s0511a0:2832_5": "Ujūti avaṅko akuṭilo.",
  "atk-s0511a0:2832_6": "Vaṃsoti veḷu.",
  "atk-s0511a0:2832_7": "Brahāti samantato mahā.",
  "atk-s0511a0:2832_8": "Ekakkhandhoti avaniruho eko adutiyo cāti attho.",
  "atk-s0511a0:2832_9": "Pavaḍḍhitvāti vaḍḍhitvā.",
  "atk-s0511a0:2832_10": "Tato sākhā pabhijjatīti tato vaṃsaggato pañcavidhā sākhā nikkhamitvā pabhijjittha.",
  "atk-s0511a0:2832_11": "“Tato sākhā pabhijjathā”tipi pāṭho.",
  "atk-s0511a0:2832_12": "Subaddhoti suṭṭhu pañcabandhanākārena baddho.",
  "atk-s0511a0:2832_13": "Morahatthoti ātapasannivāraṇatthaṃ kato baddho morapiñchakalāpo vuccati.",
  "atk-s0511a0:2833_0": "Na tassa kaṇṭakā hontīti tassa vaṃsassa kaṇṭakinopi rukkhassa kaṇṭakā nāhesuṃ.",
  "atk-s0511a0:2833_1": "Aviraloti aviralasākhāsañchanno.",
  "atk-s0511a0:2833_2": "Sandacchāyoti ghanacchāyo,",
  "atk-s0511a0:2833_3": "aviralattāva sandacchāyoti vutto.",
  "atk-s0511a0:2833_4": "Paññāsaratano āsīti paññāsahattho ahosi.",
  "atk-s0511a0:2833_5": "Sabbākāravarūpetoti sabbena ākārena varehiyeva upeto sabbākāravarūpeto nāma.",
  "atk-s0511a0:2833_6": "Sabbaguṇamupāgatoti anantarapadasseva vevacanamattaṃ.",
  "atk-s0511a0:2834_0": "Appamāṇoti pamāṇarahito,",
  "atk-s0511a0:2834_1": "pamāṇaṃ gahetuṃ asakkuṇeyyattā vā appamāṇo.",
  "atk-s0511a0:2834_2": "Atuliyoti atulo,",
  "atk-s0511a0:2834_3": "kenaci asadisoti attho.",
  "atk-s0511a0:2834_4": "Opammehīti upamitabbehi.",
  "atk-s0511a0:2834_5": "Anūpamoti upamārahito,",
  "atk-s0511a0:2834_6": "“iminā ca iminā ca sadiso”ti vattuṃ asakkuṇeyyabhāvato anūpamoti attho.",
  "atk-s0511a0:2834_7": "Guṇāni ca tānīti guṇā ca te,",
  "atk-s0511a0:2834_8": "sabbaññutaññāṇādayo guṇāti attho.",
  "atk-s0511a0:2834_9": "Liṅgavipallāsena vuttaṃ.",
  "atk-s0511a0:2834_10": "Sesaṃ sabbattha uttānatthamevāti.",
  "atk-s0511a0:2835_0": "Sujātabuddhavaṃsavaṇṇanā niṭṭhitā.",
  "atk-s0511a0:2836_0": "Niṭṭhito dvādasamo buddhavaṃso.",
  "atk-s0511a0:2837_0": "15. Piyadassībuddhavaṃsavaṇṇanā",
  "atk-s0511a0:2838_0": "Sujātassa pana aparabhāge ito aṭṭhakappasatādhikasahassakappamatthake ekasmiṃ kappe piyadassī,",
  "atk-s0511a0:2838_1": "atthadassī,",
  "atk-s0511a0:2838_2": "dhammadassīti tayo buddhā nibbattiṃsu.",
  "atk-s0511a0:2838_3": "Tattha piyadassī nāma bhagavā pāramiyo pūretvā tusitapure nibbattitvā tato cavitvā sudhaññavatīnagare",
  "atk-s0511a0:2838_4": "sudattassa nāma rañño aggamahesiyā candasadisavadanāya candādeviyā nāma kucchismiṃ paṭisandhiṃ gahetvā",
  "atk-s0511a0:2838_5": "dasannaṃ māsānaṃ accayena varuṇuyyāne mātukucchito nikkhami.",
  "atk-s0511a0:2838_6": "Tassa pana nāmaggahaṇadivase lokassa piyānaṃ pāṭihāriyavisesānaṃ dassitattā “piyadassī”tveva nāmamakaṃsu.",
  "atk-s0511a0:2838_7": "So navavassasahassāni agāraṃ ajjhāvasi.",
  "atk-s0511a0:2838_8": "Tassa kira sunimmalavimalagiribrahānāmakā tayo pāsādā ahesuṃ.",
  "atk-s0511a0:2838_9": "Vimalāmahādevippamukhāni tettiṃsa itthisahassāni paccupaṭṭhitāni ahesuṃ.",
  "atk-s0511a0:2839_0": "So cattāri nimittāni disvā vimalādeviyā kañcanaveḷe nāma putte uppanne ājaññarathena mahābhinikkhamanaṃ nikkhamitvā pabbaji.",
  "atk-s0511a0:2839_1": "Ekā ca naṃ purisakoṭi anupabbaji.",
  "atk-s0511a0:2839_2": "So tehi parivuto mahāpuriso cha māse padhānacariyaṃ caritvā visākhapuṇṇamāya varuṇabrāhmaṇagāme vasabhabrāhmaṇassa",
  "atk-s0511a0:2839_3": "dhītāya dinnaṃ madhupāyāsaṃ paribhuñjitvā sālavane divāvihāraṃ vītināmetvā sujātājīvakena dinnā aṭṭha",
  "atk-s0511a0:2839_4": "tiṇamuṭṭhiyo gahetvā kakudhabodhiṃ upasaṅkamitvā tepaññāsahatthavitthataṃ tiṇasantharaṃ santharitvā pallaṅkaṃ",
  "atk-s0511a0:2839_5": "ābhujitvā sabbaññutaññāṇaṃ paṭivijjhitvā “anekajātisaṃsāra”nti udānaṃ udānetvā tattheva sattasattāhaṃ",
  "atk-s0511a0:2839_6": "vītināmetvā attanā saha pabbajitānaṃ ariyadhammapaṭivedhasamatthataṃ ñatvā ākāsena tattha gantvā usabhavatīnagarasamīpe",
  "atk-s0511a0:2839_7": "usabhavatuyyāne otaritvā bhikkhukoṭiparivuto dhammacakkaṃ pavattesi.",
  "atk-s0511a0:2839_8": "Tadā koṭisatasahassānaṃ dhammābhisamayo ahosi.",
  "atk-s0511a0:2839_9": "Ayaṃ paṭhamo abhisamayo.",
  "atk-s0511a0:2840_0": "Puna usabhavatiyā nāma nagarassa avidūre sudassanapabbate sudassano nāma devarājā paṭivasati.",
  "atk-s0511a0:2840_1": "So micchādiṭṭhiko ahosi.",
  "atk-s0511a0:2840_2": "Sakalajambudīpe pana manussā tassa anusaṃvaccharaṃ satasahassagghanikaṃ baliṃ upasaṃharanti.",
  "atk-s0511a0:2840_3": "So sudassano devarājā nararājena saddhiṃ ekāsane nisīditvā baliṃ sampaṭicchati.",
  "atk-s0511a0:2840_4": "Atha piyadassī bhagavā “tassa sudassanassa devarājassa taṃ diṭṭhigataṃ vinodessāmī”ti tasmiṃ devarāje",
  "atk-s0511a0:2840_5": "yakkhasamāgamaṃ gate tassa bhavanaṃ pavisitvā sirisayanaṃ āruhitvā chabbaṇṇaraṃsiyo muñcanto yugandharapabbate",
  "atk-s0511a0:2840_6": "saradasamaye sūriyo viya nisīdi.",
  "atk-s0511a0:2840_7": "Tassa parivāraparicārikā devatāyo mālāgandhavilepanādīhi dasabalaṃ pūjetvā parivāretvā aṭṭhaṃsu.",
  "atk-s0511a0:2841_0": "Sudassanopi devarājā yakkhasamāgamato āgacchanto attano bhavanato chabbaṇṇarasmiyo niccharante disvā cintesi –",
  "atk-s0511a0:2841_1": "“aññesu pana divasesu mama bhavanassa edisī anekaraṃsijālasamujjalavibhūti na diṭṭhapubbā.",
  "atk-s0511a0:2841_2": "Ko nu kho idha paviṭṭho devo vā manusso vā”ti olokento udayagirisikharamatthake saradasamayadivasakaramiva",
  "atk-s0511a0:2841_3": "chabbaṇṇaraṃsijālena abhijjalantaṃ nisinnaṃ bhagavantaṃ disvā cintesi –",
  "atk-s0511a0:2841_4": "“ayaṃ muṇḍakasamaṇo mama parivārena parijanena parivuto varasayane nisinno”ti kodhābhibhūtamānaso –",
  "atk-s0511a0:2841_5": "“handāhaṃ imassa attano balaṃ dassessāmī”ti cintetvā sakalaṃ taṃ pabbataṃ ekajālamakāsi.",
  "atk-s0511a0:2841_6": "“Iminā aggijālena chārikābhūto muṇḍakasamaṇo”ti olokento anekaraṃsijālavisaravipphuritavarasarīraṃ pasannavadanavaṇṇasobhaṃ",
  "atk-s0511a0:2841_7": "vippasannacchavirāgaṃ dasabalamabhijjalantaṃ disvā cintesi –",
  "atk-s0511a0:2841_8": "“ayaṃ samaṇo aggidāhaṃ sahati,",
  "atk-s0511a0:2841_9": "handāhaṃ imaṃ samaṇaṃ udakoghena osādetvā māressāmī”ti atigambhīraṃ udakoghaṃ vimānābhimukhaṃ pavattesi.",
  "atk-s0511a0:2842_0": "Tato udakoghena puṇṇe tasmiṃ vimāne nisinnassa tassa bhagavato cīvare aṃsumattaṃ vā sarīre lomamattaṃ vā na temittha.",
  "atk-s0511a0:2842_1": "Tato sudassano devarājā –",
  "atk-s0511a0:2842_2": "“iminā samaṇo nirassāso mato bhavissatī”ti mantvā udakaṃ saṅkhipitvā olokento bhagavantaṃ asitajaladharavivaragataṃ",
  "atk-s0511a0:2842_3": "saradasamayarajanikaramiva vividharaṃsijālavisarena virocamānaṃ sakaparisaparivutaṃ nisinnaṃ disvā attano",
  "atk-s0511a0:2842_4": "makkhaṃ asahamāno –",
  "atk-s0511a0:2842_5": "“handa māressāmi na”nti kodhena navavidhaāvudhavassaṃ vassesi.",
  "atk-s0511a0:2842_6": "Athassa bhagavato ānubhāvena sabbāvudhāni nānāvidhaparamaruciradassanā surabhikusumamālā hutvā dasabalassa pādamūle nipatiṃsu.",
  "atk-s0511a0:2843_0": "Tato taṃ acchariyaṃ disvā sudassano devarājā paramakupitamānaso bhagavantaṃ ubhohi hatthehi pādesu gahetvā",
  "atk-s0511a0:2843_1": "attano bhavanato nīharitukāmo ukkhipitvā mahāsamuddaṃ atikkamitvā cakkavāḷapabbataṃ gantvā –",
  "atk-s0511a0:2843_2": "“kiṃ nu kho samaṇo jīvati vā mato vā”ti olokento tasmiṃyeva āsane nisinnaṃ disvā –",
  "atk-s0511a0:2843_3": "“aho mahānubhāvo ayaṃ samaṇo,",
  "atk-s0511a0:2843_4": "nāhaṃ imaṃ samaṇaṃ ito nikkaḍḍhituṃ sakkomi.",
  "atk-s0511a0:2843_5": "Yadi hi maṃ koci jānissati,",
  "atk-s0511a0:2843_6": "anappako me ayaso bhavissati.",
  "atk-s0511a0:2843_7": "Yāvimaṃ koci na passati,",
  "atk-s0511a0:2843_8": "tāva naṃ vissajjetvā gamissāmī”ti cintesi.",
  "atk-s0511a0:2844_0": "Atha dasabalo tassa cittācāraṃ ñatvā tathā adhiṭṭhāsi,",
  "atk-s0511a0:2844_1": "yathā naṃ sabbe devamanussā passanti.",
  "atk-s0511a0:2844_2": "Tasmiñca divase sakalajambudīpe ekasatarājāno tasseva upahāradānatthāya sannipatiṃsu.",
  "atk-s0511a0:2844_3": "Te bhagavato pāde gahetvā nisinnaṃ sudassanaṃ devarājānaṃ nararājāno disvā –",
  "atk-s0511a0:2844_4": "“amhākaṃ devarājā munirājassa piyadassissa satthuno pādaparicariyaṃ karoti,",
  "atk-s0511a0:2844_5": "aho buddhā nāma acchariyā,",
  "atk-s0511a0:2844_6": "aho buddhaguṇā visiṭṭhā”ti bhagavati,",
  "atk-s0511a0:2844_7": "pasannacittā sabbe bhagavantaṃ namassamānā sirasmiṃ añjaliṃ katvā aṭṭhaṃsu.",
  "atk-s0511a0:2844_8": "Tattha piyadassī bhagavā taṃ sudassanaṃ devarājānaṃ pamukhaṃ katvā dhammaṃ desesi.",
  "atk-s0511a0:2844_9": "Tadā devamanussānaṃ navutikoṭisahassāni arahattaṃ pāpuṇiṃsu.",
  "atk-s0511a0:2844_10": "So dutiyo abhisamayo ahosi.",
  "atk-s0511a0:2845_0": "Yadā pana navayojanappamāṇe kumudanagare buddhapaccatthiko devadatto viya soṇatthero nāma mahāpadumakumārena",
  "atk-s0511a0:2845_1": "saddhiṃ mantetvā tassa pitaraṃ ghātetvā puna piyadassībuddhassa vadhāya nānappakāraṃ payogaṃ katvāpi",
  "atk-s0511a0:2845_2": "ghātetuṃ asakkonto so doṇamukhanāgarājārohaṃ pakkosāpetvā taṃ palobhetvā tamatthaṃ ārocesi –",
  "atk-s0511a0:2845_3": "“yadā panāyaṃ samaṇo piyadassī imaṃ nagaraṃ piṇḍāya pavisati,",
  "atk-s0511a0:2845_4": "tadā doṇamukhaṃ nāma gajavaraṃ vissajjetvā piyadassīsamaṇaṃ mārehī”ti.",
  "atk-s0511a0:2846_0": "Atha so āroho hitāhitavicāraṇarahito rājavallabho –",
  "atk-s0511a0:2846_1": "“ayaṃ samaṇo ṭhānantarāpi maṃ cāveyyā”ti mantvā “sādhū”ti sampaṭicchitvā dutiyadivase dasabalassa nagarappavesanasamayaṃ",
  "atk-s0511a0:2846_2": "sallakkhetvā sujātamatthakapiṇḍakumbhanalāṭaṃ dhanusadisadīghasuṇḍataṭaṃ suvipulamudukaṇṇaṃ madhupiṅgalanayanaṃ",
  "atk-s0511a0:2846_3": "sundarakkhandhāsanaṃ anuvaṭṭaghanajaghanaṃ nicitagūḷhajāṇuantaraṃ īsāsadisaruciradantaṃ suvāladhiṃ apacitamecakaṃ",
  "atk-s0511a0:2846_4": "sabbalakkhaṇasampannaṃ asitajaladharasadisacārudassanaṃ sīhavikkantalalitagāminaṃ jaṅgamamiva dharādharaṃ",
  "atk-s0511a0:2846_5": "sattappatiṭṭhaṃ sattadhā pabhinnaṃ sabbaso vissavantaṃ viggahavantamiva antakaṃ upasaṅkamitvā piṇḍakabaḷañjanadhūpalepādivisesehi",
  "atk-s0511a0:2846_6": "bhiyyopi mattappamattaṃ katvā arivāraṇavāraṇaṃ erāvaṇavāraṇamiva arijanavāraṇaṃ munivāraṇaṃ māraṇatthāya pesesi.",
  "atk-s0511a0:2846_7": "Atha so dviradavaro muttamattova gajamahiṃsaturaṅganaranāriyo hantvā hatarudhiraparirañjitasadantakarasarīro",
  "atk-s0511a0:2846_8": "antajālapariyonaddhanayano sakaṭakavāṭakūṭāgāradvāratoraṇādīni bhañjitvā kāka- kulala-",
  "atk-s0511a0:2846_9": "gijjhādīhi anupariyāyamāno hatamahiṃsanaraturaṅgadiradādīnaṃ aṅgāni ālumpitvā manussabhakkho yakkho viya",
  "atk-s0511a0:2846_10": "bhakkhayanto dūratova dasabalaṃ sissagaṇaparivutaṃ āgacchantaṃ disvā anilagaruḷasadisavego vegena bhagavantamabhigañchi.",
  "atk-s0511a0:2847_0": "Atha puravāsino pana janā bhayasantāpaparipūritamānasā pāsādapākāracayatarūpagatā tathāgatābhimukhamabhidhāvantaṃ disvā hāhākārasaddamakaṃsu.",
  "atk-s0511a0:2847_1": "Keci pana upāsakā taṃ nānappakārehi nayehi nivārayitumārabhiṃsu.",
  "atk-s0511a0:2847_2": "Atha so buddhanāgo hatthināgamāyantamoloketvā karuṇāvipphārasītalahadayo mettāya taṃ phari.",
  "atk-s0511a0:2847_3": "Tato so hatthināgo mettāpharaṇena mudukatahadayasantāno attano dosāparādhaṃ ñatvā lajjāya bhagavato purato",
  "atk-s0511a0:2847_4": "ṭhātuṃ asakkonto pathaviyaṃ pavisanto viya sirasā bhagavato pādesu nipati.",
  "atk-s0511a0:2847_5": "Evaṃ nipanno pana so timiranikarasadisasarīro sañchāppabhānurañjitavarakanakagirisikharasamīpamupagato asitasaliladharanikaro viya virocittha.",
  "atk-s0511a0:2848_0": "Athevaṃ munirājapādamūle karirājānaṃ sirasā nipatantaṃ disvā nāgarajanā paramapītipūritahadayā sādhukārasīhanādaṃ ukkuṭṭhisaddaṃ pavattayiṃsu.",
  "atk-s0511a0:2848_1": "Surabhikusumamālācandanagandhacuṇṇālaṅkārādīhi taṃ anekappakāraṃ pūjesuṃ.",
  "atk-s0511a0:2848_2": "Samantato celukkhepā pavattiṃsu.",
  "atk-s0511a0:2848_3": "Gaganatale suradundubhiyo abhinadiṃsu.",
  "atk-s0511a0:2848_4": "Atha bhagavā tamasitagirisikharamiva pādamūle nipannaṃ diradavaraṃ oloketvā aṅkusadhajajālasaṅkhacakkālaṅkatena",
  "atk-s0511a0:2848_5": "karatalena gajavaramatthakaṃ parāmasitvā tassa cittācārānukūlāya dhammadesanāya taṃ anusāsi –",
  "atk-s0511a0:2849_0": "“Gajavara vadato suṇohi vācaṃ, mama hitamatthayutañca taṃ bhajāhi;",
  "atk-s0511a0:2850_0": "Tava vadhanirataṃ paduṭṭhabhāvaṃ, apanaya santamupehi cārudanti.",
  "atk-s0511a0:2851_0": "“Lobhena dosena ca mohato vā, yo pāṇino hiṃsati vāraṇinda;",
  "atk-s0511a0:2852_0": "So pāṇaghātī sucirampi kālaṃ, dukkhaṃ sughoraṃ narakenubhoti.",
  "atk-s0511a0:2853_0": "“Mākāsi mātaṅga punevarūpaṃ, kammaṃ pamādena madena vāpi;",
  "atk-s0511a0:2854_0": "Avīciyaṃ dukkhamasayha kappaṃ, pappoti pāṇaṃ atipātayanto.",
  "atk-s0511a0:2855_0": "“Dukkhaṃ sughoraṃ narakenubhotvā, manussalokaṃ yadi yāti bhiyyo;",
  "atk-s0511a0:2856_0": "Appāyuko hoti virūparūpo, vihiṃsako dukkhavisesabhāgī.",
  "atk-s0511a0:2857_0": "“Yathā ca pāṇā paramaṃ piyā te, mahājane kuñjara mandanāga;",
  "atk-s0511a0:2858_0": "Tathā parassāpi piyāti ñatvā, pāṇātipāto parivajjanīyo.",
  "atk-s0511a0:2859_0": "“Dose ca hiṃsānirate viditvā, pāṇātipātā virate guṇe ca;",
  "atk-s0511a0:2860_0": "Pāṇātipātaṃ parivajjaya tvaṃ, sagge sukhaṃ icchasi ce parattha.",
  "atk-s0511a0:2861_0": "“Pāṇātipātā virato sudanto, piyo manāpo bhavatīdha loke;",
  "atk-s0511a0:2862_0": "Kāyassa bhedā ca paraṃ panassa, saggādhivāsaṃ kathayanti buddhā.",
  "atk-s0511a0:2863_0": "“Dukkhāgamaṃ nicchati koci loke, sabbopi jāto sukhamesateva;",
  "atk-s0511a0:2864_0": "Tasmā mahānāga vihāya hiṃsaṃ, bhāvehi mettaṃ karuṇañca kāle”ti.",
  "atk-s0511a0:2865_0": "Athevaṃ dasabalenānusāsiyamāno dantivaro saññaṃ paṭilabhitvā paramavinīto vinayācārasampanno sisso viya ahosi.",
  "atk-s0511a0:2865_1": "Evaṃ so piyadassī bhagavā amhākaṃ satthā viya dhanapālaṃ doṇamukhaṃ karivaraṃ damitvā tattha mahājanasamāgame dhammaṃ desesi.",
  "atk-s0511a0:2865_2": "Tadā asītikoṭisahassānaṃ dhammābhisamayo ahosi.",
  "atk-s0511a0:2865_3": "Ayaṃ tatiyo abhisamayo ahosi.",
  "atk-s0511a0:2865_4": "Tena vuttaṃ –",
  "atk-s0511a0:2866_0": "1.",
  "atk-s0511a0:2867_0": "“Sujātassa aparena, sayambhū lokanāyako;",
  "atk-s0511a0:2868_0": "Durāsado asamasamo, piyadassī mahāyaso.",
  "atk-s0511a0:2869_0": "2.",
  "atk-s0511a0:2870_0": "“Sopi buddho amitayaso, ādiccova virocati;",
  "atk-s0511a0:2871_0": "Sabbaṃ tamaṃ nihantvāna, dhammacakkaṃ pavattayi.",
  "atk-s0511a0:2872_0": "3.",
  "atk-s0511a0:2873_0": "“Tassāpi atulatejassa, ahesuṃ abhisamayā tayo;",
  "atk-s0511a0:2874_0": "Koṭisatasahassānaṃ, paṭhamābhisamayo ahu.",
  "atk-s0511a0:2875_0": "4.",
  "atk-s0511a0:2876_0": "“Sudassano devarājā, micchādiṭṭhimarocayi;",
  "atk-s0511a0:2877_0": "Tassa diṭṭhiṃ vinodento, satthā dhammamadesayi.",
  "atk-s0511a0:2878_0": "5.",
  "atk-s0511a0:2879_0": "“Janasannipāto atulo, mahāsannipatī tadā;",
  "atk-s0511a0:2880_0": "Navutikoṭisahassānaṃ, dutiyābhisamayo ahu.",
  "atk-s0511a0:2881_0": "6.",
  "atk-s0511a0:2882_0": "“Yadā doṇamukhaṃ hatthiṃ, vinesi narasārathi;",
  "atk-s0511a0:2883_0": "Asītikoṭisahassānaṃ, tatiyābhisamayo ahū”ti.",
  "atk-s0511a0:2884_0": "Sumaṅgalanagare pālito nāma rājaputto ca purohitaputto sabbadassikumāro cāti dve sahāyakā ahesuṃ.",
  "atk-s0511a0:2884_1": "Te piyadassimhi sammāsambuddhe cārikaṃ carante “attano nagaraṃ sampatto”ti sutvā koṭisatasahassaparivārā",
  "atk-s0511a0:2884_2": "paccuggamanaṃ katvā tassa dhammaṃ sutvā sattāhaṃ mahādānaṃ datvā sattame divase bhagavato bhattānumodanāvasāne",
  "atk-s0511a0:2884_3": "koṭisatasahassehi saddhiṃ pabbajitvā arahattaṃ pāpuṇiṃsu.",
  "atk-s0511a0:2884_4": "Tesaṃ pana majjhe bhagavā pātimokkhaṃ uddisi,",
  "atk-s0511a0:2884_5": "so paṭhamo sannipāto ahosi.",
  "atk-s0511a0:2884_6": "Athāparena samayena sudassanadevarājassa samāgame navutikoṭiyo arahattaṃ pāpuṇiṃsu.",
  "atk-s0511a0:2884_7": "Tehi parivuto satthā pātimokkhaṃ uddisi,",
  "atk-s0511a0:2884_8": "ayaṃ dutiyo sannipāto ahosi.",
  "atk-s0511a0:2884_9": "Puna doṇamukhavinayane asītikoṭiyo pabbajitvā arahattaṃ pāpuṇiṃsu.",
  "atk-s0511a0:2884_10": "Tesaṃ majjhe bhagavā pātimokkhaṃ uddisi,",
  "atk-s0511a0:2884_11": "ayaṃ tatiyo sannipāto ahosi.",
  "atk-s0511a0:2884_12": "Tena vuttaṃ –",
  "atk-s0511a0:2885_0": "7.",
  "atk-s0511a0:2886_0": "“Sannipātā tayo āsuṃ, tassāpi piyadassino;",
  "atk-s0511a0:2887_0": "Koṭisatasahassānaṃ, paṭhamo āsi samāgamo.",
  "atk-s0511a0:2888_0": "8.",
  "atk-s0511a0:2889_0": "“Tato paraṃ navutikoṭī, samiṃsu ekato munī;",
  "atk-s0511a0:2890_0": "Tatiye sannipātamhi, asītikoṭiyo ahū”ti.",
  "atk-s0511a0:2891_0": "Tadā amhākaṃ bodhisatto kassapo nāma brāhmaṇamāṇavo itihāsapañcamānaṃ tiṇṇaṃ vedānaṃ pāragū hutvā satthu",
  "atk-s0511a0:2891_1": "dhammadesanaṃ sutvā koṭisatasahassapariccāgena paramārāmaṃ saṅghārāmaṃ kāretvā saraṇesu ca pañcasīlesu",
  "atk-s0511a0:2891_2": "ca patiṭṭhāsi.",
  "atk-s0511a0:2891_3": "Atha naṃ satthā –",
  "atk-s0511a0:2891_4": "“ito aṭṭhārasakappasataccayena gotamo nāma buddho loke bhavissatī”ti byākāsi.",
  "atk-s0511a0:2891_5": "Tena vuttaṃ –",
  "atk-s0511a0:2892_0": "9.",
  "atk-s0511a0:2893_0": "“Ahaṃ tena samayena, kassapo nāma brāhmaṇo;",
  "atk-s0511a0:2894_0": "Ajjhāyako mantadharo, tiṇṇaṃ vedāna pāragū.",
  "atk-s0511a0:2895_0": "10.",
  "atk-s0511a0:2896_0": "“Tassa dhammaṃ suṇitvāna, pasādaṃ janayiṃ ahaṃ;",
  "atk-s0511a0:2897_0": "Koṭisatasahassehi, saṅghārāmaṃ amāpayiṃ.",
  "atk-s0511a0:2898_0": "11.",
  "atk-s0511a0:2899_0": "“Tassa datvāna ārāmaṃ, haṭṭho saṃviggamānaso;",
  "atk-s0511a0:2900_0": "Saraṇe pañcasīle ca, daḷahaṃ katvā samādiyiṃ.",
  "atk-s0511a0:2901_0": "12.",
  "atk-s0511a0:2902_0": "“Sopi maṃ buddho byākāsi, saṅghamajjhe nisīdiya;",
  "atk-s0511a0:2903_0": "Aṭṭhārase kappasate, ayaṃ buddho bhavissati.",
  "atk-s0511a0:2904_0": "13.",
  "atk-s0511a0:2905_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2906_0": "14.",
  "atk-s0511a0:2907_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:2908_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:2909_0": "Tattha saraṇe pañcasīle cāti tīṇi saraṇāni pañca sīlāni cāti attho.",
  "atk-s0511a0:2909_1": "Aṭṭhārase kappasateti ito aṭṭhasatādhikassa kappasahassassa accayenāti attho.",
  "atk-s0511a0:2910_0": "Tassa pana bhagavato sudhaññaṃ nāma nagaraṃ ahosi.",
  "atk-s0511a0:2910_1": "Pitā sudatto nāma rājā,",
  "atk-s0511a0:2910_2": "mātā sucandā nāma devī,",
  "atk-s0511a0:2910_3": "pālito ca sabbadassī ca dve aggasāvakā,",
  "atk-s0511a0:2910_4": "sobhito nāmupaṭṭhāko,",
  "atk-s0511a0:2910_5": "sujātā ca dhammadinnā ca dve aggasāvikā,",
  "atk-s0511a0:2910_6": "kakudharukkho bodhi,",
  "atk-s0511a0:2910_7": "sarīraṃ asītihatthubbedhaṃ ahosi,",
  "atk-s0511a0:2910_8": "navutivassasahassāni āyu,",
  "atk-s0511a0:2910_9": "vimalā nāmassa aggamahesī ahosi,",
  "atk-s0511a0:2910_10": "kañcanāveḷo nāma putto,",
  "atk-s0511a0:2910_11": "so ājaññarathena nikkhamīti.",
  "atk-s0511a0:2910_12": "Tena vuttaṃ –",
  "atk-s0511a0:2911_0": "15.",
  "atk-s0511a0:2912_0": "“Sudhaññaṃ nāma nagaraṃ, sudatto nāma khattiyo;",
  "atk-s0511a0:2913_0": "Candā nāmāsi janikā, piyadassissa satthuno.",
  "atk-s0511a0:2914_0": "20.",
  "atk-s0511a0:2915_0": "“Pālito sabbadassī ca, ahesuṃ aggasāvakā;",
  "atk-s0511a0:2916_0": "Sobhito nāmupaṭṭhāko, piyadassissa satthuno.",
  "atk-s0511a0:2917_0": "21.",
  "atk-s0511a0:2918_0": "“Sujātā dhammadinnā ca, ahesuṃ aggasāvikā;",
  "atk-s0511a0:2919_0": "Bodhi tassa bhagavato, kakudhoti pavuccati.",
  "atk-s0511a0:2920_0": "23.",
  "atk-s0511a0:2921_0": "“Sopi buddho amitayaso, dvattiṃsavaralakkhaṇo;",
  "atk-s0511a0:2922_0": "Asītihatthamubbedho, sālarājāva dissati.",
  "atk-s0511a0:2923_0": "24.",
  "atk-s0511a0:2924_0": "“Aggicandasūriyānaṃ, natthi tādisikā pabhā;",
  "atk-s0511a0:2925_0": "Yathā ahu pabhā tassa, asamassa mahesino.",
  "atk-s0511a0:2926_0": "25.",
  "atk-s0511a0:2927_0": "“Tassāpi devadevassa, āyu tāvatakaṃ ahu;",
  "atk-s0511a0:2928_0": "Navutivassasahassāni, loke aṭṭhāsi cakkhumā.",
  "atk-s0511a0:2929_0": "26.",
  "atk-s0511a0:2930_0": "“Sopi buddho asamasamo, yugānipi tāni atuliyāni;",
  "atk-s0511a0:2931_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:2932_0": "Tattha sālarājā vāti sabbaphāliphullo paramaramaṇīyadassano samavaṭṭakkhandho sālarājā viya dissati.",
  "atk-s0511a0:2932_1": "Yugānipi tānīti aggasāvakayugādīni yugaḷāni.",
  "atk-s0511a0:2932_2": "Sesagāthāsu sabbattha uttānamevāti.",
  "atk-s0511a0:2933_0": "Piyadassībuddhavaṃsavaṇṇanā niṭṭhitā.",
  "atk-s0511a0:2934_0": "Niṭṭhito terasamo buddhavaṃso.",
  "atk-s0511a0:2935_0": "16. Atthadassībuddhavaṃsavaṇṇanā",
  "atk-s0511a0:2936_0": "Piyadassimhi sammāsambuddhe parinibbute tassa sāsane ca antarahite parihāyitvā vaḍḍhitvā aparimitāyukesu",
  "atk-s0511a0:2936_1": "manussesu anukkamena parihāyitvā vassasatasahassāyukesu jātesu paramatthadassī atthadassī nāma buddho",
  "atk-s0511a0:2936_2": "loke uppajji.",
  "atk-s0511a0:2936_3": "So pāramiyo pūretvā tusitapure nibbattitvā tato cavitvā paramasobhane sobhane nāma nagare sāgarassa nāma",
  "atk-s0511a0:2936_4": "rañño kule aggamahesiyā sudassanadeviyā kucchismiṃ paṭisandhiṃ gahetvā dasa māse gabbhe vasitvā sucindhanuyyāne",
  "atk-s0511a0:2936_5": "mātukucchito nikkhami.",
  "atk-s0511a0:2936_6": "Mātukucchito mahāpurise nikkhantamatte sucirakālanihitāni kulaparamparāgatāni mahānidhānāni dhanasāmikā",
  "atk-s0511a0:2936_7": "paṭilabhiṃsūti tassa nāmaggahaṇadivase “atthadassī”ti nāmamakaṃsu.",
  "atk-s0511a0:2936_8": "So dasavassasahassāni agāraṃ ajjhāvasi.",
  "atk-s0511a0:2936_9": "Amaragiri- suragiri-",
  "atk-s0511a0:2936_10": "girivāhananāmakā paramasurabhijanakā tayo cassa pāsādā ahesuṃ.",
  "atk-s0511a0:2936_11": "Visākhādevippamukhāni tettiṃsa itthisahassāni ahesuṃ.",
  "atk-s0511a0:2937_0": "So cattāri nimittāni disvā visākhādeviyā selakumāre nāma putte uppanne sudassanaṃ nāma assarājaṃ abhiruhitvā mahābhinikkhamanaṃ nikkhamitvā pabbaji.",
  "atk-s0511a0:2937_1": "Taṃ nava manussakoṭiyo anupabbajiṃsu.",
  "atk-s0511a0:2937_2": "Tehi parivuto so mahāpuriso aṭṭha māse padhānacariyaṃ caritvā visākhapuṇṇamāya sucindharanāgiyā upahāratthāya",
  "atk-s0511a0:2937_3": "ānītaṃ madhupāyāsaṃ mahājanena sandissamānasabbasarīrāya nāgiyā saha suvaṇṇapātiyā dinnaṃ madhupāyāsaṃ",
  "atk-s0511a0:2937_4": "paribhuñjitvā taruṇatarusatasamalaṅkate taruṇasālavane divāvihāraṃ vītināmetvā sāyanhasamaye dhammarucinā",
  "atk-s0511a0:2937_5": "mahārucinā nāma nāgarājena dinnā aṭṭha kusatiṇamuṭṭhiyo gahetvā campakabodhiṃ upasaṅkamitvā tepaññāsahatthāyāmavitthataṃ",
  "atk-s0511a0:2937_6": "kusatiṇasantharaṃ santharitvā pallaṅkaṃ ābhujitvā sambodhiṃ patvā sabbabuddhāciṇṇaṃ –",
  "atk-s0511a0:2937_7": "“anekajātisaṃsāraṃ…pe…",
  "atk-s0511a0:2937_8": "taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā brahmuno dhammadesanāyācanaṃ",
  "atk-s0511a0:2937_9": "sampaṭicchitvā attanā saha pabbajitanavabhikkhukoṭiyo ariyadhammapaṭivedhasamatthe disvā ākāsena gantvā",
  "atk-s0511a0:2937_10": "anomanagarasamīpe anomuyyāne otaritvā tehi parivuto tattha dhammacakkaṃ pavattesi.",
  "atk-s0511a0:2937_11": "Tadā koṭisatasahassānaṃ paṭhamo dhammābhisamayo ahosi.",
  "atk-s0511a0:2938_0": "Puna bhagavati lokanāyake devalokacārikaṃ caritvā tattha dhammaṃ desente koṭisatasahassānaṃ dutiyo abhisamayo ahosi.",
  "atk-s0511a0:2938_1": "Yadā pana bhagavā atthadassī amhākaṃ bhagavā viya kapilavatthupuraṃ sobhanapuraṃ pavisitvā dhammaṃ desesi,",
  "atk-s0511a0:2938_2": "tadā koṭisatasahassānaṃ tatiyo dhammābhisamayo ahosi.",
  "atk-s0511a0:2938_3": "Tena vuttaṃ –",
  "atk-s0511a0:2939_0": "1.",
  "atk-s0511a0:2940_0": "“Tattheva maṇḍakappamhi, atthadassī mahāyaso;",
  "atk-s0511a0:2941_0": "Mahātamaṃ nihantvāna, patto sambodhimuttamaṃ.",
  "atk-s0511a0:2942_0": "2.",
  "atk-s0511a0:2943_0": "“Brahmunā yācito santo, dhammacakkaṃ pavattayi;",
  "atk-s0511a0:2944_0": "Amatena tappayī lokaṃ, dasasahassī sadevakaṃ.",
  "atk-s0511a0:2945_0": "3.",
  "atk-s0511a0:2946_0": "“Tassāpi lokanāthassa, ahesuṃ abhisamayā tayo;",
  "atk-s0511a0:2947_0": "Koṭisatasahassānaṃ, paṭhamābhisamayo ahu.",
  "atk-s0511a0:2948_0": "4.",
  "atk-s0511a0:2949_0": "“Yadā buddho atthadassī, carati devacārikaṃ;",
  "atk-s0511a0:2950_0": "Koṭisatasahassānaṃ, dutiyābhisamayo ahu.",
  "atk-s0511a0:2951_0": "5.",
  "atk-s0511a0:2952_0": "“Punāparaṃ yadā buddho, desesi pitusantike;",
  "atk-s0511a0:2953_0": "Koṭisatasahassānaṃ, tatiyābhisamayo ahū”ti.",
  "atk-s0511a0:2954_0": "Tattha tatthevāti tasmiññeva kappeti attho.",
  "atk-s0511a0:2954_1": "Ettha pana varakappo “maṇḍakappo”ti adhippeto.",
  "atk-s0511a0:2954_2": "“Yasmiṃ kappe tayo buddhā nibbattanti,",
  "atk-s0511a0:2954_3": "so kappo varakappo”ti heṭṭhā padumuttarabuddhavaṃsavaṇṇanāyaṃ vutto.",
  "atk-s0511a0:2954_4": "Tasmā varakappo idha “maṇḍakappo”ti vutto.",
  "atk-s0511a0:2954_5": "Nihantvānāti nihanitvā.",
  "atk-s0511a0:2954_6": "Ayameva vā pāṭho.",
  "atk-s0511a0:2954_7": "Santoti samāno.",
  "atk-s0511a0:2954_8": "Amatenāti maggaphalādhigamāmatapānena.",
  "atk-s0511a0:2954_9": "Tappayīti atappayi,",
  "atk-s0511a0:2954_10": "pīṇesīti attho.",
  "atk-s0511a0:2954_11": "Dasasahassīti dasasahassilokadhātuṃ.",
  "atk-s0511a0:2954_12": "Devacārikanti devānaṃ vinayanatthaṃ devalokacārikanti attho.",
  "atk-s0511a0:2955_0": "Sucandakanagare kira santo ca rājaputto upasanto ca purohitaputto tīsu vedesu sabbasamayantaresu ca sāramadisvā",
  "atk-s0511a0:2955_1": "nagarassa catūsu dvāresu cattāro paṇḍite visārade ca manusse ṭhapesuṃ –",
  "atk-s0511a0:2955_2": "“yaṃ pana tumhe paṇḍitaṃ samaṇaṃ vā brāhmaṇaṃ vā passatha suṇātha vā,",
  "atk-s0511a0:2955_3": "taṃ amhākaṃ āgantvā ārocethā”ti.",
  "atk-s0511a0:2955_4": "Tena ca samayena atthadassī lokanātho sucandakanagaraṃ sampāpuṇi.",
  "atk-s0511a0:2955_5": "Atha tehi niveditā purisā gantvā tesaṃ dasabalassa tatthāgamanaṃ paṭivedesuṃ.",
  "atk-s0511a0:2955_6": "Tato te santopasantā tathāgatāgamanaṃ sutvā pahaṭṭhamānasā sahassaparivārā dasabalaṃ asamaṃ paccuggantvā",
  "atk-s0511a0:2955_7": "abhivādetvā nimantetvā sattāhaṃ buddhappamukhassa saṅghassa asadisaṃ mahādānaṃ datvā sattame divase sakalanagaravāsīhi",
  "atk-s0511a0:2955_8": "manussehi saddhiṃ dhammakathaṃ suṇiṃsu.",
  "atk-s0511a0:2955_9": "Tasmiṃ kira divase aṭṭhanavutisahassāni ehibhikkhupabbajjāya pabbajitvā arahattaṃ pāpuṇiṃsu.",
  "atk-s0511a0:2955_10": "Tāya parisāya majjhe bhagavā pātimokkhaṃ uddisi,",
  "atk-s0511a0:2955_11": "so paṭhamo sannipāto ahosi.",
  "atk-s0511a0:2956_0": "Yadā pana bhagavā attano puttassa selattherassa dhammaṃ desento aṭṭhāsītisahassāni pasādetvā ehibhikkhubhāvena",
  "atk-s0511a0:2956_1": "pabbājetvā arahattaṃ pāpetvā pātimokkhaṃ uddisi,",
  "atk-s0511a0:2956_2": "so dutiyo sannipāto ahosi.",
  "atk-s0511a0:2956_3": "Puna mahāmaṅgalasamāgame māghapuṇṇamāyaṃ devamanussānaṃ dhammaṃ desento aṭṭhasattatisahassāni arahattaṃ pāpetvā pātimokkhaṃ uddisi,",
  "atk-s0511a0:2956_4": "so tatiyo sannipāto ahosi.",
  "atk-s0511a0:2956_5": "Tena vuttaṃ –",
  "atk-s0511a0:2957_0": "6.",
  "atk-s0511a0:2958_0": "“Sannipātā tayo āsuṃ, tassāpi ca mahesino;",
  "atk-s0511a0:2959_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:2960_0": "7.",
  "atk-s0511a0:2961_0": "“Aṭṭhanavutisahassānaṃ, paṭhamo āsi samāgamo;",
  "atk-s0511a0:2962_0": "Aṭṭhāsītisahassānaṃ, dutiyo āsi samāgamo.",
  "atk-s0511a0:2963_0": "8.",
  "atk-s0511a0:2964_0": "“Aṭṭhasattatisahassānaṃ, tatiyo āsi samāgamo;",
  "atk-s0511a0:2965_0": "Anupādā vimuttānaṃ, vimalānaṃ mahesina”nti.",
  "atk-s0511a0:2966_0": "Tadā kira amhākaṃ bodhisatto campakanagare susīmo nāma brāhmaṇamahāsālo lokasammato ahosi.",
  "atk-s0511a0:2966_1": "So sabbavibhavajātaṃ dīnānāthakapaṇaddhikādīnaṃ vissajjetvā himavantasamīpaṃ gantvā tāpasapabbajjaṃ pabbajitvā",
  "atk-s0511a0:2966_2": "aṭṭha samāpattiyo pañca abhiññāyo ca nibbattetvā mahiddhiko mahānubhāvo hutvā mahājanassa kusalākusalānaṃ",
  "atk-s0511a0:2966_3": "dhammānaṃ anavajjasāvajjabhāvañca dassetvā buddhuppādaṃ āgamayamāno aṭṭhāsi.",
  "atk-s0511a0:2967_0": "Athāparena samayena atthadassimhi lokanāyake loke uppajjitvā sudassanamahānagare aṭṭhannaṃ parisānaṃ",
  "atk-s0511a0:2967_1": "majjhe dhammāmatavassaṃ vassente tassa dhammaṃ sutvā saggalokaṃ gantvā dibbāni mandāravapadumapāricchattakādīni",
  "atk-s0511a0:2967_2": "pupphāni devalokato āharitvā attano ānubhāvaṃ dassento dissamānasarīro catūsu disāsu catuddīpikamahāmegho",
  "atk-s0511a0:2967_3": "viya pupphavassaṃ vassetvā samantato pupphamaṇḍapaṃ pupphamayagghitoraṇahemajālādīni pupphamayāni katvā",
  "atk-s0511a0:2967_4": "mandāravapupphacchattena dasabalaṃ pūjesi.",
  "atk-s0511a0:2967_5": "Sopi naṃ bhagavā –",
  "atk-s0511a0:2967_6": "“anāgate gotamo nāma buddho bhavissatī”ti byākāsi.",
  "atk-s0511a0:2967_7": "Tena vuttaṃ –",
  "atk-s0511a0:2968_0": "9.",
  "atk-s0511a0:2969_0": "“Ahaṃ tena samayena, jaṭilo uggatāpano;",
  "atk-s0511a0:2970_0": "Susīmo nāma nāmena, mahiyā seṭṭhasammato.",
  "atk-s0511a0:2971_0": "10.",
  "atk-s0511a0:2972_0": "“Dibbaṃ mandāravaṃ pupphaṃ, padumaṃ pāricchattakaṃ;",
  "atk-s0511a0:2973_0": "Devalokā haritvāna, sambuddhamabhipūjayiṃ.",
  "atk-s0511a0:2974_0": "11.",
  "atk-s0511a0:2975_0": "“Sopi maṃ buddho byākāsi, atthadassī mahāmuni;",
  "atk-s0511a0:2976_0": "Aṭṭhārase kappasate, ayaṃ buddho bhavissati.",
  "atk-s0511a0:2977_0": "12.",
  "atk-s0511a0:2978_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:2979_0": "13.",
  "atk-s0511a0:2980_0": "“Tassāpi vacanaṃ sutvā, haṭṭho saṃviggamānaso;",
  "atk-s0511a0:2981_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:2982_0": "Tattha jaṭiloti jaṭā assa atthīti jaṭilo.",
  "atk-s0511a0:2982_1": "Mahiyā seṭṭhasammatoti sakalenapi lokena seṭṭho uttamo pavaroti evaṃ sammato sambhāvitoti attho.",
  "atk-s0511a0:2983_0": "Tassa pana bhagavato sobhanaṃ nāma nagaraṃ ahosi.",
  "atk-s0511a0:2983_1": "Sāgaro nāma rājā pitā,",
  "atk-s0511a0:2983_2": "sudassanā nāma mātā,",
  "atk-s0511a0:2983_3": "santo upasanto ca dve aggasāvakā,",
  "atk-s0511a0:2983_4": "abhayo nāmupaṭṭhāko,",
  "atk-s0511a0:2983_5": "dhammā ca sudhammā ca dve aggasāvikā,",
  "atk-s0511a0:2983_6": "campakarukkho bodhi,",
  "atk-s0511a0:2983_7": "sarīraṃ asītihatthubbedhaṃ ahosi.",
  "atk-s0511a0:2983_8": "Sarīrappabhā samantato sabbakālaṃ yojanamattaṃ pharitvā aṭṭhāsi,",
  "atk-s0511a0:2983_9": "āyu vassasatasahassaṃ,",
  "atk-s0511a0:2983_10": "visākhā nāmassa aggamahesī,",
  "atk-s0511a0:2983_11": "selo nāma putto,",
  "atk-s0511a0:2983_12": "assayānena nikkhami.",
  "atk-s0511a0:2983_13": "Tena vuttaṃ –",
  "atk-s0511a0:2984_0": "14.",
  "atk-s0511a0:2985_0": "“Sobhanaṃ nāma nagaraṃ, sāgaro nāma khattiyo;",
  "atk-s0511a0:2986_0": "Sudassanā nāma janikā, atthadassissa satthuno.",
  "atk-s0511a0:2987_0": "19.",
  "atk-s0511a0:2988_0": "“Santo ca upasanto ca, ahesuṃ aggasāvakā;",
  "atk-s0511a0:2989_0": "Abhayo nāmupaṭṭhāko, atthadassissa satthuno.",
  "atk-s0511a0:2990_0": "20.",
  "atk-s0511a0:2991_0": "“Dhammā ceva sudhammā ca, ahesuṃ aggasāvikā;",
  "atk-s0511a0:2992_0": "Bodhi tassa bhagavato, campakoti pavuccati.",
  "atk-s0511a0:2993_0": "22.",
  "atk-s0511a0:2994_0": "“Sopi buddho asamasamo, asītihatthamuggato;",
  "atk-s0511a0:2995_0": "Sobhate sālarājāva, uḷurājāva pūrito.",
  "atk-s0511a0:2996_0": "23.",
  "atk-s0511a0:2997_0": "“Tassa pākatikā raṃsī, anekasatakoṭiyo;",
  "atk-s0511a0:2998_0": "Uddhaṃ adho dasa disā, pharanti yojanaṃ sadā.",
  "atk-s0511a0:2999_0": "24.",
  "atk-s0511a0:3000_0": "“Sopi buddho narāsabho, sabbasattuttamo muni;",
  "atk-s0511a0:3001_0": "Vassasatasahassāni, loke aṭṭhāsi cakkhumā.",
  "atk-s0511a0:3002_0": "25.",
  "atk-s0511a0:3003_0": "“Atulaṃ dassetvā obhāsaṃ, virocetvā sadevake;",
  "atk-s0511a0:3004_0": "Sopi aniccataṃ patto, yathaggupādānasaṅkhayā”ti.",
  "atk-s0511a0:3005_0": "Tattha uḷurājāva pūritoti saradasamayaparipuṇṇavimalasakalamaṇḍalo tārakarājā viyāti attho.",
  "atk-s0511a0:3005_1": "Pākatikāti pakativasena uppajjamānā,",
  "atk-s0511a0:3005_2": "na adhiṭṭhānavasena.",
  "atk-s0511a0:3005_3": "Yadā icchati bhagavā,",
  "atk-s0511a0:3005_4": "tadā anekakoṭisatasahassepi cakkavāḷe ābhāya phareyya.",
  "atk-s0511a0:3005_5": "Raṃsīti rasmiyo.",
  "atk-s0511a0:3005_6": "Upādānasaṅkhayāti upādānakkhayā indhanakkhayā aggi viya.",
  "atk-s0511a0:3005_7": "Sopi bhagavā catunnaṃ upādānānaṃ khayena anupādisesāya nibbānadhātuyā anupamanagare anomārāme parinibbāyi.",
  "atk-s0511a0:3005_8": "Dhātuyo panassa adhiṭṭhānena vikiriṃsu.",
  "atk-s0511a0:3005_9": "Sesamettha gāthāsu uttānamevāti.",
  "atk-s0511a0:3006_0": "Atthadassībuddhavaṃsavaṇṇanā niṭṭhitā.",
  "atk-s0511a0:3007_0": "Niṭṭhito cuddasamo buddhavaṃso.",
  "atk-s0511a0:3008_0": "17. Dhammadassībuddhavaṃsavaṇṇanā",
  "atk-s0511a0:3009_0": "Atthadassimhi sammāsambuddhe parinibbute antarakappe ca vītivatte aparimitāyukesu sattesu anupubbena",
  "atk-s0511a0:3009_1": "parihāyitvā vassasatasahassāyukesu jātesu dhammadassī nāma satthā lokālokakaro lobhādilokamalavinayakaro",
  "atk-s0511a0:3009_2": "lokekanāyako loke udapādi.",
  "atk-s0511a0:3009_3": "Sopi bhagavā pāramiyo pūretvā tusitapure nibbattitvā tato cavitvā saraṇanagare sabbalokasaraṇassa saraṇassa",
  "atk-s0511a0:3009_4": "nāma rañño aggamahesiyā sunandāya nāma deviyā kucchismiṃ paṭisandhiṃ aggahesi.",
  "atk-s0511a0:3009_5": "So dasannaṃ māsānaṃ accayena saraṇuyyāne mātukucchito pāvussakāle saliladharavivaragato puṇṇacando viya nikkhami.",
  "atk-s0511a0:3009_6": "Mahāpurise pana mātukucchito nikkhantamatteyeva adhikaraṇavohārasatthapotthakesu adhammiyā vohārā sayameva antaradhāyiṃsu.",
  "atk-s0511a0:3009_7": "Dhammikavohārāyeva aṭṭhaṃsu.",
  "atk-s0511a0:3009_8": "Tenassa nāmaggahaṇadivase “dhammadassī”ti nāmamakaṃsu.",
  "atk-s0511a0:3009_9": "So aṭṭhavassasahassāni agāraṃ ajjhāvasi.",
  "atk-s0511a0:3009_10": "Tassa kira araja- viraja-",
  "atk-s0511a0:3009_11": "sudassananāmakā tayo pāsādā ahesuṃ.",
  "atk-s0511a0:3009_12": "Vicikoḷidevippamukhānaṃ itthīnaṃ vīsatisahassādhikaṃ satasahassaṃ ahosi.",
  "atk-s0511a0:3010_0": "So cattāri nimittāni disvā vicikoḷideviyā puññavaḍḍhane nāma putte uppanne devakumāro viya ativiya sukhumālo",
  "atk-s0511a0:3010_1": "devasampattimiva sampattimanubhavamāno majjhimayāme vuṭṭhāya sirisayane nisinno niddopagatānaṃ itthīnaṃ",
  "atk-s0511a0:3010_2": "vippakāraṃ disvā sañjātasaṃvego mahābhinikkhamanāya cittaṃ uppādesi.",
  "atk-s0511a0:3010_3": "Cittuppādasamanantaramevassa sudassanapāsādo gaganatalamabbhuggantvā caturaṅginiyā senāya parivuto dutiyo",
  "atk-s0511a0:3010_4": "divasakaro viya dibbavimānaṃ viya ca gantvā rattakuravakatarubodhisamīpeyeva otaritvā aṭṭhāsi.",
  "atk-s0511a0:3010_5": "Mahāpuriso kira brahmunā upanītāni kāsāyāni gahetvā pabbajitvā pāsādato otaritvā avidūre aṭṭhāsi.",
  "atk-s0511a0:3010_6": "Pāsādo puna ākāsena gantvā bodhirukkhaṃ antokatvā pathaviyaṃ patiṭṭhāsi.",
  "atk-s0511a0:3010_7": "Itthiyopi saparivārā pāsādato otaritvā aḍḍhagāvutamattaṃ gantvā aṭṭhaṃsu.",
  "atk-s0511a0:3010_8": "Tattha itthiyo ca tāsaṃ paricārikā ceṭikāyo ca ṭhapetvā sabbe manussā taṃ anupabbajiṃsu.",
  "atk-s0511a0:3010_9": "Bhikkhūnaṃ koṭisatasahassaṃ ahosi.",
  "atk-s0511a0:3011_0": "Atha dhammadassī bodhisatto sattāhaṃ padhānacariyaṃ caritvā vicikoḷideviyā dinnaṃ madhupāyāsaṃ paribhuñjitvā",
  "atk-s0511a0:3011_1": "badaravane divāvihāraṃ katvā sāyanhasamaye sirivaḍḍhanena nāma yavapālakena dinnā aṭṭha tiṇamuṭṭhiyo",
  "atk-s0511a0:3011_2": "gahetvā bimbijālabodhiṃ upagantvā tepaṇṇāsahatthavitthataṃ tiṇasantharaṃ santharitvā tattha sabbaññutaññāṇaṃ",
  "atk-s0511a0:3011_3": "paṭivijjhitvā –",
  "atk-s0511a0:3011_4": "“anekajātisaṃsāraṃ…pe…",
  "atk-s0511a0:3011_5": "taṇhānaṃ khayamajjhagā”ti udānaṃ udānetvāva bodhisamīpe sattasattāhaṃ vītināmetvā katabrahmayācano attanā",
  "atk-s0511a0:3011_6": "saddhiṃ pabbajitassa bhikkhūnaṃ koṭisatasahassassa saddhammappaṭivedhasamatthataṃ ñatvā aṭṭhārasayojanikamaggaṃ",
  "atk-s0511a0:3011_7": "ekāheneva isipatanaṃ gantvā tehi parivuto tattha dhammacakkaṃ pavattesi,",
  "atk-s0511a0:3011_8": "tadā koṭisatasahassānaṃ paṭhamābhisamayo ahosi.",
  "atk-s0511a0:3011_9": "Tena vuttaṃ –",
  "atk-s0511a0:3012_0": "1.",
  "atk-s0511a0:3013_0": "“Tattheva maṇḍakappamhi, dhammadassī mahāyaso;",
  "atk-s0511a0:3014_0": "Tamandhakāraṃ vidhamitvā, atirocati sadevake.",
  "atk-s0511a0:3015_0": "2.",
  "atk-s0511a0:3016_0": "“Tassāpi atulatejassa, dhammacakkappavattane;",
  "atk-s0511a0:3017_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:3018_0": "Tattha tamandhakāranti tamasaṅkhātaṃ mohandhakāranti attho.",
  "atk-s0511a0:3019_0": "Yadā pana tagaranāmake nagare sañjayo nāma rājā kāmesu ādīnavaṃ nekkhammaṃ khemato ca disvā isipabbajjaṃ pabbaji.",
  "atk-s0511a0:3019_1": "Taṃ navutikoṭiyo anupabbajiṃsu.",
  "atk-s0511a0:3019_2": "Te sabbeyeva pañcābhiññāaṭṭhasamāpattilābhino ahesuṃ.",
  "atk-s0511a0:3019_3": "Atha satthā dhammadassī tesaṃ upanissayasampattiṃ disvā ākāsena gantvā sañjayassa tāpasassa assamapadaṃ",
  "atk-s0511a0:3019_4": "gantvā ākāse ṭhatvā tesaṃ tāpasānaṃ ajjhāsayānurūpaṃ dhammaṃ desetvā dhammacakkhuṃ uppādesi,",
  "atk-s0511a0:3019_5": "so dutiyo abhisamayo ahosi.",
  "atk-s0511a0:3019_6": "Tena vuttaṃ –",
  "atk-s0511a0:3020_0": "3.",
  "atk-s0511a0:3021_0": "“Yadā buddho dhammadassī, vinesi sañjayaṃ isiṃ;",
  "atk-s0511a0:3022_0": "Tadā navutikoṭīnaṃ, dutiyābhisamayo ahū”ti.",
  "atk-s0511a0:3023_0": "Yadā pana sakko devānamindo dasabalassa dhammaṃ sotukāmo taṃ upasaṅkami,",
  "atk-s0511a0:3023_1": "tadā asītiyā koṭīnaṃ tatiyo abhisamayo ahosi.",
  "atk-s0511a0:3023_2": "Tena vuttaṃ –",
  "atk-s0511a0:3024_0": "4.",
  "atk-s0511a0:3025_0": "“Yadā sakko upagañchi, sapariso vināyakaṃ;",
  "atk-s0511a0:3026_0": "Tadā asītikoṭīnaṃ, tatiyābhisamayo ahū”ti.",
  "atk-s0511a0:3027_0": "Yadā pana saraṇanagare vemātikabhātikaṃ padumakumāraṃ phussadevakumārañca saparivāre pabbājesi,",
  "atk-s0511a0:3027_1": "tasmiṃ antovasse pabbajitānaṃ bhikkhūnaṃ koṭisatasahassānaṃ majjhe visuddhipavāraṇaṃ pavāresi,",
  "atk-s0511a0:3027_2": "so paṭhamo sannipāto ahosi.",
  "atk-s0511a0:3027_3": "Puna bhagavato devalokato orohaṇe satakoṭīnaṃ dutiyo sannipāto ahosi.",
  "atk-s0511a0:3027_4": "Yadā pana sudassanārāme terasannaṃ dhutaguṇānaṃ guṇe ānisaṃse pakāsetvā hāritaṃ nāma mahāsāvakaṃ etadagge ṭhapesi,",
  "atk-s0511a0:3027_5": "tadā asītiyā koṭīnaṃ majjhe bhagavā pātimokkhaṃ uddisi,",
  "atk-s0511a0:3027_6": "so tatiyo sannipāto ahosi.",
  "atk-s0511a0:3027_7": "Tena vuttaṃ –",
  "atk-s0511a0:3028_0": "5.",
  "atk-s0511a0:3029_0": "“Tassāpi devadevassa, sannipātā tayo ahuṃ;",
  "atk-s0511a0:3030_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3031_0": "6.",
  "atk-s0511a0:3032_0": "“Yadā buddho dhammadassī, saraṇe vassaṃ upāgami;",
  "atk-s0511a0:3033_0": "Tadā koṭisatasahassānaṃ, paṭhamo āsi samāgamo.",
  "atk-s0511a0:3034_0": "7.",
  "atk-s0511a0:3035_0": "“Punāparaṃ yadā buddho, devato eti mānusaṃ;",
  "atk-s0511a0:3036_0": "Tadāpi satakoṭīnaṃ, dutiyo āsi samāgamo.",
  "atk-s0511a0:3037_0": "8.",
  "atk-s0511a0:3038_0": "“Punāparaṃ yadā buddho, pakāsesi dhute guṇe;",
  "atk-s0511a0:3039_0": "Tadā asītikoṭīnaṃ, tatiyo āsi samāgamo”ti.",
  "atk-s0511a0:3040_0": "Tadā amhākaṃ bodhisatto sakko devarājā hutvā dvīsu devalokesu devehi parivuto āgantvā dibbehi gandhapupphādīhi dibbaturiyehi ca tathāgataṃ pūjesi.",
  "atk-s0511a0:3040_1": "Sopi naṃ satthā –",
  "atk-s0511a0:3040_2": "“anāgate gotamo nāma buddho bhavissatī”ti byākāsi.",
  "atk-s0511a0:3040_3": "Tena vuttaṃ –",
  "atk-s0511a0:3041_0": "9.",
  "atk-s0511a0:3042_0": "“Ahaṃ tena samayena, sakko āsiṃ purindado;",
  "atk-s0511a0:3043_0": "Dibbena gandhamālena, turiyenābhipūjayiṃ.",
  "atk-s0511a0:3044_0": "10.",
  "atk-s0511a0:3045_0": "“Sopi maṃ tadā byākāsi, devamajjhe nisīdiya;",
  "atk-s0511a0:3046_0": "Aṭṭhārase kappasate, ayaṃ buddho bhavissati.",
  "atk-s0511a0:3047_0": "11.",
  "atk-s0511a0:3048_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:3049_0": "12.",
  "atk-s0511a0:3050_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:3051_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:3052_0": "Tassa pana bhagavato saraṇaṃ nāma nagaraṃ ahosi.",
  "atk-s0511a0:3052_1": "Saraṇo nāma rājā pitā,",
  "atk-s0511a0:3052_2": "sunandā nāma mātā,",
  "atk-s0511a0:3052_3": "padumo ca phussadevo ca dve aggasāvakā,",
  "atk-s0511a0:3052_4": "sunetto nāma upaṭṭhāko,",
  "atk-s0511a0:3052_5": "khemā ca sabbanāmā ca dve aggasāvikā,",
  "atk-s0511a0:3052_6": "bimbijālarukkho bodhi,",
  "atk-s0511a0:3052_7": "sarīraṃ panassa asītihatthubbedhaṃ ahosi,",
  "atk-s0511a0:3052_8": "āyu vassasatasahassaṃ,",
  "atk-s0511a0:3052_9": "vicikoḷidevī nāmassa aggamahesī,",
  "atk-s0511a0:3052_10": "puññavaḍḍhano nāmassa putto,",
  "atk-s0511a0:3052_11": "pāsādena nikkhami.",
  "atk-s0511a0:3052_12": "Tena vuttaṃ –",
  "atk-s0511a0:3053_0": "13.",
  "atk-s0511a0:3054_0": "“Saraṇaṃ nāma nagaraṃ, saraṇo nāma khattiyo;",
  "atk-s0511a0:3055_0": "Sunandā nāma janikā, dhammadassissa satthuno.",
  "atk-s0511a0:3056_0": "18.",
  "atk-s0511a0:3057_0": "“Padumo phussadevo ca, ahesuṃ aggasāvakā;",
  "atk-s0511a0:3058_0": "Sunetto nāmupaṭṭhāko, dhammadassissa satthuno.",
  "atk-s0511a0:3059_0": "19.",
  "atk-s0511a0:3060_0": "“Khemā ca sabbanāmā ca, ahesuṃ aggasāvikā;",
  "atk-s0511a0:3061_0": "Bodhi tassa bhagavato, bimbijāloti vuccati.",
  "atk-s0511a0:3062_0": "21.",
  "atk-s0511a0:3063_0": "“Sopi buddho asamasamo, asītihatthamuggato;",
  "atk-s0511a0:3064_0": "Atirocati tejena, dasasahassimhi dhātuyā.",
  "atk-s0511a0:3065_0": "22.",
  "atk-s0511a0:3066_0": "“Suphullo sālarājāva, vijjūva gagane yathā;",
  "atk-s0511a0:3067_0": "Majjhanhikeva sūriyo, evaṃ so upasobhatha.",
  "atk-s0511a0:3068_0": "23.",
  "atk-s0511a0:3069_0": "“Tassāpi atulatejassa, samakaṃ āsi jīvikaṃ;",
  "atk-s0511a0:3070_0": "Vassasatasahassāni, loke aṭṭhāsi cakkhumā.",
  "atk-s0511a0:3071_0": "24.",
  "atk-s0511a0:3072_0": "“Obhāsaṃ dassayitvāna, vimalaṃ katvāna sāsanaṃ;",
  "atk-s0511a0:3073_0": "Cavi candova gagane, nibbuto so sasāvako”ti.",
  "atk-s0511a0:3074_0": "Tattha bimbijāloti rattakuravakarukkho.",
  "atk-s0511a0:3074_1": "Dasasahassimhi dhātuyāti dasasahassiyā lokadhātuyā.",
  "atk-s0511a0:3074_2": "Vijjūvāti vijjulatā viya.",
  "atk-s0511a0:3074_3": "Upasobhathāti yathā gagane vijju ca majjanhike sūriyo ca upasobhati,",
  "atk-s0511a0:3074_4": "evaṃ so bhagavā upasobhitthāti attho.",
  "atk-s0511a0:3074_5": "Samakanti sabbehi narasattehi samameva tassa āyu ahosīti attho.",
  "atk-s0511a0:3074_6": "Cavīti cuto.",
  "atk-s0511a0:3074_7": "Candovāti gaganato candimā viya cavīti attho.",
  "atk-s0511a0:3074_8": "Dhammadassī kira bhagavā sālavatīnagare kesārāme parinibbāyi sesamettha gāthāsu pākaṭamevāti.",
  "atk-s0511a0:3075_0": "Dhammadassībuddhavaṃsavaṇṇanā niṭṭhitā.",
  "atk-s0511a0:3076_0": "Niṭṭhito pannarasamo buddhavaṃso.",
  "atk-s0511a0:3077_0": "18. Siddhatthabuddhavaṃsavaṇṇanā",
  "atk-s0511a0:3078_0": "Dhammadassimhi bhagavati parinibbute antarahite cassa sāsane tasmiṃ kappe atīte kappasahasse ca sattasu",
  "atk-s0511a0:3078_1": "kappasatesu ca chasu kappesu ca atikkantesu ito catunavutikappamatthake ekasmiṃ kappe ekova lokatthacaro",
  "atk-s0511a0:3078_2": "adhigataparamattho siddhattho nāma satthā loke pāturahosi.",
  "atk-s0511a0:3078_3": "Tena vuttaṃ –",
  "atk-s0511a0:3079_0": "1.",
  "atk-s0511a0:3080_0": "“Dhammadassissa aparena, siddhattho lokanāyako;",
  "atk-s0511a0:3081_0": "Nihanitvā tamaṃ sabbaṃ, sūriyo abbhuggato yathā”ti.",
  "atk-s0511a0:3082_0": "Siddhattho bodhisattopi pāramiyo pūretvā tusitabhavane nibbattitvā tato cavitvā vebhāranagare udenassa",
  "atk-s0511a0:3082_1": "nāma rañño aggamahesiyā suphassāya nāma deviyā kucchismiṃ paṭisandhiṃ gahetvā dasannaṃ māsānaṃ accayena",
  "atk-s0511a0:3082_2": "vīriyuyyāne mātukucchito nikkhami.",
  "atk-s0511a0:3082_3": "Jāte pana mahāpurise sabbesaṃ āraddhakammantā ca icchitā ca atthā siddhimagamaṃsu.",
  "atk-s0511a0:3082_4": "Tasmā panassa ñātakā “siddhattho”ti nāmamakaṃsu.",
  "atk-s0511a0:3082_5": "So dasavassasahassāni agāramajjhe vasi.",
  "atk-s0511a0:3082_6": "Tassa kokā- suppala-",
  "atk-s0511a0:3082_7": "padumanāmakā tayo pāsādā ahesuṃ.",
  "atk-s0511a0:3082_8": "Somanassādevippamukhāni aṭṭhacattālīsa itthisahassāni paccupaṭṭhitāni ahesuṃ.",
  "atk-s0511a0:3083_0": "So cattāri nimittāni disvā somanassādeviyā putte anupamakumāre uppanne āsāḷhipuṇṇamiyaṃ suvaṇṇasivikāya nikkhamitvā vīriyuyyānaṃ gantvā pabbaji.",
  "atk-s0511a0:3083_1": "Taṃ koṭisatasahassamanussā anupabbajiṃsu.",
  "atk-s0511a0:3083_2": "Mahāpuriso kira tehi saddhiṃ dasa māse padhānacariyaṃ caritvā visākhapuṇṇamāyaṃ asadisabrāhmaṇagāme sunettāya",
  "atk-s0511a0:3083_3": "nāma brāhmaṇakaññāya dinnaṃ madhupāyāsaṃ paribhuñjitvā badaravane divāvihāraṃ vītināmetvā sāyanhasamaye",
  "atk-s0511a0:3083_4": "varuṇena nāma yavapālena dinnā aṭṭha tiṇamuṭṭhiyo gahetvā kaṇikārabodhiṃ upagantvā cattālīsahatthavitthataṃ",
  "atk-s0511a0:3083_5": "tiṇasantharaṃ santharitvā pallaṅkaṃ ābhujitvā sabbaññutaṃ pāpuṇitvā –",
  "atk-s0511a0:3083_6": "“anekajātisaṃsāraṃ…pe…",
  "atk-s0511a0:3083_7": "taṇhānaṃ khayamajjhagā”ti udānaṃ udānetvā sattasattāhaṃ vītināmetvā attanā saha pabbajitānaṃ bhikkhūnaṃ",
  "atk-s0511a0:3083_8": "koṭisatasahassānaṃ catusaccapaṭivedhasamatthataṃ disvā anilapathena gantvā gayāmigadāye otaritvā tesaṃ",
  "atk-s0511a0:3083_9": "dhammacakkaṃ pavattesi,",
  "atk-s0511a0:3083_10": "tadā koṭisatasahassānaṃ paṭhamo abhisamayo ahosi.",
  "atk-s0511a0:3083_11": "Tena vuttaṃ –",
  "atk-s0511a0:3084_0": "2.",
  "atk-s0511a0:3085_0": "“Sopi patvāna sambodhiṃ, santārento sadevakaṃ;",
  "atk-s0511a0:3086_0": "Abhivassi dhammameghena, nibbāpento sadevakaṃ.",
  "atk-s0511a0:3087_0": "3.",
  "atk-s0511a0:3088_0": "“Tassāpi atulatejassa, ahesuṃ abhisamayā tayo;",
  "atk-s0511a0:3089_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:3090_0": "Tattha sadevakanti sadevakaṃ lokaṃ.",
  "atk-s0511a0:3090_1": "Dhammameghenāti dhammakathāmeghavassena.",
  "atk-s0511a0:3090_2": "Puna bhīmarathanagare bhīmarathena nāma raññā nimantito nagaramajjhe kate santhāgāre nisinno karavīkarutamañjunā",
  "atk-s0511a0:3090_3": "savanasukhena paramamadhurena paṇḍitajanahadayaṅgamena amatābhisekasadisena brahmassarena dasa disā paripūrento",
  "atk-s0511a0:3090_4": "dhammāmatadundubhimāhani,",
  "atk-s0511a0:3090_5": "tadā navutikoṭīnaṃ dutiyo abhisamayo ahosi.",
  "atk-s0511a0:3090_6": "Tena vuttaṃ –",
  "atk-s0511a0:3091_0": "4.",
  "atk-s0511a0:3092_0": "“Punāparaṃ bhīmarathe, yadā āhani dundubhiṃ;",
  "atk-s0511a0:3093_0": "Tadā navutikoṭīnaṃ, dutiyābhisamayo ahū”ti.",
  "atk-s0511a0:3094_0": "Yadā pana vebhāranagare ñātisamāgame buddhavaṃsaṃ desento navutikoṭīnaṃ dhammacakkhuṃ uppādesi,",
  "atk-s0511a0:3094_1": "so tatiyo abhisamayo ahosi.",
  "atk-s0511a0:3094_2": "Tena vuttaṃ –",
  "atk-s0511a0:3095_0": "5.",
  "atk-s0511a0:3096_0": "“Yadā buddho dhammaṃ desesi, vebhāre so puruttame;",
  "atk-s0511a0:3097_0": "Tadā navutikoṭīnaṃ, tatiyābhisamayo ahū”ti.",
  "atk-s0511a0:3098_0": "Amararuciradassane amaranagare nāma sambalo ca sumitto ca dve bhātaro rajjaṃ kāresuṃ.",
  "atk-s0511a0:3098_1": "Atha siddhattho satthā tesaṃ rājūnaṃ upanissayasampattiṃ disvā gaganatalena gantvā amaranagaramajjhe",
  "atk-s0511a0:3098_2": "otaritvā cakkālaṅkatatalehi caraṇehi pathavitalaṃ maddanto viya padacetiyāni dassetvā amaruyyānaṃ gantvā",
  "atk-s0511a0:3098_3": "paramaramaṇīye attano karuṇāsītale silātale nisīdi.",
  "atk-s0511a0:3098_4": "Tato dvepi bhātikarājāno dasabalassa padacetiyāni disvā padāni anugantvā siddhatthaṃ adhigataparamatthaṃ",
  "atk-s0511a0:3098_5": "satthāraṃ sabbalokanetāraṃ saparivāraṃ upasaṅkamitvā abhivādetvā bhagavantaṃ parivāretvā nisīdiṃsu.",
  "atk-s0511a0:3098_6": "Tesaṃ bhagavā ajjhāsayānurūpaṃ dhammaṃ desesi.",
  "atk-s0511a0:3098_7": "Tassa te dhammakathaṃ sutvā sañjātasaddhā hutvā sabbeva pabbajitvā arahattaṃ pāpuṇiṃsu.",
  "atk-s0511a0:3098_8": "Tesaṃ koṭisatānaṃ khīṇāsavānaṃ majjhe bhagavā pātimokkhaṃ uddisi,",
  "atk-s0511a0:3098_9": "so paṭhamo sannipāto ahosi.",
  "atk-s0511a0:3098_10": "Vebhāranagare ñātisamāgame pabbajitānaṃ navutikoṭīnaṃ majjhe pātimokkhaṃ uddisi,",
  "atk-s0511a0:3098_11": "so dutiyo sannipāto ahosi.",
  "atk-s0511a0:3098_12": "Sudassanavihāre sannipatitānaṃ asītikoṭīnaṃ majjhe pātimokkhaṃ uddisi,",
  "atk-s0511a0:3098_13": "so tatiyo sannipāto ahosi.",
  "atk-s0511a0:3098_14": "Tena vuttaṃ –",
  "atk-s0511a0:3099_0": "6.",
  "atk-s0511a0:3100_0": "“Sannipātā tayo āsuṃ, tasmimpi dvipaduttame;",
  "atk-s0511a0:3101_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3102_0": "7.",
  "atk-s0511a0:3103_0": "“Koṭisatānaṃ navutīnaṃ, asītiyāpi ca koṭinaṃ;",
  "atk-s0511a0:3104_0": "Ete āsuṃ tayo ṭhānā, vimalānaṃ samāgame”ti.",
  "atk-s0511a0:3105_0": "Tattha navutīnaṃ,",
  "atk-s0511a0:3105_1": "asītiyāpi ca koṭinanti navutīnaṃ koṭīnaṃ asītiyāpi ca koṭīnaṃ sannipātā ahesunti attho.",
  "atk-s0511a0:3105_2": "Ete āsuṃ tayo ṭhānāti etāni tīṇi sannipātaṭṭhānāni ahesunti attho.",
  "atk-s0511a0:3105_3": "“Ṭhānāne tāni tīṇi ahesu”ntipi pāṭho.",
  "atk-s0511a0:3106_0": "Tadā amhākaṃ bodhisatto surasenanagare maṅgalo nāma brāhmaṇo hutvā vedavedaṅgānaṃ pāraṃ gantvā anekakoṭisaṅkhaṃ",
  "atk-s0511a0:3106_1": "dhanasannicayaṃ dīnānāthādīnaṃ pariccajitvā vivekārāmo hutvā tāpasapabbajjaṃ pabbajitvā jhānābhiññāyo",
  "atk-s0511a0:3106_2": "nibbattetvā viharanto –",
  "atk-s0511a0:3106_3": "“siddhattho nāma buddho loke uppanno”ti sutvā taṃ upasaṅkamitvā vanditvā tassa dhammakathaṃ sutvā yāya jambuyā ayaṃ jambudīpo paññāyati,",
  "atk-s0511a0:3106_4": "iddhiyā taṃ jambuṃ upasaṅkamitvā tato phalaṃ āharitvā navutikoṭibhikkhuparivāraṃ siddhatthaṃ satthāraṃ",
  "atk-s0511a0:3106_5": "surasenavihāre nisīdāpetvā jambuphalehi santappesi sampavāresi.",
  "atk-s0511a0:3106_6": "Atha satthā taṃ phalaṃ paribhuñjitvā –",
  "atk-s0511a0:3106_7": "“ito catunavutikappamatthake gotamo nāma buddho bhavissatī”ti byākāsi.",
  "atk-s0511a0:3106_8": "Tena vuttaṃ –",
  "atk-s0511a0:3107_0": "8.",
  "atk-s0511a0:3108_0": "“Ahaṃ tena samayena, maṅgalo nāma tāpaso;",
  "atk-s0511a0:3109_0": "Uggatejo duppasaho, abhiññābalasamāhito.",
  "atk-s0511a0:3110_0": "9.",
  "atk-s0511a0:3111_0": "“Jambuto phalamānetvā, siddhatthassa adāsahaṃ;",
  "atk-s0511a0:3112_0": "Paṭiggahetvā sambuddho, idaṃ vacanamabravi.",
  "atk-s0511a0:3113_0": "10.",
  "atk-s0511a0:3114_0": "“Passatha imaṃ tāpasaṃ, jaṭilaṃ uggatāpanaṃ;",
  "atk-s0511a0:3115_0": "Catunavutito kappe, ayaṃ buddho bhavissati.",
  "atk-s0511a0:3116_0": "11.",
  "atk-s0511a0:3117_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:3118_0": "12.",
  "atk-s0511a0:3119_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:3120_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:3121_0": "Tattha duppasahoti durāsado.",
  "atk-s0511a0:3121_1": "Ayameva vā pāṭho.",
  "atk-s0511a0:3121_2": "Tassa pana bhagavato nagaraṃ vebhāraṃ nāma ahosi.",
  "atk-s0511a0:3121_3": "Udeno nāma rājā pitā,",
  "atk-s0511a0:3121_4": "jayasenotipi tasseva nāmaṃ,",
  "atk-s0511a0:3121_5": "suphassā nāma mātā,",
  "atk-s0511a0:3121_6": "sambalo ca sumitto ca dve aggasāvakā,",
  "atk-s0511a0:3121_7": "revato nāmupaṭṭhāko,",
  "atk-s0511a0:3121_8": "sīvalā ca surāmā ca dve aggasāvikā,",
  "atk-s0511a0:3121_9": "kaṇikārarukkho bodhi,",
  "atk-s0511a0:3121_10": "sarīraṃ saṭṭhihatthubbedhaṃ ahosi.",
  "atk-s0511a0:3121_11": "Vassasatasahassaṃ āyu,",
  "atk-s0511a0:3121_12": "somanassā nāma aggamahesī ahosi,",
  "atk-s0511a0:3121_13": "anupamo nāma putto,",
  "atk-s0511a0:3121_14": "suvaṇṇasivikāya nikkhami.",
  "atk-s0511a0:3121_15": "Tena vuttaṃ –",
  "atk-s0511a0:3122_0": "13.",
  "atk-s0511a0:3123_0": "“Vebhāraṃ nāma nagaraṃ, udeno nāma khattiyo;",
  "atk-s0511a0:3124_0": "Suphassā nāma janikā, siddhitthassa mahesino.",
  "atk-s0511a0:3125_0": "18.",
  "atk-s0511a0:3126_0": "“Sambalo ca sumitto ca, ahesuṃ aggasāvakā;",
  "atk-s0511a0:3127_0": "Revato nāmupaṭṭhāko, siddhatthassa mahesino.",
  "atk-s0511a0:3128_0": "19.",
  "atk-s0511a0:3129_0": "“Sīvalā ca surāmā ca, ahesuṃ aggasāvikā;",
  "atk-s0511a0:3130_0": "Bodhi tassa bhagavato, kaṇikāroti vuccati.",
  "atk-s0511a0:3131_0": "21.",
  "atk-s0511a0:3132_0": "“So buddho saṭṭhiratanaṃ, ahosi nabhamuggato;",
  "atk-s0511a0:3133_0": "Kañcanagghiyasaṅkāso, dasasahassī virocati.",
  "atk-s0511a0:3134_0": "22.",
  "atk-s0511a0:3135_0": "“Sopi buddho asamasamo, atulo appaṭipuggalo;",
  "atk-s0511a0:3136_0": "Vassasatasahassāni, loke aṭṭhāsi cakkhumā.",
  "atk-s0511a0:3137_0": "23.",
  "atk-s0511a0:3138_0": "“Vipulaṃ pabhaṃ dassayitvā, pupphāpetvāna sāvake;",
  "atk-s0511a0:3139_0": "Vilāsetvā samāpatyā, nibbuto so sasāvako”ti.",
  "atk-s0511a0:3140_0": "Tattha saṭṭhiratananti saṭṭhiratanappamāṇaṃ nabhaṃ uggatoti attho.",
  "atk-s0511a0:3140_1": "Kañcanagghiyasaṅkāsoti nānāratanavicittakanakamayaagghiyasadisadassanoti attho.",
  "atk-s0511a0:3140_2": "Dasasahassī virocatīti dasasahassiyaṃ virocati.",
  "atk-s0511a0:3140_3": "Vipulanti uḷāraṃ obhāsaṃ.",
  "atk-s0511a0:3140_4": "Pupphāpetvānāti jhānābhiññāmaggaphalasamāpattipupphehi pupphite paramasobhaggappatte katvāti attho.",
  "atk-s0511a0:3140_5": "Vilāsetvāti vilāsayitvā kīḷitvā.",
  "atk-s0511a0:3140_6": "Samāpatyāti lokiyalokuttarāhi samāpattīhi abhiññāhi ca.",
  "atk-s0511a0:3140_7": "Nibbutoti anupādāparinibbānena nibbuto.",
  "atk-s0511a0:3141_0": "Siddhattho kira satthā kañcanaveḷunagare anomuyyāne parinibbāyi.",
  "atk-s0511a0:3141_1": "Tatthevassa ratanamayaṃ catuyojanubbedhaṃ cetiyamakaṃsūti.",
  "atk-s0511a0:3141_2": "Sesagāthāsu sabbattha pākaṭamevāti.",
  "atk-s0511a0:3142_0": "Siddhatthabuddhavaṃsavaṇṇanā niṭṭhitā.",
  "atk-s0511a0:3143_0": "Niṭṭhito soḷasamo buddhavaṃso.",
  "atk-s0511a0:3144_0": "19. Tissabuddhavaṃsavaṇṇanā",
  "atk-s0511a0:3145_0": "Tassa pana siddhatthassa bhagavato aparabhāge eko kappo buddhasuñño ahosi.",
  "atk-s0511a0:3145_1": "Ito dvānavutikappamatthake tisso,",
  "atk-s0511a0:3145_2": "phussoti ekasmiṃ kappe dve buddhā nibbattiṃsu.",
  "atk-s0511a0:3145_3": "Tattha tisso nāma mahāpuriso pāramiyo pūretvā tusitapure nibbattitvā tato cavitvā khemakanagare janasandhassa",
  "atk-s0511a0:3145_4": "nāma rañño aggamahesiyā padumadalasadisanayanāya padumānāmāya deviyā kucchismiṃ paṭisandhiṃ gahetvā dasannaṃ",
  "atk-s0511a0:3145_5": "māsānaṃ accayena anomuyyāne mātukucchito nikkhami.",
  "atk-s0511a0:3145_6": "Sattavassasahassāni agāraṃ ajjhāvasi.",
  "atk-s0511a0:3145_7": "Tassa guhāsela- nārisaya-",
  "atk-s0511a0:3145_8": "nisabhanāmakā tayo pāsādā ahesuṃ.",
  "atk-s0511a0:3145_9": "Subhaddādevippamukhāni tettiṃsa itthisahassāni ahesuṃ.",
  "atk-s0511a0:3146_0": "So cattāri nimittāni disvā subhaddādeviyā putte ānandakumāre uppanne sonuttaraṃ nāma anuttaraṃ turaṅgavaramāruyha",
  "atk-s0511a0:3146_1": "mahābhinikkhamanaṃ nikkhamitvā pabbaji.",
  "atk-s0511a0:3146_2": "Taṃ manussānaṃ koṭi anupabbaji.",
  "atk-s0511a0:3146_3": "So tehi parivuto aṭṭha māse padhānacariyaṃ caritvā visākhapuṇṇamāya vīranigame vīraseṭṭhissa dhītāya",
  "atk-s0511a0:3146_4": "dinnaṃ madhupāyāsaṃ paribhuñjitvā salalavane divāvihāraṃ vītināmetvā sāyanhasamaye vijitasaṅgāmakena",
  "atk-s0511a0:3146_5": "nāma yavapālena upanītā aṭṭha tiṇamuṭṭhiyo gahetvā asanabodhiṃ upasaṅkamitvā cattālīsahatthavitthataṃ",
  "atk-s0511a0:3146_6": "tiṇasantharaṃ santharitvā tattha pallaṅkaṃ ābhujitvā samāraṃ mārabalaṃ vidhamitvā adhigatasabbaññutaññāṇo –",
  "atk-s0511a0:3146_7": "“anekajātisaṃsāraṃ…pe…",
  "atk-s0511a0:3146_8": "taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā yasavatī nagare brahmadevaṃ",
  "atk-s0511a0:3146_9": "udayañca dve rājaputte saparivāre upanissayasampanne ākāsena gantvā yasavatīmigadāye otaritvā uyyānapālena",
  "atk-s0511a0:3146_10": "rājaputte pakkosāpetvā tesaṃ saparivārānaṃ avisārinā byāpinā madhurena brahmassarena dasasahassilokadhātuṃ",
  "atk-s0511a0:3146_11": "viññāpentova dhammacakkaṃ pavattesi,",
  "atk-s0511a0:3146_12": "tadā koṭisatānaṃ paṭhamo dhammābhisamayo ahosi.",
  "atk-s0511a0:3146_13": "Tena vuttaṃ –",
  "atk-s0511a0:3147_0": "1.",
  "atk-s0511a0:3148_0": "“Siddhatthassa aparena, asamo appaṭipuggalo;",
  "atk-s0511a0:3149_0": "Anantatejo amitayaso, tisso lokagganāyako.",
  "atk-s0511a0:3150_0": "2.",
  "atk-s0511a0:3151_0": "“Tamandhakāraṃ vidhamitvā, obhāsetvā sadevakaṃ;",
  "atk-s0511a0:3152_0": "Anukampako mahāvīro, loke uppajji cakkhumā.",
  "atk-s0511a0:3153_0": "3.",
  "atk-s0511a0:3154_0": "“Tassāpi atulā iddhi, atulaṃ sīlaṃ samādhi ca;",
  "atk-s0511a0:3155_0": "Sabbattha pāramiṃ gantvā, dhammacakkaṃ pavattayi.",
  "atk-s0511a0:3156_0": "4.",
  "atk-s0511a0:3157_0": "“So buddho dasasahassimhi, viññāpesi giraṃ suciṃ;",
  "atk-s0511a0:3158_0": "Koṭisatāni abhisamiṃsu, paṭhame dhammadesane”ti.",
  "atk-s0511a0:3159_0": "Tattha sabbatthāti sabbesu dhammesu pāraṃ gantvā.",
  "atk-s0511a0:3159_1": "Dasasahassimhīti dasasahassiyaṃ athāparena samayena tissena satthārā saddhiṃ pabbajitānaṃ bhikkhūnaṃ",
  "atk-s0511a0:3159_2": "koṭi mahāpurisassa gaṇavāsaṃ pahāya bodhimūlamupagamanasamaye aññatra gatā.",
  "atk-s0511a0:3159_3": "Sā tissena sammāsambuddhena dhammacakkaṃ pavattita”nti sutvā yasavatīmigadāyaṃ āgantvā dasabalamabhivādetvā taṃ parivāretvā nisīdi.",
  "atk-s0511a0:3159_4": "Tesaṃ bhagavā dhammaṃ desesi,",
  "atk-s0511a0:3159_5": "tadā navutiyā koṭīnaṃ dutiyābhisamayo ahosi.",
  "atk-s0511a0:3159_6": "Puna mahāmaṅgalasamāgame maṅgalapariyosāne saṭṭhiyā koṭīnaṃ tatiyo abhisamayo ahosi.",
  "atk-s0511a0:3159_7": "Tena vuttaṃ –",
  "atk-s0511a0:3160_0": "5.",
  "atk-s0511a0:3161_0": "“Dutiyo navutikoṭīnaṃ, tatiyo saṭṭhikoṭiyo;",
  "atk-s0511a0:3162_0": "Bandhanāto pamocesi, satte naramarū tadā”ti.",
  "atk-s0511a0:3163_0": "Tattha dutiyo navutikoṭīnanti dutiyo abhisamayo ahosi navutikoṭipāṇīnanti attho.",
  "atk-s0511a0:3163_1": "Bandhanātoti bandhanato,",
  "atk-s0511a0:3163_2": "dasahi saṃyojanehi parimocesīti attho.",
  "atk-s0511a0:3163_3": "Idāni parimocite satte sarūpato dassento “naramarū”ti āha.",
  "atk-s0511a0:3163_4": "Naramarūti narāmare.",
  "atk-s0511a0:3164_0": "Yasavatīnagare kira antovassaṃ pabbajitānaṃ arahantānaṃ satasahassehi parivuto pavāresi,",
  "atk-s0511a0:3164_1": "so paṭhamo sannipāto ahosi.",
  "atk-s0511a0:3164_2": "Ubhato sujātassa sujātassa nāma rañño nārivāhanakumāro nārivāhananagaraṃ anuppatte bhagavati lokanāthe",
  "atk-s0511a0:3164_3": "saparivāro paccuggantvā dasabalaṃ sabhikkhusaṅghaṃ nimantetvā sattāhaṃ asadisadānaṃ datvā attano rajjaṃ",
  "atk-s0511a0:3164_4": "puttassa niyyātetvā saparivāro sabbalokādhipatissa tissasammāsambuddhassa santike ehibhikkhupabbajjāya pabbaji.",
  "atk-s0511a0:3164_5": "Tassa kira sā pabbajjā sabbadisāsu pākaṭā ahosi.",
  "atk-s0511a0:3164_6": "Tasmā tato tato āgantvā nārivāhanakumāraṃ mahājano anupabbaji.",
  "atk-s0511a0:3164_7": "Tadā tathāgato navutiyā bhikkhusatasahassassa majjhagato pātimokkhaṃ uddisi,",
  "atk-s0511a0:3164_8": "so dutiyo sannipāto ahosi.",
  "atk-s0511a0:3164_9": "Puna khemavatīnagare ñātisamāgame buddhavaṃsadhammakathaṃ sutvā asītisatasahassāni tassa santike pabbajitvā arahattaṃ pāpuṇiṃsu,",
  "atk-s0511a0:3164_10": "tehi parivuto sugato pātimokkhaṃ uddisi,",
  "atk-s0511a0:3164_11": "so tatiyo sannipāto ahosi.",
  "atk-s0511a0:3164_12": "Tena vuttaṃ –",
  "atk-s0511a0:3165_0": "6.",
  "atk-s0511a0:3166_0": "“Sannipātā tayo āsuṃ, tisse lokagganāyake;",
  "atk-s0511a0:3167_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3168_0": "7.",
  "atk-s0511a0:3169_0": "“Khīṇāsavasatasahassānaṃ, paṭhamo āsi samāgamo;",
  "atk-s0511a0:3170_0": "Navutisatasahassānaṃ, dutiyo āsi samāgamo.",
  "atk-s0511a0:3171_0": "8.",
  "atk-s0511a0:3172_0": "“Asītisatasahassānaṃ, tatiyo āsi samāgamo;",
  "atk-s0511a0:3173_0": "Khīṇāsavānaṃ vimalānaṃ, pupphitānaṃ vimuttiyā”ti.",
  "atk-s0511a0:3174_0": "Tadā amhākaṃ bodhisatto yasavatīnagare sujāto nāma rājā hutvā iddhaṃ phītaṃ janapadaṃ anekakoṭidhanasannicayaṃ",
  "atk-s0511a0:3174_1": "anurāgamupagatahadayañca parijanaṃ tiṇanaḷamiva pariccajitvā jātiādīsu saṃviggahadayo nikkhamitvā tāpasapabbajjaṃ",
  "atk-s0511a0:3174_2": "pabbajitvā mahiddhiko mahānubhāvo hutvā “buddho loke uppanno”ti sutvā pañcavaṇṇāya pītiyā phuṭasarīro",
  "atk-s0511a0:3174_3": "hutvā sapatisso tissaṃ bhagavantaṃ upasaṅkamitvā vanditvā cintesi –",
  "atk-s0511a0:3174_4": "“handāhaṃ mandāravapāricchattakādīhi dibbakusumehi bhagavantaṃ pūjessāmī”ti.",
  "atk-s0511a0:3174_5": "Atha so evaṃ cintetvā iddhiyā saggalokaṃ gantvā cittalatāvanaṃ pavisitvā padumapāricchattakamandāravādīhi",
  "atk-s0511a0:3174_6": "dibbakusumehi ratanamayaṃ caṅkoṭakaṃ gāvutappamāṇaṃ pūretvā gahetvā gaganatalena āgantvā dibbehi surabhikusumehi",
  "atk-s0511a0:3174_7": "bhagavantaṃ pūjesi.",
  "atk-s0511a0:3174_8": "Ekañca maṇidaṇḍakaṃ suvaṇṇamayakaṇṇikaṃ padumarāgamaṇimayapaṇṇaṃ sugandhakesaracchattaṃ viya padumacchattaṃ",
  "atk-s0511a0:3174_9": "bhagavato sirasi dhārayanto catuparisamajjhe aṭṭhāsi.",
  "atk-s0511a0:3174_10": "Atha bhagavā naṃ –",
  "atk-s0511a0:3174_11": "“ito dvenavute kappe gotamo nāma buddho bhavissatī”ti byākāsi.",
  "atk-s0511a0:3174_12": "Tena vuttaṃ –",
  "atk-s0511a0:3175_0": "9.",
  "atk-s0511a0:3176_0": "“Ahaṃ tena samayena, sujāto nāma khattiyo;",
  "atk-s0511a0:3177_0": "Mahābhogaṃ chaḍḍayitvā, pabbajiṃ isipabbajaṃ.",
  "atk-s0511a0:3178_0": "10.",
  "atk-s0511a0:3179_0": "“Mayi pabbajite sante, uppajji lokanāyako;",
  "atk-s0511a0:3180_0": "Buddhoti saddaṃ sutvāna, pīti me upapajjatha.",
  "atk-s0511a0:3181_0": "11.",
  "atk-s0511a0:3182_0": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0511a0:3183_0": "Ubho hatthehi paggayha, dhunamāno upāgamiṃ.",
  "atk-s0511a0:3184_0": "12.",
  "atk-s0511a0:3185_0": "“Cātuvaṇṇaparivutaṃ, tissaṃ lokagganāyakaṃ;",
  "atk-s0511a0:3186_0": "Tamahaṃ pupphaṃ gahetvā, matthake dhārayiṃ jinaṃ.",
  "atk-s0511a0:3187_0": "13.",
  "atk-s0511a0:3188_0": "“Sopi maṃ buddho byākāsi, janamajjhe nisīdiya;",
  "atk-s0511a0:3189_0": "Dvenavute ito kappe, ayaṃ buddho bhavissati.",
  "atk-s0511a0:3190_0": "14.",
  "atk-s0511a0:3191_0": "“Padhānaṃ padahitvāna…pe… hessāma sammukhā imaṃ.",
  "atk-s0511a0:3192_0": "15.",
  "atk-s0511a0:3193_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:3194_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:3195_0": "Tattha mayi pabbajiteti mayi pabbajitabhāvaṃ upagate.",
  "atk-s0511a0:3195_1": "“Mama pabbajitaṃ santa”nti potthakesu likhanti,",
  "atk-s0511a0:3195_2": "so pamādalekhoti veditabbo.",
  "atk-s0511a0:3195_3": "Upapajjathāti uppajjittha.",
  "atk-s0511a0:3195_4": "Ubho hatthehīti ubhehi hatthehi.",
  "atk-s0511a0:3195_5": "Paggayhāti gahetvāna.",
  "atk-s0511a0:3195_6": "Dhunamānoti vākacīrāni vidhunamānova.",
  "atk-s0511a0:3195_7": "Cātuvaṇṇaparivutanti catuparisaparivutaṃ,",
  "atk-s0511a0:3195_8": "khattiyabrāhmaṇagahapatisamaṇaparivutanti attho.",
  "atk-s0511a0:3195_9": "“Catuvaṇṇehi parivuta”nti paṭhanti keci.",
  "atk-s0511a0:3196_0": "Tassa pana bhagavato khemaṃ nāma nagaraṃ ahosi.",
  "atk-s0511a0:3196_1": "Janasandho nāma khattiyo pitā,",
  "atk-s0511a0:3196_2": "padumā nāma janikā,",
  "atk-s0511a0:3196_3": "brahmadevo ca udayo ca dve aggasāvakā,",
  "atk-s0511a0:3196_4": "samaṅgo nāmupaṭṭhāko,",
  "atk-s0511a0:3196_5": "phussā ca sudattā ca dve aggasāvikā,",
  "atk-s0511a0:3196_6": "asanarukkho bodhi,",
  "atk-s0511a0:3196_7": "sarīraṃ saṭṭhihatthubbedhaṃ ahosi,",
  "atk-s0511a0:3196_8": "vassasatasahassaṃ āyu,",
  "atk-s0511a0:3196_9": "subhaddā nāma aggamahesī,",
  "atk-s0511a0:3196_10": "ānando nāma putto,",
  "atk-s0511a0:3196_11": "turaṅgayānena nikkhami.",
  "atk-s0511a0:3196_12": "Tena vuttaṃ –",
  "atk-s0511a0:3197_0": "16.",
  "atk-s0511a0:3198_0": "“Khemakaṃ nāma nagaraṃ, janasandho nāma khattiyo;",
  "atk-s0511a0:3199_0": "Padumā nāma janikā, tissassa ca mahesino.",
  "atk-s0511a0:3200_0": "21.",
  "atk-s0511a0:3201_0": "“Brahmadevo ca udayo ca, ahesuṃ aggasāvakā;",
  "atk-s0511a0:3202_0": "Samaṅgo nāmupaṭṭhāko, tissassa ca mahesino.",
  "atk-s0511a0:3203_0": "22.",
  "atk-s0511a0:3204_0": "“Phussā ceva sudattā ca, ahesuṃ aggasāvikā;",
  "atk-s0511a0:3205_0": "Bodhi tassa bhagavato, asanoti pavuccati.",
  "atk-s0511a0:3206_0": "24.",
  "atk-s0511a0:3207_0": "“So buddho saṭṭhiratano, ahu uccattane jino;",
  "atk-s0511a0:3208_0": "Anūpamo asadiso, himavā viya dissati.",
  "atk-s0511a0:3209_0": "25.",
  "atk-s0511a0:3210_0": "“Tassāpi atulatejassa, āyu āsi anuttaro;",
  "atk-s0511a0:3211_0": "Vassasatasahassāni, loke aṭṭhāsi cakkhumā.",
  "atk-s0511a0:3212_0": "26.",
  "atk-s0511a0:3213_0": "“Uttamaṃ pavaraṃ seṭṭhaṃ, anubhotvā mahāyasaṃ;",
  "atk-s0511a0:3214_0": "Jalitvā aggikkhandhova, nibbuto so sasāvako.",
  "atk-s0511a0:3215_0": "27.",
  "atk-s0511a0:3216_0": "“Valāhakova anilena, sūriyena viya ussavo;",
  "atk-s0511a0:3217_0": "Andhakārova padīpena, nibbuto so sasāvako”ti.",
  "atk-s0511a0:3218_0": "Tattha uccattaneti uccabhāvena.",
  "atk-s0511a0:3218_1": "Himavā viya dissatīti himavāva padissati.",
  "atk-s0511a0:3218_2": "Ayameva vā pāṭho.",
  "atk-s0511a0:3218_3": "Yathā yojanānaṃ satānucco himavā pañcapabbato sudūre ṭhitānampi uccabhāvena ca sommabhāvena ca atiramaṇīyo hutvā dissati,",
  "atk-s0511a0:3218_4": "evaṃ bhagavāpi dissatīti attho.",
  "atk-s0511a0:3218_5": "Anuttaroti nātidīgho nātirasso.",
  "atk-s0511a0:3218_6": "Āyu vassasatasahassanti attho.",
  "atk-s0511a0:3218_7": "Uttamaṃ pavaraṃ seṭṭhanti aññamaññavevacanāni.",
  "atk-s0511a0:3218_8": "Ussavoti himabindu valāhakaussavaandhakārā viya anilasūriyadīpehi aniccatānilasūriyadīpehi upadduto parinibbuto sasāvako bhagavāti attho.",
  "atk-s0511a0:3219_0": "Tisso kira bhagavā sunandavatīnagare sunandārāme parinibbāyi. Sesamettha gāthāsu pākaṭamevāti.",
  "atk-s0511a0:3220_0": "Tissabuddhavaṃsavaṇṇanā niṭṭhitā.",
  "atk-s0511a0:3221_0": "Niṭṭhito sattarasamo buddhavaṃso.",
  "atk-s0511a0:3222_0": "20. Phussabuddhavaṃsavaṇṇanā",
  "atk-s0511a0:3223_0": "Tassa tissassa bhagavato aparabhāge anukkamena parihāyitvā puna vaḍḍhitvā aparimitāyukā hutvā anupubbena",
  "atk-s0511a0:3223_1": "hāyitvā navutivassasahassāyukesu jātesu tasmiṃyeva kappe phusso nāma satthā loke uppajji.",
  "atk-s0511a0:3223_2": "Sopi bhagavā pāramiyo pūretvā tusitapure nibbattitvā tato cavitvā kāsikanagare jayasenarañño aggamahesiyā",
  "atk-s0511a0:3223_3": "sirimāya nāma deviyā kucchismiṃ paṭisandhiṃ gahetvā dasannaṃ māsānaṃ accayena sirimuyyāne mātukucchito nikkhami.",
  "atk-s0511a0:3223_4": "So navavassasahassāni agāraṃ ajjhāvasi.",
  "atk-s0511a0:3223_5": "Tassa kira garuḷapakkha- haṃsa-",
  "atk-s0511a0:3223_6": "suvaṇṇabhārāti tayo pāsādā ahesuṃ.",
  "atk-s0511a0:3223_7": "Kisāgotamippamukhāni tiṃsa itthisahassāni paccupaṭṭhitāni ahesuṃ.",
  "atk-s0511a0:3224_0": "So cattāri nimittāni disvā kisāgotamiyā anupame nāma putte uppanne alaṅkatagajavarakkhandhagato mahābhinikkhamanaṃ nikkhamitvā pabbaji.",
  "atk-s0511a0:3224_1": "Taṃ pabbajitaṃ janakoṭi anupabbaji.",
  "atk-s0511a0:3224_2": "So tehi parivuto cha māse padhānacariyaṃ caritvā tato gaṇaṃ pahāya sattāhaṃ ekacariyaṃ anubrūhayamāno",
  "atk-s0511a0:3224_3": "vasitvā visākhapuṇṇamāya aññatare nagare aññatarassa seṭṭhino dhītāya sirivaḍḍhāya nāma dinnaṃ madhupāyāsaṃ",
  "atk-s0511a0:3224_4": "paribhuñjitvā siṃsapāvane divāvihāraṃ vītināmetvā sāyanhasamaye sirivaḍḍhena nāma upāsakena dinnā aṭṭha",
  "atk-s0511a0:3224_5": "tiṇamuṭṭhiyo gahetvā āmalakabodhiṃ upasaṅkamitvā samāraṃ mārabalaṃ vidhamitvā sabbaññutaññāṇaṃ patvā –",
  "atk-s0511a0:3224_6": "“anekajātisaṃsāraṃ…pe…",
  "atk-s0511a0:3224_7": "taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā attanā saddhiṃ pabbajitānaṃ",
  "atk-s0511a0:3224_8": "bhikkhūnaṃ koṭīnaṃ dhammapaṭivedhasamatthataṃ disvā ākāsena gantvā saṅkassanagare isipatane migadāye",
  "atk-s0511a0:3224_9": "otaritvā tesaṃ majjhe dhammacakkaṃ pavattesi.",
  "atk-s0511a0:3224_10": "Tadā koṭisatasahassānaṃ paṭhamo abhisamayo ahosi.",
  "atk-s0511a0:3224_11": "Tena vuttaṃ –",
  "atk-s0511a0:3225_0": "1.",
  "atk-s0511a0:3226_0": "“Tattheva maṇḍakappamhi, ahu satthā anuttaro;",
  "atk-s0511a0:3227_0": "Anūpamo asamasamo, phusso lokagganāyako.",
  "atk-s0511a0:3228_0": "2.",
  "atk-s0511a0:3229_0": "“Sopi sabbaṃ tamaṃ hantvā, vijaṭetvā mahājaṭaṃ;",
  "atk-s0511a0:3230_0": "Sadevakaṃ tappayanto, abhivassi amatambunā.",
  "atk-s0511a0:3231_0": "3.",
  "atk-s0511a0:3232_0": "“Dhammacakkaṃ pavattente, phusse nakkhattamaṅgale;",
  "atk-s0511a0:3233_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:3234_0": "Tattha tattheva maṇḍakappamhīti yasmiṃ kappe dve buddhā uppajjanti,",
  "atk-s0511a0:3234_1": "so “maṇḍakappo”ti heṭṭhā vutto.",
  "atk-s0511a0:3234_2": "Vijaṭetvāti paṭivissajjetvā.",
  "atk-s0511a0:3234_3": "Mahājaṭanti ettha jaṭāti taṇhāyetaṃ adhivacanaṃ.",
  "atk-s0511a0:3234_4": "Sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanato suttagumbajālapūvasaṅkhātā jaṭā viyāti jaṭāti vuttaṃ,",
  "atk-s0511a0:3234_5": "taṃ mahājaṭaṃ.",
  "atk-s0511a0:3234_6": "Sadevakanti sadevakaṃ lokaṃ.",
  "atk-s0511a0:3234_7": "Abhivassīti pāvassi.",
  "atk-s0511a0:3234_8": "Amatambunāti amatasaṅkhātena dhammakathāsalilena tappayanto pāvassīti attho.",
  "atk-s0511a0:3235_0": "Yadā pana bārāṇasīnagare sirivaḍḍho nāma rājā mahantaṃ bhogakkhandhaṃ pahāya tāpasapabbajjaṃ pabbaji.",
  "atk-s0511a0:3235_1": "Tena saha pabbajitānaṃ tāpasānaṃ navutisatasahassāni ahesuṃ.",
  "atk-s0511a0:3235_2": "Tesaṃ bhagavā dhammaṃ desesi.",
  "atk-s0511a0:3235_3": "Tadā navutiyā satasahassānaṃ dutiyābhisamayo ahosi.",
  "atk-s0511a0:3235_4": "Yadā pana attano puttassa anupamakumārassa dhammaṃ desesi,",
  "atk-s0511a0:3235_5": "tadā asītiyā satasahassānaṃ tatiyo abhisamayo ahosi.",
  "atk-s0511a0:3235_6": "Tena vuttaṃ –",
  "atk-s0511a0:3236_0": "4.",
  "atk-s0511a0:3237_0": "“Navutisatasahassānaṃ, dutiyābhisamayo ahu;",
  "atk-s0511a0:3238_0": "Asītisatasahassānaṃ, tatiyābhisamayo ahū”ti.",
  "atk-s0511a0:3239_0": "Tato aparena samayena kaṇṇakujjanagare surakkhito rājaputto ca purohitaputto dhammasenakumāro ca phusse",
  "atk-s0511a0:3239_1": "sammāsambuddhe attano nagaraṃ sampatte saṭṭhiyā purisasatasahassehi saddhiṃ paccuggantvā vanditvā nimantetvā",
  "atk-s0511a0:3239_2": "sattāhaṃ mahādānaṃ datvā dasabalassa dhammakathaṃ sutvā bhagavati pasīditvā te saparivārā pabbajitvā",
  "atk-s0511a0:3239_3": "arahattaṃ pāpuṇiṃsu.",
  "atk-s0511a0:3239_4": "Tesaṃ saṭṭhiyā bhikkhusatasahassānaṃ majjhe bhagavā pātimokkhaṃ uddisi,",
  "atk-s0511a0:3239_5": "so paṭhamo sannipāto ahosi.",
  "atk-s0511a0:3239_6": "Puna kāsinagare jayasenarañño saṭṭhimattānaṃ ñātīnaṃ samāgame buddhavaṃsaṃ desesi,",
  "atk-s0511a0:3239_7": "taṃ sutvā paññāsasatasahassāni ehibhikkhupabbajjāya pabbajitvā arahattaṃ pāpuṇiṃsu.",
  "atk-s0511a0:3239_8": "Tesaṃ majjhagato bhagavā pātimokkhaṃ uddisi,",
  "atk-s0511a0:3239_9": "so dutiyo sannipāto ahosi.",
  "atk-s0511a0:3239_10": "Puna mahāmaṅgalasamāgame maṅgalakathaṃ sutvā cattālīsapurisasatasahassāni pabbajitvā arahattaṃ pāpuṇiṃsu.",
  "atk-s0511a0:3239_11": "Tesaṃ majjhagato sugato pātimokkhaṃ uddisi,",
  "atk-s0511a0:3239_12": "so tatiyo sannipāto ahosi.",
  "atk-s0511a0:3239_13": "Tena vuttaṃ –",
  "atk-s0511a0:3240_0": "5.",
  "atk-s0511a0:3241_0": "“Sannipātā tayo āsuṃ, phussassapi mahesino;",
  "atk-s0511a0:3242_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3243_0": "6.",
  "atk-s0511a0:3244_0": "“Saṭṭhisatasahassānaṃ, paṭhamo āsi samāgamo;",
  "atk-s0511a0:3245_0": "Paññāsasatasahassānaṃ, dutiyo āsi samāgamo.",
  "atk-s0511a0:3246_0": "7.",
  "atk-s0511a0:3247_0": "“Cattālīsasatasahassānaṃ, tatiyo āsi samāgamo;",
  "atk-s0511a0:3248_0": "Anupādā vimuttānaṃ, vocchinnapaṭisandhina”nti.",
  "atk-s0511a0:3249_0": "Tadā amhākaṃ bodhisatto arindamanagare vijitāvī nāma khattiyo hutvā tassa dhammaṃ sutvā bhagavati pasīditvā",
  "atk-s0511a0:3249_1": "tassa mahādānaṃ datvā mahārajjaṃ pahāya bhagavato santike pabbajitvā tīṇi piṭakāni uggahetvā tepiṭakadharo",
  "atk-s0511a0:3249_2": "mahājanassa dhammakathaṃ kathesi,",
  "atk-s0511a0:3249_3": "sīlapāramiñca pūresi.",
  "atk-s0511a0:3249_4": "Sopi naṃ “buddho bhavissatī”ti byākāsi.",
  "atk-s0511a0:3249_5": "Tena vuttaṃ –",
  "atk-s0511a0:3250_0": "8.",
  "atk-s0511a0:3251_0": "“Ahaṃ tena samayena, vijitāvī nāma khattiyo;",
  "atk-s0511a0:3252_0": "Chaḍḍayitvā mahārajjaṃ, pabbajiṃ tassa santike.",
  "atk-s0511a0:3253_0": "9.",
  "atk-s0511a0:3254_0": "“Sopi maṃ buddho byākāsi, phusso lokagganāyako;",
  "atk-s0511a0:3255_0": "Dvenavute ito kappe, ayaṃ buddho bhavissati.",
  "atk-s0511a0:3256_0": "10.",
  "atk-s0511a0:3257_0": "“Padhānaṃ padahitvāna…pe… dasapāramipūriyā.",
  "atk-s0511a0:3258_0": "12.",
  "atk-s0511a0:3259_0": "“Suttantaṃ vinayañcāpi, navaṅgaṃ satthusāsanaṃ;",
  "atk-s0511a0:3260_0": "Sabbaṃ pariyāpuṇitvā, sobhayiṃ jinasāsanaṃ.",
  "atk-s0511a0:3261_0": "13.",
  "atk-s0511a0:3262_0": "“Tatthappamatto viharanto, brahmaṃ bhāvetva bhāvanaṃ;",
  "atk-s0511a0:3263_0": "Abhiññāpāramiṃ gantvā, brahmalokamagañchaha”nti.",
  "atk-s0511a0:3264_0": "Tassa pana bhagavato kāsikaṃ nāma nagaraṃ ahosi.",
  "atk-s0511a0:3264_1": "Jayaseno nāma rājā pitā,",
  "atk-s0511a0:3264_2": "sirimā nāma mātā,",
  "atk-s0511a0:3264_3": "surakkhito ca dhammaseno ca dve aggasāvakā,",
  "atk-s0511a0:3264_4": "sabhiyo nāmupaṭṭhāko,",
  "atk-s0511a0:3264_5": "cālā ca upacālā ca dve aggasāvikā,",
  "atk-s0511a0:3264_6": "āmalakarukkho bodhi,",
  "atk-s0511a0:3264_7": "sarīraṃ aṭṭhapaṇṇāsahatthubbedhaṃ ahosi,",
  "atk-s0511a0:3264_8": "āyu navutivassasahassāni,",
  "atk-s0511a0:3264_9": "kisāgotamī nāma aggamahesī,",
  "atk-s0511a0:3264_10": "anupamo nāmassa putto,",
  "atk-s0511a0:3264_11": "hatthiyānena nikkhami.",
  "atk-s0511a0:3264_12": "Tena vuttaṃ –",
  "atk-s0511a0:3265_0": "14.",
  "atk-s0511a0:3266_0": "“Kāsikaṃ nāma nagaraṃ, jayaseno nāma khattiyo;",
  "atk-s0511a0:3267_0": "Sirimā nāma janikā, phussassāpi mahesino…pe. …;",
  "atk-s0511a0:3268_0": "Bodhi tassa bhagavato, āmaṇḍoti pavuccati…pe….",
  "atk-s0511a0:3269_0": "22.",
  "atk-s0511a0:3270_0": "“Aṭṭhapaṇṇāsaratanaṃ, sopi accuggato muni;",
  "atk-s0511a0:3271_0": "Sobhate sataraṃsīva, uḷurājāva pūrito.",
  "atk-s0511a0:3272_0": "23.",
  "atk-s0511a0:3273_0": "“Navutivassasahassāni, āyu vijjati tāvade;",
  "atk-s0511a0:3274_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:3275_0": "24.",
  "atk-s0511a0:3276_0": "“Ovaditvā bahū satte, santāretvā bahū jane;",
  "atk-s0511a0:3277_0": "Sopi satthā atulayaso, nibbuto so sasāvako”ti.",
  "atk-s0511a0:3278_0": "Tattha āmaṇḍoti āmalakarukkho.",
  "atk-s0511a0:3278_1": "Ovaditvāti ovādaṃ datvā,",
  "atk-s0511a0:3278_2": "anusāsitvāti attho.",
  "atk-s0511a0:3278_3": "Sopi satthā atulayasoti sopi satthā amitayasoti attho.",
  "atk-s0511a0:3278_4": "“So jahitvā amitayaso”tipi pāṭho,",
  "atk-s0511a0:3278_5": "tassa so sabbameva vuttappakāraṃ visesaṃ hitvāti attho.",
  "atk-s0511a0:3279_0": "Phusso kira sammāsambuddho kusinārāyaṃ senārāme parinibbāyi.",
  "atk-s0511a0:3279_1": "Dhātuyo kirassa vitthārikā ahesuṃ.",
  "atk-s0511a0:3279_2": "Sesagāthāsu sabbattha pākaṭamevāti.",
  "atk-s0511a0:3280_0": "Phussabuddhavaṃsavaṇṇanā niṭṭhitā.",
  "atk-s0511a0:3281_0": "Niṭṭhito aṭṭhārasamo buddhavaṃso.",
  "atk-s0511a0:3282_0": "21. Vipassībuddhavaṃsavaṇṇanā",
  "atk-s0511a0:3283_0": "Phussassa buddhassa aparabhāge sāntarakappe tasmiñca kappe vītivatte ito ekanavutikappe vijitasabbakappo",
  "atk-s0511a0:3283_1": "parahitaniratasaṅkappo sabbattha vipassī vipassī nāma satthā loke udapādi.",
  "atk-s0511a0:3283_2": "So pāramiyo pūretvā anekaratanamaṇivisarasamujjotitabhavane tusitabhavane nibbattitvā tato cavitvā bandhumatīnagare",
  "atk-s0511a0:3283_3": "anekabandhumato bandhumato rañño bandhumatiyā nāma aggamahesiyā kucchismiṃ paṭisandhiṃ aggahesi.",
  "atk-s0511a0:3283_4": "So dasannaṃ māsānaṃ accayena kheme migadāye mātudarato asitanīradarājito puṇṇacando viya nikkhami.",
  "atk-s0511a0:3283_5": "Nāmaggahaṇadivase panassa lakkhaṇapāṭhakā ñātakā ca divā ca rattiñca antarantarā nimmisasañjanitandhakāravirahena visuddhaṃ passanti,",
  "atk-s0511a0:3283_6": "vivaṭehi vā akkhīhi passatīti “vipassī”ti nāmamakaṃsu.",
  "atk-s0511a0:3283_7": "“Viceyya viceyya passatīti vipassī”ti vadanti.",
  "atk-s0511a0:3283_8": "So aṭṭhavassasahassāni agāraṃ ajjhāvasi. Nanda- sunanda-",
  "atk-s0511a0:3283_9": "sirimānāmakā tayo cassa pāsādā ahesuṃ.",
  "atk-s0511a0:3284_0": "Sudassanādevippamukhānaṃ itthīnaṃ satasahassaṃ vīsati ca sahassāni ahesuṃ.",
  "atk-s0511a0:3284_1": "“Sutanū”tipi sudassanā vuccati.",
  "atk-s0511a0:3284_2": "So aṭṭhavassasahassānaṃ accayena cattāri nimittāni disvā sutanudeviyā samavaṭṭakkhandhe nāma tanaye jāte",
  "atk-s0511a0:3284_3": "ājaññarathena mahābhinikkhamanaṃ nikkhamitvā pabbaji.",
  "atk-s0511a0:3284_4": "Taṃ purisānaṃ caturāsītisatasahassāni anupabbajiṃsu.",
  "atk-s0511a0:3284_5": "So tehi parivuto mahāpuriso aṭṭhamāsaṃ padhānacariyaṃ caritvā visākhapuṇṇamāya sudassanaseṭṭhidhītāya",
  "atk-s0511a0:3284_6": "dinnaṃ madhupāyāsaṃ paribhuñjitvā kusumasamalaṅkate sālavane divāvihāraṃ katvā sujātena nāma yavapālakena",
  "atk-s0511a0:3284_7": "dinnā aṭṭha tiṇamuṭṭhiyo gahetvā pāṭalibodhiṃ samalaṅkataṃ disvā dakkhiṇadisābhāgena taṃ upāgami.",
  "atk-s0511a0:3285_0": "Tassā pana pāṭaliyā samavaṭṭakkhandho taṃ divasaṃ paṇṇāsaratano hutvā abbhuggato sākhā paṇṇāsaratanā ubbedhena ratanasataṃ ahosi.",
  "atk-s0511a0:3285_1": "Taṃdivasameva sā pāṭalī kaṇṇikābaddhehi viya pupphehi paramasurabhigandhehi mūlato paṭṭhāya sabbasañchannā ahosi.",
  "atk-s0511a0:3285_2": "Dibbagandho vāyati,",
  "atk-s0511a0:3285_3": "na kevalaṃ tadā ayameva pupphito,",
  "atk-s0511a0:3285_4": "dasasahassi cakkavāḷesu sabbe pāṭaliyo pupphitāva.",
  "atk-s0511a0:3285_5": "Na kevalaṃ pāṭaliyova,",
  "atk-s0511a0:3285_6": "dasasahassicakkavāḷesu sabbarukkhagumbalatāyopi pupphiṃsu.",
  "atk-s0511a0:3285_7": "Mahāsamuddopi pañcavaṇṇehi padumehi kuvalayuppalakumudehi sañchanno sītalamadhurasalilo ahosi.",
  "atk-s0511a0:3285_8": "Sabbampi ca dasasahassi cakkavāḷabbhantaraṃ dhajamālākulaṃ ahosi.",
  "atk-s0511a0:3285_9": "Tattha tattha paṭimālāgulavippakiṇṇaṃ nānāsurabhikusumasajjitadharaṇītalaṃ dhūpacuṇṇandhakāraṃ ahosi.",
  "atk-s0511a0:3285_10": "Taṃ upagantvā tepaṇṇāsahatthavitthataṃ tiṇasantharaṃ santharitvā caturaṅgasamannāgataṃ vīriyaṃ adhiṭṭhāya –",
  "atk-s0511a0:3285_11": "“yāva buddho na homi,",
  "atk-s0511a0:3285_12": "tāva ito na uṭṭhahāmī”ti paṭiññaṃ katvā nisīdi.",
  "atk-s0511a0:3285_13": "Evaṃ nisīditvā samāraṃ mārabalaṃ vidhamitvā maggānukkamena cattāri maggañāṇāni maggānantaraṃ cattāri",
  "atk-s0511a0:3285_14": "phalañāṇāni catasso paṭisambhidā catuyoniparicchedakañāṇaṃ pañcagatiparicchedakañāṇaṃ catuvesārajjañāṇāni",
  "atk-s0511a0:3285_15": "cha asādhāraṇañāṇāni ca sakale ca buddhaguṇe hatthagate katvā paripuṇṇasaṅkappo bodhipallaṅke nisinnova –",
  "atk-s0511a0:3286_0": "“Anekajātisaṃsāraṃ…pe… taṇhānaṃ khayamajjhagā. ;",
  "atk-s0511a0:3287_0": "“Ayoghanahatasseva, jalato jātavedaso;",
  "atk-s0511a0:3288_0": "Anupubbūpasantassa, yathā na ñāyate gati.",
  "atk-s0511a0:3289_0": "“Evaṃ sammā vimuttānaṃ, kāmabandhoghatārinaṃ;",
  "atk-s0511a0:3290_0": "Paññāpetuṃ gatī natthi, pattānaṃ acalaṃ sukha”nti. –",
  "atk-s0511a0:3291_0": "Evaṃ udānaṃ udānetvā bodhisamīpeyeva sattasattāhaṃ vītināmetvā brahmāyācanaṃ sampaṭicchitvā attano vemātikassa",
  "atk-s0511a0:3291_1": "bhātikassa khaṇḍakumārassa ca purohitaputtassa tissakumārassa ca upanissayasampattiṃ oloketvā ākāsena",
  "atk-s0511a0:3291_2": "gantvā kheme migadāye otaritvā ubhopi te uyyānapālena pakkosāpetvā tesaṃ parivārānaṃ majjhe dhammacakkaṃ",
  "atk-s0511a0:3291_3": "pavattesi.",
  "atk-s0511a0:3291_4": "Tadā aparimitānaṃ devatānaṃ dhammābhisamayo ahosi.",
  "atk-s0511a0:3291_5": "Tena vuttaṃ –",
  "atk-s0511a0:3292_0": "1.",
  "atk-s0511a0:3293_0": "“Phussassa ca aparena, sambuddho dvipaduttamo;",
  "atk-s0511a0:3294_0": "Vipassī nāma nāmena, loke uppajji cakkhumā.",
  "atk-s0511a0:3295_0": "2.",
  "atk-s0511a0:3296_0": "“Avijjaṃ sabbaṃ padāletvā, patto sambodhimuttamaṃ;",
  "atk-s0511a0:3297_0": "Dhammacakkaṃ pavattetuṃ, pakkāmi bandhumatīpuraṃ.",
  "atk-s0511a0:3298_0": "3.",
  "atk-s0511a0:3299_0": "“Dhammacakkaṃ pavattetvā, ubho bodhesi nāyako;",
  "atk-s0511a0:3300_0": "Gaṇanāya na vattabbo, paṭhamābhisamayo ahū”ti.",
  "atk-s0511a0:3301_0": "Tattha padāletvāti bhinditvā,",
  "atk-s0511a0:3301_1": "avijjandhakāraṃ bhinditvāti attho.",
  "atk-s0511a0:3301_2": "“Vattetvā cakkamārāme”tipi pāṭho,",
  "atk-s0511a0:3301_3": "tassa ārāmeti kheme migadāyeti attho.",
  "atk-s0511a0:3301_4": "Ubho bodhesīti attano kaniṭṭhabhātikaṃ khaṇḍaṃ rājaputtaṃ tissañca purohitaputtanti ubho bodhesi.",
  "atk-s0511a0:3301_5": "Gaṇanāya na vattabboti devatānaṃ abhisamayavasena gaṇanaparicchedo natthīti attho.",
  "atk-s0511a0:3302_0": "Athāparena samayena khaṇḍaṃ rājaputtaṃ tissañca purohitaputtaṃ anupabbajitāni caturāsītibhikkhusahassāni dhammāmataṃ pāyesi.",
  "atk-s0511a0:3302_1": "So dutiyo abhisamayo ahosi.",
  "atk-s0511a0:3302_2": "Tena vuttaṃ –",
  "atk-s0511a0:3303_0": "4.",
  "atk-s0511a0:3304_0": "“Punāparaṃ amitayaso, tattha saccaṃ pakāsayi;",
  "atk-s0511a0:3305_0": "Caturāsītisahassānaṃ, dutiyābhisamayo ahū”ti.",
  "atk-s0511a0:3306_0": "Tattha tatthāti kheme migadāyeti attho.",
  "atk-s0511a0:3306_1": "“Caturāsītisahassāni,",
  "atk-s0511a0:3306_2": "sambuddhamanupabbaju”nti ettha ete pana caturāsītisahassasaṅkhātā purisā vipassissa kumārassa upaṭṭhākapurisāyeva.",
  "atk-s0511a0:3306_3": "Te pātova vipassikumārassa upaṭṭhānaṃ āgantvā kumāramadisvā pātarāsatthāya gantvā bhuttapātarāsā “kuhiṃ",
  "atk-s0511a0:3306_4": "kumāro”ti pucchitvā tato “uyyānabhūmiṃ gato”ti sutvā “tattheva naṃ dakkhissāmā”ti nikkhantā nivattamānaṃ",
  "atk-s0511a0:3306_5": "tassa sārathiṃ disvā “kumāro pabbajito”ti sutvā sutaṭṭhāneyeva sabbābharaṇāni muñcitvā antarāpaṇato kāsāyāni",
  "atk-s0511a0:3306_6": "vatthāni āharāpetvā kesamassuṃ ohāretvā pabbajiṃsu.",
  "atk-s0511a0:3306_7": "Pabbajitvā ca te gantvā mahāpurisaṃ parivārayiṃsu.",
  "atk-s0511a0:3307_0": "Tato vipassī bodhisatto “padhānacariyaṃ caranto ākiṇṇo viharāmi,",
  "atk-s0511a0:3307_1": "na kho panametaṃ pātirūpaṃ yatheva maṃ ime gihibhūtā pubbe parivāretvā caranti,",
  "atk-s0511a0:3307_2": "idānipi tatheva kiṃ iminā gaṇenā”ti gaṇasaṅgaṇikāya ukkaṇṭhitvā “ajjeva gacchāmī”ti cintetvā puna –",
  "atk-s0511a0:3307_3": "“ajja avelā,",
  "atk-s0511a0:3307_4": "sace panāhaṃ ajja gamissāmi,",
  "atk-s0511a0:3307_5": "sabbepime jānissanti,",
  "atk-s0511a0:3307_6": "sveva gamissāmī”ti cintesi.",
  "atk-s0511a0:3307_7": "Taṃdivasañca uruvelagāmasadise ekasmiṃ gāme gāmavāsino manussā svātanāya saddhiṃ parisāya mahāpurisaṃ nimantayiṃsu.",
  "atk-s0511a0:3307_8": "Te tesaṃ caturāsītisahassānaṃ mahāpurisassa ca pāyāsameva paṭiyādayiṃsu.",
  "atk-s0511a0:3307_9": "Atha vipassī mahāpuriso punadivase visākhapuṇṇamāya tasmiṃ gāme tehi pabbajitajanehi saddhiṃ bhattakiccaṃ katvā vasanaṭṭhānameva agamāsi.",
  "atk-s0511a0:3307_10": "Tatra te pabbajitā mahāpurisassa vattaṃ dassetvā attano attano rattiṭṭhānadivāṭṭhānāni pavisiṃsu.",
  "atk-s0511a0:3308_0": "Bodhisattopi paṇṇasālaṃ pavisitvā nisinno cintesi –",
  "atk-s0511a0:3308_1": "“ayaṃ kālo nikkhamitu”nti nikkhamitvā paṇṇasāladvāraṃ pidahitvā bodhimaṇḍābhimukho pāyāsi.",
  "atk-s0511a0:3308_2": "Te kira pabbajitā sāyaṃ bodhisattassa upaṭṭhānaṃ gantvā paṇṇasālaṃ parivāretvā nisinnā –",
  "atk-s0511a0:3308_3": "“ativikālo jāto upadhārethā”ti vatvā paṇṇasāladvāraṃ vivaritvā taṃ apassantāpi “kuhiṃ nu gato mahāpuriso”ti nānubandhiṃsu.",
  "atk-s0511a0:3308_4": "“Gaṇavāse nibbinno eko viharitukāmo maññe mahāpuriso buddhabhūtaṃyeva taṃ passissāmā”ti antojambudīpābhimukhā cārikaṃ pakkamiṃsu. Atha te –",
  "atk-s0511a0:3308_5": "“vipassinā kira buddhattaṃ patvā dhammacakkaṃ pavattita”nti sutvā anukkamena sabbe te pabbajitā bandhumatiyā rājadhāniyā kheme migadāye sannipatiṃsu.",
  "atk-s0511a0:3308_6": "Tato tesaṃ bhagavā dhammaṃ desesi,",
  "atk-s0511a0:3308_7": "tadā caturāsītiyā bhikkhusahassānaṃ dhammābhisamayo ahosi.",
  "atk-s0511a0:3308_8": "So tatiyo abhisamayo ahosi.",
  "atk-s0511a0:3308_9": "Tena vuttaṃ –",
  "atk-s0511a0:3309_0": "5.",
  "atk-s0511a0:3310_0": "“Caturāsītisahassāni, sambuddhaṃ anupabbajuṃ;",
  "atk-s0511a0:3311_0": "Tesamārāmapattānaṃ, dhammaṃ desesi cakkhumā.",
  "atk-s0511a0:3312_0": "6.",
  "atk-s0511a0:3313_0": "“Sabbākārena bhāsato, sutvā upanisādino;",
  "atk-s0511a0:3314_0": "Tepi dhammavaraṃ gantvā, tatiyābhisamayo ahū”ti.",
  "atk-s0511a0:3315_0": "Tattha caturāsītisahassāni,",
  "atk-s0511a0:3315_1": "sambuddhaṃ anupabbajunti ettha anunā yogato sambuddhanti upayogavacanaṃ katanti veditabbaṃ,",
  "atk-s0511a0:3315_2": "sambuddhassa pacchā pabbajiṃsūti attho.",
  "atk-s0511a0:3315_3": "Lakkhaṇaṃ saddasatthato gahetabbaṃ.",
  "atk-s0511a0:3315_4": "“Tattha ārāmapattāna”ntipi pāṭho.",
  "atk-s0511a0:3315_5": "Bhāsatoti vadato.",
  "atk-s0511a0:3315_6": "Upanisādinoti gantvā upanissāya dhammadānaṃ dadatoti attho.",
  "atk-s0511a0:3315_7": "Tepīti te caturāsītisahassasaṅkhātā pabbajitā vipassissa upaṭṭhākabhūtā.",
  "atk-s0511a0:3315_8": "Gantvāti tassa dhammaṃ ñatvā.",
  "atk-s0511a0:3315_9": "Evaṃ tesaṃ tatiyo abhisamayo ahosi.",
  "atk-s0511a0:3315_10": "Kheme migadāye vipassīsammāsambuddhaṃ dve ca aggasāvake anupabbajitānaṃ bhikkhūnaṃ aṭṭhasaṭṭhisatasahassānaṃ majjhe nisinno vipassī bhagavā –",
  "atk-s0511a0:3316_0": "“Khantīparamaṃ tapo titikkhā, nibbānaṃ paramaṃ vadanti buddhā;",
  "atk-s0511a0:3317_0": "Na hi pabbajito parūpaghātī, na samaṇo hoti paraṃ viheṭhayanto.",
  "atk-s0511a0:3318_0": "“Sabbapāpassa akaraṇaṃ, kusalassa upasampadā;",
  "atk-s0511a0:3319_0": "Sacittapariyodapanaṃ, etaṃ buddhāna sāsanaṃ.",
  "atk-s0511a0:3320_0": "“Anūpavādo anūpaghāto, pātimokkhe ca saṃvaro;",
  "atk-s0511a0:3321_0": "Mattaññutā ca bhattasmiṃ, pantañca sayanāsanaṃ;",
  "atk-s0511a0:3322_0": "Adhicitte ca āyogo, etaṃ buddhāna sāsana”nti. –",
  "atk-s0511a0:3323_0": "Imaṃ pātimokkhaṃ uddisi.",
  "atk-s0511a0:3323_1": "Imā pana sabbabuddhānaṃ pātimokkhuddesagāthāyo hontīti veditabbaṃ.",
  "atk-s0511a0:3323_2": "So paṭhamo sannipāto ahosi.",
  "atk-s0511a0:3323_3": "Puna yamakapāṭihāriyaṃ disvā pabbajitānaṃ bhikkhūnaṃ satasahassānaṃ dutiyo sannipāto ahosi.",
  "atk-s0511a0:3323_4": "Yadā pana vipassissa vemātikā tayo bhātaro paccantaṃ vūpasametvā bhagavato upaṭṭhānakiriyāya laddhavarā",
  "atk-s0511a0:3323_5": "hutvā attano nagaraṃ netvā upaṭṭhahantā tassa dhammaṃ sutvā pabbajiṃsu.",
  "atk-s0511a0:3323_6": "Tesaṃ asītisatasahassānaṃ majjhe nisīditvā bhagavā kheme migadāye pātimokkhaṃ uddisi,",
  "atk-s0511a0:3323_7": "so tatiyo sannipāto ahosi.",
  "atk-s0511a0:3323_8": "Tena vuttaṃ –",
  "atk-s0511a0:3324_0": "7.",
  "atk-s0511a0:3325_0": "“Sannipātā tayo āsuṃ, vipassissa mahesino;",
  "atk-s0511a0:3326_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3327_0": "8.",
  "atk-s0511a0:3328_0": "“Aṭṭhasaṭṭhisatasahassānaṃ, paṭhamo āsi samāgamo;",
  "atk-s0511a0:3329_0": "Bhikkhusatasahassānaṃ, dutiyo āsi samāgamo.",
  "atk-s0511a0:3330_0": "9.",
  "atk-s0511a0:3331_0": "“Asītibhikkhusahassānaṃ, tatiyo āsi samāgamo;",
  "atk-s0511a0:3332_0": "Tattha bhikkhugaṇamajjhe, sambuddho atirocatī”ti.",
  "atk-s0511a0:3333_0": "Tattha aṭṭhasaṭṭhisatasahassānanti aṭṭhasaṭṭhisahassādhikānaṃ satasahassabhikkhūnanti attho.",
  "atk-s0511a0:3333_1": "Tatthāti tattha kheme migadāye.",
  "atk-s0511a0:3333_2": "Bhikkhugaṇamajjheti bhikkhugaṇassa majjhe.",
  "atk-s0511a0:3333_3": "“Tassa bhikkhugaṇamajjhe”tipi pāṭho,",
  "atk-s0511a0:3333_4": "tassa bhikkhugaṇassa majjheti attho.",
  "atk-s0511a0:3334_0": "Tadā amhākaṃ bodhisatto mahiddhiko mahānubhāvo atulo nāma nāgarājā hutvā anekanāgakoṭisatasahassaparivāro",
  "atk-s0511a0:3334_1": "hutvā saparivārassa dasabalassa asamabalasīlassa karuṇāsītalahadayassa sakkārakaraṇatthaṃ sattaratanamayaṃ",
  "atk-s0511a0:3334_2": "candamaṇḍalasaṅkāsaṃ daṭṭhabbasāramaṇḍaṃ maṇḍapaṃ kāretvā tattha nisīdāpetvā sattāhaṃ dibbavibhavānurūpaṃ",
  "atk-s0511a0:3334_3": "mahādānaṃ datvā sattaratanakhacitaṃ mahārahaṃ suvaṇṇamayaṃ nānāmaṇijutivisarasamujjalaṃ pīṭhaṃ bhagavato adāsi.",
  "atk-s0511a0:3334_4": "Tadā naṃ pīṭhānumodanāvasāne “ito ayaṃ ekanavutikappe buddho bhavissatī”ti byākāsi.",
  "atk-s0511a0:3334_5": "Tena vuttaṃ –",
  "atk-s0511a0:3335_0": "10.",
  "atk-s0511a0:3336_0": "“Ahaṃ tena samayena, nāgarājā mahiddhiko;",
  "atk-s0511a0:3337_0": "Atulo nāma nāmena, puññavanto jutindharo.",
  "atk-s0511a0:3338_0": "11.",
  "atk-s0511a0:3339_0": "“Nekānaṃ nāgakoṭīnaṃ, parivāretvānahaṃ tadā;",
  "atk-s0511a0:3340_0": "Vajjanto dibbaturiyehi, lokajeṭṭhaṃ upāgamiṃ.",
  "atk-s0511a0:3341_0": "12.",
  "atk-s0511a0:3342_0": "“Upasaṅkamitvā sambuddhaṃ, vipassiṃ lokanāyakaṃ;",
  "atk-s0511a0:3343_0": "Maṇimuttaratanakhacitaṃ, sabbābharaṇabhūsitaṃ;",
  "atk-s0511a0:3344_0": "Nimantetvā dhammarājassa, suvaṇṇapīṭhamadāsahaṃ.",
  "atk-s0511a0:3345_0": "13.",
  "atk-s0511a0:3346_0": "“Sopi maṃ buddho byākāsi, saṅghamajjhe nisīdiya;",
  "atk-s0511a0:3347_0": "Ekanavutito kappe, ayaṃ buddho bhavissati.",
  "atk-s0511a0:3348_0": "14.",
  "atk-s0511a0:3349_0": "“Ahu kapilavhayā rammā, nikkhamitvā tathāgato;",
  "atk-s0511a0:3350_0": "Padhānaṃ padahitvāna, katvā dukkarakārikaṃ.",
  "atk-s0511a0:3351_0": "15.",
  "atk-s0511a0:3352_0": "“Ajapālarukkhamūlasmiṃ, nisīditvā tathāgato;",
  "atk-s0511a0:3353_0": "Tattha pāyāsaṃ paggayha, nerañjaramupehiti.",
  "atk-s0511a0:3354_0": "16.",
  "atk-s0511a0:3355_0": "“Nerañjarāya tīramhi, pāyāsaṃ ada so jino;",
  "atk-s0511a0:3356_0": "Paṭiyattavaramaggena, bodhimūlamupehiti.",
  "atk-s0511a0:3357_0": "17.",
  "atk-s0511a0:3358_0": "“Tato padakkhiṇaṃ katvā, bodhimaṇḍaṃ anuttaro;",
  "atk-s0511a0:3359_0": "Assatthamūle sambodhiṃ, bujjhissati mahāyaso.",
  "atk-s0511a0:3360_0": "18.",
  "atk-s0511a0:3361_0": "“Imassa janikā mātā, māyā nāma bhavissati;",
  "atk-s0511a0:3362_0": "Pitā suddhodano nāma, ayaṃ hessati gotamo.",
  "atk-s0511a0:3363_0": "19.",
  "atk-s0511a0:3364_0": "“Anāsavā vītarāgā, santacittā samāhitā;",
  "atk-s0511a0:3365_0": "Kolito upatisso ca, aggā hessanti sāvakā;",
  "atk-s0511a0:3366_0": "Ānando nāmupaṭṭhāko, upaṭṭhissatimaṃ jinaṃ.",
  "atk-s0511a0:3367_0": "20.",
  "atk-s0511a0:3368_0": "“Khemā uppalavaṇṇā ca, aggā hessanti sāvikā;",
  "atk-s0511a0:3369_0": "Anāsavā vītarāgā, santacittā samāhitā;",
  "atk-s0511a0:3370_0": "Bodhi tassa bhagavato, assatthoti pavuccati…pe….",
  "atk-s0511a0:3371_0": "23.",
  "atk-s0511a0:3372_0": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a0:3373_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:3374_0": "Tattha puññavantoti puññavā,",
  "atk-s0511a0:3374_1": "samupacitapuññasañcayoti attho.",
  "atk-s0511a0:3374_2": "Jutindharoti pabhāyutto.",
  "atk-s0511a0:3374_3": "Nekānaṃ nāgakoṭīnanti anekāhi nāgakoṭīhi,",
  "atk-s0511a0:3374_4": "karaṇatthe sāmivacanaṃ daṭṭhabbaṃ.",
  "atk-s0511a0:3374_5": "Parivāretvānāti bhagavantaṃ parivāretvā.",
  "atk-s0511a0:3374_6": "Ahanti attānaṃ niddisati.",
  "atk-s0511a0:3374_7": "Vajjantoti vādento tāḷento.",
  "atk-s0511a0:3374_8": "Maṇimuttaratanakhacitanti maṇimuttādīhi vividhehi ratanehi khacitanti attho.",
  "atk-s0511a0:3374_9": "Sabbābharaṇabhūsitanti sabbābharaṇehi vāḷarūpādīhi ratanamayehi maṇḍitanti attho.",
  "atk-s0511a0:3374_10": "Suvaṇṇapīṭhanti suvaṇṇamayaṃ pīṭhaṃ.",
  "atk-s0511a0:3374_11": "Adāsahanti adāsiṃ ahaṃ.",
  "atk-s0511a0:3375_0": "Tassa pana vipassissa bhagavato bandhumatī nāma nagaraṃ ahosi.",
  "atk-s0511a0:3375_1": "Bandhumā nāma rājā pitā,",
  "atk-s0511a0:3375_2": "bandhumatī nāma mātā,",
  "atk-s0511a0:3375_3": "khaṇḍo ca tisso ca dve aggasāvakā,",
  "atk-s0511a0:3375_4": "asoko nāmupaṭṭhāko,",
  "atk-s0511a0:3375_5": "candā ca candamittā ca dve aggasāvikā,",
  "atk-s0511a0:3375_6": "pāṭalirukkho bodhi,",
  "atk-s0511a0:3375_7": "sarīraṃ asītihatthubbedhaṃ ahosi,",
  "atk-s0511a0:3375_8": "sarīrappabhā sabbakālaṃ satta yojanāni pharitvā aṭṭhāsi asītivassasahassāni āyu,",
  "atk-s0511a0:3375_9": "sutanu nāmassa aggamahesī,",
  "atk-s0511a0:3375_10": "samavaṭṭakkhandho nāmassa putto,",
  "atk-s0511a0:3375_11": "ājaññarathena nikkhami.",
  "atk-s0511a0:3375_12": "Tena vuttaṃ –",
  "atk-s0511a0:3376_0": "24.",
  "atk-s0511a0:3377_0": "“Nagaraṃ bandhumatī nāma, bandhumā nāma khattiyo;",
  "atk-s0511a0:3378_0": "Mātā bandhumatī nāma, vipassissa mahesino.",
  "atk-s0511a0:3379_0": "29.",
  "atk-s0511a0:3380_0": "“Khaṇḍo ca tissanāmo ca, ahesuṃ aggasāvakā;",
  "atk-s0511a0:3381_0": "Asoko nāmupaṭṭhāko, vipassissa mahesino.",
  "atk-s0511a0:3382_0": "30.",
  "atk-s0511a0:3383_0": "“Candā ca candamittā ca, ahesuṃ aggasāvikā;",
  "atk-s0511a0:3384_0": "Bodhi tassa bhagavato, pāṭalīti pavuccati.",
  "atk-s0511a0:3385_0": "32.",
  "atk-s0511a0:3386_0": "“Asītihatthamubbedho, vipassī lokanāyako;",
  "atk-s0511a0:3387_0": "Pabhā niddhāvatī tassa, samantā sattayojane.",
  "atk-s0511a0:3388_0": "33.",
  "atk-s0511a0:3389_0": "“Asītivassasahassāni, āyu buddhassa tāvade;",
  "atk-s0511a0:3390_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:3391_0": "34.",
  "atk-s0511a0:3392_0": "“Bahudevamanussānaṃ, bandhanā parimocayi;",
  "atk-s0511a0:3393_0": "Maggāmaggañca ācikkhi, avasesaputhujjane.",
  "atk-s0511a0:3394_0": "35.",
  "atk-s0511a0:3395_0": "“Ālokaṃ dassayitvāna, desetvā amataṃ padaṃ;",
  "atk-s0511a0:3396_0": "Jalitvā aggikkhandhova, nibbuto so sasāvako.",
  "atk-s0511a0:3397_0": "36.",
  "atk-s0511a0:3398_0": "“Iddhivaraṃ puññavaraṃ, lakkhaṇañca kusumitaṃ;",
  "atk-s0511a0:3399_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:3400_0": "Tattha bandhanāti devamanusse kāmarāgasaṃyojanādibandhanā mocesi,",
  "atk-s0511a0:3400_1": "vikāsesīti attho.",
  "atk-s0511a0:3400_2": "Maggāmaggañca ācikkhīti “amatādhigamāya ayaṃ maggo ucchedasassatadiṭṭhivirahitā majjhimā paṭipadā maggo",
  "atk-s0511a0:3400_3": "kāyakilamathādiko nāyaṃ maggo”ti sesaputhujjane ācikkhīti attho.",
  "atk-s0511a0:3400_4": "Ālokaṃ dassayitvānāti maggañāṇālokaṃ vipassanāñāṇālokañca dassayitvā.",
  "atk-s0511a0:3400_5": "Lakkhaṇañca kusumitanti cittalakkhaṇādīhi phullitaṃ maṇḍitaṃ bhagavato sarīranti attho.",
  "atk-s0511a0:3400_6": "Sesaṃ sabbattha gāthāsu uttānamevāti.",
  "atk-s0511a0:3401_0": "Vipassībuddhavaṃsavaṇṇanā niṭṭhitā.",
  "atk-s0511a0:3402_0": "Niṭṭhito ekūnavīsatimo buddhavaṃso.",
  "atk-s0511a0:3403_0": "22. Sikhībuddhavaṃsavaṇṇanā",
  "atk-s0511a0:3404_0": "Vipassissa aparabhāge antarahite ca tasmiṃ kappe tato paraṃ ekūnasaṭṭhiyā kappesu buddhā loke na uppajjiṃsu.",
  "atk-s0511a0:3404_1": "Apagatabuddhāloko ahosi.",
  "atk-s0511a0:3404_2": "Kilesadevaputtamārānaṃ ekarajjaṃ apagatakaṇṭakaṃ ahosi.",
  "atk-s0511a0:3404_3": "Ito pana ekattiṃsakappe siniddhasukkhasāradārupacito pahūtasappisitto nidhūmo sikhī viya sikhī ca vessabhū cāti dve sammāsambuddhā loke uppajjiṃsu.",
  "atk-s0511a0:3404_4": "Tattha sikhī pana bhagavā pāramiyo pūretvā tusitapure nibbattitvā tato cavitvā kusalakaraṇavatī aruṇavatīnagare",
  "atk-s0511a0:3404_5": "paramaguṇavato aruṇavato nāma rañño aggamahesiyā rattakanakapaṭibimbarucirappabhāya pabhāvatiyā nāma",
  "atk-s0511a0:3404_6": "deviyā kucchismiṃ paṭisandhiṃ gahetvā dasa māse vītināmetvā nisabhuyyāne mātukucchito nikkhami.",
  "atk-s0511a0:3404_7": "Nemittikā panassa nāmaṃ karontā uṇhīsassa sikhā viya uggatattā “sikhī”ti nāmamakaṃsu.",
  "atk-s0511a0:3404_8": "So sattavassasahassāni agāraṃ ajjhāvasi.",
  "atk-s0511a0:3404_9": "Sucandakasirīgiriyasanārivasabha nāmakā tayo pāsādā ahesuṃ.",
  "atk-s0511a0:3404_10": "Sabbakāmādevippamukhāni catuvīsati itthisahassāni paccupaṭṭhitāni ahesuṃ.",
  "atk-s0511a0:3405_0": "So cattāri nimittāni disvā sabbakāmādeviyā guṇagaṇātule atule nāma putte uppanne hatthiyānena hatthikkhandhavaragato",
  "atk-s0511a0:3405_1": "mahābhinikkhamanaṃ nikkhamitvā pabbaji.",
  "atk-s0511a0:3405_2": "Taṃ sattatipurisasatasahassāni anupabbajiṃsu.",
  "atk-s0511a0:3405_3": "So tehi parivuto aṭṭhamāsaṃ padhānacariyaṃ caritvā visākhapuṇṇamāya gaṇasaṅgaṇikaṃ pahāya sudassananigame",
  "atk-s0511a0:3405_4": "piyadassīseṭṭhino dhītuyā dinnaṃ madhupāyāsaṃ paribhuñjitvā taruṇakhadiravane divāvihāraṃ vītināmetvā",
  "atk-s0511a0:3405_5": "anomadassinā nāma tāpasena dinnā aṭṭha kusatiṇamuṭṭhiyo gahetvā puṇḍarīkabodhiṃ upasaṅkami.",
  "atk-s0511a0:3405_6": "Tassā kira puṇḍarīkabodhiyāpi pāṭaliyā pamāṇameva pamāṇaṃ ahosi.",
  "atk-s0511a0:3405_7": "Taṃdivasameva so paṇṇāsaratanakkhandho hutvā abbhuggato,",
  "atk-s0511a0:3405_8": "sākhāpissa paṇṇāsaratanamattāva.",
  "atk-s0511a0:3405_9": "So dibbehi gandhehi pupphehi sañchanno ahosi.",
  "atk-s0511a0:3405_10": "Na kevalaṃ puppheheva,",
  "atk-s0511a0:3405_11": "phalehipi sañchanno ahosi.",
  "atk-s0511a0:3405_12": "Tassa ekapassato taruṇāni phalāni ekato majjhimāni ekato nātipakkāni ekato pakkhittadibbojāni viya surasāni",
  "atk-s0511a0:3405_13": "vaṇṇagandharasasampannāni tato tato olambanti.",
  "atk-s0511a0:3405_14": "Yathā ca so,",
  "atk-s0511a0:3405_15": "evaṃ dasasahassicakkavāḷesu pupphūpagā rukkhā pupphehi phalūpagā rukkhā phalehi paṭimaṇḍitā ahesuṃ.",
  "atk-s0511a0:3406_0": "So tattha catuvīsatihatthavitthataṃ tiṇasantharaṃ santharitvā pallaṅkaṃ ābhujitvā caturaṅgavīriyaṃ adhiṭṭhāya nisīdi.",
  "atk-s0511a0:3406_1": "Evaṃ nisīditvā chattiṃsa yojanavitthataṃ samāraṃ mārabalaṃ vidhamitvā sambodhiṃ pāpuṇitvā –",
  "atk-s0511a0:3406_2": "“anekajātisaṃsāraṃ…pe…",
  "atk-s0511a0:3406_3": "taṇhānaṃ khayamajjhagā”ti udānaṃ udānetvā bodhisamīpeyeva sattasattāhaṃ vītināmetvā brahmāyācanaṃ sampaṭicchitvā",
  "atk-s0511a0:3406_4": "attanā saha pabbajitānaṃ sattatiyā bhikkhusatasahassānaṃ upanissayasampattiṃ disvā surapathena gantvā",
  "atk-s0511a0:3406_5": "vividhāvaraṇavatiyā aruṇavatiyā rājadhāniyā samīpe migājinuyyāne otaritvā tehi munigaṇehi parivuto tesaṃ",
  "atk-s0511a0:3406_6": "majjhe dhammacakkaṃ pavattesi.",
  "atk-s0511a0:3406_7": "Tadā koṭisatasahassānaṃ paṭhamo abhisamayo ahosi.",
  "atk-s0511a0:3406_8": "Tena vuttaṃ –",
  "atk-s0511a0:3407_0": "1.",
  "atk-s0511a0:3408_0": "“Vipassissa aparena, sambuddho dvipaduttamo;",
  "atk-s0511a0:3409_0": "Sikhivhayo āsi jino, asamo appaṭipuggalo.",
  "atk-s0511a0:3410_0": "2.",
  "atk-s0511a0:3411_0": "“Mārasenaṃ pamadditvā, patto sambodhimuttamaṃ;",
  "atk-s0511a0:3412_0": "Dhammacakkaṃ pavattesi, anukampāya pāṇinaṃ.",
  "atk-s0511a0:3413_0": "3.",
  "atk-s0511a0:3414_0": "“Dhammacakkaṃ pavattente, sikhimhi jinapuṅgave;",
  "atk-s0511a0:3415_0": "Koṭisatasahassānaṃ, paṭhamābhisamayo ahū”ti.",
  "atk-s0511a0:3416_0": "Punapi aruṇavatiyā rājadhāniyā samīpeyeva abhibhūrājaputtassa ca sambhavarājaputtassa cāti dvinnaṃ saparivārānaṃ",
  "atk-s0511a0:3416_1": "dhammaṃ desetvā navutikoṭisahassāni dhammāmataṃ pāyesi.",
  "atk-s0511a0:3416_2": "So dutiyo abhisamayo ahosi.",
  "atk-s0511a0:3416_3": "Tena vuttaṃ –",
  "atk-s0511a0:3417_0": "4.",
  "atk-s0511a0:3418_0": "“Aparampi dhammaṃ desente, gaṇaseṭṭhe naruttame;",
  "atk-s0511a0:3419_0": "Navuttikoṭisahassānaṃ, dutiyābhisamayo ahū”ti.",
  "atk-s0511a0:3420_0": "Yadā pana sūriyavatīnagaradvāre campakarukkhamūle titthiyamadamānabhañjanatthaṃ sabbajanabandhanamokkhatthañca",
  "atk-s0511a0:3420_1": "yamakapāṭihāriyaṃ karonto bhagavā dhammaṃ desesi,",
  "atk-s0511a0:3420_2": "tadā asītikoṭisahassānaṃ tatiyo abhisamayo ahosi.",
  "atk-s0511a0:3420_3": "Tena vuttaṃ –",
  "atk-s0511a0:3421_0": "5.",
  "atk-s0511a0:3422_0": "“Yamakapāṭihāriyañca, dassayante sadevake;",
  "atk-s0511a0:3423_0": "Asītikoṭisahassānaṃ, tatiyābhisamayo ahū”ti.",
  "atk-s0511a0:3424_0": "Abhibhunā ca sambhavena ca rājaputtena saddhiṃ pabbajitānaṃ arahantānaṃ satasahassānaṃ majjhe nisīditvā pātimokkhaṃ uddisi,",
  "atk-s0511a0:3424_1": "so paṭhamo sannipāto ahosi,",
  "atk-s0511a0:3424_2": "aruṇavatīnagare ñātisamāgame pabbajitānaṃ asītiyā bhikkhusahassānaṃ majjhe nisīditvā pātimokkhaṃ uddisi,",
  "atk-s0511a0:3424_3": "so dutiyo sannipāto ahosi.",
  "atk-s0511a0:3424_4": "Dhanañjayanagare dhanapālakanāgavinayanasamaye pabbajitānaṃ sattatiyā bhikkhusahassānaṃ majjhe bhagavā pātimokkhaṃ uddisi,",
  "atk-s0511a0:3424_5": "so tatiyo sannipāto ahosi.",
  "atk-s0511a0:3424_6": "Tena vuttaṃ –",
  "atk-s0511a0:3425_0": "6.",
  "atk-s0511a0:3426_0": "“Sannipātā tayo āsuṃ, sikhissāpi mahesino;",
  "atk-s0511a0:3427_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3428_0": "7.",
  "atk-s0511a0:3429_0": "“Bhikkhusatasahassānaṃ, paṭhamo āsi samāgamo;",
  "atk-s0511a0:3430_0": "Asītibhikkhusahassānaṃ, dutiyo āsi samāgamo.",
  "atk-s0511a0:3431_0": "8.",
  "atk-s0511a0:3432_0": "“Sattatibhikkhusahassānaṃ, tatiyo āsi samāgamo;",
  "atk-s0511a0:3433_0": "Anupalitto padumaṃva, toyamhi sampavaḍḍhita”nti.",
  "atk-s0511a0:3434_0": "Tattha anupalitto padumaṃvāti toye jātaṃ toyeva vaḍḍhitaṃ padumaṃ viya toyena anupalittaṃ,",
  "atk-s0511a0:3434_1": "sopi bhikkhusannipāto loke jātopi lokadhammehi anupalitto ahosīti attho.",
  "atk-s0511a0:3435_0": "Tadā kira amhākaṃ bodhisatto katthaci asaṃsaṭṭho paribhuttanagare arindamo nāma rājā hutvā sikhimhi satthari",
  "atk-s0511a0:3435_1": "paribhuttanagaramanuppatte saparivāro rājā bhagavato paccuggantvā pasādavaḍḍhitahadayanayanasoto dasabalassa",
  "atk-s0511a0:3435_2": "amalacaraṇakamalayugaḷesu saparivāro sirasā abhivanditvā dasabalaṃ nimantetvā sattāhaṃ issariyakulavibhavasaddhānurūpaṃ",
  "atk-s0511a0:3435_3": "mahādānaṃ datvā dussabhaṇḍāgāradvārāni vivarāpetvā buddhappamukhassa bhikkhusaṅghassa mahagghāni vatthāni adāsi.",
  "atk-s0511a0:3435_4": "Attano ca balarūpalakkhaṇajavasampannahemajālamālāsamalaṅkataṃ navakanakaruciradaṇḍakosacāmarayugavirājitaṃ",
  "atk-s0511a0:3435_5": "vipulamudukaṇṇaṃ candarājivirājitavadanasobhaṃ erāvaṇavāraṇamiva arivāraṇaṃ varavāraṇaṃ datvā vāraṇappamāṇameva",
  "atk-s0511a0:3435_6": "katvā kappiyabhaṇḍañca adāsi.",
  "atk-s0511a0:3435_7": "Sopi naṃ satthā –",
  "atk-s0511a0:3435_8": "“ito ekattiṃsakappe buddho bhavissatī”ti byākāsi.",
  "atk-s0511a0:3435_9": "Tena vuttaṃ –",
  "atk-s0511a0:3436_0": "9.",
  "atk-s0511a0:3437_0": "“Ahaṃ tena samayena, arindamo nāma khattiyo;",
  "atk-s0511a0:3438_0": "Sambuddhappamukhaṃ saṅghaṃ, annapānena tappayiṃ.",
  "atk-s0511a0:3439_0": "10.",
  "atk-s0511a0:3440_0": "“Bahuṃ dussavaraṃ datvā, dussakoṭiṃ anappakaṃ;",
  "atk-s0511a0:3441_0": "Alaṅkataṃ hatthiyānaṃ, sambuddhassa adāsahaṃ.",
  "atk-s0511a0:3442_0": "11.",
  "atk-s0511a0:3443_0": "“Hatthiyānaṃ nimminitvā, kappiyaṃ upanāmayiṃ;",
  "atk-s0511a0:3444_0": "Pūrayiṃ mānasaṃ mayhaṃ, niccaṃ daḷhamupaṭṭhitaṃ.",
  "atk-s0511a0:3445_0": "12.",
  "atk-s0511a0:3446_0": "“Sopi maṃ buddho byākāsi, sikhī lokagganāyako;",
  "atk-s0511a0:3447_0": "Ekattiṃse ito kappe, ayaṃ buddho bhavissati.",
  "atk-s0511a0:3448_0": "13.",
  "atk-s0511a0:3449_0": "“Ahu kapilavhayā rammā…pe… hessāma sammukhā imaṃ.",
  "atk-s0511a0:3450_0": "14.",
  "atk-s0511a0:3451_0": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a0:3452_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:3453_0": "Tattha nimminitvāti tassa hatthino pamāṇena tulayitvā.",
  "atk-s0511a0:3453_1": "Kappiyanti kappiyabhaṇḍaṃ,",
  "atk-s0511a0:3453_2": "bhikkhūnaṃ yaṃ bhaṇḍaṃ kappati gahetuṃ,",
  "atk-s0511a0:3453_3": "taṃ kappiyabhaṇḍaṃ nāma.",
  "atk-s0511a0:3453_4": "Pūrayiṃ mānasaṃ mayhanti mama cittaṃ dānapītiyā pūrayiṃ,",
  "atk-s0511a0:3453_5": "mayhaṃ hāsuppādanasamatthaṃ akāsinti attho.",
  "atk-s0511a0:3453_6": "Niccaṃ daḷhamupaṭṭhitanti niccakālaṃ dānaṃ dassāmī”ti dānavasena daḷhaṃ upaṭṭhitaṃ cittanti attho.",
  "atk-s0511a0:3454_0": "Tassa pana bhagavato nagaraṃ aruṇavatī nāma ahosi.",
  "atk-s0511a0:3454_1": "Aruṇavā nāma rājā pitā,",
  "atk-s0511a0:3454_2": "pabhāvatī nāma mātā,",
  "atk-s0511a0:3454_3": "abhibhū ca sambhavo ca dve aggasāvakā,",
  "atk-s0511a0:3454_4": "khemaṅkaro nāmupaṭṭhāko,",
  "atk-s0511a0:3454_5": "sakhilā ca madumā ca dve aggasāvikā,",
  "atk-s0511a0:3454_6": "puṇḍarīkarukkho bodhi,",
  "atk-s0511a0:3454_7": "sarīrañcassa sattatihatthubbedhaṃ ahosi.",
  "atk-s0511a0:3454_8": "Sarīrappabhā niccakālaṃ yojanattayaṃ pharitvā aṭṭhāsi.",
  "atk-s0511a0:3454_9": "Sattativassasahassāni āyu,",
  "atk-s0511a0:3454_10": "sabbakāmā nāmassa aggamahesī,",
  "atk-s0511a0:3454_11": "atulo nāmassa putto,",
  "atk-s0511a0:3454_12": "hatthiyānena nikkhami.",
  "atk-s0511a0:3454_13": "Tena vuttaṃ –",
  "atk-s0511a0:3455_0": "15.",
  "atk-s0511a0:3456_0": "“Nagaraṃ aruṇavatī nāma, aruṇo nāma khattiyo;",
  "atk-s0511a0:3457_0": "Pabhāvatī nāma janikā, sikhissāpi mahesino.",
  "atk-s0511a0:3458_0": "20.",
  "atk-s0511a0:3459_0": "“Abhibhū sambhavo ceva, ahesuṃ aggasāvakā;",
  "atk-s0511a0:3460_0": "Khemaṅkaro nāmupaṭṭhāko, sikhissāpi mahesino.",
  "atk-s0511a0:3461_0": "21.",
  "atk-s0511a0:3462_0": "“Sakhilā ca padumā ca, ahesuṃ aggasāvikā;",
  "atk-s0511a0:3463_0": "Bodhi tassa bhagavato, puṇḍarīkoti vuccati.",
  "atk-s0511a0:3464_0": "22.",
  "atk-s0511a0:3465_0": "“Sirivaḍḍho ca nando ca, ahesuṃ aggupaṭṭhakā;",
  "atk-s0511a0:3466_0": "Cittā ceva suguttā ca, ahesuṃ aggupaṭṭhikā.",
  "atk-s0511a0:3467_0": "23.",
  "atk-s0511a0:3468_0": "“Uccattanena so buddho, sattatihatthamuggato;",
  "atk-s0511a0:3469_0": "Kañcanagghiyasaṅkāso, dvattiṃsavaralakkhaṇo.",
  "atk-s0511a0:3470_0": "24.",
  "atk-s0511a0:3471_0": "“Tassāpi byāmappabhā kāyā, divārattiṃ nirantaraṃ;",
  "atk-s0511a0:3472_0": "Disodisaṃ niccharanti, tīṇi yojanaso pabhā.",
  "atk-s0511a0:3473_0": "25.",
  "atk-s0511a0:3474_0": "“Sattativassasahassāni, āyu tassa mahesino;",
  "atk-s0511a0:3475_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:3476_0": "26.",
  "atk-s0511a0:3477_0": "“Dhammameghaṃ pavassetvā, temayitvā sadevake;",
  "atk-s0511a0:3478_0": "Khemantaṃ pāpayitvāna, nibbuto so sasāvako.",
  "atk-s0511a0:3479_0": "27.",
  "atk-s0511a0:3480_0": "“Anubyañjanasampannaṃ, dvattiṃsavaralakkhaṇaṃ;",
  "atk-s0511a0:3481_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:3482_0": "Tattha puṇḍarīkoti setambarukkho.",
  "atk-s0511a0:3482_1": "Tīṇi yojanaso pabhāti tīṇi yojanāni pabhā niccharantīti attho.",
  "atk-s0511a0:3482_2": "Dhammameghanti dhammavassaṃ,",
  "atk-s0511a0:3482_3": "dhammavassanako buddhamegho.",
  "atk-s0511a0:3482_4": "Temayitvāti dhammakathāsalilena temetvā,",
  "atk-s0511a0:3482_5": "siñcitvāti attho.",
  "atk-s0511a0:3482_6": "Sadevaketi sadevake satte.",
  "atk-s0511a0:3482_7": "Khemantanti khemantaṃ nibbānaṃ.",
  "atk-s0511a0:3482_8": "Anubyañjanasampannanti tambanakhatuṅganāsavaṭṭaṅgulitādīhi asītiyā anubyañjanehi sampannaṃ,",
  "atk-s0511a0:3482_9": "dvattiṃsamahāpurisalakkhaṇapaṭimaṇḍitaṃ bhagavato sarīranti attho.",
  "atk-s0511a0:3482_10": "Sikhī kira sammāsambuddho sīlavatīnagare assārāme parinibbāyi.",
  "atk-s0511a0:3483_0": "“Sikhīva loke tapasā jalitvā, sikhīva meghāgamane naditvā;",
  "atk-s0511a0:3484_0": "Sikhī mahesindhanavippahīno, sikhīva santiṃ sugato gato so”.",
  "atk-s0511a0:3485_0": "Sikhissa kira bhagavato dhātuyo ekagghanāva hutvā aṭṭhaṃsu na vippakiriṃsu.",
  "atk-s0511a0:3485_1": "Sakalajambudīpavāsino pana manussā tiyojanubbedhaṃ sattaratanamayaṃ himagirisadisasobhaṃ thūpamakaṃsu.",
  "atk-s0511a0:3485_2": "Sesamettha gāthāsu pākaṭamevāti.",
  "atk-s0511a0:3486_0": "Sikhībuddhavaṃsavaṇṇanā niṭṭhitā.",
  "atk-s0511a0:3487_0": "Niṭṭhito vīsatimo buddhavaṃso.",
  "atk-s0511a0:3488_0": "23. Vessabhūbuddhavaṃsavaṇṇanā",
  "atk-s0511a0:3489_0": "Sikhissa pana sammāsambuddhassa aparabhāge antarahite tassa sāsane sattativassasahassāyukā manussā anukkamena parihāyitvā dasavassāyukā ahesuṃ.",
  "atk-s0511a0:3489_1": "Puna vaḍḍhitvā aparimitāyukā hutvā anukkamena parihāyitvā saṭṭhivassasahassāyukā ahesuṃ.",
  "atk-s0511a0:3489_2": "Tadā vijitamanobhū sabbalokābhibhū sayambhū vessabhū nāma satthā loke udapādi.",
  "atk-s0511a0:3489_3": "So pāramiyo pūretvā tusitapure nibbattitvā tato cavitvā anomanagare suppatītassa suppatītassa nāma rañño",
  "atk-s0511a0:3489_4": "aggamahesiyā sīlavatiyā yasavatiyā nāma kucchismiṃ paṭisandhiṃ aggahesi.",
  "atk-s0511a0:3489_5": "So dasannaṃ māsānaṃ accayena anupamuyyāne mātukucchito nikkhami.",
  "atk-s0511a0:3489_6": "Jāyamānova janaṃ tosento vasabhanādaṃ nadi.",
  "atk-s0511a0:3489_7": "Tasmā vasabhanādahetuttā tassa nāmaggahaṇadivase “vessabhū”ti nāmamakaṃsu.",
  "atk-s0511a0:3489_8": "So chabbassasahassāni agāraṃ ajjhāvasi. Ruci- suruci-",
  "atk-s0511a0:3489_9": "rativaḍḍhananāmakā tayo pāsādā tassa ahesuṃ.",
  "atk-s0511a0:3489_10": "Sucittādevippamukhāni tiṃsa itthisahassāni paccupaṭṭhitāni ahesuṃ.",
  "atk-s0511a0:3490_0": "So cattāri nimittāni disvā sucittāya nāma deviyā suppabuddhe nāma kumāre uppanne suvaṇṇasivikāya uyyānadassanatthāya",
  "atk-s0511a0:3490_1": "gantvā devadattāni kāsāyāni gahetvā pabbaji.",
  "atk-s0511a0:3490_2": "Taṃ sattattiṃsasahassāni anupabbajiṃsu.",
  "atk-s0511a0:3490_3": "Atha so tehi parivuto cha māse padhānacariyaṃ caritvā visākhapuṇṇamāya sucittanigame sandissamānasarīrāya",
  "atk-s0511a0:3490_4": "sirivaḍḍhanāya nāma dinnaṃ madhupāyāsaṃ paribhuñjitvā sālavane divāvihāraṃ vītināmetvā sāyanhasamaye",
  "atk-s0511a0:3490_5": "narindanāgarājena dinnā aṭṭha tiṇamuṭṭhiyo gahetvā sālabodhiṃ padakkhiṇato upāgami.",
  "atk-s0511a0:3490_6": "Tassāpi sālassa tadeva pāṭaliyā pamāṇameva pamāṇaṃ ahosi.",
  "atk-s0511a0:3490_7": "Tatheva pupphaphalasirivibhavo veditabbo.",
  "atk-s0511a0:3490_8": "So sālamūlamupagantvā cattālīsahatthavitthataṃ tiṇasantharaṃ santharitvā pallaṅkaṃ ābhujitvā vigatanīvaraṇaṃ",
  "atk-s0511a0:3490_9": "sabbakāmamadāvaraṇaṃ anāvaraṇañāṇaṃ paṭilabhitvā –",
  "atk-s0511a0:3490_10": "“anekajātisaṃsāraṃ…pe…",
  "atk-s0511a0:3490_11": "taṇhānaṃ khayamajjhagā”ti udānaṃ udānetvā sattasattāhaṃ tattheva vītināmetvā attano kaniṭṭhabhātikassa",
  "atk-s0511a0:3490_12": "soṇakumārassa uttarakumārassa ca upanissayasampattiṃ disvā devapathena gantvā anomanagarasamīpe aruṇuyyāne",
  "atk-s0511a0:3490_13": "otaritvā uyyānapālena kumāre pakkosāpetvā tesaṃ saparivārānaṃ majjhe dhammacakkaṃ pavattesi.",
  "atk-s0511a0:3490_14": "Tadā asītiyā koṭisahassānaṃ paṭhamo abhisamayo ahosi.",
  "atk-s0511a0:3491_0": "Puna janapadacārikaṃ caranto bhagavā tattha tattha dhammaṃ desento sattatiyā koṭisahassānaṃ dhammābhisamayo ahosi,",
  "atk-s0511a0:3491_1": "so dutiyo abhisamayo ahosi.",
  "atk-s0511a0:3491_2": "Anomanagareyeva diṭṭhijālaṃ bhindanto titthiyamānaddhajaṃ pātento mānamadaṃ viddhaṃsento dhammaddhajaṃ",
  "atk-s0511a0:3491_3": "samussayanto navutiyojanavitthatāya manussaparisāya parimāṇarahitāya devaparisāya yamakapāṭihāriyaṃ katvā",
  "atk-s0511a0:3491_4": "devamanusse pasādetvā saṭṭhikoṭiyo dhammāmatena tappesi,",
  "atk-s0511a0:3491_5": "so tatiyo abhisamayo ahosi.",
  "atk-s0511a0:3491_6": "Tena vuttaṃ –",
  "atk-s0511a0:3492_0": "1.",
  "atk-s0511a0:3493_0": "“Tattheva maṇḍakappamhi, asamo appaṭipuggalo;",
  "atk-s0511a0:3494_0": "Vessabhū nāma nāmena, loke uppajji nāyako.",
  "atk-s0511a0:3495_0": "2.",
  "atk-s0511a0:3496_0": "“Ādittaṃ vata rāgaggi, taṇhānaṃ vijitaṃ tadā;",
  "atk-s0511a0:3497_0": "Nāgova bandhanaṃ chetvā, patto sambodhimuttamaṃ.",
  "atk-s0511a0:3498_0": "3.",
  "atk-s0511a0:3499_0": "“Dhammacakkaṃ pavattente, vessabhūlokanāyake;",
  "atk-s0511a0:3500_0": "Asītikoṭisahassānaṃ, paṭhamābhisamayo ahu.",
  "atk-s0511a0:3501_0": "4.",
  "atk-s0511a0:3502_0": "“Pakkante cārikaṃ raṭṭhe, lokajeṭṭhe narāsabhe;",
  "atk-s0511a0:3503_0": "Sattatikoṭisahassānaṃ, dutiyābhisamayo ahu.",
  "atk-s0511a0:3504_0": "5.",
  "atk-s0511a0:3505_0": "“Mahādiṭṭhiṃ vinodento, pāṭiheraṃ karoti so;",
  "atk-s0511a0:3506_0": "Samāgatā naramarū, dasasahassī sadevake.",
  "atk-s0511a0:3507_0": "6.",
  "atk-s0511a0:3508_0": "“Mahāacchariyaṃ disvā, abbhutaṃ lomahaṃsanaṃ;",
  "atk-s0511a0:3509_0": "Devā ceva manussā ca, bujjhare saṭṭhikoṭiyo”ti.",
  "atk-s0511a0:3510_0": "Tattha ādittanti sakalamidaṃ lokattayaṃ sampadittaṃ.",
  "atk-s0511a0:3510_1": "Rāgaggīti rāgena.",
  "atk-s0511a0:3510_2": "Taṇhānaṃ vijitanti taṇhānaṃ vijitaṃ raṭṭhaṃ vasavattiṭṭhānanti evaṃ ñatvāti attho.",
  "atk-s0511a0:3510_3": "Nāgova bandhanaṃ chetvāti hatthī viya pūtilatābandhanaṃ chinditvā sambodhiṃ patto adhigato.",
  "atk-s0511a0:3510_4": "Dasasahassīti dasasahassiyaṃ.",
  "atk-s0511a0:3510_5": "Sadevaketi sadevake loke.",
  "atk-s0511a0:3510_6": "Bujjhareti bujjhiṃsu.",
  "atk-s0511a0:3511_0": "Soṇuttarānaṃ pana dvinnaṃ aggasāvakānaṃ samāgame pabbajitānaṃ asītiyā arahantasahassānaṃ majjhe māghapuṇṇamāyaṃ pātimokkhaṃ uddisi,",
  "atk-s0511a0:3511_1": "so paṭhamo sannipāto ahosi.",
  "atk-s0511a0:3511_2": "Yadā pana vessabhunā sabbalokābhibhunā saha pabbajitā sattattiṃsasahassasaṅkhā bhikkhū gaṇato ohīnasamaye pakkantā,",
  "atk-s0511a0:3511_3": "te vessabhussa sammāsambuddhassa dhammacakkappavattiṃ sutvā soreyyaṃ nāma nagaraṃ āgantvā bhagavantaṃ addasaṃsu.",
  "atk-s0511a0:3511_4": "Tesaṃ bhagavā dhammaṃ desetvā sabbeva te ehibhikkhupabbajjāya pabbājetvā caturaṅgasamannāgatāya parisāya pātimokkhaṃ uddisi,",
  "atk-s0511a0:3511_5": "so dutiyo sannipāto ahosi.",
  "atk-s0511a0:3512_0": "Yadā pana nārivāhananagare upasanto nāma rājaputto rajjaṃ kāresi,",
  "atk-s0511a0:3512_1": "tassānukampāya bhagavā tattha agamāsi,",
  "atk-s0511a0:3512_2": "sopi bhagavato āgamanaṃ sutvā saparivāro bhagavato paccuggamanaṃ katvā nimantetvā mahādānaṃ datvā tassa dhammaṃ sutvā pasannahadayo pabbaji.",
  "atk-s0511a0:3512_3": "Taṃ saṭṭhisahassasaṅkhā purisā anupabbajiṃsu.",
  "atk-s0511a0:3512_4": "Te tena saddhiṃ arahattaṃ pāpuṇiṃsu.",
  "atk-s0511a0:3512_5": "So tehi parivuto vessabhū bhagavā pātimokkhaṃ uddisi,",
  "atk-s0511a0:3512_6": "so tatiyo sannipāto ahosi.",
  "atk-s0511a0:3512_7": "Tena vuttaṃ –",
  "atk-s0511a0:3513_0": "7.",
  "atk-s0511a0:3514_0": "“Sannipātā tayo āsuṃ, vessabhussa mahesino;",
  "atk-s0511a0:3515_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3516_0": "8.",
  "atk-s0511a0:3517_0": "“Asītibhikkhusahassānaṃ, paṭhamo āsi samāgamo;",
  "atk-s0511a0:3518_0": "Sattatibhikkhusahassānaṃ, dutiyo āsi samāgamo.",
  "atk-s0511a0:3519_0": "9.",
  "atk-s0511a0:3520_0": "“Saṭṭhibhikkhusahassānaṃ, tatiyo āsi samāgamo;",
  "atk-s0511a0:3521_0": "Jarādibhayatītānaṃ, orasānaṃ mahesino”ti.",
  "atk-s0511a0:3522_0": "Tadā amhākaṃ bodhisatto sarabhavatīnagare paramapiyadassano sudassano nāma rājā hutvā vessabhumhi lokanāyake",
  "atk-s0511a0:3522_1": "sarabhanagaramupagate tassa dhammaṃ sutvā pasannahadayo dasanakhasamodhānasamujjalaṃ jalajāmalāvikalakamalamakulasadisamañjaliṃ",
  "atk-s0511a0:3522_2": "sirasi katvā buddhappamukhassa saṅghassa sacīvaraṃ mahādānaṃ datvā tattheva bhagavato nivāsatthāya gandhakuṭiṃ",
  "atk-s0511a0:3522_3": "katvā taṃ parikkhipitvā vihārasahassaṃ kāretvā sabbañca vibhavajātaṃ bhagavato sāsane pariccajitvā tassa",
  "atk-s0511a0:3522_4": "santike pabbajitvā ācāraguṇasampanno terasadhutaguṇesu nirato bodhisambhārapariyesanāya rato buddhasāsanābhirato vihāsi.",
  "atk-s0511a0:3522_5": "Sopi taṃ bhagavā byākāsi –",
  "atk-s0511a0:3522_6": "“anāgate ito ekattiṃsakappe ayaṃ gotamo nāma buddho bhavissatī”ti.",
  "atk-s0511a0:3522_7": "Tena vuttaṃ –",
  "atk-s0511a0:3523_0": "10.",
  "atk-s0511a0:3524_0": "“Ahaṃ tena samayena, sudassano nāma khattiyo;",
  "atk-s0511a0:3525_0": "Nimantetvā mahāvīraṃ, dānaṃ datvā mahārahaṃ;",
  "atk-s0511a0:3526_0": "Annapānena vatthena, sasaṅghaṃ jinapūjayiṃ.",
  "atk-s0511a0:3527_0": "11.",
  "atk-s0511a0:3528_0": "“Tassa buddhassa asamassa, cakkaṃ vattitamuttamaṃ;",
  "atk-s0511a0:3529_0": "Sutvāna paṇitaṃ dhammaṃ, pabbajjamabhirocayiṃ.",
  "atk-s0511a0:3530_0": "12.",
  "atk-s0511a0:3531_0": "“Mahādānaṃ pavattetvā, rattindivamatandito;",
  "atk-s0511a0:3532_0": "Pabbajjaṃ guṇasampannaṃ, pabbajiṃ jinasantike.",
  "atk-s0511a0:3533_0": "13.",
  "atk-s0511a0:3534_0": "“Ācāraguṇasampanno, vattasīlasamāhito;",
  "atk-s0511a0:3535_0": "Sabbaññutaṃ gavesanto, ramāmi jinasāsane.",
  "atk-s0511a0:3536_0": "14.",
  "atk-s0511a0:3537_0": "“Saddhāpītiṃ upagantvā, buddhaṃ vandāmi sattharaṃ;",
  "atk-s0511a0:3538_0": "Pīti uppajjati mayhaṃ, bodhiyāyeva kāraṇā.",
  "atk-s0511a0:3539_0": "15.",
  "atk-s0511a0:3540_0": "“Anivattamānasaṃ ñatvā, sambuddho etadabravi;",
  "atk-s0511a0:3541_0": "Ekattiṃse ito kappe, ayaṃ buddho bhavissati.",
  "atk-s0511a0:3542_0": "16.",
  "atk-s0511a0:3543_0": "“Ahu kapilavhayā rammā…pe… hessāma sammukhaṃ imaṃ.",
  "atk-s0511a0:3544_0": "17.",
  "atk-s0511a0:3545_0": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a0:3546_0": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a0:3547_0": "Tattha cakkaṃ vattitanti dhammacakkaṃ pavattitaṃ.",
  "atk-s0511a0:3547_1": "Paṇītaṃ dhammanti uttarimanussadhammaṃ.",
  "atk-s0511a0:3547_2": "Pabbajjaṃ guṇasampannanti ñatvā pabbajinti attho.",
  "atk-s0511a0:3547_3": "Vattasīlasamāhitoti vattesu ca sīlesu ca samāhito.",
  "atk-s0511a0:3547_4": "Tesaṃ tesaṃ pūraṇe samāhitoti attho.",
  "atk-s0511a0:3547_5": "Ramāmīti abhiramiṃ.",
  "atk-s0511a0:3547_6": "Saddhāpītinti saddhañca pītiñca upagantvā.",
  "atk-s0511a0:3547_7": "Vandāmīti abhivandiṃ,",
  "atk-s0511a0:3547_8": "atītatthe vattamānavacanaṃ daṭṭhabbaṃ.",
  "atk-s0511a0:3547_9": "Sattharanti satthāraṃ.",
  "atk-s0511a0:3547_10": "Anivattamānasanti anosakkiyamānamānasaṃ.",
  "atk-s0511a0:3548_0": "Tassa pana bhagavato anomaṃ nāma nagaraṃ ahosi.",
  "atk-s0511a0:3548_1": "Suppatīto nāmassa pitā khattiyo,",
  "atk-s0511a0:3548_2": "yasavatī nāma mātā,",
  "atk-s0511a0:3548_3": "soṇo ca uttaro ca dve aggasāvakā,",
  "atk-s0511a0:3548_4": "upasanto nāmupaṭṭhāko,",
  "atk-s0511a0:3548_5": "rāmā ca samālā ca dve aggasāvikā,",
  "atk-s0511a0:3548_6": "sālarukkho bodhi,",
  "atk-s0511a0:3548_7": "sarīraṃ saṭṭhihatthubbedhaṃ ahosi.",
  "atk-s0511a0:3548_8": "Saṭṭhivassasahassāni āyu,",
  "atk-s0511a0:3548_9": "sucittā nāmassa bhariyā,",
  "atk-s0511a0:3548_10": "suppabuddho nāmassa putto,",
  "atk-s0511a0:3548_11": "suvaṇṇasivikāya nikkhami.",
  "atk-s0511a0:3548_12": "Tena vuttaṃ –",
  "atk-s0511a0:3549_0": "18.",
  "atk-s0511a0:3550_0": "“Anomaṃ nāma nagaraṃ, suppatīto nāma khattiyo;",
  "atk-s0511a0:3551_0": "Mātā yasavatī nāma, vessabhussa mahesino.",
  "atk-s0511a0:3552_0": "23.",
  "atk-s0511a0:3553_0": "“Soṇo ca uttaro ceva, ahesuṃ aggasāvakā;",
  "atk-s0511a0:3554_0": "Upasanto nāmupaṭṭhāko, vessabhussa mahesino.",
  "atk-s0511a0:3555_0": "24.",
  "atk-s0511a0:3556_0": "“Rāmā ceva samālā ca, ahesuṃ aggasāvikā;",
  "atk-s0511a0:3557_0": "Bodhi tassa bhagavato, mahāsāloti vuccati.",
  "atk-s0511a0:3558_0": "25.",
  "atk-s0511a0:3559_0": "“Sotthiko ceva rammo ca, ahesuṃ aggupaṭṭhakā;",
  "atk-s0511a0:3560_0": "Gotamī sirimā ceva, ahesuṃ aggupaṭṭhikā.",
  "atk-s0511a0:3561_0": "26.",
  "atk-s0511a0:3562_0": "“Saṭṭhiratanamubbedho, hemayūpasamūpamo;",
  "atk-s0511a0:3563_0": "Kāyā niccharatī rasmi, rattiṃva pabbate sikhī.",
  "atk-s0511a0:3564_0": "27.",
  "atk-s0511a0:3565_0": "“Saṭṭhivassasahassāni, āyu tassa mahesino;",
  "atk-s0511a0:3566_0": "Tāvatā tiṭṭhamāno so, tāresi, janataṃ bahuṃ.",
  "atk-s0511a0:3567_0": "28.",
  "atk-s0511a0:3568_0": "“Dhammaṃ vitthārikaṃ katvā, vibhajitvā mahājanaṃ;",
  "atk-s0511a0:3569_0": "Dhammanāvaṃ ṭhapetvāna, nibbuto so sasāvako.",
  "atk-s0511a0:3570_0": "29.",
  "atk-s0511a0:3571_0": "“Dassaneyyaṃ sabbajanaṃ, vihāraṃ iriyāpathaṃ;",
  "atk-s0511a0:3572_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:3573_0": "Tattha hemayūpasamūpamoti suvaṇṇatthambhasadisoti attho.",
  "atk-s0511a0:3573_1": "Niccharatīti ito cito ca sandhāvati.",
  "atk-s0511a0:3573_2": "Rasmīti pabhārasmi.",
  "atk-s0511a0:3573_3": "Rattiṃva pabbate sikhīti rattiyaṃ pabbatamatthake aggi viya.",
  "atk-s0511a0:3573_4": "Raṃsivijjotā tassa kāyeti attho.",
  "atk-s0511a0:3573_5": "Vibhajitvāti vibhāgaṃ katvā,",
  "atk-s0511a0:3573_6": "ugghaṭitādivasena sotāpannādivasena cāti attho.",
  "atk-s0511a0:3573_7": "Dhammanāvanti aṭṭhaṅgamaggasaṅkhātaṃ dhammanāvaṃ,",
  "atk-s0511a0:3573_8": "caturoghanittharaṇatthāya ṭhapetvāti attho.",
  "atk-s0511a0:3573_9": "Dassaneyyanti dassanīyo.",
  "atk-s0511a0:3573_10": "Sabbajananti sabbo jano,",
  "atk-s0511a0:3573_11": "sasāvakasaṅgho sammāsambuddhoti attho.",
  "atk-s0511a0:3573_12": "Vihāranti vihāro,",
  "atk-s0511a0:3573_13": "sabbattha paccatte upayogavacanaṃ daṭṭhabbaṃ.",
  "atk-s0511a0:3574_0": "Vessabhū kira bhagavā usabhavatīnagare kheme migadāye parinibbāyi. Dhātuyo panassa vippakiriṃsu.",
  "atk-s0511a0:3575_0": "“Usabhavatipure puruttame, jinavasabho bhagavā hi vessabhū;",
  "atk-s0511a0:3576_0": "Upavanavihare manorame, nirupadhisesamupāgato kirā”ti.",
  "atk-s0511a0:3577_0": "Sesaṃ sabbattha gāthāsu pākaṭamevāti.",
  "atk-s0511a0:3578_0": "Vessabhūbuddhavaṃsavaṇṇanā niṭṭhitā.",
  "atk-s0511a0:3579_0": "Niṭṭhito ekavīsatimo buddhavaṃso.",
  "atk-s0511a0:3580_0": "24. Kakusandhabuddhavaṃsavaṇṇanā",
  "atk-s0511a0:3581_0": "Vessabhumhi sayambhumhi parinibbute tasmiṃ pana kappe atikkante ekūnattiṃsakappesu jinadivasakarā nuppajjiṃsu.",
  "atk-s0511a0:3581_1": "Imasmiṃ pana bhaddakappe cattāro buddhā nibbattiṃsu.",
  "atk-s0511a0:3581_2": "Katame cattāro?",
  "atk-s0511a0:3581_3": "Kakusandho koṇāgamano kassapo amhākaṃ buddhoti.",
  "atk-s0511a0:3581_4": "Metteyyo pana bhagavā uppajjissati.",
  "atk-s0511a0:3581_5": "Evamayaṃ kappo pañcahi buddhuppādehi paṭimaṇḍitattā bhaddakappoti bhagavatā vaṇṇito.",
  "atk-s0511a0:3581_6": "Tattha kakusandho nāma bhagavā pāramiyo pūretvā tusitapure nibbattitvā tato cavitvā khemavatīnagare khemaṅkarassa",
  "atk-s0511a0:3581_7": "nāma rañño atthadhammānusāsakassa aggidattassa nāma purohitassa aggamahesiyā visākhāya nāma brāhmaṇiyā",
  "atk-s0511a0:3581_8": "kucchismiṃ paṭisandhiṃ aggahesi.",
  "atk-s0511a0:3581_9": "Yadā pana khattiyā brāhmaṇe sakkaronti garukaronti mānenti pūjenti,",
  "atk-s0511a0:3581_10": "tadā bodhisattā brāhmaṇakule nibbattanti.",
  "atk-s0511a0:3582_0": "Yadā pana brāhmaṇā khattiye sakkaronti garukaronti mānenti pūjenti,",
  "atk-s0511a0:3582_1": "tadā khattiyakule uppajjanti.",
  "atk-s0511a0:3582_2": "Tadā kira brāhmaṇā khattiyehi sakkarīyanti garukarīyanti,",
  "atk-s0511a0:3582_3": "tasmā saccasandho kakusandho bodhisatto vibhavasirisamudayenākule anākule brāhmaṇakule dasasahassilokadhātuṃ unnādento kampayanto udapādi.",
  "atk-s0511a0:3582_4": "Heṭṭhā vuttappakārāni pāṭihāriyāni nibbattiṃsu.",
  "atk-s0511a0:3582_5": "Tato dasannaṃ māsānaṃ accayena khemavatuyyāne mātukucchito suvaṇṇalatāto aggijālo viya nikkhami.",
  "atk-s0511a0:3582_6": "So cattāri vassasahassāni agāraṃ ajjhāvasi.",
  "atk-s0511a0:3582_7": "Tassa kira kāmakāmavaṇṇakāmasuddhināmakā tayo pāsādā ahesuṃ.",
  "atk-s0511a0:3582_8": "Rocinībrāhmaṇīpamukhāni tiṃsa itthisahassāni paccupaṭṭhitāni ahesuṃ.",
  "atk-s0511a0:3583_0": "So cattāri nimittāni disvā rociniyā brāhmaṇiyā anuttare uttare nāma kumāre uppanne payuttena ājaññarathena mahābhinikkhamanaṃ nikkhamitvā pabbaji.",
  "atk-s0511a0:3583_1": "Taṃ cattālīsasahassāni anupabbajiṃsu.",
  "atk-s0511a0:3583_2": "So tehi parivuto aṭṭha māse padhānacariyaṃ caritvā visākhapuṇṇamāya sucirindhanigame vajirindhabrāhmaṇassa",
  "atk-s0511a0:3583_3": "dhītāya dinnaṃ madhupāyāsaṃ paribhuñjitvā khadiravane divāvihāraṃ katvā sāyanhasamaye subhaddena nāma",
  "atk-s0511a0:3583_4": "yavapālakena upanītā aṭṭha tiṇamuṭṭhiyo gahetvā sirīsabodhiṃ pāṭaliyā vuttappamāṇaṃ dibbagandhaṃ upavāyamānaṃ",
  "atk-s0511a0:3583_5": "upagantvā catuttiṃsahatthavitthataṃ tiṇasantharaṃ santharitvā pallaṅkaṃ ābhujitvā sambodhiṃ patvā –",
  "atk-s0511a0:3583_6": "“anekajātisaṃsāraṃ…pe…",
  "atk-s0511a0:3583_7": "taṇhānaṃ khayamajjhagā”ti udānaṃ udānetvā sattasattāhaṃ vītināmetvā attanā saha pabbajitānaṃ cattālīsāya",
  "atk-s0511a0:3583_8": "bhikkhusahassānaṃ saccappaṭivedhasamatthataṃ disvā ekāheneva makilanagarasamīpe sambhūtaṃ isipatanaṃ",
  "atk-s0511a0:3583_9": "nāma migadāyaṃ pavisitvā tesaṃ majjhagato bhagavā dhammacakkaṃ pavattesi.",
  "atk-s0511a0:3583_10": "Tadā cattālīsāya koṭisahassānaṃ paṭhamo dhammābhisamayo ahosi.",
  "atk-s0511a0:3584_0": "Puna kaṇṇakujjanagaradvāre mahāsālarukkhamūle yamakapāṭihāriyaṃ katvā tiṃsakoṭisahassānaṃ dhammacakkhuṃ uppādesi,",
  "atk-s0511a0:3584_1": "so dutiyo abhisamayo ahosi.",
  "atk-s0511a0:3584_2": "Yadā pana khemavatīnagarassāvidūre aññatarasmiṃ devāyatane abhimatanaradevo naradevo nāma yakkho dissamānamanussasarīro",
  "atk-s0511a0:3584_3": "hutvā kantāramajjhe ekassa kamalakuvalayuppalasamalaṅkatasalilasītalassa paramamadhurasisiravārino sabbajanasurabhiramassa",
  "atk-s0511a0:3584_4": "sarassa samīpe ṭhatvā kamalakuvalayakallahārādīhi satte upalāpetvā manusse khādati.",
  "atk-s0511a0:3584_5": "Tasmiṃ magge pacchinne janasampātarahite mahāaṭaviṃ pavisitvā tattha sampatte satte khādati.",
  "atk-s0511a0:3584_6": "So lokavissuto mahākantāramaggo ahosi.",
  "atk-s0511a0:3584_7": "Ubhatokantāradvāre kira mahājanakāyo sannipatitvā kantāranittharaṇatthāya aṭṭhāsi.",
  "atk-s0511a0:3584_8": "Atha vigatabhavabandho kakusandho satthā ekadivasaṃ paccūsasamaye mahākaruṇāsamāpattito vuṭṭhāya lokaṃ",
  "atk-s0511a0:3584_9": "volokento ñāṇajālassa antogataṃ taṃ mahesakkhaṃ naradevayakkhaṃ tañca janasamūhamaddasa.",
  "atk-s0511a0:3584_10": "Disvā ca pana gaganatalena gantvā tassa janakāyassa passantasseva bhagavā anekavihitaṃ pāṭihāriyaṃ karonto",
  "atk-s0511a0:3584_11": "tassa naradevayakkhassa bhavane otaritvā tassa maṅgalapallaṅke nisīdi.",
  "atk-s0511a0:3585_0": "Atha kho so manussabhakkho yakkho chabbaṇṇarasmiyo vissajjentaṃ indadhanuparivutamiva divasakaraṃ munidivasakaraṃ pavanapathenāgacchantaṃ disvā –",
  "atk-s0511a0:3585_1": "“dasabalo mamānukampāya idhāgacchatī”ti pasannahadayo attano parivārayakkhehi saddhiṃ anekamigagaṇavantaṃ",
  "atk-s0511a0:3585_2": "himavantaṃ gantvā nānāvaṇṇagandhāni jalajathalajāni kusumāni paramamanoramāni sugandhagandhe samāharitvā",
  "atk-s0511a0:3585_3": "attano pallaṅke nisinnaṃ vigatarandhaṃ kakusandhaṃ lokanāyakaṃ mālāgandhavilepanādīhi pūjayitvā thutisaṅgītāni",
  "atk-s0511a0:3585_4": "pavattento sirasi añjaliṃ katvā namassamāno aṭṭhāsi.",
  "atk-s0511a0:3585_5": "Tato manussā taṃ pāṭihāriyaṃ disvā pasannahadayā samāgamma bhagavantaṃ parivāretvā namassamānā aṭṭhaṃsu.",
  "atk-s0511a0:3585_6": "Atha appaṭisandho kakusandho bhagavā abhipūjitanaradevayakkhaṃ naradevayakkhaṃ kammaphalasambandhadassanena",
  "atk-s0511a0:3585_7": "samuttejetvā nirayakathāya santāsetvā catusaccakathaṃ kathesi,",
  "atk-s0511a0:3585_8": "tadā aparimitānaṃ sattānaṃ dhammābhisamayo ahosi,",
  "atk-s0511a0:3585_9": "ayaṃ tatiyo abhisamayo ahosi.",
  "atk-s0511a0:3585_10": "Tena vuttaṃ –",
  "atk-s0511a0:3586_0": "1.",
  "atk-s0511a0:3587_0": "“Vessabhussa aparena, sambuddho dvipaduttamo;",
  "atk-s0511a0:3588_0": "Kakusandho nāma nāmena, appameyyo durāsado.",
  "atk-s0511a0:3589_0": "2.",
  "atk-s0511a0:3590_0": "“Ugghāṭetvā sabbabhavaṃ, cariyāya pāramiṃ gato;",
  "atk-s0511a0:3591_0": "Sīhova pañjaraṃ bhetvā, patto sambodhimuttamaṃ.",
  "atk-s0511a0:3592_0": "3.",
  "atk-s0511a0:3593_0": "“Dhammacakkaṃ pavattente, kakusandhe lokanāyake;",
  "atk-s0511a0:3594_0": "Cattālīsakoṭisahassānaṃ, dhammābhisamayo ahu.",
  "atk-s0511a0:3595_0": "4.",
  "atk-s0511a0:3596_0": "“Antalikkhamhi ākāse, yamakaṃ katvā vikubbanaṃ;",
  "atk-s0511a0:3597_0": "Tiṃsakoṭisahassānaṃ, bodhesi devamānuse.",
  "atk-s0511a0:3598_0": "5.",
  "atk-s0511a0:3599_0": "“Naradevassa yakkhassa, catusaccappakāsane;",
  "atk-s0511a0:3600_0": "Dhammābhisamayo tassa, gaṇanāto asaṅkhiyo”ti.",
  "atk-s0511a0:3601_0": "Tattha ugghāṭetvāti samūhanitvā.",
  "atk-s0511a0:3601_1": "Sabbabhavanti sabbaṃ navavidhaṃ bhavaṃ,",
  "atk-s0511a0:3601_2": "bhavuppattinimittaṃ kammanti attho.",
  "atk-s0511a0:3601_3": "Cariyāya pāramiṃ gatoti sabbapāramīnaṃ pūraṇavasena pāraṃ gato.",
  "atk-s0511a0:3601_4": "Sīhova pañjaraṃ bhetvāti sīho viya pañjaraṃ munikuñjaro bhavapañjaraṃ vināsetvāti attho.",
  "atk-s0511a0:3601_5": "Kakusandhassa viddhastabhavabandhanassa ekova sāvakasannipāto ahosi.",
  "atk-s0511a0:3601_6": "Kaṇṇakujjanagare isipatane migadāye attanā saha pabbajitehi cattālīsāya arahantasahassehi parivuto māghapuṇṇamāyaṃ bhagavā pātimokkhaṃ uddisi.",
  "atk-s0511a0:3601_7": "Tena vuttaṃ –",
  "atk-s0511a0:3602_0": "6.",
  "atk-s0511a0:3603_0": "“Kakusandhassa bhagavato, eko āsi samāgamo;",
  "atk-s0511a0:3604_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3605_0": "7.",
  "atk-s0511a0:3606_0": "“Cattālīsasahassānaṃ, tadā āsi samāgamo;",
  "atk-s0511a0:3607_0": "Dantabhūmimanuppattānaṃ, āsavārigaṇakkhayā”ti.",
  "atk-s0511a0:3608_0": "Tadā amhākaṃ bodhisatto khemo nāma rājā hutvā buddhappamukhassa saṅghassa pattacīvaraṃ mahādānaṃ datvā añjanādīni sabbabhesajjāni ca adāsi.",
  "atk-s0511a0:3608_1": "Aññañca samaṇaparikkhāraṃ datvā tassa dhammadesanaṃ sutvā pasannahadayo hutvā bhagavato santike pabbaji.",
  "atk-s0511a0:3608_2": "So pana satthā –",
  "atk-s0511a0:3608_3": "“anāgate imasmiṃyeva kappe buddho bhavissatī”ti byākāsi.",
  "atk-s0511a0:3608_4": "Tena vuttaṃ –",
  "atk-s0511a0:3609_0": "8.",
  "atk-s0511a0:3610_0": "“Ahaṃ tena samayena, khemo nāmāsi khattiyo;",
  "atk-s0511a0:3611_0": "Tathāgate jinaputte, dānaṃ datvā anappakaṃ.",
  "atk-s0511a0:3612_0": "9.",
  "atk-s0511a0:3613_0": "“Pattañca cīvaraṃ datvā, añjanaṃ madhulaṭṭhikaṃ;",
  "atk-s0511a0:3614_0": "Imetaṃ patthitaṃ sabbaṃ, paṭiyādemi varaṃ varaṃ.",
  "atk-s0511a0:3615_0": "10.",
  "atk-s0511a0:3616_0": "“Sopi maṃ buddho byākāsi, kakusandho vināyako;",
  "atk-s0511a0:3617_0": "Imamhi bhaddake kappe, ayaṃ buddho bhavissati.",
  "atk-s0511a0:3618_0": "11.",
  "atk-s0511a0:3619_0": "“Ahu kapilavhayā rammā…pe… hessāma sammukhā imaṃ.",
  "atk-s0511a0:3620_0": "13.",
  "atk-s0511a0:3621_0": "“Nagaraṃ khemavatī nāma, khemo nāmāsahaṃ tadā;",
  "atk-s0511a0:3622_0": "Sabbaññutaṃ gavesanto, pabbajiṃ tassa santike”ti.",
  "atk-s0511a0:3623_0": "Tattha añjanaṃ pākaṭameva.",
  "atk-s0511a0:3623_1": "Madhulaṭṭhikanti yaṭṭhimadhukaṃ.",
  "atk-s0511a0:3623_2": "Imetanti imaṃ etaṃ.",
  "atk-s0511a0:3623_3": "Patthitanti icchitaṃ.",
  "atk-s0511a0:3623_4": "Paṭiyādemīti dajjāmi,",
  "atk-s0511a0:3623_5": "adāsinti attho.",
  "atk-s0511a0:3623_6": "Varaṃ varanti seṭṭhaṃ seṭṭhanti attho.",
  "atk-s0511a0:3623_7": "“Yadetaṃ patthita”ntipi pāṭho,",
  "atk-s0511a0:3623_8": "tassa yaṃ icchati,",
  "atk-s0511a0:3623_9": "etaṃ sabbaṃ adāsinti attho.",
  "atk-s0511a0:3623_10": "Ayaṃ sundarataro.",
  "atk-s0511a0:3624_0": "Tassa pana adandhassa kakusandhassa bhagavato khemaṃ nāma nagaraṃ ahosi.",
  "atk-s0511a0:3624_1": "Aggidatto nāma brāhmaṇo pitā,",
  "atk-s0511a0:3624_2": "visākhā nāma brāhmaṇī mātā,",
  "atk-s0511a0:3624_3": "vidhuro ca sañjīvo ca dve aggasāvakā,",
  "atk-s0511a0:3624_4": "buddhijo nāmupaṭṭhāko,",
  "atk-s0511a0:3624_5": "sāmā ca campā ca dve aggasāvikā,",
  "atk-s0511a0:3624_6": "mahāsirīsarukkho bodhi,",
  "atk-s0511a0:3624_7": "sarīraṃ cattālīsahatthubbedhaṃ ahosi,",
  "atk-s0511a0:3624_8": "samantā dasayojanāni sarīrappabhā niccharati,",
  "atk-s0511a0:3624_9": "cattālīsavassasahassāni āyu,",
  "atk-s0511a0:3624_10": "bhariyā panassa rocinī nāma brāhmaṇī,",
  "atk-s0511a0:3624_11": "uttaro nāma putto,",
  "atk-s0511a0:3624_12": "ājaññarathena nikkhami.",
  "atk-s0511a0:3624_13": "Tena vuttaṃ –",
  "atk-s0511a0:3625_0": "14.",
  "atk-s0511a0:3626_0": "“Brāhmaṇo aggidatto ca, āsi buddhassa so pitā;",
  "atk-s0511a0:3627_0": "Visākhā nāma janikā, kakusandhassa satthuno.",
  "atk-s0511a0:3628_0": "15.",
  "atk-s0511a0:3629_0": "“Vasate tattha kheme pure, sambuddhassa mahākulaṃ;",
  "atk-s0511a0:3630_0": "Narānaṃ pavaraṃ seṭṭhaṃ, jātimantaṃ mahāyasaṃ.",
  "atk-s0511a0:3631_0": "20.",
  "atk-s0511a0:3632_0": "“Vidhuro ca sañjīvo ca, ahesuṃ aggasāvakā;",
  "atk-s0511a0:3633_0": "Buddhijo nāmupaṭṭhāko, kakusandhassa satthuno.",
  "atk-s0511a0:3634_0": "21.",
  "atk-s0511a0:3635_0": "“Sāmā ca campānāmā ca, ahesuṃ aggasāvikā;",
  "atk-s0511a0:3636_0": "Bodhi tassa bhagavato, sirīsoti pavuccati.",
  "atk-s0511a0:3637_0": "23.",
  "atk-s0511a0:3638_0": "“Cattālīsaratanāni, accuggato mahāmuni;",
  "atk-s0511a0:3639_0": "Kanakappabhā niccharati, samantā dasayojanaṃ.",
  "atk-s0511a0:3640_0": "24.",
  "atk-s0511a0:3641_0": "“Cattālīsavassasahassāni, āyu tassa mahesino;",
  "atk-s0511a0:3642_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:3643_0": "25.",
  "atk-s0511a0:3644_0": "“Dhammāpaṇaṃ pasāretvā, naranārīnaṃ sadevake;",
  "atk-s0511a0:3645_0": "Naditvā sīhanādaṃva, nibbuto so sasāvako.",
  "atk-s0511a0:3646_0": "26.",
  "atk-s0511a0:3647_0": "“Aṭṭhaṅgavacanasampanno, acchiddāni nirantaraṃ;",
  "atk-s0511a0:3648_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:3649_0": "Tattha vasate tattha kheme pureti ayaṃ gāthā kakusandhassa jātanagarasandassanatthaṃ vuttāti veditabbā.",
  "atk-s0511a0:3649_1": "Mahākulanti uditoditaṃ bhagavato pitukulaṃ.",
  "atk-s0511a0:3649_2": "Narānaṃ pavaraṃ seṭṭhanti jātivasena sabbamanussānaṃ pavaraṃ seṭṭhanti attho.",
  "atk-s0511a0:3649_3": "Jātimantanti abhijātivantaṃ,",
  "atk-s0511a0:3649_4": "uttamābhijātaṃ.",
  "atk-s0511a0:3649_5": "Mahāyasanti mahāparivāraṃ,",
  "atk-s0511a0:3649_6": "kiṃ taṃ buddhassa mahākulaṃ?",
  "atk-s0511a0:3649_7": "Tattha mahākulaṃ kheme pure vasatetipadena sambandho daṭṭhabbo.",
  "atk-s0511a0:3650_0": "Samantā dasayojananti samantato dasa yojanāni pharitvā niccakālaṃ sarīrato nikkhamitvā suvaṇṇavaṇṇā pabhā niccharatīti attho.",
  "atk-s0511a0:3650_1": "Dhammāpaṇanti dhammasaṅkhātaṃ āpaṇaṃ.",
  "atk-s0511a0:3650_2": "Pasāretvāti bhaṇḍavikkiṇanatthaṃ nānābhaṇḍasamiddhamāpaṇaṃ viya dhammāpaṇaṃ pasāretvāti attho.",
  "atk-s0511a0:3650_3": "Naranārīnanti veneyyanaranārīnaṃ jhānasamāpattimaggaphalaratanavisesādhigamatthāya.",
  "atk-s0511a0:3650_4": "Sīhanādaṃ vāti sīhanādaṃ viya,",
  "atk-s0511a0:3650_5": "abhayanādaṃ naditvā.",
  "atk-s0511a0:3650_6": "Aṭṭhaṅgavacanasampannoti aṭṭhaṅgasamannāgatasaro satthā.",
  "atk-s0511a0:3650_7": "Acchiddānīti chiddādibhāvarahitāni sīlāni acchiddāni asabalāni akammāsāni.",
  "atk-s0511a0:3650_8": "Atha vā acchiddāni avivarāni sāvakayugaḷādīni.",
  "atk-s0511a0:3650_9": "Nirantaranti satataṃ sabbakālaṃ.",
  "atk-s0511a0:3650_10": "Sabbaṃ tamantarahitanti satthā ca sāvakayugaḷādīni ca taṃ sabbaṃ munibhāvamupagantvā adassanabhāvamupagatanti attho.",
  "atk-s0511a0:3651_0": "“Apetabandho kakusandhabuddho, adandhapañño gatasabbarandho;",
  "atk-s0511a0:3652_0": "Tilokasandho kira saccasandho, kheme pane vāsamakappayittha”.",
  "atk-s0511a0:3653_0": "Sesagāthāsu sabbattha pākaṭamevāti.",
  "atk-s0511a0:3654_0": "Kakusandhabuddhavaṃsavaṇṇanā niṭṭhitā.",
  "atk-s0511a0:3655_0": "Niṭṭhito bāvīsatimo buddhavaṃso.",
  "atk-s0511a0:3656_0": "25. Koṇāgamanabuddhavaṃsavaṇṇanā",
  "atk-s0511a0:3657_0": "Kakusandhassa pana bhagavato aparabhāge tassa sāsane ca antarahite sattesu tiṃsavassasahassāyukesu jātesu",
  "atk-s0511a0:3657_1": "parahitakoṇāgamano koṇāgamano nāma satthā loke udapādi.",
  "atk-s0511a0:3657_2": "Atha vā kanakāgamanato koṇāgamano nāma satthā loke udapādi.",
  "atk-s0511a0:3657_3": "Tattha ka-",
  "atk-s0511a0:3657_4": "kārassa koādesaṃ katvā na-",
  "atk-s0511a0:3657_5": "kārassa ṇādesaṃ katvā ekassa ka-",
  "atk-s0511a0:3657_6": "kārassa lopaṃ katvā niruttinayena kanakassa kanakādiābharaṇassa āgamanaṃ pavassanaṃ yassa bhagavato uppannakāle so koṇāgamano nāma.",
  "atk-s0511a0:3657_7": "Ettha pana āyu anupubbena parihīnasadisaṃ kataṃ,",
  "atk-s0511a0:3657_8": "na evaṃ parihīnaṃ,",
  "atk-s0511a0:3657_9": "puna vaḍḍhitvā parihīnanti veditabbaṃ. Kathaṃ?",
  "atk-s0511a0:3657_10": "Imasmiṃyeva kappe kakusandho bhagavā cattālīsavassasahassāyukakāle nibbatto,",
  "atk-s0511a0:3657_11": "taṃ pana āyu parihāyamānaṃ dasavassakālaṃ patvā puna asaṅkhyeyyaṃ patvā tato parihāyamānaṃ tiṃsavassasahassāyukakāle ṭhitaṃ,",
  "atk-s0511a0:3657_12": "tadā koṇāgamano bhagavā loke uppannoti veditabbo.",
  "atk-s0511a0:3658_0": "Sopi pāramiyo pūretvā tusitapure nibbattitvā tato cavitvā sobhavatīnagare yaññadattassa brāhmaṇassa bhariyāya",
  "atk-s0511a0:3658_1": "rūpādīhi guṇehi anuttarāya uttarāya nāma brāhmaṇiyā kucchismiṃ paṭisandhiṃ gahetvā dasannaṃ māsānaṃ accayena",
  "atk-s0511a0:3658_2": "subhavatīuyyāne mātukucchito nikkhami.",
  "atk-s0511a0:3658_3": "Jāyamāne pana tasmiṃ sakalajambudīpe devo kanakavassaṃ vassi.",
  "atk-s0511a0:3658_4": "Tenassa kanakāgamanakāraṇattā “kanakāgamano”ti nāmamakaṃsu.",
  "atk-s0511a0:3658_5": "Taṃ panassa nāmaṃ anukkamena pariṇamamānaṃ koṇāgamano”ti jātaṃ.",
  "atk-s0511a0:3658_6": "So pana tīṇi vassasahassāni agāraṃ ajjhāvasi. Tusita-",
  "atk-s0511a0:3658_7": "santusita-",
  "atk-s0511a0:3658_8": "santuṭṭhanāmakā panassa tayo pāsādā ahesuṃ.",
  "atk-s0511a0:3658_9": "Rucigattābrāhmaṇīpamukhāni soḷasa itthisahassāni ahesuṃ.",
  "atk-s0511a0:3659_0": "So cattāri nimittāni disvā rucigattāya brāhmaṇiyā satthavāhe nāma putte uppanne hatthikkhandhavaragato",
  "atk-s0511a0:3659_1": "hatthiyānena mahābhinikkhamanaṃ nikkhamitvā pabbaji.",
  "atk-s0511a0:3659_2": "Taṃ tiṃsapurisasahassāni anupabbajiṃsu.",
  "atk-s0511a0:3659_3": "So tehi parivuto cha māse padhānacariyaṃ caritvā visākhapuṇṇamāyaṃ aggisonabrāhmaṇassa dhītāya aggisonabrāhmaṇakumāriyā",
  "atk-s0511a0:3659_4": "dinnaṃ madhupāyāsaṃ paribhuñjitvā khadiravane divāvihāraṃ katvā sāyanhasamaye jaṭātindukena nāma yavapālena",
  "atk-s0511a0:3659_5": "dinnā aṭṭha tiṇamuṭṭhiyo gahetvā udumbarabodhiṃ puṇḍarīke vuttappamāṇaṃ phalavibhūtisampannaṃ dakkhiṇato",
  "atk-s0511a0:3659_6": "upagantvā vīsatihatthavitthataṃ tiṇasantharaṃ santharitvā pallaṅkaṃ ābhujitvā mārabalaṃ viddhaṃsetvā",
  "atk-s0511a0:3659_7": "dasabalañāṇāni paṭilabhitvā –",
  "atk-s0511a0:3659_8": "“anekajātisaṃsāraṃ…pe…",
  "atk-s0511a0:3659_9": "taṇhānaṃ khayamajjhagā”ti udānaṃ udānetvā sattasattāhaṃ vītināmetvā attanā saha pabbajitānaṃ tiṃsabhikkhusahassānaṃ",
  "atk-s0511a0:3659_10": "upanissayasampattiṃ disvā gaganapathena gantvā sudassananagarasamīpe isipatane migadāye otaritvā tesaṃ",
  "atk-s0511a0:3659_11": "majjhagato dhammacakkaṃ pavattesi,",
  "atk-s0511a0:3659_12": "tadā tiṃsakoṭisahassānaṃ paṭhamābhisamayo ahosi.",
  "atk-s0511a0:3660_0": "Puna sundaranagaradvāre mahāsālarukkhamūle yamakapāṭihāriyaṃ katvā vīsatikoṭisahassānaṃ dhammāmataṃ pāyesi,",
  "atk-s0511a0:3660_1": "so dutiyo abhisamayo ahosi.",
  "atk-s0511a0:3660_2": "Attano mātaraṃ uttaraṃ pamukhaṃ katvā dasasu cakkavāḷasahassesu devatānaṃ samāgatānaṃ abhidhammapiṭakaṃ",
  "atk-s0511a0:3660_3": "desente bhagavati dasannaṃ koṭisahassānaṃ tatiyo abhisamayo ahosi.",
  "atk-s0511a0:3660_4": "Tena vuttaṃ –",
  "atk-s0511a0:3661_0": "1.",
  "atk-s0511a0:3662_0": "“Kakusandhassa aparena, sambuddho dvipaduttamo;",
  "atk-s0511a0:3663_0": "Koṇāgamano nāma jino, lokajeṭṭho narāsabho.",
  "atk-s0511a0:3664_0": "2.",
  "atk-s0511a0:3665_0": "“Dasa dhamme pūrayitvāna, kantāraṃ samatikkami;",
  "atk-s0511a0:3666_0": "Pavāhiya malaṃ sabbaṃ, patto sambodhimuttamaṃ.",
  "atk-s0511a0:3667_0": "3.",
  "atk-s0511a0:3668_0": "“Dhammacakkaṃ pavattente, koṇāgamananāyake;",
  "atk-s0511a0:3669_0": "Tiṃsakoṭisahassānaṃ, paṭhamābhisamayo ahu.",
  "atk-s0511a0:3670_0": "4.",
  "atk-s0511a0:3671_0": "“Pāṭihīraṃ karonte ca, paravādappamaddane;",
  "atk-s0511a0:3672_0": "Vīsatikoṭisahassānaṃ, dutiyābhisamayo ahu.",
  "atk-s0511a0:3673_0": "5.",
  "atk-s0511a0:3674_0": "“Tato vikubbanaṃ katvā, jino devapuraṃ gato;",
  "atk-s0511a0:3675_0": "Vasate tattha sambuddho, silāya paṇḍukambale.",
  "atk-s0511a0:3676_0": "6.",
  "atk-s0511a0:3677_0": "“Pakaraṇe satta desento, vassaṃ vasati so muni;",
  "atk-s0511a0:3678_0": "Dasakoṭisahassānaṃ, tatiyābhisamayo ahū”ti.",
  "atk-s0511a0:3679_0": "Tattha dasa dhamme pūrayitvānāti dasa pāramidhamme pūrayitvā.",
  "atk-s0511a0:3679_1": "Kantāraṃ samatikkamīti jātikantāraṃ samatikkami.",
  "atk-s0511a0:3679_2": "Pavāhiyāti pavāhetvā.",
  "atk-s0511a0:3679_3": "Malaṃ sabbanti rāgādimalattayaṃ.",
  "atk-s0511a0:3679_4": "Pāṭihīraṃ karonte ca,",
  "atk-s0511a0:3679_5": "paravādappamaddaneti paravādivādappamaddane,",
  "atk-s0511a0:3679_6": "bhagavati pāṭihāriyaṃ karonteti attho.",
  "atk-s0511a0:3679_7": "Vikubbananti vikubbaniddhiṃ,",
  "atk-s0511a0:3679_8": "sundaranagaradvāre yamakapāṭihāriyaṃ katvā devapuraṃ gato tattha paṇḍukambalasilāyaṃ vasi.",
  "atk-s0511a0:3679_9": "Kathaṃ vasīti?",
  "atk-s0511a0:3679_10": "Pakaraṇe satta desentoti tattha devānaṃ sattappakaraṇasaṅkhātaṃ abhidhammapiṭakaṃ desento vasi.",
  "atk-s0511a0:3679_11": "Evaṃ tattha abhidhammaṃ desente bhagavati dasakoṭisahassānaṃ devānaṃ abhisamayo ahosīti attho.",
  "atk-s0511a0:3680_0": "Parisuddhapāramipūraṇāgamanassa koṇāgamanassapi eko sāvakasannipāto ahosi.",
  "atk-s0511a0:3680_1": "Surindavatīnagare surindavatuyyāne viharanto bhiyyasassa rājaputtassa ca uttarassa ca rājaputtassa dvinnampi",
  "atk-s0511a0:3680_2": "tiṃsasahassaparivārānaṃ dhammaṃ desetvā sabbeva te ehibhikkhupabbajjāya pabbājetvā tesaṃ majjhagato māghapuṇṇamāyaṃ",
  "atk-s0511a0:3680_3": "pātimokkhaṃ uddisi.",
  "atk-s0511a0:3680_4": "Tena vuttaṃ –",
  "atk-s0511a0:3681_0": "7.",
  "atk-s0511a0:3682_0": "“Tassāpi devadevassa, eko āsi samāgamo;",
  "atk-s0511a0:3683_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3684_0": "8.",
  "atk-s0511a0:3685_0": "“Tiṃsabhikkhusahassānaṃ, tadā āsi samāgamo;",
  "atk-s0511a0:3686_0": "Oghānamatikkantānaṃ, bhijjitānañca maccuyā”ti.",
  "atk-s0511a0:3687_0": "Tattha oghānanti kāmoghādīnaṃ,",
  "atk-s0511a0:3687_1": "catunnamoghānametaṃ adhivacanaṃ.",
  "atk-s0511a0:3687_2": "Yassa pana te saṃvijjanti,",
  "atk-s0511a0:3687_3": "taṃ vaṭṭasmiṃ ohananti osīdāpentīti oghā,",
  "atk-s0511a0:3687_4": "tesaṃ oghānaṃ,",
  "atk-s0511a0:3687_5": "upayogatthe sāmivacanaṃ daṭṭhabbaṃ.",
  "atk-s0511a0:3687_6": "Catubbidhe oghe atikkantānanti attho.",
  "atk-s0511a0:3687_7": "Bhijjitānanti etthāpi eseva nayo.",
  "atk-s0511a0:3687_8": "Maccuyāti maccuno.",
  "atk-s0511a0:3688_0": "Tadā amhākaṃ bodhisatto mithilanagare pabbato nāma rājā ahosi,",
  "atk-s0511a0:3688_1": "tadā “saraṇagatasabbapāṇāgamanaṃ koṇāgamanaṃ mithilanagaramanuppatta”nti sutvā saparivāro rājā paccuggantvā",
  "atk-s0511a0:3688_2": "vanditvā dasabalaṃ nimantetvā mahādānaṃ datvā tattha bhagavantaṃ vassāvāsatthāya yācitvā temāsaṃ sasāvakasaṅghaṃ",
  "atk-s0511a0:3688_3": "satthāraṃ upaṭṭhahitvā pattuṇṇacīnapaṭṭakambalakoseyyadukūlakappāsikādīni mahagghāni ceva sukhumavatthāni",
  "atk-s0511a0:3688_4": "ca suvaṇṇapādukā ceva aññañca bahuparikkhāramadāsi.",
  "atk-s0511a0:3688_5": "Sopi naṃ bhagavā byākāsi –",
  "atk-s0511a0:3688_6": "“imasmiṃyeva bhaddakappe ayaṃ buddho bhavissatī”ti.",
  "atk-s0511a0:3688_7": "Atha so mahāpuriso tassa bhagavato byākaraṇaṃ sutvā mahārajjaṃ pariccajitvā tasseva bhagavato santike pabbaji.",
  "atk-s0511a0:3688_8": "Tena vuttaṃ –",
  "atk-s0511a0:3689_0": "9.",
  "atk-s0511a0:3690_0": "“Ahaṃ tena samayena, pabbato nāma khattiyo;",
  "atk-s0511a0:3691_0": "Mittāmaccehi sampanno, anantabalavāhano.",
  "atk-s0511a0:3692_0": "10.",
  "atk-s0511a0:3693_0": "“Sambuddhadassanaṃ gantvā, sutvā dhammamanuttaraṃ;",
  "atk-s0511a0:3694_0": "Nimantetvā sajinasaṅghaṃ, dānaṃ datvā yadicchakaṃ.",
  "atk-s0511a0:3695_0": "11.",
  "atk-s0511a0:3696_0": "“Pattuṇṇaṃ cīnapaṭṭañca, koseyyaṃ kambalampi ca;",
  "atk-s0511a0:3697_0": "Suvaṇṇapādukañceva, adāsiṃ satthusāvake.",
  "atk-s0511a0:3698_0": "12.",
  "atk-s0511a0:3699_0": "“Sopi maṃ buddho byākāsi, saṅghamajjhe nisīdiya;",
  "atk-s0511a0:3700_0": "Imamhi bhaddake kappe, ayaṃ buddho bhavissati.",
  "atk-s0511a0:3701_0": "13.",
  "atk-s0511a0:3702_0": "“Ahu kapilavhayā rammā…pe… hessāma sammukhā imaṃ.",
  "atk-s0511a0:3703_0": "14.",
  "atk-s0511a0:3704_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:3705_0": "Uttariṃ vatamadhiṭṭhāsiṃ dasapāramipūriyā.",
  "atk-s0511a0:3706_0": "15.",
  "atk-s0511a0:3707_0": "“Sabbaññutaṃ gavesanto, dānaṃ datvā naruttame;",
  "atk-s0511a0:3708_0": "Ohāyāhaṃ mahārajjaṃ, pabbajiṃ jinasantike”ti.",
  "atk-s0511a0:3709_0": "Tattha anantabalavāhanoti bahukaṃ anantaṃ mayhaṃ balaṃ assahatthiādikaṃ vāhanañcāti attho.",
  "atk-s0511a0:3709_1": "Sambuddhadassananti sambuddhadassanatthāya.",
  "atk-s0511a0:3709_2": "Yadicchakanti yāvadicchakaṃ buddhappamukhaṃ saṅghaṃ catubbidhena āhārena “alamala”nti pavārāpetvā,",
  "atk-s0511a0:3709_3": "hatthena pidahāpetvāti attho.",
  "atk-s0511a0:3709_4": "Satthusāvaketi satthuno ceva sāvakānañca adāsiṃ.",
  "atk-s0511a0:3709_5": "Naruttameti naruttamassa.",
  "atk-s0511a0:3709_6": "Ohāyāti pahāya pariccajitvā.",
  "atk-s0511a0:3710_0": "Tassa pana koṇāgamanassa bhagavato sobhavatī nāma nagaraṃ ahosi,",
  "atk-s0511a0:3710_1": "yaññadatto nāma brāhmaṇo pitā,",
  "atk-s0511a0:3710_2": "uttarā nāma brāhmaṇī mātā,",
  "atk-s0511a0:3710_3": "bhiyyaso ca uttaro cāti dve aggasāvakā,",
  "atk-s0511a0:3710_4": "sotthijo nāmupaṭṭhāko,",
  "atk-s0511a0:3710_5": "samuddā ca uttarā ca dve aggasāvikā,",
  "atk-s0511a0:3710_6": "udumbararukkho bodhi,",
  "atk-s0511a0:3710_7": "sarīraṃ tiṃsahatthubbedhaṃ ahosi,",
  "atk-s0511a0:3710_8": "tiṃsavassasahassāni āyu,",
  "atk-s0511a0:3710_9": "bhariyā panassa rucigattā nāma brāhmaṇī,",
  "atk-s0511a0:3710_10": "satthavāho nāma putto,",
  "atk-s0511a0:3710_11": "hatthiyānena nikkhami.",
  "atk-s0511a0:3710_12": "Tena vuttaṃ –",
  "atk-s0511a0:3711_0": "16.",
  "atk-s0511a0:3712_0": "“Nagaraṃ sobhavatī nāma, sobho nāmāsi khattiyo;",
  "atk-s0511a0:3713_0": "Vasate tattha nagare, sambuddhassa mahākulaṃ.",
  "atk-s0511a0:3714_0": "17.",
  "atk-s0511a0:3715_0": "“Brāhmaṇo yaññadatto ca, āsi buddhassa so pitā;",
  "atk-s0511a0:3716_0": "Uttarā nāma janikā, koṇāgamanassa satthuno;",
  "atk-s0511a0:3717_0": "22.",
  "atk-s0511a0:3718_0": "“Bhiyyaso uttaro nāma, ahesuṃ aggasāvakā;",
  "atk-s0511a0:3719_0": "Sotthijo nāmupaṭṭhāko, koṇāgamanassa satthuno.",
  "atk-s0511a0:3720_0": "23.",
  "atk-s0511a0:3721_0": "“Samuddā uttarā ceva, ahesuṃ aggasāvikā;",
  "atk-s0511a0:3722_0": "Bodhi tassa bhagavato, udumbaroti pavuccati.",
  "atk-s0511a0:3723_0": "25.",
  "atk-s0511a0:3724_0": "“Uccattanena so buddho, tiṃsahatthasamuggato;",
  "atk-s0511a0:3725_0": "Ukkāmukhe yathā kambu, evaṃ raṃsīhi maṇḍito.",
  "atk-s0511a0:3726_0": "26.",
  "atk-s0511a0:3727_0": "“Tiṃsavassasahassāni, āyu buddhassa tāvade;",
  "atk-s0511a0:3728_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:3729_0": "27.",
  "atk-s0511a0:3730_0": "“Dhammacetiṃ samussetvā, dhammadussavibhūsitaṃ;",
  "atk-s0511a0:3731_0": "Dhammapupphaguḷaṃ katvā, nibbuto so sasāvako.",
  "atk-s0511a0:3732_0": "28.",
  "atk-s0511a0:3733_0": "“Mahāvilāso tassa jano, siridhammappakāsano;",
  "atk-s0511a0:3734_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:3735_0": "Tattha ukkāmukheti kammāruddhane.",
  "atk-s0511a0:3735_1": "Yathā kambūti suvaṇṇanikkhaṃ viya.",
  "atk-s0511a0:3735_2": "Evaṃ raṃsīhi maṇḍitoti evaṃ rasmīhi paṭimaṇḍito samalaṅkato.",
  "atk-s0511a0:3735_3": "Dhammacetiṃ samussetvāti sattattiṃsabodhipakkhiyadhammamayaṃ cetiyaṃ patiṭṭhāpetvā.",
  "atk-s0511a0:3735_4": "Dhammadussavibhūsitanti catusaccadhammapaṭākavibhūsitaṃ.",
  "atk-s0511a0:3735_5": "Dhammapupphaguḷaṃ katvāti dhammamayapupphamālāguḷaṃ katvā.",
  "atk-s0511a0:3735_6": "Mahājanassa vipassanācetiyaṅgaṇe ṭhitassa namassanatthāya dhammacetiyaṃ patiṭṭhāpetvā sasāvakasaṅgho satthā parinibbāyīti attho.",
  "atk-s0511a0:3735_7": "Mahāvilāsoti mahāiddhivilāsappatto.",
  "atk-s0511a0:3735_8": "Tassāti tassa bhagavato.",
  "atk-s0511a0:3735_9": "Janoti sāvakajano.",
  "atk-s0511a0:3735_10": "Siridhammappakāsanoti lokuttaradhammappakāsano so bhagavā ca sabbaṃ tamantarahitanti attho.",
  "atk-s0511a0:3736_0": "“Sukhena koṇāgamano gatāsavo, vikāmapāṇāgamano mahesī;",
  "atk-s0511a0:3737_0": "Vane viveke sirināmadheyye, visuddhavaṃsāgamano vasittha”.",
  "atk-s0511a0:3738_0": "Sesagāthāsu sabbattha pākaṭamevāti.",
  "atk-s0511a0:3739_0": "Koṇāgamanabuddhavaṃsavaṇṇanā niṭṭhitā.",
  "atk-s0511a0:3740_0": "Niṭṭhito tevīsatimo buddhavaṃso.",
  "atk-s0511a0:3741_0": "26. Kassapabuddhavaṃsavaṇṇanā",
  "atk-s0511a0:3742_0": "Koṇāgamanassa pana bhagavato aparabhāge tassa sāsane ca antarahite tiṃsavassasahassāyukā sattā anupubbena",
  "atk-s0511a0:3742_1": "parihāyitvā dasavassāyukā hutvā puna vaḍḍhitvā aparimitāyukā hutvā puna anupubbena parihāyitvā vīsativassasahassāyukesu",
  "atk-s0511a0:3742_2": "sattesu jātesu anekamanussapo kassapo nāma satthā loke udapādi.",
  "atk-s0511a0:3742_3": "So pāramiyo pūretvā tusitapure nibbattitvā tato cavitvā bārāṇasīnagare brahmadattassa nāma brāhmaṇassa",
  "atk-s0511a0:3742_4": "vipulaguṇavatiyā dhanavatiyā nāma brāhmaṇiyā kucchismiṃ paṭisandhiṃ gahetvā dasannaṃ māsānaṃ accayena",
  "atk-s0511a0:3742_5": "isipatane migadāye mātukucchito nikkhami.",
  "atk-s0511a0:3742_6": "Gottavasena panassa “kassapakumāro”ti nāmamakaṃsu.",
  "atk-s0511a0:3742_7": "So dve vassasahassāni agāraṃ ajjhāvasi.",
  "atk-s0511a0:3742_8": "Haṃsavā yasavā sirinandoti tassa tayo pāsādā ahesuṃ.",
  "atk-s0511a0:3742_9": "Sunandā nāma brāhmaṇippamukhāni aṭṭhacattālīsa itthisahassāni paccupaṭṭhitāni ahesuṃ.",
  "atk-s0511a0:3743_0": "So cattāri nimittāni disvā sunandāya brāhmaṇiyā vijitasene nāma putte uppanne uppannasaṃvego “mahābhinikkhamanaṃ nikkhamissāmī”ti cintesi.",
  "atk-s0511a0:3743_1": "Athassa parivitakkasamanantarameva pāsādo kulālacakkamiva bhamitvā gaganatalamabbhuggantvā paramarucirakaranikaro",
  "atk-s0511a0:3743_2": "saradasamayarajanikaro viya tārāgaṇaparivuto anekanarasataparivuto gaganatalamalaṅkaronto viya puññānubhāvaṃ",
  "atk-s0511a0:3743_3": "pakāsento viya jananayanahadayāni ākaḍḍhento viya rukkhaggāni paraṃ sobhayamāno viya ca gantvā nigrodhabodhiṃ",
  "atk-s0511a0:3743_4": "majjhekatvā bhūmiyaṃ patiṭṭhahi.",
  "atk-s0511a0:3743_5": "Atha bodhisatto mahāsatto pathaviyaṃ patiṭṭhahitvā devadattaṃ arahattaddhajamādāya pabbaji.",
  "atk-s0511a0:3743_6": "Tassa nāṭakitthiyo pāsādā otaritvā aḍḍhagāvutaṃ maggaṃ gantvā saparivārā senāsannivesaṃ katvā nisīdiṃsu.",
  "atk-s0511a0:3743_7": "Tato itthiparicārike ṭhapetvā sahāgatā sabbe pabbajiṃsu.",
  "atk-s0511a0:3744_0": "Mahāpuriso kira sattāhaṃ tehi parivuto padhānacariyaṃ caritvā visākhapuṇṇamāya sunandāya nāma brāhmaṇiyā",
  "atk-s0511a0:3744_1": "dinnaṃ madhupāyāsaṃ paribhuñjitvā khadiravane divāvihāraṃ katvā sāyanhasamaye somena nāma yavapālakena",
  "atk-s0511a0:3744_2": "upanītā aṭṭha tiṇamuṭṭhiyo gahetvā nigrodhabodhiṃ upagantvā pañcadasahatthāyāmavitthataṃ tiṇasantharaṃ",
  "atk-s0511a0:3744_3": "santharitvā tattha nisīditvā abhisambodhiṃ pāpuṇitvā –",
  "atk-s0511a0:3744_4": "“anekajātisaṃsāraṃ…pe…",
  "atk-s0511a0:3744_5": "taṇhānaṃ khayamajjhagā”ti udānaṃ udānetvā sattasattāhaṃ vītināmetvā attanā saha pabbajitānaṃ bhikkhūnaṃ",
  "atk-s0511a0:3744_6": "koṭiyā upanissayasampattiṃ disvā gaganatalena gantvā bārāṇasiyaṃ isipatane migadāye otaritvā tehi parivuto",
  "atk-s0511a0:3744_7": "tattha dhammacakkaṃ pavattesi.",
  "atk-s0511a0:3744_8": "Tadā vīsatiyā koṭisahassānaṃ paṭhamo dhammābhisamayo ahosi.",
  "atk-s0511a0:3744_9": "Tena vuttaṃ –",
  "atk-s0511a0:3745_0": "1.",
  "atk-s0511a0:3746_0": "“Koṇāgamanassa aparena, sambuddho dvipaduttamo;",
  "atk-s0511a0:3747_0": "Kassapo nāma gottena, dhammarājā pabhaṅkaro.",
  "atk-s0511a0:3748_0": "2.",
  "atk-s0511a0:3749_0": "“Sañchaḍḍitaṃ kulamūlaṃ, bahvannapānabhojanaṃ;",
  "atk-s0511a0:3750_0": "Datvāna yācake dānaṃ, pūrayitvāna mānasaṃ;",
  "atk-s0511a0:3751_0": "Usabhova āḷakaṃ bhetvā, patto sambodhimuttamaṃ.",
  "atk-s0511a0:3752_0": "3.",
  "atk-s0511a0:3753_0": "“Dhammacakkaṃ pavattente, kassape lokanāyake;",
  "atk-s0511a0:3754_0": "Vīsakoṭisahassānaṃ, paṭhamābhisamayo ahū”ti.",
  "atk-s0511a0:3755_0": "Tattha sañchaḍḍitanti chaḍḍitaṃ ujjhitaṃ pariccattaṃ.",
  "atk-s0511a0:3755_1": "Kulamūlanti kulagharaṃ,",
  "atk-s0511a0:3755_2": "aparimitabhogakkhandhaṃ anekakoṭisahassadhanasañcayaṃ dasasatanayanabhavanasadisabhogaṃ atiduccajaṃ tiṇamiva chaḍḍitanti attho.",
  "atk-s0511a0:3755_3": "Yācaketi yācakānaṃ datvā.",
  "atk-s0511a0:3755_4": "Āḷakanti goṭṭhaṃ,",
  "atk-s0511a0:3755_5": "yathā usabho goṭṭhaṃ bhinditvā yathāsukhaṃ icchitaṭṭhānaṃ pāpuṇāti,",
  "atk-s0511a0:3755_6": "evaṃ mahāpurisopi gehabandhanaṃ bhinditvā abhisambodhiṃ pāpuṇīti attho.",
  "atk-s0511a0:3756_0": "Puna catumāsaṃ janapadacārikaṃ caramāne satthari dasakoṭisahassānaṃ dutiyo abhisamayo ahosi.",
  "atk-s0511a0:3756_1": "Yadā pana sundaranagaradvāre asanarukkhamūle yamakapāṭihāriyaṃ karonto dhammaṃ desesi,",
  "atk-s0511a0:3756_2": "tadā pañcannaṃ koṭisahassānaṃ tatiyo abhisamayo ahosi.",
  "atk-s0511a0:3756_3": "Puna yamakapāṭihāriyaṃ katvā suraripudurabhibhavane tāvatiṃsabhavane sudhammā nāma devasabhā atthi,",
  "atk-s0511a0:3756_4": "tattha nisīditvā attano mātaraṃ dhanavatīdeviṃ pamukhaṃ katvā dasasahassilokadhātuyā devatānaṃ anuggahakaraṇatthaṃ",
  "atk-s0511a0:3756_5": "sattappakaraṇaṃ abhidhammapiṭakaṃ desento tīṇi devatākoṭisahassāni dhammāmataṃ pāyesi.",
  "atk-s0511a0:3756_6": "Tena vuttaṃ –",
  "atk-s0511a0:3757_0": "4.",
  "atk-s0511a0:3758_0": "“Catumāsaṃ yadā buddho, loke carati cārikaṃ;",
  "atk-s0511a0:3759_0": "Dasakoṭisahassānaṃ, dutiyābhisamayo ahu.",
  "atk-s0511a0:3760_0": "5.",
  "atk-s0511a0:3761_0": "“Yamakaṃ vikubbanaṃ katvā, ñāṇadhātuṃ pakittayi;",
  "atk-s0511a0:3762_0": "Pañcakoṭisahassānaṃ, tatiyābhisamayo ahu.",
  "atk-s0511a0:3763_0": "6.",
  "atk-s0511a0:3764_0": "“Sudhammā devapure ramme, tattha dhammaṃ pakittayi;",
  "atk-s0511a0:3765_0": "Tīṇikoṭisahassānaṃ, devānaṃ bodhayī jino.",
  "atk-s0511a0:3766_0": "7.",
  "atk-s0511a0:3767_0": "“Naradevassa yakkhassa, apare dhammadesane;",
  "atk-s0511a0:3768_0": "Etesānaṃ abhisamayā, gaṇanāto asaṅkhiyā”ti.",
  "atk-s0511a0:3769_0": "Tattha catumāsanti cātumāse.",
  "atk-s0511a0:3769_1": "Ayameva vā pāṭho.",
  "atk-s0511a0:3769_2": "Caratīti acari.",
  "atk-s0511a0:3769_3": "Yamakaṃ vikubbanaṃ katvāti yamakapāṭihāriyaṃ katvā.",
  "atk-s0511a0:3769_4": "Ñāṇadhātunti sabbaññutaññāṇasabhāvaṃ.",
  "atk-s0511a0:3769_5": "“Sabbañāṇadhātu”ntipi vadanti.",
  "atk-s0511a0:3769_6": "Pakittayīti mahājanassa pakāsesi.",
  "atk-s0511a0:3769_7": "Sudhammāti tāvatiṃsabhavane sudhammā nāma sabhā atthi,",
  "atk-s0511a0:3769_8": "tattha nisīditvāti attho.",
  "atk-s0511a0:3769_9": "Dhammanti abhidhammaṃ.",
  "atk-s0511a0:3770_0": "Tadā kira ānubhāvavijitanaradevo naradevo nāma mahesakkho heṭṭhā vuttanaradevayakkho viya mahiddhiko yakkho ahosi.",
  "atk-s0511a0:3770_1": "So jambudīpe ekasmiṃ nagare rañño yādisaṃ rūpaṃ,",
  "atk-s0511a0:3770_2": "tādisaṃ rūpasaṇṭhānaṃ sarakuttiṃ nimminitvā taṃ rājānaṃ māretvā khāditvā sahaantepuraṃ rajjaṃ paṭipajjitvā aparimitamaṃsabhojano ahosi.",
  "atk-s0511a0:3770_3": "So kira itthidhutto ca ahosi.",
  "atk-s0511a0:3770_4": "Yadā pana taṃ kusalā chekā itthiyo –",
  "atk-s0511a0:3770_5": "“nāyaṃ amhākaṃ rājā,",
  "atk-s0511a0:3770_6": "amanusso eso”ti jānanti,",
  "atk-s0511a0:3770_7": "tadā so lajjito hutvā tā sabbā khāditvā aññaṃ nagaraṃ paṭipajjati.",
  "atk-s0511a0:3770_8": "Evameva so naradevayakkho manusse bhakkhayanto yadā sundaranagarābhimukho agamāsi,",
  "atk-s0511a0:3770_9": "tadā taṃ disvā nagaravāsino manussā maraṇabhayatajjitasantāsā sakanagarato nikkhamitvā tato tato palāyiṃsu.",
  "atk-s0511a0:3770_10": "Atha te manusse palāyamāne disvā kassapadasabalo tassa naradevassa yakkhassa purato aṭṭhāsi.",
  "atk-s0511a0:3770_11": "Naradevo evaṃ devadevaṃ ṭhitaṃ disvā vissaraṃ ghoraṃ nādaṃ naditvā bhagavato bhayaṃ uppādetuṃ asakkonto taṃ saraṇaṃ gantvā pañhaṃ pucchi.",
  "atk-s0511a0:3770_12": "Pañhaṃ vissajjetvā taṃ dametvā dhamme desiyamāne sampattānaṃ naramarānaṃ gaṇanapathātītānaṃ abhisamayo ahosi.",
  "atk-s0511a0:3770_13": "Tena vuttaṃ –",
  "atk-s0511a0:3770_14": "“naradevassa yakkhassā”tiādi.",
  "atk-s0511a0:3770_15": "Tattha apare dhammadesaneti aparasmiṃ dhammadesane.",
  "atk-s0511a0:3770_16": "Etesānanti etesaṃ.",
  "atk-s0511a0:3770_17": "Ayameva vā pāṭho.",
  "atk-s0511a0:3771_0": "Tassa pana kassapabhagavato ekova sāvakasannipāto ahosi.",
  "atk-s0511a0:3771_1": "Bārāṇasīnagare purohitaputto tisso nāma ahosi.",
  "atk-s0511a0:3771_2": "So kassapassa bodhisattassa sarīre lakkhaṇasampattiṃ disvā pituno bhāsato sutvā –",
  "atk-s0511a0:3771_3": "“nissaṃsayaṃ eso mahābhinikkhamanaṃ nikkhamitvā buddho bhavissati,",
  "atk-s0511a0:3771_4": "etassāhaṃ santike pabbajitvā saṃsāradukkhato muccissāmī”ti cintetvā suddhamunigaṇavantaṃ himavantaṃ gantvā tāpasapabbajjaṃ pabbaji.",
  "atk-s0511a0:3771_5": "Tassa parivārabhūtāni vīsatitāpasasahassāni ahesuṃ.",
  "atk-s0511a0:3771_6": "So aparabhāge “kassapakumāro nikkhamitvā abhisambodhiṃ anuppatto”ti sutvā saparivāro āgantvā kassapassa",
  "atk-s0511a0:3771_7": "bhagavato santike saparivāro ehibhikkhupabbajjāya pabbajitvā arahattaṃ pāpuṇi.",
  "atk-s0511a0:3771_8": "Tasmiṃ samāgame kassapo bhagavā māghapuṇṇamāyaṃ pātimokkhaṃ uddisi.",
  "atk-s0511a0:3771_9": "Tena vuttaṃ –",
  "atk-s0511a0:3772_0": "8.",
  "atk-s0511a0:3773_0": "“Tassāpi devadevassa, eko āsi samāgamo;",
  "atk-s0511a0:3774_0": "Khīṇāsavānaṃ vimalānaṃ, santacittāna tādinaṃ.",
  "atk-s0511a0:3775_0": "9.",
  "atk-s0511a0:3776_0": "“Vīsabhikkhusahassānaṃ, tadā āsi samāgamo;",
  "atk-s0511a0:3777_0": "Atikkantabhavantānaṃ, hirisīlena tādina”nti.",
  "atk-s0511a0:3778_0": "Tattha atikkantabhavantānanti atikkantaputhujjanasotāpannādīnaṃ,",
  "atk-s0511a0:3778_1": "sabbesaṃ khīṇāsavānamevāti attho.",
  "atk-s0511a0:3778_2": "Hirisīlena tādinanti hiriyā ca sīlena ca sadisānaṃ.",
  "atk-s0511a0:3779_0": "Tadā amhākaṃ bodhisatto jotipālo nāma māṇavo tiṇṇaṃ vedānaṃ pāragū bhūmiyañceva antalikkhe ca pākaṭo ghaṭikārassa kumbhakārassa sahāyo ahosi.",
  "atk-s0511a0:3779_1": "So tena saddhiṃ satthāraṃ upasaṅkamitvā tassa dhammakathaṃ sutvā tassa santike pabbaji.",
  "atk-s0511a0:3779_2": "So āraddhavīriyo tīṇi piṭakāni uggahetvā vattapaṭipattiyā buddhasāsanaṃ sobhesi.",
  "atk-s0511a0:3779_3": "Sopi taṃ satthā byākāsi.",
  "atk-s0511a0:3779_4": "Tena vuttaṃ –",
  "atk-s0511a0:3780_0": "10.",
  "atk-s0511a0:3781_0": "“Ahaṃ tadā māṇavako, jotipāloti vissuto;",
  "atk-s0511a0:3782_0": "Ajjhāyako mantadharo, tiṇṇaṃ vedāna pāragū.",
  "atk-s0511a0:3783_0": "11.",
  "atk-s0511a0:3784_0": "“Lakkhaṇe itihāse ca, sadhamme pāramiṃ gato;",
  "atk-s0511a0:3785_0": "Bhūmantalikkhakusalo, katavijjo anavayo.",
  "atk-s0511a0:3786_0": "12.",
  "atk-s0511a0:3787_0": "“Kassapassa bhagavato, ghaṭikāro nāmupaṭṭhako;",
  "atk-s0511a0:3788_0": "Sagāravo sappatisso, nibbuto tatiye phale.",
  "atk-s0511a0:3789_0": "13.",
  "atk-s0511a0:3790_0": "“Ādāya maṃ ghaṭīkāro, upagañchi kassapaṃ jinaṃ;",
  "atk-s0511a0:3791_0": "Tassa dhammaṃ suṇitvāna, pabbajiṃ tassa santike.",
  "atk-s0511a0:3792_0": "14.",
  "atk-s0511a0:3793_0": "“Āraddhavīriyo hutvā, vattāvattesu kovido;",
  "atk-s0511a0:3794_0": "Na kvaci parihāyāmi, pūresiṃ jinasāsanaṃ.",
  "atk-s0511a0:3795_0": "15.",
  "atk-s0511a0:3796_0": "“Yāvatā buddhabhaṇitaṃ, navaṅgaṃ jinasāsanaṃ;",
  "atk-s0511a0:3797_0": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a0:3798_0": "16.",
  "atk-s0511a0:3799_0": "“Mama acchariyaṃ disvā, sopi buddho viyākari;",
  "atk-s0511a0:3800_0": "Imamhi bhaddake kappe, ayaṃ buddho bhavissati.",
  "atk-s0511a0:3801_0": "17.",
  "atk-s0511a0:3802_0": "“Ahu kapilavhayā rammā…pe… hessāma sammukhā imaṃ.",
  "atk-s0511a0:3803_0": "30.",
  "atk-s0511a0:3804_0": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a0:3805_0": "Uttariṃ vatamadhiṭṭhāsiṃ, dasapāramipūriyā.",
  "atk-s0511a0:3806_0": "31.",
  "atk-s0511a0:3807_0": "“Evamahaṃ saṃsaritvā, parivajjento anācaraṃ;",
  "atk-s0511a0:3808_0": "Dukkarañca kataṃ mayhaṃ, bodhiyāyeva kāraṇā”ti.",
  "atk-s0511a0:3809_0": "Tattha bhūmantalikkhakusaloti bhūmisikkhāsu ca antalikkhesu ca joticakkācāre jotivijjāya ca kusaloti attho.",
  "atk-s0511a0:3809_1": "Upaṭṭhakoti upaṭṭhāyako.",
  "atk-s0511a0:3809_2": "Sappatissoti sappatissayo.",
  "atk-s0511a0:3809_3": "Nibbutoti vinīto,",
  "atk-s0511a0:3809_4": "vissuto vā.",
  "atk-s0511a0:3809_5": "Tatiye phaleti nimittasattamī,",
  "atk-s0511a0:3809_6": "tatiyaphalādhigamahetu nibbutoti attho.",
  "atk-s0511a0:3809_7": "Ādāyāti maṃ gahetvā.",
  "atk-s0511a0:3809_8": "Vattāvattesūti khuddakavattamahāvattesu.",
  "atk-s0511a0:3809_9": "Kovidoti tesaṃ pūraṇe kusalo.",
  "atk-s0511a0:3809_10": "Na kvaci parihāyāmīti kvacipi sīlesu vā samādhisamāpattiādīsu vā katthaci kutopi na parihāyāmi,",
  "atk-s0511a0:3809_11": "sabbattha me parihāni nāma na vijjatīti dīpeti.",
  "atk-s0511a0:3809_12": "“Na koci parihāyāmī”tipi pāṭho,",
  "atk-s0511a0:3809_13": "soyevattho.",
  "atk-s0511a0:3810_0": "Yāvatāti paricchedavacanametaṃ,",
  "atk-s0511a0:3810_1": "yāvatakanti attho.",
  "atk-s0511a0:3810_2": "Buddhabhaṇitanti buddhavacanaṃ.",
  "atk-s0511a0:3810_3": "Sobhayinti sobhesiṃ pakāsesiṃ.",
  "atk-s0511a0:3810_4": "Mama acchariyanti mama sammāpaṭipattiṃ aññehi asādhāraṇaṃ acchariyaṃ abbhutaṃ kassapo bhagavā disvāti attho.",
  "atk-s0511a0:3810_5": "Saṃsaritvāti saṃsāre saṃsaritvā.",
  "atk-s0511a0:3810_6": "Anācaranti anācāraṃ akattabbaṃ,",
  "atk-s0511a0:3810_7": "akaraṇīyanti attho.",
  "atk-s0511a0:3811_0": "Tassa pana kassapassa bhagavato jātanagaraṃ bārāṇasī nāma ahosi,",
  "atk-s0511a0:3811_1": "brahmadatto nāma brāhmaṇo pitā,",
  "atk-s0511a0:3811_2": "paramaguṇavatī dhanavatī nāma brāhmaṇī mātā,",
  "atk-s0511a0:3811_3": "tisso ca bhāradvājo ca dve aggasāvakā,",
  "atk-s0511a0:3811_4": "sabbamitto nāmupaṭṭhāko,",
  "atk-s0511a0:3811_5": "anuḷā ca uruveḷā ca dve aggasāvikā,",
  "atk-s0511a0:3811_6": "nigrodharukkho bodhi,",
  "atk-s0511a0:3811_7": "sarīraṃ vīsatihatthubbedhaṃ ahosi,",
  "atk-s0511a0:3811_8": "vīsativassasahassāni āyu,",
  "atk-s0511a0:3811_9": "sunandā nāmassa aggamahesī,",
  "atk-s0511a0:3811_10": "vijitaseno nāma putto,",
  "atk-s0511a0:3811_11": "pāsādayānena nikkhami.",
  "atk-s0511a0:3811_12": "Tena vuttaṃ –",
  "atk-s0511a0:3812_0": "32.",
  "atk-s0511a0:3813_0": "“Nagaraṃ bārāṇasī nāma, kikī nāmāsi khattiyo;",
  "atk-s0511a0:3814_0": "Vasate tattha nagare, sambuddhassa mahākulaṃ.",
  "atk-s0511a0:3815_0": "33.",
  "atk-s0511a0:3816_0": "“Brāhmaṇo brahmadattova, āsi buddhassa so pitā;",
  "atk-s0511a0:3817_0": "Dhanavatī nāma janikā, kassapassa mahesino.",
  "atk-s0511a0:3818_0": "38.",
  "atk-s0511a0:3819_0": "“Tisso ca bhāradvājo ca, ahesuṃ aggasāvakā;",
  "atk-s0511a0:3820_0": "Sabbamitto nāmupaṭṭhāko, kassapassa mahesino.",
  "atk-s0511a0:3821_0": "39.",
  "atk-s0511a0:3822_0": "“Anuḷā uruveḷā ca, ahesuṃ aggasāvikā;",
  "atk-s0511a0:3823_0": "Bodhi tassa bhagavato, nigrodhoti pavuccati.",
  "atk-s0511a0:3824_0": "41.",
  "atk-s0511a0:3825_0": "“Uccattanena so buddho, vīsatiratanuggato;",
  "atk-s0511a0:3826_0": "Vijjulaṭṭhīva ākāse, candova gahapūrito.",
  "atk-s0511a0:3827_0": "42.",
  "atk-s0511a0:3828_0": "“Vīsativassasahassāni, āyu tassa mahesino;",
  "atk-s0511a0:3829_0": "Tāvatā tiṭṭhamāno so, tāresi janataṃ bahuṃ.",
  "atk-s0511a0:3830_0": "43.",
  "atk-s0511a0:3831_0": "“Dhammataḷākaṃ māpayitvā, sīlaṃ datvā vilepanaṃ;",
  "atk-s0511a0:3832_0": "Dhammadussaṃ nivāsetvā, dhammamālaṃ vibhajjiya.",
  "atk-s0511a0:3833_0": "44.",
  "atk-s0511a0:3834_0": "“Dhammavimalamādāsaṃ, ṭhapayitvā mahājane;",
  "atk-s0511a0:3835_0": "Keci nibbānaṃ patthentā, passantu me alaṅkaraṃ.",
  "atk-s0511a0:3836_0": "45.",
  "atk-s0511a0:3837_0": "“Sīlakañcukaṃ datvāna, jhānakavacavammitaṃ;",
  "atk-s0511a0:3838_0": "Dhammacammaṃ pārupitvā, datvā sannāhamuttamaṃ.",
  "atk-s0511a0:3839_0": "46.",
  "atk-s0511a0:3840_0": "“Satiphalakaṃ datvāna, tikhiṇaṃ ñāṇakuntimaṃ;",
  "atk-s0511a0:3841_0": "Dhammakhaggavaraṃ datvā, sīlasaṃsaggamaddanaṃ.",
  "atk-s0511a0:3842_0": "47.",
  "atk-s0511a0:3843_0": "“Tevijjābhūsanaṃ datvāna, āveḷaṃ caturo phale;",
  "atk-s0511a0:3844_0": "Chaḷabhiññābharaṇaṃ datvā, dhammapupphapiḷandhanaṃ.",
  "atk-s0511a0:3845_0": "48.",
  "atk-s0511a0:3846_0": "“Saddhammapaṇḍaracchattaṃ, datvā pāpanivāraṇaṃ;",
  "atk-s0511a0:3847_0": "Māpayitvābhayaṃ pupphaṃ, nibbuto so sasāvako.",
  "atk-s0511a0:3848_0": "49.",
  "atk-s0511a0:3849_0": "“Eso hi sammāsambuddho, appameyyo durāsado;",
  "atk-s0511a0:3850_0": "Eso hi dhammaratano, svākkhāto ehipassiko.",
  "atk-s0511a0:3851_0": "50.",
  "atk-s0511a0:3852_0": "“Eso hi saṅgharatano, suppaṭipanno anuttaro;",
  "atk-s0511a0:3853_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a0:3854_0": "Tattha vijjulaṭṭhīvāti ghanabhāvena saṇṭhitā vijjulatā viya.",
  "atk-s0511a0:3854_1": "Candova gahapūritoti parivesagahaparikkhito puṇṇacando viya.",
  "atk-s0511a0:3854_2": "Dhammataḷākaṃ māpayitvāti pariyattidhammataḷākaṃ māpayitvā.",
  "atk-s0511a0:3854_3": "Sīlaṃ datvā vilepananti catupārisuddhisīlasaṅkhātaṃ cittasantativibhūsanatthaṃ vilepanaṃ datvā.",
  "atk-s0511a0:3854_4": "Dhammadussaṃ nivāsetvāti hirottappadhammasaṅkhātaṃ sāṭakayugaṃ nivāsetvā.",
  "atk-s0511a0:3854_5": "Dhammamālaṃ vibhajjiyāti sattattiṃsabodhipakkhiyadhammakusumamālaṃ vibhajitvā.",
  "atk-s0511a0:3854_6": "Vidahitvāti attho.",
  "atk-s0511a0:3855_0": "Dhammavimalamādāsanti vimalaṃ sotāpattimaggasaṅkhātaṃ ādāsaṃ sāvajjānavajjakusalākusaladhammasallakkhaṇatthaṃ",
  "atk-s0511a0:3855_1": "mahājanassa dhammataḷākatīre dhammādāsaṃ ṭhapetvāti attho.",
  "atk-s0511a0:3855_2": "Mahājaneti mahājanassa.",
  "atk-s0511a0:3855_3": "Kecīti ye keci.",
  "atk-s0511a0:3855_4": "Nibbānaṃ patthentāti sabbākusalamalavilayakaraṃ amatamasaṅkhatamanītikaṃ paramasantaṃ accutirasaṃ nibbānaṃ patthentā vicaranti.",
  "atk-s0511a0:3855_5": "Te imaṃ alaṅkāraṃ vuttappakāraṃ mayā dassitaṃ passantūti attho.",
  "atk-s0511a0:3855_6": "“Nibbānamabhipatthentā,",
  "atk-s0511a0:3855_7": "passantu maṃ alaṅkara”ntipi pāṭho,",
  "atk-s0511a0:3855_8": "soyevattho.",
  "atk-s0511a0:3855_9": "Alaṅkaranti rassaṃ katvā vuttaṃ.",
  "atk-s0511a0:3856_0": "Sīlakañcukaṃ datvānāti pañcasīladasasīlacatupārisuddhisīlamayaṃ kañcukaṃ datvā.",
  "atk-s0511a0:3856_1": "Jhānakavacavammitanti catukkapañcakajjhānakavacabandhaṃ bandhitvā.",
  "atk-s0511a0:3856_2": "Dhammacammaṃ pārupitvāti satisampajaññasaṅkhātadhammacammaṃ pārupitvā.",
  "atk-s0511a0:3856_3": "Datvā sannāhamuttamanti uttamaṃ caturaṅgasamannāgataṃ vīriyasannāhaṃ datvāti attho.",
  "atk-s0511a0:3856_4": "Satiphalakaṃ datvānāti rāgādidosāripāpanivāraṇatthaṃ catusatipaṭṭhānaphalakanivāraṇaṃ datvā.",
  "atk-s0511a0:3856_5": "Tikhiṇaṃ ñāṇakuntimanti paṭivedhasamatthaṃ tikhiṇavipassanāñāṇakuntavantaṃ,",
  "atk-s0511a0:3856_6": "vipassanāñāṇanisitakuntavaranti attho,",
  "atk-s0511a0:3856_7": "kilesabalanidhanakarasamatthaṃ vā yogāvacarayodhavaraṃ ṭhapetvāti attho.",
  "atk-s0511a0:3856_8": "Dhammakhaggavaraṃ datvāti tassa yogāvacarassa vīriyupalatalanisitadhāraṃ maggapaññāvarakhaggaṃ datvā.",
  "atk-s0511a0:3856_9": "Sīlasaṃsaggamaddananti ariyaṃ lokuttarasīlaṃ kilesasaṃsaggamaddanatthāya,",
  "atk-s0511a0:3856_10": "kilesanighātanatthāyāti attho.",
  "atk-s0511a0:3857_0": "Tevijjābhūsanaṃ datvāti tevijjāmayaṃ vibhūsanaṃ datvā.",
  "atk-s0511a0:3857_1": "Āveḷaṃ caturo phaleti cattāri phalāni vaṭaṃsakaṃ katvā.",
  "atk-s0511a0:3857_2": "Chaḷabhiññābharaṇanti ābharaṇatthāya alaṅkārakaraṇatthāya cha abhiññāyo datvā.",
  "atk-s0511a0:3857_3": "Dhammapupphapiḷandhananti navalokuttaradhammasaṅkhātaṃ kusumamālaṃ katvā.",
  "atk-s0511a0:3857_4": "Saddhammapaṇḍaracchattaṃ,",
  "atk-s0511a0:3857_5": "datvā pāpanivāraṇanti accantavisuddhaṃ vimuttisetacchattaṃ sabbākusalātapanivāraṇaṃ datvā.",
  "atk-s0511a0:3857_6": "Māpayitvābhayaṃ pupphanti abhayapuragāminaṃ aṭṭhaṅgikamaggaṃ pupphaṃ katvāti attho.",
  "atk-s0511a0:3858_0": "Kassapo kira bhagavā kāsiraṭṭhe setabyanagare setabyuyyāne parinibbāyi.",
  "atk-s0511a0:3858_1": "Dhātuyo kirassa na vikiriṃsu.",
  "atk-s0511a0:3858_2": "Sakalajambudīpavāsino manussā sannipatitvā ekekaṃ suvaṇṇiṭṭhakaṃ koṭiagghanakaṃ ratanavicittaṃ bahicinanatthaṃ",
  "atk-s0511a0:3858_3": "ekekaṃ aḍḍhakoṭiagghanakaṃ abbhantarapūraṇatthaṃ manosilāya mattikākiccaṃ telena udakakiccaṃ karonto",
  "atk-s0511a0:3858_4": "yojanubbedhaṃ thūpamakaṃsu.",
  "atk-s0511a0:3859_0": "“Kassapopi bhagavā katakicco, sabbasattahitameva karonto;",
  "atk-s0511a0:3860_0": "Kāsirājanagare migadāye, lokanandanakaro nivasī”ti.",
  "atk-s0511a0:3861_0": "Sesagāthāsu sabbattha pākaṭamevāti.",
  "atk-s0511a0:3862_0": "Iti madhuratthavilāsiniyā buddhavaṃsa-aṭṭhakathāya",
  "atk-s0511a0:3863_0": "Kassapabuddhavaṃsavaṇṇanā niṭṭhitā.",
  "atk-s0511a0:3864_0": "Ettāvatā catuvīsatiyā buddhānaṃ buddhavaṃsavaṇṇanā",
  "atk-s0511a0:3865_0": "Sabbākārena niṭṭhitā.",
  "atk-s0511a0:3866_0": "27. Gotamabuddhavaṃsavaṇṇanā",
  "atk-s0511a0:3867_0": "Dūrenidānakathā",
  "atk-s0511a0:3868_0": "“Idāni yasmā amhākaṃ, buddhavaṃsassa vaṇṇanā;",
  "atk-s0511a0:3869_0": "Anukkamena sampattā, tasmāyaṃ tassa vaṇṇanā”.",
  "atk-s0511a0:3870_0": "Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ karonto kappasatasahassādhikāni cattāri asaṅkhyeyyāni āgato.",
  "atk-s0511a0:3870_1": "Kassapassa pana bhagavato orabhāge ṭhapetvā imaṃ sammāsambuddhaṃ añño buddho nāma natthi.",
  "atk-s0511a0:3870_2": "Iti dīpaṅkarādīnaṃ catuvīsatiyā buddhānaṃ santike laddhabyākaraṇo pana bodhisatto yenena –",
  "atk-s0511a0:3871_0": "“Manussattaṃ liṅgasampatti, hetu satthāradassanaṃ;",
  "atk-s0511a0:3872_0": "Pabbajjā guṇasampatti, adhikāro ca chandatā;",
  "atk-s0511a0:3873_0": "Aṭṭhadhammasamodhānā, abhinīhāro samijjhatī”ti. –",
  "atk-s0511a0:3874_0": "Ime aṭṭha dhamme samodhānetvā dīpaṅkarapādamūle katābhinīhārena “handa,",
  "atk-s0511a0:3874_1": "buddhakare dhamme,",
  "atk-s0511a0:3874_2": "vicināmi ito cito”ti ussāhaṃ katvā “vicinanto tadādakkhiṃ,",
  "atk-s0511a0:3874_3": "paṭhamaṃ dānapārami”nti dānapāramitādayo buddhakārakadhammā diṭṭhā,",
  "atk-s0511a0:3874_4": "te pūrento yāva vessantarattabhāvā āgami,",
  "atk-s0511a0:3874_5": "āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-s0511a0:3875_0": "“Evaṃ sabbaṅgasampannā, bodhiyā niyatā narā;",
  "atk-s0511a0:3876_0": "Saṃsaraṃ dīghamaddhānaṃ, kappakoṭisatehipi.",
  "atk-s0511a0:3877_0": "“Avīcimhi nuppajjanti, tathā lokantaresu ca;",
  "atk-s0511a0:3878_0": "Nijjhāmataṇhā khuppipāsā, na honti kāḷakañjikā.",
  "atk-s0511a0:3879_0": "“Na honti khuddakā pāṇā, uppajjantāpi duggatiṃ;",
  "atk-s0511a0:3880_0": "Jāyamānā manussesu, jaccandhā na bhavanti te.",
  "atk-s0511a0:3881_0": "“Sotavekallatā natthi, na bhavanti mūgapakkhikā;",
  "atk-s0511a0:3882_0": "Itthibhāvaṃ na gacchanti, ubhatobyañjanapaṇḍakā.",
  "atk-s0511a0:3883_0": "“Na bhavanti pariyāpannā, bodhiyā niyatā narā;",
  "atk-s0511a0:3884_0": "Muttā ānantarikehi, sabbattha suddhagocarā.",
  "atk-s0511a0:3885_0": "“Micchādiṭṭhiṃ na sevanti, kammakiriyadassanā;",
  "atk-s0511a0:3886_0": "Vasamānāpi saggesu, asaññaṃ nūpapajjare.",
  "atk-s0511a0:3887_0": "“Suddhāvāsesu devesu, hetu nāma na vijjati;",
  "atk-s0511a0:3888_0": "Nekkhammaninnā sappurisā, visaṃyuttā bhavābhave;",
  "atk-s0511a0:3889_0": "Caranti lokatthacariyāyo, pūrenti sabbapāramī”ti. ;",
  "atk-s0511a0:3890_0": "Te ānisaṃse adhigantvāva āgato. Evaṃ āgacchanto vessantarattabhāve ṭhito –",
  "atk-s0511a0:3891_0": "“Acetanāyaṃ pathavī, aviññāya sukhaṃ dukhaṃ;",
  "atk-s0511a0:3892_0": "Sāpi dānabalā mayhaṃ, sattakkhattuṃ pakampathā”ti. –",
  "atk-s0511a0:3893_0": "Evaṃ mahāpathavikampanādīni mahāpuññāni katvā āyupariyosāne tato cavitvā tusitapure nibbatti.",
  "atk-s0511a0:3894_0": "Avidūrenidānakathā",
  "atk-s0511a0:3895_0": "Tusitapure vasamāneyeva pana bodhisatte buddhakolāhalaṃ nāma udapādi.",
  "atk-s0511a0:3895_1": "Lokasmiñhi tīṇi kolāhalāni uppajjanti.",
  "atk-s0511a0:3895_2": "Seyyathidaṃ –",
  "atk-s0511a0:3895_3": "kappakolāhalaṃ,",
  "atk-s0511a0:3895_4": "buddhakolāhalaṃ,",
  "atk-s0511a0:3895_5": "cakkavattikolāhalanti.",
  "atk-s0511a0:3895_6": "Tattha “vassasatasahassassa accayena kappuṭṭhānaṃ bhavissatī”ti lokabyūhā nāma kāmāvacaradevā muttasirā",
  "atk-s0511a0:3895_7": "vikiṇṇakesā rudamukhā assūni hatthehi puñchamānā rattavatthanivatthā ativiya virūpavesadhārino hutvā",
  "atk-s0511a0:3895_8": "manussapathe vicarantā evaṃ ārocenti – “mārisā, mārisā,",
  "atk-s0511a0:3895_9": "ito vassasatasahassassa accayena kappuṭṭhānaṃ bhavissati,",
  "atk-s0511a0:3895_10": "ayaṃ loko vinassissati,",
  "atk-s0511a0:3895_11": "mahāsamuddopi ussussissati,",
  "atk-s0511a0:3895_12": "ayañca mahāpathavī sineru ca pabbatarājā uḍḍayhissanti vinassissanti,",
  "atk-s0511a0:3895_13": "yāva brahmalokā lokavināso bhavissati, mettaṃ, mārisā, bhāvetha,",
  "atk-s0511a0:3895_14": "karuṇaṃ muditaṃ upekkhaṃ, mārisā, bhāvetha,",
  "atk-s0511a0:3895_15": "mātaraṃ pitaraṃ upaṭṭhahatha,",
  "atk-s0511a0:3895_16": "kule jeṭṭhāpacāyino hothā”ti.",
  "atk-s0511a0:3895_17": "Idaṃ kappakolāhalaṃ nāma.",
  "atk-s0511a0:3896_0": "“Vassasahassassa accayena pana sabbaññubuddho loke upajjissatī”ti lokapāladevatā – “ito, mārisā,",
  "atk-s0511a0:3896_1": "vassasahassassa accayena buddho loke uppajjissatī”ti ugghosentiyo āhiṇḍanti.",
  "atk-s0511a0:3896_2": "Idaṃ buddhakolāhalaṃ nāma.",
  "atk-s0511a0:3897_0": "“Vassasatassa accayena cakkavattirājā uppajjissatī”ti devatā – “ito, mārisā,",
  "atk-s0511a0:3897_1": "vassasatassa accayena cakkavattirājā uppajjissatī”ti ugghosentiyo āhiṇḍanti.",
  "atk-s0511a0:3897_2": "Idaṃ cakkavattikolāhalaṃ nāma.",
  "atk-s0511a0:3898_0": "Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā –",
  "atk-s0511a0:3898_1": "“asuko nāma satto buddho bhavissatī”ti ñatvā upasaṅkamitvā āyācanti,",
  "atk-s0511a0:3898_2": "āyācamānā ca tassa pubbanimittesu uppannesu āyācanti.",
  "atk-s0511a0:3898_3": "Tadā pana sabbāpi tā ekekacakkavāḷe catumahārāja- sakka- suyāma-",
  "atk-s0511a0:3898_4": "santusita-",
  "atk-s0511a0:3898_5": "sunimmita-",
  "atk-s0511a0:3898_6": "vasavatti-",
  "atk-s0511a0:3898_7": "mahābrahmehi saddhiṃ ekacakkavāḷe sannipatitvā tusitabhavane uppannacutinimittassa bodhisattassa santikaṃ gantvā – “mārisa,",
  "atk-s0511a0:3898_8": "tumhehi dasa pāramiyo pūritā,",
  "atk-s0511a0:3898_9": "pūrentehi ca na sakkabrahmasampattiādikaṃ sampattiṃ patthentehi pūritā,",
  "atk-s0511a0:3898_10": "lokanittharaṇatthāya pana vo sabbaññutaṃ patthentehi paripūritā buddhattāya –",
  "atk-s0511a0:3899_0": "“Kālo kho te mahāvīra, uppajja mātukucchiyaṃ;",
  "atk-s0511a0:3900_0": "Sadevakaṃ tārayanto, bujjhassu amataṃ pada”nti. –",
  "atk-s0511a0:3901_0": "Yāciṃsu.",
  "atk-s0511a0:3902_0": "Atha mahāsatto devatāhi evaṃ āyāciyamāno devatānaṃ paṭiññaṃ adatvāva kāla- dīpa- desa- kula-",
  "atk-s0511a0:3902_1": "janettiāyuparicchedavasena pañca mahāvilokanāni vilokesi.",
  "atk-s0511a0:3902_2": "Tattha “kālo nu kho,",
  "atk-s0511a0:3902_3": "na kālo”ti paṭhamaṃ kālaṃ vilokesi.",
  "atk-s0511a0:3902_4": "Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0511a0:3902_5": "Tadā hi sattānaṃ jātijarāmaraṇāni na paññāyanti,",
  "atk-s0511a0:3902_6": "buddhānañca dhammadesanā tilakkhaṇamuttā nāma natthi,",
  "atk-s0511a0:3902_7": "tesaṃ “aniccaṃ dukkhamanattā”ti kathentānaṃ “kiṃ nāmetaṃ kathentī”ti neva sotabbaṃ na saddhātabbaṃ maññanti,",
  "atk-s0511a0:3902_8": "tato abhisamayo na hoti,",
  "atk-s0511a0:3902_9": "tasmiṃ asati aniyyānikaṃ sāsanaṃ hoti.",
  "atk-s0511a0:3902_10": "Tasmā so akālo.",
  "atk-s0511a0:3902_11": "Vassasatato ūnaāyukālopi kālo na hoti. Kasmā?",
  "atk-s0511a0:3902_12": "Tadā sattā ussannakilesā honti,",
  "atk-s0511a0:3902_13": "ussannakilesānañca dinnovādo ovādaṭṭhāne na tiṭṭhati,",
  "atk-s0511a0:3902_14": "udake daṇḍarāji viya khippaṃ vigacchati.",
  "atk-s0511a0:3902_15": "Tasmā sopi akālo.",
  "atk-s0511a0:3902_16": "Vassasatasahassato pana paṭṭhāya heṭṭhā vassasatato paṭṭhāya uddhaṃ āyukālo kālo nāma.",
  "atk-s0511a0:3902_17": "Tadā pana vassasatakālo ahosi.",
  "atk-s0511a0:3902_18": "Atha mahāsatto “nibbattitabbakālo”ti kālaṃ passi.",
  "atk-s0511a0:3903_0": "Tato dīpaṃ olokento saparivāre cattāro mahādīpe oloketvā –",
  "atk-s0511a0:3903_1": "“tīsu dīpesu buddhā na nibbattanti,",
  "atk-s0511a0:3903_2": "jambudīpeyeva nibbattantī”ti dīpaṃ passi.",
  "atk-s0511a0:3904_0": "Tato “jambudīpo nāma mahā,",
  "atk-s0511a0:3904_1": "dasayojanasahassaparimāṇo.",
  "atk-s0511a0:3904_2": "Katarasmiṃ nu kho padese buddhā nibbattantī”ti okāsaṃ olokento majjhimadesaṃ passi.",
  "atk-s0511a0:3904_3": "“Kapilavatthu nāma nagaraṃ,",
  "atk-s0511a0:3904_4": "tattha mayā nibbattitabba”nti niṭṭhamagamāsi.",
  "atk-s0511a0:3905_0": "Tato kulaṃ vilokento –",
  "atk-s0511a0:3905_1": "“buddhā nāma vessakule vā suddakule vā na nibbattanti.",
  "atk-s0511a0:3905_2": "Lokasammate pana khattiyakule vā brāhmaṇakule vā nibbattanti,",
  "atk-s0511a0:3905_3": "etarahi khattiyakulaṃ lokasammataṃ,",
  "atk-s0511a0:3905_4": "tattha nibbattissāmi suddhodano nāma rājā pitā me bhavissatī”ti kulaṃ passi.",
  "atk-s0511a0:3906_0": "Tato mātaraṃ vilokento –",
  "atk-s0511a0:3906_1": "“buddhamātā nāma lolā surādhuttā na hoti,",
  "atk-s0511a0:3906_2": "kappasatasahassaṃ pana pūritapāramī jātito paṭṭhāya akhaṇḍapañcasīlāyeva hoti.",
  "atk-s0511a0:3906_3": "Ayañca mahāmāyā nāma devī edisī,",
  "atk-s0511a0:3906_4": "ayaṃ me mātā bhavissati,",
  "atk-s0511a0:3906_5": "kittakaṃ panassā āyūti,",
  "atk-s0511a0:3906_6": "dasannaṃ māsānaṃ upari satta divasānī”ti passi.",
  "atk-s0511a0:3907_0": "Iti imaṃ pañcavidhaṃ mahāvilokanaṃ viloketvā – “kālo me, mārisā,",
  "atk-s0511a0:3907_1": "buddhabhāvāyā”ti devānaṃ paṭiññaṃ datvā –",
  "atk-s0511a0:3907_2": "“gacchatha tumhe”ti tā devatā uyyojetvā tusitadevatāhi parivuto tusitapure nandanavanaṃ pāvisi.",
  "atk-s0511a0:3907_3": "Sabbadevalokesu hi nandanavanaṃ atthiyeva.",
  "atk-s0511a0:3907_4": "Tatra naṃ devatā –",
  "atk-s0511a0:3907_5": "“ito cuto sugatiṃ gacchā”ti pubbe katakusalakammokāsaṃ sārayamānā vicaranti.",
  "atk-s0511a0:3907_6": "So evaṃ tāhi devatāhi kusalaṃ sārayamānāhi parivuto tatra vicarantova cavitvā mahāmāyāya deviyā kucchismiṃ uttarāsāḷhanakkhattena paṭisandhiṃ gaṇhi.",
  "atk-s0511a0:3907_7": "Mahāpurisassa pana mātu kucchismiṃ paṭisandhiggaṇhanakkhaṇe ekappahāreneva sakaladasasahassilokadhātu saṅkampi.",
  "atk-s0511a0:3907_8": "Dvattiṃsa pubbanimittāni pāturahesuṃ.",
  "atk-s0511a0:3908_0": "Evaṃ gahitapaṭisandhikassa bodhisattassa ceva bodhisattamātuyā ca upaddavanivāraṇatthaṃ khaggahatthā cattāro devaputtā ārakkhaṃ gaṇhiṃsu.",
  "atk-s0511a0:3908_1": "Bodhisattassa mātu purisesu rāgacittaṃ nuppajji,",
  "atk-s0511a0:3908_2": "lābhaggayasaggappattā ca sā ahosi sukhinī akilantakāyā.",
  "atk-s0511a0:3908_3": "Bodhisattañca attano kucchigataṃ vippasanne maṇiratane āvutapaṇḍusuttaṃ viya passati.",
  "atk-s0511a0:3908_4": "Yasmā bodhisattena vasitakucchi nāma cetiyagabbhasadisā hoti,",
  "atk-s0511a0:3908_5": "na sakkā aññena sattena āvasituṃ vā paribhuñjituṃ vā,",
  "atk-s0511a0:3908_6": "tasmā bodhisattamātā sattāhajāte bodhisatte kālaṃ katvā tusitapure nibbatti.",
  "atk-s0511a0:3908_7": "Yathā pana aññā itthiyo dasa māse appatvāpi atikkamitvāpi nisinnāpi nipannāpi vijāyanti,",
  "atk-s0511a0:3908_8": "na evaṃ bodhisattamātā.",
  "atk-s0511a0:3908_9": "Bodhisattamātā pana bodhisattaṃ dasa māse kucchinā pariharitvā ṭhitāva vijāyati.",
  "atk-s0511a0:3908_10": "Ayaṃ bodhisattamātu dhammatā.",
  "atk-s0511a0:3909_0": "Mahāmāyāpi devī dasa māse kucchinā bodhisattaṃ pariharitvā paripuṇṇagabbhā ñātigharaṃ gantukāmā suddhodanamahārājassa ārocesi –",
  "atk-s0511a0:3909_1": "“icchāmahaṃ, mahārāja,",
  "atk-s0511a0:3909_2": "devadahanagaraṃ gantu”nti.",
  "atk-s0511a0:3909_3": "Rājā “sādhū”ti sampaṭicchitvā kapilavatthuto yāva devadahanagarā añjasaṃ samaṃ kāretvā kadalipuṇṇaghaṭakamukadhajapaṭākādīhi",
  "atk-s0511a0:3909_4": "alaṅkārāpetvā navakanakasivikāya nisīdāpetvā mahatiyā vibhūtiyā mahatā parivārena pesesi.",
  "atk-s0511a0:3909_5": "Dvinnaṃ pana nagarānaṃ antare ubhayanagaravāsīnaṃ paribhogārahaṃ lumbinīvanaṃ nāma maṅgalasālavanaṃ atthi,",
  "atk-s0511a0:3909_6": "taṃ tasmiṃ samaye mūlato yāva aggasākhā sabbaṃ ekaphāliphullaṃ ahosi.",
  "atk-s0511a0:3909_7": "Sākhantarehi ceva pupphantarehi ca paramaratikaramadhuramanoramavirutāhi madamuditāhi anubhuttapañcarāhi",
  "atk-s0511a0:3909_8": "parabhatamadhukaravadhūhi upagīyamānasuranandananandanavanasadisasobhaṃ vanaṃ disvā deviyā sālavanakīḷamanubhavituṃ",
  "atk-s0511a0:3909_9": "cittamuppajji.",
  "atk-s0511a0:3910_0": "“Vibhūsitā bālajanāticālinī, vibhūsitaṅgī vaniteva mālinī;",
  "atk-s0511a0:3911_0": "Sadā janānaṃ nayanālimālinī, vilumpinīvātiviroci lumbinī”.",
  "atk-s0511a0:3912_0": "Amaccā rañño ārocetvā deviṃ gahetvā taṃ lumbinīvanaṃ pavisiṃsu.",
  "atk-s0511a0:3912_1": "Sā maṅgalasālamūlaṃ gantvā tassa ujusamavaṭṭakkhandhassa pupphaphalapallavasamalaṅkatassa yaṃ sākhaṃ gaṇhitukāmā ahosi,",
  "atk-s0511a0:3912_2": "sā sālasākhā abalā janahadayalolā sayameva vilambamānā hutvā tassā karatalasmiṃ samupagatā.",
  "atk-s0511a0:3912_3": "Atha sā taṃ sālasākhaṃ tambatuṅganakhujjalena kamaladalavattivaṭṭaṅgulinā navakanakakaṭavalayasobhinā dakkhiṇena paramaratikarena karena aggahesi.",
  "atk-s0511a0:3912_4": "Sā taṃ sālasākhaṃ gahetvā ṭhitā asitajaladharavivaragatā bālacandalekhā viya ca aciraṭṭhitikā accipabhā",
  "atk-s0511a0:3912_5": "viya ca nandanavanajātā devī viya ca devī virocittha.",
  "atk-s0511a0:3912_6": "Tāvadeva cassā kammajavātā caliṃsu.",
  "atk-s0511a0:3912_7": "Athassā sāṇipākāraṃ parikkhipitvā mahājano paṭikkami.",
  "atk-s0511a0:3912_8": "Sā sālasākhaṃ gahetvā tiṭṭhamānāya eva tassā gabbhavuṭṭhānaṃ ahosi.",
  "atk-s0511a0:3913_0": "Taṅkhaṇaṃyeva cattāro visuddhacittā mahābrahmāno suvaṇṇajālaṃ ādāya āgantvā tena suvaṇṇajālena bodhisattaṃ sampaṭicchitvā mātu purato ṭhapetvā –",
  "atk-s0511a0:3913_1": "“attamanā, devi, hohi,",
  "atk-s0511a0:3913_2": "mahesakkho te putto uppanno”ti āhaṃsu.",
  "atk-s0511a0:3913_3": "Yathā pana aññe sattā mātukucchito nikkhamantā paṭikkūlena asucinā makkhitā nikkhamanti,",
  "atk-s0511a0:3913_4": "na evaṃ bodhisatto.",
  "atk-s0511a0:3913_5": "Bodhisatto pana dve hatthe dve pāde pasāretvā ṭhitakova mātukucchisambhavena kenaci asucinā amakkhitova",
  "atk-s0511a0:3913_6": "suddho visado kāsikavatthe nikkhittamaṇiratanaṃ viya virocamāno mātukucchito nikkhami.",
  "atk-s0511a0:3913_7": "Evaṃ santepi bodhisattassa ca bodhisattamātuyā ca sakkāratthaṃ ākāsato dve udakadhārā nikkhamitvā bodhisattassa ca mātuyā ca sarīre utuṃ gāhāpesuṃ.",
  "atk-s0511a0:3914_0": "Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno maṅgalasammatāya sukhasamphassāya ajinappaveṇiyā gaṇhiṃsu,",
  "atk-s0511a0:3914_1": "tesaṃ hatthato manussā dukūlacumbaṭakena gaṇhiṃsu,",
  "atk-s0511a0:3914_2": "manussānaṃ hatthato muccitvā pathaviyaṃ patiṭṭhāya puratthimaṃ disaṃ olokesi,",
  "atk-s0511a0:3914_3": "anekāni cakkavāḷasahassāni ekaṅgaṇāni ahesuṃ.",
  "atk-s0511a0:3914_4": "Tattha devamanussā gandhapupphamālādīhi pūjayamānā –",
  "atk-s0511a0:3914_5": "“mahāpurisa,",
  "atk-s0511a0:3914_6": "tumhehi sadiso ettha natthi,",
  "atk-s0511a0:3914_7": "kuto uttaritaro”ti āhaṃsu.",
  "atk-s0511a0:3914_8": "Evaṃ dasa disā anuviloketvā attanā sadisaṃ adisvā uttaradisābhimukho sattapadavītihārena agamāsi.",
  "atk-s0511a0:3914_9": "Gacchanto ca pathaviyā eva gato, nākāsena.",
  "atk-s0511a0:3914_10": "Acelakova gato,",
  "atk-s0511a0:3914_11": "na sacelako.",
  "atk-s0511a0:3914_12": "Daharova gato,",
  "atk-s0511a0:3914_13": "na soḷasavassuddesiko.",
  "atk-s0511a0:3914_14": "Mahājanassa pana ākāsena gacchanto viya alaṅkatapaṭiyatto viya ca soḷasavassuddesiko viya ca ahosi.",
  "atk-s0511a0:3914_15": "Tato sattame pade ṭhatvā “aggohamasmi lokassā”tiādikaṃ āsabhiṃ vācaṃ nicchārento sīhanādaṃ nadi.",
  "atk-s0511a0:3915_0": "Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,",
  "atk-s0511a0:3915_1": "vessantarattabhāve,",
  "atk-s0511a0:3915_2": "imasmiṃ attabhāveti.",
  "atk-s0511a0:3915_3": "Mahosadhattabhāve kirassa mātukucchito nikkhantamattasseva sakko devarājā āgantvā candanasāraṃ hatthe ṭhapetvā gato,",
  "atk-s0511a0:3915_4": "taṃ muṭṭhiyaṃ katvāva nikkhanto.",
  "atk-s0511a0:3915_5": "Atha naṃ mātā – “tāta,",
  "atk-s0511a0:3915_6": "tvaṃ kiṃ gahetvā āgatosī”ti pucchi. “Osadhaṃ, ammā”ti.",
  "atk-s0511a0:3915_7": "Iti osadhaṃ gahetvā āgatattā “osadhakumāro”tvevassa nāmamakaṃsu.",
  "atk-s0511a0:3916_0": "Vessantarattabhāve pana mātukucchito nikkhantamattova dakkhiṇahatthaṃ pasāretvā –",
  "atk-s0511a0:3916_1": "“atthi nu kho, amma,",
  "atk-s0511a0:3916_2": "kiñci gehasmiṃ dhanaṃ,",
  "atk-s0511a0:3916_3": "dānaṃ dassāmī”ti vadanto nikkhami.",
  "atk-s0511a0:3916_4": "Athassa mātā –",
  "atk-s0511a0:3916_5": "“sadhane kule nibbattosi,",
  "atk-s0511a0:3916_6": "tātā”ti puttassa hatthaṃ attano hatthatale katvā sahassatthavikaṃ ṭhapesi.",
  "atk-s0511a0:3917_0": "Imasmiṃ pana attabhāve imaṃ sīhanādaṃ nadīti evaṃ bodhisatto tīsu attabhāvesu mātukucchito nikkhantamattova vācaṃ nicchāresi.",
  "atk-s0511a0:3917_1": "Jātakkhaṇepissa dvattiṃsa pubbanimittāni pāturahesuṃ.",
  "atk-s0511a0:3917_2": "Yasmiṃ pana samaye amhākaṃ bodhisatto lumbinīvane jāto tasmiṃyeva samaye rāhulamātā devī ānando channo",
  "atk-s0511a0:3917_3": "kāḷudāyī amacco kaṇḍako assarājā mahābodhirukkho catasso nidhikumbhiyo ca jātā,",
  "atk-s0511a0:3917_4": "tattha eko gāvutappamāṇo eko aḍḍhayojanappamāṇo eko tigāvutappamāṇo eko yojanappamāṇo ahosi.",
  "atk-s0511a0:3917_5": "Ime satta sahajātā nāma honti.",
  "atk-s0511a0:3918_0": "Ubhayanagaravāsino mahāpurisaṃ gahetvā kapilavatthupurameva agamaṃsu.",
  "atk-s0511a0:3918_1": "Taṃdivasameva –",
  "atk-s0511a0:3918_2": "“kapilavatthunagare suddhodanamahārājassa putto bodhimūle nisīditvā buddho bhavissatī”ti tāvatiṃsabhavane",
  "atk-s0511a0:3918_3": "haṭṭhatuṭṭhā devasaṅghā celukkhepādīni pavattentā kīḷiṃsu.",
  "atk-s0511a0:3918_4": "Tasmiṃ samaye suddhodanamahārājassa kulūpako aṭṭhasamāpattilābhī kāḷadevalo nāma tāpaso bhattakiccaṃ",
  "atk-s0511a0:3918_5": "katvā divāvihāratthāya tāvatiṃsabhavanaṃ gantvā tattha divāvihāraṃ nisinno tā devatā tuṭṭhamānasā kīḷantiyo",
  "atk-s0511a0:3918_6": "disvā “kiṃkāraṇā tuṭṭhamānasā pamuditahadayā kīḷatha,",
  "atk-s0511a0:3918_7": "mayhaṃ taṃ kāraṇaṃ kathethā”ti pucchi.",
  "atk-s0511a0:3918_8": "Tato devatā āhaṃsu – “mārisa,",
  "atk-s0511a0:3918_9": "suddhodanarañño putto jāto,",
  "atk-s0511a0:3918_10": "so bodhimaṇḍe nisīditvā buddho hutvā dhammacakkaṃ pavattessati,",
  "atk-s0511a0:3918_11": "tassa ‘anantarūpaṃ buddhalīḷaṃ passituṃ labhissāmā’ti iminā kāraṇena tuṭṭhamhā”ti.",
  "atk-s0511a0:3919_0": "Atha tāpaso tāsaṃ devatānaṃ vacanaṃ sutvā paramadassanīyaratanāvalokato devalokato oruyha narapatinivesanaṃ pavisitvā paññatte āsane nisīdi.",
  "atk-s0511a0:3919_1": "Tato katapaṭisanthāraṃ rājānaṃ –",
  "atk-s0511a0:3919_2": "“putto kira te, mahārāja, jāto,",
  "atk-s0511a0:3919_3": "taṃ passissāmā”ti āha.",
  "atk-s0511a0:3919_4": "Rājā alaṅkatapaṭiyattaṃ tanayaṃ āharāpetvā devalatāpasaṃ vandāpetuṃ abhihari.",
  "atk-s0511a0:3919_5": "Mahāpurisassa pādā parivattitvā vijjulatā viya asitajaladharakūṭesu tāpasassa jaṭāsu patiṭṭhahiṃsu.",
  "atk-s0511a0:3919_6": "Bodhisattena hi tenattabhāvena vanditabbo nāma añño natthi.",
  "atk-s0511a0:3919_7": "Tato tāpaso uṭṭhāyāsanā bodhisattassa añjaliṃ paggahesi.",
  "atk-s0511a0:3919_8": "Rājā taṃ acchariyaṃ disvā attano puttaṃ vandi.",
  "atk-s0511a0:3919_9": "Tāpaso bodhisattassa lakkhaṇasampattiṃ disvā –",
  "atk-s0511a0:3919_10": "“bhavissati nu kho buddho,",
  "atk-s0511a0:3919_11": "udāhu na bhavissatī”ti āvajjetvā upadhārento –",
  "atk-s0511a0:3919_12": "“nissaṃsayaṃ buddho bhavissatī”ti anāgataṃsañāṇena ñatvā –",
  "atk-s0511a0:3919_13": "“acchariyapuriso aya”nti sitaṃ akāsi.",
  "atk-s0511a0:3920_0": "Tato “ahaṃ imaṃ buddhabhūtaṃ daṭṭhuṃ labhissāmi nu kho,",
  "atk-s0511a0:3920_1": "no”ti upadhārento –",
  "atk-s0511a0:3920_2": "“na labhissāmi,",
  "atk-s0511a0:3920_3": "antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye arūpabhave nibbattissāmī”ti disvā –",
  "atk-s0511a0:3920_4": "“evarūpaṃ nāma acchariyapurisaṃ buddhabhūtaṃ daṭṭhuṃ na labhissāmi,",
  "atk-s0511a0:3920_5": "mahatī vata me jāni bhavissatī”ti parodi.",
  "atk-s0511a0:3920_6": "Manussā pana disvā –",
  "atk-s0511a0:3920_7": "“amhākaṃ ayyo idāneva hasitvā puna roditumārabhi,",
  "atk-s0511a0:3920_8": "kiṃ nu kho, bhante,",
  "atk-s0511a0:3920_9": "amhākaṃ ayyaputtassa koci antarāyo bhavissatī”ti pucchiṃsu.",
  "atk-s0511a0:3920_10": "Tāpaso āha –",
  "atk-s0511a0:3920_11": "“natthetassa antarāyo,",
  "atk-s0511a0:3920_12": "nissaṃsayena buddho bhavissatī”ti.",
  "atk-s0511a0:3920_13": "“Atha kasmā tumhe paroditthā”ti?",
  "atk-s0511a0:3920_14": "“Evarūpaṃ acchariyapurisaṃ buddhabhūtaṃ daṭṭhuṃ na labhissāmi,",
  "atk-s0511a0:3920_15": "mahatī vata me jāni bhavissatīti attānaṃ anusocanto rodāmī”ti āha.",
  "atk-s0511a0:3921_0": "Tato bodhisattaṃ pañcame divase sīsaṃ nhāpetvā –",
  "atk-s0511a0:3921_1": "“nāmaṃ gaṇhissāmā”ti rājabhavanaṃ catujjātikagandhena upalimpitvā lājapañcamāni kusumāni vikiritvā asambhinnapāyāsaṃ",
  "atk-s0511a0:3921_2": "pacāpetvā tiṇṇaṃ vedānaṃ pāraṅgate aṭṭhasate brāhmaṇe nimantetvā rājabhavane nisīdāpetvā madhupāyāsaṃ",
  "atk-s0511a0:3921_3": "bhojetvā sakkāraṃ katvā –",
  "atk-s0511a0:3921_4": "“kiṃ nu kho bhavissatī”ti lakkhaṇāni pariggāhāpesuṃ.",
  "atk-s0511a0:3921_5": "Tesu rāmādayo aṭṭha brāhmaṇapaṇḍitā lakkhaṇapariggāhakā ahesuṃ.",
  "atk-s0511a0:3921_6": "Tesu satta janā dve aṅguliyo ukkhipitvā dvedhā byākariṃsu –",
  "atk-s0511a0:3921_7": "“imehi lakkhaṇehi samannāgato agāraṃ ajjhāvasanto rājā hoti cakkavattī,",
  "atk-s0511a0:3921_8": "pabbajamāno buddho”ti.",
  "atk-s0511a0:3921_9": "Tesaṃ pana sabbadaharo gottena koṇḍañño nāma brāhmaṇo bodhisattassa lakkhaṇavarasampattiṃ disvā –",
  "atk-s0511a0:3921_10": "“etassa agāramajjhe ṭhānakāraṇaṃ natthi,",
  "atk-s0511a0:3921_11": "ekanteneva vivaṭacchado buddho bhavissatī”ti ekameva aṅguliṃ ukkhipitvā ekaṃsabyākaraṇaṃ byākāsi.",
  "atk-s0511a0:3921_12": "Athassa nāmaṃ gaṇhantā sabbalokatthasiddhikarattā siddhatthoti nāmamakaṃsu.",
  "atk-s0511a0:3922_0": "Atha te brāhmaṇā attano gharāni gantvā putte āmantetvā evamāhaṃsu –",
  "atk-s0511a0:3922_1": "“amhe mahallakā,",
  "atk-s0511a0:3922_2": "suddhodanamahārājassa puttaṃ sabbaññutaṃ pattaṃ sambhāveyyāma vā no vā,",
  "atk-s0511a0:3922_3": "tumhe pana tasmiṃ pabbajitvā sabbaññutaṃ patte tassa sāsane pabbajathā”ti.",
  "atk-s0511a0:3922_4": "Tato sattapi janā yāvatāyukaṃ ṭhatvā yathākammaṃ gatā.",
  "atk-s0511a0:3922_5": "Koṇḍaññamāṇavo arogo ahosi.",
  "atk-s0511a0:3922_6": "Tadā pana rājā tesaṃ vacanaṃ sutvā –",
  "atk-s0511a0:3922_7": "“kiṃ disvā mama putto pabbajissatī”ti te pucchi.",
  "atk-s0511a0:3922_8": "“Cattāri pubbanimittāni, devā”ti.",
  "atk-s0511a0:3922_9": "“Katarañca katarañcā”ti?",
  "atk-s0511a0:3922_10": "“Jiṇṇaṃ byādhitaṃ mataṃ pabbajita”nti.",
  "atk-s0511a0:3922_11": "Rājā “ito paṭṭhāya evarūpānaṃ mama puttassa santikaṃ āgamituṃ mā adatthā”ti vatvā kumārassa cakkhupathe",
  "atk-s0511a0:3922_12": "jiṇṇapurisādīnaṃ āgamananivāraṇatthaṃ catūsu disāsu gāvutagāvutaṭṭhāne ārakkhaṃ ṭhapesi.",
  "atk-s0511a0:3922_13": "Taṃdivasaṃ maṅgalaṭṭhāne sannipatitesu asītiyā ñātikulasahassesu ekameko ekamekaṃ puttaṃ paṭijāni –",
  "atk-s0511a0:3922_14": "“ayaṃ buddho vā hotu rājā vā,",
  "atk-s0511a0:3922_15": "mayaṃ ekamekaṃ puttaṃ dassāma,",
  "atk-s0511a0:3922_16": "sace buddho bhavissati,",
  "atk-s0511a0:3922_17": "khattiyasamaṇeheva parivuto vicarissati.",
  "atk-s0511a0:3922_18": "Sace rājā cakkavattī bhavissati,",
  "atk-s0511a0:3922_19": "khattiyakumāreheva parivuto vicarissatī”ti.",
  "atk-s0511a0:3922_20": "Atha rājā mahāpurisassa paramarūpasampannā vigatasabbadosā catusaṭṭhi dhātiyo adāsi.",
  "atk-s0511a0:3922_21": "Bodhisatto anantena parivārena mahatā sirisamudayena vaḍḍhi.",
  "atk-s0511a0:3923_0": "Athekadivasaṃ rañño vappamaṅgalaṃ nāma ahosi.",
  "atk-s0511a0:3923_1": "Taṃdivasaṃ rājā mahatiyā vibhūtiyā mahatā parivārena nagarato nikkhamanto puttampi gahetvāva agamāsi.",
  "atk-s0511a0:3923_2": "Kasikammaṭṭhāne eko jamburukkho paramaramaṇīyo ghanasandacchāyo ahosi.",
  "atk-s0511a0:3923_3": "Tassa heṭṭhā kumārassa sayanaṃ paññāpetvā upari varakanakatārākhacitaṃ rattacelavitānaṃ bandhitvā sāṇipākārena",
  "atk-s0511a0:3923_4": "parikkhipāpetvā ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānamagamāsi.",
  "atk-s0511a0:3923_5": "Tattha rājā paramamaṅgalaṃ suvaṇṇanaṅgalaṃ gaṇhāti,",
  "atk-s0511a0:3923_6": "amaccādayo rajatanaṅgalādīni gaṇhanti.",
  "atk-s0511a0:3923_7": "Taṃdivasaṃ naṅgalasahassaṃ yojīyati.",
  "atk-s0511a0:3923_8": "Bodhisattaṃ parivāretvā nisinnā dhātiyo –",
  "atk-s0511a0:3923_9": "“rañño sampattiṃ passissāmā”ti antosāṇito bahi nikkhantā.",
  "atk-s0511a0:3924_0": "Atha bodhisatto ito cito ca olokento kiñci adisvā sahasā uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.",
  "atk-s0511a0:3924_1": "Dhātiyo khajjabhojjantare vicarantiyo thokaṃ cirāyiṃsu.",
  "atk-s0511a0:3924_2": "Sesarukkhānaṃ chāyā nivattā,",
  "atk-s0511a0:3924_3": "tassa pana jamburukkhassa chāyā parimaṇḍalā hutvā tattheva aṭṭhāsi.",
  "atk-s0511a0:3924_4": "Dhātito panassa “ayyaputto ekakovā”ti vegena sāṇipākāraṃ ukkhipitvā pariyesantiyo sirisayane pallaṅkena",
  "atk-s0511a0:3924_5": "nisinnaṃ tañca pāṭihāriyaṃ disvā gantvā taṃ pavattiṃ rañño ārocesuṃ.",
  "atk-s0511a0:3924_6": "Rājā vegena āgantvā taṃ pāṭihāriyaṃ disvā – “ayaṃ vo, tāta,",
  "atk-s0511a0:3924_7": "dutiyavandanā”ti puttaṃ vandi.",
  "atk-s0511a0:3925_0": "Atha mahāpuriso anukkamena soḷasavassuddesiko ahosi.",
  "atk-s0511a0:3925_1": "Rājā bodhisattassa tiṇṇaṃ utūnaṃ anucchavike ramma- suramma-",
  "atk-s0511a0:3925_2": "subhanāmake tayo pāsāde kāresi.",
  "atk-s0511a0:3925_3": "Ekaṃ navabhūmikaṃ ekaṃ sattabhūmikaṃ ekaṃ pañcabhūmikaṃ.",
  "atk-s0511a0:3925_4": "Tayopi pāsādā ubbedhena samappamāṇā ahesuṃ.",
  "atk-s0511a0:3925_5": "Bhūmikāsu pana nānattaṃ ahosi.",
  "atk-s0511a0:3926_0": "Atha rājā cintesi –",
  "atk-s0511a0:3926_1": "“putto me vayappatto chattamassa ussāpetvā rajjasiriṃ passissāmī”ti.",
  "atk-s0511a0:3926_2": "So sākiyānaṃ paṇṇāni pahiṇi “putto me vayappatto,",
  "atk-s0511a0:3926_3": "rajje naṃ patiṭṭhāpessāmi,",
  "atk-s0511a0:3926_4": "sabbe attano gehesu vayappattā dārikā imaṃ gehaṃ pesentū”ti.",
  "atk-s0511a0:3926_5": "Te rañño sāsanaṃ sutvā –",
  "atk-s0511a0:3926_6": "“kumāro kevalaṃ rūpasampanno,",
  "atk-s0511a0:3926_7": "na kiñci sippaṃ jānāti,",
  "atk-s0511a0:3926_8": "dārabharaṇaṃ kātuṃ na sakkhissati,",
  "atk-s0511a0:3926_9": "na mayaṃ dhītaro dassāmā”ti āhaṃsu.",
  "atk-s0511a0:3926_10": "Rājā taṃ pavattiṃ sutvā puttassa santikaṃ gantvā tamatthaṃ ārocesi.",
  "atk-s0511a0:3926_11": "Bodhisatto –",
  "atk-s0511a0:3926_12": "“kiṃ sippaṃ dassetuṃ vaṭṭatī”ti āha.",
  "atk-s0511a0:3926_13": "“Sahassatthāmaṃ dhanuṃ āropetuṃ vaṭṭati, tātā”ti.",
  "atk-s0511a0:3926_14": "“Tena hi āharāpethā”ti āha.",
  "atk-s0511a0:3926_15": "Rājā āharāpetvā adāsi.",
  "atk-s0511a0:3926_16": "Taṃ dhanuṃ purisasahassaṃ āropeti,",
  "atk-s0511a0:3926_17": "purisasahassaṃ oropeti.",
  "atk-s0511a0:3926_18": "Mahāpuriso taṃ sarāsanaṃ āharāpetvā pallaṅkena nisinnova jiyaṃ pādaṅguṭṭhake veṭhāpetvā kaḍḍhanto pādaṅguṭṭhakeneva",
  "atk-s0511a0:3926_19": "dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ ropesi.",
  "atk-s0511a0:3926_20": "Sakalanagaraṃ uppattanākārappattaṃ ahosi.",
  "atk-s0511a0:3926_21": "“Kiṃ eso saddo”ti ca vutte “devo gajjatī”ti āhaṃsu.",
  "atk-s0511a0:3926_22": "Athaññe “tumhe na jānātha,",
  "atk-s0511a0:3926_23": "na devo gajjati,",
  "atk-s0511a0:3926_24": "aṅgīrasassa kumārassa sahassatthāmaṃ dhanuṃ āropetvā jiyaṃ poṭhentassa jiyappahārasaddo eso”ti āhaṃsu.",
  "atk-s0511a0:3926_25": "Sākiyā taṃ sutvā tāvatakeneva āraddhacittā tuṭṭhamānasā ahesuṃ.",
  "atk-s0511a0:3927_0": "Atha mahāpuriso –",
  "atk-s0511a0:3927_1": "“kiṃ kātuṃ vaṭṭatī”ti āha.",
  "atk-s0511a0:3927_2": "Aṭṭhaṅgulabahalaṃ ayopaṭṭaṃ kaṇḍena vijjhituṃ vaṭṭatīti.",
  "atk-s0511a0:3927_3": "Taṃ vijjhitvā –",
  "atk-s0511a0:3927_4": "“aññaṃ kiṃ kātuṃ vaṭṭatī”ti āha.",
  "atk-s0511a0:3927_5": "Caturaṅgulabahalaṃ asanaphalakaṃ vijjhituṃ vaṭṭatīti.",
  "atk-s0511a0:3927_6": "Tampi vijjhitvā –",
  "atk-s0511a0:3927_7": "“aññaṃ kiṃ kātuṃ vaṭṭatī”ti āha.",
  "atk-s0511a0:3927_8": "Vidatthibahalaṃ udumbaraphalakaṃ vijjhituṃ vaṭṭatīti.",
  "atk-s0511a0:3927_9": "Tampi vijjhitvā aññaṃ kiṃ kātuṃ vaṭṭatīti.",
  "atk-s0511a0:3927_10": "Tato “vālukasakaṭānī”ti āhaṃsu.",
  "atk-s0511a0:3927_11": "Mahāsatto vālukasakaṭampi palālasakaṭampi vinivijjhitvā udake ekūsabhappamāṇaṃ kaṇḍaṃ pesesi thale aṭṭhausabhappamāṇaṃ.",
  "atk-s0511a0:3927_12": "Atha naṃ “vātiṅgaṇasaññāya vālaṃ vijjhituṃ vaṭṭatī”ti āhaṃsu.",
  "atk-s0511a0:3927_13": "“Tena hi yojanamattaṃ vātiṅgaṇaṃ bandhāpethā”ti vatvā yojanamattake vātiṅgaṇasaññāya vālaṃ bandhāpetvā",
  "atk-s0511a0:3927_14": "rattandhakāre meghapaṭalehi channāsu disāsu kaṇḍaṃ khipi.",
  "atk-s0511a0:3927_15": "Taṃ gantvā yojanamattake vālaṃ phāletvā pathaviṃ pāvisi.",
  "atk-s0511a0:3927_16": "Na kevalaṃ ettakameva,",
  "atk-s0511a0:3927_17": "taṃdivasaṃ mahāpuriso loke vattamānaṃ sippaṃ sabbameva dassesi.",
  "atk-s0511a0:3928_0": "Atha sākiyā attano dhītaro alaṅkaritvā pesayiṃsu.",
  "atk-s0511a0:3928_1": "Cattālīsasahassā nāṭakitthiyo ahesuṃ.",
  "atk-s0511a0:3928_2": "Rāhulamātā pana devī aggamahesī ahosi.",
  "atk-s0511a0:3928_3": "Mahāpuriso devakumāro viya surayuvatīhi parivuto narayuvatīhi parivuto nippurisehi turiyehi paricāriyamāno",
  "atk-s0511a0:3928_4": "mahāsampattiṃ anubhavamāno utuvārena utuvārena tesu tīsu pāsādesu viharati.",
  "atk-s0511a0:3928_5": "Athekadivasaṃ bodhisatto uyyānabhūmiṃ gantukāmo sārathiṃ āmantetvā –",
  "atk-s0511a0:3928_6": "“rathaṃ yojehi uyyānabhūmiṃ passissāmī”ti āha.",
  "atk-s0511a0:3928_7": "So “sādhū”ti paṭissuṇitvā mahārahaṃ vararucirathirakubbaravarattaṃ thirataraneminābhiṃ varakanakarajatamaṇiratanakhacitaīsāmukhaṃ",
  "atk-s0511a0:3928_8": "navakanakarajatatārakakhacitanemipassaṃ samosaritavividhasurabhikusumadāmasassirikaṃ ravirathasadisadassanīyaṃ",
  "atk-s0511a0:3928_9": "vararathaṃ samalaṅkaritvā sasikumudasadisavaṇṇe anilagaruḷajave ājānīye cattāro maṅgalasindhave yojetvā",
  "atk-s0511a0:3928_10": "bodhisattassa paṭivedesi.",
  "atk-s0511a0:3928_11": "Bodhisatto devavimānasadisaṃ taṃ rathavaramāruyha uyyānābhimukho pāyāsi.",
  "atk-s0511a0:3929_0": "Atha devatā “siddhatthakumārassa abhisambujjhanakālo āsanno,",
  "atk-s0511a0:3929_1": "pubbanimittamassa dassessāmā”ti ekaṃ devaputtaṃ jarājajjarasarīraṃ khaṇḍadantaṃ palitakesaṃ vaṅkagattaṃ daṇḍahatthaṃ pavedhamānaṃ katvā dassesuṃ.",
  "atk-s0511a0:3929_2": "Taṃ bodhisatto ceva sārathi ca passanti.",
  "atk-s0511a0:3929_3": "Tato bodhisatto –",
  "atk-s0511a0:3929_4": "“sārathi ko nāmesa puriso kesāpissa na yathā aññesa”nti mahāpadānasutte āgatanayeneva pucchitvā tassa vacanaṃ sutvā –",
  "atk-s0511a0:3929_5": "“dhiratthu vata, bho, jāti,",
  "atk-s0511a0:3929_6": "yatra hi nāma jātassa jarā paññāyissatī”ti saṃviggahadayo tatova paṭinivattitvā pāsādameva abhiruhi.",
  "atk-s0511a0:3930_0": "Rājā “kiṃkāraṇā mama putto paṭinivattī”ti pucchi.",
  "atk-s0511a0:3930_1": "“Jiṇṇapurisaṃ disvā, devā”ti.",
  "atk-s0511a0:3930_2": "Tato kampamānamānaso rājā aḍḍhayojane ārakkhaṃ ṭhapesi.",
  "atk-s0511a0:3930_3": "Punekadivasaṃ bodhisatto uyyānaṃ gacchanto tāhi eva devatāhi nimmitaṃ byādhitañca purisaṃ disvā purimanayeneva",
  "atk-s0511a0:3930_4": "pucchitvā saṃviggahadayo nivattitvā pāsādameva abhiruhi.",
  "atk-s0511a0:3930_5": "Rājā pucchitvā nāṭakāni vissajjesi.",
  "atk-s0511a0:3930_6": "“Pabbajjāya mānasaṃ assa bhinnaṃ karissa”nti ārakkhaṃ vaḍḍhetvā samantato tigāvutappamāṇe padese ārakkhaṃ ṭhapesi.",
  "atk-s0511a0:3931_0": "Punapi bodhisatto ekadivasaṃ uyyānaṃ gacchanto tatheva devatāhi nimmitaṃ kālaṅkataṃ disvā purimanayeneva",
  "atk-s0511a0:3931_1": "pucchitvā saṃviggahadayo nivattitvā pāsādamabhiruhi.",
  "atk-s0511a0:3931_2": "Rājā nivattanakāraṇaṃ pucchitvā puna ārakkhaṃ vaḍḍhetvā yojanappamāṇe padese ārakkhaṃ ṭhapesi.",
  "atk-s0511a0:3932_0": "Punapi bodhisatto ekadivasaṃ uyyānaṃ gacchanto tatheva devatāhi nimmitaṃ sunivatthaṃ supārutaṃ pabbajitaṃ disvā –",
  "atk-s0511a0:3932_1": "“ko nāmeso, samma,",
  "atk-s0511a0:3932_2": "sārathī”ti sārathiṃ pucchi.",
  "atk-s0511a0:3932_3": "Sārathi kiñcāpi buddhuppādassa abhāvā pabbajitaṃ vā pabbajitaguṇe vā na jānāti,",
  "atk-s0511a0:3932_4": "devatānubhāvena pana “pabbajito nāmāyaṃ devā”ti vatvā pabbajjāya guṇaṃ tassa vaṇṇesi.",
  "atk-s0511a0:3933_0": "Tato bodhisatto pabbajjāya ruciṃ uppādetvā taṃdivasaṃ uyyānaṃ agamāsi.",
  "atk-s0511a0:3933_1": "Dīghāyukā bodhisattā vassasate vassasate atikkante jiṇṇādīsu ekekaṃ addasaṃsu.",
  "atk-s0511a0:3933_2": "Amhākaṃ pana bodhisatto appāyukakāle uppannattā catunnaṃ catunnaṃ māsānaṃ accayena uyyānaṃ gacchanto anukkamena ekekaṃ addasa.",
  "atk-s0511a0:3933_3": "Dīghabhāṇakā panāhu –",
  "atk-s0511a0:3933_4": "“cattāri nimittāni ekadivaseneva disvā agamāsī”ti.",
  "atk-s0511a0:3933_5": "Tattha divasabhāgaṃ kīḷitvā uyyānarasamanubhavitvā maṅgalapokkharaṇiyaṃ nhatvā atthaṅgate sūriye maṅgalasilātale nisīdi attānaṃ alaṅkārāpetukāmo.",
  "atk-s0511a0:3933_6": "Athassa cittācāramaññāya sakkena devānamindena āṇatto vissakammo nāma devaputto āgantvā tasseva kappakasadiso hutvā dibbehi alaṅkārehi alaṅkari.",
  "atk-s0511a0:3933_7": "Athassa sabbālaṅkārasamalaṅkatassa sabbatālāvacaresu sakāni sakāni paṭibhānāni dassayantesu brāhmaṇesu",
  "atk-s0511a0:3933_8": "ca “jaya nandā”tiādivacanehi sutamaṅgalikādīsu nānappakārehi maṅgalavacanatthutighosehi sambhāventesu",
  "atk-s0511a0:3933_9": "sabbālaṅkārasamalaṅkataṃ rathavaraṃ abhiruhi.",
  "atk-s0511a0:3933_10": "Tasmiṃ samaye –",
  "atk-s0511a0:3933_11": "“rāhulamātā puttaṃ vijātā”ti sutvā suddhodanamahārājā –",
  "atk-s0511a0:3933_12": "“puttassa me tuṭṭhiṃ nivedethā”ti sāsanaṃ pahiṇi.",
  "atk-s0511a0:3933_13": "Bodhisatto taṃ sutvā –",
  "atk-s0511a0:3933_14": "“rāhu jāto,",
  "atk-s0511a0:3933_15": "bandhanaṃ jāta”nti āha. Rājā –",
  "atk-s0511a0:3933_16": "“kiṃ me putto avacā”ti pucchitvā taṃ vacanaṃ sutvā “ito paṭṭhāya me nattā ‘rāhulakumāro’tveva nāmaṃ hotū”ti āha.",
  "atk-s0511a0:3934_0": "Bodhisattopi taṃ rathavaramāruyha mahatā parivārena atimanoramena sirisobhaggena nagaraṃ pāvisi.",
  "atk-s0511a0:3934_1": "Tasmiṃ samaye rūpasiriyā guṇasampattiyā ca akisā kisāgotamī nāma khattiyakaññā uparipāsādavaratalagatā",
  "atk-s0511a0:3934_2": "nagaraṃ pavisantassa bodhisattassa rūpasiriṃ disvā sañjātapītisomanassā hutvā –",
  "atk-s0511a0:3935_0": "“Nibbutā nūna sā mātā, nibbuto nūna so pitā;",
  "atk-s0511a0:3936_0": "Nibbutā nūna sā nārī, yassāyaṃ īdiso patī”ti. –",
  "atk-s0511a0:3937_0": "Imaṃ udānaṃ udānesi.",
  "atk-s0511a0:3938_0": "Bodhisatto taṃ sutvā cintesi –",
  "atk-s0511a0:3938_1": "“ayaṃ me sussavanaṃ vacanaṃ sāvesi,",
  "atk-s0511a0:3938_2": "ahañhi nibbānaṃ gavesanto vicarāmi,",
  "atk-s0511a0:3938_3": "ajjeva mayā gharāvāsaṃ chaḍḍetvā nikkhamma pabbajitvā nibbānaṃ gavesituṃ vaṭṭatī”ti.",
  "atk-s0511a0:3938_4": "“Ayaṃ imissā ācariyabhāgo hotū”ti muttāhāraṃ kaṇṭhato omuñcitvā kisāgotamiyā satasahassagghanikaṃ paramaratikaraṃ muttāhāraṃ pesesi.",
  "atk-s0511a0:3938_5": "Sā “siddhatthakumāro mayi paṭibaddhahadayo hutvā paṇṇākāraṃ pesesī”ti somanassajātā ahosi.",
  "atk-s0511a0:3939_0": "Bodhisattopi mahatā sirisamudayena paramaramaṇīyaṃ pāsādaṃ abhiruhitvā sirisayane nipajji.",
  "atk-s0511a0:3939_1": "Tāvadeva naṃ paripuṇṇarajanikarasadisaruciravaravadanā bimbaphalasadisadasanavasanā sitavimalasamasaṃhitāviraḷavaradasanā",
  "atk-s0511a0:3939_2": "asitanayanakesapāsā sujātañjanātinīlakuṭilabhamukā sujātahaṃsasamasaṃhitapayodharā ratikaranavakanakarajataviracitavaramaṇimekhalā",
  "atk-s0511a0:3939_3": "parigatavipulaghanajaghanataṭā karikarasannibhoruyugalā naccagītavāditesu kusalā surayuvatisadisarūpasobhā",
  "atk-s0511a0:3939_4": "varayuvatiyo madhuraravāni turiyāni gahetvā mahāpurisaṃ samparivāretvā ramāpayantiyo naccagītavāditāni",
  "atk-s0511a0:3939_5": "payojayiṃsu.",
  "atk-s0511a0:3939_6": "Bodhisatto pana kilesesu virattacittatāya naccagītādīsu anabhirato muhuttaṃ niddaṃ okkami.",
  "atk-s0511a0:3940_0": "Tā taṃ disvā “yassatthāya naccādīni mayaṃ payojema,",
  "atk-s0511a0:3940_1": "so niddaṃ upagato,",
  "atk-s0511a0:3940_2": "idāni kimatthaṃ kilamāmā”ti gahitāni turiyāni ajjhottharitvā nipajjiṃsu,",
  "atk-s0511a0:3940_3": "gandhatelappadīpā ca jhāyanti.",
  "atk-s0511a0:3940_4": "Bodhisatto pabujjhitvā sayanapiṭṭhe pallaṅkena nisinno addasa tā itthiyo turiyabhaṇḍāni avattharitvā niddāyantiyo paggharitalālā kilinnakapolagattā,",
  "atk-s0511a0:3940_5": "ekaccā dante khādantiyo,",
  "atk-s0511a0:3940_6": "ekaccā kākacchantiyo,",
  "atk-s0511a0:3940_7": "ekaccā vippalapantiyo,",
  "atk-s0511a0:3940_8": "ekaccā vivaṭamukhā,",
  "atk-s0511a0:3940_9": "ekaccā apagatavasanarasanā,",
  "atk-s0511a0:3940_10": "pākaṭabībhacchasambādhaṭṭhānā,",
  "atk-s0511a0:3940_11": "ekaccā vimuttākulasiroruhā susānarūparūpaṃ dhārayamānā sayiṃsu.",
  "atk-s0511a0:3940_12": "Mahāsatto tāsaṃ taṃ vippakāraṃ disvā bhiyyosomattāya kāmesu virattacitto ahosi.",
  "atk-s0511a0:3940_13": "Tassa pana alaṅkatapaṭiyattaṃ dasasatanayanabhavanasadisaṃ rucirasobhampi pāsādavaratalaṃ apaviddhamatasarīrakuṇapabharitaṃ",
  "atk-s0511a0:3940_14": "āmakasusānamiva paramapaṭikkūlaṃ upaṭṭhāsi.",
  "atk-s0511a0:3940_15": "Tayopi bhavā ādittabhavanasadisā hutvā upaṭṭhahiṃsu.",
  "atk-s0511a0:3940_16": "“Upaddutaṃ vata, bho,",
  "atk-s0511a0:3940_17": "upassaṭṭhaṃ vata bho”ti ca vācaṃ pavattesi.",
  "atk-s0511a0:3940_18": "Ativiya pabbajjāya cittaṃ nami.",
  "atk-s0511a0:3941_0": "So “ajjeva mayā mahābhinikkhamanaṃ nikkhamituṃ vaṭṭatī”ti sirisayanato uṭṭhāya dvārasamīpaṃ gantvā –",
  "atk-s0511a0:3941_1": "“ko etthā”ti āha.",
  "atk-s0511a0:3941_2": "Ummāre sīsaṃ katvā nipanno channo āha – “ahaṃ,",
  "atk-s0511a0:3941_3": "ayyaputta,",
  "atk-s0511a0:3941_4": "channo”ti.",
  "atk-s0511a0:3941_5": "Atha mahāpuriso –",
  "atk-s0511a0:3941_6": "“ahaṃ ajja mahābhinikkhamanaṃ nikkhamitukāmo,",
  "atk-s0511a0:3941_7": "na kañci paṭiveditvā sīghamekaṃ atijayaṃ sindhavaṃ kappehī”ti.",
  "atk-s0511a0:3941_8": "So “sādhu,",
  "atk-s0511a0:3941_9": "devā”ti assabhaṇḍakaṃ gahetvā assasālaṃ gantvā gandhatelappadīpesu jalantesu sumanapaṭṭavitānassa heṭṭhā",
  "atk-s0511a0:3941_10": "paramaramaṇīye bhūmibhāge ṭhitaṃ arimanthakaṃ kaṇḍakaṃ turaṅgavaraṃ disvā –",
  "atk-s0511a0:3941_11": "“ajja mayā ayyaputtassa nikkhamanatthāya imameva maṅgalahayaṃ kappetuṃ vaṭṭatī”ti kaṇḍakaṃ kappesi.",
  "atk-s0511a0:3941_12": "So kappiyamānova aññāsi –",
  "atk-s0511a0:3941_13": "“ayaṃ kappanā atigāḷhā,",
  "atk-s0511a0:3941_14": "aññesu divasesu uyyānakīḷaṃ gamanakāle kappanā viya na hoti.",
  "atk-s0511a0:3941_15": "Nissaṃsayaṃ ajjeva ayyaputto mahābhinikkhamanaṃ nikkhamissatī”ti.",
  "atk-s0511a0:3941_16": "Tato tuṭṭhamānaso mahāhasitaṃ hasi.",
  "atk-s0511a0:3941_17": "So nādo taṃ sakalakapilavatthupuraṃ unnādaṃ kareyya,",
  "atk-s0511a0:3941_18": "devatā pana sannirumbhitvā na kassaci sotuṃ adaṃsu.",
  "atk-s0511a0:3942_0": "Bodhisatto “puttaṃ tāva passissāmī”ti cintetvā ṭhitaṭṭhānato uṭṭhāya rāhulamātuyā vasanaṭṭhānaṃ gantvā gabbhadvāraṃ vivari.",
  "atk-s0511a0:3942_1": "Tasmiṃ khaṇe antogabbhe gandhatelappadīpo jhāyati.",
  "atk-s0511a0:3942_2": "Rāhulamātā sumanamallikādīnaṃ ambaṇamattena attippakiṇṇe varasayane puttassa matthake hatthaṃ ṭhapetvā niddāyati.",
  "atk-s0511a0:3942_3": "Bodhisatto ummāre pādaṃ ṭhapetvā ṭhitakova oloketvā –",
  "atk-s0511a0:3942_4": "“sacāhaṃ deviyā hatthaṃ apanetvā mama puttaṃ gaṇhissāmi,",
  "atk-s0511a0:3942_5": "devī pabujjhissati,",
  "atk-s0511a0:3942_6": "evaṃ me abhinikkhamanassa antarāyo bhavissati.",
  "atk-s0511a0:3942_7": "Buddho hutvāva āgantvā puttaṃ passissāmī”ti cintetvā pāsādatalato otaritvā assassa samīpaṃ gantvā evamāha –",
  "atk-s0511a0:3942_8": "“tāta kaṇḍaka,",
  "atk-s0511a0:3942_9": "tvaṃ ajja ekarattiṃ maṃ tāraya,",
  "atk-s0511a0:3942_10": "ahaṃ taṃ nissāya buddho hutvā sadevakaṃ lokaṃ tāressāmī”ti.",
  "atk-s0511a0:3942_11": "Tato ullaṅghitvā kaṇḍakassa piṭṭhiṃ abhiruhi.",
  "atk-s0511a0:3942_12": "Kaṇḍako gīvato paṭṭhāya āyāmato aṭṭhārasahattho hoti tadanurūpena ubbedhena samannāgato rūpaggajavabalasampanno",
  "atk-s0511a0:3942_13": "sabbaseto dhotasaṅkhasadisadassanīyavaṇṇo.",
  "atk-s0511a0:3942_14": "Tato bodhisatto varaturaṅgapiṭṭhigato channaṃ assassa vāladhiṃ gāhāpetvā aḍḍharattasamaye nagarassa mahādvāraṃ sampatto.",
  "atk-s0511a0:3943_0": "Tadā pana rājā pubbeva bodhisattassa gamanapaṭisedhanatthāya dvīsu dvārakavāṭesu ekekaṃ purisasahassena",
  "atk-s0511a0:3943_1": "vivaritabbaṃ kāretvā tattha bahupurise ārakkhaṃ ṭhapesi.",
  "atk-s0511a0:3943_2": "Bodhisatto kira purisagaṇanāya koṭisatasahassassa balaṃ dhāresi,",
  "atk-s0511a0:3943_3": "hatthigaṇanāya koṭisahassassa.",
  "atk-s0511a0:3943_4": "Tasmā so cintesi –",
  "atk-s0511a0:3943_5": "“yadi dvāraṃ na vivarīyati,",
  "atk-s0511a0:3943_6": "ajja kaṇḍakassa piṭṭhe nisinno channaṃ vāladhiṃ gāhāpetvā tena saddhiṃyeva kaṇḍakaṃ ūrūhi nippīḷetvā",
  "atk-s0511a0:3943_7": "aṭṭhārasahatthaṃ pākāraṃ uppatitvā atikkameyya”nti.",
  "atk-s0511a0:3943_8": "Channo cintesi –",
  "atk-s0511a0:3943_9": "“sace dvāraṃ na ugghāpayati,",
  "atk-s0511a0:3943_10": "ahaṃ ayyaputtaṃ khandhe katvā kaṇḍakaṃ dakkhiṇahatthena parikkhipanto upakacchake katvā uppatitvā pākāraṃ atikkamissāmī”ti.",
  "atk-s0511a0:3943_11": "Kaṇḍako cintesi –",
  "atk-s0511a0:3943_12": "“ahaṃ dvāre avivariyamāne yathānisinnameva ayyaputtaṃ gahitavāladhinā channena saddhiṃ uppatitvā pākārassa purato patiṭṭhahissāmī”ti.",
  "atk-s0511a0:3943_13": "Evameva tayo purisā cintayiṃsu.",
  "atk-s0511a0:3943_14": "Dvāre adhivatthā devatā mahādvāraṃ vivariṃsu.",
  "atk-s0511a0:3944_0": "Tasmiṃ khaṇe māro pāpimā “mahāsattaṃ nivattessāmī”ti āgantvā gaganatale ṭhatvā āha –",
  "atk-s0511a0:3945_0": "“Mā nikkhama mahāvīra, ito te sattame dine;",
  "atk-s0511a0:3946_0": "Dibbaṃ tu cakkaratanaṃ, addhā pātu bhavissati. –",
  "atk-s0511a0:3947_0": "Dvisahassaparittadīpaparivārānaṃ catunnaṃ mahādīpānaṃ rajjaṃ kāressasi, nivatta,",
  "atk-s0511a0:3947_1": "mārisā”ti.",
  "atk-s0511a0:3947_2": "Mahāpuriso āha “kosi tva”nti.",
  "atk-s0511a0:3947_3": "Ahaṃ vasavattīti.",
  "atk-s0511a0:3948_0": "“Jānāmahaṃ mahārāja, mayhaṃ cakkassa sambhavaṃ;",
  "atk-s0511a0:3949_0": "Anatthikohaṃ rajjena, gaccha tvaṃ māra mā idha.",
  "atk-s0511a0:3950_0": "“Sakalaṃ dasasahassampi, lokadhātumahaṃ pana;",
  "atk-s0511a0:3951_0": "Unnādetvā bhavissāmi, buddho loke vināyako”ti. –",
  "atk-s0511a0:3952_0": "Āha. So tatthevantaradhāyi.",
  "atk-s0511a0:3953_0": "Mahāsatto ekūnattiṃsavassakāle hatthagataṃ cakkavattirajjaṃ kheḷapiṇḍaṃ viya anapekkho chaḍḍetvā cakkavattisirinivāsabhūtā",
  "atk-s0511a0:3953_1": "rājabhavanā nikkhamitvā āsāḷhipuṇṇamāya uttarāsāḷhanakkhatte vattamāne nagarato nikkhamitvā nagaraṃ apaloketukāmo ahosi.",
  "atk-s0511a0:3953_2": "Vitakkasamanantarameva cassa kulālacakkaṃ viya so bhūmippadeso parivatti.",
  "atk-s0511a0:3953_3": "Yathāṭhitova mahāsatto kapilavatthupuraṃ disvā tassiṃ bhūmippadese kaṇḍakanivattanaṃ nāma cetiyaṭṭhānaṃ",
  "atk-s0511a0:3953_4": "dassetvā gantabbamagābhimukhaṃyeva kaṇḍakaṃ katvā pāyāsi mahatā sakkārena uḷārena sirisamudayena.",
  "atk-s0511a0:3953_5": "Tadā mahāsatte gacchante tassa purato devatā saṭṭhi ukkāsatasahassāni dhārayiṃsu,",
  "atk-s0511a0:3953_6": "tathā pacchato saṭṭhi dakkhiṇato saṭṭhi ukkāsatasahassāni,",
  "atk-s0511a0:3953_7": "tathā vāmapassato.",
  "atk-s0511a0:3953_8": "Aparā devatā surabhikusumamālādāmacandanacuṇṇacāmaradhajapaṭākāhi sakkarontiyo parivāretvā agamaṃsu.",
  "atk-s0511a0:3953_9": "Dibbāni saṅgītāni anekāni ca turiyāni vajjiṃsu.",
  "atk-s0511a0:3954_0": "Iminā sirisamudayena gacchanto bodhisatto ekaratteneva tīṇi rajjāni atikkamma tiṃsayojanikaṃ maggaṃ gantvā anomānadītīraṃ sampāpuṇi.",
  "atk-s0511a0:3954_1": "Atha bodhisatto nadītīre ṭhatvā channaṃ pucchi –",
  "atk-s0511a0:3954_2": "“kā nāmāyaṃ nadī”ti?",
  "atk-s0511a0:3954_3": "“Anomā nāma, devā”ti.",
  "atk-s0511a0:3954_4": "“Amhākampi pabbajjā anomā bhavissatī”ti paṇhiyā assaṃ ghaṭṭento assassa saññaṃ adāsi.",
  "atk-s0511a0:3954_5": "Asso ullaṅghitvā aṭṭhausabhavitthārāya nadiyā pārimatīre aṭṭhāsi.",
  "atk-s0511a0:3954_6": "Bodhisatto assapiṭṭhito oruyha muttarāsisadise vālukāpuline ṭhatvā channaṃ āmantesi –",
  "atk-s0511a0:3954_7": "“samma channa,",
  "atk-s0511a0:3954_8": "tvaṃ mayhaṃ ābharaṇāni ceva kaṇḍakañca ādāya gaccha,",
  "atk-s0511a0:3954_9": "ahaṃ pabbajissāmī”ti. Channo, “ahampi, deva,",
  "atk-s0511a0:3954_10": "pabbajissāmī”ti.",
  "atk-s0511a0:3954_11": "Bodhisatto āha –",
  "atk-s0511a0:3954_12": "“na labbhā tayā pabbajituṃ,",
  "atk-s0511a0:3954_13": "gaccheva tva”nti tikkhattuṃ nivāretvā ābharaṇāni ceva kaṇḍakañca paṭicchāpetvā cintesi –",
  "atk-s0511a0:3954_14": "“ime mayhaṃ kesā samaṇasāruppā na honti,",
  "atk-s0511a0:3954_15": "te khaggena chindissāmī”ti dakkhiṇena hatthena paramanisitamasivaraṃ gahetvā vāmahatthena moḷiyā saddhiṃ cūḷaṃ gahetvā chindi,",
  "atk-s0511a0:3954_16": "kesā dvaṅgulamattā hutvā dakkhiṇato āvaṭṭamānā sīse allīyiṃsu.",
  "atk-s0511a0:3954_17": "Tesaṃ pana kesānaṃ yāvajīvaṃ tadeva pamāṇaṃ ahosi,",
  "atk-s0511a0:3954_18": "massu ca tadanurūpaṃ,",
  "atk-s0511a0:3954_19": "puna kesamassuohāraṇakiccampissa nāhosi.",
  "atk-s0511a0:3954_20": "Bodhisatto saha moḷiyā cūḷaṃ gahetvā –",
  "atk-s0511a0:3954_21": "“sacāhaṃ buddho bhavissāmi,",
  "atk-s0511a0:3954_22": "ākāse tiṭṭhatu, no ce,",
  "atk-s0511a0:3954_23": "bhūmiyaṃ patatū”ti ākāse khipi.",
  "atk-s0511a0:3954_24": "Taṃ cūḷāmaṇibandhanaṃ yojanappamāṇaṃ ṭhānaṃ gantvā ākāse aṭṭhāsi.",
  "atk-s0511a0:3955_0": "Atha sakko devarājā dibbena cakkhunā olokento yojanikena ratanacaṅkoṭakena taṃ paṭiggahetvā tāvatiṃsabhavane",
  "atk-s0511a0:3955_1": "tiyojanaṃ sattaratanamayaṃ cūḷāmaṇicetiyaṃ nāma patiṭṭhāpesi. Yathāha –",
  "atk-s0511a0:3956_0": "“Chetvāna moḷiṃ varagandhavāsitaṃ, vehāyasaṃ ukkhipi aggapuggalo;",
  "atk-s0511a0:3957_0": "Sahassanetto sirasā paṭiggahi, suvaṇṇacaṅkoṭavarena vāsavo”ti. ;",
  "atk-s0511a0:3958_0": "Puna bodhisatto cintesi –",
  "atk-s0511a0:3958_1": "“imāni kāsikavatthāni mahagghāni,",
  "atk-s0511a0:3958_2": "na mayhaṃ samaṇasāruppānī”ti.",
  "atk-s0511a0:3958_3": "Athassa kassapabuddhakāle purāṇasahāyako ghaṭikāramahābrahmā ekaṃ buddhantaraṃ vināsabhāvāppattena mittabhāvena cintesi –",
  "atk-s0511a0:3958_4": "“ajja me sahāyako mahābhinikkhamanaṃ nikkhanto,",
  "atk-s0511a0:3958_5": "samaṇaparikkhāramassa gahetvā gacchissāmī”ti.",
  "atk-s0511a0:3959_0": "“Ticīvarañca patto ca, vāsi sūci ca bandhanaṃ;",
  "atk-s0511a0:3960_0": "Parissāvanañca aṭṭhete, yuttayogassa bhikkhuno”ti. –",
  "atk-s0511a0:3961_0": "Ime aṭṭha samaṇaparikkhāre āharitvā adāsi.",
  "atk-s0511a0:3961_1": "Mahāpuriso arahaddhajaṃ nivāsetvā uttamaṃ pabbajjāvesaṃ gahetvā sāṭakayugalaṃ ākāse khipi.",
  "atk-s0511a0:3961_2": "Taṃ mahābrahmā paṭiggahetvā brahmaloke dvādasayojanikaṃ sabbaratanamayaṃ cetiyaṃ katvā taṃ anto pakkhipitvā ṭhapesi.",
  "atk-s0511a0:3961_3": "Atha naṃ mahāsatto – “channa,",
  "atk-s0511a0:3961_4": "mama vacanena mātāpitūnaṃ ārogyaṃ vadehī”ti vatvā uyyojesi.",
  "atk-s0511a0:3961_5": "Tato channo mahāpurisaṃ vanditvā padakkhiṇaṃ katvā pakkāmi.",
  "atk-s0511a0:3961_6": "Kaṇḍako pana channena saddhiṃ mantayamānassa bodhisattassa vacanaṃ suṇanto ṭhatvā –",
  "atk-s0511a0:3961_7": "“natthi dāni mayhaṃ puna sāmino dassana”nti cakkhupathamassa vijahanto viyogadukkhamadhivāsetuṃ asakkonto",
  "atk-s0511a0:3961_8": "hadayena phalitena kālaṃ katvā suraripudurabhibhavane tāvatiṃsabhavane kaṇḍako nāma devaputto hutvā nibbatti.",
  "atk-s0511a0:3961_9": "Tassa uppatti vimalatthavilāsiniyā vimānavatthuṭṭhakathāya gahetabbā.",
  "atk-s0511a0:3961_10": "Channassa paṭhamaṃ ekova soko ahosi.",
  "atk-s0511a0:3961_11": "So kaṇḍakassa kālakiriyāya dutiyena sokena pīḷiyamāno rodanto paridevanto dukkhena agamāsi.",
  "atk-s0511a0:3962_0": "Bodhisattopi pabbajitvā tasmiṃyeva padese anupiyaṃ nāma ambavanaṃ atthi,",
  "atk-s0511a0:3962_1": "tattheva sattāhaṃ pabbajjāsukhena vītināmetvā tato pacchā sañjhāppabhānurañjitasaliladharasaṃvuto saradasamaye",
  "atk-s0511a0:3962_2": "paripuṇṇarajanikaro viya kāsāvavarasaṃvuto ekakopi anekajanaparivuto viya virocamāno taṃ vanavāsimigapakkhīnaṃ",
  "atk-s0511a0:3962_3": "nayanāmatapānamiva karonto ekacaro sīho viya narasīho mattamātaṅgavilāsagāmī samassāsento viya vasundharaṃ",
  "atk-s0511a0:3962_4": "pādatalehi ekadivaseneva tiṃsayojanikaṃ maggaṃ gantvā uttuṅgataraṅgabhaṅgaṃ asaṅgaṃ gaṅgaṃ nadiṃ uttaritvā",
  "atk-s0511a0:3962_5": "ratanajutivisaravirājitavararucirarājagahaṃ rājagahaṃ nāma nagaraṃ pāvisi.",
  "atk-s0511a0:3962_6": "Pavisitvā ca pana sapadānaṃ piṇḍāya cari.",
  "atk-s0511a0:3962_7": "Sakalaṃ pana taṃ nagaraṃ bodhisattassa rūpadassanena dhanapālake paviṭṭhe taṃ nagaraṃ viya asurinde paviṭṭhe devanagaraṃ viya saṅkhobhamagamāsi.",
  "atk-s0511a0:3962_8": "Piṇḍāya carante mahāpurise nagaravāsino manussā mahāsattassa rūpadassanena sañjātapītisomanassā jātavimhitā",
  "atk-s0511a0:3962_9": "bodhisattassa rūpadassanāvajjitahadayā ahesuṃ.",
  "atk-s0511a0:3963_0": "Tesaṃ manussānaṃ aññataro aññataramevamāha –",
  "atk-s0511a0:3963_1": "“kinnu yaṃ, bho,",
  "atk-s0511a0:3963_2": "rāhubhayena nigūḷhakiraṇajālo puṇṇacando manussalokamāgato”ti.",
  "atk-s0511a0:3963_3": "Tamañño sitaṃ katvā evamāha –",
  "atk-s0511a0:3963_4": "“kiṃ kathesi, samma,",
  "atk-s0511a0:3963_5": "kadā nāma tayā puṇṇacando manussalokamāgato diṭṭhapubbo,",
  "atk-s0511a0:3963_6": "nanu esa kusumaketukāmadevo vesantaramādāya amhākaṃ mahārājassa nāgarānañca paramalīḷāvibhūtiṃ disvā kīḷitumāgato”ti.",
  "atk-s0511a0:3963_7": "Tamañño sitaṃ katvā evamāha – “kiṃ, bho,",
  "atk-s0511a0:3963_8": "tvaṃ ummattosi,",
  "atk-s0511a0:3963_9": "nanu kāmo issarakodhahutāsanaparidaḍḍhasarīro surapatidasasatanayano eso amarapurasaññāya idhāgato”ti! Tamañño īsakaṃ hasitvā –",
  "atk-s0511a0:3963_10": "“kiṃ vadesi, bho,",
  "atk-s0511a0:3963_11": "te pubbāparavirodhaṃ,",
  "atk-s0511a0:3963_12": "kuto panassa dasasatanayanāni,",
  "atk-s0511a0:3963_13": "kuto vajiraṃ,",
  "atk-s0511a0:3963_14": "kuto erāvaṇo.",
  "atk-s0511a0:3963_15": "Addhā brahmā esa brāhmaṇajanaṃ pamattaṃ ñatvā vedavedaṅgādīsu niyojanatthāya āgato”ti.",
  "atk-s0511a0:3963_16": "Te sabbepi apasādetvā añño paṇḍitajātiko evamāha –",
  "atk-s0511a0:3963_17": "“nevāyaṃ puṇṇacando,",
  "atk-s0511a0:3963_18": "na ca kāmadevo,",
  "atk-s0511a0:3963_19": "nāpi dasasatanayano,",
  "atk-s0511a0:3963_20": "na cāpi brahmā,",
  "atk-s0511a0:3963_21": "sabbalokanāyako satthā esa acchariyamanusso”ti.",
  "atk-s0511a0:3964_0": "Evaṃ sallapantesu eva nāgaresu rājapurisā gantvā taṃ pavattiṃ rañño bimbisārassa ārocesuṃ – “deva,",
  "atk-s0511a0:3964_1": "devo vā gandhabbo vā udāhu nāgarājā vā yakkho vā ko nu vā amhākaṃ nagare piṇḍāya caratī”ti.",
  "atk-s0511a0:3964_2": "Rājā taṃ sutvā uparipāsādatale ṭhatvā mahāpurisaṃ disvā acchariyabbhutacittajāto rājapurise āṇāpesi –",
  "atk-s0511a0:3964_3": "“gacchatha, bhaṇe,",
  "atk-s0511a0:3964_4": "taṃ vīmaṃsatha,",
  "atk-s0511a0:3964_5": "sace amanusso bhavissati,",
  "atk-s0511a0:3964_6": "nagarā nikkhamitvā antaradhāyissati,",
  "atk-s0511a0:3964_7": "sace devatā bhavissati,",
  "atk-s0511a0:3964_8": "ākāsena gamissati,",
  "atk-s0511a0:3964_9": "sace nāgarājā bhavissati,",
  "atk-s0511a0:3964_10": "pathaviyaṃ nimujjitvā gamissati,",
  "atk-s0511a0:3964_11": "sace manusso bhavissati,",
  "atk-s0511a0:3964_12": "yathāladdhaṃ bhikkhaṃ paribhuñjissatī”ti.",
  "atk-s0511a0:3965_0": "Mahāpurisopi santindriyo santamānaso rūpasobhāya mahājanassa nayanāni ākaḍḍhento viya yugamattaṃ pekkhamāno",
  "atk-s0511a0:3965_1": "missakabhattaṃ yāpanamattaṃ saṃharitvā paviṭṭhadvāreneva nagarā nikkhamitvā paṇḍavapabbatacchāyāya puratthābhimukho",
  "atk-s0511a0:3965_2": "nisīditvā āhāraṃ paccavekkhitvā nibbikāro paribhuñji.",
  "atk-s0511a0:3965_3": "Tato rājapurisā gantvā taṃ pavattiṃ rañño ārocesuṃ.",
  "atk-s0511a0:3965_4": "Tato dūtavacanaṃ sutvā magadhādhipati rājā bālajanehi duranusāro merumandārasāro sattasāro bimbisāro",
  "atk-s0511a0:3965_5": "bodhisattassa guṇassavaneneva sañjātadassanakutūhalo vegena nagarato nikkhamitvā paṇḍavapabbatābhimukho",
  "atk-s0511a0:3965_6": "gantvā yānā oruyha bodhisattassa santikaṃ gantvā tena katānuñño bandhujanasinehasītale silātale nisīditvā",
  "atk-s0511a0:3965_7": "bodhisattassa iriyāpathe pasīditvā katapaṭisanthāro nāmagottādīni pucchitvā bodhisattassa sabbaṃ issariyaṃ",
  "atk-s0511a0:3965_8": "niyyātesi.",
  "atk-s0511a0:3965_9": "Bodhisatto – “mayhaṃ, mahārāja,",
  "atk-s0511a0:3965_10": "vatthukāmehi vā kilesakāmehi vā attho natthi.",
  "atk-s0511a0:3965_11": "Ahañhi paramābhisambodhiṃ patthayanto nikkhanto”ti āha.",
  "atk-s0511a0:3965_12": "Rājā anekappakārena yācantopi tassa cittaṃ alabhitvā –",
  "atk-s0511a0:3965_13": "“addhā buddho bhavissati,",
  "atk-s0511a0:3965_14": "buddhabhūtena pana tayā paṭhamaṃ mama vijitaṃ āgantabba”nti vatvā nagaraṃ paviṭṭho.",
  "atk-s0511a0:3966_0": "“Atha rājagahaṃ vararājagahaṃ, nararājavare nagaraṃ tu gate;",
  "atk-s0511a0:3967_0": "Girirājavaro munirājavaro, migarājagato sugatopi gato”.",
  "atk-s0511a0:3968_0": "Atha bodhisatto anupubbena cārikaṃ caramāno āḷārañca kālāmaṃ udakañca rāmaputtaṃ upasaṅkamitvā aṭṭha samāpattiyo nibbattetvā –",
  "atk-s0511a0:3968_1": "“nāyaṃ maggo bodhiyā”ti taṃ samāpattibhāvanaṃ analaṅkaritvā mahāpadhānaṃ padahitukāmo uruvelaṃ gantvā –",
  "atk-s0511a0:3968_2": "“ramaṇīyo vatāyaṃ bhūmibhāgo”ti tattheva vāsaṃ upagantvā mahāpadhānaṃ padahi.",
  "atk-s0511a0:3968_3": "Lakkhaṇapariggāhakabrāhmaṇānaṃ cattāro puttā koṇḍañño brāhmaṇo cāti ime pañca janā paṭhamaṃyeva pabbajitā",
  "atk-s0511a0:3968_4": "gāmanigamarājadhānīsu bhikkhācariyaṃ carantā tattha bodhisattaṃ sampāpuṇiṃsu.",
  "atk-s0511a0:3968_5": "Atha naṃ chabbassāni mahāpadhānaṃ padahantaṃ –",
  "atk-s0511a0:3968_6": "“idāni buddho bhavissati,",
  "atk-s0511a0:3968_7": "idāni buddho bhavissatī”ti pariveṇasammajjanādikāya vattapaṭipattiyā upaṭṭhahamānā santikāvacarāvassa ahesuṃ.",
  "atk-s0511a0:3968_8": "Bodhisattopi –",
  "atk-s0511a0:3968_9": "“koṭippattaṃ dukkaraṃ karissāmī”ti ekatilataṇḍulādīhi vītināmesi.",
  "atk-s0511a0:3968_10": "Sabbasopi āhārupacchedaṃ akāsi.",
  "atk-s0511a0:3968_11": "Devatāpi lomakūpehi dibbojaṃ upahārayamānā pakkhipiṃsu.",
  "atk-s0511a0:3969_0": "Athassa tāya nirāhāratāya paramakisabhāvappattakāyassa suvaṇṇavaṇṇo kāyo kāḷavaṇṇo ahosi,",
  "atk-s0511a0:3969_1": "dvattiṃsamahāpurisalakkhaṇāni paṭicchannāni ahesuṃ.",
  "atk-s0511a0:3969_2": "Atha bodhisatto dukkarakārikāya antaṃ gantvā –",
  "atk-s0511a0:3969_3": "“nāyaṃ maggo bodhiyā”ti oḷārikaṃ āhāraṃ āhāretuṃ gāmanigamesu piṇḍāya caritvā āhāraṃ āhari.",
  "atk-s0511a0:3969_4": "Athassa dvattiṃsamahāpurisalakkhaṇāni pākatikāni ahesuṃ,",
  "atk-s0511a0:3969_5": "kāyo suvaṇṇavaṇṇo ahosi.",
  "atk-s0511a0:3969_6": "Atha pañcavaggiyā bhikkhū taṃ disvā –",
  "atk-s0511a0:3969_7": "“ayaṃ chabbassāni dukkarakārikaṃ karontopi sabbaññutaṃ paṭivijjhituṃ nāsakkhi,",
  "atk-s0511a0:3969_8": "idāni gāmanigamarājadhānīsu piṇḍāya caritvā oḷārikaṃ āhāraṃ āhariyamāno kiṃ sakkhissati,",
  "atk-s0511a0:3969_9": "bāhulliko esa padhānavibbhanto,",
  "atk-s0511a0:3969_10": "kiṃ no iminā”ti mahāpurisaṃ pahāya bārāṇasiyaṃ isipatanaṃ agamaṃsu.",
  "atk-s0511a0:3970_0": "Atha mahāpuriso visākhapuṇṇamāya uruvelāyaṃ senānigame senākuṭumbikassa gehe nibbattā sujātā nāma dārikā ahosi.",
  "atk-s0511a0:3970_1": "Tāya sampasādanajātāya dinnaṃ pakkhittadibbojaṃ madhupāyāsaṃ paribhuñjitvā suvaṇṇapātiṃ gahetvā nerañjarāya",
  "atk-s0511a0:3970_2": "paṭisotaṃ khipitvā kāḷanāgarājaṃ supantaṃ bodhesi.",
  "atk-s0511a0:3970_3": "Atha bodhisatto nerañjarātīre surabhikusumasamalaṅkate nīlobhāse manorame sālavane divāvihāraṃ katvā",
  "atk-s0511a0:3970_4": "sāyanhasamaye devatāhi alaṅkatena maggena bodhirukkhābhimukho pāyāsi.",
  "atk-s0511a0:3970_5": "Devanāgayakkhasiddhādayo dibbehi mālāgandhavilepanehi pūjayiṃsu.",
  "atk-s0511a0:3970_6": "Tasmiṃ samaye sotthiyo nāma tiṇahārako tiṇaṃ ādāya paṭipathe āgacchanto mahāpurisassa ākāraṃ ñatvā aṭṭha tiṇamuṭṭhiyo adāsi.",
  "atk-s0511a0:3970_7": "Bodhisatto tiṇaṃ gahetvā asitañjanagirisaṅkāsaṃ ācarantamiva dinakarajālaṃ sakahadayamiva karuṇāsītalaṃ",
  "atk-s0511a0:3970_8": "sītacchāyaṃ vividhavihagagaṇasampātavirahitaṃ mandamāruteritāya ghanasākhāya samalaṅkataṃ naccantamiva",
  "atk-s0511a0:3970_9": "pītiyā rañjamānamiva ca tarugaṇānaṃ virocamānavijayatarumassatthabodhirukkhamūlamupagantvā assatthadumarājaṃ",
  "atk-s0511a0:3970_10": "tikkhattuṃ padakkhiṇaṃ katvā pubbuttaradisābhāge ṭhito tāni tiṇāni agge gahetvā cālesi.",
  "atk-s0511a0:3970_11": "Tāvadeva cuddasahattho pallaṅko ahosi.",
  "atk-s0511a0:3970_12": "Tāni ca tiṇāni cittakārena lekhāgahitāni viya ahesuṃ.",
  "atk-s0511a0:3970_13": "Bodhisatto tattha cuddasahatthe tiṇasanthare tisandhipallaṅkaṃ ābhujitvā caturaṅgasamannāgatavīriyaṃ",
  "atk-s0511a0:3970_14": "adhiṭṭhahitvā suvaṇṇapīṭhe ṭhapitarajatakkhandhaṃ viya ca paññāsahatthaṃ bodhikkhandhaṃ piṭṭhito katvā",
  "atk-s0511a0:3970_15": "upari maṇichattena viya bodhisākhāhi dhāriyamāno nisīdi.",
  "atk-s0511a0:3970_16": "Suvaṇṇavaṇṇe panassa cīvare bodhiaṅkurā patamānā suvaṇṇapaṭṭe pavāḷā viya nikkhittā virocayiṃsu.",
  "atk-s0511a0:3971_0": "Bodhisatte pana tattha nisinneyeva vasavattimāro devaputto –",
  "atk-s0511a0:3971_1": "“siddhatthakumāro mama visayamatikkamitukāmo,",
  "atk-s0511a0:3971_2": "na dānāhamatikkamitumassa dassāmī”ti mārabalassa tamatthaṃ ārocetvā mārabalamādāya nikkhami.",
  "atk-s0511a0:3971_3": "Sā kira mārasenā mārassa purato dvādasayojanā ahosi,",
  "atk-s0511a0:3971_4": "tathā dakkhiṇato ca vāmapassato ca,",
  "atk-s0511a0:3971_5": "pacchato pana cakkavāḷapariyantaṃ katvā ṭhitā,",
  "atk-s0511a0:3971_6": "uddhaṃ navayojanubbedhā ahosi.",
  "atk-s0511a0:3971_7": "Yassā pana unnadantiyā saddo navayojanasahassato paṭṭhāya pathaviundriyanasaddo viya suyyati.",
  "atk-s0511a0:3971_8": "Tasmiṃ samaye sakko devarājā vijayuttaraṃ nāma saṅkhaṃ dhamamāno aṭṭhāsi.",
  "atk-s0511a0:3971_9": "So kira saṅkho vīsahatthasatiko ahosi.",
  "atk-s0511a0:3971_10": "Pañcasikho gandhabbadevaputto tigāvutāyataṃ beḷuvapaṇḍuvīṇaṃ ādāya vādayamāno maṅgalayuttāni gītāni gāyamāno aṭṭhāsi.",
  "atk-s0511a0:3971_11": "Suyāmo devarājā tigāvutāyataṃ saradasamayarajanikarasassirikaṃ dibbacāmaraṃ gahetvā mandaṃ mandaṃ bījayamāno aṭṭhāsi.",
  "atk-s0511a0:3971_12": "Brahmā ca sahampati tiyojanavitthataṃ dutiyamiva puṇṇacandaṃ setacchattaṃ bhagavato uddhaṃ dhāretvā aṭṭhāsi.",
  "atk-s0511a0:3971_13": "Mahākāḷopi nāgarājā asītiyā nāganāṭakasahassehi parivuto thutisaṅgītāni pavattento mahāsattaṃ namassamāno aṭṭhāsi.",
  "atk-s0511a0:3971_14": "Dasasu cakkavāḷasahassesu devatāyo nānāvidhehi surabhikusumadāmadhūpacuṇṇādīhi pūjayamānā sādhukāraṃ pavattayamānā aṭṭhaṃsu.",
  "atk-s0511a0:3972_0": "Atha māro devaputto diyaḍḍhayojanasatikaṃ himagirisikharasadisaṃ paramaruciradassanaṃ girimekhalaṃ nāma",
  "atk-s0511a0:3972_1": "ratanakhacitavaravāraṇaṃ arivāraṇavāraṇaṃ abhiruhitvā bāhusahassaṃ māpetvā aggahitaggahaṇena nānāvudhāni",
  "atk-s0511a0:3972_2": "aggahāpesi.",
  "atk-s0511a0:3972_3": "Māraparisāpi asipharasusarasattisabalā samussitadhanumusala- phāla- saṅku- kunta- tomara- upala- laguḷa- valaya- kaṇaya- kappaṇa-",
  "atk-s0511a0:3972_4": "cakkakaṭakadhārāruru- sīha- khagga- sarabha- varāha- byaggha-",
  "atk-s0511a0:3972_5": "vānaroraga-",
  "atk-s0511a0:3972_6": "majjārolūkavadanā mahiṃsa- pasada- turaṅga-",
  "atk-s0511a0:3972_7": "diradādivadanā ca nānābhīmavirūpabībhacchakāyā manussayakkhapisācasadisakāyā ca mahāsattaṃ bodhisattaṃ",
  "atk-s0511a0:3972_8": "bodhimūle nisinnaṃ ajjhottharamānā gantvā parivārayitvā mārassa sandesaṃ samudikkhamānā aṭṭhāsi.",
  "atk-s0511a0:3973_0": "Tato mārabale bodhimaṇḍamupasaṅkamanteyeva tesaṃ sakkādīnaṃ ekopi ṭhātuṃ nāsakkhi.",
  "atk-s0511a0:3973_1": "Sammukhasammukhaṭṭhāneneva palāyiṃsu.",
  "atk-s0511a0:3973_2": "Sakko pana devarājā taṃ vijayuttarasaṅkhaṃ piṭṭhiyaṃ katvā palāyitvā cakkavāḷamukhavaṭṭiyaṃ aṭṭhāsi.",
  "atk-s0511a0:3973_3": "Mahābrahmā setacchattaṃ cakkavāḷakoṭiyaṃ ṭhapetvā brahmalokameva agamāsi.",
  "atk-s0511a0:3973_4": "Kāḷo nāgarājā sabbanāṭakāni chaḍḍetvā pathaviyaṃ nimujjitvā pañcayojanasatikaṃ mañjerikanāgabhavanaṃ gantvā hatthena mukhaṃ pidahitvā nipajji.",
  "atk-s0511a0:3973_5": "Ekadevatāpi tattha ṭhātuṃ samatthā nāma nāhosi.",
  "atk-s0511a0:3973_6": "Mahāpuriso pana suññavimāne mahābrahmā viya ekakova nisīdi.",
  "atk-s0511a0:3973_7": "“Idāni māro āgamissatī”ti paṭhamameva anekarūpāni aniṭṭhāni dunnimittāni pāturahesuṃ.",
  "atk-s0511a0:3974_0": "“Pamattabandhussa ca yuddhakāle, tilokabandhussa ca vattamāne;",
  "atk-s0511a0:3975_0": "Ukkā samantā nipatiṃsu ghorā, dhūmandhakārā ca disā ahesuṃ.",
  "atk-s0511a0:3976_0": "“Acetanāyampi sacetanā yathā, gatā viyogaṃ patineva kāminī;",
  "atk-s0511a0:3977_0": "Lateva vātābhihatā sasāgarā, pakampi nānāsadharā dharā mahī.",
  "atk-s0511a0:3978_0": "“Ahesumuddhūtajalā samuddā, vahiṃsu najjo paṭilomameva;",
  "atk-s0511a0:3979_0": "Kūṭāni nānātarusaṅghaṭāni, bhetvā girīnaṃ pathaviṃ bhajiṃsu.",
  "atk-s0511a0:3980_0": "“Pavāyi vāto pharuso samantā, nighaṭṭasaddo tumulo ahosi;",
  "atk-s0511a0:3981_0": "Bhajittha ghoraṃ ravirandhakāraṃ, kabandharūpaṃ gagane carittha.",
  "atk-s0511a0:3982_0": "“Evaṃpakāraṃ asivaṃ aniṭṭhaṃ, ākāsagaṃ bhūmigatañca ghoraṃ;",
  "atk-s0511a0:3983_0": "Anekarūpaṃ kira dunnimittaṃ, ahosi mārāgamane samantā.",
  "atk-s0511a0:3984_0": "“Taṃ devadevaṃ abhihantukāmaṃ, kāmaṃ tu disvā pana devasaṅghā;",
  "atk-s0511a0:3985_0": "Hāhāti saddaṃ anukampamānā, akaṃsu saddhiṃ amaraṅganāhi.",
  "atk-s0511a0:3986_0": "“Pacchāpi passiṃsu sudantarūpaṃ, disāvidisāsu palāyamānaṃ;",
  "atk-s0511a0:3987_0": "Saantakaṃ taṃ sabalaṃ anekaṃ, hatthe ca tharū ca pātā tayiṃsu.",
  "atk-s0511a0:3988_0": "“Vihaṅgamānaṃ garuḷova majjhe, majjhe migānaṃ paramova sīho;",
  "atk-s0511a0:3989_0": "Mahāyaso mārabalassa majjhe, visārado vītabhayo nisīdi”.",
  "atk-s0511a0:3990_0": "Atha māro –",
  "atk-s0511a0:3990_1": "“siddhatthaṃ bhiṃsāpetvā palāpessāmī”ti vātavassaṃ paharaṇavassaṃ pāsāṇavassaṃ puna aṅgārakukkuḷavālukakalalandhakāravuṭṭhīhi",
  "atk-s0511a0:3990_2": "navahi māraiddhīhi bodhisattaṃ palāpetuṃ asakkonto kuddhamānaso – “kiṃ, bhaṇe,",
  "atk-s0511a0:3990_3": "tiṭṭhatha,",
  "atk-s0511a0:3990_4": "imaṃ siddhatthamasiddhatthaṃ karotha,",
  "atk-s0511a0:3990_5": "gaṇhatha hanatha chindatha bandhatha na muñcatha palāpethā”ti māraparisaṃ āṇāpetvā sayañca girimekhalassa",
  "atk-s0511a0:3990_6": "khandhe nisīditvā ekena karena saraṃ bhamayanto bodhisattaṃ upasaṅkamitvā –",
  "atk-s0511a0:3990_7": "“bho siddhattha,",
  "atk-s0511a0:3990_8": "uṭṭhaha pallaṅkā”ti āha.",
  "atk-s0511a0:3990_9": "Māraparisāpi mahāsattassa atighoraṃ pīḷamakāsi.",
  "atk-s0511a0:3990_10": "Atha mahāpuriso –",
  "atk-s0511a0:3990_11": "“kadā te pūritā, māra,",
  "atk-s0511a0:3990_12": "pallaṅkatthāya pāramī”tiādīni vacanāni vatvā dakkhiṇahatthaṃ pathaviṃ ninnāmesi.",
  "atk-s0511a0:3990_13": "Taṅkhaṇaññeva cuddasasahassādhikāni dasasatasahassayojanabahalāni pathavisandhārakāni vātudakāni paṭhamaṃ",
  "atk-s0511a0:3990_14": "kampetvā tadantaraṃ catunahutādhikadviyojanasatasahassabahalā ayaṃ mahāpathavī chadhā pakampittha.",
  "atk-s0511a0:3990_15": "Upari ākāse anekasahassāni vijjulatā ca asanī ca phaliṃsu.",
  "atk-s0511a0:3990_16": "Atha girimekhaladirado jaṇṇukena pati.",
  "atk-s0511a0:3990_17": "Māro girimekhalakkhandhe nisinno bhūmiyaṃ pati.",
  "atk-s0511a0:3990_18": "Māraparisāpi disāvidisāsu bhusamuṭṭhi viya vikiriṃsu.",
  "atk-s0511a0:3991_0": "Atha mahāpurisopi taṃ samāraṃ mārabalaṃ khantimettāvīriyapaññādīnaṃ attano pāramīnamānubhāvena viddhaṃsetvā",
  "atk-s0511a0:3991_1": "paṭhamayāme pubbenivāsaṃ anussaritvā majjhimayāme dibbacakkhuṃ visodhetvā paccūsasamaye sabbabuddhānaṃ",
  "atk-s0511a0:3991_2": "āciṇṇe paccayākāre ñāṇaṃ otāretvā ānāpānacatutthajjhānaṃ nibbattetvā tameva pādakaṃ katvā vipassanaṃ",
  "atk-s0511a0:3991_3": "vaḍḍhetvā maggapaṭipāṭiyā adhigatena catutthamaggena sabbakilese khepetvā sabbabuddhaguṇe paṭivijjhitvā",
  "atk-s0511a0:3991_4": "sabbabuddhāciṇṇaṃ –",
  "atk-s0511a0:3992_0": "“Anekajātisaṃsāraṃ, sandhāvissaṃ anibbisaṃ;",
  "atk-s0511a0:3993_0": "Gahakāraṃ gavesanto, dukkhā jāti punappunaṃ.",
  "atk-s0511a0:3994_0": "“Gahakāraka diṭṭhosi, puna gehaṃ na kāhasi;",
  "atk-s0511a0:3995_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a0:3996_0": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0511a0:3997_0": "Udānaṃ udānesi.",
  "atk-s0511a0:3998_0": "Santikenidānakathā",
  "atk-s0511a0:3999_0": "Udānaṃ udānetvā nisinnassa bhagavato etadahosi –",
  "atk-s0511a0:3999_1": "“ahaṃ kappasatasahassādhikāni cattāri asaṅkhyeyyāni imassa pallaṅkassa kāraṇā sandhāviṃ,",
  "atk-s0511a0:3999_2": "ayaṃ me pallaṅko vijayapallaṅko maṅgalapallaṅko,",
  "atk-s0511a0:3999_3": "ettha me nisinnassa yāva saṅkappo na paripuṇṇo,",
  "atk-s0511a0:3999_4": "na tāva ito vuṭṭhahissāmī”ti anekakoṭisatasahassasaṅkhā samāpattiyo samāpajjanto sattāhaṃ tattheva nisīdi.",
  "atk-s0511a0:3999_5": "Yaṃ sandhāya vuttaṃ –",
  "atk-s0511a0:3999_6": "“atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.",
  "atk-s0511a0:4000_0": "Athekaccānaṃ devatānaṃ –",
  "atk-s0511a0:4000_1": "“ajjāpi tāva nūna siddhatthassa kattabbakiccaṃ atthi.",
  "atk-s0511a0:4000_2": "Pallaṅkasmiñhi ālayaṃ na vijahatī”ti parivitakko udapādi.",
  "atk-s0511a0:4000_3": "Atha satthā devatānaṃ vitakkaṃ ñatvā tāsaṃ vitakkūpasamanatthaṃ vehāsaṃ abbhuggantvā yamakapāṭihāriyaṃ dassesi.",
  "atk-s0511a0:4000_4": "Evaṃ iminā pāṭihāriyena devatānaṃ vitakkaṃ vūpasametvā pallaṅkato īsakaṃ pācīnanissite uttaradisābhāge ṭhatvā –",
  "atk-s0511a0:4000_5": "“imasmiṃ vata me pallaṅke sabbaññutaññāṇaṃ paṭividdha”nti cattāri asaṅkhyeyyāni kappasatasahassañca pūritānaṃ",
  "atk-s0511a0:4000_6": "pāramīnaṃ phalādhigamanaṭṭhānaṃ pallaṅkañca bodhirukkhañca animisehi akkhīhi olokayamāno sattāhaṃ vītināmesi,",
  "atk-s0511a0:4000_7": "taṃ ṭhānaṃ animisacetiyaṃ nāma jātaṃ.",
  "atk-s0511a0:4001_0": "Atha pallaṅkassa ca ṭhitaṭṭhānassa ca antarā caṅkamaṃ māpetvā puratthimapacchimato āyate ratanacaṅkame caṅkamanto sattāhaṃ vītināmesi,",
  "atk-s0511a0:4001_1": "taṃ ṭhānaṃ ratanacaṅkamacetiyaṃ nāma jātaṃ.",
  "atk-s0511a0:4002_0": "Catutthe pana sattāhe bodhito pacchimuttaradisābhāge devatā ratanagharaṃ māpayiṃsu.",
  "atk-s0511a0:4002_1": "Tattha pallaṅkena nisīditvā abhidhammapiṭakaṃ vicinanto sattāhaṃ vītināmesi,",
  "atk-s0511a0:4002_2": "taṃ pana ṭhānaṃ ratanagharacetiyaṃ nāma jātaṃ.",
  "atk-s0511a0:4003_0": "Evaṃ bhagavā bodhisamīpeyeva cattāri sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami.",
  "atk-s0511a0:4003_1": "Tatrāpi dhammaṃ vicinanto vimuttisukhañca paṭisaṃvedento nisīdi.",
  "atk-s0511a0:4004_0": "Satthā tattha sattāhaṃ vītināmetvā mucalindamūlaṃ agamāsi.",
  "atk-s0511a0:4004_1": "Tattha sattāhavaddalikāya uppannāya sītādipaṭibāhanatthaṃ mucalindena nāgarājena sattakkhattuṃ bhogehi",
  "atk-s0511a0:4004_2": "parikkhitto asambādhāya gandhakuṭiyā viharanto viya vimuttisukhaṃ paṭisaṃvediyamāno tattha sattāhaṃ vītināmetvā",
  "atk-s0511a0:4004_3": "rājāyatanamūlaṃ upasaṅkami.",
  "atk-s0511a0:4004_4": "Tatthapi vimuttisukhaṃ paṭisaṃvediyamānova sattāhaṃ nisīdi.",
  "atk-s0511a0:4004_5": "Ettāvatā satta sattāhāni paripuṇṇāni.",
  "atk-s0511a0:4004_6": "Etthantare bhagavato neva mukhadhovanaṃ na sarīrapaṭijagganaṃ nāhārakiccaṃ ahosi,",
  "atk-s0511a0:4004_7": "phalasukheneva vītivattesi.",
  "atk-s0511a0:4004_8": "Atha sattasattāhamatthake ekūnapaññāsatime divase sakkena devānamindena upanītena nāgalatādantakaṭṭhena",
  "atk-s0511a0:4004_9": "ca anotattadahodakena ca mukhaṃ dhovitvā tattheva rājāyatanamūle nisīdi.",
  "atk-s0511a0:4005_0": "Tasmiṃ samaye tapussabhallikā nāma dve vāṇijā ñātisālohitāya devatāya satthu āhāradāne ussāhitā manthañca madhupiṇḍikañca ādāya –",
  "atk-s0511a0:4005_1": "“paṭiggaṇhātu bhagavā imaṃ āhāraṃ anukampaṃ upādāyā”ti satthāraṃ upasaṅkamitvā aṭṭhaṃsu.",
  "atk-s0511a0:4005_2": "Bhagavā pāyāsapaṭiggahaṇadivaseyeva devadattiyassa pattassa antarahitattā –",
  "atk-s0511a0:4005_3": "“na kho tathāgatā hatthesu āhāraṃ paṭiggaṇhanti,",
  "atk-s0511a0:4005_4": "kimhi nu kho ahaṃ imaṃ paṭiggaṇheyya”nti cintesi.",
  "atk-s0511a0:4005_5": "Athassa bhagavato ajjhāsayaṃ viditvā catūhi disāhi cattāro mahārājāno indanīlamaṇimaye cattāro patte upanāmesuṃ.",
  "atk-s0511a0:4005_6": "Bhagavā te paṭikkhipi.",
  "atk-s0511a0:4005_7": "Puna muggavaṇṇe silāmaye cattāro patte upanāmesuṃ.",
  "atk-s0511a0:4005_8": "Bhagavā tesaṃ catunnampi devaputtānaṃ anukampaṃ upādāya paṭiggahetvā ekībhāvaṃ upanetvā tasmiṃ paccagghe",
  "atk-s0511a0:4005_9": "selamaye patte āhāraṃ paṭiggahetvā paribhuñjitvā anumodanamakāsi.",
  "atk-s0511a0:4005_10": "Te dve bhātaro vāṇijā buddhañca dhammañca saraṇaṃ gantvā dvevācikā upāsakā ahesuṃ.",
  "atk-s0511a0:4006_0": "Atha satthā puna ajapālanigrodhameva gantvā nigrodhamūle nisīdi.",
  "atk-s0511a0:4006_1": "Athassa tattha nisinnamattasseva adhigatassa dhammassa gambhīrataṃ paccavekkhantassa sabbabuddhānaṃ āciṇṇo –",
  "atk-s0511a0:4006_2": "“adhigato kho myāyaṃ dhammo”tiādinā paresaṃ dhammaṃ adesetukāmatākārappatto parivitakko udapādi.",
  "atk-s0511a0:4006_3": "Atha brahmā sahampati “nassati vata bho loko,",
  "atk-s0511a0:4006_4": "vinassati vata bho loko”ti dasasu cakkavāḷasahassesu sakkasuyāmasantusitanimmānaratiparanimmitavasavattimahābrahmāno",
  "atk-s0511a0:4006_5": "ca gahetvā satthu santikaṃ āgantvā – “desetu, bhante,",
  "atk-s0511a0:4006_6": "bhagavā dhamma”ntiādinā nayena dhammadesanaṃ āyāci.",
  "atk-s0511a0:4007_0": "Atha satthā tassa paṭiññaṃ datvā –",
  "atk-s0511a0:4007_1": "“kassa nu kho ahaṃ paṭhamaṃ dhammaṃ deseyya”nti cintento āḷārudakānaṃ kālaṅkatabhāvaṃ ñatvā –",
  "atk-s0511a0:4007_2": "“bahūpakārā kho me pañcavaggiyā bhikkhū”ti pañcavaggiye ārabbha manasikāraṃ katvā –",
  "atk-s0511a0:4007_3": "“kahaṃ nu kho te etarahi viharantī”ti āvajjento –",
  "atk-s0511a0:4007_4": "“bārāṇasiyaṃ isipatane migadāye”ti ñatvā –",
  "atk-s0511a0:4007_5": "“tattha gantvā dhammacakkaṃ pavattessāmī”ti katipāhaṃ bodhimaṇḍasāmanteyeva piṇḍāya caranto viharitvā",
  "atk-s0511a0:4007_6": "āsāḷhipuṇṇamiyaṃ bārāṇasiṃ gamissāmī”ti pattacīvaramādāya aṭṭhārasayojanamaggaṃ paṭipajji.",
  "atk-s0511a0:4007_7": "Antarāmagge haṭṭhatupagaṃ upakaṃ nāma ājīvakaṃ disvā tassa attano buddhabhāvaṃ ācikkhitvā taṃdivasaṃyeva sāyanhasamaye isipatanaṃ agamāsi.",
  "atk-s0511a0:4008_0": "Pañcavaggiyā pana tathāgataṃ dūratova āgacchantaṃ disvā – “ayaṃ, āvuso,",
  "atk-s0511a0:4008_1": "samaṇo gotamo paccayabāhullāya āvatto paripuṇṇakāyo pīṇindriyo suvaṇṇavaṇṇo hutvā āgacchati,",
  "atk-s0511a0:4008_2": "imassa abhivādanādīni na karissāma,",
  "atk-s0511a0:4008_3": "āsanamattaṃ pana paññāpeyyāmā”ti katikaṃ akaṃsu.",
  "atk-s0511a0:4008_4": "Bhagavā tesaṃ cittācāraṃ ñatvā sabbasattesu anodhissakavasena pharaṇasamatthaṃ mettacittaṃ saṃkhipitvā odhissakavasena mettacittena phari.",
  "atk-s0511a0:4008_5": "Te bhagavato mettacittena phuṭṭhā tathāgate upasaṅkamante sakāya katikāya saṇṭhātuṃ asakkontā abhivādanādīni sabbakiccāni akaṃsu.",
  "atk-s0511a0:4008_6": "Vitthārakathā vinayamahāvaggādīsu vuttanayeneva veditabbā.",
  "atk-s0511a0:4009_0": "Atha bhagavā attano buddhabhāvaṃ te ñāpetvā paññattavarabuddhāsane nisīditvā uttarāsāḷhanakkhattayoge",
  "atk-s0511a0:4009_1": "vattamāne aṭṭhārasahi brahmakoṭīhi parivuto pañcavaggiye there āmantetvā dhammacakkappavattanasuttantaṃ desesi.",
  "atk-s0511a0:4009_2": "Tesu aññāsikoṇḍañño desanānusārena ñāṇaṃ pesento suttapariyosāne aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0511a0:4009_3": "Tena vuttaṃ –",
  "atk-s0511a0:4010_0": "1.",
  "atk-s0511a0:4011_0": "“Ahametarahi sambuddho, gotamo sakyavaḍḍhano;",
  "atk-s0511a0:4012_0": "Padhānaṃ padahitvāna, patto sambodhimuttamaṃ.",
  "atk-s0511a0:4013_0": "2.",
  "atk-s0511a0:4014_0": "“Brahmunā yācito santo, dhammacakkaṃ pavattayiṃ;",
  "atk-s0511a0:4015_0": "Aṭṭhārasannaṃ koṭīnaṃ, paṭhamābhisamayo ahū”ti.",
  "atk-s0511a0:4016_0": "Tattha ahanti attānaṃ niddisati.",
  "atk-s0511a0:4016_1": "Etarahīti asmiṃ kāle.",
  "atk-s0511a0:4016_2": "Sakyavaḍḍhanoti sākiyakulavaḍḍhano.",
  "atk-s0511a0:4016_3": "“Sakyapuṅgavo”tipi pāṭho.",
  "atk-s0511a0:4016_4": "Padhānanti vīriyaṃ vuccati.",
  "atk-s0511a0:4016_5": "Padahitvānāti ghaṭetvā vāyamitvā,",
  "atk-s0511a0:4016_6": "dukkarakārikaṃ katvāti attho.",
  "atk-s0511a0:4016_7": "Aṭṭhārasannaṃ koṭīnanti bārāṇasiyaṃ isipatane migadāye dhammacakkappavattanasuttantakathāya aññāsikoṇḍaññattherappamukhānaṃ",
  "atk-s0511a0:4016_8": "aṭṭhārasannaṃ brahmakoṭīnaṃ paṭhamābhisamayo ahosīti attho.",
  "atk-s0511a0:4017_0": "Idāni bhagavā atītaṃ kathetvā anāgataṃ abhisamayaṃ kathento –",
  "atk-s0511a0:4018_0": "3.",
  "atk-s0511a0:4019_0": "“Tato parañca desente, naradevasamāgame;",
  "atk-s0511a0:4020_0": "Gaṇanāya na vattabbo, dutiyābhisamayo ahū”ti. – ādimāha;",
  "atk-s0511a0:4021_0": "Tattha naradevasamāgameti tato aparena samayena mahāmaṅgalasamāgame dasasu cakkavāḷasahassesu devamanussānaṃ",
  "atk-s0511a0:4021_1": "majjhe maṅgalasuttapariyosāne gaṇanapathaṃ vītivattānaṃ naradevānaṃ.",
  "atk-s0511a0:4021_2": "Dutiyābhisamayo ahūti hessatīti attho.",
  "atk-s0511a0:4021_3": "Anāgatavacane vattabbe sotapatitattā “ahū”ti atītavacanaṃ vuttaṃ,",
  "atk-s0511a0:4021_4": "kālavipariyāyavasena vā.",
  "atk-s0511a0:4021_5": "Esa nayo ito paresu īdisesu vacanesu ca.",
  "atk-s0511a0:4021_6": "Puna rāhulovādasuttantadesanāya gaṇanapathavītivatte satte abhisamayāmatapānaṃ pāyesi.",
  "atk-s0511a0:4021_7": "Ayaṃ tatiyābhisamayo.",
  "atk-s0511a0:4021_8": "Tena vuttaṃ –",
  "atk-s0511a0:4022_0": "4.",
  "atk-s0511a0:4023_0": "“Idhevāhaṃ etarahi, ovadiṃ mama atrajaṃ;",
  "atk-s0511a0:4024_0": "Gaṇanāya na vattabbo, tatiyābhisamayo ahū”ti.",
  "atk-s0511a0:4025_0": "Bhagavato kira ekova sāvakasannipāto ahosi.",
  "atk-s0511a0:4025_1": "Uruvelakassapādīnaṃ jaṭilānaṃ sahassaṃ,",
  "atk-s0511a0:4025_2": "dvinnaṃ aggasāvakānaṃ aḍḍhattiyasatānīti imesaṃ aḍḍhateḷasasatānaṃ sannipāto ahosi.",
  "atk-s0511a0:4025_3": "Tena vuttaṃ –",
  "atk-s0511a0:4026_0": "5.",
  "atk-s0511a0:4027_0": "“Ekosi sannipāto me, sāvakānaṃ mahesinaṃ;",
  "atk-s0511a0:4028_0": "Aḍḍhateḷasasatānaṃ, bhikkhūnāsi samāgamo”ti.",
  "atk-s0511a0:4029_0": "Tattha ekosīti ekova āsi.",
  "atk-s0511a0:4029_1": "Aḍḍhateḷasasatānanti mama sāvakānaṃ paññāsādhikānaṃ dvādasasatānaṃ.",
  "atk-s0511a0:4029_2": "Bhikkhūnāsīti bhikkhūnaṃ āsi.",
  "atk-s0511a0:4029_3": "Tesaṃ pana majjhagato bhagavā caturaṅgasannipāte pātimokkhaṃ uddisi.",
  "atk-s0511a0:4030_0": "Atha bhagavā attano pavattiṃ dassento –",
  "atk-s0511a0:4031_0": "6.",
  "atk-s0511a0:4032_0": "“Virocamāno vimalo, bhikkhusaṅghassa majjhago;",
  "atk-s0511a0:4033_0": "Dadāmi patthitaṃ sabbaṃ, maṇīva sabbakāmado”ti. – ādimāha;",
  "atk-s0511a0:4034_0": "Tattha virocamānoti anantabuddhasiriyā virocamāno.",
  "atk-s0511a0:4034_1": "Vimaloti vigatarāgādikilesamalo.",
  "atk-s0511a0:4034_2": "Maṇīva sabbakāmadoti cintāmaṇi viya sabbakāmadado ahampi icchitaṃ patthitaṃ sabbaṃ lokiyalokuttarasukhavisesaṃ demīti attho.",
  "atk-s0511a0:4035_0": "Idāni patthitapatthanaṃ dassento –",
  "atk-s0511a0:4036_0": "7.",
  "atk-s0511a0:4037_0": "“Phalamākaṅkhamānānaṃ, bhavacchandajahesinaṃ;",
  "atk-s0511a0:4038_0": "Catusaccaṃ pakāsemi, anukampāya pāṇina”nti. – ādimāha;",
  "atk-s0511a0:4039_0": "Tattha phalanti sotāpattiphalādikaṃ catubbidhaṃ phalaṃ.",
  "atk-s0511a0:4039_1": "Bhavacchandajahesinanti bhavataṇhāpahāyinaṃ,",
  "atk-s0511a0:4039_2": "bhavataṇhaṃ pajahitukāmānaṃ.",
  "atk-s0511a0:4039_3": "Anukampāyāti anuddayāya.",
  "atk-s0511a0:4040_0": "8. Idāni catusaccappakāsane, abhisamayaṃ dassento “dasavīsasahassāna”nti ādimāha.",
  "atk-s0511a0:4041_0": "Tattha dasavīsasahassānanti dasasahassānañca vīsatisahassānañca.",
  "atk-s0511a0:4041_1": "Ekadvinnantiādinā nayenāti attho.",
  "atk-s0511a0:4041_2": "Navamadasamagāthā uttānatthāva.",
  "atk-s0511a0:4042_0": "11- 12.",
  "atk-s0511a0:4042_1": "Ekādasamadvādasamagāthāsu idānetarahīti ubhopi ekatthā,",
  "atk-s0511a0:4042_2": "veneyyavasena purisapuggalā viya vuttā.",
  "atk-s0511a0:4042_3": "Atha vā idānīti mayi uppanne.",
  "atk-s0511a0:4042_4": "Etarahīti mayi dhammaṃ desente.",
  "atk-s0511a0:4042_5": "Apattamānasāti appattaarahattaphalā.",
  "atk-s0511a0:4042_6": "Ariyañjasanti ariyaṃ aṭṭhaṅgikaṃ maggaṃ.",
  "atk-s0511a0:4042_7": "Thomayantāti pasaṃsantā.",
  "atk-s0511a0:4042_8": "Bujjhissantīti anāgate catusaccadhammaṃ paṭivijjhissantīti attho.",
  "atk-s0511a0:4042_9": "Saṃsārasaritanti saṃsārasāgaraṃ.",
  "atk-s0511a0:4043_0": "Idāni attano jātanagarādiṃ dassento –",
  "atk-s0511a0:4044_0": "13.",
  "atk-s0511a0:4045_0": "“Nagaraṃ kapilavatthu me, rājā suddhodano pitā;",
  "atk-s0511a0:4046_0": "Mayhaṃ janettikā mātā, māyādevīti vuccati.",
  "atk-s0511a0:4047_0": "14.",
  "atk-s0511a0:4048_0": "“Ekūnatiṃsavassāni, agāraṃ ajjhahaṃ vasiṃ;",
  "atk-s0511a0:4049_0": "Rammo surammo subhako, tayo pāsādamuttamā.",
  "atk-s0511a0:4050_0": "15.",
  "atk-s0511a0:4051_0": "“Cattālīsasahassāni, nāriyo samalaṅkatā;",
  "atk-s0511a0:4052_0": "Bhaddakañcanā nāma nārī, rāhulo nāma atrajo.",
  "atk-s0511a0:4053_0": "16.",
  "atk-s0511a0:4054_0": "“Nimitte caturo disvā, assayānena nikkhamiṃ;",
  "atk-s0511a0:4055_0": "Chabbassaṃ padhānacāraṃ, acariṃ dukkaraṃ ahaṃ.",
  "atk-s0511a0:4056_0": "17.",
  "atk-s0511a0:4057_0": "“Bārāṇasiyaṃ isipatane, cakkaṃ pavattitaṃ mayā;",
  "atk-s0511a0:4058_0": "Ahaṃ gotamasambuddho, saraṇaṃ sabbapāṇinaṃ.",
  "atk-s0511a0:4059_0": "18.",
  "atk-s0511a0:4060_0": "“Kolito upatisso ca, dve bhikkhū aggasāvakā;",
  "atk-s0511a0:4061_0": "Ānando nāmupaṭṭhāko, santikāvacaro mama;",
  "atk-s0511a0:4062_0": "Khemā uppalavaṇṇā ca, bhikkhunī aggasāvikā.",
  "atk-s0511a0:4063_0": "19.",
  "atk-s0511a0:4064_0": "“Citto hatthāḷavako ca, aggupaṭṭhākupāsakā;",
  "atk-s0511a0:4065_0": "Nandamātā ca uttarā, aggupaṭṭhākupāsikā.",
  "atk-s0511a0:4066_0": "20.",
  "atk-s0511a0:4067_0": "“Ahaṃ assatthamūlamhi, patto sambodhimuttamaṃ;",
  "atk-s0511a0:4068_0": "Byāmappabhā sadā mayhaṃ, soḷasahatthamuggatā.",
  "atk-s0511a0:4069_0": "21.",
  "atk-s0511a0:4070_0": "“Appaṃ vassasataṃ āyu, idānetarahi vijjati;",
  "atk-s0511a0:4071_0": "Tāvatā tiṭṭhamānohaṃ, tāremi janataṃ bahuṃ.",
  "atk-s0511a0:4072_0": "22.",
  "atk-s0511a0:4073_0": "“Ṭhapayitvāna dhammukkaṃ, pacchimaṃ janabodhanaṃ;",
  "atk-s0511a0:4074_0": "Ahampi na cirasseva, saddhiṃ sāvakasaṅghato;",
  "atk-s0511a0:4075_0": "Idheva parinibbissaṃ, aggīvāhārasaṅkhayā”ti. – ādimāha;",
  "atk-s0511a0:4076_0": "Mama pana rammasurammasubhanāmakā tayo pāsādā navabhūmikasattabhūmikapañcabhūmikā,",
  "atk-s0511a0:4076_1": "cattālīsasahassā nāṭakitthiyo,",
  "atk-s0511a0:4076_2": "yasodharā nāma mama aggamahesī,",
  "atk-s0511a0:4076_3": "sohaṃ cattāro nimitte disvā assayānena mahābhinikkhamanaṃ nikkhamiṃ.",
  "atk-s0511a0:4076_4": "Tato chabbassāni padhānaṃ padahitvā visākhapuṇṇamāya uruvelāyaṃ senānigame senākuṭumbikassa dhītāya sampasādajātāya",
  "atk-s0511a0:4076_5": "sujātāya nāma dinnaṃ madhupāyāsaṃ paribhuñjitvā sālavane divāvihāraṃ katvā sāyanhasamaye sotthiyena nāma",
  "atk-s0511a0:4076_6": "tiṇahārakena dinnā aṭṭha tiṇamuṭṭhiyo gahetvā assatthabodhirukkhamūlaṃ upagantvā tattha mārabalaṃ viddhaṃsetvā",
  "atk-s0511a0:4076_7": "sambodhiṃ pattosmīti sabbaṃ byākāsi.",
  "atk-s0511a0:4077_0": "Tattha saddhiṃ sāvakasaṅghatoti saddhiṃ sāvakasaṅghena.",
  "atk-s0511a0:4077_1": "Parinibbissanti parinibbāyissāmi.",
  "atk-s0511a0:4077_2": "Aggīvāhārasaṅkhayāti aggi viya indhanakkhayena yathā aggi nirupādāno nibbāyati,",
  "atk-s0511a0:4077_3": "evaṃ ahampi nirupādāno parinibbāyissāmīti attho.",
  "atk-s0511a0:4078_0": "23-4.",
  "atk-s0511a0:4079_0": "Tāni ca atulatejānīti aggasāvakayugādīni tāni asadisatejāni.",
  "atk-s0511a0:4079_1": "Imāni ca dasabalānīti etāni ca sārīradasabalāni guṇadhāraṇo dehoti chaasādhāraṇañāṇādiguṇadharo ayaṃ deho ca.",
  "atk-s0511a0:4079_2": "Tamantarahissantīti sabbāni etāni vuttappakārāni antaradhāyissanti vinassissanti.",
  "atk-s0511a0:4079_3": "Nanu rittā sabbasaṅkhārāti ettha nanūti ayaṃ anumatiatthe nipāto.",
  "atk-s0511a0:4079_4": "Rittāti niccasāradhuvasārarahitattā tucchā,",
  "atk-s0511a0:4079_5": "sabbameva pana saṅkhataṃ khayadhammaṃ vayadhammaṃ virāgadhammaṃ nirodhadhammaṃ hutvā abhāvato aniccaṃ,",
  "atk-s0511a0:4079_6": "uppādādipaṭipīḷitattā dukkhaṃ,",
  "atk-s0511a0:4079_7": "avasavattanato anattā.",
  "atk-s0511a0:4079_8": "Tasmā saṅkhāresu lakkhaṇattayaṃ āropetvā vipassanaṃ vaḍḍhetvā amatamasaṅkhataṃ accutaṃ nibbānaṃ adhigacchatha.",
  "atk-s0511a0:4079_9": "Ayaṃ vo amhākaṃ anusāsanī idaṃ amhākaṃ sāsanaṃ appamādena sampādethāti.",
  "atk-s0511a0:4079_10": "Desanāpariyosāne kira devatānaṃ koṭisatasahassassa anupādāya āsavehi cittāni vimucciṃsu.",
  "atk-s0511a0:4079_11": "Sesamaggaphalesu patiṭṭhitā pana gaṇanapathaṃ vītivattā ahesuṃ.",
  "atk-s0511a0:4080_0": "Evaṃ bhagavā kappanāmajātiādivavatthitaṃ sakalampi buddhavaṃsaṃ ākāse ratanacaṅkame caṅkamantova kathetvā",
  "atk-s0511a0:4080_1": "ñātijanaṃ vandāpetvā ākāsato otaritvā paññattavarabuddhāsane nisīdi.",
  "atk-s0511a0:4080_2": "Evaṃ nisinne pana bhagavati lokanāthe sikhāppatto ñātisamāgamo ahosi.",
  "atk-s0511a0:4080_3": "Sabbe ekaggacittā nisīdiṃsu.",
  "atk-s0511a0:4080_4": "Tato mahāmegho pokkharavassaṃ vassi.",
  "atk-s0511a0:4080_5": "Taṅkhaṇe udakaṃ heṭṭhā viravantaṃ gacchati.",
  "atk-s0511a0:4080_6": "Temetukāmova temeti,",
  "atk-s0511a0:4080_7": "atemitukāmassa sarīre ekabindumattampi na patati.",
  "atk-s0511a0:4080_8": "Taṃ disvā sabbe acchariyabbhutacittajātā hutvā –",
  "atk-s0511a0:4080_9": "“aho acchariyaṃ,",
  "atk-s0511a0:4080_10": "aho abbhuta”nti kathaṃ samuṭṭhāpesuṃ.",
  "atk-s0511a0:4080_11": "Taṃ sutvā satthā –",
  "atk-s0511a0:4080_12": "“na idāneva mayhaṃ ñātisamāgame pokkharavassaṃ vassi,",
  "atk-s0511a0:4080_13": "atītepi vassī”ti imissā aṭṭhuppattiyā vessantarajātakaṃ kathesi.",
  "atk-s0511a0:4080_14": "Sā dhammadesanā sātthikā jātā.",
  "atk-s0511a0:4080_15": "Tato bhagavā uṭṭhāyāsanā vihāraṃ pāvisi.",
  "atk-s0511a0:4081_0": "Iti madhuratthavilāsiniyā buddhavaṃsaṭṭhakathāya",
  "atk-s0511a0:4082_0": "Gotamabuddhavaṃsavaṇṇanā niṭṭhitā.",
  "atk-s0511a0:4083_0": "Niṭṭhito pañcavīsatimo buddhavaṃso.",
  "atk-s0511a0:4084_0": "28. Buddhapakiṇṇakakathā",
  "atk-s0511a0:4085_0": "1-18.",
  "atk-s0511a0:4086_0": "“Aparimeyyito kappe,",
  "atk-s0511a0:4086_1": "caturo āsuṃ vināyakā”tiādikā aṭṭhārasagāthā saṅgītikārakehi ṭhapitā nigamanagāthāti veditabbā.",
  "atk-s0511a0:4086_2": "Sesagāthāsu sabbattha pākaṭamevāti.",
  "atk-s0511a0:4087_0": "Vemattakathā",
  "atk-s0511a0:4088_0": "Imasmiṃ pana sakalepi buddhavaṃse niddiṭṭhānaṃ pañcavīsatiyā buddhānaṃ aṭṭha vemattāni veditabbāni.",
  "atk-s0511a0:4088_1": "Katamāni aṭṭha?",
  "atk-s0511a0:4088_2": "Āyuvemattaṃ,",
  "atk-s0511a0:4088_3": "pamāṇavemattaṃ,",
  "atk-s0511a0:4088_4": "kulavemattaṃ,",
  "atk-s0511a0:4088_5": "padhānavemattaṃ,",
  "atk-s0511a0:4088_6": "rasmivemattaṃ,",
  "atk-s0511a0:4088_7": "yānavemattaṃ,",
  "atk-s0511a0:4088_8": "bodhivemattaṃ,",
  "atk-s0511a0:4088_9": "pallaṅkavemattanti.",
  "atk-s0511a0:4089_0": "Tattha āyuvemattaṃ nāma keci dīghāyukā honti keci appāyukā.",
  "atk-s0511a0:4089_1": "Tathā hi dīpaṅkaro koṇḍañño anomadassī padumo padumuttaro atthadassī dhammadassī siddhattho tissoti ime nava buddhā vassasatasahassāyukā ahesuṃ.",
  "atk-s0511a0:4089_2": "Maṅgalo sumano sobhito nārado sumedho sujāto piyadassī phussoti ime aṭṭha buddhā navutivassasahassāyukā ahesuṃ.",
  "atk-s0511a0:4089_3": "Revato vessabhū cāti ime dve buddhā saṭṭhivassasahassāyukā ahesuṃ.",
  "atk-s0511a0:4089_4": "Vipassī bhagavā asītivassasahassāyukā ahosi.",
  "atk-s0511a0:4089_5": "Sikhī kakusandho koṇāgamano kassapoti ime cattāro buddhā yathākkamena sattaticattālīsatiṃsavīsavassasahassāyukā ahesuṃ.",
  "atk-s0511a0:4089_6": "Amhākaṃ pana bhagavato vassasataṃ āyuppamāṇaṃ ahosi.",
  "atk-s0511a0:4089_7": "Upacitapuññasambhārānaṃ dīghāyukasaṃvattaniyakammasamupetānampi buddhānaṃ yugavasena āyuppamāṇaṃ appamāṇaṃ ahosi.",
  "atk-s0511a0:4089_8": "Ayaṃ pañcavīsatiyā buddhānaṃ āyuvemattaṃ nāma.",
  "atk-s0511a0:4090_0": "Pamāṇavemattaṃ nāma keci dīghā honti keci rassā.",
  "atk-s0511a0:4090_1": "Tathā hi dīpaṅkara- revata-",
  "atk-s0511a0:4090_2": "piyadassī-",
  "atk-s0511a0:4090_3": "atthadassī-",
  "atk-s0511a0:4090_4": "dhammadassī-",
  "atk-s0511a0:4090_5": "vipassībuddhānaṃ asītihatthubbedhaṃ sarīrappamāṇaṃ ahosi. Koṇḍañña- maṅgala- nārada-",
  "atk-s0511a0:4090_6": "sumedhānaṃ aṭṭhāsītihatthubbedho kāyo ahosi.",
  "atk-s0511a0:4090_7": "Sumanassa navutihatthubbedhaṃ sarīraṃ ahosi. Sobhita-",
  "atk-s0511a0:4090_8": "anomadassī- paduma-",
  "atk-s0511a0:4090_9": "padumuttara-",
  "atk-s0511a0:4090_10": "phussabuddhānaṃ aṭṭhapaṇṇāsahatthubbedhaṃ sarīraṃ ahosi.",
  "atk-s0511a0:4090_11": "Sujāto paṇṇāsahatthubbedhasarīro ahosi.",
  "atk-s0511a0:4090_12": "Siddhattha- tissa-",
  "atk-s0511a0:4090_13": "vessabhuno saṭṭhihatthubbedhā ahesuṃ.",
  "atk-s0511a0:4090_14": "Sikhī sattatihatthubbedho ahosi.",
  "atk-s0511a0:4090_15": "Kakusandha-",
  "atk-s0511a0:4090_16": "koṇāgamana-",
  "atk-s0511a0:4090_17": "kassapā yathākkamena cattālīsatiṃsavīsatihatthubbedhā ahesuṃ.",
  "atk-s0511a0:4090_18": "Amhākaṃ bhagavā aṭṭhārasahatthubbedho ahosi.",
  "atk-s0511a0:4090_19": "Ayaṃ pañcavīsatiyā buddhānaṃ pamāṇavemattaṃ nāma.",
  "atk-s0511a0:4091_0": "Kulavemattaṃ nāma keci khattiyakule nibbattiṃsu keci brāhmaṇakule.",
  "atk-s0511a0:4091_1": "Tathā hi kakusandhakoṇāgamanakassapasammāsambuddhā brāhmaṇakule nibbattiṃsu.",
  "atk-s0511a0:4091_2": "Dīpaṅkarādigotamabuddhapariyantā dvāvīsati buddhā khattiyakuleyeva nibbattiṃsu.",
  "atk-s0511a0:4091_3": "Ayaṃ pañcavīsatiyā buddhānaṃ kulavemattaṃ nāma.",
  "atk-s0511a0:4092_0": "Padhānavemattaṃ nāma dīpaṅkara- koṇḍañña- sumana-",
  "atk-s0511a0:4092_1": "anomadassī-",
  "atk-s0511a0:4092_2": "sujātasiddhattha-",
  "atk-s0511a0:4092_3": "kakusandhānaṃ dasamāsikā padhānacariyā. Maṅgala-",
  "atk-s0511a0:4092_4": "sumedhatissa sikhīnaṃ aṭṭhamāsikā.",
  "atk-s0511a0:4092_5": "Revatassa sattamāsikā.",
  "atk-s0511a0:4092_6": "Sobhitassa cattāro māsā.",
  "atk-s0511a0:4092_7": "Padumaatthadassī vipassīnaṃ aḍḍhamāsikā. Nārada-",
  "atk-s0511a0:4092_8": "padumuttara-",
  "atk-s0511a0:4092_9": "dhammadassī-",
  "atk-s0511a0:4092_10": "kassapānaṃ sattāhāni.",
  "atk-s0511a0:4092_11": "Piyadassī- phussa-",
  "atk-s0511a0:4092_12": "vessabhū koṇāgamanānaṃ chamāsikā.",
  "atk-s0511a0:4092_13": "Amhākaṃ buddhassa chabbassāni padhānacariyā ahosi.",
  "atk-s0511a0:4092_14": "Ayaṃ padhānavemattaṃ nāma.",
  "atk-s0511a0:4093_0": "Rasmivemattaṃ nāma maṅgalassa kira sammāsambuddhassa sarīrasmi dasasahassilokadhātuṃ pharitvā aṭṭhāsi.",
  "atk-s0511a0:4093_1": "Padumuttarabuddhassa dvādasayojanikā ahosi.",
  "atk-s0511a0:4093_2": "Vipassissa bhagavato sattayojanikā ahosi.",
  "atk-s0511a0:4093_3": "Sikhissa tiyojanappamāṇā.",
  "atk-s0511a0:4093_4": "Kakusandhassa dasayojanikā.",
  "atk-s0511a0:4093_5": "Amhākaṃ bhagavato samantato byāmappamāṇā.",
  "atk-s0511a0:4093_6": "Sesānaṃ aniyatā ahosi.",
  "atk-s0511a0:4093_7": "Ayaṃ rasmivemattaṃ nāma ajjhāsayapaṭibaddhaṃ,",
  "atk-s0511a0:4093_8": "yo yattakaṃ icchati,",
  "atk-s0511a0:4093_9": "tassa sarīrappabhā tattakaṃ pharati,",
  "atk-s0511a0:4093_10": "paṭividdhaguṇe pana kassaci vemattaṃ nāma natthi.",
  "atk-s0511a0:4093_11": "Ayaṃ rasmivemattaṃ nāma.",
  "atk-s0511a0:4094_0": "Yānavemattaṃ nāma keci hatthiyānena keci assayānena keci rathapada- pāsāda-",
  "atk-s0511a0:4094_1": "sivikādīsu aññatarena nikkhamanti.",
  "atk-s0511a0:4094_2": "Tathā hi dīpaṅkara- sumana- sumedha- phussa- sikhī-",
  "atk-s0511a0:4094_3": "koṇāgamanā hatthiyānena nikkhamiṃsu. Koṇḍañña- revata- paduma-",
  "atk-s0511a0:4094_4": "piyadassī- vipassī-",
  "atk-s0511a0:4094_5": "kakusandhā rathayānena. Maṅgala- sujāta-",
  "atk-s0511a0:4094_6": "atthadassī- tissa-",
  "atk-s0511a0:4094_7": "gotamā assayānena.",
  "atk-s0511a0:4094_8": "Anomadassīsiddhatthavessabhuno sivikāyānena.",
  "atk-s0511a0:4094_9": "Nārado padasā nikkhami. Sobhita-",
  "atk-s0511a0:4094_10": "padumuttara-",
  "atk-s0511a0:4094_11": "dhammadassī-",
  "atk-s0511a0:4094_12": "kassapā pāsādena nikkhamiṃsu.",
  "atk-s0511a0:4094_13": "Ayaṃ yānavemattaṃ nāma.",
  "atk-s0511a0:4095_0": "Bodhivemattaṃ nāma dīpaṅkarassa bhagavato kapītanarukkho bodhi;",
  "atk-s0511a0:4095_1": "koṇḍaññassa bhagavato sālakalyāṇirukkho, maṅgala- sumana- revata-",
  "atk-s0511a0:4095_2": "sobhitānaṃ nāgarukkho,",
  "atk-s0511a0:4095_3": "anomadassissa ajjunarukkho,",
  "atk-s0511a0:4095_4": "padumanāradānaṃ mahāsoṇarukkho,",
  "atk-s0511a0:4095_5": "padumuttarassa salalarukkho,",
  "atk-s0511a0:4095_6": "sumedhassa nīpo,",
  "atk-s0511a0:4095_7": "sujātassa veḷu,",
  "atk-s0511a0:4095_8": "piyadassino kakudho,",
  "atk-s0511a0:4095_9": "atthadassissa campakarukkho,",
  "atk-s0511a0:4095_10": "dhammadassissa rattakuravakarukkho,",
  "atk-s0511a0:4095_11": "siddhatthassa kaṇikārarukkho,",
  "atk-s0511a0:4095_12": "tissassa asanarukkho,",
  "atk-s0511a0:4095_13": "phussassa āmalakarukkho,",
  "atk-s0511a0:4095_14": "vipassissa pāṭalirukkho,",
  "atk-s0511a0:4095_15": "sikhissa puṇḍarīkarukkho,",
  "atk-s0511a0:4095_16": "vessabhussa sālarukkho,",
  "atk-s0511a0:4095_17": "kakusandhassa sirīsarukkho,",
  "atk-s0511a0:4095_18": "koṇāgamanassa udumbararukkho,",
  "atk-s0511a0:4095_19": "kassapassa nigrodho,",
  "atk-s0511a0:4095_20": "gotamassa assatthoti ayaṃ bodhivemattaṃ nāma.",
  "atk-s0511a0:4096_0": "Pallaṅkavemattaṃ nāma dīpaṅkara- revata-",
  "atk-s0511a0:4096_1": "piyadassī-",
  "atk-s0511a0:4096_2": "atthadassī-",
  "atk-s0511a0:4096_3": "dhammadassī-",
  "atk-s0511a0:4096_4": "vipassīnaṃ tepaṇṇāsahatthapallaṅkā ahesuṃ; koṇḍañña- maṅgala- nārada-",
  "atk-s0511a0:4096_5": "sumedhānaṃ sattapaṇṇāsahatthā;",
  "atk-s0511a0:4096_6": "sumanassa saṭṭhihattho pallaṅko ahosi; sobhita-",
  "atk-s0511a0:4096_7": "anomadassī- paduma-",
  "atk-s0511a0:4096_8": "padumuttara-",
  "atk-s0511a0:4096_9": "phussānaṃ aṭṭhattiṃsahatthā,",
  "atk-s0511a0:4096_10": "sujātassa dvattiṃsahattho,",
  "atk-s0511a0:4096_11": "siddhattha- tissa-",
  "atk-s0511a0:4096_12": "vessabhūnaṃ cattālīsahatthā,",
  "atk-s0511a0:4096_13": "sikhissa dvattiṃsahattho,",
  "atk-s0511a0:4096_14": "kakusandhassa chabbīsatihattho,",
  "atk-s0511a0:4096_15": "koṇāgamanassa vīsatihattho,",
  "atk-s0511a0:4096_16": "kassapassa pannarasahattho,",
  "atk-s0511a0:4096_17": "gotamassa cuddasahattho pallaṅko ahosi.",
  "atk-s0511a0:4096_18": "Ayaṃ pallaṅkavemattaṃ nāma.",
  "atk-s0511a0:4096_19": "Imāni aṭṭha vemattāni nāma.",
  "atk-s0511a0:4097_0": "Avijahitaṭṭhānakathā",
  "atk-s0511a0:4098_0": "Sabbabuddhānaṃ pana cattāri avijahitaṭṭhānāni nāma honti.",
  "atk-s0511a0:4098_1": "Sabbabuddhānañhi bodhipallaṅko avijahito ekasmiṃyeva ṭhāne hoti.",
  "atk-s0511a0:4098_2": "Dhammacakkappavattanaṃ isipatane migadāye avijahitameva hoti.",
  "atk-s0511a0:4098_3": "Devorohaṇakāle saṅkassanagaradvāre paṭhamakkapādaṭṭhānaṃ avijahitameva hoti.",
  "atk-s0511a0:4098_4": "Jetavane gandhakuṭiyā cattāri mañcapādaṭṭhānāni avijahitāneva honti.",
  "atk-s0511a0:4098_5": "Vihāro pana khuddakopi mahantopi hoti.",
  "atk-s0511a0:4098_6": "Vihāro na vijahatiyeva,",
  "atk-s0511a0:4098_7": "nagaraṃ pana vijahati.",
  "atk-s0511a0:4099_0": "Sahajātapariccheda-nakkhattaparicchedakathā",
  "atk-s0511a0:4100_0": "Aparaṃ pana amhākaṃyeva bhagavato sahajātaparicchedañca nakkhattaparicchedañca dīpesuṃ.",
  "atk-s0511a0:4100_1": "Amhākaṃ sabbaññubodhisattena kira saddhiṃ rāhulamātā ānandatthero channo kaṇḍako assarājā nidhikumbho mahābodhi kāḷudāyīti imāni satta sahajātāni.",
  "atk-s0511a0:4100_2": "Ayaṃ sahajātaparicchedo.",
  "atk-s0511a0:4100_3": "Mahāpuriso pana uttarāsāḷhanakkhatteneva mātukucchiṃ okkami,",
  "atk-s0511a0:4100_4": "mahābhinikkhamanaṃ nikkhami,",
  "atk-s0511a0:4100_5": "dhammacakkaṃ pavattesi,",
  "atk-s0511a0:4100_6": "yamakapāṭihāriyaṃ akāsi.",
  "atk-s0511a0:4100_7": "Visākhanakkhattena jāto ca abhisambuddho ca parinibbuto ca.",
  "atk-s0511a0:4100_8": "Māghanakkhattena tassa sāvakasannipāto ca āyusaṅkhāravosajjanañca ahosi.",
  "atk-s0511a0:4100_9": "Assayujanakkhattena devorohaṇaṃ.",
  "atk-s0511a0:4100_10": "Ayaṃ nakkhattaparicchedoti.",
  "atk-s0511a0:4101_0": "Sadhammatākathā",
  "atk-s0511a0:4102_0": "Idāni pana sabbesaṃ buddhānaṃ sādhāraṇadhammataṃ pakāsayissāma.",
  "atk-s0511a0:4102_1": "Sabbabuddhānaṃ samattiṃsavidhā dhammatā.",
  "atk-s0511a0:4102_2": "Seyyathidaṃ –",
  "atk-s0511a0:4102_3": "pacchimabhavikabodhisattassa sampajānassa mātukucchiokkamanaṃ,",
  "atk-s0511a0:4102_4": "mātukucchiyaṃ pallaṅkena nisīditvā bahimukholokanaṃ,",
  "atk-s0511a0:4102_5": "ṭhitāya bodhisattamātuyā vijāyanaṃ,",
  "atk-s0511a0:4102_6": "araññeyeva mātukucchito nikkhamanaṃ,",
  "atk-s0511a0:4102_7": "kañcanapaṭṭesu patiṭṭhitapādānaṃ uttarābhimukhānaṃ sattapadavītihārānaṃ gantvā catuddisaṃ oloketvā sīhanādanadanaṃ,",
  "atk-s0511a0:4102_8": "cattāri nimittāni disvā jātamattaputtānaṃ mahāsattānaṃ mahābhinikkhamanaṃ,",
  "atk-s0511a0:4102_9": "arahaddhajamādāya pabbajitvā sabbaheṭṭhimena paricchedena sattāhaṃ padhānacariyā,",
  "atk-s0511a0:4102_10": "sambodhiṃ pāpuṇanadivase pāyāsabhojanaṃ,",
  "atk-s0511a0:4102_11": "tiṇasanthare nisīditvā sabbaññutaññāṇādhigamo,",
  "atk-s0511a0:4102_12": "ānāpānassatikammaṭṭhānaparikammaṃ,",
  "atk-s0511a0:4102_13": "mārabalaviddhaṃsanaṃ,",
  "atk-s0511a0:4102_14": "bodhipallaṅkeyeva tisso vijjā ādiṃ katvā asādhāraṇañāṇādiguṇapaṭilābho,",
  "atk-s0511a0:4102_15": "sattasattāhaṃ bodhisamīpeyeva vītināmanaṃ,",
  "atk-s0511a0:4102_16": "mahābrahmuno dhammadesanatthāya āyācanaṃ,",
  "atk-s0511a0:4102_17": "isipatane migadāye dhammacakkappavattanaṃ,",
  "atk-s0511a0:4102_18": "māghapuṇṇamāya caturaṅgikasannipāte pātimokkhuddeso,",
  "atk-s0511a0:4102_19": "jetavanaṭṭhāne nibaddhavāso,",
  "atk-s0511a0:4102_20": "sāvatthinagaradvāre yamakapāṭihāriyakaraṇaṃ,",
  "atk-s0511a0:4102_21": "tāvatiṃsabhavane abhidhammadesanā,",
  "atk-s0511a0:4102_22": "saṅkassanagaradvāre devalokato otaraṇaṃ satataṃ phalasamāpattisamāpajjanaṃ,",
  "atk-s0511a0:4102_23": "dvīsu vāresu veneyyajanāvalokanaṃ,",
  "atk-s0511a0:4102_24": "uppanne vatthumhi sikkhāpadapaññāpanaṃ uppannāya aṭṭhuppattiyā jātakakathanaṃ,",
  "atk-s0511a0:4102_25": "ñātisamāgame buddhavaṃsakathanaṃ,",
  "atk-s0511a0:4102_26": "āgantukehi bhikkhūhi paṭisanthārakaraṇaṃ,",
  "atk-s0511a0:4102_27": "nimantitānaṃ vuṭṭhavassānaṃ anāpucchā agamanaṃ,",
  "atk-s0511a0:4102_28": "divase divase purebhattapacchābhattapaṭhamamajjhimapacchimayāmakiccakaraṇaṃ,",
  "atk-s0511a0:4102_29": "parinibbānadivase maṃsarasabhojanaṃ,",
  "atk-s0511a0:4102_30": "catuvīsatikoṭisatasahassasamāpattiyo samāpajjitvā parinibbānanti imā samattiṃsa sabbabuddhānaṃ dhammatāti.",
  "atk-s0511a0:4103_0": "Anantarāyikadhammakathā",
  "atk-s0511a0:4104_0": "Sabbabuddhānaṃ cattāro anantarāyikā dhammā.",
  "atk-s0511a0:4104_1": "Katame cattāro?",
  "atk-s0511a0:4104_2": "Buddhānaṃ uddissa abhihaṭānaṃ catunnaṃ paccayānaṃ na sakkā kenaci antarāyo kātuṃ.",
  "atk-s0511a0:4104_3": "Buddhānaṃ āyuno na sakkā kenaci antarāyo kātuṃ.",
  "atk-s0511a0:4104_4": "Vuttañhetaṃ –",
  "atk-s0511a0:4104_5": "“aṭṭhānametaṃ anavakāso,",
  "atk-s0511a0:4104_6": "yaṃ parūpakkamena tathāgataṃ jīvitā voropeyyā”ti.",
  "atk-s0511a0:4104_7": "Buddhānaṃ dvattiṃsamahāpurisalakkhaṇānaṃ asītiyā anubyañjanānañca na sakkā kenaci antarāyo kātuṃ.",
  "atk-s0511a0:4104_8": "Buddharaṃsīnaṃ na sakkā kenaci antarāyo kātunti.",
  "atk-s0511a0:4104_9": "Ime cattāro anantarāyikā dhammā nāmāti.",
  "atk-s0511a0:4105_0": "Nigamanakathā",
  "atk-s0511a0:4106_0": "Ettāvatā gatā siddhiṃ, buddhavaṃsassa vaṇṇanā;",
  "atk-s0511a0:4107_0": "Suvaṇṇapadaviññātavicittanayasobhitā.",
  "atk-s0511a0:4108_0": "Porāṇaṭṭhakathāmaggaṃ, pāḷiatthappakāsakaṃ;",
  "atk-s0511a0:4109_0": "Ādāyeva katā buddha-vaṃsassaṭṭhakathā mayā.",
  "atk-s0511a0:4110_0": "Papañcatthaṃ vivajjetvā, madhuratthassa sabbaso;",
  "atk-s0511a0:4111_0": "Sampakāsanato tasmā, madhuratthappakāsinī.",
  "atk-s0511a0:4112_0": "Kāvīrajalasampāta-paripūtamahītale;",
  "atk-s0511a0:4113_0": "Kāvīrapaṭṭane ramme, nānānārinarākule.",
  "atk-s0511a0:4114_0": "Kārite kaṇhadāsena, saṇhavācena sādhunā;",
  "atk-s0511a0:4115_0": "Vihāre vividhākāra-cārupākāragopure.",
  "atk-s0511a0:4116_0": "Chāyāsalilasampanne, dassanīye manorame;",
  "atk-s0511a0:4117_0": "Hatadujjanasambādhe, pavivekasukhe sive.",
  "atk-s0511a0:4118_0": "Tattha pācīnapāsāda-tale paramasītale;",
  "atk-s0511a0:4119_0": "Vasatā buddhavaṃsassa, mayā saṃvaṇṇanā katā.",
  "atk-s0511a0:4120_0": "Yathā buddhavaṃsassa saṃvaṇṇanāyaṃ, gatā sādhu siddhiṃ vinā antarāyaṃ;",
  "atk-s0511a0:4121_0": "Tathā dhammayuttā janānaṃ vitakkā, vināvantarāyena siddhiṃ vajantu.",
  "atk-s0511a0:4122_0": "Imaṃ buddhavaṃsassa saṃvaṇṇanaṃ me, karontena yaṃ patthitaṃ puññajātaṃ;",
  "atk-s0511a0:4123_0": "Sadā tassa devānubhāvena loko, dhuvaṃ santamaccantamatthaṃ payātaṃ.",
  "atk-s0511a0:4124_0": "Vinassantu rogā manussesu sabbe, pavassantu devāpi vassantakāle;",
  "atk-s0511a0:4125_0": "Sukhaṃ hotu niccaṃ varaṃ nārakāpi, pisācāpayātā pipāsā bhavantu.",
  "atk-s0511a0:4126_0": "Surā accharānaṃ gaṇādīhi saddhiṃ, ciraṃ devaloke sukhaṃ cānubhontu;",
  "atk-s0511a0:4127_0": "Ciraṃ ṭhātu dhammo munindassa loke, sukhaṃ lokapālā mahiṃ pālayantu.",
  "atk-s0511a0:4128_0": "Garūhi gītanāmena, buddhadattoti vissuto;",
  "atk-s0511a0:4129_0": "Thero katvā aṭṭhakathaṃ, madhuratthavilāsiniṃ.",
  "atk-s0511a0:4130_0": "Potthakaṃ ṭhapayitvemaṃ, parampare hitāvahaṃ;",
  "atk-s0511a0:4131_0": "Aciraṭṭhitabhāvena, aho maccuvasaṃ gato.",
  "atk-s0511a0:4132_0": "Iti bhāṇavāravasena chabbīsatibhāṇavārā,",
  "atk-s0511a0:4132_1": "ganthavasena pañcasatādhikachasahassaganthā,",
  "atk-s0511a0:4132_2": "akkharavasena tisahassādhikāni dvesatasahassakkharāni.",
  "atk-s0511a0:4133_0": "Antarāyaṃ vinā esā, yathā niṭṭhaṃ upāgatā;",
  "atk-s0511a0:4134_0": "Tathā sijjhantu saṅkappā, sattānaṃ dhammanissitāti.",
  "atk-s0511a0:4135_0": "Iti madhuratthavilāsinī nāma",
  "atk-s0511a0:4136_0": "Buddhavaṃsa-aṭṭhakathā niṭṭhitā."
}