{
  "tika-abh08t25:0_0": "1. Paṭhamo paricchedo",
  "tika-abh08t25:1_0": "Cittaniddeso",
  "tika-abh08t25:2_0": "Kāmāvacarakusalavaṇṇanā",
  "tika-abh08t25:3_0": "8.",
  "tika-abh08t25:3_1": "Evaṁ tāva ratanattayappaṇāmādikaṁ dassetvā idāni yathāraddhappakaraṇassa atthasarīrabhūtamabhidhammaṁ",
  "tika-abh08t25:3_2": "saṅkhepato uddisanto āha “cittaṁ cetasika”ntiādi.",
  "tika-abh08t25:3_3": "Tattha cittasaddassa tāva vacanatthaṁ sayameva anantaraṁ vipañceti.",
  "tika-abh08t25:3_4": "“Cetasika”ntiādīsu pana avippayogībhāvena cetasi citte niyuttaṁ,",
  "tika-abh08t25:3_5": "tattha vā bhavaṁ tadāyattavuttitāyāti cetasikaṁ,",
  "tika-abh08t25:3_6": "vedanādikkhandhattayassetaṁ adhivacanaṁ. Ruppati,",
  "tika-abh08t25:3_7": "rūpīyatīti vā rūpaṁ,",
  "tika-abh08t25:3_8": "sītuṇhādīhi vikāramāpajjati,",
  "tika-abh08t25:3_9": "āpādīyatīti attho,",
  "tika-abh08t25:3_10": "catunnaṁ mahābhūtānaṁ,",
  "tika-abh08t25:3_11": "catuvīsatiupādārūpānañca vasena aṭṭhavīsatividhassa rūpakkhandhassetaṁ adhivacanaṁ.",
  "tika-abh08t25:3_12": "Bhavābhavaṁ vinanato saṁsibbanato vānaṁ vuccati taṇhā,",
  "tika-abh08t25:3_13": "na vijjati sā ettha,",
  "tika-abh08t25:3_14": "tato vā nikkhantaṁ etanti nibbānaṁ,",
  "tika-abh08t25:3_15": "amataṁ asaṅkhataṁ vatthu. Iti-",
  "tika-abh08t25:3_16": "saddo nidassane.",
  "tika-abh08t25:3_17": "Natthi etassa uttaritaroti niruttaro.",
  "tika-abh08t25:3_18": "Atha vā catuvesārajjavihārattā natthi etassa uttaraṁ paccanīkavacananti niruttaro.",
  "tika-abh08t25:3_19": "Ñāṇappahānaantarāyaniyyānikesu hi sadevake loke na koci satthu sahadhammikaṁ uttaraṁ vacanaṁ kathetuṁ samattho atthīti.",
  "tika-abh08t25:3_20": "Tatra bhagavā utrāsābhāvato visāradova hoti.",
  "tika-abh08t25:3_21": "Vuttañhetaṁ bhagavatā –",
  "tika-abh08t25:4_0": "“‘Sammāsambuddhassa te paṭijānato ime dhammā anabhisambuddhāti tatra vata maṁ samaṇo vā brāhmaṇo vā devo",
  "tika-abh08t25:4_1": "vā māro vā brahmā vā koci vā lokasmiṁ sahadhammena paṭicodessatīti nimittametaṁ,",
  "tika-abh08t25:4_2": "sāriputta,",
  "tika-abh08t25:4_3": "na samanupassāmi, etamahaṁ,",
  "tika-abh08t25:4_4": "sāriputta,",
  "tika-abh08t25:4_5": "nimittaṁ asamanupassanto khemappatto abhayappatto vesārajjappatto viharāmi.",
  "tika-abh08t25:5_0": "“Khīṇāsavassa te paṭijānato ime āsavā aparikkhīṇāti tatra vata maṁ…pe… viharāmi.",
  "tika-abh08t25:6_0": "“Ye ca kho pana te antarāyikā dhammā vuttā,",
  "tika-abh08t25:6_1": "te paṭisevato nālaṁ antarāyāyāti tatra vata maṁ…pe… viharāmi.",
  "tika-abh08t25:7_0": "“Yassa kho pana te atthāya dhammo desito,",
  "tika-abh08t25:7_1": "so na niyyāti takkarassa sammā dukkhakkhayāyāti tatra vata maṁ…pe…",
  "tika-abh08t25:7_2": "viharāmī”ti.",
  "tika-abh08t25:8_0": "Cattāri ariyasaccāni pakāsetīti catusaccappakāsano.",
  "tika-abh08t25:8_1": "Dukkhasamudayanirodhamaggavasena hi cattāri ariyasaccāni. Yathāha,",
  "tika-abh08t25:8_2": "“cattārimāni,",
  "tika-abh08t25:8_3": "bhikkhave,",
  "tika-abh08t25:8_4": "ariyasaccāni.",
  "tika-abh08t25:8_5": "Katamāni cattāri?",
  "tika-abh08t25:8_6": "Dukkhaṁ ariyasaccaṁ,",
  "tika-abh08t25:8_7": "dukkhasamudayaṁ ariyasaccaṁ,",
  "tika-abh08t25:8_8": "dukkhanirodhaṁ ariyasaccaṁ,",
  "tika-abh08t25:8_9": "dukkhanirodhagāminī paṭipadā ariyasacca”nti.",
  "tika-abh08t25:8_10": "Tattha tebhūmakā dhammā anekupaddavādhiṭṭhānatāya dhuvasubhādivirahena,",
  "tika-abh08t25:8_11": "kucchitatucchaṭṭhena ca dukkhaṁ nāma.",
  "tika-abh08t25:8_12": "Kammādivisesapaccayasamavāye dukkhuppattikāraṇabhāvena taṇhā samudayo nāma “samecca udeti dukkhaṁ imasmā”ti katvā.",
  "tika-abh08t25:8_13": "Dukkhassa anuppādanirodhapaccayattā dukkhanirodho nibbānaṁ.",
  "tika-abh08t25:8_14": "Taṁ pana dukkhanirodhaṁ ālambaṇakaraṇavasena gamanato pāpuṇanato,",
  "tika-abh08t25:8_15": "tadadhigamāya paṭipadābhāvato cāti “dukkhanirodhagāminī paṭipadā”ti lokuttaramaggo vuccati.",
  "tika-abh08t25:8_16": "Saccaṭṭho pana tesaṁ tacchāviparītabhūtabhāvato veditabbo.",
  "tika-abh08t25:8_17": "Vuttañhi “‘idaṁ dukkhanti,",
  "tika-abh08t25:8_18": "bhikkhave,",
  "tika-abh08t25:8_19": "tathametaṁ avitathametaṁ anaññathameta”nti vitthāro.",
  "tika-abh08t25:8_20": "Ettha pana catunnaṁ ariyaphalānaṁ,",
  "tika-abh08t25:8_21": "ariyamaggasampayuttānañca saccavinissaṭabhāvepi idha magganibbānappakāsanatāvacaneneva tappakāsanatthampi vuttaṁ hoti,",
  "tika-abh08t25:8_22": "anāsavabhāvena ekalakkhaṇattā taṁtaṁhetukavisayabhāvato cāti daṭṭhabbaṁ.",
  "tika-abh08t25:9_0": "Ettha ca “niruttaro catusaccappakāsano”ti imehi bhagavato cittādicatubbidhadhammadesanānukūlaguṇavisesaṁ",
  "tika-abh08t25:9_1": "dasseti atathāvidhassa taṁdesanāsāmatthiyāyogato.",
  "tika-abh08t25:9_2": "Atha vā “niruttaro”ti vacanena catubbidhadhammassa anaññathattaṁ dīpeti.",
  "tika-abh08t25:9_3": "“Catusaccappakāsano”ti pana iminā ye te dhammā bhagavatā vineyyaparipācanatthaṁ desitā,",
  "tika-abh08t25:9_4": "na te idha adhippetā.",
  "tika-abh08t25:9_5": "Ye pana paripācitehi tehi abhisametabbavasena dukkhādayo catubbidhā vuttā,",
  "tika-abh08t25:9_6": "teyeva uddisitabbatthena adhippetāti dasseti.",
  "tika-abh08t25:10_0": "Evaṁ saṅkhepato cattāro dhamme uddisitvā idāni uddeso nāma niddesatthāya hotīti yathāuddiṭṭhadhamme niddisituṁ “tattha citta”ntiādi āraddhaṁ.",
  "tika-abh08t25:10_1": "Tattha tatthāti tesu cittādīsu dhammesu.",
  "tika-abh08t25:10_2": "Visayavijānanaṁ cittanti yaṁ visayasaṅkhātassa ārammaṇassa vijānanaṁ upaladdhi,",
  "tika-abh08t25:10_3": "taṁ cittanti attho.",
  "tika-abh08t25:10_4": "Iminā pana cittassa ārammaṇapaṭibaddhavuttitaṁ,",
  "tika-abh08t25:10_5": "aniccataṁ,",
  "tika-abh08t25:10_6": "akārakatañca dīpeti.",
  "tika-abh08t25:10_7": "“Visayavijānana”nti hi ārammaṇena cittaṁ upalakkhento tassa tadāyattavuttitaṁ,",
  "tika-abh08t25:10_8": "taṁdīpanena ca tadabhimukhakāleyeva uppattidīpanato aniccabhāvañca dīpeti.",
  "tika-abh08t25:10_9": "Bhāvaniddesena pana vijānanamattadīpanato akārakabhāvaṁ.",
  "tika-abh08t25:10_10": "Yathāpaccayañhi pavattimattamevetaṁ,",
  "tika-abh08t25:10_11": "yadidaṁ sabhāvadhammo nāmāti.",
  "tika-abh08t25:10_12": "Evañca katvā sabbesampi cittacetasikadhammānaṁ bhāvasādhanameva nippariyāyato labbhati.",
  "tika-abh08t25:10_13": "Yaṁ pana “cintetīti cittaṁ,",
  "tika-abh08t25:10_14": "tena cittaṁ vicaratīti vicāro”tiādinā kattukaraṇavasena nibbacanaṁ vuccati,",
  "tika-abh08t25:10_15": "taṁ pariyāyakathananti veditabbaṁ.",
  "tika-abh08t25:10_16": "Sakasakakiccesu hi dhammānaṁ attappadhānatāsamāropanena kattubhāvo,",
  "tika-abh08t25:10_17": "tadanukūlabhāvena taṁsampayuttadhammasamūhe kattubhāvasamāropanena karaṇattañca pariyāyatova labbhatīti.",
  "tika-abh08t25:10_18": "Tathā nidassanaṁ pana dhammasabhāvato aññassa kattādino abhāvaparidīpanatthanti veditabbaṁ.",
  "tika-abh08t25:11_0": "“Visayavijānana”nti ca etena cittassa ārammaṇūpaladdhilakkhaṇatā vuttāti idānissa rasādīni vuccanti.",
  "tika-abh08t25:11_1": "Pubbaṅgamarasañhi cittaṁ sandhānapaccupaṭṭhānaṁ nāmarūpapadaṭṭhānaṁ.",
  "tika-abh08t25:11_2": "Dvāraṁ patvā tadārammaṇañhi vibhāvanaṭṭhena cittaṁ pubbaṅgamaṁ purecārikaṁ.",
  "tika-abh08t25:11_3": "Tathā hi cakkhudvārena daṭṭhabbaṁ rūpārammaṇaṁ citteneva jānāti…pe…",
  "tika-abh08t25:11_4": "manodvārena viññātabbaṁ dhammārammaṇaṁ citteneva jānāti.",
  "tika-abh08t25:11_5": "Yathā hi nagaraguttiko nagaramajjhe siṅghāṭake nisīditvā “ayaṁ nevāsiko,",
  "tika-abh08t25:11_6": "ayaṁ āgantuko”ti āgatāgataṁ janaṁ upadhāreti,",
  "tika-abh08t25:11_7": "evaṁ sampadamidaṁ daṭṭhabbaṁ,",
  "tika-abh08t25:11_8": "tasmā dvāraṁ patvā tadārammaṇaṁ vibhāvanaṭṭhena purecārikanti pubbaṅgamarasaṁ.",
  "tika-abh08t25:11_9": "Pacchimaṁ pacchimaṁ uppajjamānaṁ purimaṁ purimaṁ nirantaraṁ katvā sandahamānamiva upaṭṭhāti,",
  "tika-abh08t25:11_10": "gahaṇabhāvaṁ gacchatīti sandhānapaccupaṭṭhānaṁ.",
  "tika-abh08t25:11_11": "Pañcavokāre panassa niyamato nāmarūpaṁ,",
  "tika-abh08t25:11_12": "catuvokārabhave nāmameva padaṭṭhānanti nāmarūpapadaṭṭhānañca hoti.",
  "tika-abh08t25:11_13": "Nānattaṁ pana lakkhaṇādīnaṁ upari vakkhamānanayena veditabbaṁ.",
  "tika-abh08t25:11_14": "Vakkhati hi rūpaparicchede –",
  "tika-abh08t25:12_0": "“Sāmaññaṁ vā sabhāvo vā, dhammānaṁ lakkhaṇaṁ mataṁ;",
  "tika-abh08t25:13_0": "Kiccaṁ vā tassa sampatti, rasoti paridīpito.",
  "tika-abh08t25:14_0": "“Phalaṁ vā paccupaṭṭhānaṁ, upaṭṭhānanayopi vā;",
  "tika-abh08t25:15_0": "Āsannakāraṇaṁ yaṁ tu, taṁ padaṭṭhānasaññita”nti. ;",
  "tika-abh08t25:16_0": "Yattha yattha pana lakkhaṇādīni vuccanti, tattha tattha imināva nayena tesaṁ nānattaṁ veditabbaṁ.",
  "tika-abh08t25:17_0": "Vacanatthavijānanena viditacittasāmaññassa uttari cittavibhāgo vuccamāno sobheyyāti vacanatthavijānanameva",
  "tika-abh08t25:17_1": "tāva ādimhi yuttataranti taṁ tāva kathetukamyatāya pucchati “tassa pana ko vacanattho”ti.",
  "tika-abh08t25:17_2": "Pañcavidhā hi pucchā –",
  "tika-abh08t25:17_3": "adiṭṭhajotanāpucchā diṭṭhasaṁsandanāpucchā vimaticchedanāpucchā anumatipucchā kathetukamyatāpucchāti.",
  "tika-abh08t25:17_4": "Tattha yaṁ aññātaṁ adiṭṭhaṁ,",
  "tika-abh08t25:17_5": "tassa ñāṇāya dassanāya pañhākaraṇaṁ adiṭṭhajotanāpucchā nāma.",
  "tika-abh08t25:17_6": "Yaṁ pana ñātaṁ diṭṭhaṁ,",
  "tika-abh08t25:17_7": "tassa aññehi paṇḍitehi saṁsandanatthāya pañhākaraṇaṁ diṭṭhasaṁsandanāpucchā nāma.",
  "tika-abh08t25:17_8": "Pakatiyā pana saṁsayapakkhandanassa attano saṁsayasamugghāṭanatthaṁ pañhākaraṇaṁ vimaticchedanāpucchā nāma.",
  "tika-abh08t25:17_9": "“Taṁ kiṁ maññatha,",
  "tika-abh08t25:17_10": "bhikkhave,",
  "tika-abh08t25:17_11": "rūpaṁ niccaṁ vā aniccaṁ vāti? Aniccaṁ, bhante.",
  "tika-abh08t25:17_12": "Yaṁ panāniccaṁ,",
  "tika-abh08t25:17_13": "dukkhaṁ vā taṁ sukhaṁ vā”tiādinā anumatiggahaṇatthaṁ pañhākaraṇaṁ anumatipucchā nāma.",
  "tika-abh08t25:17_14": "“Cattārome,",
  "tika-abh08t25:17_15": "bhikkhave,",
  "tika-abh08t25:17_16": "satipaṭṭhānā.",
  "tika-abh08t25:17_17": "Katame cattāro”tiādinā pana taṁtaṁdhammānaṁ desanādhippāyena pañhākaraṇaṁ kathetukamyatāpucchā nāma.",
  "tika-abh08t25:18_0": "Tāsu purimā tisso ācariyānaṁ na sambhavanti.",
  "tika-abh08t25:18_1": "Na hi te ganthakaraṇatthāya ārabhitvā idāni adiṭṭhaṁ jotenti,",
  "tika-abh08t25:18_2": "diṭṭhaṁ saṁsandenti,",
  "tika-abh08t25:18_3": "saṁsayaṁ vā pakkhandanti tabbisodhanapubbakameva ganthakaraṇe abhinivesanato.",
  "tika-abh08t25:18_4": "Itarā pana dve sambhavanti.",
  "tika-abh08t25:18_5": "Tāsu ayaṁ kathetukamyatāpucchā.",
  "tika-abh08t25:18_6": "Apica codanaṁ samuṭṭhāpentā ācariyā aññaṁ codakaṁ parikappetvā tassa vacanavasena samuṭṭhāpentīti taṁvasenettha",
  "tika-abh08t25:18_7": "adiṭṭhajotanāvimaticchedanāpucchāpi labbhantevāti daṭṭhabbaṁ.",
  "tika-abh08t25:18_8": "Tassāti tassa citta- saddassa.",
  "tika-abh08t25:18_9": "Citte hi adhigate tassa vācako saddopi sahacariyato adhigatova hotīti tassa idha ta-",
  "tika-abh08t25:18_10": "saddena pariggaho.",
  "tika-abh08t25:18_11": "Keci pana “tassa cittassā”ti atthaṁ vadanti,",
  "tika-abh08t25:18_12": "taṁ “tassa ko vacanattho”ti iminā na sameti.",
  "tika-abh08t25:18_13": "Na hi cittassa “ko vacanattho”ti pucchā sambhavatīti.",
  "tika-abh08t25:19_0": "Idāni yathāpucchitamatthaṁ vissajjetuṁ “vuccate”ti tāva paṭiññaṁ katvā “sabbasaṅgāhakavasenā”tiādinā vissajjanamāraddhaṁ.",
  "tika-abh08t25:19_1": "Tattha sabbasaṅgāhakavasenāti heṭṭhimantato cakkhuviññāṇādayo upādāya sabbesaṁ ārammaṇavijānanasabhāvattā tesaṁ sabbesameva saṅgāhakavasena,",
  "tika-abh08t25:19_2": "na pana vakkhamānanibbacanesu viya yathālābhavasenāti attho.",
  "tika-abh08t25:19_3": "Cintetīti vijānāti.",
  "tika-abh08t25:19_4": "Cintenti tena gocaranti vā cittaṁ.",
  "tika-abh08t25:19_5": "Sampayuttadhammānaṁ kattutāsamāropanena hissa karaṇabhāvo labbhati.",
  "tika-abh08t25:19_6": "Sabbasaṅgāhakavasena tāva atthaṁ dassetvā idāni yathālābhavasenapi dassetuṁ “attasantānaṁ vā cinotītipī”tiādi vuttaṁ.",
  "tika-abh08t25:19_7": "Sabbacittasādhāraṇattā hi citta-",
  "tika-abh08t25:19_8": "saddassa yattha yattha yathā yathā attho labbhati,",
  "tika-abh08t25:19_9": "tattha tattha tathā tathā gahetabbo.",
  "tika-abh08t25:19_10": "Yassa pana cittassa yathāvuttaatthaviseso na labbhati,",
  "tika-abh08t25:19_11": "taṁ ruḷhīvasena cittanti veditabbaṁ.",
  "tika-abh08t25:19_12": "Yathā kilañjādīhi katampi tālapaṇṇehi katasarikkhakatāya ruḷhīsaddena “tālavaṇṭa”ntveva vuccatīti.",
  "tika-abh08t25:19_13": "Attasantānanti sakasantānaṁ,",
  "tika-abh08t25:19_14": "javanasantānanti attho. Atta-",
  "tika-abh08t25:19_15": "saddassa hi parapaccanīkavacanattā attano santānoti sadisavasena uppajjamāno javanasantāno vuccati.",
  "tika-abh08t25:19_16": "Taṁ cinoti rāsiṁ karotīti ayamattho sāsevanakānaṁ javanacittānaṁ vasena daṭṭhabbo.",
  "tika-abh08t25:19_17": "Tāni hi purejātāni pacchājātānaṁ āsevanapaccayā hutvā attano javanasantānassa paguṇabalavabhāvakaraṇena taṁ cinanti nāma. Vā-",
  "tika-abh08t25:19_18": "saddo asabbasaṅgāhakatthavikappane. Pi-",
  "tika-abh08t25:19_19": "saddo kiriyāsampiṇḍanatthe.",
  "tika-abh08t25:19_20": "Atha vā “sabbasaṅgāhakavasenā”ti imassa idhāpi sambandho hotīti idampi sabbasaṅgāhakavasena vuttanti gayhamāne attasantānanti viññāṇavacanassa atta-",
  "tika-abh08t25:19_21": "saddassa sakatthavuttittāyeva taṁvasena cittasantānanti attho.",
  "tika-abh08t25:19_22": "Anantarādipaccayavasena hi cittasantānassa abbocchinnappavattikaraṇato sabbameva cittajātaṁ cittasantānaṁ cinoti nāma.",
  "tika-abh08t25:19_23": "Imasmiṁ panatthe vā-",
  "tika-abh08t25:19_24": "saddo kiriyāvikappanattho. Pi-",
  "tika-abh08t25:19_25": "saddo “citta”nti imassa ākaḍḍhanatthoti daṭṭhabbaṁ.",
  "tika-abh08t25:19_26": "Purimapakkhe pana cittanti adhikāratova gahetabbaṁ.",
  "tika-abh08t25:20_0": "9.",
  "tika-abh08t25:20_1": "Vicittaṁ karoti,",
  "tika-abh08t25:20_2": "vicittassa vā karaṇanti vicittakaraṇaṁ,",
  "tika-abh08t25:20_3": "tato vicittakaraṇā,",
  "tika-abh08t25:20_4": "vicittacittakammādīnaṁ karaṇatoti attho.",
  "tika-abh08t25:20_5": "Lokasmiñhi yaṁ kiñci cittakammādibhedaṁ vicittaṁ sippajātaṁ,",
  "tika-abh08t25:20_6": "sabbaṁ taṁ citteneva cintetvā karīyatīti.",
  "tika-abh08t25:20_7": "Tenāha bhagavā –",
  "tika-abh08t25:20_8": "“diṭṭhaṁ vo,",
  "tika-abh08t25:20_9": "bhikkhave,",
  "tika-abh08t25:20_10": "caraṇaṁ nāma cittanti? Evaṁ, bhante.",
  "tika-abh08t25:20_11": "Tampi kho,",
  "tika-abh08t25:20_12": "bhikkhave,",
  "tika-abh08t25:20_13": "caraṇaṁ nāma cittaṁ citteneva cintita”nti.",
  "tika-abh08t25:20_14": "Svāyamattho saviññattikānaṁ bāttiṁsacittānamupalabbhati.",
  "tika-abh08t25:20_15": "Sāsavakusalākusalaṁ vā vicittagatiādikaraṇato vā vicittakaraṇaṭṭhena cittaṁ.",
  "tika-abh08t25:20_16": "Nanu ca vicittagatiādayo kammavasena nipphajjanti. Yathāha –",
  "tika-abh08t25:21_0": "“Kammanānākaraṇaṁ paṭicca sattānaṁ gatiyā nānākaraṇaṁ paññāyati apadā dvipadā catuppadā bahuppadā rūpino arūpino saññino asaññino nevasaññīnāsaññino,",
  "tika-abh08t25:21_1": "kammanānākaraṇaṁ paṭicca sattānaṁ upapattiyā nānākaraṇaṁ paññāyati uccanīcatā hīnapaṇītatā sugataduggatatā,",
  "tika-abh08t25:21_2": "kammanānākaraṇaṁ paṭicca sattānaṁ attabhāve nānākaraṇaṁ paññāyati suvaṇṇadubbaṇṇatā sujātadujjātatā susaṇṭhitadussaṇṭhitatā,",
  "tika-abh08t25:21_3": "kammanānākaraṇaṁ paṭicca sattānaṁ lokadhamme nānākaraṇaṁ paññāyati lābhālābhe yasāyase nindāpasaṁsāyaṁ sukhadukkhe”ti.",
  "tika-abh08t25:22_0": "Tasmā kammabhedanibbattattā gatiādīnaṁ cittatā.",
  "tika-abh08t25:22_1": "Kammanti ca cetasikadhammabhūtā cetanā,",
  "tika-abh08t25:22_2": "abhijjhādayo ca vuccanti,",
  "tika-abh08t25:22_3": "na cittanti.",
  "tika-abh08t25:22_4": "Kathaṁ cittassa vicittagatiādikaraṇanti? Vuccate –",
  "tika-abh08t25:22_5": "kammassa cittasannissitattā tannipphāditampi citteneva kataṁ hoti,",
  "tika-abh08t25:22_6": "yathā rājayodhena parājito satturaññā jitoti vuccati.",
  "tika-abh08t25:22_7": "Vicittaṁ karaṇamassāti vā vicittakaraṇaṁ.",
  "tika-abh08t25:22_8": "Tato ekaṭṭhānikavajjitañhi cittaṁ paccekaṁ paṭisandhādivicittakiriyavantatāya,",
  "tika-abh08t25:22_9": "sabbameva vā cittaṁ āvajjanādiaññamaññavisadisakiriyavantatāya vicittakaraṇaṁ yuttanti.",
  "tika-abh08t25:22_10": "Sabbavikappesupi “rūpabhavo rūpa”ntiādīsu viya uttarapadalopo cittapariyāyena ca vicitta-",
  "tika-abh08t25:22_11": "saddena vā viggaho vi-",
  "tika-abh08t25:22_12": "saddalopo vā daṭṭhabbo.",
  "tika-abh08t25:22_13": "Atha vā “vicittakaraṇā”ti idaṁ cittavicittabhāvassa ñāpakahetunidassanaṁ.",
  "tika-abh08t25:22_14": "Tena yasmā idaṁ vicittakaraṇaṁ,",
  "tika-abh08t25:22_15": "tasmā tassa vicittassa nipphādakaṁ sayampi tatheva vicittanti viññātabbanti evaṁ karaṇavicittatāya vicittattā cittanti attho.",
  "tika-abh08t25:22_16": "Ṭhapetvā taṁ karaṇavicittatāya vicittabhāvaṁ attano eva jātibhūmisampayogādivasena vicittatāya cittanti dassento āha “attano cittatāya vā”ti.",
  "tika-abh08t25:22_17": "Tattha yasmā aññadeva kusalaṁ,",
  "tika-abh08t25:22_18": "aññaṁ akusalaṁ,",
  "tika-abh08t25:22_19": "aññaṁ abyākataṁ,",
  "tika-abh08t25:22_20": "aññaṁ kāmāvacaraṁ,",
  "tika-abh08t25:22_21": "aññaṁ rūpāvacarādibhedaṁ,",
  "tika-abh08t25:22_22": "aññaṁ sarāgaṁ,",
  "tika-abh08t25:22_23": "aññaṁ vītarāgaṁ,",
  "tika-abh08t25:22_24": "aññaṁ sadosaṁ,",
  "tika-abh08t25:22_25": "aññaṁ vītadosaṁ,",
  "tika-abh08t25:22_26": "aññaṁ samohaṁ,",
  "tika-abh08t25:22_27": "aññaṁ vītamohaṁ,",
  "tika-abh08t25:22_28": "aññaṁ rūpārammaṇaṁ,",
  "tika-abh08t25:22_29": "aññaṁ saddādiārammaṇaṁ,",
  "tika-abh08t25:22_30": "rūpārammaṇesu ca aññaṁ nīlārammaṇaṁ,",
  "tika-abh08t25:22_31": "aññaṁ pītādiārammaṇaṁ.",
  "tika-abh08t25:22_32": "Evaṁ saddārammaṇādīsupi yathāsambhavaṁ.",
  "tika-abh08t25:22_33": "Sabbesu ceva tesu aññaṁ hīnaṁ,",
  "tika-abh08t25:22_34": "aññaṁ majjhimaṁ,",
  "tika-abh08t25:22_35": "aññaṁ paṇītaṁ,",
  "tika-abh08t25:22_36": "hīnādīsu ca aññaṁ chandādhipateyyaṁ,",
  "tika-abh08t25:22_37": "aññaṁ cittādhipateyyaṁ,",
  "tika-abh08t25:22_38": "aññaṁ vīriyādhipateyyaṁ,",
  "tika-abh08t25:22_39": "aññaṁ vīmaṁsādhipateyyanti evamādinā jātibhūmisampayuttaārammaṇahīnamajjhimapaṇītaadhipatiādīnaṁ vasena vicittamanekappakāraṁ,",
  "tika-abh08t25:22_40": "tasmā imāya attavicittatāya vā cittanti vuccatīti.",
  "tika-abh08t25:23_0": "Kāmañcettha ekameva cittaṁ evaṁ vicittaṁ nāma na hoti,",
  "tika-abh08t25:23_1": "vicittānaṁ pana antogadhattā etesu yaṁ kiñci ekampi vicittatāya cittanti vattuṁ vaṭṭati samudāyavohārena",
  "tika-abh08t25:23_2": "avayavassāpi vohariyamānattā yathā pabbatanadīsamuddādīnamekadesā diṭṭhā pabbatādayo diṭṭhāti,",
  "tika-abh08t25:23_3": "yathā ca ekekacittasampayuttāpi vedanādayo rāsaṭṭhena khandhavohārena “vedanākkhandho saññākkhandho”tiādinā vuccanti.",
  "tika-abh08t25:23_4": "Apicettha vipākaviññāṇaṁ kammakilesehi citanti cittaṁ,",
  "tika-abh08t25:23_5": "taṁ kilesasahāyena kammunā phalabhāvena nibbattitaṁ tehi citaṁ nāma hoti.",
  "tika-abh08t25:23_6": "Hotu tāvidaṁ lokiyavipākaṁ sandhāya,",
  "tika-abh08t25:23_7": "lokuttaraṁ pana patvā kathanti? Vuccate –",
  "tika-abh08t25:23_8": "“katame dhammā kusalā,",
  "tika-abh08t25:23_9": "yasmiṁ samaye lokuttaraṁ kusalaṁ cittaṁ uppannaṁ hoti…pe…",
  "tika-abh08t25:23_10": "tasmiṁ samaye avijjāpaccayā saṅkhārā”tiādinā ariyamaggacetanāyapi avijjūpanissayabhāvassa pakāsitattā",
  "tika-abh08t25:23_11": "lokuttarakusalassāpi anusayā upanissayā hontīti tannibbattitassa vipākassa kammakilesasañcitatāpariyāyo",
  "tika-abh08t25:23_12": "labbhatīti.",
  "tika-abh08t25:23_13": "Citaṁ tāyatīti vā cittaṁ.",
  "tika-abh08t25:23_14": "Kammādisañcitopi hi attabhāvo viññāṇūparame matoti vuccati. Yathāha –",
  "tika-abh08t25:24_0": "“Āyu usmā ca viññāṇaṁ, yadā kāyaṁ jahantimaṁ;",
  "tika-abh08t25:25_0": "Appaviddho tadā seti, niratthaṁva kaliṅgara”nti. ;",
  "tika-abh08t25:26_0": "So panāyaṁ citta-",
  "tika-abh08t25:26_1": "saddo kiñcāpi anekatthesu dissati.",
  "tika-abh08t25:26_2": "Tathā hesa “citto ca gahapatī”tiādīsu paññattiyaṁ āgato.",
  "tika-abh08t25:26_3": "“Sabbo loko paracittena acitto”tiādīsu viññāṇe. “Nāhaṁ,",
  "tika-abh08t25:26_4": "bhikkhave,",
  "tika-abh08t25:26_5": "aññaṁ ekanikāyampi samanupassāmi,",
  "tika-abh08t25:26_6": "evaṁ citta”ntiādīsu vicitte,",
  "tika-abh08t25:26_7": "nānappakāreti attho.",
  "tika-abh08t25:26_8": "“Caraṇaṁ nāma citta”ntiādīsu cittakammake.",
  "tika-abh08t25:26_9": "Idha pana catubbidhadhamme niddesato pakaraṇavasena yathāvuttavacanatthayutto viññāṇavacanova daṭṭhabboti",
  "tika-abh08t25:26_10": "imamatthaṁ dassento āha “paññattiyampī”tiādi.",
  "tika-abh08t25:26_11": "Paññāpīyati etāyāti paññatti,",
  "tika-abh08t25:26_12": "tassaṁ nāmapaññattiyanti attho.",
  "tika-abh08t25:26_13": "Cittoti hi ekassa gahapatino nāmaṁ. Pi-",
  "tika-abh08t25:26_14": "saddo vakkhamānasampiṇḍanattho.",
  "tika-abh08t25:26_15": "Viññāṇeti savipākāvipākabhede citte.",
  "tika-abh08t25:26_16": "Tañhi vijānanaṭṭhena “viññāṇa”nti vuccati. Yathāha –",
  "tika-abh08t25:26_17": "“vijānātīti kho,",
  "tika-abh08t25:26_18": "bhikkhave, viññāṇaṁ,",
  "tika-abh08t25:26_19": "tasmā viññāṇanti vuccatī”ti.",
  "tika-abh08t25:26_20": "Cittasammutīti cittavohāro.",
  "tika-abh08t25:26_21": "Daṭṭhabbāti viññātabbā.",
  "tika-abh08t25:26_22": "Idhāti imasmiṁ catubbidhadhammaniddesaṭṭhāne.",
  "tika-abh08t25:26_23": "Viññunāti vijānatā,",
  "tika-abh08t25:26_24": "ābhidhammikenāti attho.",
  "tika-abh08t25:27_0": "Vibhāgavantānaṁ dhammānaṁ sabhāvavibhāvanaṁ vibhāgena vinā na hotīti cittassa vibhāgaṁ dassetuṁ “sārammaṇato”tiādi āraddhaṁ.",
  "tika-abh08t25:27_1": "Tattha ālambanti taṁ nissāya pavattantīti ārammaṇaṁ, paccayo,",
  "tika-abh08t25:27_2": "gocaro ca.",
  "tika-abh08t25:27_3": "Tathā hi “labhati māro ārammaṇaṁ,",
  "tika-abh08t25:27_4": "labhati māro otāra”ntiādīsu paccayo “ārammaṇa”nti vuccati.",
  "tika-abh08t25:27_5": "“Nimittaṁ assāsapassāsā,",
  "tika-abh08t25:27_6": "anārammaṇamekacittassā”tiādīsu gocaro.",
  "tika-abh08t25:27_7": "Idha pana ubhayampi vaṭṭati sabbasseva cittassa sappaccayasagocarattā.",
  "tika-abh08t25:27_8": "Saha ārammaṇena vattati tadavinābhāvatoti sārammaṇaṁ.",
  "tika-abh08t25:27_9": "Bhāvappadhānaniddesavasena cettha sārammaṇabhāvo sārammaṇa-",
  "tika-abh08t25:27_10": "saddena vutto yathā “idampi buddhe ratanaṁ paṇītaṁ.",
  "tika-abh08t25:27_11": "Cakkhu suññaṁ attena vā attaniyena vā”tiādīsu ratanaattattaniyādibhāvo ratanādīhi saddehīti,",
  "tika-abh08t25:27_12": "tato sārammaṇabhāvatoti attho.",
  "tika-abh08t25:27_13": "Evamaññatthāpi yathānurūpaṁ daṭṭhabbaṁ.",
  "tika-abh08t25:27_14": "Ekavidhanti ekappakāraṁ,",
  "tika-abh08t25:27_15": "ekakoṭṭhāsanti attho.",
  "tika-abh08t25:28_0": "Savipākāvipākatoti vipākuppādanasabhāvassa vijjamānāvijjamānabhāvato. Vipāka-",
  "tika-abh08t25:28_1": "saddo hi dvīsu atthesu pavattati.",
  "tika-abh08t25:28_2": "Katthaci vipakkabhāvamāpannesu arūpadhammesu,",
  "tika-abh08t25:28_3": "katthaci vipākuppādanasabhāve.",
  "tika-abh08t25:28_4": "Tathā hesa “vipākā dhammā”tiādīsu vipakkabhāvamāpannesu arūpadhammesu pavattati.",
  "tika-abh08t25:28_5": "“Vipākadhammadhammā”tiādīsu vipākuppādanasabhāve.",
  "tika-abh08t25:28_6": "Idha pana vipākuppādanasabhāvo daṭṭhabbo.",
  "tika-abh08t25:28_7": "Itarathā hi abhiññākusalādīnaṁ savipāka-",
  "tika-abh08t25:28_8": "pade asaṅgahitabhāvāpatti siyā.",
  "tika-abh08t25:28_9": "Tathā hi yadi vipakkabhāvamāpannā eva dhammā idha gahitā siyuṁ,",
  "tika-abh08t25:28_10": "te yassa santi,",
  "tika-abh08t25:28_11": "taṁ savipākamitaramavipākanti abhiññākusalassa ceva kadāci avipākassa diṭṭhadhammavedanīyādikammassa",
  "tika-abh08t25:28_12": "bhāvanāyapahātabbākusalassa ca vipākuppattiyā abhāvato avipāka-",
  "tika-abh08t25:28_13": "padasaṅgaho siyā,",
  "tika-abh08t25:28_14": "evañca sati “avipākaṁ abyākata”nti vakkhamānattā nesaṁ abyākatabhāvo āpajjati,",
  "tika-abh08t25:28_15": "na cetamiṭṭhaṁ kusalākusalaniddeseyeva tesaṁ niddesato.",
  "tika-abh08t25:28_16": "Vipākuppādanasabhāve pana gahite taṁsabhāvo nāma anupacchinnāvijjamānataṇhānusayasmiṁ santāne sabyāpārappavatti",
  "tika-abh08t25:28_17": "evāti tassā tesupi atthitāya asatipi vipākuppādane savipāka-",
  "tika-abh08t25:28_18": "padasaṅgaho siddhoti na koci iṭṭhavighāto āpajjati.",
  "tika-abh08t25:28_19": "Yena pana kāraṇena abhiññākusalādikamavipākaṁ,",
  "tika-abh08t25:28_20": "yo cettha vattabbo vinicchayo,",
  "tika-abh08t25:28_21": "taṁ sabbaṁ tassa tassa āgataṭṭhāneyeva dassayissāma.",
  "tika-abh08t25:29_0": "Katamaṁ panettha savipākaṁ,",
  "tika-abh08t25:29_1": "katamamavipākanti codanaṁ sandhāyāha “tattha savipāka”ntiādi.",
  "tika-abh08t25:29_2": "Abyākatanti vipākakiriyāvasena duvidhamabyākataṁ.",
  "tika-abh08t25:29_3": "Tesu vipākacittaṁ tāva ādāsatale mukhanimittaṁ viya nirussāhattā vipākuppādane asamatthaṁ.",
  "tika-abh08t25:29_4": "Kiriyacittesu ca yadetaṁ khīṇāsavasantāneyeva niyatamaṭṭhārasavidhaṁ viññāṇaṁ,",
  "tika-abh08t25:29_5": "taṁ upacchinnabhavamūlāya santatiyaṁ pavattatīti samucchinnamūlāya latāya pupphaṁ viya phaladāyī na hoti.",
  "tika-abh08t25:29_6": "Āvajjanadvayaṁ pana anupacchinnabhavamūlepi santāne pavattamānaṁ anāsevanabhāvena dubbalattā moghapupphamiva bījabhāve asamatthaṁ aphalameva.",
  "tika-abh08t25:29_7": "Iti sabbametaṁ abyākataṁ vipākārahatābhāvato avipākanti vuttaṁ “avipākaṁ abyākata”nti.",
  "tika-abh08t25:29_8": "Jāyanti ettha asadisāpi sadisākārāti jāti,",
  "tika-abh08t25:29_9": "samānākāro,",
  "tika-abh08t25:29_10": "kusalākusalābyākatānaṁ jāti kusalākusalābyākatajāti,",
  "tika-abh08t25:29_11": "tassā bhedato tividhaṁ kusalaṁ akusalaṁ abyākatanti.",
  "tika-abh08t25:29_12": "Vacanatthapucchāya payojanaṁ vuttameva.",
  "tika-abh08t25:30_0": "10.“Kucchitāna”ntiādi vissajjanaṁ.",
  "tika-abh08t25:30_1": "Tattha kucchitānanti ninditānaṁ,",
  "tika-abh08t25:30_2": "asuci viya nāgarikehi viññūhi garahitabbānaṁ pāpadhammānanti attho.",
  "tika-abh08t25:30_3": "Salanatoti hiṁsanato,",
  "tika-abh08t25:30_4": "apanayanato vā.",
  "tika-abh08t25:30_5": "Kusalañhi yathānurūpaṁ tadaṅgādivasena akusaladhamme pajahantaṁ te hiṁsati,",
  "tika-abh08t25:30_6": "apanayatīti vā vuccati.",
  "tika-abh08t25:30_7": "Atha vā salanato saṁvaraṇato,",
  "tika-abh08t25:30_8": "pidahanatoti attho.",
  "tika-abh08t25:30_9": "Kusaladhammavasena hi akusalappavattinivāraṇena,",
  "tika-abh08t25:30_10": "appavattidhammatāpādanena ca manacchaṭṭhesu dvāresu appavattiyā saṁvutā pihitā honti.",
  "tika-abh08t25:30_11": "Kusānanti rāgādiasucisampayogena nānāvidhadukkhahetutāya ca kucchitenākārena appahīnabhāvena santāne sayanti pavattantīti kusā,",
  "tika-abh08t25:30_12": "pāpadhammā.",
  "tika-abh08t25:30_13": "Atha vā kucchitānaṁ pāṇātipātādīnaṁ sāvajjadhammānaṁ sānato nisānato tejanato kusā,",
  "tika-abh08t25:30_14": "dosalobhādayo.",
  "tika-abh08t25:30_15": "Dosādīnañhi vasena cetanāya tikkhabhāvappattiyā pāṇātipātādīnaṁ mahāsāvajjatāti.",
  "tika-abh08t25:30_16": "Tesaṁ lavanena chindanena yathānurūpaṁ pajahanenāti attho.",
  "tika-abh08t25:30_17": "Kusenāti kucchitānaṁ sānato tanukaraṇato,",
  "tika-abh08t25:30_18": "osānakaraṇato vā “kusā”ti laddhanāmena ñāṇena.",
  "tika-abh08t25:30_19": "Lātabbattāti ādātabbattā,",
  "tika-abh08t25:30_20": "sahajātaupanissayabhāvena santāne pavattetabbattā.",
  "tika-abh08t25:30_21": "Ñāṇañhi tihetukakusalaṁ sahajātabhāvena ceva upanissayabhāvena ca,",
  "tika-abh08t25:30_22": "duhetukakusalaṁ upanissayabhāveneva santāne pavatteti.",
  "tika-abh08t25:30_23": "Evañca katvā kosallasambhūtaṭṭho kusalaṭṭhoti sabbakusalānaṁ sādhāraṇavasena attho vuccati.",
  "tika-abh08t25:30_24": "Atha vā kusenāti jātisaddatāya ekavacananiddeso,",
  "tika-abh08t25:30_25": "kusehīti pana attho.",
  "tika-abh08t25:30_26": "Puññakiriyāvasena hi pavattāni saddhādīni indriyāni yathāvuttanayena “kusānī”ti vuccanti,",
  "tika-abh08t25:30_27": "tehi lātabbattā vuttanayena pavattetabbattā.",
  "tika-abh08t25:30_28": "Apicettha –",
  "tika-abh08t25:31_0": "“Kuso viya lunātīti, kusā viya lunāti vā;",
  "tika-abh08t25:32_0": "Kusalaṁ kuṁ saletīti, lunāti kusamiccapī”ti.",
  "tika-abh08t25:33_0": "Tattha yathā kuso gahito ubhayabhāgagataṁ hatthapadesaṁ lunāti,",
  "tika-abh08t25:33_1": "evamidampi uppannānuppannavasena ubhayabhāgagataṁ kilesapakkhaṁ lunāti chindati,",
  "tika-abh08t25:33_2": "seyyathāpi –",
  "tika-abh08t25:33_3": "“anuppannānaṁ pāpakānaṁ akusalānaṁ dhammānaṁ anuppādāya chandaṁ janeti, vāyamati,",
  "tika-abh08t25:33_4": "uppannānaṁ…pe…",
  "tika-abh08t25:33_5": "pahānāyā”ti āgataṁ sammappadhānaṁ.",
  "tika-abh08t25:33_6": "Tasmā kuso viya lunātīti kusalaṁ.",
  "tika-abh08t25:33_7": "Kusā viya lunātīti ettha “ku”iti bhūmi vuccati,",
  "tika-abh08t25:33_8": "dhammānaṁ adhiṭṭhānabhāvena taṁsadisatāya idha rūpārūpakkhandho vutto.",
  "tika-abh08t25:33_9": "Attano nissayabhūtassa tassa etarahi,",
  "tika-abh08t25:33_10": "āyatiñca anudahanato vināsanato kuṁ sāyantīti kusā, rāgādayo,",
  "tika-abh08t25:33_11": "te viya attano nissayaṁ lunāti chindatīti kusalaṁ.",
  "tika-abh08t25:33_12": "Payogasampāditā hi kusaladhammā accantameva rūpārūpadhamme appavattikaraṇena samucchindanti anupādisesanibbānadhātupāpanatoti.",
  "tika-abh08t25:33_13": "Vuttanayena pana “ku”nti laddhanāmassa rūpārūpakkhandhassa salanato apanayanato kuṁ saletīti kusalaṁ.",
  "tika-abh08t25:33_14": "Kusaṁ lunātīti pana kucchitā ettha sayantīti kuso, kāyo,",
  "tika-abh08t25:33_15": "taṁ lunāti yathāvuttavasenevāti kusalaṁ.",
  "tika-abh08t25:34_0": "11.",
  "tika-abh08t25:34_1": "Idāni kusala-",
  "tika-abh08t25:34_2": "saddassa atthuddhāradassanatthamāha “cheke kusala-",
  "tika-abh08t25:34_3": "saddoya”ntiādi.",
  "tika-abh08t25:34_4": "Tattha “kusalo tvaṁ rathassa aṅgapaccaṅgānaṁ,",
  "tika-abh08t25:34_5": "kusalānaccagītassa,",
  "tika-abh08t25:34_6": "sikkhitā cāturitthiyo”tiādīsu cheke diṭṭho,",
  "tika-abh08t25:34_7": "chekapariyāyo pavīṇatthoti attho.",
  "tika-abh08t25:34_8": "“Kacci nu bhoto kusalaṁ,",
  "tika-abh08t25:34_9": "kacci bhoto anāmaya”ntiādīsu ārogye.",
  "tika-abh08t25:34_10": "“Katamo pana, bhante,",
  "tika-abh08t25:34_11": "kāyasamācāro kusalo? Yo kho, mahārāja,",
  "tika-abh08t25:34_12": "kāyasamācāro anavajjo”ti ca “aparaṁ pana, bhante,",
  "tika-abh08t25:34_13": "etadānuttariyaṁ,",
  "tika-abh08t25:34_14": "yathā bhagavā dhammaṁ deseti kusalesu dhammesū”ti ca evamādīsu anavajje.",
  "tika-abh08t25:34_15": "“Kusalānaṁ dhammānaṁ samādānahetu evamidaṁ puññaṁ vaḍḍhati,",
  "tika-abh08t25:34_16": "kusalassa kammassa katattā upacitattā”ti ca ādīsu iṭṭhavipāke.",
  "tika-abh08t25:34_17": "Anavajjādiketi anavajjaiṭṭhavipāke,",
  "tika-abh08t25:34_18": "“anavajjādike”ti ca attanā vakkhamānalakkhaṇassa anurūpattā vuttaṁ,",
  "tika-abh08t25:34_19": "na pana ārogyatthassa asambhavato.",
  "tika-abh08t25:34_20": "Kilesarogassa hi abhāvato kusalaṁ ārogyaṁ hoti.",
  "tika-abh08t25:35_0": "Vajjā rāgādayo,",
  "tika-abh08t25:35_1": "te yassa na santi,",
  "tika-abh08t25:35_2": "taṁ anavajjaṁ,",
  "tika-abh08t25:35_3": "iṭṭho vipāko catukkhandhasaṅkhāto yassa,",
  "tika-abh08t25:35_4": "taṁ iṭṭhavipākaṁ,",
  "tika-abh08t25:35_5": "iṭṭhavipākatā cassa taṁsabhāvavantatāya daṭṭhabbā,",
  "tika-abh08t25:35_6": "na tassa avassaṁ iṭṭhavipākasambhavatoyeva,",
  "tika-abh08t25:35_7": "lakkhīyati anenāti lakkhaṇaṁ,",
  "tika-abh08t25:35_8": "anavajjañca taṁ iṭṭhavipākañcāti anavajjaiṭṭhavipākaṁ.",
  "tika-abh08t25:35_9": "Taṁ lakkhaṇamassāti anavajjaiṭṭhavipākalakkhaṇaṁ.",
  "tika-abh08t25:36_0": "Nanu ca kusalameva anavajjaiṭṭhavipākaṁ,",
  "tika-abh08t25:36_1": "vuttaniyāmena pana anavajjaiṭṭhavipākato aññaṁ kusalaṁ siyā.",
  "tika-abh08t25:36_2": "Na hi sayameva attano lakkhaṇanti sakkā vattunti?",
  "tika-abh08t25:36_3": "Nāyaṁ doso pariññātāpariññātavacanatthabhāvabhede ekassāpi lakkhitabbalakkhaṇabhāvaparikappanato.",
  "tika-abh08t25:36_4": "“Anavajjaiṭṭhavipāka”nti hi pariññātavacanatthaṁ.",
  "tika-abh08t25:36_5": "“Kusala”nti apariññātavacanatthaṁ.",
  "tika-abh08t25:36_6": "Evañca yena sabhāvena pariññātavacanatthassa saddassa attho hoti,",
  "tika-abh08t25:36_7": "yena ca apariññātavacanatthassa,",
  "tika-abh08t25:36_8": "tesaṁ pariññātāpariññātavacanatthasabhāvānaṁ bhedena taṁsamaṅgissa kusalassa ekassāpi bhedo parikappīyati yathā “pure bhavaṁ paṭu āsi,",
  "tika-abh08t25:36_9": "paṭutaro etarahī”ti guṇabhedena,",
  "tika-abh08t25:36_10": "vatthubhedena ca parikappīyati,",
  "tika-abh08t25:36_11": "tasmā pariññātavacanatthabhāvena lakkhaṇaṁ,",
  "tika-abh08t25:36_12": "apariññātavacanatthabhāvena lakkhitabbanti evaṁ parikappitabhede pariggayhamāne na koci doso āpajjati.",
  "tika-abh08t25:37_0": "Atha vā lakkhīyatīti lakkhaṇaṁ,",
  "tika-abh08t25:37_1": "anavajjaiṭṭhavipākañca taṁ lakkhaṇañcāti anavajjaiṭṭhavipākalakkhaṇaṁ,",
  "tika-abh08t25:37_2": "yaṁ anavajjaiṭṭhavipākaṁ hutvā lakkhīyati,",
  "tika-abh08t25:37_3": "taṁ kusalanti attho.",
  "tika-abh08t25:37_4": "Atha vā anavajja-",
  "tika-abh08t25:37_5": "saddena anavajjabhāvo vutto,",
  "tika-abh08t25:37_6": "iṭṭhavipākasaddena iṭṭhavipākabhāvo,",
  "tika-abh08t25:37_7": "tasmā anavajjo ca iṭṭhavipāko ca anavajjaiṭṭhavipākaṁ,",
  "tika-abh08t25:37_8": "taṁ lakkhaṇametassāti karaṇatthe,",
  "tika-abh08t25:37_9": "kammatthe vā lakkhaṇa-",
  "tika-abh08t25:37_10": "saddena anavajjaiṭṭhavipākalakkhaṇanti anavajjaiṭṭhavipākasabhāvavantaṁ,",
  "tika-abh08t25:37_11": "anavajjaiṭṭhavipākabhāvena lakkhitabbaṁ vāti attho.",
  "tika-abh08t25:37_12": "Kiṁ panettha kāraṇaṁ padadvayapariggahena,",
  "tika-abh08t25:37_13": "nanu ekeneva padena adhippetatthasiddhi siyā.",
  "tika-abh08t25:37_14": "Kiñcāpi hi “anavajjalakkhaṇa”nti vutte “aparaṁ pana, bhante,",
  "tika-abh08t25:37_15": "etadānuttariyaṁ,",
  "tika-abh08t25:37_16": "yathā bhagavā dhammaṁ deseti kusalesu dhammesū”tiādīsu viya vajjarahitattā abyākatassāpi pasaṅgo siyāti iṭṭhavipāka-",
  "tika-abh08t25:37_17": "padaṁ vattabbameva,",
  "tika-abh08t25:37_18": "“iṭṭhavipākalakkhaṇa”nti pana vutte itaraṁ na vattabbaṁ abyākatassa vipākārahabhāvena iṭṭhavipākatāpasaṅgabhāvato?",
  "tika-abh08t25:37_19": "Saccametaṁ, anavajja-",
  "tika-abh08t25:37_20": "padena kusalassa pavattisukhataṁ,",
  "tika-abh08t25:37_21": "iṭṭhavipāka-",
  "tika-abh08t25:37_22": "padena ca vipākasukhataṁ dassetuṁ padadvayaṁ vuttaṁ.",
  "tika-abh08t25:37_23": "Anavajjapadañhi attano pavattisabhāvavasena lakkhaṇavacanaṁ,",
  "tika-abh08t25:37_24": "itaraṁ kālantare vipākuppādanasamatthatāvasenāti.",
  "tika-abh08t25:37_25": "Atha vā kusalassa atthavisuddhiṁ dassetuṁ purimapadaṁ vuttaṁ,",
  "tika-abh08t25:37_26": "parisuddhavipākataṁ dassetuṁ pacchimaṁ.",
  "tika-abh08t25:37_27": "Purimaṁ vā kusalassa akusalasabhāvato nivattanaṁ,",
  "tika-abh08t25:37_28": "pacchimaṁ abyākatasabhāvatoti alamatipapañcena.",
  "tika-abh08t25:37_29": "Ettha ca “anavajja…pe…",
  "tika-abh08t25:37_30": "lakkhaṇa”nti vacanena kusalassa sāmaññalakkhaṇaṁ vuttaṁ anavajjaiṭṭhavipākasabhāvassa kusalajātiyā sādhāraṇattā.",
  "tika-abh08t25:37_31": "Akusalādīnamasādhāraṇabhāvena sabhāvalakkhaṇaṁ vāti daṭṭhabbaṁ.",
  "tika-abh08t25:38_0": "Akusalaviddhaṁsanarasanti yathānurūpaṁ akusalappajahanakiccaṁ.",
  "tika-abh08t25:38_1": "Kusalañhi parittamahaggatalokuttarabhedabhinnaṁ yathākkamaṁ tadaṅgavikkhambhanasamucchedappahānavasena akusalapakkhaṁ pajahati.",
  "tika-abh08t25:38_2": "Atha tadaṅgādippahānānaṁ kiṁ nānākaraṇanti? Vuccate –",
  "tika-abh08t25:38_3": "dānādipuññakiriyavatthugatena tena tena kusalaṅgena tassa tassa maccherādiakusalaṅgassa pahānaṁ tadaṅgappahānaṁ,",
  "tika-abh08t25:38_4": "taṁ dīpālokena andhakāraviddhaṁsanaṁ viya daṭṭhabbaṁ,",
  "tika-abh08t25:38_5": "kāmāvacarakusalānaṁ parittānubhāvatāya tehi attano ṭhitikkhaṇe viddhaṁsitānamakusalānaṁ tadapagame sati puna āgamena vottharaṇato.",
  "tika-abh08t25:38_6": "Tesaṁ tesaṁ nīvaraṇadhammānaṁ vikkhambhanasaṅkhātaṁ pavattinivāraṇavasena pahānaṁ vikkhambhanappahānaṁ,",
  "tika-abh08t25:38_7": "taṁ ghaṭappahārena jalatale sevālaviyūhanaṁ viya daṭṭhabbaṁ.",
  "tika-abh08t25:38_8": "Yathā hi balavatā ghaṭappahārena dūrīkataṁ sevālaṁ tasmiṁ apanītepi taṁpahāravegena sahasā na ottharati,",
  "tika-abh08t25:38_9": "evameva upacārappanābhedena jhānena vikkhambhitā kāmacchandādayo tadappavattikālepi tassa balena sahasā na ottharantīti.",
  "tika-abh08t25:38_10": "Anuppattidhammatāpādanasaṅkhātaṁ sammā ucchedavasena pahānaṁ samucchedappahānaṁ,",
  "tika-abh08t25:38_11": "taṁ pana asanisampātena rukkhādīnaṁ samūlaviddhaṁsanaṁ viya daṭṭhabbaṁ.",
  "tika-abh08t25:38_12": "Na hi ariyamaggena samucchinnakilesā anusayamattakenāpi santāne pavattanti.",
  "tika-abh08t25:38_13": "Yathā pana ekavārappavattenapi indagginā saha mūlehi viddhaṁsitā rukkhādayo na puna viruhanti,",
  "tika-abh08t25:38_14": "evamevaṁ ekacittakkhaṇikenapi tena attano uppādamatteneva anusayamattaṭṭhāyinopi kilesā sabbena sabbaṁ viddhaṁsitāyeva honti.",
  "tika-abh08t25:39_0": "Vodānaṁ visuddhi,",
  "tika-abh08t25:39_1": "saṁkilesamalavimuttīti attho,",
  "tika-abh08t25:39_2": "tathā hutvā paccupaṭṭhānamassāti vodānapaccupaṭṭhānaṁ,",
  "tika-abh08t25:39_3": "parisuddhākārena yogino ñāṇassa upaṭṭhātīti vuttaṁ hoti.",
  "tika-abh08t25:40_0": "Evaṁ kusalassa vajjarahitaiṭṭhavipākasabhāvehi lakkhaṇaṁ,",
  "tika-abh08t25:40_1": "kiccaupaṭṭhānākāravasena ca rasapaccupaṭṭhānāni vatvā puna vajjapaṭipakkhabhāvavasena ca lakkhaṇaṁ,",
  "tika-abh08t25:40_2": "sampattiphalavasena ca rasādikaṁ dassetuṁ “vajjapaṭipakkhattā”tiādi vuttaṁ.",
  "tika-abh08t25:40_3": "Tattha vajjānaṁ paṭipakkhabhāvo vajjapaṭipakkhattaṁ, tato.",
  "tika-abh08t25:40_4": "Etena “anavajjalakkhaṇa”nti ettha a-",
  "tika-abh08t25:40_5": "kāro paṭipakkhatthoti dasseti,",
  "tika-abh08t25:40_6": "tena panassa abyākatato nivattanaṁ kataṁ.",
  "tika-abh08t25:40_7": "Itarathā hi nāssa vajjaṁ,",
  "tika-abh08t25:40_8": "vajjato aññaṁ vā anavajjanti abyākatassāpi taṁlakkhaṇatāpasaṅgo siyā.",
  "tika-abh08t25:40_9": "“Vajjapaṭipakkhattā”ti pana vutte yasmā kusalākusalānameva pahāyakappahātabbabhāvena ālokandhakārānaṁ viya aññamaññaṁ ujuvipaccanīkabhāvo,",
  "tika-abh08t25:40_10": "tasmā kusalameva vajjapaṭipakkhattā anavajjalakkhaṇaṁ,",
  "tika-abh08t25:40_11": "na aññanti ayamattho siddho hoti.",
  "tika-abh08t25:40_12": "Vodānabhāvarasanti vodānabhāvasampattikaṁ,",
  "tika-abh08t25:40_13": "kilesamalehi asaṁkiliṭṭhabhāvena sampajjanakanti attho.",
  "tika-abh08t25:40_14": "Paccupaṭṭhāpīyati upanīyati kāraṇena,",
  "tika-abh08t25:40_15": "attano vā kāraṇaṁ paṭicca,",
  "tika-abh08t25:40_16": "tappaṭibaddhabhāvena paṭimukhaṁ vā upaṭṭhātīti paccupaṭṭhānaṁ,",
  "tika-abh08t25:40_17": "iṭṭho vipāko paccupaṭṭhānamassāti iṭṭhavipākapaccupaṭṭhānaṁ.",
  "tika-abh08t25:41_0": "Asati yonisomanasikāre kusalassa anuppajjanato,",
  "tika-abh08t25:41_1": "sati ca tasmiṁ uppajjanato tassa so āsannakāraṇanti āha “yonisomanasikārapadaṭṭhāna”nti.",
  "tika-abh08t25:41_2": "Tattha yoniso pathena upāyena manasikāro yonisomanasikāro,",
  "tika-abh08t25:41_3": "atthato pana sānusayasantānavato channaṁ dvārānamāpāthagatesvārammaṇesu patirūpadesavāsādisampattiyā",
  "tika-abh08t25:41_4": "kusaladhammānaṁ paccayabhāvena bhavaṅgaṁ āvaṭṭetvā uppannamāvajjanaṁ yonisomanasikāro nāma.",
  "tika-abh08t25:41_5": "Vuttapaṭipakkhavasena ayonisomanasikāropi daṭṭhabbo.",
  "tika-abh08t25:41_6": "Yaṁ pana niranusayasantānasamaṅgissa kiriyacittānaṁ paccayabhāvena uppannaṁ,",
  "tika-abh08t25:41_7": "taṁ ṭhapetvā niravajjadhammaṁ sāvajjadhammassa kassaci paccayabhāvānupagamanato yonisomanasikārapakkhaṁ vā bhajeyya.",
  "tika-abh08t25:41_8": "Khīṇāsavasantānagatattā yonisoayonisobhāvamanapekkhitvā āpāthagatārammaṇesu uppattimattaṁ vinā na kassaci",
  "tika-abh08t25:41_9": "kusalākusalabhāvassa paccayo hotīti tadubhayavasena navattabbattā abyākatamanasikāroti vā saṅkhaṁ gaccheyyāti.",
  "tika-abh08t25:42_0": "Sāvajjāniṭṭhavipākalakkhaṇamakusalanti etthāpi “vajjā rāgādayo,",
  "tika-abh08t25:42_1": "te yassa santi,",
  "tika-abh08t25:42_2": "taṁ sāvajjaṁ,",
  "tika-abh08t25:42_3": "aniṭṭho vipāko yassa,",
  "tika-abh08t25:42_4": "taṁ aniṭṭhavipāka”ntiādinā vuttanayānusārena paṭipakkhayojanā daṭṭhabbā.",
  "tika-abh08t25:42_5": "Rasādito panetaṁ anatthajananarasaṁ,",
  "tika-abh08t25:42_6": "saṁkilesapaccupaṭṭhānaṁ.",
  "tika-abh08t25:42_7": "Atha vā gārayhabhāvato sāvajjalakkhaṇameva,",
  "tika-abh08t25:42_8": "saṁkilesabhāvarasaṁ,",
  "tika-abh08t25:42_9": "aniṭṭhavipākapaccupaṭṭhānaṁ,",
  "tika-abh08t25:42_10": "ayonisomanasikārapadaṭṭhānaṁ.",
  "tika-abh08t25:42_11": "Vacanatthato pana na kusalanti akusalaṁ,",
  "tika-abh08t25:42_12": "kusalapaṭipakkhanti attho.",
  "tika-abh08t25:42_13": "Paṭipakkhatthe hi ayaṁ akāro,",
  "tika-abh08t25:42_14": "na pana aññatthe,",
  "tika-abh08t25:42_15": "nāpi abhāve.",
  "tika-abh08t25:42_16": "Itarathā hi tikaṁ na siyā, dukaṁ,",
  "tika-abh08t25:42_17": "catukkaṁ vā āpajjeyya.",
  "tika-abh08t25:42_18": "Tathā hi yadi kusalato aññamakusalaṁ siyā,",
  "tika-abh08t25:42_19": "tadā abyākatassāpi tato aññabhāvena akusala-",
  "tika-abh08t25:42_20": "saddasaṅgahoti kusalākusalajātibhedato duvidhanti dukaṁ vattabbaṁ.",
  "tika-abh08t25:42_21": "Yadi ca kusalābhāvo akusalaṁ,",
  "tika-abh08t25:42_22": "tena na kāci jāti gayhatīti kusalābyākatajātibhedato dukameva vattabbaṁ.",
  "tika-abh08t25:42_23": "Atha siyā “abhāvopi visuṁ gahetabbo”ti,",
  "tika-abh08t25:42_24": "evaṁ sati tassa jātiyā abhāvato jāti-",
  "tika-abh08t25:42_25": "saddena saha sambandho na siyā.",
  "tika-abh08t25:42_26": "Vijjamānassa hi jāti nāma hoti.",
  "tika-abh08t25:42_27": "Yatheva vā kusalassa abhāvo,",
  "tika-abh08t25:42_28": "evaṁ abyākatassāpi abhāvo atthīti anabyākatajātipi vattabbāti catukkaṁ āpajjeyya.",
  "tika-abh08t25:42_29": "Na cetamiṭṭhaṁ kusalādivasena tividhajātiyā eva icchitattā,",
  "tika-abh08t25:42_30": "pāḷiyañca “kusalā dhammā akusalā dhammā abyākatā dhammā”ti tikavaseneva vuttattā “kusalapaṭipakkha”nti pana vuccamāne mittapaṭipakkho amitto viya,",
  "tika-abh08t25:42_31": "lobhapaṭipakkho alobho viya ca yaṁ dhammajātaṁ kusalassa ujuvipaccanīkabhūtaṁ,",
  "tika-abh08t25:42_32": "taṁ akusalanti tassa vasena tikaṁ upapannaṁ hoti,",
  "tika-abh08t25:42_33": "ujuvipaccanīkatā cassa sāvajjāniṭṭhavipākattā,",
  "tika-abh08t25:42_34": "tena pahātabbabhāvato ca veditabbā,",
  "tika-abh08t25:42_35": "na pana kusalavināsanato.",
  "tika-abh08t25:42_36": "Na hi akusalena kusalaṁ pahīyati,",
  "tika-abh08t25:42_37": "mahābalattā pana kusalameva taṁ pajahati.",
  "tika-abh08t25:42_38": "Kusalañhi mahābalaṁ,",
  "tika-abh08t25:42_39": "akusalaṁ dubbalaṁ.",
  "tika-abh08t25:42_40": "Tenevāha “abalā naṁ balīyanti,",
  "tika-abh08t25:42_41": "maddantenaṁ parissayā”ti,",
  "tika-abh08t25:42_42": "tasmā kusalameva yathāvuttanayena akusalassa pahāyakaṁ,",
  "tika-abh08t25:42_43": "nākusalaṁ itarassāti veditabbaṁ.",
  "tika-abh08t25:43_0": "Tadubhaya…pe…",
  "tika-abh08t25:43_1": "abyākatanti yaṁ dhammajātaṁ kusalaṁ viya na anavajjaiṭṭhavipākalakkhaṇaṁ,",
  "tika-abh08t25:43_2": "nāpi akusalaṁ viya sāvajjāniṭṭhavipākalakkhaṇaṁ,",
  "tika-abh08t25:43_3": "atha kho avipākattā tadubhayaviparītalakkhaṇaṁ,",
  "tika-abh08t25:43_4": "taṁ abyākatanti attho.",
  "tika-abh08t25:43_5": "Nanu ca “tadubhayaviparītalakkhaṇa”nti vutte sukhadukkhavedanānaṁ viparītā upekkhāvedanā viya iṭṭhāniṭṭhavipākānaṁ",
  "tika-abh08t25:43_6": "viparīto añño koci vipāko yassa atthi,",
  "tika-abh08t25:43_7": "taṁ abyākatanti āpajjatīti?",
  "tika-abh08t25:43_8": "Nāpajjati tathā asambhavato.",
  "tika-abh08t25:43_9": "Yathā hi ālokandhakārānaṁ viparīto añño koci natthi,",
  "tika-abh08t25:43_10": "evamiṭṭhāniṭṭhavipākānaṁ viparīto na koci vipāko atthīti.",
  "tika-abh08t25:43_11": "Atha vā taṁ-",
  "tika-abh08t25:43_12": "saddo idha iṭṭhāniṭṭhavipākanirapekkhaṁ kusalākusalamattameva paccāmasatīti kusalākusalānaṁ savipākattā tadubhayaviparītalakkhaṇaṁ,",
  "tika-abh08t25:43_13": "taṁ avipākalakkhaṇanti atthoti alamettha anuyogena.",
  "tika-abh08t25:43_14": "Kusalākusalabhāvena na byākatanti abyākataṁ.",
  "tika-abh08t25:43_15": "Kusalākusalañhi vatvā abyākatassa vuttattā kusalākusalabhāveneva avuttattāti viññāyati,",
  "tika-abh08t25:43_16": "na pakārantarena.",
  "tika-abh08t25:43_17": "Tathā avacanañca tassa tadubhayaviparītalakkhaṇattāyeva,",
  "tika-abh08t25:43_18": "na pana avattabbattāmattenāti daṭṭhabbaṁ.",
  "tika-abh08t25:43_19": "Atha vā vi-",
  "tika-abh08t25:43_20": "saddo virodhivacano. Ā-",
  "tika-abh08t25:43_21": "saddo abhimukhabhāvappakāsano,",
  "tika-abh08t25:43_22": "tasmā attano paccayehi aññamaññaṁ virodhābhimukhataṁ kataṁ lakkhaṇavirodhato pahāyakappahātabbabhāvato vāti byākataṁ,",
  "tika-abh08t25:43_23": "kusalākusalaṁ.",
  "tika-abh08t25:43_24": "Tato aññaṁ abyākataṁ.",
  "tika-abh08t25:43_25": "Tañhi lakkhaṇato aññamaññaṁ kusalākusalaṁ viya na tassa viruddhaṁ.",
  "tika-abh08t25:43_26": "Na hi avipākataṁ aniṭṭhavipākatā viya,",
  "tika-abh08t25:43_27": "iṭṭhavipākatāya iṭṭhavipākatā viya ca aniṭṭhavipākatāya iṭṭhāniṭṭhavipākatāhi virujjhati,",
  "tika-abh08t25:43_28": "na cāpi abyākataṁ kusalākusalesu kiñci pajahati,",
  "tika-abh08t25:43_29": "na ca kenaci pahātabbanti.",
  "tika-abh08t25:43_30": "“Tadubhayaviparītalakkhaṇamabyākata”nti viññāyamāne ahosi kammaṁ,",
  "tika-abh08t25:43_31": "nāhosi kammavipāko,",
  "tika-abh08t25:43_32": "natthi kammavipāko,",
  "tika-abh08t25:43_33": "na bhavissati kammavipākoti iminā tikena saṅgahitassa gatiupadhikālappayogavipattīhi avipākassa diṭṭhadhammavedanīyādikammassa",
  "tika-abh08t25:43_34": "bhāvanāyapahātabbassa akusalassa ca abhiññākusalassa ca vipākuppādanābhāvato “siyā nu kho abyākatabhāvo",
  "tika-abh08t25:43_35": "vā”ti kadāci koci cinteyyāti tannivāraṇatthamāha “avipākārahaṁ vā”ti,",
  "tika-abh08t25:43_36": "vipākaṁ dātuṁ nārahati tattha sāmatthiyābhāvatoti avipākārahaṁ.",
  "tika-abh08t25:43_37": "Idaṁ vuttaṁ hoti –",
  "tika-abh08t25:43_38": "diṭṭhadhammavedanīyādayo tāva paccayavekallādīhi kāraṇehi avipākā,",
  "tika-abh08t25:43_39": "sace panete tabbidūrā assu,",
  "tika-abh08t25:43_40": "tadā vipākadāne samatthatāya vipākārahāyeva,",
  "tika-abh08t25:43_41": "taṁ pana na tathā,",
  "tika-abh08t25:43_42": "atha kho yena kenaci ākārena vipākadāne asamatthatāyeva vipākārahaṁ na hoti,",
  "tika-abh08t25:43_43": "taṁ abyākataṁ nāmāti.",
  "tika-abh08t25:44_0": "Idāni evaṁ tikavasena niddiṭṭhesu kusalādīsu paṭhamaṁ tāva kusalacittaṁ vibhajanto “tattha kusalacitta”ntiādinā tassa gaṇanaparicchedaṁ dasseti.",
  "tika-abh08t25:44_1": "Ekavīsatividhanti aṭṭha kāmāvacarāni,",
  "tika-abh08t25:44_2": "pañca rūpāvacarāni,",
  "tika-abh08t25:44_3": "cattāri arūpāvacarāni,",
  "tika-abh08t25:44_4": "cattāri lokuttarānīti evaṁ saṅkhepato ekavīsatividhaṁ.",
  "tika-abh08t25:44_5": "Bhūmito catubbidhanti kāmarūpārūpalokuttarabhūmisaṅkhātānaṁ catunnaṁ bhūmīnaṁ vasena tattha pavattamānaṁ cittampi catubbidhaṁ hoti.",
  "tika-abh08t25:44_6": "Tattha bhavanti etthāti bhūmi, ṭhānaṁ,",
  "tika-abh08t25:44_7": "avatthā ca.",
  "tika-abh08t25:44_8": "Avatthāpi hi avatthavantānaṁ pavattiṭṭhānaṁ viya gayhati.",
  "tika-abh08t25:44_9": "Evañhi nesaṁ sukhaggahaṇaṁ hoti.",
  "tika-abh08t25:44_10": "Avatthāti cettha dhammānaṁ kāmataṇhādīhi paricchinnāparicchinnabhāvo.",
  "tika-abh08t25:44_11": "Tattha purimā tisso bhūmiyo ubhayavasena veditabbā,",
  "tika-abh08t25:44_12": "itarā avatthāvaseneva.",
  "tika-abh08t25:44_13": "Na hi lokuttaradhammānaṁ kāmabhavādito aññaṁ ṭhānamupalabbhatīti.",
  "tika-abh08t25:45_0": "Aññattha pavattamānassāpi vakkhamānanayena kāmabhūmipariyāpannattā bhūmito ekavidhanti.",
  "tika-abh08t25:45_1": "Savatthukāvatthukabhedatoti cakkhādīni pañca,",
  "tika-abh08t25:45_2": "hadayañcāti cha vatthūni.",
  "tika-abh08t25:45_3": "Kusalassa pana cakkhādinissitattābhāvato hadayavatthu idha vatthūti adhippetaṁ.",
  "tika-abh08t25:45_4": "Tena sahitaṁ ekantena tannissitappavattitoti savatthukaṁ,",
  "tika-abh08t25:45_5": "kāmarūpadhātuyaṁ pavattamānaviññāṇaṁ.",
  "tika-abh08t25:45_6": "Tattha hi arūpassa rūpapaṭibandhappavatti,",
  "tika-abh08t25:45_7": "arūpadhātuyaṁ pana rūpābhāvato vatthuvirahitameva pavattatīti tattha pavattamānaṁ avatthukaṁ. Hīna…pe…",
  "tika-abh08t25:45_8": "tividhanti ettha paccayato,",
  "tika-abh08t25:45_9": "phalato ca majjhimapaṇītehi nihīnaṁ,",
  "tika-abh08t25:45_10": "tesaṁ vā guṇehi parihīnanti hīnaṁ,",
  "tika-abh08t25:45_11": "attano paccayehi padhānabhāvaṁ nītanti paṇītaṁ,",
  "tika-abh08t25:45_12": "ubhinnaṁ vemajjhe bhavaṁ majjhimaṁ.",
  "tika-abh08t25:45_13": "Tattha hīnena chandena cittena vīriyena vīmaṁsāya vā pavattitaṁ hīnaṁ,",
  "tika-abh08t25:45_14": "majjhimehi chandādīhi pavattitaṁ majjhimaṁ,",
  "tika-abh08t25:45_15": "paṇītehi paṇītaṁ.",
  "tika-abh08t25:45_16": "Chandādīnaṁ pana hīnādibhāvo adhimuttivasena daṭṭhabbo.",
  "tika-abh08t25:45_17": "Hīnādhimuttivasena hi nesaṁ hīnatā,",
  "tika-abh08t25:45_18": "paṇītādhimuttivasena paṇītatā,",
  "tika-abh08t25:45_19": "tadubhayavemajjhavasena majjhimatā.",
  "tika-abh08t25:45_20": "Yasakāmatāya vā kataṁ kusalaṁ hīnaṁ,",
  "tika-abh08t25:45_21": "puññaphalakāmatāya majjhimaṁ,",
  "tika-abh08t25:45_22": "“puññaṁ nāmetaṁ sādhūhi kattabbamevā”ti evaṁ ariyabhāvaṁ nissāya kataṁ paṇītaṁ.",
  "tika-abh08t25:45_23": "“Ahamasmi dānapati,",
  "tika-abh08t25:45_24": "ime panaññe dānadāsādayo”tiādinā attukkaṁsanaparavambhanāhi upakkiliṭṭhaṁ pavattitaṁ vā hīnaṁ,",
  "tika-abh08t25:45_25": "tathā anupakkiliṭṭhaṁ majjhimaṁ,",
  "tika-abh08t25:45_26": "maggaphalapadaṭṭhānaṁ paṇītaṁ.",
  "tika-abh08t25:45_27": "Bhavabhogasampattinimittaṁ vā kataṁ hīnaṁ,",
  "tika-abh08t25:45_28": "sāvakapaccekabodhipāramitāvasena attano vimokkhatthāya kataṁ majjhimaṁ,",
  "tika-abh08t25:45_29": "sammāsambodhipāramitāvasena sabbesaṁ vimokkhatthāya kataṁ paṇītanti.",
  "tika-abh08t25:46_0": "Somanassu…pe…",
  "tika-abh08t25:46_1": "bhedatoti bheda-",
  "tika-abh08t25:46_2": "saddo paccekaṁ sambandhitabbo “somanassupekkhābhedato ñāṇabhedato payogabhedato”ti.",
  "tika-abh08t25:46_3": "Tattha payogabhedatoti saṅkhārabhedatoti attho.",
  "tika-abh08t25:46_4": "Nanu ca somanassupekkhābhedo tāva yutto tesaṁ bhinnasabhāvattā.",
  "tika-abh08t25:46_5": "Ñāṇappayogabhedo pana kathanti? Vuccate –",
  "tika-abh08t25:46_6": "ñāṇappayogakato bhedo ñāṇappayogabhedo tesaṁ bhāvābhāvamupādāya pavattattā.",
  "tika-abh08t25:46_7": "Idāni tameva somanassupekkhādibhedaṁ vibhāgena dassetuṁ “seyyathida”nti pucchitvā “somanassasahagata”ntiādinā vissajjeti.",
  "tika-abh08t25:46_8": "Tattha seyyathidanti taṁ katamaṁ,",
  "tika-abh08t25:46_9": "taṁ kathanti vā attho.",
  "tika-abh08t25:47_0": "Sobhanaṁ mano,",
  "tika-abh08t25:47_1": "sobhanaṁ vā mano etassāti sumano,",
  "tika-abh08t25:47_2": "tassa bhāvo somanassaṁ,",
  "tika-abh08t25:47_3": "mānasikasukhavedanāyetaṁ adhivacanaṁ,",
  "tika-abh08t25:47_4": "somanassena uppādato yāva nirodhā sahagataṁ pavattaṁ saṁsaṭṭhaṁ sampayuttanti attho.",
  "tika-abh08t25:47_5": "Atha vā somanassena saha ekuppādādibhāvaṁ gatanti somanassasahagataṁ.",
  "tika-abh08t25:47_6": "Jānāti yathāsabhāvaṁ paṭivijjhatīti ñāṇaṁ,",
  "tika-abh08t25:47_7": "tena samaṁ ekuppādādīhi pakārehi yuttanti ñāṇasampayuttaṁ.",
  "tika-abh08t25:47_8": "Nāssa saṅkhāro atthīti asaṅkhāraṁ,",
  "tika-abh08t25:47_9": "asaṅkhārameva asaṅkhārikaṁ.",
  "tika-abh08t25:47_10": "Saha saṅkhārena pavattamānaṁ sasaṅkhāraṁ,",
  "tika-abh08t25:47_11": "tadeva sasaṅkhārikaṁ.",
  "tika-abh08t25:47_12": "Saṅkhāroti cettha attano,",
  "tika-abh08t25:47_13": "parassa vā pubbappayogo “saṅkharoti tikkhabhāvasaṅkhātena maṇḍanavisesena sajjeti,",
  "tika-abh08t25:47_14": "saṅkharīyati vā sajjīyati cittaṁ etenā”ti katvā.",
  "tika-abh08t25:47_15": "Tattha dānādipuññakaraṇakāle maccheramalathinamiddhādīhi upakkilesehi saṁsīdamāne citte upakkilesavūpasamavasena,",
  "tika-abh08t25:47_16": "cittassa ca ussāhajananavasena tīsu dvāresu pavatto sammāvāyāmo attano payogo nāma.",
  "tika-abh08t25:47_17": "Kusalakaraṇe nirussāhassa pana “ambho,",
  "tika-abh08t25:47_18": "sappurisa,",
  "tika-abh08t25:47_19": "kusalakaraṇaṁ nāma paṇḍitehi āsevitamaggo,",
  "tika-abh08t25:47_20": "tattha tayāpi paṭipajjituṁ vaṭṭati,",
  "tika-abh08t25:47_21": "tasmā dānaṁ dehi,",
  "tika-abh08t25:47_22": "sīlaṁ rakkha,",
  "tika-abh08t25:47_23": "tañhi te atthāya hitāya sukhāya bhavissatī”tiādinā kusalakaraṇatthāya ussāhajananavasena paresaṁ kāyavacīdvāresu pavattā āṇatti parappayogo nāma.",
  "tika-abh08t25:47_24": "Tesu pana purimo pubbabhāgappavattacittasantāne,",
  "tika-abh08t25:47_25": "pacchimo paresaṁ cittasantāneyeva sambhavatīti tannibbattito cittassa tikkhabhāvasaṅkhāto viseso idha upacārato saṅkhāroti veditabbo.",
  "tika-abh08t25:47_26": "Tenāhu ācariyā –",
  "tika-abh08t25:48_0": "“Pubbappayogasambhūto, viseso cittasambhavī;",
  "tika-abh08t25:49_0": "Saṅkhāro iti saṅkhāra-sabhāvaññūhi kittito”ti.",
  "tika-abh08t25:50_0": "Atha vā “sasaṅkhārikamasaṅkhārika”nti ca etaṁ kevalaṁ saṅkhārassa bhāvābhāvamattāpekkhāya vuttaṁ,",
  "tika-abh08t25:50_1": "na tassa sahappavattisabbhāvābhāvatoti bhinnasantānappavattinopi saṅkhārassa idamatthitāya taṁvasena",
  "tika-abh08t25:50_2": "nibbattaṁ cittaṁ saṅkhāro assa atthīti sasaṅkhārikaṁ saha-",
  "tika-abh08t25:50_3": "saddassa vijjamānatthaparidīpanato “salomako sapakkhako”tiādīsu viya.",
  "tika-abh08t25:50_4": "Tabbiparītaṁ pana tadabhāvato yathāvuttavaseneva asaṅkhārikaṁ.",
  "tika-abh08t25:50_5": "Atha vā saṅkharaṇaṁ,",
  "tika-abh08t25:50_6": "saṅkharīyati vā etena āgantukasambhūtena cittasaṁsīdanasabhāvāpanayanavaseneva sajjīyati,",
  "tika-abh08t25:50_7": "saṅkharoti vā taṁ yathāvuttavasenevāti saṅkhāroti ujukameva pubbappayogajanito tikkhabhāvo vuccati,",
  "tika-abh08t25:50_8": "tadabhāvato asaṅkhārikaṁ,",
  "tika-abh08t25:50_9": "sabhāvatikkhanti attho.",
  "tika-abh08t25:50_10": "Taṁsahagatāya sasaṅkhārikaṁ,",
  "tika-abh08t25:50_11": "atha vā maccheramalādīhi saṅkharīyatīti saṅkhāro,",
  "tika-abh08t25:50_12": "cittassa saṁsīdanasabhāvo,",
  "tika-abh08t25:50_13": "so yassa natthīti asaṅkhārikaṁ,",
  "tika-abh08t25:50_14": "itaraṁ sasaṅkhārikaṁ.",
  "tika-abh08t25:50_15": "Paṇītautubhojanādiko vā balavapaccayo saṅkhāro “saṅkharoti cittaṁ tikkhabhāvena,",
  "tika-abh08t25:50_16": "saṅkharīyati vā taṁ etenā”ti katvā. A-",
  "tika-abh08t25:50_17": "kārassa vuḍḍhatthavuttitāya vuḍḍhippatto saṅkhāro assāti asaṅkhārikaṁ,",
  "tika-abh08t25:50_18": "balavapaccayavantanti attho.",
  "tika-abh08t25:50_19": "Vuḍḍhiparidīpakena pana a-",
  "tika-abh08t25:50_20": "kārena avisesitattā sasaṅkhārikaṁ sappaccayaṁ dubbalapaccayanti adhippāyo.",
  "tika-abh08t25:50_21": "Ñāṇena vippayuttaṁ virahitanti ñāṇavippayuttaṁ.",
  "tika-abh08t25:51_0": "Upekkhatīti upekkhā,",
  "tika-abh08t25:51_1": "vediyamānāpi ārammaṇaṁ ajjhupekkhati,",
  "tika-abh08t25:51_2": "majjhattākārasaṇṭhitiyāti attho.",
  "tika-abh08t25:51_3": "Atha vā iṭṭhe,",
  "tika-abh08t25:51_4": "aniṭṭhe ca ārammaṇe pakkhapātābhāvena upapattito yuttito ikkhati anubhavatīti upekkhā.",
  "tika-abh08t25:51_5": "Atha vā upetā sukhadukkhānaṁ aviruddhā ikkhā anubhavananti upekkhā.",
  "tika-abh08t25:51_6": "Aviruddhattāyeva hesā tesaṁ anantarampi pavattati.",
  "tika-abh08t25:51_7": "Sukhadukkhavedanā pana visuṁ visuṁ viruddhasabhāvattā nāññamaññaṁ anantaraṁ pavattanti.",
  "tika-abh08t25:51_8": "Teneva hi paṭṭhāne somanassassa anantaraṁ domanassassa,",
  "tika-abh08t25:51_9": "domanassassa anantaraṁ somanassassa ca uppatti paṭisiddhā.",
  "tika-abh08t25:51_10": "Ayañca attho lobhasahagatacittasampayuttavedanāyapi labbhati,",
  "tika-abh08t25:51_11": "purimā pana dve na tathā.",
  "tika-abh08t25:51_12": "Na hi lobhasahagatādīnaṁ majjhattākārena ajjhupekkhanaṁ,",
  "tika-abh08t25:51_13": "upapattito ikkhanaṁ vā atthīti.",
  "tika-abh08t25:51_14": "Upekkhāsahagatanti sabbaṁ heṭṭhā vuttanayameva.",
  "tika-abh08t25:52_0": "Nanu ca aññepi phassādayo sampayuttadhammā atthīti somanassādīnaṁ vaseneva pana aṭṭhavidhatā kasmā gahitāti?",
  "tika-abh08t25:52_1": "Bhedakarabhāvato.",
  "tika-abh08t25:52_2": "Phassādīnañhi sabbacittasādhāraṇattā,",
  "tika-abh08t25:52_3": "saddhādīnañca sabbakusalasādhāraṇattā na tehi cittassa vibhāgo,",
  "tika-abh08t25:52_4": "somanassādayo pana katthaci citte honti,",
  "tika-abh08t25:52_5": "katthaci na hontīti pākaṭova tehi cittassa vibhāgoti.",
  "tika-abh08t25:52_6": "Kasmā panete katthaci citte honti,",
  "tika-abh08t25:52_7": "katthaci na hontīti?",
  "tika-abh08t25:52_8": "Kāraṇassa sannihitāsannihitabhāvato.",
  "tika-abh08t25:52_9": "Kiṁ pana nesaṁ kāraṇanti? Vuccate –",
  "tika-abh08t25:52_10": "tattha somanassasahagatabhāvo tāva ārammaṇavasena hoti.",
  "tika-abh08t25:52_11": "Iṭṭhārammaṇasmiñhi somanassasahagatacittamuppajjati.",
  "tika-abh08t25:52_12": "Nanu ca iṭṭhārammaṇaṁ lobhassa vatthu rajjanīyattāti kathaṁ tattha kusalaṁ uppajjatīti?",
  "tika-abh08t25:52_13": "Nayidamekantikaṁ iṭṭhepi ārammaṇe niyamitādivasena kusalassa uppajjanato.",
  "tika-abh08t25:52_14": "Yassa hi “kusalameva mayā kattabba”nti kusalakaraṇeyeva cittaṁ niyamitaṁ hoti,",
  "tika-abh08t25:52_15": "akusalappavattitova nivattetvā kusalakaraṇeyeva pariṇāmitaṁ,",
  "tika-abh08t25:52_16": "abhiṇhakaraṇena ca kusalaṁ samudāciṇṇaṁ,",
  "tika-abh08t25:52_17": "paṭirūpadesavāsasaddhammassavanasappurisūpanissayapubbekatapuññatāsaṅkhātacatucakkūpanissayavasena,",
  "tika-abh08t25:52_18": "yoniso ca ābhogo pavattati,",
  "tika-abh08t25:52_19": "tassa iṭṭhepi ārammaṇe alobhasampayuttameva cittamuppajjati,",
  "tika-abh08t25:52_20": "na lobhasampayuttaṁ.",
  "tika-abh08t25:52_21": "Hoti cettha –",
  "tika-abh08t25:53_0": "“Niyāmapariṇāmehi, samudāciṇṇatāya ca;",
  "tika-abh08t25:54_0": "Ñāṇapubbaṅgamābhogā, iṭṭhepi kusalaṁ siyā”ti.",
  "tika-abh08t25:55_0": "Apica saddhābahulatādīhi ca kāraṇehi cittassa somanassasahagatatā veditabbā.",
  "tika-abh08t25:55_1": "Assaddhānaṁ,",
  "tika-abh08t25:55_2": "hi micchādiṭṭhikānañca ekantamiṭṭhārammaṇabhūtaṁ tathāgatarūpampi disvā somanassaṁ na uppajjati.",
  "tika-abh08t25:55_3": "Ye ca kusalappavattiyaṁ ānisaṁsaṁ na passanti,",
  "tika-abh08t25:55_4": "tesaṁ parehi ussāhitānaṁ kusalaṁ karontānampi somanassaṁ na uppajjati,",
  "tika-abh08t25:55_5": "tasmā saddhābahulatā visuddhidiṭṭhitā ānisaṁsadassāvitāti imehipi kāraṇehi cittassa somanassasahagatatā hoti.",
  "tika-abh08t25:56_0": "Apica ye te ekādasa dhammā pītisambojjhaṅgassa uppādāya saṁvattanti.",
  "tika-abh08t25:56_1": "Seyyathidaṁ –",
  "tika-abh08t25:56_2": "buddhānussati dhammānussati saṁghānussati sīlānussati cāgānussati devatānussati upasamānussati lūkhapuggalaparivajjanaṁ",
  "tika-abh08t25:56_3": "siniddhapuggalasevanā pasādanīyasuttantapaccavekkhaṇā tadadhimuttatāti imehipi kāraṇehi cittassa somanassasahagatabhāvo",
  "tika-abh08t25:56_4": "veditabbo.",
  "tika-abh08t25:56_5": "Buddhādiguṇe anussarantassa hi yāva upacāruppādā sakalasarīraṁ pharamānā pīti uppajjati.",
  "tika-abh08t25:56_6": "Tathā dīgharattaṁ akkhaṇḍatādivasena attanā rakkhitaṁ catupārisuddhisīlaṁ paccavekkhantassa,",
  "tika-abh08t25:56_7": "gihino dasasīlaṁ pañcasīlaṁ paccavekkhantassa,",
  "tika-abh08t25:56_8": "dubbhikkhabhayādīsu paṇītaṁ bhojanaṁ sabrahmacārīnaṁ datvā “evaṁnāma dānaṁ adāsi”nti attanocāgaṁ paccavekkhantassa,",
  "tika-abh08t25:56_9": "gihinopi tathārūpe kāle sīlavantānaṁ dinnadānaṁ paccavekkhantassa,",
  "tika-abh08t25:56_10": "yehi guṇehi samannāgatā devā devattaṁ gatā,",
  "tika-abh08t25:56_11": "tathārūpānaṁ guṇānaṁ attani atthitaṁ paccavekkhantassa,",
  "tika-abh08t25:56_12": "samathavipassanāhi vikkhambhitakilese saṭṭhipi sattatipi vassāni asamudācarante disvā “aho mayhaṁ kilesā na samudācarantī”ti cintentassa,",
  "tika-abh08t25:56_13": "cetiyadassanatheradassanesu asakkaccakiriyāya saṁsucitalūkhabhāvena buddhādīsu pasādasinehābhāvena gadrabhapiṭṭhe",
  "tika-abh08t25:56_14": "rajasadise lūkhapuggale parivajjantassa,",
  "tika-abh08t25:56_15": "buddhādīsu pasādabahule muducitte siniddhapuggale paṭisevantassa,",
  "tika-abh08t25:56_16": "ratanattayaguṇaparidīpake pasādanīyasuttante paccavekkhantassa,",
  "tika-abh08t25:56_17": "ṭhānanisajjādīsupi pītiuppādanatthaṁ tanninnatādivasena pavattentassa yebhuyyena pīti uppajjati.",
  "tika-abh08t25:56_18": "Pītiyā ca somanassena saha avinābhāvato taduppattiyā tassāpi uppatti niyatāti evaṁ pītikāraṇānipi somanassakāraṇānīti daṭṭhabbāni. Kiñca –",
  "tika-abh08t25:56_19": "agambhīrapakatitā,",
  "tika-abh08t25:56_20": "somanassapaṭisandhikatāti imehi dvīhi kāraṇehi somanassasahagatatā hoti.",
  "tika-abh08t25:56_21": "Yo hi agambhīrapakatiko hoti,",
  "tika-abh08t25:56_22": "appamattakepi hitopakaraṇe tussati,",
  "tika-abh08t25:56_23": "yo ca somanassapaṭisandhiko appasannesu ārammaṇesupi appaṭikkūladassāvī,",
  "tika-abh08t25:56_24": "tassa yebhuyyena somanassasahagatacittaṁ uppajjati.",
  "tika-abh08t25:56_25": "Yathāvuttānaṁ pana somanassakāraṇānamabhāvena majjhattārammaṇatāya ca upekkhāsahagatatā veditabbā.",
  "tika-abh08t25:57_0": "Ñāṇasampayuttassa pana kammato upapattito indriyaparipākato kilesadūrībhāvatoti imehi kāraṇehi hoti.",
  "tika-abh08t25:57_1": "Yo hi paresaṁ hitajjhāsayena dhammaṁ deseti hīnukkaṭṭhādīni ca naḷakāramuddāgaṇanādīni sippāyatanāni,",
  "tika-abh08t25:57_2": "vaḍḍhakīkasivāṇijjādīni ca kammāyatanāni,",
  "tika-abh08t25:57_3": "visaharaṇādīni ca vijjāyatanānīti evaṁ niravajjasippāyatanādīni sikkhāpeti,",
  "tika-abh08t25:57_4": "sayaṁ vā sikkhati,",
  "tika-abh08t25:57_5": "dhammakathikassa sakkāraṁ katvā dhammaṁ kathāpeti,",
  "tika-abh08t25:57_6": "“āyatiṁ paññavā bhavissāmī”ti patthanaṁ paṭṭhapetvā nānappakāraṁ puññakammaṁ karoti,",
  "tika-abh08t25:57_7": "tassevaṁ nānappakāraṁ paññāsaṁvattanikakammaṁ sampādentassa taṁ kammaṁ upanissāya uppajjamānaṁ kusalaṁ ñāṇasampayuttaṁ uppajjati.",
  "tika-abh08t25:57_8": "Tathā abyāpajje loke uppannassa uppajjamānaṁ kusalaṁ ñāṇasampayuttaṁ hoti.",
  "tika-abh08t25:57_9": "Vuttañhetaṁ –",
  "tika-abh08t25:58_0": "“Tassa tattha sukhino dhammapadāni pilavanti, dandho,",
  "tika-abh08t25:58_1": "bhikkhave,",
  "tika-abh08t25:58_2": "satuppādo,",
  "tika-abh08t25:58_3": "atha so satto khippameva visesabhāgī hotī”ti.",
  "tika-abh08t25:59_0": "Tathā paññādasakaṁ sampattassa indriyaparipākaṁ nissāya uppajjamānaṁ kusalaṁ ñāṇasampayuttaṁ hoti.",
  "tika-abh08t25:59_1": "Yena pana samathavipassanābhāvanāhi kilesā vikkhambhitā,",
  "tika-abh08t25:59_2": "tassa kilesadūrībhāvaṁ nissāya uppajjamānaṁ cittaṁ ñāṇasampayuttaṁ uppajjati. Yathāha –",
  "tika-abh08t25:60_0": "“Yogā ve jāyate bhūri, ayogā bhūrisaṅkhayo”ti..",
  "tika-abh08t25:61_0": "Apica ye te dhammā dhammavicayasambojjhaṅgassa uppādāya saṁvattanti.",
  "tika-abh08t25:61_1": "Seyyathidaṁ –",
  "tika-abh08t25:61_2": "paripucchakatā vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā",
  "tika-abh08t25:61_3": "gambhīrañāṇacariyapaccavekkhaṇā tadadhimuttatāti imehi kāraṇehi ñāṇasampayuttabhāvo hoti.",
  "tika-abh08t25:61_4": "Tathā hi yo paññavante upasaṅkamma khandhadhātuāyatanaindriyabalabojjhaṅgamaggaṅgajhānaṅgasamathavipassanādīnaṁ paripucchābahulo hoti,",
  "tika-abh08t25:61_5": "tassa taṁvasena uppannaṁ sutamayañāṇaṁ ādiṁ katvā uppajjamānaṁ cittaṁ ñāṇasahagataṁ hoti.",
  "tika-abh08t25:61_6": "Yena pana nakhakesacīvarasenāsanādīni ajjhattikabāhiravatthūni pubbe avisadāni chedanamalaharaṇādinā visadāni katāni,",
  "tika-abh08t25:61_7": "tassevaṁ visadavatthukassa uppannesu cittacetasikesu visadaṁ ñāṇaṁ hoti parisuddhāni dīpakapallakādīni nissāya uppannadīpasikhāya obhāso viya.",
  "tika-abh08t25:61_8": "Yassa ca saddhindriyādīsu aññataraṁ balavaṁ hoti,",
  "tika-abh08t25:61_9": "itarāni mandāni,",
  "tika-abh08t25:61_10": "tato tāni sakasakakiccaṁ kātuṁ na sakkonti,",
  "tika-abh08t25:61_11": "tasmā so tassa bojjhaṅgavibhaṅge āgatanayena tena tena ākārena samattaṁ paṭipādeti,",
  "tika-abh08t25:61_12": "tassevaṁ indriyānaṁ samattaṁ paṭipādentassa vipassanāñāṇādīnaṁ vasena cittaṁ ñāṇasahagataṁ hoti.",
  "tika-abh08t25:61_13": "Yo pana duppaññapuggale parivajjeti,",
  "tika-abh08t25:61_14": "paññavantapuggale vā payirupāsati,",
  "tika-abh08t25:61_15": "khandhādīsu ogāḷhaṁ bhagavato gambhīrañāṇacariyaṁ vā paccavekkhati,",
  "tika-abh08t25:61_16": "ṭhānanisajjādīsu tadadhimuttacitto vā viharati,",
  "tika-abh08t25:61_17": "imesampi uppajjamānaṁ kusalaṁ ñāṇasampayuttaṁ hoti.",
  "tika-abh08t25:61_18": "Apica buddhādiguṇānussaraṇenapi cittaṁ ñāṇasahagataṁ hoti. Yathāha –",
  "tika-abh08t25:62_0": "“Yasmiṁ, mahānāma,",
  "tika-abh08t25:62_1": "samaye ariyasāvako tathāgataṁ anussarati,",
  "tika-abh08t25:62_2": "nevassa tasmiṁ samaye rāgapariyuṭṭhitaṁ cittaṁ hoti,",
  "tika-abh08t25:62_3": "na dosa…pe…",
  "tika-abh08t25:62_4": "na mohapariyuṭṭhitaṁ cittaṁ hoti,",
  "tika-abh08t25:62_5": "ujugatamevassa tasmiṁ samaye cittaṁ hoti tathāgataṁ ārabbha.",
  "tika-abh08t25:62_6": "Ujugatacitto kho pana, mahānāma,",
  "tika-abh08t25:62_7": "ariyasāvako labhati atthavedaṁ,",
  "tika-abh08t25:62_8": "labhati dhammavedaṁ,",
  "tika-abh08t25:62_9": "labhati dhammūpasaṁhitaṁ pāmojjaṁ,",
  "tika-abh08t25:62_10": "pamuditassa pīti jāyati,",
  "tika-abh08t25:62_11": "pītimanassa kāyo passambhati,",
  "tika-abh08t25:62_12": "passaddhakāyo sukhaṁ vedeti,",
  "tika-abh08t25:62_13": "sukhino cittaṁ samādhiyati,",
  "tika-abh08t25:62_14": "samāhito yathābhūtaṁ pajānātī”tiādi.",
  "tika-abh08t25:63_0": "Evaṁ buddhānussatiādayopi rāgādimalavisodhanena ñāṇuppattihetukāyevāti daṭṭhabbaṁ. Kiñca –",
  "tika-abh08t25:63_1": "tihetukapaṭisandhikatā ñāṇuppattikāraṇaṁ.",
  "tika-abh08t25:63_2": "Paṭisandhipaññā hi ādito paṭṭhāya bhavaṅgasantativasena bahulaṁ pavattamānā santānaparibhāvanena ñāṇuppattiyā savisesaupanissayo hoti.",
  "tika-abh08t25:63_3": "Asaṅkhārikattaṁ pana sappāyautubhojanaāvāsādipaccayehi hotīti.",
  "tika-abh08t25:63_4": "Honti cettha –",
  "tika-abh08t25:64_0": "“Iṭṭhārammaṇatā saddhābāhulyaṁ diṭṭhisuddhi ca;",
  "tika-abh08t25:65_0": "Phaladassāvitā ceva, pītibojjhaṅgahetuyo.",
  "tika-abh08t25:66_0": "“Ekādasa tathā dhammā, agambhīrasabhāvatā;",
  "tika-abh08t25:67_0": "Somanassayuttā sandhi, iccete sukhahetuyo.",
  "tika-abh08t25:68_0": "“Abhāvo sukhahetūnaṁ, majjhattārammaṇanti ca;",
  "tika-abh08t25:69_0": "Upekkhuppattihetu ca, evaṁ ñeyyā vibhāvinā.",
  "tika-abh08t25:70_0": "“Kammūpapattito ceva, tathā indriyapākato;",
  "tika-abh08t25:71_0": "Kilesūpasamā dhamma-vicayassa ca hetuhi.",
  "tika-abh08t25:72_0": "“Sattadhammehi buddhādi-guṇānussaraṇena ca;",
  "tika-abh08t25:73_0": "Sappaññasandhito ceva, cittaṁ ñāṇayutaṁ siyā.",
  "tika-abh08t25:74_0": "“Utubhojanaāvāsa-sappāyādīhi hetuhi;",
  "tika-abh08t25:75_0": "Asaṅkhārikabhāvopi, viññātabbo vibhāvinā”ti.",
  "tika-abh08t25:76_0": "Evaṁ vedanāñāṇappayogabhedato aṭṭhavidhaṁ kāmāvacaracittaṁ niddisitvā idāni taṁ nigamento āha “idaṁ…pe… nāmā”ti.",
  "tika-abh08t25:77_0": "12.",
  "tika-abh08t25:77_1": "Yena panatthena idaṁ “kāmāvacara”nti vuccati,",
  "tika-abh08t25:77_2": "taṁ dāni dassetuṁ “uddānato”tiādi āraddhaṁ.",
  "tika-abh08t25:77_3": "Tattha uddānatoti uddesato,",
  "tika-abh08t25:77_4": "saṅkhepatoti attho.",
  "tika-abh08t25:77_5": "Kiñcāpi avasiṭṭhakilesādayo viya kilesakāmopi assādetabbatāya vatthukāme saṅgahito ñāṇaṁ viya ñeyyeti saṅkhepato ekoyeva kāmo siyā,",
  "tika-abh08t25:77_6": "tathāpi kilesakāmo vatthukāmabhāvaṁ gacchanto kāmanīyaṭṭhena gacchati,",
  "tika-abh08t25:77_7": "na kāmanavasena.",
  "tika-abh08t25:77_8": "Kāmanavasena ca pana kilesakāmova hoti,",
  "tika-abh08t25:77_9": "na pana vatthukāmoti āha “klesavatthuvasā”tiādi.",
  "tika-abh08t25:77_10": "Ko panettha vatthukāmo,",
  "tika-abh08t25:77_11": "ko kilesakāmoti codanaṁ manasi nidhāya “chando kāmo,",
  "tika-abh08t25:77_12": "rāgo kāmo,",
  "tika-abh08t25:77_13": "chandarāgo kāmo,",
  "tika-abh08t25:77_14": "saṅkappo kāmo,",
  "tika-abh08t25:77_15": "rāgo kāmo,",
  "tika-abh08t25:77_16": "saṅkapparāgo kāmo”ti evaṁ niddesapāḷiyaṁ āgatā niddiṭṭhā kāmataṇhāva idha kilesakāmo.",
  "tika-abh08t25:77_17": "Vatthukāmoti ca “manāpikā rūpā…pe…",
  "tika-abh08t25:77_18": "manāpikā phoṭṭhabbā…pe…",
  "tika-abh08t25:77_19": "sabbepi kāmāvacarā dhammā…pe…",
  "tika-abh08t25:77_20": "sabbepi rūpāvacarā…pe…",
  "tika-abh08t25:77_21": "sabbepi arūpāvacarā…pe…",
  "tika-abh08t25:77_22": "kāmā”ti tattheva niddiṭṭhā saviññāṇāviññāṇappabhedā tebhūmakadhammāti dassento āha “kileso…pe…",
  "tika-abh08t25:77_23": "vaṭṭaka”nti.",
  "tika-abh08t25:77_24": "“Chandarāgovā”ti avadhāraṇena kilesabhāvena niruḷhesu lobhadosamohādīsu dasasu dosamohādayo nava kilese paṭikkhipati.",
  "tika-abh08t25:77_25": "Kāmarūpārūpataṇhāya vatthu patiṭṭhānaṁ,",
  "tika-abh08t25:77_26": "kāraṇabhūtanti vā vatthu.",
  "tika-abh08t25:78_0": "13.",
  "tika-abh08t25:78_1": "Kathaṁ pana kilesakāmo nāma,",
  "tika-abh08t25:78_2": "kathañca vatthukāmoti āha “kilesakāmo”tiādi.",
  "tika-abh08t25:78_3": "Kāmetīti vatthukāmaṁ pattheti.",
  "tika-abh08t25:78_4": "Kāmīyatīti kilesakāmena patthīyati. Iti-",
  "tika-abh08t25:78_5": "saddo “tasmā”ti imassa atthe. Ca-",
  "tika-abh08t25:78_6": "saddo eva- kāratthe,",
  "tika-abh08t25:78_7": "tena yasmā kilesakāmo kāmetīti kāmo,",
  "tika-abh08t25:78_8": "vatthukāmo ca kāmīyatīti,",
  "tika-abh08t25:78_9": "tasmā eva kilesakāmo,",
  "tika-abh08t25:78_10": "vatthukāmo cāti duvidhopi esa kāmo kārakadvaye kattari,",
  "tika-abh08t25:78_11": "kammani ca sijjhati,",
  "tika-abh08t25:78_12": "kattubhāvaṁ,",
  "tika-abh08t25:78_13": "kammabhāvañca paccanubhotīti attho.",
  "tika-abh08t25:78_14": "Atha vā duvidhoti dvinnaṁ kāmānaṁ vācakato duvidho.",
  "tika-abh08t25:78_15": "“Kāmo”ti ayaṁ saddo kārakadvaye sijjhati yathāvuttakārakayugaḷe nipphajjati, kattari,",
  "tika-abh08t25:78_16": "kammani ca “kāmo”ti padasambhavo hotīti attho. Vo-",
  "tika-abh08t25:78_17": "kāro pana nipātamattaṁ “evaṁ vo kālāmā”tiādīsu viya.",
  "tika-abh08t25:78_18": "Atha vā vokārakadvayeti khandhadvayeti attho.",
  "tika-abh08t25:78_19": "Kilesakāmo hi saṅkhārasabhāvattā saṅkhārakkhandhe,",
  "tika-abh08t25:78_20": "vatthukāmo ca vakkhamānanayena pañcakāmaguṇabhūto rūpasabhāvattā rūpakkhandheti evaṁ duvidhopesa kāmo khandhadvaye sijjhati nipphajjati,",
  "tika-abh08t25:78_21": "antobhāvaṁ gacchatīti.",
  "tika-abh08t25:79_0": "14.",
  "tika-abh08t25:79_1": "Sampajjanāni sampattiyo,",
  "tika-abh08t25:79_2": "tāsaṁ vasena visayavisayībhāvena aññamaññaṁ samosaraṇavasena,",
  "tika-abh08t25:79_3": "sampāpuṇanavasenāti attho.",
  "tika-abh08t25:79_4": "Iminā pana idaṁ dīpeti –",
  "tika-abh08t25:79_5": "yattha duvidhopi kāmo visayavisayībhāvena sahito pavattati,",
  "tika-abh08t25:79_6": "soyeva ekādasavidho padeso kāmāvacarasaññito.",
  "tika-abh08t25:79_7": "Yattha pana rūpārūpadhātuyaṁ kevalaṁ vatthukāmova pavattati,",
  "tika-abh08t25:79_8": "na so padeso kāmāvacaro nāmāti.",
  "tika-abh08t25:79_9": "Nanu ca duvidhopi sahito rūpārūpadhātūsu pavattati,",
  "tika-abh08t25:79_10": "rūpārūpāvacaradhammānaṁ vatthukāmattā,",
  "tika-abh08t25:79_11": "tadārammaṇabhūtānañca rūpārūpataṇhānaṁ taṁyogena kilesakāmabhāvasiddhitoti?",
  "tika-abh08t25:79_12": "Nayidamevaṁ orambhāgiyabhūtassa bahalakilesasseva kāmarāgassa idha kilesakāmabhāvena adhippetattā.",
  "tika-abh08t25:79_13": "“Uddānato duve kāmā”ti sabbe kāme uddisitvāpi hi “padeso catupāyāna”ntiādinā visayaniyamanena “duvidhopi",
  "tika-abh08t25:79_14": "aya”nti ettha kāmekadesabhūto nīvaraṇāvatthāya kathito kāmarāgo kilesakāmabhāvena,",
  "tika-abh08t25:79_15": "tabbatthukāyeva dhammā vatthukāmabhāvena gahitā,",
  "tika-abh08t25:79_16": "na rūpārūpataṇhā,",
  "tika-abh08t25:79_17": "tabbatthukadhammā cāti ñāpīyati.",
  "tika-abh08t25:79_18": "Evañca katvā upari vakkhamānā sasatthāvacarūpamā upapannā hoti,",
  "tika-abh08t25:79_19": "yathāvuttānameva kāmānaṁ idha adhippetattā rūpārūpadhātūsu vimānakapparukkhavatthālaṅkāraparittakusalādibhedesu",
  "tika-abh08t25:79_20": "kāmāvacaradhammesu pavatto chandarāgo kilesakāmo nāma na hoti,",
  "tika-abh08t25:79_21": "na ca tabbatthubhūtaṁ vimānakapparukkhādiparittadhammajātaṁ vatthukāmo nāmāti siddhaṁ.",
  "tika-abh08t25:79_22": "Tenevāha “kāmo vā kāmasaññā vā brahmaloke na vijjatī”ti.",
  "tika-abh08t25:79_23": "Kāmāvacarasattasantānagatataṇhāya visayabhāve sati pana taṁyogena rūpārūpadhātūsupi pavattamāno parittadhammo vatthukāmoyevāti veditabbaṁ.",
  "tika-abh08t25:79_24": "Atha vā niddese āgatanayena niravaseso kilesakāmo kāmataṇhābhavataṇhāvibhavataṇhānirodhataṇhāpabhedo idha pavattati.",
  "tika-abh08t25:79_25": "Vatthukāmesupi appakaṁ rūpārūpavipākamattaṁ ṭhapetvā sabboyeva idha pavattatīti anavasesappavattiṁ sandhāya “kāmoyaṁ duvidhopi cā”ti vuttaṁ.",
  "tika-abh08t25:79_26": "Kiñcāpi evaṁ vuttaṁ,",
  "tika-abh08t25:79_27": "tesu pana bahalakilesakāmabhūto bahalakāmarāgo ca tabbatthukā pañca kāmaguṇā ca idha gahitāti dassanatthaṁ “sampattīnaṁ vasenā”ti vuttaṁ.",
  "tika-abh08t25:79_28": "Sampajjanavasena,",
  "tika-abh08t25:79_29": "samijjhanavasenāti attho.",
  "tika-abh08t25:79_30": "Avacaratīti pavattati. Iti-",
  "tika-abh08t25:79_31": "saddo hetumhi,",
  "tika-abh08t25:79_32": "yasmā duvidhopi ayaṁ kāmo avacarati,",
  "tika-abh08t25:79_33": "tasmā kāmo ettha avacaratīti kāmāvacarasaññitoti attho.",
  "tika-abh08t25:80_0": "15.",
  "tika-abh08t25:80_1": "Saggamokkhahetubhūtā puññasammatā ayā yebhuyyena apetāti apāyā.",
  "tika-abh08t25:80_2": "Nirayādivasena cattāro apāyā catupāyā.",
  "tika-abh08t25:80_3": "Channanti cātumahārājikatāvatiṁsayāmātusitānimmānaratiparanimmitavasavattisaṅkhātānaṁ channaṁ devalokānaṁ.",
  "tika-abh08t25:80_4": "Merupādavāsino pana asurā tāvatiṁsesuyeva saṅgayhantīti na tehi saddhiṁ sattannanti vuttaṁ.",
  "tika-abh08t25:80_5": "Manaso ussannatāya manussā,",
  "tika-abh08t25:80_6": "satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāyāti attho,",
  "tika-abh08t25:80_7": "te pana nippariyāyato jambudīpavāsino veditabbā. Yathāha –",
  "tika-abh08t25:81_0": "“Tīhi,",
  "tika-abh08t25:81_1": "bhikkhave,",
  "tika-abh08t25:81_2": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṁse.",
  "tika-abh08t25:81_3": "Katamehi tīhi?",
  "tika-abh08t25:81_4": "Sūrā satimanto idha brahmacariyavāso”ti.",
  "tika-abh08t25:82_0": "Tehi pana samānarūpāditāya saddhiṁ parittadīpavāsīhi itaramahādīpavāsinopi “manussā”icceva paññāyiṁsu.",
  "tika-abh08t25:82_1": "Lokiyā pana manuno apaccabhāveneva “manussā”ti vadanti.",
  "tika-abh08t25:82_2": "Ekādasavidhoti caturāpāyesu tiracchānapettivisayānaṁ visuṁ paricchinnassa okāsassa abhāvepi yattha te",
  "tika-abh08t25:82_3": "araññasamuddapabbatapādādike nibaddhavāsaṁ vasanti,",
  "tika-abh08t25:82_4": "tādisassa ṭhānassa gahitattā ekādasavidho.",
  "tika-abh08t25:83_0": "16.",
  "tika-abh08t25:83_1": "Nanu cettha aññesampi dhammānaṁ pavattisambhavato kāmasseva avacaraṇavasena kathaṁ nāmalābhoti āha “assābhilakkhitattā”tiādi.",
  "tika-abh08t25:83_2": "Tattha assāti imassa duvidhassa kāmassa.",
  "tika-abh08t25:83_3": "Abhilakkhitattāti ekādasavidhe padese pākaṭattā.",
  "tika-abh08t25:83_4": "Atha vā assāti karaṇatthe sāmivacanaṁ,",
  "tika-abh08t25:83_5": "tasmā anena duvidhena kāmena ekādasavidhassa padesassa abhilakkhitattā,",
  "tika-abh08t25:83_6": "paññāpitattāti attho.",
  "tika-abh08t25:83_7": "Atha vā upayogatthe sāmivacanavasena assa ekādasavidhassa padesassa tena duvidhena abhilakkhitattāti attho.",
  "tika-abh08t25:83_8": "Saha satthehīti sasatthā,",
  "tika-abh08t25:83_9": "yattha te avacaranti,",
  "tika-abh08t25:83_10": "so sasatthāvacaro, padeso. So viya.",
  "tika-abh08t25:83_11": "Yathā hi yasmiṁ padese sasatthā purisā avacaranti,",
  "tika-abh08t25:83_12": "so vijjamānesupi aññesu dvipadacatuppadādīsu avacarantesu tesaṁ tattha pākaṭattā,",
  "tika-abh08t25:83_13": "tehi vā abhilakkhitattā “sasatthāvacaro”tveva paññāyati,",
  "tika-abh08t25:83_14": "evaṁ vijjamānesupi aññesu rūpāvacarādīsu avacarantesu abhilakkhaṇavasena ayaṁ padeso “kāmāvacaro”tveva saññitoti.",
  "tika-abh08t25:83_15": "Esa nayo rūpārūpāvacaresu.",
  "tika-abh08t25:84_0": "17- 8.",
  "tika-abh08t25:84_1": "Nanu ca cittaṁ kāmāvacaranti vuttaṁ,",
  "tika-abh08t25:84_2": "yathāvuttanayena pana padesassa gahitattā kathaṁ tattha avacarantaṁ kāmāvacaraṁ nāmāti āha “svāya”ntiādi.",
  "tika-abh08t25:84_3": "So ayaṁ kāmāvacaro “kāmo”ti saññitoti sambandho.",
  "tika-abh08t25:84_4": "Rūpabhavo rūpanti yathā rūpabhavo rūpaṁ.",
  "tika-abh08t25:84_5": "Avuttopi hi yathāsaddo evaṁ-",
  "tika-abh08t25:84_6": "saddasanniṭṭhānato labbhati.",
  "tika-abh08t25:84_7": "Yathā “rūpūpapattiyā maggaṁ bhāvetī”ti ettha “rūpabhavūpapattiyā”ti vattabbe rūpabhavo “rūpa”nti saññitoti ayamettha attho.",
  "tika-abh08t25:84_8": "Kathaṁ panesa evaṁ saññitoti āha “uttarassā”tiādi.",
  "tika-abh08t25:84_9": "Atha vā yathā uttarassa padassa lopaṁ katvā udīrito esa rūpabhavo “rūpa”nti saññito,",
  "tika-abh08t25:84_10": "evaṁ svāyaṁ kāmāvacaro kāmoti sambandho.",
  "tika-abh08t25:84_11": "Tasmiṁ kāmeti tasmiṁ uttarapadalopavasena kāmasaññite padese.",
  "tika-abh08t25:84_12": "Idanti idaṁ aṭṭhavidhaṁ cittaṁ.",
  "tika-abh08t25:84_13": "Adhikāravasena pana tassa gahaṇepi sabbesameva parittacittānamayamattho labbhati sabbesampi kāme avacaraṇato.",
  "tika-abh08t25:84_14": "Sadāti sabbakālaṁ,",
  "tika-abh08t25:84_15": "bāhulyenāti adhippāyo.",
  "tika-abh08t25:84_16": "Iminā pana idaṁ dīpeti –",
  "tika-abh08t25:84_17": "yathā saṅgāme yebhuyyena avacaranto “saṅgāmāvacaro”ti laddhanāmo hatthī aññattha avacarantopi bāhullappavattivasena “saṅgāmāvacaro”tveva paññāyati,",
  "tika-abh08t25:84_18": "evamidaṁ aññattha avacarantampi kāmaloke bāhullavuttito “kāmāvacara”micceva vuttanti.",
  "tika-abh08t25:84_19": "Tena pana nanu cetaṁ rūpārūpabhavesupi avacaraṇato rūpāvacarādināmampi labheyyāti idaṁ codanaṁ pariharati.",
  "tika-abh08t25:84_20": "Hoti cettha –",
  "tika-abh08t25:85_0": "“Kāmevacaratītyetaṁ, kāmāvacarasaññitaṁ;",
  "tika-abh08t25:86_0": "Sese avacarantampi, saṅgāmāvacaro yathā”ti.",
  "tika-abh08t25:87_0": "Iti-",
  "tika-abh08t25:87_1": "saddo hetumhi. Ca-",
  "tika-abh08t25:87_2": "saddo vattabbantarasamuccaye.",
  "tika-abh08t25:87_3": "Tena yasmā uttarapadalopena kāmāvacaro “kāmo”ti saññito,",
  "tika-abh08t25:87_4": "yasmā ca tasmiṁ kāme idaṁ cittaṁ sadā avacarati,",
  "tika-abh08t25:87_5": "tasmā “kāmāvacara”micceva kathitaṁ,",
  "tika-abh08t25:87_6": "na pana kāmāvacarāvacaraṁ,",
  "tika-abh08t25:87_7": "nāpi rūpārūpāvacaranti vāti adhippāyo.",
  "tika-abh08t25:87_8": "Kāmaghātināti desanāñāṇena vineyyasantānagatassa kilesakāmassa hananasīlena sammāsambuddhena.",
  "tika-abh08t25:88_0": "19.Paṭisandhiṁ…pe…",
  "tika-abh08t25:88_1": "avacārayatīti vāti atha vā yasmā yattha katthaci uppannampi kāme bhaveyeva paṭisandhiṁ avacārayati,",
  "tika-abh08t25:88_2": "tasmā idaṁ kāme avacārayatīti “kāmāvacara”nti kathitaṁ cā-",
  "tika-abh08t25:88_3": "saddassa rassattaṁ katvāti attho.",
  "tika-abh08t25:88_4": "Evaṁ uttarapadalopavasena padasambhavaṁ dassetvā idāni vināpi uttarapadalopaṁ kāmāvacara-",
  "tika-abh08t25:88_5": "saddassa sambhavaṁ dassetuṁ “pariyāpannanti tatra vā”ti vuttaṁ.",
  "tika-abh08t25:88_6": "Tatrāti tasmiṁ kāmabhave.",
  "tika-abh08t25:88_7": "Pariyāpannanti antogadhaṁ.",
  "tika-abh08t25:88_8": "Ayaṁ panettha adhippāyo –",
  "tika-abh08t25:89_0": "“Katame dhammā kāmāvacarā?",
  "tika-abh08t25:89_1": "Heṭṭhato avīcinirayaṁ pariyantaṁ katvā uparito paranimmitavasavattī deve antokaritvā yaṁ etasmiṁ antare",
  "tika-abh08t25:89_2": "etthāvacarā ettha pariyāpannā khandhadhātuāyatanā rūpaṁ vedanā saññā saṅkhārā viññāṇaṁ.",
  "tika-abh08t25:89_3": "Ime dhammā kāmāvacarā”ti –",
  "tika-abh08t25:90_0": "Vuttattā yathā manussitthiyā kucchismiṁ nibbattopi tiracchānagatiko tiracchānayoniyameva pariyāpannattā “tiracchāno”tveva vuccati,",
  "tika-abh08t25:90_1": "evamidaṁ rūpārūpabhavesu uppannampi kāmabhavapariyāpannattā “kāmāvacara”micceva kathitanti.",
  "tika-abh08t25:90_2": "Tappariyāpannatā cassa avīciparanimmitaparicchinnokāsaninnāya kāmataṇhāya visayabhāvatoti veditabbā.",
  "tika-abh08t25:90_3": "Tathā hi vuttaṁ ācariyadhammapālattherena nikkhepakaṇḍepi “‘etthāvacarā’ti vacanaṁ avīciparanimmitaparicchinnokāsāya",
  "tika-abh08t25:90_4": "kāmataṇhāya visayabhāvaṁ sandhāya vutta”nti.",
  "tika-abh08t25:90_5": "Padasambhavo panettha evaṁ veditabbo –",
  "tika-abh08t25:90_6": "kāmataṇhā kāmo,",
  "tika-abh08t25:90_7": "so ettha ārammaṇakaraṇavasena avacaratīti kāmāvacaranti.",
  "tika-abh08t25:90_8": "Nanu cettha katamā kāmataṇhā,",
  "tika-abh08t25:90_9": "yā kāmāvacaradhammārammaṇā taṇhā.",
  "tika-abh08t25:90_10": "Katame kāmāvacaradhammā,",
  "tika-abh08t25:90_11": "ye kāmataṇhāvisayāti evaṁ itarītaranissayatādoso āpajjatīti ?",
  "tika-abh08t25:90_12": "Nāpajjati,",
  "tika-abh08t25:90_13": "avīciādiekādasokāsaninnatāya yaṁkiñci taṇhaṁ kāmataṇhābhāvena gahetvā taṁsabhāvāya taṇhāya visayabhāvena kāmāvacaradhammānaṁ upalakkhetabbabhāvato.",
  "tika-abh08t25:90_14": "Atha vā kilesavatthuvasena duvidhopi kāmo yathārahaṁ sahajātavasena ettha avacaratīti kāmāvacaraṁ,",
  "tika-abh08t25:90_15": "ārammaṇakaraṇavasena vā duvidhepi kāme etaṁ avacaratīti kāmāvacaraṁ.",
  "tika-abh08t25:90_16": "Atha vā mañcanissitakesu ukkuṭṭhiṁ karontesu nissayanissitānaṁ abhedassa buddhiyā gahitattā nissitakesu",
  "tika-abh08t25:90_17": "nissayūpacāravasena “mañcā ukkuṭṭhiṁ karontī”ti vuccati,",
  "tika-abh08t25:90_18": "evametampi kāmāvacarabhave pavattanavasena tannissitattā nissayavohārena “kāmāvacara”nti vuccati.",
  "tika-abh08t25:90_19": "Hoti cettha –",
  "tika-abh08t25:91_0": "“Kāmovacaratītyettha, kāmevacaratīti vā;",
  "tika-abh08t25:92_0": "Ṭhānūpacārato vāpi, taṁ kāmāvacaraṁ bhave”ti.",
  "tika-abh08t25:93_0": "20.",
  "tika-abh08t25:93_1": "Pujjaphalanibbattanato,",
  "tika-abh08t25:93_2": "attasantānaṁ punanato ca puññāni,",
  "tika-abh08t25:93_3": "kattabbatāya kiriyā,",
  "tika-abh08t25:93_4": "tesaṁ tesaṁ ānisaṁsānaṁ vatthutāya vatthūni cāti puññakiriyavatthūni.",
  "tika-abh08t25:93_5": "Gaṇanato dasaparimāṇattā dasa ca tāni puññakiriyavatthūni cāti dasa puññakiriyavatthūni,",
  "tika-abh08t25:93_6": "tesaṁ vasenāti dasapuññakriyavatthuvasena,",
  "tika-abh08t25:93_7": "dasapuññakiriyavatthubhāvena taṁmayaṁ hutvāti attho. Eva-",
  "tika-abh08t25:93_8": "kārena pana rūpārūpalokuttaraṁ viya na kevalaṁ bhāvanāvasenevāti dasseti.",
  "tika-abh08t25:93_9": "Atha vā dasapuññakiriyavatthuvaseneva pavattati,",
  "tika-abh08t25:93_10": "na pana parehi parikappitaparapasaṁsādipuññakiriyavatthuvasenāti eva-",
  "tika-abh08t25:93_11": "saddena avadhāraṇaṁ.",
  "tika-abh08t25:93_12": "Yato vakkhati “sabbānussatipuññañcā”tiādi.",
  "tika-abh08t25:94_0": "21.",
  "tika-abh08t25:94_1": "Kāni pana tāni dasapuññakiriyavatthūni,",
  "tika-abh08t25:94_2": "yesaṁ vasena idaṁ aṭṭhavidhaṁ cittaṁ pavattatīti vuttanti imaṁ anuyogaṁ sandhāya tāni sarūpato dassetuṁ “dānaṁ sīla”ntiādi vuttaṁ.",
  "tika-abh08t25:94_3": "Tattha diyyati etenāti dānaṁ,",
  "tika-abh08t25:94_4": "pariccāgacetanā.",
  "tika-abh08t25:94_5": "Idha pana cittādhikāravasena taṁsampayuttaṁ gahetabbaṁ.",
  "tika-abh08t25:94_6": "Tathā “sīlā”dīsupi.",
  "tika-abh08t25:94_7": "Sīlatīti sīlaṁ,",
  "tika-abh08t25:94_8": "kāyavacīkammāni samādahatīti attho.",
  "tika-abh08t25:94_9": "Susilyavasena hi kāyakammādīni avippakiṇṇāni sampati,",
  "tika-abh08t25:94_10": "āyatiñca hitasukhāvahāni sammā ṭhapitāni samāhitāni honti,",
  "tika-abh08t25:94_11": "sīlayati upadhāretīti vā sīlaṁ.",
  "tika-abh08t25:94_12": "Upadhāraṇaṁ panettha kusalānaṁ adhiṭṭhānabhāvo.",
  "tika-abh08t25:94_13": "Bhāveti kusaladhamme āsevati vaḍḍheti etāyāti bhāvanā.",
  "tika-abh08t25:94_14": "Attano santāne nipphannā patti diyyati etenāti pattidānaṁ.",
  "tika-abh08t25:94_15": "Taṁtaṁkiccakaraṇe byāvaṭassa bhāvo veyyāvaccaṁ.",
  "tika-abh08t25:94_16": "Deseti etāyāti desanā.",
  "tika-abh08t25:94_17": "Pattiṁ anumodati etenāti pattānumodo.",
  "tika-abh08t25:94_18": "Pubbapadalopena pana “anumodo”ti vuttaṁ.",
  "tika-abh08t25:94_19": "Diṭṭhiyā ujubhāvo diṭṭhijuttaṁ,",
  "tika-abh08t25:94_20": "sammādiṭṭhiyā ujukaraṇanti attho. Attano,",
  "tika-abh08t25:94_21": "parassa vā hitajjhāsayavasena sammā suṇanti etāyāti saṁsuti.",
  "tika-abh08t25:94_22": "Pūjāvasena apacāyati sāmīciṁ karoti etenāti apacāyo.",
  "tika-abh08t25:94_23": "Puññakiriyavatthūnaṁ pabhedo puññakiriyavatthuppabhedo.",
  "tika-abh08t25:94_24": "Majjhapadalopavasena pana “puññavatthuppabhedo”ti vuttaṁ yathā ājaññayutto ratho “ājaññaratho”ti.",
  "tika-abh08t25:94_25": "Ayaṁ tāvettha padavicāro.",
  "tika-abh08t25:95_0": "Ayaṁ pana vinicchayo –",
  "tika-abh08t25:95_1": "tattha sekhaputhujjanānaṁ paraṁ uddissa pūjānuggahakāmatāya attano vijjamānavatthupariccajanavasena pavattā cetanā dānamayapuññakiriyavatthu nāma.",
  "tika-abh08t25:95_2": "Khīṇāsavānampi tathā pavattā dānameva,",
  "tika-abh08t25:95_3": "sā pana puññakiriyā nāma na hotīti na idha adhippetā.",
  "tika-abh08t25:95_4": "Pujjaphalanibbattanato,",
  "tika-abh08t25:95_5": "hi attasantānaṁ punanato ca puññaṁ,",
  "tika-abh08t25:95_6": "na ca khīṇāsavasantāne pavattā phalanibbattikā hoti,",
  "tika-abh08t25:95_7": "na ca taṁ punāti visuddhasantānappavattattāti.",
  "tika-abh08t25:95_8": "Evaṁ sesesupi.",
  "tika-abh08t25:96_0": "Yā pana niccasīlauposathasīlādivasena pañcasīlaṁ aṭṭhasīlaṁ dasasīlaṁ samādiyantassa,",
  "tika-abh08t25:96_1": "asamādiyantassapi kulacārittavasena sampattakāyaduccaritādīhi viramantassa,",
  "tika-abh08t25:96_2": "upasampadamāḷake saṁvaraṁ samādiyantassa,",
  "tika-abh08t25:96_3": "pātimokkhaṁ paripūrentassa,",
  "tika-abh08t25:96_4": "āpāthagatavisayesu cakkhādīni indriyāni thakentassa,",
  "tika-abh08t25:96_5": "cīvarādike ca paccaye paccavekkhantassa,",
  "tika-abh08t25:96_6": "kuhanādivatthuto ājīvaṁ parisodhentassa pavattā cetanā,",
  "tika-abh08t25:96_7": "ayaṁ sīlamayapuññakiriyavatthunāma. Etthāha –",
  "tika-abh08t25:96_8": "“dānaṁ nāmetaṁ mayhaṁ kulavaṁso kulacāritta”nti evaṁ cārittasīle ṭhatvā dentassa pavattā dānamayapuññakiriyavatthu kiṁ,",
  "tika-abh08t25:96_9": "udāhu sīlamayanti?",
  "tika-abh08t25:96_10": "Sīlamayameva cārittasīlabhāvato.",
  "tika-abh08t25:96_11": "Deyyadhammapariccāgavasena pavattāpi hesā pubbābhisaṅkhārassa aparabhāge cetanāya ca tathā pavattattā sīlamayameva puññakiriyavatthu,",
  "tika-abh08t25:96_12": "na dānamayaṁ.",
  "tika-abh08t25:96_13": "Pūjānuggahakāmatāya hi dinnaṁ dānamayanti.",
  "tika-abh08t25:97_0": "“Cakkhu anicca”ntiādinā pana cakkhādike tilakkhaṇaṁ āropetvā sammasantassa pavattā gotrabhuvodānapariyosānā vipassanācetanā,",
  "tika-abh08t25:97_1": "kasiṇādīsu ārammaṇesu appanaṁ appattā gotrabhupariyosānā parikammacetanā cāti ayaṁ bhāvanāmayapuññakiriyavatthu nāma.",
  "tika-abh08t25:97_2": "Appanāppattāpi bhāvanāyeva,",
  "tika-abh08t25:97_3": "sā pana na kāmāvacarāti idha na gahitā.",
  "tika-abh08t25:97_4": "Niravajjavijjāyatanakammāyatanasippāyatanānaṁ sikkhanacetanāpi bhāvanāmayeyeva samodhānaṁ gacchatīti ācariyā.",
  "tika-abh08t25:97_5": "Yā cettha deyyadhammaṁ khayato vayato sammasitvā dadato pavattā,",
  "tika-abh08t25:97_6": "sāpi pubbe viya ubhayabhāge cetanānaṁ tathā pavattattā bhāvanāmayapuññakiriyavatthuyevāti veditabbaṁ.",
  "tika-abh08t25:98_0": "Dānādikaṁ yaṁ kiñci sucaritakammaṁ katvā “asukassa ca nāma patti hotu,",
  "tika-abh08t25:98_1": "sabbasattānaṁ vā hotū”ti evaṁ attanā katassa parehi sādhāraṇabhāvaṁ paccāsīsanavasena pavattā pattidānamayapuññakiriyavatthu nāma.",
  "tika-abh08t25:98_2": "Kiṁ panevaṁ pattiṁ dadato puññakkhayo hotīti? Na hoti,",
  "tika-abh08t25:98_3": "yathā pana ekaṁ dīpaṁ jāletvā tato dīpasahassaṁ jālentassa paṭhamadīpo khīṇoti na vattabbo,",
  "tika-abh08t25:98_4": "purimālokena pana saddhiṁ pacchimālokassa ekībhāve atimahāva hoti,",
  "tika-abh08t25:98_5": "evameva pattiṁ dadato parihāni nāma na hoti,",
  "tika-abh08t25:98_6": "vuḍḍhiyeva pana hotīti daṭṭhabbā.",
  "tika-abh08t25:98_7": "Kathaṁ panesā dinnā nāma hotīti?",
  "tika-abh08t25:98_8": "“Idaṁ me puññakammaṁ sabbasattānaṁ,",
  "tika-abh08t25:98_9": "asukassa vā pariṇamatū”ti evaṁ pubbabhāge,",
  "tika-abh08t25:98_10": "pacchāpi vā vacībhedaṁ karontena manasā eva vā cintentena dinnā nāma hoti.",
  "tika-abh08t25:98_11": "Keci pana “yaṁ mayā kataṁ sucaritaṁ,",
  "tika-abh08t25:98_12": "tassa phalaṁ ‘dammī’ti vuttepi patti dinnāva hotī”ti vadanti.",
  "tika-abh08t25:98_13": "Kusalakammādhikārattā pana parehi ca kammasseva anumoditabbattā kammameva dātabbaṁ,",
  "tika-abh08t25:98_14": "anumodentenapi kammameva anumoditabbanti idamettha ācariyānaṁ sanniṭṭhānaṁ.",
  "tika-abh08t25:99_0": "Cīvarādīsu paccāsārahitassa asaṁkiliṭṭhena ajjhāsayena samaṇabrāhmaṇānaṁ vattapaṭivattakaraṇavasena,",
  "tika-abh08t25:99_1": "gilānupaṭṭhānavasena ca pavattā veyyāvaccamayapuññakiriyavatthu nāma.",
  "tika-abh08t25:100_0": "Āmisakiñcakkhādinirapekkhacittassa attano paguṇaṁ dhammaṁ vimuttāyatanasīse ṭhatvā desentassa,",
  "tika-abh08t25:100_1": "tatheva niravajjavijjāyatanādikaṁ upadisantassa ca pavattā desanāmayapuññakiriyavatthu nāma.",
  "tika-abh08t25:100_2": "Parehi kataṁ yaṁ kiñci sucaritakammaṁ dinnamadinnampi vā issāmaccheramalaṁ pahāya “sādhu suṭṭhū”ti anumodantassa",
  "tika-abh08t25:100_3": "pavattā anumodanapuññakiriyavatthu nāma,",
  "tika-abh08t25:100_4": "“atthi dinna”ntiādinā kammassakatāñāṇavasena diṭṭhiṁ ujuṁ karontassa pavattā diṭṭhijukammapuññakiriyavatthu nāma.",
  "tika-abh08t25:100_5": "Yadi evaṁ ñāṇavippayuttacittassa diṭṭhijukammapuññakiriyatā na labbhatīti?",
  "tika-abh08t25:100_6": "No na labbhati purimapacchimacetanānampi taṁtaṁpuññakiriyāsveva saṅgaṇhanato.",
  "tika-abh08t25:100_7": "Tathā hi vakkhati –",
  "tika-abh08t25:101_0": "“Purimā muñcanā ceva, parā tissopi cetanā;",
  "tika-abh08t25:102_0": "Hoti dānamayaṁ puññaṁ, evaṁ sesesu dīpaye”ti.",
  "tika-abh08t25:103_0": "Tasmā kiñcāpi ujukaraṇavelāyaṁ ñāṇasampayuttameva cittaṁ hoti,",
  "tika-abh08t25:103_1": "purimapacchābhāge pana ñāṇavippayuttampi hotīti tassāpi diṭṭhijukammapuññakiriyabhāvo uppajjati.",
  "tika-abh08t25:104_0": "Apare panāhu –",
  "tika-abh08t25:104_1": "viññāṇapaññāṇavasena dassanaṁ diṭṭhi,",
  "tika-abh08t25:104_2": "cittaṁ paññā ca.",
  "tika-abh08t25:104_3": "Diṭṭhiyā ujubhāvo diṭṭhijuttaṁ. Kiṁ taṁ?",
  "tika-abh08t25:104_4": "Kusalañca viññāṇaṁ kammassakatāñāṇādi ca sammādassanaṁ.",
  "tika-abh08t25:104_5": "Tattha kusalaviññāṇena ñāṇuppādepi attano sucaritānussaraṇaparaguṇapasaṁsāsaraṇagamanānaṁ saṅgaho,",
  "tika-abh08t25:104_6": "kammassakatāñāṇena kammapathasammādiṭṭhiyāti.",
  "tika-abh08t25:104_7": "Dānādisampayuttaṁ pana ñāṇaṁ dānādīsveva antogadhanti veditabbaṁ.",
  "tika-abh08t25:104_8": "“Evamimaṁ dhammaṁ sutvā tattha vuttanayena paṭipajjanto lokiyalokuttaraguṇavisesaṁ adhigamissāmi,",
  "tika-abh08t25:104_9": "bahussuto vā hutvā pare dhammadesanāya anuggaṇhissāmī”ti evaṁ attano,",
  "tika-abh08t25:104_10": "paresaṁ vā vimuttāyatanasīsena saddhammaṁ suṇantassa pavattā savanamayapuññakiriyavatthu nāma.",
  "tika-abh08t25:104_11": "Niravajjavijjāyatanādisavanacetanāpi ettheva saṅgayhati. Pūjārahe,",
  "tika-abh08t25:104_12": "garuṭṭhāniye,",
  "tika-abh08t25:104_13": "mahallake ca disvā āsanā vuṭṭhahantassa pattacīvarapaṭiggahaṇamaggadānaabhivādanaañjalikammakaraṇaāsanapupphagandhādiabhihāraṁ",
  "tika-abh08t25:104_14": "karontassa ca pavattā bahumānacetanā apacitisahagatapuññakiriyavatthu nāma.",
  "tika-abh08t25:104_15": "Veyyāvaccāpacāyanānañhi ayaṁ viseso – vayasā,",
  "tika-abh08t25:104_16": "guṇena ca jeṭṭhānaṁ,",
  "tika-abh08t25:104_17": "gilānānañca taṁtaṁkiccakaraṇaṁ veyyāvaccaṁ,",
  "tika-abh08t25:104_18": "sāmīcikiriyā apacāyananti.",
  "tika-abh08t25:105_0": "22- 3.",
  "tika-abh08t25:105_1": "Evaṁ aṭṭhakathāya āgatanayena dasapuññakiriyavatthūni dassetvā idāni sutte āgatanayena dānaṁ sīlaṁ bhāvanāti",
  "tika-abh08t25:105_2": "tīṇiyeva dassetuṁ tesu itaresampi saṅgahaṁ dīpento āha “gacchanti saṅgaha”ntiādi.",
  "tika-abh08t25:105_3": "Tattha pattidānānumodanā dāne saṅgahaṁ gacchanti taṁsabhāvattā.",
  "tika-abh08t25:105_4": "Dānampi hi issāmaccherānaṁ paṭipakkhaṁ, etepi,",
  "tika-abh08t25:105_5": "tasmā samānapaṭipakkhatāya dānena saha ekalakkhaṇattā ete dānamayapuññakiriyavatthumhi saṅgahaṁ gacchanti.",
  "tika-abh08t25:105_6": "Veyyāvaccāpacāyanā sīlamaye puññe saṅgahaṁ gacchanti cārittasīlasabhāvattā.",
  "tika-abh08t25:105_7": "Desanāsavanadiṭṭhiujukā pana kusaladhammāsevanato bhāvanato bhāvanāmaye saṅgahaṁ gacchanti.",
  "tika-abh08t25:105_8": "Keci pana “desento,",
  "tika-abh08t25:105_9": "suṇanto ca desanānusārena ñāṇaṁ pesetvā lakkhaṇaṁ paṭivijjha deseti,",
  "tika-abh08t25:105_10": "suṇāti ca,",
  "tika-abh08t25:105_11": "tāni ca desanāsavanāni paṭivedhameva āharantīti desanāsavanaṁ bhāvanāmaye saṅgahaṁ gacchatī”ti vadanti.",
  "tika-abh08t25:105_12": "Dhammadānabhāvato “desanā dānamaye saṅgahaṁ gacchatī”tipi sakkā vattuṁ.",
  "tika-abh08t25:105_13": "Tathā diṭṭhijukammaṁ sabbatthāpi sabbesaṁ niyamanalakkhaṇattāti.",
  "tika-abh08t25:105_14": "Dānādīsu hi yaṁ kiñci “atthi dinna”ntiādinayappavattāya sammādiṭṭhiyāva visodhitaṁ mahapphalaṁ hoti mahānisaṁsanti.",
  "tika-abh08t25:105_15": "Evañca katvā dīghanikāyaṭṭhakathāyaṁ “diṭṭhijukammaṁ pana sabbesaṁ niyamanalakkhaṇa”nti vuttaṁ.",
  "tika-abh08t25:105_16": "Mahāsaṁghiyā pana abhayagirivāsino ca diṭṭhijukammaṁ visuṁ puññakiriyabhāvena na gaṇhanti.",
  "tika-abh08t25:105_17": "Tathā hi te dānaṁ sīlaṁ bhāvanā saṁsuti desanānussatimodanaṁ veyyāvaccapūjāsaraṇappattipasaṁsā cāti attanā",
  "tika-abh08t25:105_18": "katapuññānussaraṇaṁ buddhādīsu saraṇagamanaṁ paraguṇapasaṁsāti imāni tīṇi pakkhipitvā diṭṭhijukammaṁ",
  "tika-abh08t25:105_19": "aggahetvā dvādasa puññakiriyavatthūni paññāpenti.",
  "tika-abh08t25:105_20": "Puna tīṇevāti paṭhamaṁ dasāpi samānā puna saṅkhepato tīṇeva sambhonti.",
  "tika-abh08t25:106_0": "24.",
  "tika-abh08t25:106_1": "Idāni parehi niddisiyamānānaṁ puññānussaraṇādīnaṁ attanā niddiṭṭhesveva samodhānaṁ dassetuṁ “sabbānussatipuññañcā”tiādi vuttaṁ.",
  "tika-abh08t25:106_2": "Tattha sabbasseva attanā katasucaritassa anussaraṇaṁ sabbānussatipuññaṁ nāma.",
  "tika-abh08t25:106_3": "Pasaṁsāti parehi katāya puññakiriyāya,",
  "tika-abh08t25:106_4": "sammāpaṭipattiyā ca vippasannacittena pasaṁsanaṁ,",
  "tika-abh08t25:106_5": "santussananti attho.",
  "tika-abh08t25:106_6": "Saraṇattayanti ettha saranti hiṁsantīti saraṇāni,",
  "tika-abh08t25:106_7": "buddhādīni tīṇi ratanāni.",
  "tika-abh08t25:106_8": "Tāni hi saraṇagatānaṁ teneva saraṇagamanena bhayaṁ santāsaṁ duggatiparikkilesaṁ hiṁsanti vināsenti.",
  "tika-abh08t25:106_9": "Tayo avayavā assāti tayaṁ,",
  "tika-abh08t25:106_10": "tīhi avayavehi yuttasamudāyassetaṁ adhivacanaṁ,",
  "tika-abh08t25:106_11": "saraṇānaṁ tayaṁ saraṇattayaṁ,",
  "tika-abh08t25:106_12": "tīṇi saraṇānīti vuttaṁ hoti.",
  "tika-abh08t25:106_13": "Na hi avayavavinimutto samudāyo nāma koci atthīti.",
  "tika-abh08t25:106_14": "Idha pana saraṇattayaggahaṇena upacārato,",
  "tika-abh08t25:106_15": "uttarapadalopato vā saraṇagamanaṁ adhippetaṁ.",
  "tika-abh08t25:106_16": "Na hi saraṇattayaṁ puññakiriyavatthu nāma hoti.",
  "tika-abh08t25:106_17": "Atthato panetaṁ “sammāsambuddho vata so bhagavā,",
  "tika-abh08t25:106_18": "svākkhāto dhammo,",
  "tika-abh08t25:106_19": "suppaṭipanno saṁgho”tiādinā buddhādīsu pasādapaṭilābhavasena pavattā cetanā diṭṭhijukammasmiṁ saṅgahaṁ yanti taṁvaseneva tesaṁ ijjhato.",
  "tika-abh08t25:106_20": "Na hi viparītadiṭṭhikassa imāni tīṇi sambhavanti,",
  "tika-abh08t25:106_21": "tasmā te ekantena diṭṭhijukammapuññakiriyavatthusmiṁ saṅgahaṁ gacchanti,",
  "tika-abh08t25:106_22": "na visuṁ puññakiriyabhāvena gahetabbāti adhippāyo.",
  "tika-abh08t25:106_23": "Tenāha “natthi saṁsayo”ti.",
  "tika-abh08t25:106_24": "Diṭṭhijukammassa bhāvanāmayasaṅgahepi saṅkhepanayena bhāvanāmaye saṅgayhanti,",
  "tika-abh08t25:106_25": "vitthāranayena pana “kattha nu kho”ti saṁsayo siyāti imesaṁ bhāvanāmayasaṅgaho na vutto.",
  "tika-abh08t25:106_26": "Diṭṭhijukammassa vā sabbesaṁ mahapphalabhāvaniyāmakattena mūlabhūtattā tassa padhānabhāvaṁ dassetuṁ visuṁ tattha saṅgayhantīti vuttaṁ.",
  "tika-abh08t25:106_27": "Apare pana “saṅgaṇhanto saṅgaṇhāti,",
  "tika-abh08t25:106_28": "gaṇhanto ‘muñcatī’ti vacanato saraṇagamanassa sīlasamādāne viya gahaṇaṁ sambhavatīti sīlamaye saṅgayhatī”ti vadanti.",
  "tika-abh08t25:106_29": "“Saraṇagamanaṁ paṇipātabhāvato apacitisahagate saṅgayhatī”ti keci.",
  "tika-abh08t25:107_0": "25.",
  "tika-abh08t25:107_1": "Idāni yathāvuttapuññakiriyavatthūnaṁ purimapacchimabhāgavasena pavattamānāpi cetanā tattha tattheva saṅgahaṁ",
  "tika-abh08t25:107_2": "gacchantīti dassetuṁ “purimā muñcanā”tiādi vuttaṁ.",
  "tika-abh08t25:107_3": "Tattha purimāti dānatthāya deyyadhammaṁ dhammena samena uppādentassa,",
  "tika-abh08t25:107_4": "uppannaṁ “pariccajissāmī”ti cintentassa,",
  "tika-abh08t25:107_5": "dakkhiṇeyyaṁ pariyesantassa ca yāva vatthuno paṭiggāhakassa hatthe vissajjanaṁ,",
  "tika-abh08t25:107_6": "pariṇāmanaṁ vā,",
  "tika-abh08t25:107_7": "tāva pavattā pubbabhāgacetanā.",
  "tika-abh08t25:107_8": "Paṭiggāhakassa pana hatthe vissajjanacetanā,",
  "tika-abh08t25:107_9": "pariṇāmanacetanā vā muñcanacetanā nāma.",
  "tika-abh08t25:107_10": "Sāyeva niggahītalopena “mucanā”ti vuttā.",
  "tika-abh08t25:107_11": "“Muñcanā”itiyeva vā pāṭho.",
  "tika-abh08t25:107_12": "Parāti attanā vissaṭṭhavatthumhi ālayaṁ akatvā “sādhu suṭṭhu aggaṁ dānaṁ me dinna”nti somanassacittena paccavekkhantassa uppannā aparabhāgacetanā.",
  "tika-abh08t25:107_13": "Tissopi cetanāti iti ayañca purimā cetanā,",
  "tika-abh08t25:107_14": "ayañca muñcanacetanā,",
  "tika-abh08t25:107_15": "ayañca aparacetanāti tissopi cetanā ekato hutvā dānamayaṁ puññaṁ hoti,",
  "tika-abh08t25:107_16": "dānamayapuññakiriyavatthu nāma hotīti attho.",
  "tika-abh08t25:107_17": "“Puñña”nti padaṁ apekkhitvā “hotī”ti ekavacananiddeso.",
  "tika-abh08t25:107_18": "Idāni yathāvuttamatthaṁ sesesupi atidisanto āha “evaṁ sesesu dīpaye”ti.",
  "tika-abh08t25:107_19": "Sesesūti sīlādīsu puññakiriyavatthūsu evaṁ yathāvuttanayena “sīlaṁ ‘rakkhissāmī’ti cintentassa,",
  "tika-abh08t25:107_20": "‘pabbajissāmī’ti vihāraṁ gacchantassa pavattā purimacetanā,",
  "tika-abh08t25:107_21": "sīlaṁ samādiyantassa,",
  "tika-abh08t25:107_22": "pabbajantassa,",
  "tika-abh08t25:107_23": "sīlaṁ paripūrentassa uppannā majjhimacetanā,",
  "tika-abh08t25:107_24": "‘pūritaṁ me’ti paccavekkhantassa uppannā aparacetanāti evaṁ tissopi cetanā ekato hutvā sīlamayapuññakiriyavatthu nāmā”tiādinā dīpaye,",
  "tika-abh08t25:107_25": "pakāseyyāti attho.",
  "tika-abh08t25:107_26": "Nanu ca attanā katapuññānussaraṇacetanā diṭṭhijukammasaṅgahitā,",
  "tika-abh08t25:107_27": "ayañca aparacetanā sāyevāti kathamassā tattha saṅgahoti?",
  "tika-abh08t25:107_28": "Nāyaṁ doso,",
  "tika-abh08t25:107_29": "visayabhedena ubhinnampi visesasabbhāvato.",
  "tika-abh08t25:107_30": "Puññānussaraṇañhi attanā katapuññavisayameva.",
  "tika-abh08t25:107_31": "Ayaṁ pana tabbatthuvisayāti pākaṭoyeva dvinnaṁ visesoti.",
  "tika-abh08t25:108_0": "Ettāvatā ca yaṁ vuttaṁ “dasapuññakiriyavatthuvaseneva pavattatī”ti,",
  "tika-abh08t25:108_1": "tattha dasapuññakiriyavatthūni sarūpato,",
  "tika-abh08t25:108_2": "saṅgahato ca niddisitvā idāni tathāpavattamānassa cassa pāṭekkaṁ pavattākāravisayaṁ dassetuṁ “idānī”tiādi āraddhaṁ.",
  "tika-abh08t25:108_3": "Tattha ayanti vakkhamānanidassanaṁ.",
  "tika-abh08t25:108_4": "Dātabbo dhammo deyyadhammo,",
  "tika-abh08t25:108_5": "annādidasavidhaṁ vatthu.",
  "tika-abh08t25:108_6": "Vuttañhi –",
  "tika-abh08t25:109_0": "“Annaṁ pānaṁ vatthaṁ yānaṁ, mālāgandhavilepanaṁ;",
  "tika-abh08t25:110_0": "Seyyāvasathapadīpeyyaṁ, dānavatthū dasāvime”ti.",
  "tika-abh08t25:111_0": "Paṭiggāhako ādi yesaṁ desakālamittādīnaṁ te paṭiggāhakādayo,",
  "tika-abh08t25:111_1": "deyyadhammassa,",
  "tika-abh08t25:111_2": "paṭiggāhakādīnañca sampatti sampannatā deyyadhammapaṭiggāhakādisampatti.",
  "tika-abh08t25:111_3": "Tattha deyyadhammassa paṇītamanāpabhāvo dhammena samena uppannabhāvo deyyadhammasampatti.",
  "tika-abh08t25:111_4": "Paṭiggāhakānaṁ aggadakkhiṇeyyabhāvo paṭiggāhakasampatti.",
  "tika-abh08t25:111_5": "Dullabhaannapānādiko deso desasampatti.",
  "tika-abh08t25:111_6": "Tādisova kālo kālasampatti.",
  "tika-abh08t25:111_7": "Dullabhaannapānādike hi dese,",
  "tika-abh08t25:111_8": "kāle vā dinnaṁ ajjhāsayassa balavatāya mahapphalaṁ,",
  "tika-abh08t25:111_9": "somanassahetukañca hoti,",
  "tika-abh08t25:111_10": "tasmā te dānassa sampattivasena vuttā.",
  "tika-abh08t25:111_11": "Mittasampatti pana kalyāṇamittabhāvo.",
  "tika-abh08t25:111_12": "Kalyāṇamittañhi nissāya dānādīsu cittaṁ odagyappattaṁ hoti.",
  "tika-abh08t25:111_13": "Paricārikasampatti pana anāṇattiyāpi taṁtaṁkiccasampādane appamattassa paricārikajanassa paṭilābho.",
  "tika-abh08t25:111_14": "Aññaṁ vā somanassahetunti saddhābahulatāvisuddhidiṭṭhitādibhedaṁ aññaṁ somanassakāraṇaṁ vā.",
  "tika-abh08t25:111_15": "Āgammāti upāgamma,",
  "tika-abh08t25:111_16": "paṭiccāti attho.",
  "tika-abh08t25:111_17": "Haṭṭhapahaṭṭhoti somanassavasena haṭṭho ceva pahaṭṭho ca.",
  "tika-abh08t25:111_18": "Ubhayenapi adhikasomanassaṁ vuttaṁ. Atthi…pe…",
  "tika-abh08t25:111_19": "pavattanti “atthi dinnaṁ,",
  "tika-abh08t25:111_20": "atthi yiṭṭhaṁ,",
  "tika-abh08t25:111_21": "atthi hutaṁ,",
  "tika-abh08t25:111_22": "atthi sukatadukkaṭānaṁ kammānaṁ phalaṁ vipāko,",
  "tika-abh08t25:111_23": "atthi ayaṁ loko,",
  "tika-abh08t25:111_24": "atthi paro loko,",
  "tika-abh08t25:111_25": "atthi mātā,",
  "tika-abh08t25:111_26": "atthi pitā,",
  "tika-abh08t25:111_27": "atthi sattā opapātikā,",
  "tika-abh08t25:111_28": "atthi loke samaṇabrāhmaṇā sammaggatā sammāpaṭipannā,",
  "tika-abh08t25:111_29": "ye imañca lokaṁ parañca lokaṁ sayaṁ abhiññā sacchikatvā upasampajja viharantī”ti evaṁ pavattaṁ dasavidhaṁ",
  "tika-abh08t25:111_30": "sammādiṭṭhivatthuvasena ceva dhammavicayasambojjhaṅgaṭṭhāniyādīnaṁ vasena ca pavattaṁ. Ādi-",
  "tika-abh08t25:111_31": "saddena hi na kevalaṁ navannaṁyeva sammādiṭṭhivatthūnaṁ gahaṇaṁ,",
  "tika-abh08t25:111_32": "atha kho dhammavicayasambojjhaṅgaṭṭhāniyānampi saṅgaho.",
  "tika-abh08t25:111_33": "Sammā ñāyena pavattā diṭṭhi,",
  "tika-abh08t25:111_34": "pasatthā vā diṭṭhīti sammādiṭṭhi, taṁ.",
  "tika-abh08t25:111_35": "Purakkhatvāti pubbaṅgamaṁ katvā.",
  "tika-abh08t25:111_36": "Tañca kho sahajātapubbaṅgamavasena “manopubbaṅgamā dhammā”tiādīsu viya sampayogassa adhippetattā.",
  "tika-abh08t25:112_0": "Anussāhitoti lobhamacchariyādivasena puññakiriyāya saṅkocaṁ anāpajjanato attanā,",
  "tika-abh08t25:112_1": "parena vā kenaci anussāhito hutvā.",
  "tika-abh08t25:112_2": "Sabhāvato hi puññappavattidassanamidaṁ.",
  "tika-abh08t25:112_3": "Parehīti pana parapākaṭussāhadassanavasena vuttaṁ.",
  "tika-abh08t25:112_4": "Paṭhamanti desanākkamena,",
  "tika-abh08t25:112_5": "idha niddiṭṭhakkamena vā paṭhamaṁ.",
  "tika-abh08t25:112_6": "Mahākusalacittanti somanassasahagatatādiaṅgapāripūriyā mahantaṁ kusalacittaṁ.",
  "tika-abh08t25:112_7": "Atha vā pacchimabhavikabodhisattānaṁ paṭisandhiākaḍḍhanato mahantaṁ pūjitaṁ kusalacittanti mahākusalacittaṁ.",
  "tika-abh08t25:112_8": "Sabbesampi hi sabbaññubodhisattānaṁ paṭisandhi mettāpubbaṅgamassa tihetukasomanassamayassa asaṅkhārikacittassa vipākoti vuttaṁ.",
  "tika-abh08t25:112_9": "Ettha “deyyadhamma…pe…",
  "tika-abh08t25:112_10": "haṭṭhapahaṭṭho”ti ettāvatā imassa somanassasahagatabhāvamāha,",
  "tika-abh08t25:112_11": "“sammādiṭṭhiṁ purakkhatvā”ti ñāṇasampayuttabhāvaṁ,",
  "tika-abh08t25:112_12": "“anussāhito”ti pana iminā asaṅkhārikabhāvanti daṭṭhabbaṁ.",
  "tika-abh08t25:113_0": "Vuttanayenevāti “deyyadhammapaṭiggāhakādisampattiṁ,",
  "tika-abh08t25:113_1": "aññaṁ vā somanassakāraṇaṁ āgammā”ti evaṁ vuttanayena.",
  "tika-abh08t25:113_2": "Ussāhitoti deyyadhamme sāpekkhāditāya,",
  "tika-abh08t25:113_3": "sīlasampadādīsu anadhimuttatādīhi ca puññakiriyāya saṅkocāpajjanato attanā,",
  "tika-abh08t25:113_4": "parena vā kenaci ussāhito.",
  "tika-abh08t25:113_5": "Parehīti pana vuttanayameva.",
  "tika-abh08t25:113_6": "Karoti dānādīni puññānīti sambandho.",
  "tika-abh08t25:113_7": "Tamevāti somanassasahagatādinā taṁsadisatāya vuttaṁ.",
  "tika-abh08t25:113_8": "Hoti hi taṁsadisepi taṁvohāro yathā ca “sāyeva tittirī,",
  "tika-abh08t25:113_9": "tāniyeva osadhānī”ti.",
  "tika-abh08t25:113_10": "Ettha pana “ussāhito”ti iminā sasaṅkhārikataṁ dasseti.",
  "tika-abh08t25:113_11": "Sesaṁ vuttanayameva.",
  "tika-abh08t25:113_12": "Imasmiṁ panattheti imasmiṁ sasaṅkhārikasaddābhidheyye,",
  "tika-abh08t25:113_13": "ussāhitabbacittasaṅkhāte atthe taṁvisayeti attho.",
  "tika-abh08t25:113_14": "Pubbappayogassāti puññakiriyāya saṅkoce jāyamāne tato vivecetvā samussāhanavasena pavattassa cittappayogassa. Pubba-",
  "tika-abh08t25:113_15": "ggahaṇaṁ panettha tathāpavattapubbābhisaṅkhāravasena so payogo hotīti katvā vuttaṁ,",
  "tika-abh08t25:113_16": "na tassa pubbakālikatāyāti vuttovāyamattho.",
  "tika-abh08t25:114_0": "Paṭipattidassanenāti bhikkhū disvā deyyadhammapariccajanavandanādipaṭipattidassanena.",
  "tika-abh08t25:114_1": "Balanti anantīti bālā,",
  "tika-abh08t25:114_2": "assāsitapassāsitamatteneva jīvanti,",
  "tika-abh08t25:114_3": "na paññājīvitenāti adhippāyo.",
  "tika-abh08t25:114_4": "Bālāyeva bālakā.",
  "tika-abh08t25:114_5": "Te pana idha “atthi dinna”ntiādinayappavattāya sammādiṭṭhiyā abhāvena asañjātabuddhino dārakā.",
  "tika-abh08t25:114_6": "Pākaṭavasena cettha bālaka- ggahaṇaṁ.",
  "tika-abh08t25:114_7": "Sahasā karaṇādikāle pana itaresampi ñāṇavippayuttaṁ hotīti.",
  "tika-abh08t25:114_8": "Somanassaṁ jātaṁ etesanti somanassajātā,",
  "tika-abh08t25:114_9": "jātasomanassāti attho.",
  "tika-abh08t25:114_10": "Sahasāti sīghaṁ sīghaṁ dātukāmatāya uppattisamakālameva.",
  "tika-abh08t25:115_0": "Ettha ca “paṭipattidassanenā”ti iminā paresaṁ payogābhāvamāha,",
  "tika-abh08t25:115_1": "“jātaparicayā”ti attano payogābhāvaṁ.",
  "tika-abh08t25:115_2": "Ubhayenāpi imassa asaṅkhārikabhāvaṁ dīpeti. “Bālakā,",
  "tika-abh08t25:115_3": "sahasā”ti ca imehi ñāṇavippayuttabhāvamāha,",
  "tika-abh08t25:115_4": "“bhikkhū…pe…",
  "tika-abh08t25:115_5": "jātā”ti somanassasahagatabhāvaṁ.",
  "tika-abh08t25:115_6": "Atha vā “paṭipatti…pe…",
  "tika-abh08t25:115_7": "paricayā”ti iminā asaṅkhārikabhāvassa “bālakā bhikkhū…pe…",
  "tika-abh08t25:115_8": "jātā”ti ca imehi ñāṇavippayuttasomanassasahagatabhāvassa ca dīpitattā “sahasā”ti vacanena yathāvuttameva ñāṇavippayuttaasaṅkhārikabhāvaṁ pakāseti.",
  "tika-abh08t25:115_9": "Evaṁ sati paṭilomato somanassasahagatādibhāvo dassito hoti.",
  "tika-abh08t25:115_10": "Anulomato pana “somanassajātā”ti iminā somanassasahagatabhāvaṁ, sahasā-",
  "tika-abh08t25:115_11": "ggahaṇena ñāṇavippayuttāsaṅkhārikabhāvaṁ dīpeti.",
  "tika-abh08t25:115_12": "“Paṭipatti…pe…",
  "tika-abh08t25:115_13": "disvā”ti ettāvatā pana somanassasahagatādibhāvassa kāraṇaṁ vuttanti.",
  "tika-abh08t25:115_14": "Teti te ñātakā,",
  "tika-abh08t25:115_15": "te bālakāti vā attho.",
  "tika-abh08t25:115_16": "“Somanassahetūnaṁ abhāvaṁ āgammā”ti idaṁ nidassanamattaṁ daṭṭhabbaṁ.",
  "tika-abh08t25:115_17": "Majjhattārammaṇaṁ tathārūpe cetobhisaṅkhārādayopi hi upekkhāsahagatatāya kāraṇamevāti.",
  "tika-abh08t25:115_18": "Cittassa somanassābhāve puggalassapi somanassarahitatā hotīti “catūsupi…pe…",
  "tika-abh08t25:115_19": "hontī”ti puggalādhiṭṭhānaṁ katvā vuttaṁ,",
  "tika-abh08t25:115_20": "somanassarahitā honti puññaṁ karontāti adhippāyo.",
  "tika-abh08t25:115_21": "“Eva”ntiādi nigamanaṁ.",
  "tika-abh08t25:116_0": "Imesu pana aṭṭhasu viññāṇesu somanassasahagatato upekkhāsahagataṁ balavataraṁ,",
  "tika-abh08t25:116_1": "ñāṇavippayuttato ñāṇasampayuttaṁ,",
  "tika-abh08t25:116_2": "sasaṅkhārikato asaṅkhārikaṁ sadisaṁ balavataraṁ.",
  "tika-abh08t25:116_3": "Visadisaṁ pana vedanāñāṇappayogavasena balavaṁ,",
  "tika-abh08t25:116_4": "dubbalañca hoti.",
  "tika-abh08t25:116_5": "Somanassasahagatatihetukaasaṅkhārikato hi upekkhāsahagatatihetukasasaṅkhārikaṁ balavataraṁ,",
  "tika-abh08t25:116_6": "upekkhāsahagataduhetukaasaṅkhārikato somanassasahagatatihetukaasaṅkhārikaṁ balavataraṁ.",
  "tika-abh08t25:116_7": "Iti catutthacittato tatiyacittaṁ balavataraṁ,",
  "tika-abh08t25:116_8": "tato aṭṭhamacittaṁ,",
  "tika-abh08t25:116_9": "tato sattamacittaṁ,",
  "tika-abh08t25:116_10": "tato dutiyacittaṁ,",
  "tika-abh08t25:116_11": "tato paṭhamacittaṁ,",
  "tika-abh08t25:116_12": "tato chaṭṭhacittaṁ,",
  "tika-abh08t25:116_13": "tato pañcamacittanti evamimesaṁ balavabalavatarabhāvo veditabbo.",
  "tika-abh08t25:117_0": "26.",
  "tika-abh08t25:117_1": "Evaṁ pāḷiyaṁ āgatanayena vedanāñāṇappayogabhedato aṭṭhavidhataṁ niddisitvā idāni aṭṭhakathāyaṁ āgatapuññakiriyādīnaṁ",
  "tika-abh08t25:117_2": "vasenapi pabhedaṁ dassetuṁ “dasa puññakriyādīna”ntiādi vuttaṁ. Ādi-",
  "tika-abh08t25:117_3": "saddena channaṁ ārammaṇānaṁ,",
  "tika-abh08t25:117_4": "catunnaṁ adhipatīnaṁ,",
  "tika-abh08t25:117_5": "tiṇṇaṁ kammānaṁ,",
  "tika-abh08t25:117_6": "hīnādibhedassa ca saṅgaho daṭṭhabbo.",
  "tika-abh08t25:117_7": "Tenevāhu –",
  "tika-abh08t25:118_0": "“Kamena puññavatthūhi, gocarādhipatīhi ca;",
  "tika-abh08t25:119_0": "Kammahīnādito cāpi, gaṇeyya nayakovido”ti.",
  "tika-abh08t25:120_0": "27.",
  "tika-abh08t25:120_1": "Idāni tathāpavattamānassa tassa yo yo tesaṁ tesaṁ vasena labbhamāno gaṇanaparicchedo,",
  "tika-abh08t25:120_2": "taṁ sampiṇḍitvā dassetuṁ “sattarasa sahassānī”tiādi vuttaṁ.",
  "tika-abh08t25:120_3": "Tatthevaṁ gaṇanā veditabbā –",
  "tika-abh08t25:120_4": "imāni tāva aṭṭha viññāṇāni dasannaṁ puññakiriyavatthūnaṁ vasena pavattanato paccekaṁ dasa dasāti katvā asīti cittāni honti,",
  "tika-abh08t25:120_5": "tāni ca chasu ārammaṇesu pavattanato chagguṇitāni sāsītikāni cattāri satāni honti,",
  "tika-abh08t25:120_6": "tāni catunnaṁ adhipatīnaṁ sahayogavasena catugguṇitāni sahassaṁ,",
  "tika-abh08t25:120_7": "vīsādhikāni ca nava satāni honti,",
  "tika-abh08t25:120_8": "tāni ca kāyavacīmanosaṅkhātānaṁ tiṇṇaṁ kammānaṁ vasena tiguṇitāni sasaṭṭhisattasatādhikāni pañca sahassāni honti,",
  "tika-abh08t25:120_9": "tāni ca hīnamajjhimapaṇītabhedato tiguṇitāni sāsītikadvisatādhikāni sattarasa sahassāni hontīti.",
  "tika-abh08t25:120_10": "Nanu ca ñāṇavippayuttacittānaṁ vīmaṁsādhipatisahayogābhāvato adhipativasena sahassaṁ,",
  "tika-abh08t25:120_11": "sāsītikāni ca cha satāni hontīti tāni kammādīnaṁ vasena sampiṇḍitāni vīsasatādhikāni pannarasa sahassāni bhavantīti?",
  "tika-abh08t25:120_12": "Saccametaṁ,",
  "tika-abh08t25:120_13": "sotapatitavasena pana taṁ anādiyitvā adhipatigaṇanā gahitāti na tassa vasena gaṇanahāni katāti daṭṭhabbaṁ.",
  "tika-abh08t25:121_0": "Nanu ca “savipākaṁ kusala”nti vuttaṁ,",
  "tika-abh08t25:121_1": "taṁ pana kathaṁ, kuhiṁ,",
  "tika-abh08t25:121_2": "kiṁ phalatīti codanaṁ sandhāyāha “taṁ panā”tiādi.",
  "tika-abh08t25:121_3": "Yasmā tihetukaṁ kusalaṁ tihetukaṁ vā duhetukaṁ vā paṭisandhiṁ deti,",
  "tika-abh08t25:121_4": "nāhetukaṁ paṭisandhiṁ deti.",
  "tika-abh08t25:121_5": "Yadā ca tihetukaṁ paṭisandhiṁ janeti,",
  "tika-abh08t25:121_6": "tadā pavatte soḷasa vipākāni abhinipphādeti.",
  "tika-abh08t25:121_7": "Yadā dvihetukaṁ,",
  "tika-abh08t25:121_8": "tadā dvādasa.",
  "tika-abh08t25:121_9": "Duhetukaṁ pana duhetukamahetukañca paṭisandhiṁ janeti,",
  "tika-abh08t25:121_10": "na tihetukaṁ.",
  "tika-abh08t25:121_11": "Yadā ca duhetukaṁ janeti,",
  "tika-abh08t25:121_12": "tadā pavattiyaṁ dvādasa.",
  "tika-abh08t25:121_13": "Yadā ahetukaṁ,",
  "tika-abh08t25:121_14": "tadā aṭṭha.",
  "tika-abh08t25:121_15": "Ye pana āgamanato vipākassa saṅkhārabhedamicchanti,",
  "tika-abh08t25:121_16": "tesaṁ matena tihetukaṁ dvādasa,",
  "tika-abh08t25:121_17": "dasa vā vipaccati,",
  "tika-abh08t25:121_18": "duhetukaṁ dasa, aṭṭha vā,",
  "tika-abh08t25:121_19": "tasmā vuttaṁ “yathānurūpa”nti.",
  "tika-abh08t25:121_20": "Nānāvidhasampattiṭṭhānabhāvato sobhanā,",
  "tika-abh08t25:121_21": "gantabbato gati cāti sugati,",
  "tika-abh08t25:121_22": "kāmāvacarabhavova sugati kāmāvacarasugati.",
  "tika-abh08t25:121_23": "Tassaṁ kāmāvacarasugatiyaṁ.",
  "tika-abh08t25:121_24": "Bhavabhogasampattinti ettha ca bhavatīti bhavo,",
  "tika-abh08t25:121_25": "upapattibhavasaṅkhātānaṁ vipākakkhandhakaṭattārūpānametaṁ gahaṇaṁ,",
  "tika-abh08t25:121_26": "bhuñjitabbato bhogo,",
  "tika-abh08t25:121_27": "pavattiyaṁ paṭilabhitabbasampatti,",
  "tika-abh08t25:121_28": "bhavoti vā paṭisandhi,",
  "tika-abh08t25:121_29": "bhogo sesavipākakaṭattārūpehi saha pavattiyaṁ paṭilabhitabbā sampatti,",
  "tika-abh08t25:121_30": "bhavo ca bhogo ca bhavabhogo,",
  "tika-abh08t25:121_31": "teyeva sampannabhāvato sampatti,",
  "tika-abh08t25:121_32": "tesaṁ vā sampatti bhavabhogasampatti,",
  "tika-abh08t25:121_33": "taṁ abhinipphādeti,",
  "tika-abh08t25:121_34": "janakavasena ca upanissayavasena ca sādhetīti attho.",
  "tika-abh08t25:121_35": "Ettha ca bhavabhogasampattīnaṁ niravasesato labbhamānaṭṭhānaṁ sandhāya “kāmāvacarasugatiya”nti vuttaṁ.",
  "tika-abh08t25:121_36": "Sahetukavipākavajjaṁ pana pavattivipākakaṭattārūpasabhāvaṁ bhavasampattiṁ,",
  "tika-abh08t25:121_37": "ekaccabhogasampattiñca,",
  "tika-abh08t25:121_38": "bhogasampadameva vā avisesena sugatiyaṁ duggatiyampi abhinipphādetiyeva.",
  "tika-abh08t25:121_39": "Nāgasupaṇṇādīnampi hissa devasampattisadisaṁ manuññaṁ bhogajātaṁ,",
  "tika-abh08t25:121_40": "tabbisayāni ca vipākacittāni,",
  "tika-abh08t25:121_41": "suvaṇṇatāsussaratādi ca taṁ sabbaṁ kāmāvacarakusalasseva phalaṁ.",
  "tika-abh08t25:121_42": "Na hi akusalassa iṭṭhaphalaṁ atthi.",
  "tika-abh08t25:121_43": "Vuttañhetaṁ –",
  "tika-abh08t25:121_44": "“aṭṭhānametaṁ anavakāso,",
  "tika-abh08t25:121_45": "yaṁ akusalassa iṭṭho kanto vipāko saṁvijjatī”ti.",
  "tika-abh08t25:122_0": "Kāmāvacarakusalavaṇṇanā niṭṭhitā.",
  "tika-abh08t25:123_0": "Rūpāvacarakusalavaṇṇanā",
  "tika-abh08t25:124_0": "Idāni yasmā kāmāvacarakusalānantaraṁ uddiṭṭhassa rūpāvacarakusalassa niddesāvakāso anuppatto,",
  "tika-abh08t25:124_1": "tasmā taṁ dassanatthaṁ “itaresū”tiādi āraddhaṁ.",
  "tika-abh08t25:124_2": "Tattha itaresūti yathāvuttakāmāvacarakusalato itaresu,",
  "tika-abh08t25:124_3": "rūpāvacarādīsūti attho.",
  "tika-abh08t25:124_4": "Savatthukato ekavidhaṁ ekantena vatthusannissitattā.",
  "tika-abh08t25:124_5": "Na hi arūpadhātuyaṁ rūpāvacaradhammā labbhanti rūpavirāgabhāvanāya nibbattattā puna rūpāvacarajjhānasamāpattiyā abhāvato.",
  "tika-abh08t25:125_0": "Hīnamajjhimapaṇītabhedatoti ettha pubbe viya adhipatīnaṁ hīnādibhāvehi jhānassa hīnādibhāvo yojetabbo.",
  "tika-abh08t25:125_1": "Atha vā paṭiladdhamattamanāsevitaṁ hīnaṁ paridubbalabhāvato,",
  "tika-abh08t25:125_2": "nātisubhāvitaṁ aparipuṇṇavasibhāvaṁ majjhimaṁ,",
  "tika-abh08t25:125_3": "ativiya subhāvitaṁ pana sabbaso paripuṇṇavasibhāvaṁ paṇītaṁ.",
  "tika-abh08t25:125_4": "Tathā uḷārapuññaphalakāmatāvasena pavattitaṁ hīnaṁ,",
  "tika-abh08t25:125_5": "lokiyābhiññatthāya pavattitaṁ majjhimaṁ,",
  "tika-abh08t25:125_6": "vivekakāmatāya ariyabhāve ṭhitena pavattitaṁ paṇītaṁ.",
  "tika-abh08t25:125_7": "Attahitāya vā pavattitaṁ hīnaṁ,",
  "tika-abh08t25:125_8": "kevalaṁ alobhajjhāsayena pavattitaṁ majjhimaṁ,",
  "tika-abh08t25:125_9": "parahitāya pavattitaṁ paṇītaṁ.",
  "tika-abh08t25:125_10": "Vaṭṭajjhāsayena vā pavattitaṁ hīnaṁ,",
  "tika-abh08t25:125_11": "vivekajjhāsayena pavattitaṁ majjhimaṁ,",
  "tika-abh08t25:125_12": "vivaṭṭajjhāsayena lokuttarapādakatthaṁ pavattitaṁ paṇītaṁ.",
  "tika-abh08t25:126_0": "Paṭipadādibhedatoti dukkhapaṭipadādandhābhiññādīnaṁ paṭipadābhiññānaṁ bhedena.",
  "tika-abh08t25:126_1": "Paṭipadāvacaneneva vā tadavinābhāvato abhiññāpi labbhati.",
  "tika-abh08t25:126_2": "Tathā hettha paṭipadācatukkanti voharantīti ādi-",
  "tika-abh08t25:126_3": "saddena adhipatiādīnaṁ saṅgaho daṭṭhabbo,",
  "tika-abh08t25:126_4": "tasmā paṭipadādibhedatoti paṭipadābhedato,",
  "tika-abh08t25:126_5": "adhipatibhedato,",
  "tika-abh08t25:126_6": "ārammaṇabhedato,",
  "tika-abh08t25:126_7": "hānabhāgiyādibhedatoti attho.",
  "tika-abh08t25:126_8": "Tattha paṭipadābhedato tāva dukkhapaṭipadaṁ dandhābhiññaṁ,",
  "tika-abh08t25:126_9": "dukkhapaṭipadaṁ khippābhiññaṁ,",
  "tika-abh08t25:126_10": "sukhapaṭipadaṁ dandhābhiññaṁ,",
  "tika-abh08t25:126_11": "sukhapaṭipadaṁ khippābhiññanti evaṁ catubbidhaṁ hoti.",
  "tika-abh08t25:126_12": "Tattha dukkhā paṭipadā assāti dukkhapaṭipadaṁ.",
  "tika-abh08t25:126_13": "Dandhā abhiññā assāti dandhābhiññaṁ.",
  "tika-abh08t25:126_14": "Esa nayo “dukkhapaṭipadaṁ khippābhiñña”ntiādīsupi.",
  "tika-abh08t25:127_0": "Tattha appahīnanīvaraṇassa,",
  "tika-abh08t25:127_1": "avikkhambhitajhānanikantikassa ca ñāṇakiccassa aparibyattatāya pariniṭṭhitasakalapubbakiccassa “pathavī",
  "tika-abh08t25:127_2": "pathavī”ti vā “āpo āpo”ti vā evaṁ pavattapaṭhamasamannāhārato paṭṭhāya yāva tassa tassa jhānassa upacāruppattiyā",
  "tika-abh08t25:127_3": "nīvaraṇappahānaṁ,",
  "tika-abh08t25:127_4": "nikantivikkhambhanañca hoti,",
  "tika-abh08t25:127_5": "tāva pavattā pubbabhāgabhāvanā paṭipadā nāma “paṭipajjati jhānaṁ etāyā”ti katvā.",
  "tika-abh08t25:127_6": "Pahīnanīvaraṇassa,",
  "tika-abh08t25:127_7": "pana vikkhambhitajhānanikantikassa ca ñāṇakiccassa paribyattabhāvato upacārajjhānaṁ ādiṁ katvā yāva appanāya uppatti,",
  "tika-abh08t25:127_8": "tāva pavattā paññā pubbabhāgapaññāya visiṭṭhabhāvato abhiññā nāma,",
  "tika-abh08t25:127_9": "tasmā yo ādito kilese jhānanikantiñca vikkhambhento dukkhena sasaṅkhārena sappayogena kilamanto vikkhambheti,",
  "tika-abh08t25:127_10": "vikkhambhitakilesajhānanikanti ca appanāparivāsaṁ vasanto cirena aṅgapātubhāvaṁ pāpuṇāti,",
  "tika-abh08t25:127_11": "tassa dukkhapaṭipadaṁ,",
  "tika-abh08t25:127_12": "dandhābhiññañca jhānaṁ hoti.",
  "tika-abh08t25:127_13": "Yo pana sasaṅkhārena kilesādike vikkhambhetvā na cirena aṅgapātubhāvaṁ pāpuṇāti,",
  "tika-abh08t25:127_14": "tassa dukkhapaṭipadaṁ,",
  "tika-abh08t25:127_15": "khippābhiññañca.",
  "tika-abh08t25:127_16": "Yo kilesādike vikkhambhento sukhena akilamanto vikkhambheti,",
  "tika-abh08t25:127_17": "appanāparivāsaṁ pana cirāyati,",
  "tika-abh08t25:127_18": "tassa sukhapaṭipadaṁ,",
  "tika-abh08t25:127_19": "dandhābhiññaṁ.",
  "tika-abh08t25:127_20": "Yo pana sukheneva kilesādike vikkhambhetvā sīghameva appanaṁ pāpuṇāti,",
  "tika-abh08t25:127_21": "tassa sukhapaṭipadaṁ,",
  "tika-abh08t25:127_22": "khippābhiññanti veditabbaṁ.",
  "tika-abh08t25:128_0": "So panāyaṁ paṭipadābhiññānaṁ bhedo kilesindriyādhikāravasena veditabbo.",
  "tika-abh08t25:128_1": "Yassa hi rāgādayo kilesā tibbā honti,",
  "tika-abh08t25:128_2": "saddhāpañcamakāni ca indriyāni mudūni.",
  "tika-abh08t25:128_3": "Yo ca samathavipassanāsu akatādhikāro,",
  "tika-abh08t25:128_4": "tassa pavattajhānaṁ dukkhapaṭipadaṁ,",
  "tika-abh08t25:128_5": "dandhābhiññañca hoti.",
  "tika-abh08t25:128_6": "Tassa hi kilesasamudācāratibbatāya nīvaraṇavikkhambhanassa kicchena kasirena samijjhanato paṭipadā dukkhā asukhā,",
  "tika-abh08t25:128_7": "tasseva saddhādīnaṁ indriyānaṁ mudutāya abhiññāpi dandhā mandā asīghappavattinī hoti.",
  "tika-abh08t25:128_8": "Bhavantare vā samathe akatādhikārattā paṭipadā dukkhā,",
  "tika-abh08t25:128_9": "vipassanāya akatādhikārattā abhiññāpi dandhā.",
  "tika-abh08t25:128_10": "Yo pana vuttaviparīto hoti,",
  "tika-abh08t25:128_11": "tassa kilesānaṁ atibbasamudācāratāya,",
  "tika-abh08t25:128_12": "indriyānañca tikhīṇatāya samathavipassanāsu katādhikāratāya yathākkamaṁ sukhapaṭipadā,",
  "tika-abh08t25:128_13": "khippābhiññā ca hoti.",
  "tika-abh08t25:128_14": "Bhavantare kataparicayassa hi yathā paguṇaṁ katvā vissaṭṭhagantho appamattakena payogena suppavatti vācuggato ca hoti,",
  "tika-abh08t25:128_15": "evaṁ bhāvanā appakasireneva ijjhatīti.",
  "tika-abh08t25:128_16": "Svāyaṁ akato,",
  "tika-abh08t25:128_17": "kato ca adhikāro samathanissito paṭipadāyaṁ vutto samādhippadhānattā paṭipadāya.",
  "tika-abh08t25:128_18": "Vipassanānissito abhiññāya ñāṇappadhānattā appanāyāti daṭṭhabbaṁ.",
  "tika-abh08t25:129_0": "Yo pana tibbakileso tikkhindriyo vipassanāyameva vā katādhikāro hoti,",
  "tika-abh08t25:129_1": "tassa vuttanayena dukkhā paṭipadā,",
  "tika-abh08t25:129_2": "khippā pana abhiññā hoti,",
  "tika-abh08t25:129_3": "tabbiparītassa sukhapaṭipadā dandhābhiññāti.",
  "tika-abh08t25:129_4": "Tasmā kilesānaṁ tibbamandabhāvato,",
  "tika-abh08t25:129_5": "indriyānaṁ tikhiṇamudubhāvato,",
  "tika-abh08t25:129_6": "pubbaparicayassa ca sambhavāsambhavavasenāti evaṁ kilesindriyādhikāravasena imāsaṁ bhedo veditabbo.",
  "tika-abh08t25:130_0": "Apica yāni parato sappāyāsappāyāni,",
  "tika-abh08t25:130_1": "palibodhupacchedādīni pubbakiccāni,",
  "tika-abh08t25:130_2": "appanākosallāni ca āgamissanti,",
  "tika-abh08t25:130_3": "tesu yo upacārādhigamato pubbe,",
  "tika-abh08t25:130_4": "pacchā ca asappāyasevī hoti,",
  "tika-abh08t25:130_5": "tassa dukkhā paṭipadā,",
  "tika-abh08t25:130_6": "dandhā ca abhiññā hoti.",
  "tika-abh08t25:130_7": "Ubhayattha sappāyasevino sukhā paṭipadā,",
  "tika-abh08t25:130_8": "khippā ca abhiññā.",
  "tika-abh08t25:130_9": "Yo pana tato pubbabhāge asappāyaṁ sevitvā aparabhāge sappāyasevī hoti,",
  "tika-abh08t25:130_10": "tassa dukkhā paṭipadā,",
  "tika-abh08t25:130_11": "khippā abhiññā.",
  "tika-abh08t25:130_12": "Tabbiparītassa sukhā paṭipadā,",
  "tika-abh08t25:130_13": "dandhā abhiññā ca veditabbā.",
  "tika-abh08t25:131_0": "Tathā palibodhupacchedādipubbakiccaṁ asampādetvā bhāvanamanuyuñjantassa saparipanthatāya dukkhā paṭipadā,",
  "tika-abh08t25:131_1": "vipariyāyena aparipanthatāya sukhā.",
  "tika-abh08t25:131_2": "Appanākosallāni asampādentassa ñāṇassa avisadatāya dandhā abhiññā hoti,",
  "tika-abh08t25:131_3": "sampādentassa vipariyāyato khippā abhiññāti. Kiñca –",
  "tika-abh08t25:131_4": "taṇhāvijjātibhavanavasena etāsaṁ bhedo veditabbo.",
  "tika-abh08t25:131_5": "Taṇhābhibhūtassa hi dukkhā paṭipadā hoti tassā samādhissa ujupaṭipakkhattā samathapaṭipadāya paripanthakabhāvato,",
  "tika-abh08t25:131_6": "anabhibhūtassa tadabhāvato sukhā.",
  "tika-abh08t25:131_7": "Avijjābhibhūtassa ca tassā paññāya ujupaṭipakkhabhāvato dandhā abhiññā,",
  "tika-abh08t25:131_8": "itarassa khippā abhiññāti.",
  "tika-abh08t25:131_9": "So panāyaṁ paṭipadābhedo kevalaṁ samathabhāvanāvasena paṭiladdhajjhānassa,",
  "tika-abh08t25:131_10": "maggādhigamavasena paṭiladdhajjhānassa pana natthi dukkhapaṭipadādibhedo.",
  "tika-abh08t25:131_11": "Keci pana maggavaseneva tassa paṭipadādibhedaṁ vaṇṇenti “maggassa hi dukkhapaṭipadādibhāve tasmiṁ dukkhapaṭipadādika”nti.",
  "tika-abh08t25:132_0": "Adhipatibhedādīsu pana chandādhipateyyaṁ cittādhipateyyaṁ vīriyādhipateyyaṁ vīmaṁsādhipateyyanti evaṁ adhipatibhedato,",
  "tika-abh08t25:132_1": "parittaṁ parittārammaṇaṁ,",
  "tika-abh08t25:132_2": "parittaṁ appamāṇārammaṇaṁ,",
  "tika-abh08t25:132_3": "appamāṇaṁ parittārammaṇaṁ,",
  "tika-abh08t25:132_4": "appamāṇaṁ appamāṇārammaṇanti evaṁ ārammaṇabhedato,",
  "tika-abh08t25:132_5": "hānabhāgiyaṁ ṭhitibhāgiyaṁ visesabhāgiyaṁ nibbedhabhāgiyanti evaṁ hānabhāgiyādibhedato ca catubbidhatā veditabbā.",
  "tika-abh08t25:132_6": "Tattha “chandavato ce jhānaṁ nibbattissati,",
  "tika-abh08t25:132_7": "mayhampi nibbattissatī”ti evaṁ chandaṁ dhuraṁ katvā uppannaṁ chandādhipateyyaṁ.",
  "tika-abh08t25:132_8": "Esa nayo “cittādhipateyyā”dīsupi.",
  "tika-abh08t25:132_9": "Appaguṇaṁ pana uparijhānassa paccayo bhavituṁ asakkontaṁ parittaṁ,",
  "tika-abh08t25:132_10": "suppasarāvamattesu avaḍḍhitārammaṇesu nibbattaṁ parittārammaṇaṁ.",
  "tika-abh08t25:132_11": "Vuttapaṭipakkhato pana yathākkamaṁ appamāṇārammaṇādīni veditabbāni.",
  "tika-abh08t25:132_12": "Hānabhāgiyādivisesaṁ sayameva vakkhati.",
  "tika-abh08t25:133_0": "Jhānaṅgayogabhedatoti katthaci pañca jhānaṅgāni,",
  "tika-abh08t25:133_1": "katthaci cattāri,",
  "tika-abh08t25:133_2": "katthaci tīṇi,",
  "tika-abh08t25:133_3": "katthaci dve,",
  "tika-abh08t25:133_4": "katthaci aparāni dveti evaṁ jhānaṅgānaṁ sampayogabhedato.",
  "tika-abh08t25:133_5": "Nanu cettha kāmāvacarakusale viya saṅkhārabhedo kasmā na gahito.",
  "tika-abh08t25:133_6": "Idampi hi kevalaṁ samathānuyogavasena paṭiladdhaṁ sasaṅkhāraṁ,",
  "tika-abh08t25:133_7": "maggādhigamavasena paṭiladdhamasaṅkhāraṁ,",
  "tika-abh08t25:133_8": "tasmā “jhānaṅgasaṅkhārayogabhedato dasavidha”nti vattabbanti?",
  "tika-abh08t25:133_9": "Nayidamevaṁ,",
  "tika-abh08t25:133_10": "maggādhigamavasena sattito paṭiladdhassāpi aparabhāge parikammavaseneva uppajjanato,",
  "tika-abh08t25:133_11": "tasmā sabbassapi jhānassa parikammasaṅkhātapubbābhisaṅkhārena vinā kevalaṁ adhikāravasena anuppajjanato “asaṅkhāra”ntipi vattuṁ na sakkā,",
  "tika-abh08t25:133_12": "adhikārena ca vinā kevalaṁ parikammābhisaṅkhāreneva anuppajjanato “sasaṅkhāra”ntipi vattuṁ na sakkāti jhānaṅgayogabhedato pañcavidhatā ca vuttāti.",
  "tika-abh08t25:134_0": "Kāmacchando byāpādo thinamiddhaṁ uddhaccakukkuccaṁ vicikicchāti imāni pañca nīvaraṇāni vippahīnāni etassāti kāmacchanda…pe…",
  "tika-abh08t25:134_1": "vippahīnaṁ.",
  "tika-abh08t25:134_2": "“Agyāhito”ti ettha āhita-",
  "tika-abh08t25:134_3": "saddassa viya vippahīna-",
  "tika-abh08t25:134_4": "saddassettha paravacanaṁ daṭṭhabbaṁ.",
  "tika-abh08t25:134_5": "Kāmacchandādīhi vā vippahīnaṁ visaṁyuttaṁ tesaṁ pahāyakabhāvenāti kāmacchanda…pe…",
  "tika-abh08t25:134_6": "vippahīnaṁ.",
  "tika-abh08t25:134_7": "Tattha kāmetīti kāmo,",
  "tika-abh08t25:134_8": "chandanaṭṭhena chando cāti kāmacchando,",
  "tika-abh08t25:134_9": "bahalakāmarāgassetaṁ adhivacanaṁ.",
  "tika-abh08t25:134_10": "Byāpādādīnamatthaṁ vakkhati.",
  "tika-abh08t25:134_11": "Yasmā kāmacchandādīsu appahīnesu jhānaṁ nuppajjati,",
  "tika-abh08t25:134_12": "tasmā tānissa pahānaṅgānīti veditabbāni.",
  "tika-abh08t25:134_13": "Nanu aññepi akusalā dhammā iminā jhānena pahīyanti,",
  "tika-abh08t25:134_14": "atha kasmā pañceva pahānaṅgavasena vuttānīti?",
  "tika-abh08t25:134_15": "Visesena jhānantarāyakarattā.",
  "tika-abh08t25:134_16": "Kāmacchandavasena hi nānāvisayapalobhitaṁ cittaṁ na ekattārammaṇe samādhiyati.",
  "tika-abh08t25:134_17": "Kāmacchandābhibhūtaṁ vā nānāvisayasamupabyūḷhāya kāmadhātuyā pahānapaṭipadaṁ na paṭipajjati,",
  "tika-abh08t25:134_18": "byāpādena ca ārammaṇe paṭihaññamānaṁ na samāhitaṁ pavattati,",
  "tika-abh08t25:134_19": "thinamiddhābhibhūtaṁ akammaññaṁ hoti,",
  "tika-abh08t25:134_20": "uddhaccakukkuccaparetaṁ avūpasantameva hutvā paribbhamati,",
  "tika-abh08t25:134_21": "vicikicchāupahataṁ jhānādhigamapaṭipadaṁ nārohati “sammāsambuddho nu kho,",
  "tika-abh08t25:134_22": "na nu kho,",
  "tika-abh08t25:134_23": "pathavī pathavī”tiādinā pavattamanasikārena “jhānaṁ siyā nu kho,",
  "tika-abh08t25:134_24": "na nu kho”tiādinā vicikicchantassa jhānādhigamapaṭipadāya asaṁsijjhanato.",
  "tika-abh08t25:134_25": "Yato vakkhati –",
  "tika-abh08t25:135_0": "“Bhāgī assamahaṁ addhā, imāya paṭipattiyā;",
  "tika-abh08t25:136_0": "Pavivekasukhassāti, katvā ussāhamuttama”nti.",
  "tika-abh08t25:137_0": "Tasmā samādhiādīnaṁ ujuvipaccanīkabhāvena visesena jhānādhigamassa antarāyakaraṇato etāneva pahānaṅgānīti vuttāni.",
  "tika-abh08t25:137_1": "Hoti cettha –",
  "tika-abh08t25:138_0": "“Paccanīkā yato pañca, samādhādīnamettha hi;",
  "tika-abh08t25:139_0": "Jhānantarāyikā tasmā, pahānaṅge niyāmitā”ti.",
  "tika-abh08t25:140_0": "Evamidaṁ pahānaṅgavasena dassetvā idāni sampayogaṅgavasena dassetuṁ “vitakka…pe…",
  "tika-abh08t25:140_1": "sampayutta”nti vuttaṁ.",
  "tika-abh08t25:140_2": "Tattha vitakkādayo vacanatthalakkhaṇādivasena upari āgamissanti.",
  "tika-abh08t25:140_3": "Yasmā pana imesu uppannesu jhānaṁ uppannaṁ nāma hoti,",
  "tika-abh08t25:140_4": "tenassa imāni sampayogaṅgānīti veditabbāni,",
  "tika-abh08t25:140_5": "tasmā na etehi samannāgataṁ aññadeva jhānaṁ nāma atthīti gahetabbaṁ.",
  "tika-abh08t25:140_6": "Yathā pana nemiādiaṅgasamudāye rathādivohāro hoti,",
  "tika-abh08t25:140_7": "evaṁ jhānaṅgasamudāye jhānavohāro.",
  "tika-abh08t25:140_8": "Vuttampi hetaṁ vibhaṅge “jhānanti vitakko vicāro pīti sukhaṁ cittassekaggatā”ti.",
  "tika-abh08t25:140_9": "Kasmā pana aññesupi phassādīsu sampayuttadhammesu vijjamānesu imāniyeva pañca jhānaṅgavasena vuttānīti? Vuccate –",
  "tika-abh08t25:140_10": "upanijjhānakiccavantatāya,",
  "tika-abh08t25:140_11": "kāmacchandādīnaṁ ujupaṭipakkhabhāvato ca.",
  "tika-abh08t25:140_12": "Vitakko hi ārammaṇe cittaṁ abhiniropeti,",
  "tika-abh08t25:140_13": "vicāro anubandhati.",
  "tika-abh08t25:140_14": "Evaṁ jhānādhigamassa visesapaccayabhūtehi tehi avikkhepāya samādahitapayogassa cetaso payogasampattisamuṭṭhānā pīti pīṇanaṁ,",
  "tika-abh08t25:140_15": "sukhañca upabrūhanaṁ karoti.",
  "tika-abh08t25:140_16": "Atha naṁ sasampayuttadhammaṁ etehi abhiniropanānubandhanapīṇanaupabrūhanehi anuggahitā ekaggatā samādhānakiccena",
  "tika-abh08t25:140_17": "attānaṁ anuvattāpentī ekattārammaṇe samaṁ,",
  "tika-abh08t25:140_18": "sammā ca ādhiyati,",
  "tika-abh08t25:140_19": "indriyasamatāvasena samaṁ,",
  "tika-abh08t25:140_20": "paṭipakkhadhammānaṁ dūrībhāvena līnuddhaccābhāvena sammā ca ṭhapetīti evametesameva upanijjhānakiccaṁ āveṇikaṁ.",
  "tika-abh08t25:140_21": "Kāmacchandādipaṭipakkhabhāvena pana sayameva vakkhati.",
  "tika-abh08t25:140_22": "Evaṁ upanijjhānakiccavantatāya,",
  "tika-abh08t25:140_23": "kāmacchandādīnaṁ ujupaṭipakkhabhāvato ca imeyeva pañca jhānaṅgabhāvena vavatthitāti. Yathāhu –",
  "tika-abh08t25:141_0": "“Upanijjhānakiccattā, kāmādipaṭipakkhato;",
  "tika-abh08t25:142_0": "Santesupi ca aññesu, pañceva jhānasaññitā”ti.",
  "tika-abh08t25:143_0": "Desanākkamato,",
  "tika-abh08t25:143_1": "mahaggatadhammesu paṭhamaṁ adhigantabbato ca paṭhamaṁ,",
  "tika-abh08t25:143_2": "paṭhamaṁ samāpajjitabbantipi paṭhamanti vadanti.",
  "tika-abh08t25:143_3": "Taṁ pana na ekantalakkhaṇaṁ jhānapaṭilomādivasena samāpajjane asambhavato.",
  "tika-abh08t25:144_0": "Purimapacchimacittesu uppajjamānassāpi appanākkhaṇe anuppajjanato vitakko vippahīno etassa,",
  "tika-abh08t25:144_1": "tato vā etaṁ vippahīnanti vitakkavippahīnaṁ.",
  "tika-abh08t25:144_2": "Bhāvanāya hi pahīnattā vitakko jhānakkhaṇe nuppajjati.",
  "tika-abh08t25:144_3": "Asaṁkiliṭṭhasabhāvattā pana upacārabhāvanāya ca taṁ pahātuṁ asamatthabhāvato purimabhāge,",
  "tika-abh08t25:144_4": "pacchābhāge ca apaccanīkacittappavattito uppajjatiyevāti.",
  "tika-abh08t25:145_0": "Nanu ca “asaṁkiliṭṭhasabhāvattā”ti vuttaṁ,",
  "tika-abh08t25:145_1": "atha kathaṁ jhānena esa pahīyati?",
  "tika-abh08t25:145_2": "Na hi kusalehi asaṁkiliṭṭhadhammassa pahānaṁ atthi rāgādisaṁkiliṭṭhānaṁ pāpadhammānametassa ujupaṭipakkhabhāvatoti? Vuccate –",
  "tika-abh08t25:145_3": "asaṁkiliṭṭhasabhāvassāpi etassa oḷārikatāya dubbalabhāvato jhānakkhaṇe anuppattisabhāvāpādanatthaṁ tattha",
  "tika-abh08t25:145_4": "nikantivikkhambhanavasena dutiyajjhānabhāvanā hotīti tassā balena taṁ jhānakkhaṇe anuppajjantaṁ nikantivikkhambhanavasena",
  "tika-abh08t25:145_5": "vā vikkhambhitaṁ pahīnaṁ nāma hoti.",
  "tika-abh08t25:145_6": "Yadi evaṁ upacārenapi nikanti vikkhambhīyatīti tatthapissa pahānaṁ siyā,",
  "tika-abh08t25:145_7": "yathā paṭhamajjhānassa upacāre nīvaraṇānīti?",
  "tika-abh08t25:145_8": "Nayidamevaṁ,",
  "tika-abh08t25:145_9": "nīvaraṇappahānassa viya vitakkārammaṇikanikanti vikkhambhanassa upacārena sātisayaṁ anipphajjanato.",
  "tika-abh08t25:145_10": "Sātisayañhi tattha nikantippahānaṁ appanāya eva hoti,",
  "tika-abh08t25:145_11": "tasmā yadavocumhā “upacārabhāvanāya ca taṁ pahātuṁ asamatthabhāvato”ti,",
  "tika-abh08t25:145_12": "taṁ suṭṭhu upaparikkhitvā vuttanti daṭṭhabbaṁ.",
  "tika-abh08t25:145_13": "“Vicāravippahīna”ntiādīsupi vuttanayānusārena attho daṭṭhabbo.",
  "tika-abh08t25:145_14": "Dutiyajjhāneyeva pahīnassa vitakkassa idha appavattimattadassanatthaṁ “vitakkavicāravippahīna”nti vitakka-",
  "tika-abh08t25:145_15": "ggahaṇaṁ kataṁ.",
  "tika-abh08t25:145_16": "Evaṁ “vitakkavicārapītivippahīna”ntiādīsupi.",
  "tika-abh08t25:146_0": "Yathāsambhavanti pathavīkasiṇādīsu yaṁ yaṁ ārammaṇaṁ yassa yassa sambhavati,",
  "tika-abh08t25:146_1": "tadanatikkamato.",
  "tika-abh08t25:146_2": "Kasiṇānāpānesu hi pañceva jhānāni pavattanti,",
  "tika-abh08t25:146_3": "asubhakāyagatāsatīsu paṭhamajjhānaṁ,",
  "tika-abh08t25:146_4": "anupekkhābrahmavihāresu pañcamajjhānavajjāni,",
  "tika-abh08t25:146_5": "upekkhābrahmavihāre pañcamajjhānanti.",
  "tika-abh08t25:147_0": "Pathavīkasiṇādīsūti ettha ādi-",
  "tika-abh08t25:147_1": "ggahaṇena kevalaṁ āpokasiṇādīnameva,",
  "tika-abh08t25:147_2": "atha kho asubhādīnampi appanāvahakammaṭṭhānānaṁ saṅgahoti daṭṭhabbaṁ.",
  "tika-abh08t25:147_3": "Ettha ca abhibhāyatanavimokkhajhānāni pavattākāramattato bhinnāni,",
  "tika-abh08t25:147_4": "ārammaṇato pana kasiṇāyatanāneva hontīti kasiṇāyatanajhāneheva tāni saṅgahitāni.",
  "tika-abh08t25:147_5": "“Yathāsambhavaṁ…pe…",
  "tika-abh08t25:147_6": "anekavidha”nti vā vacanena rūpāvacarajjhāne sabbopi labbhamānakabhedo saṅgahitoti abhibhāyatanavimokkhajhānāni visuṁ na vuttāni,",
  "tika-abh08t25:147_7": "tāni pana sarūpato evaṁ veditabbāni.",
  "tika-abh08t25:148_0": "Tattha ñāṇuttarassa yogāvacarassa pathavīkasiṇādiārammaṇaṁ abhibhavitvā “na mettha appanānibbattane bhāro”ti",
  "tika-abh08t25:148_1": "paṭipannassa nimittuppattito uddhaṁ dutiyatatiyavīthiyaṁ,",
  "tika-abh08t25:148_2": "catutthapañcamavīthiyaṁ vā paṭiladdhaṁ jhānaṁ abhibhāyatanaṁ nāma.",
  "tika-abh08t25:148_3": "Tañhi ārammaṇaṁ abhibhavatīti abhibhū,",
  "tika-abh08t25:148_4": "yogino sukhavisesānaṁ adhiṭṭhānatāya,",
  "tika-abh08t25:148_5": "manāyatanadhammāyatanapariyāpannatāya vā āyatananti abhibhāyatanaṁ,",
  "tika-abh08t25:148_6": "abhibhavitabbaṁ vā abhibhū,",
  "tika-abh08t25:148_7": "ālambaṇaṁ,",
  "tika-abh08t25:148_8": "taṁ āyatanamassāti abhibhāyatanaṁ.",
  "tika-abh08t25:148_9": "Atha vā ālambaṇābhibhavanatoyeva abhibhū,",
  "tika-abh08t25:148_10": "parikammaṁ, ñāṇaṁ vā,",
  "tika-abh08t25:148_11": "taṁ āyatanaṁ kāraṇamassāti abhibhāyatanaṁ.",
  "tika-abh08t25:148_12": "Parikammaṁ,",
  "tika-abh08t25:148_13": "ñāṇaṁ vā ālambaṇaṁ abhibhavitvā pavattamānaṁ upacāruppattito pañcamavīthimanatikkamitvā appanaṁ nibbatteti.",
  "tika-abh08t25:148_14": "Pañcamavīthito paraṁ nibbattaṁ pana abhibhavitukāmatāya nibbattitampi abhibhāyatanaṁ nāma na hoti.",
  "tika-abh08t25:148_15": "Sāmaññagatiyā pana kasiṇāyatanameva hoti.",
  "tika-abh08t25:148_16": "Imameva hi sīghatarappavattiṁ sandhāya aṭṭhakathāyaṁ “tāni abhibhavitvā samāpajjati,",
  "tika-abh08t25:148_17": "saha nimittuppādenevettha appanaṁ nibbattetī”ti vuttaṁ.",
  "tika-abh08t25:148_18": "Nanu ca aṭṭhakathāyaṁ yathārutavaseneva attho kasmā na gayhati.",
  "tika-abh08t25:148_19": "“Saha nimittuppādenevā”ti hi vuttattā nimittuppattiyā sahuppannaṁ jhānamabhibhāyatananti viññāyatīti?",
  "tika-abh08t25:148_20": "Nayidamevaṁ,",
  "tika-abh08t25:148_21": "nimittuppādena saha appanāya asambhavato.",
  "tika-abh08t25:148_22": "Nimittuppādoti hi idha paṭibhāganimittassa uppatti tadārammaṇassa vā upacārajjhānassa,",
  "tika-abh08t25:148_23": "kiṁ tāva paṭibhāganimittuppattiyā saha appanāya nibbatti upacārajjhāne asati tassā asambhavato,",
  "tika-abh08t25:148_24": "nāpi upacārajjhānena saha ekavīthiyaṁ nibbatti tassā upacārabhāvanāpabandhasevitabbabhāvena tadā asambhavato,",
  "tika-abh08t25:148_25": "tasmā nāticirāyanappavattidassanatthaṁ samīpimhi samīpakārīyūpacārena aṭṭhakathāyaṁ tathā vuttanti veditabbaṁ.",
  "tika-abh08t25:148_26": "Yadi nimittuppattito nāticirappavattamabhibhāyatanaṁ,",
  "tika-abh08t25:148_27": "kathaṁ tassa dandhābhiññākhippābhiññābhedo pāḷiyaṁ vuttoti? Vuccate –",
  "tika-abh08t25:148_28": "catutthapañcamajavanavīthiyaṁ uppannaṁ cirakālanibbattitāya dandhābhiññaṁ,",
  "tika-abh08t25:148_29": "dutiyatatiyavīthiyaṁ uppannaṁ tabbiparītalakkhaṇatāya khippābhiññanti.",
  "tika-abh08t25:148_30": "Keci pana “abhibhāyatanaṁ nāma vasibhāvappattameva,",
  "tika-abh08t25:148_31": "netara”nti vadanti,",
  "tika-abh08t25:148_32": "taṁ tesaṁ matimattaṁ,",
  "tika-abh08t25:148_33": "vasibhāvappattiyā nimittuppattito dūratarabhāvena “saha nimittuppādenevettha appanaṁ nibbattetī”ti aṭṭhakathāvacanena saha virujjhanato.",
  "tika-abh08t25:149_0": "Apica vasibhāvappattaṁ jhānaṁ abhibhavanakāraṇanirapekkhaṁ vasibhāvabaleneva sakkaccaṁ samāpajjituṁ na sakkāti na taṁ abhibhāyatanaṁ nāma hoti,",
  "tika-abh08t25:149_1": "tasmā appattavasibhāvā paṭhamuppannāyeva abhibhāyatananti niṭṭhamettha gantabbaṁ.",
  "tika-abh08t25:149_2": "Yadi evaṁ kathaṁ “appamāṇaṁ parittārammaṇaṁ,",
  "tika-abh08t25:149_3": "appamāṇaṁ appamāṇārammaṇa”nti abhibhāyatanadesanāyaṁ vuttaṁ.",
  "tika-abh08t25:149_4": "Vasibhāvappattañhi jhānaṁ appamāṇanti vuccati.",
  "tika-abh08t25:149_5": "Idañca uppannamattattā parittamevāti?",
  "tika-abh08t25:149_6": "Nāyaṁ doso.",
  "tika-abh08t25:149_7": "Paṭhamaṁ abhibhāyatanavasena paṭiladdhajjhānaṁ pacchā vasibhāvappattampi abhibhāyatananāmameva labhatīti vasibhāvappattamabhibhāyatanaṁ appamāṇaṁ,",
  "tika-abh08t25:149_8": "itaraṁ parittaṁ.",
  "tika-abh08t25:150_0": "Atha vā vasibhāvappattaṁ appamāṇanti ukkaṁsagatipariggahavasena vuccati.",
  "tika-abh08t25:150_1": "Taṁ pana yaṁ balavataraṁ,",
  "tika-abh08t25:150_2": "taṁ appamāṇanti imassa atthassa upalakkhaṇaṁ katvā vadanti.",
  "tika-abh08t25:150_3": "Balavabhāvanibandhanaṁ appamāṇattaṁ.",
  "tika-abh08t25:150_4": "Balavabhāvo ca paṭhamaappanāvārato pacchimapacchimaappanāvārānaṁ balavatāya avasitāpattepi jhāne sambhavatīti balavantaṁ appamāṇaṁ,",
  "tika-abh08t25:150_5": "itaraṁ parittanti evaṁ avasitāpattepi jhāne appamāṇādibhāvo veditabbo.",
  "tika-abh08t25:150_6": "Atha vā appanāya balavabhāvo nāma upacārassa balavatāya sati hoti.",
  "tika-abh08t25:150_7": "Upacārañca taṁ balavaṁ,",
  "tika-abh08t25:150_8": "yaṁ sahasā appanaṁ uppādetuṁ sakkuṇeyya,",
  "tika-abh08t25:150_9": "tasmā khippābhiññānaṁ dvinnaṁ abhibhāyatanajhānānaṁ upacāravīthiyā anantaraṁ dutiyavīthiyaṁ uppannaṁ",
  "tika-abh08t25:150_10": "upacārajjhānassa balavatāya sayampi balavataranti appamāṇaṁ nāma hoti.",
  "tika-abh08t25:150_11": "Dutiyavīthimatikkamitvā tatiyavīthiyaṁ uppannaṁ taditarasabhāvatāya parittaṁ.",
  "tika-abh08t25:150_12": "Tathā dandhābhiññānaṁ catutthavīthiyaṁ uppannaṁ appamāṇaṁ.",
  "tika-abh08t25:150_13": "Pañcamavīthiyaṁ uppannaṁ parittanti.",
  "tika-abh08t25:150_14": "Atha vā yattha katthaci appanāvīthiyaṁ pañcamaṁ uppajjanakaappanāto catutthaṁ uppajjamānāya balavabhāvoti taṁvasenāpettha parittaappamāṇatā veditabbā.",
  "tika-abh08t25:151_0": "Taṁ panetaṁ gaṇanato aṭṭhavidhaṁ hoti. Yathāha –",
  "tika-abh08t25:152_0": "“Ajjhattaṁ arūpasaññī bahiddhā rūpāni passati parittāni,",
  "tika-abh08t25:152_1": "‘tāni abhibhuyya jānāmi passāmī’ti evaṁsaññī hoti.",
  "tika-abh08t25:152_2": "Ajjhattaṁ arūpasaññī bahiddhā rūpāni passati parittāni suvaṇṇadubbaṇṇāni.",
  "tika-abh08t25:152_3": "Ajjhattaṁ arūpasaññī bahiddhā rūpāni passati appamāṇāni.",
  "tika-abh08t25:152_4": "Ajjhattaṁ arūpasaññī bahiddhā rūpāni passati appamāṇāni suvaṇṇadubbaṇṇāni,",
  "tika-abh08t25:152_5": "tāni abhibhuyya jānāmi passāmi.",
  "tika-abh08t25:152_6": "Nīlāni nīlavaṇṇāni nīlanidassanāni nīlanibhāsāni,",
  "tika-abh08t25:152_7": "tāni abhibhuyya jānāmi passāmi.",
  "tika-abh08t25:152_8": "Pītāni pītavaṇṇāni pītanidassanāni pītanibhāsāni.",
  "tika-abh08t25:152_9": "Lohitāni lohitavaṇṇāni lohitanidassanāni lohitanibhāsāni.",
  "tika-abh08t25:152_10": "Odātāni odātavaṇṇāni odātanidassanāni odātanibhāsāni,",
  "tika-abh08t25:152_11": "‘tāni abhibhuyya jānāmi passāmī’ti evaṁsaññī hotī”ti.",
  "tika-abh08t25:153_0": "Tattha ajjhattaṁ arūpasaññīti alābhitāya vā anatthikatāya vā ajjhattesu kesādīsu parikammaappanāsaññāvirahito.",
  "tika-abh08t25:153_1": "Bahiddhā rūpāni passatīti bahiddhā aṭṭhasu kasiṇesu,",
  "tika-abh08t25:153_2": "catūsu bhūtakasiṇesu eva vā kataparikammakatāya parikammavasena ceva appanāvasena ca tāni bahiddhā aṭṭha,",
  "tika-abh08t25:153_3": "cattāri vā kasiṇarūpāni passati.",
  "tika-abh08t25:153_4": "Parittānīti amahantāni.",
  "tika-abh08t25:153_5": "Abhibhuyyāti yathā mahagghaso sampannagahaṇiko puriso kaṭacchumattaṁ bhattaṁ labhitvā “kiṁ ettha bhuñjitabbaṁ",
  "tika-abh08t25:153_6": "bhattaṁ atthī”ti saṅkaḍḍhitvā sabbaṁ ekakabaḷameva karoti,",
  "tika-abh08t25:153_7": "evameva ñāṇuttariko puggalo visadañāṇo “kiṁ ettha parittake ārammaṇe samāpajjitabbaṁ atthi,",
  "tika-abh08t25:153_8": "nāyaṁ mama bhāro”ti tāni rūpāni parikammena,",
  "tika-abh08t25:153_9": "ñāṇena vā abhibhavitvā samāpajjati.",
  "tika-abh08t25:153_10": "Heṭṭhā vuttanayena sīghaṁ appanaṁ nibbatteti.",
  "tika-abh08t25:153_11": "“Jānāmi passāmī”ti iminā panassa pubbābhogo kathito,",
  "tika-abh08t25:153_12": "tadāgamanato ca antosamāpattiyaṁ cittābhisaṅkhāro.",
  "tika-abh08t25:153_13": "Itarathā anena ābhogamatte kathite tena sādhitabbaṁ jhānaṁ na vuttaṁ hoti,",
  "tika-abh08t25:153_14": "abhibhāyatanadesanāvāyaṁ jhānavisayāti.",
  "tika-abh08t25:153_15": "Āgamaṭṭhakathāsu pana samāpattito vuṭṭhitassa pubbabhāgabhāvanāvasena jhānakkhaṇe pavattamabhibhavanākāraṁ gahetvā pavattamābhogaṁ sandhāya –",
  "tika-abh08t25:154_0": "“Iminā panassa ābhogo kathito. So ca kho samāpattito vuṭṭhitassa, na antosamāpattiya”nti vuttaṁ.",
  "tika-abh08t25:155_0": "Dutiye suvaṇṇadubbaṇṇānīti parisuddhāparisuddhavaṇṇāni.",
  "tika-abh08t25:155_1": "Parisuddhāni hi nīlādīni suvaṇṇāni,",
  "tika-abh08t25:155_2": "aparisuddhāni dubbaṇṇānīti idha adhippetāni.",
  "tika-abh08t25:156_0": "Tatiye appamāṇānīti vuddhippamāṇāni vipulāni khalamaṇḍalādīni.",
  "tika-abh08t25:156_1": "Vaḍḍhanavasena panettha appamāṇatā na gahitā kasiṇavaḍḍhanassa idha asambhavato.",
  "tika-abh08t25:156_2": "Kasiṇassa hi dve vaḍḍhanabhūmiyo upacārabhūmi,",
  "tika-abh08t25:156_3": "appanābhūmi vā.",
  "tika-abh08t25:156_4": "Tattha na tāva idha upacārabhūmiyaṁ vaḍḍhanaṁ sambhavati.",
  "tika-abh08t25:156_5": "Nimittuppattiyā samakālaṁ viya uppajjamāne jhāne kuto tassa okāsoti,",
  "tika-abh08t25:156_6": "nāpi appanābhūmiyaṁ.",
  "tika-abh08t25:156_7": "Vaḍḍhitassa paṭhamuppannajhānārammaṇatā na yujjati,",
  "tika-abh08t25:156_8": "tasmā sabhāvamahantāneva ālambaṇāni idha appamāṇānīti adhippetāni.",
  "tika-abh08t25:156_9": "Keci pana “vaḍḍhitavaseneva appamāṇānīti gahetvā paṭhamaṁ abhibhavanicchāya abhāvena vaḍḍhetvā pacchā",
  "tika-abh08t25:156_10": "abhibhavanicchāya sati abhibhavanākārena pavatto tasmiṁ appanaṁ nibbattetīti appanaṁ paṭilabhitvā vaḍḍhitanimittesu",
  "tika-abh08t25:156_11": "idaṁ abhibhāyatanaṁ vutta”nti vadanti.",
  "tika-abh08t25:157_0": "Catutthe abhibhuyyāti abhibhavitvā.",
  "tika-abh08t25:157_1": "Yathā nāma sampannagahaṇiko mahagghaso puriso ekaṁ bhattavaḍḍhitakaṁ labhitvā “‘aññopi hotu,",
  "tika-abh08t25:157_2": "aññopi hotū’ti kiṁ esa mayhaṁ karissatī”ti na taṁ mahantato passati,",
  "tika-abh08t25:157_3": "evameva ñāṇuttaro visadañāṇo puggalo “‘kiṁ ettha samāpajjitabbaṁ,",
  "tika-abh08t25:157_4": "nayidaṁ appamāṇa’nti mayhaṁ cittekaggatākaraṇe bhāro”ti abhibhavitvā samāpajjati.",
  "tika-abh08t25:157_5": "Vuttanayeneva appanaṁ nibbatteti.",
  "tika-abh08t25:158_0": "Pañcame nīlāni…pe…",
  "tika-abh08t25:158_1": "nīlanibhāsānīti etāni pariyāyanāmānīti tattha “nīlānī”ti sabbasaṅgāhakavasena vuttaṁ.",
  "tika-abh08t25:158_2": "Ettakeyeva pana vutte taṁyogato tabbohārena guṇayuttepi pasaṅgo siyāti tannivāraṇatthaṁ “nīlavaṇṇānī”ti vaṇṇavasena vuttaṁ.",
  "tika-abh08t25:158_3": "Evampi hi bahubbīhivasena guṇopi pasaṅgo hotīti “nīlanidassanānī”ti nidassanavasena vuttaṁ.",
  "tika-abh08t25:158_4": "Nidassitabbañhi nidassanaṁ,",
  "tika-abh08t25:158_5": "cakkhunā daṭṭhabbaṁ rūpaṁ.",
  "tika-abh08t25:158_6": "Tato setādinivāraṇatthaṁ nīla-",
  "tika-abh08t25:158_7": "saddena saha samāso katoti apaññāyamānacīvarāni asambhinnavaṇṇāni ekanīlāneva hutvā dissamānānīti vuttaṁ hoti.",
  "tika-abh08t25:158_8": "“Nīlanibhāsānī”ti idaṁ pana obhāsavasena vuttaṁ,",
  "tika-abh08t25:158_9": "nīlobhāsāni nīlappabhāyuttānīti attho.",
  "tika-abh08t25:158_10": "Etena tesaṁ suvisuddhattaṁ dasseti.",
  "tika-abh08t25:158_11": "‘Pītānī”tiādīsupi imināva nayena attho veditabbo.",
  "tika-abh08t25:158_12": "Aṭṭhasu cetesu purimaṁ abhibhavanākārena vaṇṇābhogarahitāni aṭṭhapi kasiṇāni parittāni ārammaṇaṁ katvā uppannaṁ sandhāya vuttaṁ.",
  "tika-abh08t25:158_13": "Tatiyaṁ tathā appamāṇāni.",
  "tika-abh08t25:158_14": "Dutiyacatutthāniyeva dve vaṇṇābhogasahitāni ārabbha uppannaṁ,",
  "tika-abh08t25:158_15": "na pana vaṇṇakasiṇavasena uppannaṁ tassa visuṁ vakkhamānattā.",
  "tika-abh08t25:159_0": "Pañcamādīni pana tesu katādhikāre sandhāya suvisuddhavaṇṇavaseneva desitāni.",
  "tika-abh08t25:159_1": "Na hi tesaṁ abhibhavanassa parittatā,",
  "tika-abh08t25:159_2": "appamāṇatā vā kāraṇaṁ,",
  "tika-abh08t25:159_3": "atha kho suvisuddhanīlādibhāvo.",
  "tika-abh08t25:159_4": "Tattha hi te katādhikārāti.",
  "tika-abh08t25:159_5": "Nanu ca āgamaṭṭhakathāsu “suvaṇṇāni vā hontu dubbaṇṇāni vā,",
  "tika-abh08t25:159_6": "parittaappamāṇavaseneva imāni abhibhāyatanāni desitānī”ti vuttanti? Saccaṁ,",
  "tika-abh08t25:159_7": "taṁ pana āgame abhibhāyatanānaṁ aññathā āgatattā vuttaṁ.",
  "tika-abh08t25:159_8": "Tattha hi –",
  "tika-abh08t25:160_0": "“Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni,",
  "tika-abh08t25:160_1": "appamāṇāni suvaṇṇadubbaṇṇāni,",
  "tika-abh08t25:160_2": "ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni,",
  "tika-abh08t25:160_3": "appamāṇāni suvaṇṇadubbaṇṇānī”ti –",
  "tika-abh08t25:161_0": "Evaṁ cattāriyeva abhibhāyatanāni āgatāni,",
  "tika-abh08t25:161_1": "tasmā tadaṭṭhakathāsu vaṇṇābhoge vijjamāne avijjamānepi parittaappamāṇatāvaseneva imesaṁ desitabhāvo vutto.",
  "tika-abh08t25:161_2": "Parittaappamāṇatā hi imesu catūsu abhibhavanassa kāraṇaṁ vaṇṇābhoge vijjamāne avijjamānepīti.",
  "tika-abh08t25:161_3": "Nanu ca sabbattha “suvaṇṇadubbaṇṇānī”ti vacanato vaṇṇābhogasahitāniyeva tattha gahitānīti? Taṁ na,",
  "tika-abh08t25:161_4": "vaṇṇābhogarahitāni,",
  "tika-abh08t25:161_5": "sahitāni ca sabbāni parittāni ekato katvā “parittāni suvaṇṇadubbaṇṇānī”ti vuttāni,",
  "tika-abh08t25:161_6": "tathā “appamāṇāni suvaṇṇadubbaṇṇānī”ti.",
  "tika-abh08t25:161_7": "Yadi evaṁ kathaṁ visiṭṭhānaṁ vaṇṇābhogarahitānaṁ,",
  "tika-abh08t25:161_8": "sahitānañca ekajjhaṁ manasikāro,",
  "tika-abh08t25:161_9": "na ekajjhaṁ,",
  "tika-abh08t25:161_10": "visuṁyeva tesaṁ manasikāro.",
  "tika-abh08t25:161_11": "Yadi evaṁ visuṁ kathamekattanti?",
  "tika-abh08t25:161_12": "Parittabhāvasāmaññato.",
  "tika-abh08t25:161_13": "Yadi evaṁ suvaṇṇadubbaṇṇa-",
  "tika-abh08t25:161_14": "ggahaṇamatiriccati avasiṭṭhoti?",
  "tika-abh08t25:161_15": "Nātiriccati pariyāyadesanābhāvato.",
  "tika-abh08t25:161_16": "Atthi hi esa pariyāyo,",
  "tika-abh08t25:161_17": "yadidaṁ vaṇṇābhogajanitājanitaṁ visesaṁ aggahetvā parittabhāvasāmaññena ekattaṁ netvā “parittāni abhibhuyyā”ti",
  "tika-abh08t25:161_18": "vatvā puna tadantogadhameva pabhedaṁ vineyyavasena dassetuṁ tāni ca kadāci vaṇṇavasena āvajjitāni honti,",
  "tika-abh08t25:161_19": "“suvaṇṇadubbaṇṇāni abhibhuyyā”ti vattabbatāya vaṇṇābhogarahitāni,",
  "tika-abh08t25:161_20": "sahitāni ca visuṁ manasi katvā ubhayatthāpi vaṇṇābhogarahitaparittābhibhavane,",
  "tika-abh08t25:161_21": "taṁsahitaparittābhibhavane ca parittābhibhavanasāmaññaṁ gahetvā ekattaṁ katanti.",
  "tika-abh08t25:161_22": "Abhidhamme pana nippariyāyadesanattā vaṇṇābhogarahitāni,",
  "tika-abh08t25:161_23": "sahitāni ca visuṁ vuttāni.",
  "tika-abh08t25:161_24": "Atthi hi ubhayatthābhibhavanavisesoti.",
  "tika-abh08t25:161_25": "Hotu tāva,",
  "tika-abh08t25:161_26": "evaṁ suttābhidhammapāṭhavisesato aṭṭhakathāya pāṭhabhede pana ko adhippāyoti? Vuccate –",
  "tika-abh08t25:161_27": "suttante hi paṭhamavimokkhaṁ dvedhā bhinditvā paṭhamadutiyaabhibhāyatanāni vuttāni,",
  "tika-abh08t25:161_28": "pariyāyadesanattā vimokkhānampi abhibhavanapariyāyo vijjatīti “ajjhattaṁ rūpasaññī”ti abhibhāyatanadvayaṁ vuttaṁ.",
  "tika-abh08t25:162_0": "Tatiyacatutthaabhibhāyatanesu dutiyavimokkho,",
  "tika-abh08t25:162_1": "vaṇṇābhibhāyatanesu tatiyavimokkho ca abhibhavanappavattito saṅgahito,",
  "tika-abh08t25:162_2": "idha pana nippariyāyadesanattā vimokkhābhibhāyatanāni asaṅkarato dassetuṁ vimokkhe vajjetvā abhibhāyatanāni kathitāni.",
  "tika-abh08t25:162_3": "Sabbāni ca vimokkhakiccāni vimokkhadesanāya vuttāni,",
  "tika-abh08t25:162_4": "tadetaṁ “ajjhattaṁ rūpasaññī”ti sutte āgatassa abhibhāyatanadvayassa abhidhamme avacanato “rūpī rūpāni",
  "tika-abh08t25:162_5": "passatī”tiādīnañca sabbavimokkhakiccasādhāraṇavacanabhāvato vavatthānaṁ katanti viññāyati.",
  "tika-abh08t25:162_6": "Avassañcetaṁ eva sampaṭicchitabbaṁ,",
  "tika-abh08t25:162_7": "na sampaṭicchantehi suttābhidhammapāṭhabhede aññaṁ kāraṇaṁ vattabbaṁ.",
  "tika-abh08t25:162_8": "Atha kimettha vattabbaṁ,",
  "tika-abh08t25:162_9": "nanu aṭṭhakathāyameva “kasmā pana yathā suttante ‘ajjhattaṁ rūpasaññī eko bahiddhā rūpāni passati parittānī’tiādi vuttaṁ,",
  "tika-abh08t25:162_10": "evaṁ avatvā idha catūsupi abhibhāyatanesu ajjhattaṁ arūpasaññitāva vuttā”ti vatvā “ajjhattarūpānaṁ anabhibhavanīyato”ti kāraṇaṁ vuttanti?",
  "tika-abh08t25:162_11": "Na taṁ tassa kāraṇavacanaṁ,",
  "tika-abh08t25:162_12": "atha kho katthaci “ajjhattaṁ rūpāni passatī”ti avatvā sabbattha yaṁ vuttaṁ “bahiddhā rūpāni passatī”ti,",
  "tika-abh08t25:162_13": "tassa ca kāraṇavacanaṁ.",
  "tika-abh08t25:162_14": "Teneva hi tattha vā idha vā “bahiddhā rūpāniyeva abhibhavitabbānī”ti tattheva vuttaṁ,",
  "tika-abh08t25:162_15": "anabhibhavanīyatā ca ajjhattarūpānaṁ bahiddhā rūpāni viya avibhūtattā.",
  "tika-abh08t25:162_16": "Na hi suṭṭhu vibhūtabhāvamantarena ñāṇuttarānaṁ ārammaṇābhibhavanaṁ sambhavatīti.",
  "tika-abh08t25:162_17": "Nanu ca aṭṭhakathāyaṁ pāṭhadvayavisesassa desanāvilāso kāraṇabhāvena vuttoti?",
  "tika-abh08t25:162_18": "Saccaṁ vutto,",
  "tika-abh08t25:162_19": "so ca yathāvuttavavatthānavaseneva veditabbo.",
  "tika-abh08t25:162_20": "Desanāvilāso hi nāma vineyyajjhāsayānurūpaṁ vijjamānasseva pariyāyassa vibhāvanaṁ,",
  "tika-abh08t25:162_21": "na yassa kassacīti.",
  "tika-abh08t25:162_22": "Evaṁ tāva abhibhāyatanaṁ veditabbaṁ.",
  "tika-abh08t25:163_0": "Tattha vimokkhoti paṭiladdhajjhānassa jhānaṁ samāpajjitukāmatāvasappavattajavanavīthisamanantarameva",
  "tika-abh08t25:163_1": "pituaṅke vissaṭṭhaaṅgapaccaṅgassa viya dārakassa ārammaṇe nirāsaṅkameva hutvā paṭhamakappanā viya ca",
  "tika-abh08t25:163_2": "lahuṁ avuṭṭhahitvā antamaso catupañcacittakkhaṇato anosakkitvā ārammaṇe abhirativasena pavattassa vasibhāvappattassa",
  "tika-abh08t25:163_3": "jhānassetaṁ adhivacanaṁ.",
  "tika-abh08t25:163_4": "Tañhi kasiṇāyatanavasena vā abhibhāyatanavasena vā uppannaṁ paccanīkadhammehi suṭṭhu vimuttattā,",
  "tika-abh08t25:163_5": "ārammaṇe adhimuttatāya ca “vimokkho”ti vuccati.",
  "tika-abh08t25:163_6": "Vuttampi cetaṁ aṭṭhakathāyaṁ –",
  "tika-abh08t25:164_0": "“Kenaṭṭhena pana vimokkho veditabboti?",
  "tika-abh08t25:164_1": "Adhimuccanaṭṭhena.",
  "tika-abh08t25:164_2": "Ko ayaṁ adhimuccanaṭṭho nāma?",
  "tika-abh08t25:164_3": "Paccanīkadhammehi ca suṭṭhu vimuccanaṭṭho,",
  "tika-abh08t25:164_4": "ārammaṇe ca abhirativasena suṭṭhu adhimuccanaṭṭho”ti.",
  "tika-abh08t25:165_0": "Yadi vasibhāvappattameva vimokkho,",
  "tika-abh08t25:165_1": "kathamassa ārammaṇacatukke parittatā pāḷiyaṁ vuttā.",
  "tika-abh08t25:165_2": "Avasitāpattañhi jhānaṁ parittanti vuccatīti?",
  "tika-abh08t25:165_3": "Nāyaṁ doso,",
  "tika-abh08t25:165_4": "paripuṇṇavasibhāvappattaṁ sandhāya aparipuṇṇavasibhāvappattassa parittabhāvena tattha adhippetattā,",
  "tika-abh08t25:165_5": "tasmā vasibhāvappattameva jhānaṁ vimokkho nāma,",
  "tika-abh08t25:165_6": "na itaraṁ.",
  "tika-abh08t25:165_7": "Itaraṁ pana yadi kasiṇāyatanavasena uppannaṁ,",
  "tika-abh08t25:165_8": "kasiṇāyatanaṁ.",
  "tika-abh08t25:165_9": "Atha abhibhāyatanavasena,",
  "tika-abh08t25:165_10": "abhibhāyatanamevāti.",
  "tika-abh08t25:165_11": "Keci pana “paṭhamaappanāto pacchimapacchimāya paṭipakkhato suṭṭhu vimuttattā kasiṇāyatanavasena,",
  "tika-abh08t25:165_12": "abhibhāyatanavasena ca uppannaṁ paṭhamakappanaṁ ṭhapetvā sesaṁ vimokkhoyevā”ti vadanti.",
  "tika-abh08t25:166_0": "Taṁ panetaṁ gaṇanato tividhaṁ. Yathāha –",
  "tika-abh08t25:167_0": "“Rūpī rūpāni passati, ajjhattaṁ arūpasaññī bahiddhā rūpāni passati, subhanteva adhimutto hotī”ti.",
  "tika-abh08t25:168_0": "Tattha rūpīti ajjhattaṁ kesādīsu uppāditaṁ rūpajjhānaṁ rūpaṁ,",
  "tika-abh08t25:168_1": "tadassa atthīti rūpī.",
  "tika-abh08t25:168_2": "Rūpāni passatīti bahiddhāpi nīlakasiṇādirūpāni jhānacakkhunā passati.",
  "tika-abh08t25:168_3": "Iminā ajjhattabahiddhavatthukesu kasiṇesu jhānapaṭilābho dassito.",
  "tika-abh08t25:168_4": "Ajjhattaṁ arūpasaññīti ajjhattaṁ narūpasaññī,",
  "tika-abh08t25:168_5": "attano kesādīsu anuppāditarūpāvacarajjhānoti attho.",
  "tika-abh08t25:168_6": "Iminā bahiddhā parikammaṁ katvā bahiddhāva paṭiladdhajjhānatā dassitā.",
  "tika-abh08t25:168_7": "“Subha”nti iminā suvisuddhesu nīlādīsu vaṇṇakasiṇesu jhānāni dassitāni.",
  "tika-abh08t25:168_8": "Tattha kiñcāpi antoappanāyaṁ “subha”nti ābhogo natthi,",
  "tika-abh08t25:168_9": "yo pana suvisuddhaṁ subhakasiṇaṁ ārammaṇaṁ katvā viharati,",
  "tika-abh08t25:168_10": "so yasmā “subha”nti adhimuccanavasena paṭhamajjhānaṁ upasampajjitvā viharati,",
  "tika-abh08t25:168_11": "tathā dutiyādīni,",
  "tika-abh08t25:168_12": "tasmā evaṁ desanā katāti.",
  "tika-abh08t25:168_13": "Paṭisambhidāmagge pana “idha bhikkhu mettāsahagatena cetasā ekaṁ disaṁ pharitvā viharatī”tiādinā brahmavihāravasena subhavimokkho vutto.",
  "tika-abh08t25:168_14": "Dhammasaṅgaṇiyaṁ pana brahmavihārānaṁ visuṁyeva āgatattā taṁ nayaṁ paṭikkhipitvā sunīlakādivaseneva subhavimokkho",
  "tika-abh08t25:168_15": "aṭṭhakathāyaṁ anuññātoti idhāpi tattha vuttanayeneva vavatthānaṁ katanti evaṁ tāva vimokkhajhānaṁ veditabbaṁ.",
  "tika-abh08t25:169_0": "Yathānurūpanti hīnādianurūpaṁ.",
  "tika-abh08t25:169_1": "Paṭhamajjhānañhi hīnaṁ kappassa tatiyabhāgāyuke brahmapārisajje upapattiṁ nipphādeti,",
  "tika-abh08t25:169_2": "majjhimaṁ upaḍḍhakappāyuke brahmapurohite,",
  "tika-abh08t25:169_3": "paṇītaṁ ekakappāyuke mahābrahme.",
  "tika-abh08t25:169_4": "Tathā dutiyajjhānaṁ,",
  "tika-abh08t25:169_5": "tatiyajjhānañca hīnaṁ dvikappāyuke parittābhe,",
  "tika-abh08t25:169_6": "majjhimaṁ catukappāyuke appamāṇābhe,",
  "tika-abh08t25:169_7": "paṇītaṁ aṭṭhakappāyuke ābhassare.",
  "tika-abh08t25:169_8": "Catutthajjhānaṁ hīnaṁ soḷasakappāyuke parittāsubhe,",
  "tika-abh08t25:169_9": "majjhimaṁ dvattiṁsakappāyuke appamāṇasubhe,",
  "tika-abh08t25:169_10": "paṇītaṁ catusaṭṭhikappāyuke subhakiṇhe.",
  "tika-abh08t25:169_11": "Pañcamajjhānaṁ pana tividhampi pañcakappasatāyuke vehapphale upapattiṁ nipphādeti,",
  "tika-abh08t25:169_12": "tadeva titthiyehi saññāvirāgavasena bhāvitaṁ pañcakappasatāyukeyeva asaññasatte.",
  "tika-abh08t25:169_13": "Anāgāmīhi pana puthujjanādikāle pacchāpi bhāvitaṁ saddhādiindriyādhimuttatānukkamena yathākkamaṁ sahassadvisahassacatusahassaaṭṭhasahassasoḷasasahassakappāyukesu",
  "tika-abh08t25:169_14": "avihāatappāsudassāsudassīakaniṭṭhanāmakesu pañcasuddhāvāsesu upapattiṁ nipphādetīti evametaṁ yathānurūpaṁ",
  "tika-abh08t25:169_15": "soḷasarūpāvacarabrahmalokūpapattinipphādakanti āha “yathānurūpaṁ…pe… hotī”ti.",
  "tika-abh08t25:170_0": "Yasmā pana rūpabhavepi pavattiyaṁ labhitabbā upabhogasampatti kāmāvacarasseva phalaṁ,",
  "tika-abh08t25:170_1": "tasmā idha “bhavabhogasampattiṁ nipphādetī”ti avatvā upapattinipphādanameva vuttanti daṭṭhabbaṁ.",
  "tika-abh08t25:170_2": "Ettha ca dutiyajjhānabhūmiṁ upādāya sabbattha paripuṇṇassa mahākappassa vasena paricchedo daṭṭhabbo,",
  "tika-abh08t25:170_3": "paṭhamajjhānabhūmiyaṁ pana asaṅkhyeyyakappavasena.",
  "tika-abh08t25:170_4": "Na hi tattha itaravasena paricchedo sambhavati ekakappepi avināsābhāvena mahākappassa catutthabhāgeyeva tassa saṇṭhahanato.",
  "tika-abh08t25:171_0": "Rūpāvacarakusalavaṇṇanā niṭṭhitā.",
  "tika-abh08t25:172_0": "Arūpāvacarakusalavaṇṇanā",
  "tika-abh08t25:173_0": "Idāni arūpāvacarakusalassa niddesāvakāso anuppattoti tanniddesatthamāha “sesesu panā”tiādi.",
  "tika-abh08t25:173_1": "Ākāsakasiṇavajjitassa yassa kassaci kasiṇassa ugghāṭanato laddhamākāsaṁ kasiṇugghāṭimākāsaṁ.",
  "tika-abh08t25:173_2": "Tattha pavattaṁ viññāṇanti ākāsānañcāyatanamāha.",
  "tika-abh08t25:173_3": "Tañhi dutiyāruppassa ārammaṇaṁ hoti.",
  "tika-abh08t25:173_4": "Sabbasoti sabbākārena,",
  "tika-abh08t25:173_5": "rūpanimittadaṇḍādānasambhavadassanādinā sabbena rūpadhammesu,",
  "tika-abh08t25:173_6": "pathavīkasiṇādirūpanimittesu tadārammaṇajjhānesu ca dosadassanākārena,",
  "tika-abh08t25:173_7": "tesu eva vā rūpanimittesu nikantippahānaasamāpajjitukāmatādinā ākārenāti attho.",
  "tika-abh08t25:173_8": "Atha vā sabbasoti sabbāsaṁ,",
  "tika-abh08t25:173_9": "kusalādibhedena anavasesānanti attho.",
  "tika-abh08t25:173_10": "Rūpasaññānanti saññāsīsena vuttarūpāvacarajjhānānañceva tadārammaṇānañca.",
  "tika-abh08t25:173_11": "Rūpāvacarajjhānampi hi “rūpa”nti vuccati uttarapadalopena “rūpī rūpāni passatī”tiādīsu viya.",
  "tika-abh08t25:173_12": "Tadārammaṇampi kasiṇarūpaṁ purimapadalopena “devena dattoti,",
  "tika-abh08t25:173_13": "bahiddhā rūpāni passatī”tiādīsu viya,",
  "tika-abh08t25:173_14": "tasmā idha rūpe rūpajjhāne taṁsahagatasaññā rūpasaññāti gahitā,",
  "tika-abh08t25:173_15": "saññāsīsena vuttarūpāvacarajjhānānametaṁ adhivacanaṁ.",
  "tika-abh08t25:173_16": "“Rūpa”nti saññā assāti rūpasaññaṁ,",
  "tika-abh08t25:173_17": "rūpanāmavantanti attho.",
  "tika-abh08t25:173_18": "Taṁgahitena pathavīkasiṇādibhedassa tadārammaṇassa cetaṁ nāmanti daṭṭhabbaṁ.",
  "tika-abh08t25:173_19": "“Rūpasaññāna”nti hi sarūpekasesavasena niddeso kato.",
  "tika-abh08t25:173_20": "Samatikkamāti virāgā,",
  "tika-abh08t25:173_21": "nirodhā ca.",
  "tika-abh08t25:173_22": "Kiṁ vuttaṁ hoti?",
  "tika-abh08t25:173_23": "Etāsaṁ kusalavipākakiriyāvasena pañcadasannaṁ jhānasaṅkhātānaṁ rūpasaññānaṁ,",
  "tika-abh08t25:173_24": "etesañca pathavīkasiṇādivasena navannaṁ ārammaṇasaṅkhātānaṁ rūpasaññānaṁ anavasesānaṁ sabbākārena ca,",
  "tika-abh08t25:173_25": "tesu eva vā nikantippahānaasamāpajjitukāmatādinā ākārena virāgā,",
  "tika-abh08t25:173_26": "nirodhā ca jigucchanato ceva tappaṭibandhachandarāgavikkhambhanato ca nibbattaṁ ākāsānañcāyatanasaññāya sahagataṁ arūpāvacarakusalacittaṁ.",
  "tika-abh08t25:173_27": "Na hi sakkā sabbaso anatikkantarūpasaññena taṁ nibbattetunti.",
  "tika-abh08t25:174_0": "Na kevalaṁ etāsaṁyeva samatikkamanato idaṁ nibbattaṁ,",
  "tika-abh08t25:174_1": "atha kho paṭighasaññādīnamatthaṅgamāditopīti āha “paṭighasaññāna”ntiādi.",
  "tika-abh08t25:174_2": "Tattha cakkhādīnaṁ vatthūnaṁ,",
  "tika-abh08t25:174_3": "rūpādīnañca ārammaṇānaṁ paṭighātena aññamaññasamodhānasaṅkhātena paṭihananena uppannā saññā paṭighasaññā,",
  "tika-abh08t25:174_4": "rūpasaññādidvipañcasaññānametaṁ adhivacanaṁ. Yathāha –",
  "tika-abh08t25:175_0": "“Tattha katamā paṭighasaññā?",
  "tika-abh08t25:175_1": "Rūpasaññā saddasaññā gandhasaññā rasasaññā phoṭṭhabbasaññā,",
  "tika-abh08t25:175_2": "imā vuccanti paṭighasaññāyo”ti.",
  "tika-abh08t25:176_0": "Tāsaṁ kusalākusalavipākabhūtānaṁ atthaṅgamā pahānā asamuppādā appavattikaraṇenāti vuttaṁ hoti.",
  "tika-abh08t25:176_1": "Nanu ca etā rūpāvacarajjhānasamāpannassāpi na santi.",
  "tika-abh08t25:176_2": "Na hi paṭhamajjhānādisamāpannakāle pañcadvāravasena cittaṁ pavattatīti?",
  "tika-abh08t25:176_3": "Saccametaṁ,",
  "tika-abh08t25:176_4": "yathā pana “sukhassa ca pahānā dukkhassa ca pahānā adukkhamasukhaṁ upekkhāsatipārisuddhiṁ catutthajjhānaṁ",
  "tika-abh08t25:176_5": "upasampajja viharatī”ti ettha pasaṁsāvasena aññattha pahīnānampi sukhadukkhānaṁ catutthajjhāne,",
  "tika-abh08t25:176_6": "“sakkāyadiṭṭhivicikicchānaṁ pahānā rāgadosamohānaṁ tanuttā sakadāgāmimaggaṁ upasampajja viharatī”ti ettha",
  "tika-abh08t25:176_7": "paṭhamamaggeyeva pahīnānaṁ sakkāyadiṭṭhādīnaṁ dutiyamagge ca vacanaṁ,",
  "tika-abh08t25:176_8": "evameva imasmiṁ jhāne paṭipajjanakānaṁ ussāhajananatthaṁ imassa jhānassa pasaṁsāvasena etāsaṁ ettha vacananti veditabbaṁ.",
  "tika-abh08t25:176_9": "Atha vā kiñcāpi tā rūpāvacarasamāpannassāpi na santi,",
  "tika-abh08t25:176_10": "na pana pahīnattā na santi.",
  "tika-abh08t25:176_11": "Kiñcarahi paccayābhāvena.",
  "tika-abh08t25:176_12": "Na hi rūpāvacarabhāvanā rūpavirāgāya saṁvattati,",
  "tika-abh08t25:176_13": "rūpāyattā eva tāsaṁ pavattīti.",
  "tika-abh08t25:176_14": "Arūpabhāvanā pana rūpavirāgāya saṁvattati,",
  "tika-abh08t25:176_15": "tasmā “tā ettha pahīnā”ti vattuṁ vaṭṭati.",
  "tika-abh08t25:176_16": "Tathā hi etāsaṁ ito pubbe appahīnattāyeva “paṭhamajjhānaṁ samāpannassa saddo kaṇṭako”ti vutto bhagavatā.",
  "tika-abh08t25:176_17": "Idha ca pahīnattā eva arūpasamāpattīnaṁ āneñjābhisaṅkhāravacanādīhi,",
  "tika-abh08t25:176_18": "“ye te santā vimokkhā atikkamma rūpe arūpā”tiādinā ca āneñjatā,",
  "tika-abh08t25:176_19": "santavimokkhatā ca vuttā.",
  "tika-abh08t25:177_0": "Nānattasaññānanti nānatte gocare pavattānaṁ,",
  "tika-abh08t25:177_1": "nānattānaṁ vā saññānaṁ,",
  "tika-abh08t25:177_2": "vuttāvasesānaṁ catucattālīsakāmāvacarasaññānanti attho.",
  "tika-abh08t25:177_3": "Etā eva hi –",
  "tika-abh08t25:178_0": "“Tattha katamā nānattasaññā?",
  "tika-abh08t25:178_1": "Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṁ,",
  "tika-abh08t25:178_2": "imā vuccanti nānattasaññāyo”ti –",
  "tika-abh08t25:179_0": "Evaṁ vibhaṅge vibhajitvā vuttā.",
  "tika-abh08t25:179_1": "Tā pana yasmā rūpasaddādibhede nānatte nānāsabhāve ārammaṇe pavattanti,",
  "tika-abh08t25:179_2": "yasmā ca aṭṭha kāmāvacarakusalasaññā,",
  "tika-abh08t25:179_3": "dvādasa akusalasaññā,",
  "tika-abh08t25:179_4": "ekādasa kāmāvacarakusalavipākasaññā,",
  "tika-abh08t25:179_5": "dve akusalavipākasaññā,",
  "tika-abh08t25:179_6": "ekādasa kāmāvacarakiriyasaññāti evaṁ catucattālīsappabhedā nānāsabhāvā,",
  "tika-abh08t25:179_7": "aññamaññaṁ asadisā,",
  "tika-abh08t25:179_8": "tasmā “nānattasaññā”ti vuccanti.",
  "tika-abh08t25:179_9": "Amanasikārāti sabbaso anāvajjanā asamannāhārā apaccavekkhaṇahetu javanapaṭipādakena vā bhavaṅgacittassa",
  "tika-abh08t25:179_10": "anto akaraṇā ṭhapetvā kasiṇugghāṭimākāsaṁ nānārammaṇe cittassa asaṅkharaṇatoti vuttaṁ hoti.",
  "tika-abh08t25:179_11": "Iminā hi nānattasaññāmanasikārahetūnaṁ rūpadhammānaṁ samatikkamopi vutto,",
  "tika-abh08t25:179_12": "rūpajjhāne pana tadabhāvato “nānattasaññānaṁ amanasikārā”ti na vuttaṁ.",
  "tika-abh08t25:179_13": "Atha samatikkamādīnaṁ kiṁ nānākaraṇanti? Vuccate –",
  "tika-abh08t25:179_14": "yasmā rūpasaññā,",
  "tika-abh08t25:179_15": "paṭighasaññā ca iminā jhānena nibbattitabhavepi na vijjanti,",
  "tika-abh08t25:179_16": "arūpasaññāya bhāvanāya abhāve cutito uddhaṁ uppattirahānaṁ rūpasaññāpaṭighasaññānaṁ yāva attano vipākuppatti,",
  "tika-abh08t25:179_17": "tāva anuppattidhammataṁ āpādiyamānattā,",
  "tika-abh08t25:179_18": "pageva pana imaṁ jhānaṁ samāpannakāle,",
  "tika-abh08t25:179_19": "tasmā “samatikkamā,",
  "tika-abh08t25:179_20": "atthaṅgamā”ti ubhayathāpi tāsaṁ abhāvoyeva dassito.",
  "tika-abh08t25:179_21": "Nānattasaññāsu pana yā tasmiṁ bhave na uppajjanti ekantarūpanissitattā,",
  "tika-abh08t25:179_22": "tā anokāsatāya na uppajjanti,",
  "tika-abh08t25:179_23": "na arūpabhāvanāya nivāritattā,",
  "tika-abh08t25:179_24": "anivāritattā ca kāci uppajjanti,",
  "tika-abh08t25:179_25": "tasmā tāsaṁ amanasikāro anāvajjanaṁ apaccavekkhaṇaṁ javanapaṭipādakena vā bhavaṅgamanassa anto akaraṇaṁ appavesanaṁ vuttaṁ.",
  "tika-abh08t25:179_26": "Tatra pavattamānānampi hi jhānaṁ samāpannassa tāsaṁ amanasikāroyeva itarathā jhānasamāpattiyā abhāvato.",
  "tika-abh08t25:179_27": "Iti saṅkhepato “rūpasaññānaṁ samatikkamā”ti iminā sabbarūpāvacaradhammānaṁ pahānaṁ vuttaṁ,",
  "tika-abh08t25:179_28": "“paṭighasaññānaṁ atthaṅgamā nānattasaññānaṁ amanasikārā”ti sabbesaṁ kāmāvacaracittacetasikānaṁ pahānaṁ,",
  "tika-abh08t25:179_29": "amanasikāro ca vutto,",
  "tika-abh08t25:179_30": "tīhi panetehi samādhissa thirabhāvo kathitoti.",
  "tika-abh08t25:180_0": "Ākāsānañcāyatanasaññāsahagatanti ettha pana nāssa antoti anantaṁ,",
  "tika-abh08t25:180_1": "anantaṁ ākāsaṁ ākāsānantaṁ,",
  "tika-abh08t25:180_2": "kasiṇugghāṭimākāsaṁ,",
  "tika-abh08t25:180_3": "anantatā pana uppādavayantābhāvato anantamanasikāravasena vā veditabbā.",
  "tika-abh08t25:180_4": "Na hi etassa uppādanto,",
  "tika-abh08t25:180_5": "vayanto vā paññāyati asabhāvadhammattā.",
  "tika-abh08t25:180_6": "Sabhāvadhammo hi ahutvā sambhavanato,",
  "tika-abh08t25:180_7": "hutvā ca vinassanato uppādavayantaparicchinno, netaro.",
  "tika-abh08t25:180_8": "Na ca panetaṁ manasi karonto yogāvacaro tassa paricchedasaṅkhātamantaṁ gaṇhāti,",
  "tika-abh08t25:180_9": "atha kho rūpavivekamattasseva gahaṇena anantapharaṇākāreneva manasikāraṁ pavatteti,",
  "tika-abh08t25:180_10": "tasmā uppādavayantavirahato manasikāravasena vā etamanantanti veditabbaṁ.",
  "tika-abh08t25:180_11": "“Anantākāsa”nti ca vattabbe ananta-",
  "tika-abh08t25:180_12": "saddassa paranipātavasena “ākāsānanta”nti vuccati.",
  "tika-abh08t25:180_13": "Ākāsānantameva ākāsānañcaṁ saṁyogaparassa ta-",
  "tika-abh08t25:180_14": "kārassa ca-",
  "tika-abh08t25:180_15": "kāraṁ katvā,",
  "tika-abh08t25:180_16": "tadeva āyatanaṁ sasampayuttadhammassa jhānassa ārammaṇabhāvato adhiṭṭhānaṭṭhena devāyatanaṁ viyāti ākāsānañcāyatanaṁ,",
  "tika-abh08t25:180_17": "tasmiṁ appanāpattā saññā ākāsānañcāyatanasaññā,",
  "tika-abh08t25:180_18": "tāya sahagataṁ viññāṇaṁ ākāsānañcāyatanasaññāsahagataṁ.",
  "tika-abh08t25:180_19": "Atha vā ākāsānañcaṁ āyatanamassā sasampayuttadhammāya saññāyāti ākāsānañcāyatanā,",
  "tika-abh08t25:180_20": "sāyeva saññā,",
  "tika-abh08t25:180_21": "tāya jhānaṁ sahagatanti ākāsānañcāyatanasaññāsahagataṁ.",
  "tika-abh08t25:181_0": "Viññāṇa…pe…",
  "tika-abh08t25:181_1": "sahagatanti yadetaṁ paṭhamāruppaviññāṇaṁ,",
  "tika-abh08t25:181_2": "taṁsabhāvadhammattā uppādādiantavantampi ārammaṇakaraṇavasena anantākāse pharaṇato attānaṁ ārabbha antassa",
  "tika-abh08t25:181_3": "aggahaṇavasena pavattamanasikārato vā anantaṁ viññāṇanti viññāṇānantaṁ,",
  "tika-abh08t25:181_4": "“viññāṇānañca”nti vattabbe viññāṇañca-",
  "tika-abh08t25:181_5": "saddo tadatthe nirūḷho ā- kāra na-",
  "tika-abh08t25:181_6": "kāralopoti vā katvā “viññāṇañca”micceva vuttaṁ.",
  "tika-abh08t25:181_7": "Evañca katvā vakkhati –",
  "tika-abh08t25:182_0": "“Viññāṇānantamiccevaṁ, vattabbaṁ panidaṁ siyā”ti.",
  "tika-abh08t25:183_0": "Atha vā dutiyāruppaviññāṇena añcitabbaṁ ārammaṇavasena pāpuṇitabbanti viññāṇañcaṁ.",
  "tika-abh08t25:183_1": "Sesaṁ purimasadisameva.",
  "tika-abh08t25:184_0": "Ākiñcaññā…pe…",
  "tika-abh08t25:184_1": "sahagatanti nāssa paṭhamāruppaviññāṇassa kiñcananti akiñcanaṁ,",
  "tika-abh08t25:184_2": "antamaso bhaṅgamattampi avasiṭṭhaṁ natthīti vuttaṁ hoti.",
  "tika-abh08t25:184_3": "Sati hi bhaṅgamattepi tassa sakiñcanatā siyā.",
  "tika-abh08t25:184_4": "Akiñcanassa bhāvo ākiñcaññaṁ,",
  "tika-abh08t25:184_5": "ākāsānañcāyatanaviññāṇābhāvassetaṁ adhivacanaṁ.",
  "tika-abh08t25:184_6": "Sesaṁ vuttanayameva.",
  "tika-abh08t25:185_0": "Nevasaññā…pe…",
  "tika-abh08t25:185_1": "sahagatanti heṭṭhimajhānesu viya oḷārikāya saññāya abhāvato nevassa saññā atthīti nevasaññaṁ,",
  "tika-abh08t25:185_2": "sukhumāya ca saññāya atthitāya nāssa saññā natthīti nāsaññaṁ,",
  "tika-abh08t25:185_3": "nevasaññañca taṁ nāsaññañceti nevasaññānāsaññaṁ,",
  "tika-abh08t25:185_4": "catutthāruppajjhānaṁ.",
  "tika-abh08t25:185_5": "Yadi evaṁ “nevasaññanāsañña”nti vattabbaṁ?",
  "tika-abh08t25:185_6": "Saccametaṁ.",
  "tika-abh08t25:185_7": "Vacanasobhanatthaṁ pana dīghaṁ katvā vuttaṁ.",
  "tika-abh08t25:185_8": "Atha vā nevassa saññā nāsaññāti evaṁ ekajjhaṁ bahubbīhisamāsavasena “nevasaññānāsañña”nti vuttaṁ.",
  "tika-abh08t25:185_9": "Nevasaññānāsaññañca taṁ āyatanañca manāyatanadhammāyatanapariyāpannattāti nevasaññānāsaññāyatanaṁ,",
  "tika-abh08t25:185_10": "tena sampayuttaṁ saññāsahagataṁ nevasaññānāsaññāyatanasaññāsahagataṁ.",
  "tika-abh08t25:185_11": "Atha vā saññāyeva paṭusaññākiccakaraṇe asamatthatāya nevasaññā,",
  "tika-abh08t25:185_12": "uṇhodake tejodhātu viya saṅkhārāvasesasukhumabhāvappattiyā nāsaññāti nevasaññānāsaññā,",
  "tika-abh08t25:185_13": "sā eva sesadhammānaṁ nissayapaccayatāya,",
  "tika-abh08t25:185_14": "adhiṭṭhānaṭṭhena dhammāyatanapariyāpannatāya eva vā āyatananti nevasaññānāsaññāyatanaṁ,",
  "tika-abh08t25:185_15": "nevasaññānāsaññāyatanabhūtāya saññāya sahagatanti nevasaññānāsaññāyatanasaññāsahagataṁ.",
  "tika-abh08t25:186_0": "Yathānurūpaṁ…pe…",
  "tika-abh08t25:186_1": "nipphādakanti “paṭhamāruppabhūmiyā paṭhamaṁ,",
  "tika-abh08t25:186_2": "dutiyāruppabhūmiyā dutiya”ntiādinā attano anurūpavasena catūsu arūpabhūmīsu upapattisādhakaṁ.",
  "tika-abh08t25:186_3": "Tāsu pana paṭhamā vīsatisahassakappāyukā hoti,",
  "tika-abh08t25:186_4": "dutiyā cattālīsasahassakappāyukā,",
  "tika-abh08t25:186_5": "tatiyā saṭṭhisahassakappāyukā,",
  "tika-abh08t25:186_6": "catutthā pana caturāsītisahassakappāyukāti veditabbaṁ.",
  "tika-abh08t25:187_0": "Arūpāvacarakusalavaṇṇanā niṭṭhitā.",
  "tika-abh08t25:188_0": "Lokuttarakusalavaṇṇanā",
  "tika-abh08t25:189_0": "Evaṁ tividhampi lokiyakusalaṁ niddisitvā idāni lokuttarakusalaṁ niddisanto āha “itaraṁpanā”tiādi.",
  "tika-abh08t25:189_1": "Lujjanapalujjanaṭṭhena loko,",
  "tika-abh08t25:189_2": "so tividho –",
  "tika-abh08t25:189_3": "saṅkhāraloko sattaloko bhājanalokoti.",
  "tika-abh08t25:189_4": "Tato idaṁ uttaratīti lokuttaraṁ.",
  "tika-abh08t25:189_5": "Cattāropi hi maggā upādānakkhandhasaṅkhātasaṅkhāralokato uttaranti anāsavabhāvena.",
  "tika-abh08t25:189_6": "Sattalokesu ca sotāpattimaggo anariyalokato uttarati,",
  "tika-abh08t25:189_7": "sakadāgāmimaggo sotāpannalokato,",
  "tika-abh08t25:189_8": "anāgāmimaggo sakadāgāmilokato,",
  "tika-abh08t25:189_9": "arahattamaggo anāgāmilokato uttarati.",
  "tika-abh08t25:189_10": "Bhājanalokesu pana paṭhamamaggo apāyalokato uttarati,",
  "tika-abh08t25:189_11": "sakadāgāmimaggo kāmalokekadesato,",
  "tika-abh08t25:189_12": "anāgāmimaggo sakalakāmalokato,",
  "tika-abh08t25:189_13": "arahattamaggo rūpārūpalokato uttarati.",
  "tika-abh08t25:189_14": "Iti catubbidhampi maggacittaṁ tividhalokato uttaratīti lokuttaraṁ,",
  "tika-abh08t25:189_15": "kucchitasalanādito pana kusalaṁ,",
  "tika-abh08t25:189_16": "cintanādito cittañcāti lokuttarakusalacittaṁ.",
  "tika-abh08t25:189_17": "Phalaṁ pana lokato uttiṇṇattā lokuttaraṁ,",
  "tika-abh08t25:189_18": "ubhayampi vā saha nibbānena upādānakkhandhasaṅkhātalokato uttaraṁ visiṭṭhataranti lokuttaraṁ.",
  "tika-abh08t25:189_19": "Yathāha “yāvatā,",
  "tika-abh08t25:189_20": "bhikkhave,",
  "tika-abh08t25:189_21": "dhammā saṅkhatā vā asaṅkhatā vā,",
  "tika-abh08t25:189_22": "virāgo tesaṁ dhammānaṁ aggamakkhāyatī”ti.",
  "tika-abh08t25:190_0": "Niyatāniyatavatthukabhedatoti sotāpattimaggassa paratoghosapaccayena vinā anuppajjanato arūpabhave sambhavo natthīti taṁ niyatavatthukaṁ,",
  "tika-abh08t25:190_1": "itaraṁ pana sattavidhampi paratoghosaṁ vināpi vipassanābaleneva nipphajjanato tatthāpi sambhavatīti aniyatavatthukaṁ.",
  "tika-abh08t25:191_0": "Tīhi…pe…",
  "tika-abh08t25:191_1": "tividhanti lokuttaravimokkhānaṁ dvārabhāvato vimokkhamukhasaṅkhātāhi suññatānupassanādīhi tīhi vuṭṭhānagāminivipassanāhi",
  "tika-abh08t25:191_2": "pattabbato idaṁ lokuttarakusalaṁ tividhaṁ suññataṁ animittaṁ appaṇihitanti.",
  "tika-abh08t25:191_3": "Katame pana te lokuttaravimokkhāti?",
  "tika-abh08t25:191_4": "Nava lokuttaradhammā.",
  "tika-abh08t25:191_5": "Yathāha “cattāro ca ariyamaggā cattāri ca sāmaññaphalāni nibbānañca,",
  "tika-abh08t25:191_6": "ayaṁ anāsavo vimokkho”ti.",
  "tika-abh08t25:191_7": "Imāni hi saṁkilesadhammehi suṭṭhu vimuttattā vimokkhā nāma.",
  "tika-abh08t25:191_8": "Tāni pana paccekaṁ suññato vimokkho,",
  "tika-abh08t25:191_9": "animitto vimokkho,",
  "tika-abh08t25:191_10": "appaṇihito vimokkhoti tividhāni.",
  "tika-abh08t25:191_11": "Yathāha “tayome,",
  "tika-abh08t25:191_12": "bhikkhave,",
  "tika-abh08t25:191_13": "vimokkhā –",
  "tika-abh08t25:191_14": "suññato vimokkho,",
  "tika-abh08t25:191_15": "animitto vimokkho,",
  "tika-abh08t25:191_16": "appaṇihito vimokkho”ti.",
  "tika-abh08t25:191_17": "Idha pana kusalādhikārattā catumaggasaṅkhātāyeva lokuttaradhammā adhippetā.",
  "tika-abh08t25:192_0": "Suññatādināmalābho ca nesaṁ āgamanato, saguṇato,",
  "tika-abh08t25:192_1": "ārammaṇato ca veditabbo.",
  "tika-abh08t25:192_2": "Tathā hi āgacchati maggo,",
  "tika-abh08t25:192_3": "phalañca etenāti āgamanaṁ.",
  "tika-abh08t25:192_4": "Tañhi duvidhaṁ maggāgamanaṁ,",
  "tika-abh08t25:192_5": "phalāgamanañca.",
  "tika-abh08t25:192_6": "Tesu vuṭṭhānagāminivipassanā maggāgamanaṁ,",
  "tika-abh08t25:192_7": "ariyamaggo phalāgamanaṁ.",
  "tika-abh08t25:192_8": "Tattha maggassa āgataṭṭhāne maggāgamanaṁ gahetabbaṁ,",
  "tika-abh08t25:192_9": "phalassa āgataṭṭhāne phalāgamanaṁ.",
  "tika-abh08t25:192_10": "Idha pana maggassa āgatattā maggāgamanaṁ gahitanti.",
  "tika-abh08t25:192_11": "Tato āgamanato.",
  "tika-abh08t25:192_12": "Saguṇatoti sabhāvato.",
  "tika-abh08t25:192_13": "Ārammaṇatoti ārammaṇadhammato.",
  "tika-abh08t25:193_0": "Yo hi sabbasaṅkhārānaṁ anattalakkhaṇapaṭivedhavasappavattāya anattānupassanāya vasena maggaṁ paṭilabhati,",
  "tika-abh08t25:193_1": "tassa sā anupassanā asuññattakarānaṁ attābhinivesapaccayānaṁ diṭṭhekaṭṭhakilesānaṁ vikkhambhitabhāvena",
  "tika-abh08t25:193_2": "tebhūmakadhammānaṁ attasuññatāya yāthāvato gahaṇato suññatānupassanā nāma hoti.",
  "tika-abh08t25:193_3": "Tāya pana paṭiladdhamaggo suññatāya āgatattā suññato nāma.",
  "tika-abh08t25:193_4": "Tenāha “anattato manasikaronto suññatavimokkhena vimuccatī”ti.",
  "tika-abh08t25:194_0": "Yo pana sabbasaṅkhārānaṁ aniccalakkhaṇapaṭivedhavasappavattāya aniccānupassanāya maggaṁ paṭilabhati,",
  "tika-abh08t25:194_1": "tassa sā anupassanā niccanimittādigāhakarānaṁ kilesānaṁ vikkhambhitattā dhuvabhāvūpaṭṭhānasaṅkhātaniccanimittādino aggahaṇato animittānupassanā nāma.",
  "tika-abh08t25:194_2": "Tāya pana laddhamaggo animittāya āgatattā animitto nāma.",
  "tika-abh08t25:194_3": "Tenāha “aniccato manasikaronto animittavimokkhena vimuccatī”ti.",
  "tika-abh08t25:195_0": "Yo pana sabbasaṅkhārānaṁ dukkhalakkhaṇapaṭivedhavasappavattāya dukkhānupassanāya vasena maggaṁ paṭilabhati,",
  "tika-abh08t25:195_1": "tassa sā anupassanā taṇhāpaṇidhānassa vikkhambhanena paṇidhivirahitattā appaṇihitānupassanā nāma.",
  "tika-abh08t25:195_2": "Tāya pana laddhamaggo appaṇihitāya āgatattā appaṇihito nāma.",
  "tika-abh08t25:195_3": "Tenāha “dukkhato manasikaronto appaṇihitavimokkhena vimuccatī”ti.",
  "tika-abh08t25:195_4": "Ayaṁ tāvassa āgamanavasena nāmalābho.",
  "tika-abh08t25:196_0": "Attano pana rāgādīhi suññatattā,",
  "tika-abh08t25:196_1": "niccanimittādivirahitattā,",
  "tika-abh08t25:196_2": "taṇhāpaṇidhiabhāvato ca saguṇato,",
  "tika-abh08t25:196_3": "rāgādisuññasseva,",
  "tika-abh08t25:196_4": "niccanimittādivirahitassa,",
  "tika-abh08t25:196_5": "paṇidhivippamuttassa ca nibbānassa ārammaṇakaraṇato ārammaṇato ca suññatādivimokkho nāma hotīti evamassa saguṇārammaṇehi nāmalābho daṭṭhabbo.",
  "tika-abh08t25:196_6": "So ca kho suttantapariyāyeneva,",
  "tika-abh08t25:196_7": "no abhidhammapariyāyena.",
  "tika-abh08t25:196_8": "Suttantakathā hi pariyāyadesanā,",
  "tika-abh08t25:196_9": "itarā nippariyāyadesanā,",
  "tika-abh08t25:196_10": "tasmā saguṇārammaṇato nāmassa sabbasādhāraṇabhāvena avavatthānakarattā pariyāyabhāvato suttantapariyāyeneva lābho,",
  "tika-abh08t25:196_11": "āgamanato pana abhidhammapariyāyenapi vavatthānakarabhāvena nippariyāyattā.",
  "tika-abh08t25:196_12": "Teneva hi ācariyena “tīhi vimokkhamukhehi pattabbato tividha”nti vimokkhamukhameva dhuraṁ katvā vuttaṁ,",
  "tika-abh08t25:196_13": "na “suññatādināmato tividha”nti.",
  "tika-abh08t25:196_14": "Animittanāmaṁ panettha āgamanatopi suttantapariyāyeneva labbhati abhidhamme maggaṁ pati animittanāmassa anuddhatattā.",
  "tika-abh08t25:196_15": "Anuddhaṭattaṁ pana na anuddharitabbatāmattena,",
  "tika-abh08t25:196_16": "atha kho nippariyāyato tassa magge alabbhanato.",
  "tika-abh08t25:196_17": "Kiñcāpi hi ayaṁ vipassanā niccanimittaṁ ugghāṭentī pavattati,",
  "tika-abh08t25:196_18": "saṅkhāranimittassa pana anissajjanato na nippariyāyato animittanāmaṁ labhati.",
  "tika-abh08t25:196_19": "Yaṁ panetaṁ sutte –",
  "tika-abh08t25:197_0": "“Animittañca bhāvehi, mānānusayamujjaha;",
  "tika-abh08t25:198_0": "Tato mānābhisamayā, upasanto carissasī”ti. –",
  "tika-abh08t25:199_0": "Maggassa animittabhāvavacanaṁ,",
  "tika-abh08t25:199_1": "taṁ yathāvuttapariyāyavasena labbhamānaṁ gahetvā vuttaṁ.",
  "tika-abh08t25:199_2": "Abhidhamme pana yā sayampi nippariyāyato animittanāmaṁ na labhati,",
  "tika-abh08t25:199_3": "sā kathaṁ maggassa taṁ dadeyyāti maggassa animittanāmaṁ na uddhaṭaṁ.",
  "tika-abh08t25:199_4": "Yadi evaṁ suññatanāmenapi idaṁ samānaṁ.",
  "tika-abh08t25:199_5": "Anattānupassanāpi hi kiñcāpi puggalasuññataṁ gaṇhāti,",
  "tika-abh08t25:199_6": "dhammasuññataṁ pana na gaṇhātīti sayaṁ nippariyāyena suññatānupassanā nāma na hotīti suññatanāmampi maggassa na dadeyya.",
  "tika-abh08t25:199_7": "Atha puggalasuññatāggahaṇamattena sayaṁ suññatānupassanā hutvā maggassa taṁ dadeyya,",
  "tika-abh08t25:199_8": "aniccānupassanāpi saṅkhāranimittassa gahaṇepi niccanimittādiugghāṭanato sayaṁ animittānupassanā hutvā maggassa animittanāmaṁ dadeyyāti?",
  "tika-abh08t25:199_9": "Na idamevaṁ,",
  "tika-abh08t25:199_10": "niccādinimittugghāṭanena animittabhāvassa nippariyāyena magge alabbhanato niccādinimittugghāṭanassapi pariyāyabhāvato.",
  "tika-abh08t25:199_11": "Nanu idampi sabbattha samānaṁ.",
  "tika-abh08t25:199_12": "Suññataappaṇihitabhāvopi hi nippariyāyena amagge na labbhati puggalasuññataggahaṇassa,",
  "tika-abh08t25:199_13": "paṇidhisosanassa ca ujukaṁ maggeneva nipphajjanato,",
  "tika-abh08t25:199_14": "tasmā suññatānupassanāpi appaṇihitānupassanāpi pariyāyeneva taṁ taṁ nāmaṁ labhantīti maggassa nippariyāyato nāmaṁ na dentīti? Na,",
  "tika-abh08t25:199_15": "tato laddhaariyamaggassa nippariyāyato sampayuttadhammavaseneva suññataappaṇihitanāmasambhavato. Kathaṁ?",
  "tika-abh08t25:199_16": "Ṭhapetvā buddhuppādaṁ sarabhaṅgasatthārādikālepi dubbijānīyabhāvena sukhumassa anattalakkhaṇassa paññāya",
  "tika-abh08t25:199_17": "eva gocarabhāvato anattānupassanāya anupassanato maggakkhaṇe paññindriyaṁ adhimattaṁ hoti. Yathāha –",
  "tika-abh08t25:199_18": "“anattato manasikaroto paññindriyaṁ adhimattaṁ hotī”ti.",
  "tika-abh08t25:200_0": "Tañca pana sayaṁ attābhinivesasamugghāṭanato,",
  "tika-abh08t25:200_1": "ariyamaggapariyāpannattā ca nippariyāyatova suññatanāmaṁ labhati.",
  "tika-abh08t25:200_2": "Dukkhānupassanāya samādhivipaccanīkassa paṇidhisaṅkhātarāgassa sosanato tassā vasena anupassantassa maggakkhaṇe samādhindriyaṁ adhimattaṁ hoti. Yathāha –",
  "tika-abh08t25:200_3": "“dukkhato manasikaroto samādhindriyaṁ adhimattaṁ hotī”ti.",
  "tika-abh08t25:200_4": "Tañca pana sayaṁ paṇidhisosanato,",
  "tika-abh08t25:200_5": "ariyamaggapariyāpannattā ca nippariyāyatova appaṇihitanāmaṁ labhati.",
  "tika-abh08t25:200_6": "Sabbasaṅkhārānaṁ pana aniccabhāvaṁ āgamanato sutvā pacchā sayaṁ paccakkhato passato “aniccameva vata",
  "tika-abh08t25:200_7": "so bhagavā ‘anicca’nti āhā”ti bhagavati saddhābāhullapaṭilābhato aniccānupassanāya manasikaroto maggakkhaṇe",
  "tika-abh08t25:200_8": "saddhindriyaṁ adhimattaṁ hoti. Yathāha –",
  "tika-abh08t25:200_9": "“aniccato manasikaroto saddhindriyaṁ adhimattaṁ hotī”ti.",
  "tika-abh08t25:200_10": "Taṁ pana sayaṁ saṅkhāranimittato vuṭṭhahantampi ariyamaggapariyāpannaṁ na hotīti nippariyāyato animittanāmaṁ na labhati,",
  "tika-abh08t25:200_11": "tasmā yathā kāyakammādhikaṁ cittaṁ “kāyakamma”nti vuccati,",
  "tika-abh08t25:200_12": "evaṁ suññatasaṅkhātapaññindriyādhimatto maggo suññatanāmaṁ labhati,",
  "tika-abh08t25:200_13": "appaṇihitasaṅkhātasamādhindriyādhimatto appaṇihitanāmaṁ,",
  "tika-abh08t25:200_14": "saddhindriyādhimatto pana saddhāya animittanāmālābhato sayampi taṁ na labhati.",
  "tika-abh08t25:200_15": "Yadi sampayuttadhammavasena suññatādināmālābho,",
  "tika-abh08t25:200_16": "atha kathaṁ “āgamanato”ti vuttaṁ? Saccaṁ,",
  "tika-abh08t25:200_17": "āgamanato adhimattassa pana indriyassa vasena laddhanāmampi āgamanatova laddhaṁ hoti.",
  "tika-abh08t25:201_0": "Atha vā abhidhammapariyāyenapi suññatabhāvo nāma puggalasuññatāyevāti puggalasuññataggāhitāya anattānupassanāya suññatanāmaṁ nippariyāyatova labbhati.",
  "tika-abh08t25:201_1": "Paṇidhi nāma rāgādikā evāti rāgādisositāya dukkhānupassanāya appaṇihitanāmampi nippariyāyatova labbhati.",
  "tika-abh08t25:202_0": "Nimittanti pana ṭhapetvā suttantapariyāyaṁ abhidhammapariyāyena saṅkhāranimittaṁ hotīti saṅkhāranimittaggāhitāya",
  "tika-abh08t25:202_1": "aniccānupassanāya animittanāmaṁ nippariyāyato na labbhati,",
  "tika-abh08t25:202_2": "tasmā nippariyāyato suññataappaṇihitanāmikānaṁ anattadukkhānupassanānaṁ vasena paṭiladdhamaggo āgamanato suññataappaṇihitanāmaṁ labhati,",
  "tika-abh08t25:202_3": "animittanāmaṁ pana pariyāyatova labhati.",
  "tika-abh08t25:202_4": "Tena vuttaṁ –",
  "tika-abh08t25:202_5": "“animittanāmaṁ panettha āgamanatopi suttantapariyāyeneva labbhati abhidhamme maggaṁ pati animittanāmassa anuddhaṭattā”ti.",
  "tika-abh08t25:202_6": "Iti imesaṁ tiṇṇaṁ vimokkhānaṁ pavesanadvārabhāvato suññatānupassanādināmikā anattānupassanādikā tisso",
  "tika-abh08t25:202_7": "anukkamena balavabhāvaṁ patvā vuṭṭhānagāminivipassanābhūtā tīṇi vimokkhamukhānīti veditabbāni.",
  "tika-abh08t25:202_8": "Vuttañhetaṁ –",
  "tika-abh08t25:203_0": "“Tīṇi kho panimāni vimokkhamukhāni lokaniyyānāya saṁvattanti,",
  "tika-abh08t25:203_1": "sabbasaṅkhāre paricchedaparivaṭumato samanupassanatāya animittāya ca dhātuyā cittasampakkhandanatāya,",
  "tika-abh08t25:203_2": "sabbasaṅkhāresu manosamuttejanatāya appaṇihitāya ca dhātuyā cittasampakkhandanatāya,",
  "tika-abh08t25:203_3": "sabbadhamme parato samanupassanatāya suññatāya ca dhātuyā cittasampakkhandanatāya,",
  "tika-abh08t25:203_4": "imāni tīṇi vimokkhamukhāni lokaniyyānāya saṁvattantī”ti.",
  "tika-abh08t25:204_0": "Ettha hi paricchedaparivaṭumatoti udayabbayavasena paricchedato ceva parivaṭumato ca.",
  "tika-abh08t25:204_1": "Aniccānupassanā hi “udayato pubbe saṅkhārā natthī”ti paricchinditvā tesaṁ gatiṁ samannesamānā vayato paraṁ na gacchanti,",
  "tika-abh08t25:204_2": "ettheva antaradhāyantīti parivaṭumato pariyantato samanupassati.",
  "tika-abh08t25:204_3": "Samanupassanatāyāti sammadeva anupassanatāya saṁvattantīti sambandho.",
  "tika-abh08t25:204_4": "Manosamuttejanatāyāti cittasaṁvejanatāya.",
  "tika-abh08t25:204_5": "Dukkhānupassanena hi saṅkhāresu cittaṁ saṁvijjati.",
  "tika-abh08t25:204_6": "Parato samanupassanatāyāti “nāhaṁ,",
  "tika-abh08t25:204_7": "na mama”nti evaṁ anattato samanupassanatāya.",
  "tika-abh08t25:204_8": "Iti imāni tīṇi padāni aniccānupassanādīnaṁ tiṇṇaṁ vasena vuttānīti veditabbāni.",
  "tika-abh08t25:204_9": "Teneva ca tadanantare pañhāvissajjane –",
  "tika-abh08t25:205_0": "“Aniccato manasikaroto khayato saṅkhārā upaṭṭhahanti,",
  "tika-abh08t25:205_1": "dukkhato manasikaroto bhayato saṅkhārā upaṭṭhahanti,",
  "tika-abh08t25:205_2": "anattato manasikaroto suññato saṅkhārā upaṭṭhahantī”ti –",
  "tika-abh08t25:206_0": "Vuttaṁ.",
  "tika-abh08t25:206_1": "Nanu cettha abhidhammāvatārassa bhāsamānattā abhidhammapariyāyeneva vimokkhamukhāni ca vavatthapetuṁ yuttanti? Saccaṁ,",
  "tika-abh08t25:206_2": "aniccānupassanāyapi pana maggavuṭṭhānaṁ hotīti pakāsanatthaṁ suttantapariyāyenapi ekaṁ vavatthānaṁ kataṁ,",
  "tika-abh08t25:206_3": "tathā vuṭṭhito pana maggo abhidhammapariyāyena suddhikapaṭipadāyameva saṅgayhatīti daṭṭhabbaṁ.",
  "tika-abh08t25:207_0": "Catumaggayogabhedatoti sotāpattiādīhi catūhi ariyamaggehi sampayogappabhedato.",
  "tika-abh08t25:207_1": "Ariyamaggānaṁ pana sammādiṭṭhādiaṭṭhaṅgasabhāvattā,",
  "tika-abh08t25:207_2": "tesañca sabbalokuttare atthitāya bhaṅgavasena abhedepi indriyānaṁ apāṭavapāṭavataratamabhāvena sacchikiriyāvisesato",
  "tika-abh08t25:207_3": "kilesānaṁ pahānabhedo hotīti taṁvasena catubbidhatā daṭṭhabbā.",
  "tika-abh08t25:207_4": "Tenevāha “sakkāyadiṭṭhivicikicchā”tiādi.",
  "tika-abh08t25:207_5": "Sati vijjamāne pañcakkhandhasaṅkhāte kāye diṭṭhi sakkāyadiṭṭhi,",
  "tika-abh08t25:207_6": "sayaṁ vā tattha sati diṭṭhi sakkāyadiṭṭhi,",
  "tika-abh08t25:207_7": "pañcasu khandhesu attattaniyābhinivesavasena pavattāya micchādiṭṭhiyā etaṁ adhivacanaṁ.",
  "tika-abh08t25:207_8": "Sā pana ekekasmiṁ khandhe catudhā abhinivesanavasena vīsatividhā hoti.",
  "tika-abh08t25:207_9": "Tathā hi koci rūpaṁ attato samanupassati “yaṁ rūpaṁ, so attā, yo attā,",
  "tika-abh08t25:207_10": "taṁ rūpaṁ,",
  "tika-abh08t25:207_11": "yathā dīpassa vaṇṇoyeva acci,",
  "tika-abh08t25:207_12": "acciyeva vaṇṇo”ti.",
  "tika-abh08t25:207_13": "Rūpavantaṁ vā attānaṁ samanupassati,",
  "tika-abh08t25:207_14": "chāyāvantaṁ viya rukkhaṁ.",
  "tika-abh08t25:207_15": "Attani vā rūpaṁ,",
  "tika-abh08t25:207_16": "pupphe viya gandhaṁ.",
  "tika-abh08t25:207_17": "Rūpasmiṁ vā attānaṁ,",
  "tika-abh08t25:207_18": "samugge viya maṇi.",
  "tika-abh08t25:207_19": "Evaṁ vedanādīsupi “vedanaṁ attato samanupassatī”tiādinā yojetabbaṁ.",
  "tika-abh08t25:207_20": "Tattha yo pañcavidho abyatirittaattābhiniveso,",
  "tika-abh08t25:207_21": "sā ucchedadiṭṭhi.",
  "tika-abh08t25:207_22": "Yo pana pannarasavidho byatirittaattābhiniveso,",
  "tika-abh08t25:207_23": "sā sassatadiṭṭhīti veditabbaṁ.",
  "tika-abh08t25:208_0": "Sabhāvaṁ vicinanto tāya kicchati kilamatīti vicikicchā,",
  "tika-abh08t25:208_1": "tikicchituṁ dukkaratāya vā vigatā cikicchā ñāṇapatikāro imissāti vicikicchā. Sā pana –",
  "tika-abh08t25:209_0": "“Satthari kaṅkhati vicikicchati, dhamme, saṅghe, sikkhāya, pubbante, aparante,",
  "tika-abh08t25:209_1": "pubbantāparante,",
  "tika-abh08t25:209_2": "idappaccayatāpaṭiccasamuppannesu dhammesu kaṅkhati vicikicchatī”ti –",
  "tika-abh08t25:210_0": "Evaṁ buddhādīsu kaṅkhāvasena aṭṭhavatthukā,",
  "tika-abh08t25:211_0": "“Ahosiṁ nu kho ahamatītamaddhānaṁ,",
  "tika-abh08t25:211_1": "na nu kho ahosiṁ,",
  "tika-abh08t25:211_2": "kiṁ nu kho ahosiṁ,",
  "tika-abh08t25:211_3": "kathaṁ nu kho ahosiṁ,",
  "tika-abh08t25:211_4": "kiṁ hutvā kiṁ ahosiṁ nu kho ahamatītamaddhānaṁ,",
  "tika-abh08t25:211_5": "bhavissāmi nu kho ahamanāgatamaddhānaṁ,",
  "tika-abh08t25:211_6": "na nu kho bhavissāmi,",
  "tika-abh08t25:211_7": "kiṁ nu kho bhavissāmi,",
  "tika-abh08t25:211_8": "kathaṁ nu kho bhavissāmi,",
  "tika-abh08t25:211_9": "kiṁ hutvā kiṁ bhavissāmi nu kho ahamanāgatamaddhānaṁ,",
  "tika-abh08t25:211_10": "etarahi vā pana paccuppannamaddhānaṁ ajjhattaṁ kathaṁkathī hoti,",
  "tika-abh08t25:211_11": "ahaṁ nu khosmi,",
  "tika-abh08t25:211_12": "no nu khosmi,",
  "tika-abh08t25:211_13": "kiṁ nu khosmi,",
  "tika-abh08t25:211_14": "kathaṁ nu khosmi,",
  "tika-abh08t25:211_15": "ayaṁ nu kho satto kuto āgato,",
  "tika-abh08t25:211_16": "so kuhiṁ gāmī bhavissatī”ti –",
  "tika-abh08t25:212_0": "Evaṁ pubbantādayo ārabbha pavattivasena soḷasavatthukā ca niddiṭṭhā.",
  "tika-abh08t25:213_0": "Tattha satthari kaṅkhanto tassa rūpakāyadhammakāyānaṁ vijjamānataṁ,",
  "tika-abh08t25:213_1": "avijjamānatañca kaṅkhati,",
  "tika-abh08t25:213_2": "dhamme kaṅkhanto tassa svākkhātadvākkhātabhāve kaṅkhati,",
  "tika-abh08t25:213_3": "saṅghe kaṅkhanto tassa suppaṭipannavippaṭipannatādibhāve kaṅkhati,",
  "tika-abh08t25:213_4": "sikkhāya kaṅkhanto tassā supaññattaduppaññattabhāvaṁ kaṅkhati,",
  "tika-abh08t25:213_5": "pubbante kaṅkhanto sassatākāraṁ,",
  "tika-abh08t25:213_6": "adhiccasamuppattiākārañca nissāya atīte attano vijjamānataṁ,",
  "tika-abh08t25:213_7": "avijjamānatañca kaṅkhati,",
  "tika-abh08t25:213_8": "aparante kaṅkhanto sassatākāraṁ,",
  "tika-abh08t25:213_9": "ucchedākārañca nissāya anāgate attano uppattiṁ,",
  "tika-abh08t25:213_10": "anuppattiñca kaṅkhati,",
  "tika-abh08t25:213_11": "pubbantāparante kaṅkhanto paccuppanne attano atthibhāvaṁ,",
  "tika-abh08t25:213_12": "natthibhāvañca kaṅkhati.",
  "tika-abh08t25:213_13": "Paccuppanno hi addhā pubbabhāgāparabhāgakoṭṭhāsavantatāya “pubbantāparanto”ti vuccati,",
  "tika-abh08t25:213_14": "yuttaṁ pana taṁ ārabbha kaṅkhājanananti? Yuttaṁ,",
  "tika-abh08t25:213_15": "ayuttanti kā ettha cintā.",
  "tika-abh08t25:213_16": "Ummattako viya hi bālaputhujjano.",
  "tika-abh08t25:213_17": "Tasmā so yaṁ kiñci kaṅkhatiyeva.",
  "tika-abh08t25:213_18": "Teneva ca soḷasavatthukavicikicchāniddese “etarahi vā panā”tiādi vuttaṁ.",
  "tika-abh08t25:213_19": "Ācariyā pana “pubbantāparantoti atītānāgate ekajjhaṁ gahetvā tadubhayamārabbha kaṅkhanto pubbantāparante kaṅkhatī”tipi vadanti.",
  "tika-abh08t25:213_20": "Idappaccayatāpaṭiccasamuppannesu dhammesu kaṅkhanto pana avijjādīnaṁ paccayānaṁ,",
  "tika-abh08t25:213_21": "saṅkhārādīnañca paccayuppannānaṁ hetuhetusamuppannabhāvassa sabbhāvāsabbhāvaṁ kaṅkhatīti evaṁ tāva aṭṭhavatthukakaṅkhāya pavatti veditabbā.",
  "tika-abh08t25:214_0": "Soḷasavatthukā pana “ahosiṁ nu kho…pe…",
  "tika-abh08t25:214_1": "na nu kho ahosi”nti kaṅkhanto vuttanayeneva atīte attano vijjamānāvijjamānataṁ kaṅkhati.",
  "tika-abh08t25:214_2": "Kiṁ nu kho ahosinti jātiliṅgupapattiyo nissāya “khattiyo nu kho ahosiṁ,",
  "tika-abh08t25:214_3": "brāhmaṇādīsu gahaṭṭhādīsu devādīsu aññataro nu kho”ti kaṅkhati.",
  "tika-abh08t25:214_4": "Kathaṁ nu khoti saṇṭhānākāraṁ nissāya “dīgho nu kho ahosiṁ,",
  "tika-abh08t25:214_5": "rassaodātakāḷādīnañca aññataro”ti kaṅkhati.",
  "tika-abh08t25:214_6": "Issaranimmānādīni nissāya “kena nu kho pakārena ahosi”nti nibbattanākārato kaṅkhatīti vadanti.",
  "tika-abh08t25:214_7": "Kiṁ hutvā kiṁ ahosinti jātiādīni nissāya “khattiyo hutvā nu kho brāhmaṇo ahosiṁ…pe…",
  "tika-abh08t25:214_8": "devo hutvā nu kho manusso ahosi”nti attano aparāparaṁ pavattiṁ kaṅkhati.",
  "tika-abh08t25:214_9": "Bhavissāmi nu kho,",
  "tika-abh08t25:214_10": "na nu khoti heṭṭhā vuttanayeneva anāgate attano vijjamānāvijjamānataṁ kaṅkhati.",
  "tika-abh08t25:214_11": "“Kiṁ nu kho bhavissāmī”tiādi vuttanayameva.",
  "tika-abh08t25:214_12": "Ahaṁ nu khosmi,",
  "tika-abh08t25:214_13": "na nu khosmīti idāni attano atthibhāvaṁ,",
  "tika-abh08t25:214_14": "natthibhāvañca kaṅkhati.",
  "tika-abh08t25:214_15": "Tattha kāraṇaṁ vuttameva.",
  "tika-abh08t25:214_16": "Kiṁ nu khosmīti khattiyādikova samāno attano khattiyādibhāvaṁ kaṅkhati.",
  "tika-abh08t25:214_17": "Eseva nayo sesesupi.",
  "tika-abh08t25:214_18": "Kathaṁ nu khosmīti “abbhantare jīvo nāma atthī”ti gahetvā tassa dīghādibhāvaṁ kaṅkhati.",
  "tika-abh08t25:214_19": "Paccuppannaṁ pana attano sarīrasaṇṭhānaṁ ajānanto nāma natthi.",
  "tika-abh08t25:214_20": "Kuto āgato,",
  "tika-abh08t25:214_21": "kuhiṁ gāmī bhavissatīti attabhāvassa āgatagataṭṭhānāni kaṅkhatīti veditabbaṁ.",
  "tika-abh08t25:215_0": "Sīlañca vatañca sīlabbataṁ,",
  "tika-abh08t25:215_1": "tattha gosīlādiasuddhimaggo samādānavasena sīlaṁ,",
  "tika-abh08t25:215_2": "avītikkamavasena vataṁ.",
  "tika-abh08t25:215_3": "Ubhayathāpi vā sīlaṁ,",
  "tika-abh08t25:215_4": "tapokammabhāvena gahitattā vataṁ.",
  "tika-abh08t25:215_5": "Gavādipakatibhāvato attano vā gavādibhāvādhiṭṭhānaṁ sīlaṁ,",
  "tika-abh08t25:215_6": "“gacchanto bhakkheti,",
  "tika-abh08t25:215_7": "tiṭṭhanto muttetī”tiādinā gavādikiriyāya karaṇaṁ vataṁ.",
  "tika-abh08t25:215_8": "Taṁtaṁakiccasammasato vā nivatti sīlaṁ,",
  "tika-abh08t25:215_9": "taṁsamādānavato vesabhojanakiccacaraṇādivisesapaṭipatti vataṁ.",
  "tika-abh08t25:215_10": "Sabhāvaṁ atikkamma parato āmasanaṁ gahaṇanti parāmāso,",
  "tika-abh08t25:215_11": "sīlabbatassa parāmāso sīlabbataparāmāso.",
  "tika-abh08t25:215_12": "Ito bahiddhā samaṇabrāhmaṇānaṁ sīlena suddhi,",
  "tika-abh08t25:215_13": "vatena suddhi,",
  "tika-abh08t25:215_14": "sīlabbatena suddhīti evaṁ asuddhimagge “suddhimaggo”ti pavattassa micchābhinivesassetaṁ adhivacanaṁ.",
  "tika-abh08t25:215_15": "Sakkāyadiṭṭhi ca vicikicchā ca sīlabbataparāmāso cāti sakkāya…pe… parāmāso,",
  "tika-abh08t25:215_16": "teyeva kammavipākesu,",
  "tika-abh08t25:215_17": "vaṭṭasmiṁ vā satte saṁyojenti bandhantīti saṁyojanāni,",
  "tika-abh08t25:215_18": "tesaṁ diṭṭhivisuddhiādīhi tadaṅgavasena pahīnānaṁ anuppattidhammatāpādanena accantasamucchedappahānaṁ karotīti sakkā…pe…ppahānakaraṁ.",
  "tika-abh08t25:216_0": "Nibbānaṁ pati savanato sandanato soto vuccati ariyo aṭṭhaṅgikamaggo,",
  "tika-abh08t25:216_1": "tassa ādito pajjanaṁ sotāpatti,",
  "tika-abh08t25:216_2": "nibbānaṁ maggati,",
  "tika-abh08t25:216_3": "nibbānatthikehi maggīyati,",
  "tika-abh08t25:216_4": "kilese mārento gacchatīti vā maggo,",
  "tika-abh08t25:216_5": "sotāpatti eva maggo sotāpattimaggo.",
  "tika-abh08t25:216_6": "Atha vā sotaṁ ādito pajjati adhigacchatīti sotāpatti,",
  "tika-abh08t25:216_7": "paṭhamo ariyapuggalo,",
  "tika-abh08t25:216_8": "tassa maggo sotāpattimaggo,",
  "tika-abh08t25:216_9": "sammādiṭṭhiādīni aṭṭhaṅgāni,",
  "tika-abh08t25:216_10": "tena sampayuttaṁ cittaṁ sotāpattimaggacittaṁ.",
  "tika-abh08t25:217_0": "Rajjati abhisajjatīti rāgo,",
  "tika-abh08t25:217_1": "so idha pañcakāmavisayā,",
  "tika-abh08t25:217_2": "kāmabhavavisayā ca taṇhā.",
  "tika-abh08t25:217_3": "Dussatīti doso,",
  "tika-abh08t25:217_4": "dasavidhaāghātavatthupadaṭṭhāno byāpādo.",
  "tika-abh08t25:217_5": "Muyhatīti moho,",
  "tika-abh08t25:217_6": "dukkhādīsu aṭṭhasu aññāṇaṁ.",
  "tika-abh08t25:217_7": "Etesaṁ kilesānaṁ tanuttaṁ tanubhāvaṁ karotīti rāga…pe…",
  "tika-abh08t25:217_8": "tanuttakaraṁ.",
  "tika-abh08t25:217_9": "Tattha dvīhi kāraṇehi tanuttaṁ abhiṇhānuppattito,",
  "tika-abh08t25:217_10": "pariyuṭṭhānamandatāya cāti.",
  "tika-abh08t25:217_11": "Sakadāgāmissa hi vaṭṭānusārimahājanassa viya kilesā abhiṇhaṁ na uppajjanti,",
  "tika-abh08t25:217_12": "kadāci viraḷākārā hutvā uppajjanti,",
  "tika-abh08t25:217_13": "tathā uppajjantāpi maddantā chādentā andhakāraṁ karontā nuppajjanti.",
  "tika-abh08t25:217_14": "Dvīhi pana maggehi pahīnattā mandamandā tanukatanukā uppajjanti.",
  "tika-abh08t25:217_15": "Keci pana sakadāgāmissa kilesā cirena uppajjantāpi bahalāva uppajjanti.",
  "tika-abh08t25:217_16": "Tathā hissa puttadhītaro dissantīti vadanti.",
  "tika-abh08t25:217_17": "Taṁ akāraṇaṁ,",
  "tika-abh08t25:217_18": "vatthupaṭisevanena vināpi gabbhaggahaṇasabbhāvato,",
  "tika-abh08t25:217_19": "tasmā vuttanayeneva dvīhi kāraṇehi nesaṁ tanubhāvo veditabbo.",
  "tika-abh08t25:217_20": "Kasmā panettha mohassa tanubhāvo vutto,",
  "tika-abh08t25:217_21": "nanu tatiyamaggavajjhānameva iminā tanuttakaraṇaṁ vattabbaṁ,",
  "tika-abh08t25:217_22": "itarathā heṭṭhā tīhipi maggehi uparimaggavajjhakilesānaṁ bahalābahalāvatthāya pahīyamānattā idha sabbesameva",
  "tika-abh08t25:217_23": "uddhambhāgiyasaṁyojanānaṁ tanubhāvo vattabbo,",
  "tika-abh08t25:217_24": "teneva ca pāḷiyampi “kāmarāgabyāpādānaṁ tanubhāvāya dutiyāya bhūmiyā pattiyā”ti vuttanti.",
  "tika-abh08t25:217_25": "Saccametaṁ,",
  "tika-abh08t25:217_26": "sutte pana uparimaggavajjhānaṁ tanubhāvapariyāyaṁ gahetvā “rāgadosamohānaṁ tanuttā sakadāgāmī hotī”ti",
  "tika-abh08t25:217_27": "hetuttayatanubhāvassa āgatattā idhāpi tadanulomena vuttaṁ.",
  "tika-abh08t25:217_28": "“Kāmarāgabyāpādāna”micceva vā pāṭho.",
  "tika-abh08t25:217_29": "Tathā hi ettheva upari dutiyamaggañāṇaniddese “byāpādakāmarāgānaṁ,",
  "tika-abh08t25:217_30": "tanubhāvaṁ tu sādhaya”nti vuttaṁ.",
  "tika-abh08t25:217_31": "Paṭisandhivasena sakideva imaṁ manussalokaṁ āgacchatīti sakadāgāmī,",
  "tika-abh08t25:217_32": "tassa maggo sakadāgāmimaggo.",
  "tika-abh08t25:217_33": "Kiñcāpi hi maggaṭṭhassa paṭisandhivasena āgamanāsambhavato phalaṭṭhoyeva sakadāgāmī nāma hoti,",
  "tika-abh08t25:217_34": "tassa pana āgamanabhūto maggo maggantarāvacchedanatthaṁ tadāyattabhāvūpanayanena sakadāgāmimaggoti vuccati,",
  "tika-abh08t25:217_35": "taṁsampayuttaṁ cittaṁ sakadāgāmimaggacittaṁ.",
  "tika-abh08t25:218_0": "Pañcasu kāmaguṇesu,",
  "tika-abh08t25:218_1": "kāmabhave ca rāgo kāmarāgo.",
  "tika-abh08t25:218_2": "Byāpajjati tena cittanti byāpādo.",
  "tika-abh08t25:218_3": "Paṭisandhivasena imaṁ kāmadhātuṁ na āgacchatīti anāgāmī.",
  "tika-abh08t25:218_4": "Rūpabhave chandarāgo rūparāgo.",
  "tika-abh08t25:218_5": "Arūpabhave chandarāgo arūparāgo.",
  "tika-abh08t25:218_6": "Māno idha arahattādhigamaṁ paṭicca uṇṇatimattaṁ.",
  "tika-abh08t25:218_7": "Uddhaccampi “ko me bhāro kilesasamucchedane”ti evamākārappavattaṁ cittassa avūpasamamattaṁ.",
  "tika-abh08t25:218_8": "Avijjāpi asukhe sukhasaññāvipallāso.",
  "tika-abh08t25:218_9": "Ārakattā kilesehi,",
  "tika-abh08t25:218_10": "micchāpaṭipannehi vā,",
  "tika-abh08t25:218_11": "rāgādiarīnaṁ,",
  "tika-abh08t25:218_12": "saṁsāracakkassa arānañca hatattā,",
  "tika-abh08t25:218_13": "paccayādīnaṁ arahattā,",
  "tika-abh08t25:218_14": "rahopi pāpākaraṇena pāpakaraṇe rahassa abhāvā,",
  "tika-abh08t25:218_15": "rahitabbato jahitabbato “rahā”ti laddhanāmānaṁ vā pāpadhammānaṁ abhāvato,",
  "tika-abh08t25:218_16": "sādhūhi arahitabbato apariccajitabbato,",
  "tika-abh08t25:218_17": "rahasaṅkhātassa vā gamanassa saṁsāre abhāvato arahā,",
  "tika-abh08t25:218_18": "aṭṭhamo ariyapuggalo,",
  "tika-abh08t25:218_19": "tassa bhāvo arahattaṁ,",
  "tika-abh08t25:218_20": "aggaphalassetaṁ adhivacanaṁ.",
  "tika-abh08t25:218_21": "Tañhi “arahā”ti abhidhānassa,",
  "tika-abh08t25:218_22": "buddhiyā ca pavattinibandhanattā arahato bhāvoti katvā “arahatta”nti vuccati,",
  "tika-abh08t25:218_23": "tassa āgamanabhūto maggo arahattamaggo,",
  "tika-abh08t25:218_24": "taṁsampayuttaṁ cittaṁ arahattamaggacittaṁ.",
  "tika-abh08t25:219_0": "Jhānaṅgayogabhedatoti rūpāvacaraṁ viya pañcahi jhānaṅgehi sampayogabhedato.",
  "tika-abh08t25:219_1": "Kathaṁ panassa bhedoti?",
  "tika-abh08t25:219_2": "Ettha tāva aṭṭhakathāvādo,",
  "tika-abh08t25:219_3": "tayo ca theravādāti cattāro vādā honti.",
  "tika-abh08t25:219_4": "Tathā hi aṭṭhakathāyaṁ tāva “saṅkhārupekkhābhāvaṁ patvā vuṭṭhānagāminivipassanāmaggassa jhānaṅgaṁ niyametī”ti vuttaṁ.",
  "tika-abh08t25:219_5": "Tipiṭakacūḷanāgatthero pana “maggāsannavipassanāya padaṭṭhānabhūtaṁ pādakajjhānaṁ niyametī”ti āha.",
  "tika-abh08t25:219_6": "Moravāpivāsimahādattatthero “vipassanāya ārammaṇabhūtā khandhā niyamenti.",
  "tika-abh08t25:219_7": "Yañhi jhānaṁ sammasitvā vuṭṭhāti,",
  "tika-abh08t25:219_8": "taṁsadisova hotī”ti āha.",
  "tika-abh08t25:219_9": "Tipiṭakacūḷābhayatthero pana “puggalajjhāsayo niyameti,",
  "tika-abh08t25:219_10": "‘aho vata pañcaṅgikaṁ,",
  "tika-abh08t25:219_11": "caturaṅgikaṁ vā maggaṁ pāpuṇeyya’ntiādinā yathā yathāssa ajjhāsayo hoti,",
  "tika-abh08t25:219_12": "tathā tathā maggo hotī”ti āha.",
  "tika-abh08t25:220_0": "Yasmā pana aṭṭhakathāvādo pamāṇaṁ,",
  "tika-abh08t25:220_1": "tayo ca therā paṇḍitā byattā,",
  "tika-abh08t25:220_2": "tasmā cattāropi vādā aññamaññaṁ appaṭibāhanavasena evaṁ veditabbā. Kathaṁ?",
  "tika-abh08t25:220_3": "Kāmāvacaradhamme tāva sammasitvā sukkhavipassakassa uppannamaggopi samāpattilābhino jhānaṁ pādakaṁ akatvā",
  "tika-abh08t25:220_4": "uppāditamaggopi vipassanāniyāmena paṭhamajjhānikāva honti.",
  "tika-abh08t25:220_5": "Sace pana kiñci jhānaṁ pādakaṁ katvā uppādito hoti,",
  "tika-abh08t25:220_6": "tassa vasena aṅgapariṇāmo hotīti taṁtaṁjhānasadiso hoti.",
  "tika-abh08t25:220_7": "Yasmā panettha kāmāvacarakkhandhe ārabbha pavattā vipassanā kāmāvacaradhammesu ca mahaggatadhammesu viya bhāvanāvisesato jhānaṅgaviseso natthi,",
  "tika-abh08t25:220_8": "tasmā “vipassanāya ārammaṇabhūtā khandhā niyamentī”ti evaṁ pavatto dutiyattheravādo imaṁ vādaṁ na pavisati.",
  "tika-abh08t25:220_9": "Jhānadhamme sammasitvā uppāditamaggo sace pādakajjhānaṁ natthi,",
  "tika-abh08t25:220_10": "sammasitajjhānaniyāmena taṁtaṁjhāniko hoti.",
  "tika-abh08t25:220_11": "Sace paṭhamajjhānato vuṭṭhāya dutiyādijhāne sammasitvā uppādito,",
  "tika-abh08t25:220_12": "puggalajjhāsayaniyāmena dvīsu aññatarajjhānasadiso hoti.",
  "tika-abh08t25:220_13": "Sace pana puggalassa tathāvidho ajjhāsayo natthi,",
  "tika-abh08t25:220_14": "tadā kathanti?",
  "tika-abh08t25:220_15": "Ettha tāva keci “nānāvajjanavīthiyameva nivattamānapādakajjhānato ekāvajjanavīthiyaṁ gotrabhubhāvaṁ patvā",
  "tika-abh08t25:220_16": "nivattamānāya vipassanāya ārammaṇabhūtā khandhāyeva balavanto,",
  "tika-abh08t25:220_17": "tasmā sammasitakkhandhaniyāmena taṁsadiso maggo hotī”ti vadanti.",
  "tika-abh08t25:220_18": "Evañca sati “pādakajjhānaniyāmena hotī”ti evaṁ pavatto paṭhamattheravādo pādakajjhānato vuṭṭhāya kāmāvacarakkhandhe",
  "tika-abh08t25:220_19": "sammasitvā uppāditamaggameva sandhāya tiṭṭhatīti.",
  "tika-abh08t25:221_0": "Apare pana “pādakajjhānaṁ maggassa mūlakāraṇavasena paccayo hoti āsannakāraṇavasenapi,",
  "tika-abh08t25:221_1": "sammasitakkhandhā pana mūlakāraṇavaseneva paccayā honti,",
  "tika-abh08t25:221_2": "tasmā sammasitakkhandhato pādakajjhānameva balavataranti pādakajjhānasadiso maggo hotī”ti vadanti.",
  "tika-abh08t25:221_3": "Evaṁ sante pana “sammasitakkhandhaniyāmenā”ti evaṁ pavatto dutiyattheravādo samāpattiṁ pādakaṁ akatvā",
  "tika-abh08t25:221_4": "kevalaṁ jhānadhammeyeva sammasitvā uppāditamaggameva sandhāya tiṭṭhati.",
  "tika-abh08t25:221_5": "Yasmā pana heṭṭhimaheṭṭhimajjhānato uparūparijhānaṁ balappattaṁ hoti,",
  "tika-abh08t25:221_6": "tasmā heṭṭhimaheṭṭhimajjhānato vuṭṭhāya uparūparijhānadhamme vipassato uppannamaggo pādakajjhānaṁ anapekkhitvā",
  "tika-abh08t25:221_7": "sammasitajjhānavasena taṁtaṁjhāniko hoti.",
  "tika-abh08t25:221_8": "Uparūparijhānato pana vuṭṭhāya heṭṭhimaheṭṭhimajjhānadhamme sammasitvā uppāditamaggo sammasitajjhānaṁ",
  "tika-abh08t25:221_9": "anapekkhitvā pādakajjhānasadiso hotīti idamettha sārataraṁ.",
  "tika-abh08t25:221_10": "Evañhi sati dvinnampi therānaṁ vādā nippadesavisayā samaphalā honti.",
  "tika-abh08t25:222_0": "Tatiyattheravādo cettha pādakajjhānaṁ,",
  "tika-abh08t25:222_1": "sammasitajjhānaṁ vā vinā ajjhāsayamatteneva na ijjhati.",
  "tika-abh08t25:222_2": "Tīsupi vādesu ṭhapetvā sesajhānaṅgapariṇāmaṁ vedanāpariṇāmo vipassanāniyāmeneva hoti.",
  "tika-abh08t25:222_3": "Tayopi theravādā vipassanāniyāmena vinā na hontīti daṭṭhabbaṁ.",
  "tika-abh08t25:222_4": "Nanu ca vedanāpi jhānaṅgameva,",
  "tika-abh08t25:222_5": "tasmā tāyapi pādakajjhānaniyāmeneva bhavitabbanti? Taṁ na,",
  "tika-abh08t25:222_6": "vedanāyapi pādakajjhānaniyāmena pariṇāme sati vipassanāniyāmaṁ anapekkhitvā pādakajjhānaniyāmeneva maggakkhaṇe",
  "tika-abh08t25:222_7": "sesajhānaṅgāni pariṇāmaṭṭhāneyeva vedanāyapi pariṇāmo bhaveyya,",
  "tika-abh08t25:222_8": "tathā pana ahutvā ekāvajjanavīthiyā āditova pariṇāmanato maggavuṭṭhānavīthiyā āsannatarappavattāya vipassanāya vasena vedanāniyāmo hoti.",
  "tika-abh08t25:223_0": "Atha vā pādakajjhānasammasitajjhānānaṁ sambhave tesu anuppannā vedanā vipassanāya na hotīti pādakajjhānasammasitajjhānaniyāmena",
  "tika-abh08t25:223_1": "pariṇamatītipi na sakkā vattuṁ.",
  "tika-abh08t25:223_2": "Ettha siyā –",
  "tika-abh08t25:223_3": "yattha tāva pādakajjhānaṁ atthi,",
  "tika-abh08t25:223_4": "tattha taṁ niyameti.",
  "tika-abh08t25:223_5": "Yattha pana tikacatukkapādakajjhānaṁ natthi,",
  "tika-abh08t25:223_6": "tasmiṁ arūpabhave kiṁ niyametīti?",
  "tika-abh08t25:223_7": "Tatthāpi pādakajjhānameva niyameti.",
  "tika-abh08t25:223_8": "Yo hi bhikkhu aṭṭhasamāpattilābhī paṭhamajjhānaṁ pādakaṁ katvā sotāpattimaggaphalāni nibbattetvā aparihīnajjhāno",
  "tika-abh08t25:223_9": "kālaṁ katvā arūpabhave nibbatto paṭhamajjhānikāya sotāpattiphalasamāpattiyā vuṭṭhāya vipassanaṁ paṭṭhapetvā",
  "tika-abh08t25:223_10": "upari tīṇi maggaphalāni nibbatteti,",
  "tika-abh08t25:223_11": "tassa tāni paṭhamajjhānikāneva honti.",
  "tika-abh08t25:223_12": "Dutiyajjhānikādīsupi eseva nayo.",
  "tika-abh08t25:223_13": "Arūpepi hi lokuttaraṁ tikacatukkajjhānaṁ uppajjatīti evamettha ekekassa lokuttarakusalassa jhānaṅgayogabhedo veditabboti.",
  "tika-abh08t25:224_0": "Maggā…pe…",
  "tika-abh08t25:224_1": "nipphādetīti tebhūmakakusalaṁ viya paṭisandhippavattīsu avipaccavantampi attano attano anurūpassa phalassa",
  "tika-abh08t25:224_2": "nipphādanena taṁtaṁphalappatte sotāpanno sakadāgāmī anāgāmī arahāti sāmaññato cattāro ariyapuggale abhinipphādetīti.",
  "tika-abh08t25:224_3": "Visesato pana sattakkhattuparamatādike anekepi sotāpannādayo nipphādeti.",
  "tika-abh08t25:225_0": "Lokuttarakusalavaṇṇanā niṭṭhitā.",
  "tika-abh08t25:226_0": "Catubhūmakakusalavaṇṇanā",
  "tika-abh08t25:227_0": "28.",
  "tika-abh08t25:227_1": "Evaṁ catubhūmakakusalacittaṁ sarūpato niddisitvā idāni taṁ nigamento āha “kāme aṭṭhevā”tiādi.",
  "tika-abh08t25:227_2": "Tattha kāmeti kāmabhave.",
  "tika-abh08t25:227_3": "Tathā “rūpe”tiādīsu.",
  "tika-abh08t25:228_0": "29.Kusalākusalāpagatenāti kusalākusalakammato apagatena.",
  "tika-abh08t25:228_1": "Aggamaggassa hi uppannakālato paṭṭhāya arahato sabbāni kusalākusalakammāni pahīnāni nāma honti paccayavekallena paṭisandhidāne asamatthabhāvato.",
  "tika-abh08t25:228_2": "Yato ca ariyamaggañāṇaṁ “kammakkhayakara”nti vuccati.",
  "tika-abh08t25:228_3": "Atha vā ahetuapaccayavisujjhanassa abhāvato kilesasamucchedakena maggakusalena akusalehi apagatena.",
  "tika-abh08t25:228_4": "Kusale kusalenāti kucchitānaṁ salanādīhi kusalasaṅkhātāya paṭipattiyaṁ desanuppādanādīsu chekena.",
  "tika-abh08t25:228_5": "Munināti ubhayalokamunanakena aggaphalañāṇena,",
  "tika-abh08t25:228_6": "sabbaññutaññāṇena vā samannāgatattā muninā. Tenāha –",
  "tika-abh08t25:229_0": "“Yo munāti ubho loke, muni tena pavuccatī”ti.",
  "tika-abh08t25:230_0": "Vasināti chaḷabhiññatāya paramena cittavasibhāvena samannāgatattā,",
  "tika-abh08t25:230_1": "jhānādīsu pañcavidhavasisabbhāvato ca vasibhūtena vasibhāvūpagatindriyena.",
  "tika-abh08t25:231_0": "Catubhūmakakusalavaṇṇanā niṭṭhitā.",
  "tika-abh08t25:232_0": "Akusalavaṇṇanā",
  "tika-abh08t25:233_0": "Ettāvatā ca yaṁ “kusalākusalābyākatajātibhedato tividha”nti ettha vuttaṁ kusalaṁ,",
  "tika-abh08t25:233_1": "taṁ sarūpato niddisitvā idāni tadanantaruddiṭṭhaṁ akusalaṁ niddisanto āha “akusalaṁ panā”tiādi.",
  "tika-abh08t25:233_2": "“Bhūmito ekavidha”nti vuttamatthaṁ niyametvā dassento āha “kāmāvacaramevā”ti.",
  "tika-abh08t25:233_3": "Nikāyantarikā pana rūpārūpāvacarampi akusalaṁ icchantīti tesaṁ matinisedhanatthaṁ avadhāraṇaṁ kataṁ.",
  "tika-abh08t25:233_4": "Mahaggatabhūmiyaṁ uppajjantampi hetaṁ tattha rūpadhātuyaṁ pavattivipākaṁ dentampi ekantena kāmāvacaramevāti.",
  "tika-abh08t25:233_5": "Kuto panesa niyamoti?",
  "tika-abh08t25:233_6": "Kāmataṇhāvisayabhāvato.",
  "tika-abh08t25:233_7": "Kāmataṇhāvisayatā hi kāmāvacarabhāvassa kāraṇaṁ yathā rūpārūpataṇhāvisayatā rūpārūpabhāvassa.",
  "tika-abh08t25:233_8": "Ekaṁsena cetaṁ evaṁ sampaṭicchitabbaṁ.",
  "tika-abh08t25:233_9": "Itarathā byāpitalakkhaṇaṁ na siyā.",
  "tika-abh08t25:233_10": "Yadi hi ālambitabbadhammavasena bhūmivavatthānaṁ kareyya,",
  "tika-abh08t25:233_11": "evaṁ sati anārammaṇānaṁ saṅgaho na siyā.",
  "tika-abh08t25:233_12": "Atha vipākadānavasena,",
  "tika-abh08t25:233_13": "evampi avipākānaṁ saṅgaho na siyā,",
  "tika-abh08t25:233_14": "tasmā ālambaṇadhammavaseneva pariyāpannānaṁ sā kātabbā.",
  "tika-abh08t25:233_15": "Apariyāpannānaṁ pana lokato uttiṇṇatāya lokuttaratā,",
  "tika-abh08t25:233_16": "uttaritarābhāvato anuttaratā ca veditabbāti.",
  "tika-abh08t25:234_0": "Domanassassa anīvaraṇāvatthāya abhāvena taṁsahagatacittuppādo kāmabhūmiyaṁyeva pavattatīti so niyatavatthuko,",
  "tika-abh08t25:234_1": "itare arūpabhūmiyampi pavattanato aniyatavatthukāti āha “niyatā…pe…",
  "tika-abh08t25:234_2": "duvidha”nti.",
  "tika-abh08t25:234_3": "Vicikicchuddhaccasahagatānaṁ mohekahetukattā,",
  "tika-abh08t25:234_4": "itaresampi lobhamohadosamohavasena dvihetukattā āha “ekahetukaduhetukato”ti.",
  "tika-abh08t25:234_5": "Ādito ekādasannaṁ akusalacittānaṁ paṭisandhijananato,",
  "tika-abh08t25:234_6": "uddhaccasahagatassa tadabhāvato āha “paṭisandhijanakājanakato”ti.",
  "tika-abh08t25:234_7": "Uddhaccasahagatañhi pavattivipākaṁ dentampi paṭisandhiṁ nākaḍḍhati.",
  "tika-abh08t25:234_8": "Yato vakkhati –",
  "tika-abh08t25:235_0": "“Ekādasavidhānaṁ tu, hitvā uddhaccamānasaṁ;",
  "tika-abh08t25:236_0": "Ekādasavidhā ceva, bhavanti paṭisandhiyo”ti. ;",
  "tika-abh08t25:237_0": "Yena pana kāraṇena taṁ paṭisandhiṁ nākaḍḍhati,",
  "tika-abh08t25:237_1": "taṁ paṭisandhivinicchayakathāhi imissā gāthāya vaṇṇanāpadeseyeva vakkhāma.",
  "tika-abh08t25:237_2": "Tīhi vedanāhīti sukhadukkhopekkhāsaṅkhātāhi tīhi vedanāhi. Yathāha –",
  "tika-abh08t25:237_3": "“tisso imā,",
  "tika-abh08t25:237_4": "bhikkhave, vedanā.",
  "tika-abh08t25:237_5": "Katamā tisso?",
  "tika-abh08t25:237_6": "Sukhā dukkhā adukkhamasukhā”ti.",
  "tika-abh08t25:237_7": "Yaṁ pana katthaci sutte “dvemā,",
  "tika-abh08t25:237_8": "bhikkhave,",
  "tika-abh08t25:237_9": "vedanā sukhā dukkhā”ti vacanaṁ,",
  "tika-abh08t25:237_10": "taṁ kusalapakkhikaṁ upekkhaṁ sukhe,",
  "tika-abh08t25:237_11": "akusalapakkhikañca dukkhe pakkhipitvā pariyāyena vuttanti daṭṭhabbaṁ.",
  "tika-abh08t25:237_12": "Suppatiṭṭhitabhāvakāraṇattā mūlamivāti mūlaṁ,",
  "tika-abh08t25:237_13": "lobho mūlaṁ etassāti lobhamūlaṁ.",
  "tika-abh08t25:237_14": "Kiñcāpi hi mohopi lobhamūlesu atthi,",
  "tika-abh08t25:237_15": "so pana sabbākusalasādhāraṇattā vavatthānakaro na hotīti asādhāraṇadhammavasena “lobhamūla”ntveva vuttaṁ yathā “bherisaddo yavaṅkuro”ti.",
  "tika-abh08t25:237_16": "Tathā “dosamūla”nti etthāpi.",
  "tika-abh08t25:237_17": "Mūlantaravirahato moho eva mūlaṁ imassa,",
  "tika-abh08t25:237_18": "nāññanti mohamūlaṁ.",
  "tika-abh08t25:238_0": "Micchāvasena dassanaṁ diṭṭhi,",
  "tika-abh08t25:238_1": "diṭṭhiyeva diṭṭhigataṁ yathā “ākāsagataṁ thāmagata”nti.",
  "tika-abh08t25:238_2": "Atha vā vipariyesaggāhikāya diṭṭhiyā gatameva,",
  "tika-abh08t25:238_3": "na ettha gantabbavatthu tathāsabhāvanti diṭṭhigataṁ,",
  "tika-abh08t25:238_4": "dvāsaṭṭhiyā vā diṭṭhīsu antogadhanti diṭṭhigataṁ,",
  "tika-abh08t25:238_5": "tena samaṁ pakārehi yuttanti diṭṭhigatasampayuttaṁ.",
  "tika-abh08t25:239_0": "“Yadā hī”tiādi lobhamūlacittānaṁ pavattiākāradassanaṁ.",
  "tika-abh08t25:239_1": "Micchādiṭṭhinti ucchedadiṭṭhiādiṁ micchādiṭṭhiṁ.",
  "tika-abh08t25:239_2": "Tāya hi vipallattacittā tāva kodhavisayo,",
  "tika-abh08t25:239_3": "yāva indriyagocaroti paralokaṁ paṭikkhipitvā “natthi kāmesu ādīnavo”ti gaṇhanti. Ādi- saddena –",
  "tika-abh08t25:240_0": "“Esa panthovitatho devayāne,",
  "tika-abh08t25:241_0": "Yena yanti puttavanto visokā;",
  "tika-abh08t25:242_0": "Taṁ passanti pasavo pakkhino ca,",
  "tika-abh08t25:243_0": "Tena te mātaripi mithunaṁ carantī”ti. –",
  "tika-abh08t25:244_0": "Ādinā nayena puttamukhadassanaṁ saggamokkhamaggoti evamādikaṁ micchādiṭṭhiṁ saṅgaṇhāti.",
  "tika-abh08t25:244_1": "Kāme vāti ettha vā-",
  "tika-abh08t25:244_2": "saddo aniyamattho.",
  "tika-abh08t25:244_3": "Tena “brāhmaṇānaṁ suvaṇṇaharaṇameva adinnādāne sāvajjaṁ,",
  "tika-abh08t25:244_4": "itaraṁ anavajjaṁ, gurūnaṁ, gunnaṁ,",
  "tika-abh08t25:244_5": "attano jīvitassa,",
  "tika-abh08t25:244_6": "vivāhassa ca atthāya musāvādo anavajjo,",
  "tika-abh08t25:244_7": "itaro sāvajjo,",
  "tika-abh08t25:244_8": "guruādīnaṁ atthāya pesuññakaraṇaṁ anavajjaṁ,",
  "tika-abh08t25:244_9": "itaraṁ sāvajjaṁ,",
  "tika-abh08t25:244_10": "bhāratayuddhasītāharaṇādikathā pāpavūpasamāya hotī”ti evamādike micchāgāhe saṅgaṇhāti.",
  "tika-abh08t25:244_11": "Diṭṭhamaṅgalādīnīti diṭṭhasutamutamaṅgalāni.",
  "tika-abh08t25:244_12": "Sārato paccetīti vuḍḍhiyā pubbanimittabhāvena aggahetvā “idameva vuḍḍhikāraṇa”nti evaṁ sāravasena gaṇhāti.",
  "tika-abh08t25:244_13": "Sabhāvatikkhenevāti lobhassa,",
  "tika-abh08t25:244_14": "micchābhinivesassa vā vasena saraseneva tikhiṇena kururena.",
  "tika-abh08t25:244_15": "Mandenāti dandhena atikhiṇena.",
  "tika-abh08t25:244_16": "Tādisaṁ pana attano,",
  "tika-abh08t25:244_17": "parassa vā samussāhanena pavattatīti āha “samussāhitenā”ti.",
  "tika-abh08t25:244_18": "Parassa bhaṇḍaṁ vā haratīti vā-",
  "tika-abh08t25:244_19": "saddena tathāpavattanakamusāvādādīnampi saṅgaho veditabbo.",
  "tika-abh08t25:244_20": "Kāmānaṁ vāti anubhuyyamānānaṁ kāmaguṇānaṁ. Vā-",
  "tika-abh08t25:244_21": "saddena parasantakassa ayathādhippetatāya yaṁ laddhaṁ,",
  "tika-abh08t25:244_22": "taṁ gahetabbanti gahaṇādikaṁ saṅgaṇhāti.",
  "tika-abh08t25:245_0": "Sampayuttadhammavasena bhedābhāvato dosamūlaṁ asaṅkhārikasasaṅkhārikabhedato duvidhaṁ.",
  "tika-abh08t25:245_1": "Yadi evaṁ kasmā “domanassasahagataṁ paṭighasampayutta”nti vuttaṁ?",
  "tika-abh08t25:245_2": "Asādhāraṇadhammehi tassa cittassa upalakkhaṇatthaṁ.",
  "tika-abh08t25:245_3": "Pāṇassa atīva,",
  "tika-abh08t25:245_4": "atikkamitvā vā pātanaṁ pāṇātipāto. Ādi-",
  "tika-abh08t25:245_5": "saddena adinnādānamusāvādapesuññapharusasamphappalāpabyāpāde saṅgaṇhāti.",
  "tika-abh08t25:245_6": "Dasaakusalakammapathesu hi kāmesumicchācāraabhijjhāmicchādiṭṭhisaṅkhātā tayova kammapathā iminā na sijjhanti.",
  "tika-abh08t25:245_7": "Sabhāvatikkhaṁ hutvā pavattamānaṁ cittaṁ asaṅkhārameva hoti,",
  "tika-abh08t25:245_8": "itaraṁ sasaṅkhāranti adhippāyenāha “tikkhamandappavattikāle”ti.",
  "tika-abh08t25:245_9": "Mandaṁ pana hutvā pavattamānaṁ ekaṁsena sasaṅkhāramevāti na sakkāva viññātuṁ.",
  "tika-abh08t25:245_10": "Yaṁ sasaṅkhārena sappayogena pavattati,",
  "tika-abh08t25:245_11": "taṁ mandameva hotīti katvā tathā vuttanti daṭṭhabbaṁ.",
  "tika-abh08t25:246_0": "Mohamūlaṁ cittaṁ mūlantaravirahato atimūḷhaṁ vicikicchuddhaccayogato cañcalañcāti upekkhāsahagatameva hoti,",
  "tika-abh08t25:246_1": "na tassa kadācipi sabhāvatikkhatā atthi.",
  "tika-abh08t25:246_2": "Ārammaṇe hi saṁsappanavasena,",
  "tika-abh08t25:246_3": "vikkhipanavasena ca pavattamānassa cittadvayassa kiṁ tādise kicce sabhāvatikkhatāya,",
  "tika-abh08t25:246_4": "ussāhetabbatāya vā bhavitabbaṁ,",
  "tika-abh08t25:246_5": "tasmā na tattha saṅkhārabhedo atthi.",
  "tika-abh08t25:246_6": "Nanu ca uddhaccaṁ sabbākusalasādhāraṇaṁ,",
  "tika-abh08t25:246_7": "kasmā pana etameva tena visesetvā vuttaṁ “uddhaccasahagata”nti.",
  "tika-abh08t25:246_8": "Visesato balavabhāvato.",
  "tika-abh08t25:246_9": "Idañhi etasmiṁ citte balavaṁ,",
  "tika-abh08t25:246_10": "tasmā sampayuttadhammesu padhānaṁ hutvā pavattatīti idameva tena visesitabbaṁ.",
  "tika-abh08t25:246_11": "Teneva hi pāḷiyaṁ sesākusalesu uddhaccaṁ yevāpanakavasena āgataṁ,",
  "tika-abh08t25:246_12": "idha pana sarūpatoyeva niddiṭṭhaṁ.",
  "tika-abh08t25:246_13": "Evaṁ asādhāraṇappadhānadhammavasena mohamūlaṁ vicikicchāsampayuttaṁ uddhaccasampayuttanti duvidhaṁ vuttanti daṭṭhabbaṁ.",
  "tika-abh08t25:246_14": "Asanniṭṭhānaṁ saṁsayo,",
  "tika-abh08t25:246_15": "vikkhepo avūpasamo,",
  "tika-abh08t25:246_16": "bhantatāti attho.",
  "tika-abh08t25:246_17": "Tattha vicikicchāsahagatassa asanniṭṭhānakāle,",
  "tika-abh08t25:246_18": "uddhaccasahagatassa vikkhepakāle ca pavatti veditabbā.",
  "tika-abh08t25:247_0": "Yathānurūpanti paṭisandhijanakājanakassa,",
  "tika-abh08t25:247_1": "kammapathabhāvappattāpattassa ca anurūpato.",
  "tika-abh08t25:247_2": "Atha vā yathānurūpanti yo yassa hetu,",
  "tika-abh08t25:247_3": "tadanurūpato.",
  "tika-abh08t25:247_4": "Yebhuyyena hi lobhamūlakena khuppipāsādinirantarapetavisaye uppajjanti,",
  "tika-abh08t25:247_5": "dosamūlakena doso viya caṇḍajātatāya taṁsarikkhake niraye,",
  "tika-abh08t25:247_6": "mohamūlakena niccasammūḷhāya tiracchānayoniyaṁ,",
  "tika-abh08t25:247_7": "tasmā lobhādihetuanurūpato tattha tattha apāye upapattiṁ nipphādetīti āha “yathānurūpaṁ…pe…upapattiyā”ti.",
  "tika-abh08t25:247_8": "Akusalavipākānaṁ dukkhappadhānatāya “dukkhavisesassā”ti vuttaṁ.",
  "tika-abh08t25:248_0": "31.Apāpena alāmakena pāpāpāpappahīnena pāpāpāpesu mānasesu yaṁ pāpamānasaṁ vuttaṁ,",
  "tika-abh08t25:248_1": "pāpāpāpesu puggalesu apāpena pāpāpāpappahīnena yaṁ pāpamānasaṁ vuttanti vā sambandho.",
  "tika-abh08t25:248_2": "Atha vā pāpāpāpesu mānasesu pāpena pāpamānasena pāpavasena pāpāpāpappahīnena yaṁ pāpamānasaṁ vuttanti yojanā.",
  "tika-abh08t25:248_3": "Ayaṁ panettha adhippāyo –",
  "tika-abh08t25:248_4": "asammāsambuddhena tāva dhammasabhāvassa dubbijānīyattā kusalampi akusalato,",
  "tika-abh08t25:248_5": "akusalampi kusalato vucceyya,",
  "tika-abh08t25:248_6": "bhagavato pana saha vāsanāhi viddhaṁsitākusalassa kammakkhayakarañāṇena paccayavekallato viddhaṁsitakusalakammassa",
  "tika-abh08t25:248_7": "ca sammāsambuddhabhāvato ekanteneva akusaladesanā akusaladhammavasenevāti.",
  "tika-abh08t25:249_0": "Akusalavaṇṇanā niṭṭhitā.",
  "tika-abh08t25:250_0": "Abyākatavaṇṇanā",
  "tika-abh08t25:251_0": "Aññamaññavisiṭṭhānaṁ kusalākusalānaṁ pākanti vipākaṁ,",
  "tika-abh08t25:251_1": "vipakkabhāvamāpannānamarūpadhammānametamadhivacanaṁ.",
  "tika-abh08t25:251_2": "Yathā hi loke sālibījādīnaṁ phalāni taṁsadisāni nibbattāni vipakkāni nāma honti,",
  "tika-abh08t25:251_3": "vipākaniruttiñca labhanti,",
  "tika-abh08t25:251_4": "na mūlaṅkurapattadaṇḍanaḷādīni,",
  "tika-abh08t25:251_5": "evaṁ kusalākusalānaṁ phalāni arūpadhammabhāvena,",
  "tika-abh08t25:251_6": "sārammaṇabhāvena ca taṁsadisāni vipakkabhāvamāpannānīti vipākaniruttiṁ labhanti,",
  "tika-abh08t25:251_7": "na pana kammābhinibbattāpi rūpadhammā kammavisadisattā.",
  "tika-abh08t25:251_8": "Vipākameva cittaṁ vipākacittaṁ.",
  "tika-abh08t25:251_9": "Karaṇamattaṁ kiriyā phaladānāsambhavato.",
  "tika-abh08t25:251_10": "Yena pana kāraṇena tassa phaladānaṁ na sambhavati,",
  "tika-abh08t25:251_11": "taṁ heṭṭhā vuttameva.",
  "tika-abh08t25:251_12": "Kiriyā eva cittaṁ kiriyacittaṁ.",
  "tika-abh08t25:251_13": "Vipākassa kāmāvacarādibhāvo kusale vuttanayena yathāsambhavaṁ veditabbo.",
  "tika-abh08t25:251_14": "Alobhādisampayuttahetūhi saha vattanato sahetukaṁ.",
  "tika-abh08t25:251_15": "Tadabhāvato ahetukaṁ.",
  "tika-abh08t25:251_16": "Nibbattakahetuvasena sijjhamānampi hetaṁ sampayuttahetuvaseneva “sahetukamahetuka”nti vuccati,",
  "tika-abh08t25:251_17": "itarathā vavatthānābhāvato.",
  "tika-abh08t25:252_0": "Sakakusalaṁ viyāti attano janakaṁ kāmāvacarakusalaṁ viya.",
  "tika-abh08t25:252_1": "Janakajanitabbasambandhavasena hi taṁ taṁ kusalaṁ tassa tassa vipākassa sakaṁ nāmaṁ hoti.",
  "tika-abh08t25:253_0": "“Sakakusalaṁ viyā”ti vuttattā pavattākāraārammaṇādito cassa taṁsadisatā āpajjeyyāti taṁnivāraṇatthamāha “yathā panā”tiādi.",
  "tika-abh08t25:253_1": "Chasu ārammaṇesūti parittādiatītādiajjhattādibhedesu chasu rūpādiārammaṇesu.",
  "tika-abh08t25:253_2": "Bhavantarapaṭisandhānato paṭisandhi.",
  "tika-abh08t25:253_3": "Avicchedappavattihetubhāvena bhavassa aṅganti bhavaṅgaṁ.",
  "tika-abh08t25:253_4": "Nibbattitabhavato parigaññatāya cutihetutāya cuti.",
  "tika-abh08t25:253_5": "Parittadhammapariyāpannesūti kāmāvacaradhammapariyāpannesu.",
  "tika-abh08t25:253_6": "Kāmāvacaradhammā hi kilesavikkhambhanādīsu asamatthabhāvena parittānubhāvatāya,",
  "tika-abh08t25:253_7": "oḷārikāhi vā kāmataṇhādīhi parito gahitattā “parittā”ti vuccanti.",
  "tika-abh08t25:253_8": "Vipākassa saṅkappetvā ārammaṇaggahaṇābhāvato kammānurūpameva pavattatīti parittakammavipāko parittārammaṇeyeva pavattitumarahati,",
  "tika-abh08t25:253_9": "na mahaggataappamāṇārammaṇeti vuttaṁ “parittadhammapariyāpannesū”ti.",
  "tika-abh08t25:253_10": "Yadi evaṁ mahaggatavipākopi mahaggatārammaṇeyeva āpajjatīti?",
  "tika-abh08t25:253_11": "Nāpajjati,",
  "tika-abh08t25:253_12": "saññāyattārammaṇassa samādhippadhānassa kammassa appanāpattassa tādiseneva vipākena bhavitabbattā.",
  "tika-abh08t25:253_13": "Vaṇṇalakkhaṇādikañhi aggahetvā lokasaññānurodheneva gahite pathavādike parikammasaññāya samuppāditaṁ",
  "tika-abh08t25:253_14": "paṭibhāganimittasaṅkhātamārammaṇaṁ saññāvasaṁ saññāyattaṁ hoti,",
  "tika-abh08t25:253_15": "tasmā tadārammaṇassa samādhippadhānassa appanāpattassa kammassa vipākena samādhippadhānaappanāpattehi",
  "tika-abh08t25:253_16": "viya saññāyattārammaṇatāya nibbiseseneva bhavitabbaṁ.",
  "tika-abh08t25:253_17": "Parittavipāko pana mahaggataappamāṇapaññattārammaṇakammanibbattopi hoti,",
  "tika-abh08t25:253_18": "so parato āgamissati.",
  "tika-abh08t25:254_0": "Mukhanimittaṁ viyāti mukhaṁ paṭicca uppannanimittaṁ viya.",
  "tika-abh08t25:254_1": "Yathā hi taṁ nirīhaṁ aparaṁ mukhanimittaṁ uppādetuṁ,",
  "tika-abh08t25:254_2": "aññaṁ vā kiñci attano balena kātuṁ na sakkoti,",
  "tika-abh08t25:254_3": "evametampi vipākuppādanādīsu na ussahati.",
  "tika-abh08t25:254_4": "Tenāha “nirussāha”nti.",
  "tika-abh08t25:254_5": "Ussāhoti cettha anupacchinnāvijjātaṇhāmānānusayasmiṁ santāne vipākuppādanasamatthatāsaṅkhāto,",
  "tika-abh08t25:254_6": "āsevanapaccayabhāvasaṅkhāto,",
  "tika-abh08t25:254_7": "viññattijanakatāsaṅkhāto ca byāpāro.",
  "tika-abh08t25:254_8": "So vipāke natthi kammavegukkhittattā patitaṁ viya hutvā pavattamānassa tassa ekantena dubbalabhāvatoti taṁ nirussāhaṁ.",
  "tika-abh08t25:255_0": "Vipaccanaṭṭhānanti vipaccanavasena pavattanaṭṭhānaṁ,",
  "tika-abh08t25:255_1": "paṭisandhibhavaṅgacutitadārammaṇavasena catukiccānametesaṁ pavattiokāsoti attho.",
  "tika-abh08t25:255_2": "Tattha cutibhavaṅgānaṁ antarāḷaṁ paṭisandhikiccānaṁ ṭhānaṁ,",
  "tika-abh08t25:255_3": "paṭisandhiāvajjanānaṁ,",
  "tika-abh08t25:255_4": "tadārammaṇāvajjanānaṁ,",
  "tika-abh08t25:255_5": "javanāvajjanānaṁ,",
  "tika-abh08t25:255_6": "voṭṭhabbanāvajjanānañca antarāḷaṁ bhavaṅgakiccānaṁ ṭhānaṁ,",
  "tika-abh08t25:255_7": "tadārammaṇapaṭisandhīnaṁ,",
  "tika-abh08t25:255_8": "javanapaṭisandhīnaṁ,",
  "tika-abh08t25:255_9": "bhavaṅgapaṭisandhīnaṁ vā antarāḷaṁ cutikiccānaṁ ṭhānaṁ,",
  "tika-abh08t25:255_10": "javanabhavaṅgānaṁ antarāḷaṁ tadārammaṇakiccānaṁ ṭhānanti daṭṭhabbaṁ.",
  "tika-abh08t25:255_11": "Yasmā panetaṁ ṭhānaṁ dhammānaṁ taṁtaṁkiccavasena pākaṭaṁ hoti,",
  "tika-abh08t25:255_12": "tasmā ṭhānaṁ veditabbanti ṭhānaṁ uddharitvā pākaṭakiccavaseneva taṁ pakāsetuṁ “imānihī”tiādi vuttaṁ.",
  "tika-abh08t25:255_13": "Atha vā kiccampi kiccavantānaṁ pavattiṭṭhānabhāvena gayhatīti ṭhānantipi kiccameva uddhaṭanti taṁ sarūpato dassetuṁ “imāni hī”tiādi vuttaṁ.",
  "tika-abh08t25:256_0": "32.",
  "tika-abh08t25:256_1": "Aṇḍajajalābujayonisambhavānaṁ manussānaṁ,",
  "tika-abh08t25:256_2": "vinipātikāsurānañca ahetukapaṭisandhiyāpi sabbhāvato āha “duhetukatihetūna”nti.",
  "tika-abh08t25:256_3": "Paṭisandhiviññāṇasampayuttā dve alobhādayo hetū yesaṁ te duhetukā.",
  "tika-abh08t25:256_4": "Esa nayo tihetukesupi.",
  "tika-abh08t25:256_5": "Tattha duhetukānaṁ ñāṇavippayuttāni cattāri,",
  "tika-abh08t25:256_6": "tihetukānaṁ ñāṇasampayuttāni cattāri paṭisandhiyo honti,",
  "tika-abh08t25:256_7": "tathā bhavaṅgacutiyopi.",
  "tika-abh08t25:256_8": "Yena yena hi cittena paṭisandhi hoti,",
  "tika-abh08t25:256_9": "taṁ tadeva bhavaṅgacutivasenapi pavattati.",
  "tika-abh08t25:256_10": "Tadārammaṇaṁ pana avisesena daṭṭhabbaṁ duhetukānampi tihetukatadārammaṇassa icchitattā.",
  "tika-abh08t25:256_11": "Nanu cetaṁ asamapekkhitābhidhānaṁ ācariyeneva imassa paṭisiddhattā.",
  "tika-abh08t25:256_12": "Tathā hi vakkhati –",
  "tika-abh08t25:257_0": "“Ahetupaṭisandhissa, na tadārammaṇaṁ bhave;",
  "tika-abh08t25:258_0": "Duhetukaṁ tihetuṁ vā, duhetupaṭisandhino”ti. ;",
  "tika-abh08t25:259_0": "Nayidamasamapekkhitābhidhānaṁ paṭisandhijanakakammaṁ sandhāya tattha paṭisiddhattā.",
  "tika-abh08t25:259_1": "Yena hi kammena yā paṭisandhi ādinnā,",
  "tika-abh08t25:259_2": "na taṁ tato adhikataraṁ tadārammaṇaṁ pavatte abhinipphādeti.",
  "tika-abh08t25:259_3": "Yaṁ pana aññampi kiñci kammaṁ tadāladdhāvakāsaṁ siyā,",
  "tika-abh08t25:259_4": "na taṁ tattha tato adhikatarampi vipākaṁ na nibbattetīti atthi.",
  "tika-abh08t25:259_5": "“Sahetukaṁ bhavaṅgaṁ ahetukassa bhavaṅgassa anantarapaccayena paccayo”ti hi paṭṭhānavacanena ahetukassāpi",
  "tika-abh08t25:259_6": "nānākammena sugatiyaṁ sahetukatadārammaṇamanuññātaṁ.",
  "tika-abh08t25:259_7": "Tenāhu ācariyā –",
  "tika-abh08t25:260_0": "“Hoti aññena kammena, sahetukaṁ ahetuna”nti.",
  "tika-abh08t25:261_0": "Yathā ca ahetukassa sahetukaṁ,",
  "tika-abh08t25:261_1": "evaṁ duhetukassa tihetukampi icchanti.",
  "tika-abh08t25:261_2": "Ācariyajotipālatthero pana “sahetuka”nti avisesena vuttattā ahetukānampi tihetukatadārammaṇaṁ icchati.",
  "tika-abh08t25:261_3": "Vuttañhi tena “sahetuka”nti avisesopadesena duhetukaṁ,",
  "tika-abh08t25:261_4": "tihetukañca gahetabbaṁ.",
  "tika-abh08t25:261_5": "Tathā hi aṭṭhakathāyaṁ “ahetukassāpi tihetukatadārammaṇamabhihitaṁ,",
  "tika-abh08t25:261_6": "yañcarahi atthasamāse ahetukānaṁ tihetukaphalāni detī”ti vuttaṁ,",
  "tika-abh08t25:261_7": "taṁ kathaṁ?",
  "tika-abh08t25:261_8": "So eva pucchitabbo,",
  "tika-abh08t25:261_9": "yo tassa kattāti.",
  "tika-abh08t25:261_10": "Apare pana “mūlasandhiyā jaḷattā tassa tihetukatadālambaṇaṁ na labbhatiyevā”ti vadanti.",
  "tika-abh08t25:262_0": "33-",
  "tika-abh08t25:262_1": "4.Tatoti paṭisandhito paraṁ,",
  "tika-abh08t25:262_2": "dutiyacittato paṭṭhāya.",
  "tika-abh08t25:262_3": "Satipi antarantarā vīthicittuppāde tadavasāne uppajjamānassa yāvatāyukaṁ anivattanato vuttaṁ “yāvatāyuka”nti.",
  "tika-abh08t25:262_4": "Balavārammaṇeti atimahantavibhūtārammaṇe.",
  "tika-abh08t25:262_5": "Pañcadvāre hi atimahantārammaṇe manodvāre vibhūtārammaṇe tadārammaṇamuppajjati,",
  "tika-abh08t25:262_6": "na aññesu.",
  "tika-abh08t25:262_7": "Ekārammaṇappavattiyā paṭisandhādīnaṁ tiṇṇampi ekaṭṭhāne dassanatthaṁ uddese tadārammaṇassa avasānakaraṇaṁ,",
  "tika-abh08t25:262_8": "idha pana pavattikkamavasena cutiyā avasānakaraṇanti daṭṭhabbaṁ.",
  "tika-abh08t25:263_0": "35-",
  "tika-abh08t25:263_1": "6.Kammadvāranti kāyavacīkammadvārassa janakavasena na pavattantīti vuttaṁ hoti.",
  "tika-abh08t25:263_2": "Tattha kāyoti kāyaviññatti.",
  "tika-abh08t25:263_3": "Kammanti taṁsamuṭṭhāpikā cetanā,",
  "tika-abh08t25:263_4": "kāyena kataṁ kammaṁ kāyakammaṁ.",
  "tika-abh08t25:263_5": "Kiñcāpi hi kāyo kammassa catuvīsatiyā paccayesu na kenaci paccayena paccayo hoti,",
  "tika-abh08t25:263_6": "tathāpi taṁsamuṭṭhānassa tassa sabbhāveyeva kāyakammādivohāroti taṁ tena katanti vuccati.",
  "tika-abh08t25:263_7": "Kāyakammassa pavattiṭṭhānabhūtaṁ dvāraṁ kāyakammadvāraṁ.",
  "tika-abh08t25:263_8": "Yadi evaṁ kammadvāravavatthānaṁ na siyā.",
  "tika-abh08t25:263_9": "Kāyadvārena hi siddhaṁ kammaṁ “kāyakamma”nti vuccati.",
  "tika-abh08t25:263_10": "Taṁ pana “dvāre caranti kammānī”ti vacanato vacīdvārepi sijjhatīti dvārena kammavavatthānaṁ na siyā,",
  "tika-abh08t25:263_11": "tathā vacīkammaṁ kāyadvārepi sijjhatīti kammena dvāravavatthānampi na siyāti? Taṁ na,",
  "tika-abh08t25:263_12": "tabbahulavuttiyā ceva yebhuyyena vuttiyā ca vavatthitattā.",
  "tika-abh08t25:263_13": "Kāyakammañhi kāyadvāreyeva bahulaṁ pavattati,",
  "tika-abh08t25:263_14": "appaṁ vacīdvāre,",
  "tika-abh08t25:263_15": "tasmā kāyadvāre bahulappavattanato etassa kāyakammabhāvo siddho vanacarakādīnaṁ vanacarakādibhāvo viya.",
  "tika-abh08t25:263_16": "Tathā kāyakammameva yebhuyyena kāyadvāre pavattati,",
  "tika-abh08t25:263_17": "na itaraṁ,",
  "tika-abh08t25:263_18": "tasmā kāyakammassa yebhuyyena ettheva pavattito assa kāyakammadvārabhāvo siddho brāhmaṇagāmādīnaṁ brāhmaṇagāmādibhāvo",
  "tika-abh08t25:263_19": "viyāti nettha kammadvāravavatthāne koci vibandhoti.",
  "tika-abh08t25:263_20": "Vacīkammadvārepi esa pabandho yathāsambhavaṁ daṭṭhabbo.",
  "tika-abh08t25:264_0": "Manokammadvāraṁ pana sayaṁ manoyeva samānaṁ attanā sahagatacetanāanabhijjhādikammānaṁ pavattidvārabhāvena",
  "tika-abh08t25:264_1": "manodvārasaṅkhaṁ labhatīti na taṁ cittassa uppattidvāravasena gaṇhāti.",
  "tika-abh08t25:264_2": "Na hi sayaṁ attatova pavattati.",
  "tika-abh08t25:264_3": "Yadi pana cittasampayuttā kammadvārabhāvena adhippetā,",
  "tika-abh08t25:264_4": "tadā tesaṁ kammadvārabhāvo manasmiṁ na upacārīyatīti sampayuttadhammānaṁ cittādhipatibhāvo citte viyāti cittaṁ “manokammadvāra”nti vuccati.",
  "tika-abh08t25:264_5": "Sabhāvato pana kammadvāraṁ nāma sampayuttadhammāyevāti cittaṁ tato pavattanato manokammadvāravasena pavattati.",
  "tika-abh08t25:264_6": "Anantarapaccayabhūtassa pana manokammadvārabhāve vattabbameva natthi.",
  "tika-abh08t25:264_7": "Idha pana “aviññattijanattā”ti vacanena kāyavacīkammadvāravaseneva appavattiyā sādhitattā manokammadvāraṁ na gahitameva.",
  "tika-abh08t25:264_8": "Na hi “aviññattijanattā”ti kāraṇaṁ manokammadvāravasenapi appavattiṁ sādheti.",
  "tika-abh08t25:264_9": "Atha vā “avipākasabhāvato”ti vacanena manokammadvāravasenapi appavatti sādhitā hoti.",
  "tika-abh08t25:264_10": "“Kammadvāra”nti ettha kammaggahanena nānakkhaṇikakammassa adhippetattā tassāpi gahaṇaṁ daṭṭhabbaṁ.",
  "tika-abh08t25:264_11": "Iti imesu kāyavacīkammadvārasaṅkhātesu dvīsu dvāresu,",
  "tika-abh08t25:264_12": "manokammadvārena saha tīsu eva vā yathā kusalaṁ pavattati,",
  "tika-abh08t25:264_13": "na evaṁ vipāko,",
  "tika-abh08t25:264_14": "yathā ca kusalaṁ kāyavacīmanokammassa āyūhanavasena dānādipuññakiriyavatthuvasena pavattati,",
  "tika-abh08t25:264_15": "na evamayaṁ.",
  "tika-abh08t25:264_16": "Ayaṁ pana neva kāyavacīkammadvāresu pavattati viññattisamuṭṭhāpakattābhāvato,",
  "tika-abh08t25:264_17": "na kammavasena,",
  "tika-abh08t25:264_18": "manokammadvāravasenāpi ca pavattati vipākuppādanabhāvābhāvato,",
  "tika-abh08t25:264_19": "na puññakiriyavasena pavattati dānādivasena appavattanatoti dassetuṁ “kammadvārañca…pe…",
  "tika-abh08t25:264_20": "no samā”ti vuttaṁ.",
  "tika-abh08t25:264_21": "Evanti dānādivasena.",
  "tika-abh08t25:265_0": "37.“Parittārammaṇattā”tiādi sampayuttadhammavasena visesadassanaṁ.",
  "tika-abh08t25:265_1": "Yasmā ete parittārammaṇā,",
  "tika-abh08t25:265_2": "karuṇāmuditā ca paññattārammaṇā sattapaññattiyaṁ pavattanato,",
  "tika-abh08t25:265_3": "tasmā dvinnamālambaṇānaṁ ekacittassa visayabhāvānanugamanato na tesu karuṇāmuditā kadācipi jāyantīti ayamettha paṭhamagāthāya adhippāyo.",
  "tika-abh08t25:266_0": "38.",
  "tika-abh08t25:266_1": "Dutiyagāthāya pana hi-",
  "tika-abh08t25:266_2": "saddo yasmāti imassa atthe.",
  "tika-abh08t25:266_3": "Yasmā “pañca sikkhāpadā kusalā”ti vuttā,",
  "tika-abh08t25:266_4": "tasmāti attho.",
  "tika-abh08t25:266_5": "Idaṁ vuttaṁ hoti –",
  "tika-abh08t25:266_6": "bhagavatā hi sikkhāpadavibhaṅge “pañca sikkhāpadā kusalā”ti evaṁ “pāṇātipātā veramaṇī”tiādīnaṁ pañcannaṁ sikkhāpadānaṁ kusalabhāvo vutto,",
  "tika-abh08t25:266_7": "te ca viratisabhāvā eva ādito tiṇṇaṁ sikkhāpadānaṁ,",
  "tika-abh08t25:266_8": "pacchimassa ca sammākammante,",
  "tika-abh08t25:266_9": "itarassa sammāvācāyaṁ,",
  "tika-abh08t25:266_10": "pañcannampi micchājīvahetukapañcaduccaritato viramaṇavasena pavattānaṁ sammāājīve ca antobhāvato,",
  "tika-abh08t25:266_11": "tasmā tā ekantakusalabhūtānaṁ kadāci abyākate labhanti,",
  "tika-abh08t25:266_12": "itarathā saddhāsatiādayo viya “siyā kusalā,",
  "tika-abh08t25:266_13": "siyā abyākatā”ti vucceyyunti.",
  "tika-abh08t25:266_14": "Yadi evaṁ lokuttaraphalesu aṭṭha,",
  "tika-abh08t25:266_15": "satta vā maggaṅgā na labbhantīti?",
  "tika-abh08t25:266_16": "No na labbhanti lokiyaviratīnameva tattha ekantakusalabhāvassa vuttattā,",
  "tika-abh08t25:266_17": "lokuttaraviratiyo pana phalassa maggapaṭibimbabhūtattā maggasadisato aṭṭhaṅgikatāya,",
  "tika-abh08t25:266_18": "sattaṅgikatāya ca bhavitabbanti na ca ekantakusalabhāvena vavatthāpetuṁ yuttā.",
  "tika-abh08t25:266_19": "Evañca katvā upari lokuttaraphalesupi aṭṭhaṅgikatādibhedo maggo uddhaṭoti.",
  "tika-abh08t25:267_0": "39.“Tathādhipatino”tiādi adhipativasena visesadassanaṁ.",
  "tika-abh08t25:267_1": "Sabbesampi hi tebhūmakakusalānaṁ añño āyūhanakālo,",
  "tika-abh08t25:267_2": "añño vipaccanakālo,",
  "tika-abh08t25:267_3": "tasmā na tāni attano vipākehi adhipatiṁ gāhāpetuṁ sakkontīti na te chandādīni dhuraṁ katvā pavattanti.",
  "tika-abh08t25:267_4": "Lokuttarakusalāni ca pana āyūhanakālassa,",
  "tika-abh08t25:267_5": "vipaccanakālassa ca antarābhāvato attano chandādīnaṁ balassa avūpasantakāleyeva vipākaṁ nibbattentīti",
  "tika-abh08t25:267_6": "anantarapaccayā hutvā vipākehi adhipatiṁ gāhāpetuṁ sakkontīti.",
  "tika-abh08t25:267_7": "Evañca katvā upari lokuttaravipākānaṁ adhipatiyogaṁ vakkhati.",
  "tika-abh08t25:268_0": "40.",
  "tika-abh08t25:268_1": "Yasmā moravāpivāsimahādattattherena vipākānaṁ āgamanato asaṅkhārikasasaṅkhārikabhāvo icchito,",
  "tika-abh08t25:268_2": "tipiṭakacūḷanāgattherena paccayato,",
  "tika-abh08t25:268_3": "tasmā ubhinnampi matidassanatthamāha “asaṅkhārasasaṅkhāravidhāna”ntiādi.",
  "tika-abh08t25:268_4": "Purimatthero hi yathā mukhe calite ādāsatale mukhanimittaṁ calati,",
  "tika-abh08t25:268_5": "evaṁ asaṅkhārikassa kusalassa vipāko asaṅkhāriko,",
  "tika-abh08t25:268_6": "sasaṅkhārikassa vipāko sasaṅkhārikoti āha,",
  "tika-abh08t25:268_7": "tasmā tassa matidassanatthaṁ “asaṅkhāra…pe…",
  "tika-abh08t25:268_8": "puññato”ti vuttaṁ.",
  "tika-abh08t25:268_9": "Dutiyatthero pana asaṅkhārikādīsu yena kenacipi cittena kamme āyūhite āsannamaraṇassa attano,",
  "tika-abh08t25:268_10": "paresaṁ vā payogena vinā asaṅkhārena appayogena kammakammanimittagatinimittapaccupaṭṭhāne paṭisandhi uppajjamānā asaṅkhārikā.",
  "tika-abh08t25:268_11": "Yassa kassaci sasaṅkhārena sappayogena kammādipaccupaṭṭhāne sasaṅkhārikā.",
  "tika-abh08t25:268_12": "Tathā bhavaṅgacutiyopi.",
  "tika-abh08t25:268_13": "Tadārammaṇañca paṇītāpaṇītautubhojanādipaccayavasena,",
  "tika-abh08t25:268_14": "anantaraniruddhakusalākusalassa vasena vā asaṅkhārasasaṅkhāranti evaṁ paccayato asaṅkhārikādividhānatamāha,",
  "tika-abh08t25:268_15": "tasmā tassa matidassanatthaṁ “ñeyyaṁ paccayato cevā”ti vuttaṁ.",
  "tika-abh08t25:268_16": "Idameva ca pana ācariyā pasaṁsanti.",
  "tika-abh08t25:269_0": "41-",
  "tika-abh08t25:269_1": "2.Hīnādīnaṁ vipākattāti adhipatiyogābhāvepi hīnamajjhimapaṇītānaṁ kusalānaṁ vipākattā.",
  "tika-abh08t25:269_2": "Etena āgamanato hīnādibhāvaṁ vibhāveti.",
  "tika-abh08t25:269_3": "Vineyyasantānagatakilesamalavidhamanena tassa punanato puñño vādo vacīghoso etassa,",
  "tika-abh08t25:269_4": "vuttanayeneva puññaṁ vadatīti vā puññavādī,",
  "tika-abh08t25:269_5": "tena puññavādinā.",
  "tika-abh08t25:269_6": "“Ekantena savatthuka”nti vuttepi rūpaloke pavatti anivāritāti āha “kāmalokasmi”nti.",
  "tika-abh08t25:269_7": "“Na panaññattha jāyate”ti iminā pana byatirekato laddhamatthaṁ dassetīti.",
  "tika-abh08t25:270_0": "Evaṁ tāva sahetukavipāke niddisitvā idāni ahetuke niddisituṁ “ahetukavipākacittaṁ panā”tiādi vuttaṁ.",
  "tika-abh08t25:270_1": "Kasmā pana sahetukassa kammassa ahetukavipāko hotīti? Vuccate –",
  "tika-abh08t25:270_2": "cakkhuviññāṇādīnaṁ tāva pañcannaṁ ārammaṇābhinipātamattattā alobhādisampayogo na sambhavati,",
  "tika-abh08t25:270_3": "tathā mandatarakiccesu sampaṭicchanasantīraṇesūti evaṁ hetūnaṁ uppattiyā asambhavato ca nesaṁ ahetukatā daṭṭhabbā.",
  "tika-abh08t25:270_4": "Upekkhādiyoge pana cakkhuviññāṇādīnaṁ tāva catunnaṁ iṭṭhārammaṇepi pavattamānānaṁ vatthārammaṇasaṅghaṭṭanāya dubbalabhāvato upekkhāsahagatatā,",
  "tika-abh08t25:270_5": "kāyaviññāṇassa ca tāya balavabhāvato sukhasahagatatā hoti.",
  "tika-abh08t25:270_6": "Sampaṭicchanaṁ pana ārammaṇaghaṭṭanayogyabhāvena oḷārikattā,",
  "tika-abh08t25:270_7": "catucittakkhaṇātītavasena cirajātattā ca dubbalamattano nissayena saha asamānajātikañca cakkhādivatthuṁ",
  "tika-abh08t25:270_8": "nissāya uppannehi cakkhuviññāṇādīhi laddhānantarapaccayatāya,",
  "tika-abh08t25:270_9": "apubbanissayatāya ca ārammaṇarasassāde dubbalanti iṭṭhādīsu ārammaṇesu upekkhāsahagatameva.",
  "tika-abh08t25:270_10": "Santīraṇaṁ pana vuttaviparītato iṭṭhārammaṇe sukhasahagataṁ,",
  "tika-abh08t25:270_11": "iṭṭhamajjhatte ca upekkhāsahagatanti daṭṭhabbaṁ.",
  "tika-abh08t25:270_12": "Manoviññāṇadhātu viya visiṭṭhamananakiccābhāvato manomattā nissattanijjīvādiatthehi dhātu cāti manodhātu.",
  "tika-abh08t25:270_13": "Sā hi satipi viññāṇabhāve manoviññāṇato sambhavassa visiṭṭhamananakiccassa akaraṇato mananamattāyeva hoti.",
  "tika-abh08t25:270_14": "Vuttalakkhaṇaviparītato pana mano ca taṁ viññāṇañcāti manoviññāṇaṁ,",
  "tika-abh08t25:270_15": "tadeva yathāvuttaṭṭhena dhātūti manoviññāṇadhātu.",
  "tika-abh08t25:271_0": "Viññāṇapañcakaṁ niyatārammaṇaṁ yathākkamaṁ rūpādiekekasseva ārammaṇakaraṇato.",
  "tika-abh08t25:271_1": "Sesattayamaniyatārammaṇaṁ pañcārammaṇikachaḷārammaṇikabhāvato.",
  "tika-abh08t25:272_0": "Daṭṭhabbatāya diṭṭhaṁ,",
  "tika-abh08t25:272_1": "rūpāyatanaṁ.",
  "tika-abh08t25:272_2": "Sotabbatāya sutaṁ,",
  "tika-abh08t25:272_3": "saddāyatanaṁ.",
  "tika-abh08t25:272_4": "Munitabbatāya mutaṁ,",
  "tika-abh08t25:272_5": "sampattasseva gahetabbatāyāti attho,",
  "tika-abh08t25:272_6": "gandhādittayassetaṁ nāmaṁ.",
  "tika-abh08t25:272_7": "Cakkhādīhi vinā kevalaṁ manasā eva vijānitabbatāya viññātaṁ,",
  "tika-abh08t25:272_8": "dhammāyatanaṁ.",
  "tika-abh08t25:272_9": "Anāmaṭṭhakālavisesavacanattā ca nesaṁ atītānāgatāpi rūpādayo diṭṭhādisaddehi vuccanti.",
  "tika-abh08t25:272_10": "Teneva hi “daṭṭhabbatāyā”tiādinā kālasāmaññena nesaṁ nibbacanaṁ vuttaṁ.",
  "tika-abh08t25:272_11": "Diṭṭhaṁ ārammaṇaṁ yassa taṁ diṭṭhārammaṇaṁ.",
  "tika-abh08t25:272_12": "Evaṁ sutārammaṇādīsu.",
  "tika-abh08t25:273_0": "Cakkhuto pavattanti cakkhudvāratova pavattaṁ sabbavākyānaṁ avadhāraṇaphalattā.",
  "tika-abh08t25:273_1": "Tena manodhātuādīnaṁ cakkhuviññāṇabhāvo nivārito hoti tesaṁ dvārantaratopi pavattisambhavato.",
  "tika-abh08t25:273_2": "Atha vā “cakkhuto pavatta”nti idaṁ sañjātippavattiṁ sandhāya vuttaṁ,",
  "tika-abh08t25:273_3": "na sañcaraṇappavattiṁ,",
  "tika-abh08t25:273_4": "tasmā yathā kuṇḍamukhato udakaṁ sañcaraṇavasena pavattati,",
  "tika-abh08t25:273_5": "na evaṁ pavattamidha gahitaṁ.",
  "tika-abh08t25:273_6": "Yathā pana candakantapāsāṇato udakaṁ sañjātivasena pavattati,",
  "tika-abh08t25:273_7": "evaṁ pavattameva cakkhuto pavattanti gahitaṁ.",
  "tika-abh08t25:273_8": "Yathā ca kiṁ?",
  "tika-abh08t25:273_9": "Yathā kucchito samuṭṭhitaṁ pittasemharuhirādi mukhato sandantampi “mukhassavo”ti na vuccati,",
  "tika-abh08t25:273_10": "mukhatoyeva pana samuṭṭhahitvā tato savantaṁ kheḷaṁ “mukhassavo”ti vuccati,",
  "tika-abh08t25:273_11": "evaṁ hadayavatthusannissayato samuṭṭhahitvā cakkhuto pavattamānaṁ cakkhuviññāṇaṁ nāma na hoti.",
  "tika-abh08t25:273_12": "Cakkhutoyeva pana samuṭṭhahitvā tato pavattamānaṁ cakkhuviññāṇaṁ nāmāti.",
  "tika-abh08t25:273_13": "Yo pana imamatthaṁ asallakkhetvā byañjanamattasseva abhinivisitvā taṁdvārappavattānaṁ sesānampi cakkhuviññāṇabhāvaṁ maññeyya,",
  "tika-abh08t25:273_14": "taṁ nivāretuṁ pakārantarenapi viggahaṁ dassento āha “cakkhumhi sannissita”nti.",
  "tika-abh08t25:273_15": "Yathā cakkhuto pavattaṁ,",
  "tika-abh08t25:273_16": "cakkhusannissitaṁ vā viññāṇaṁ cakkhuviññāṇaṁ,",
  "tika-abh08t25:273_17": "evaṁ sotaviññāṇādīsupi “sotato pavattaṁ,",
  "tika-abh08t25:273_18": "sotasmiṁ sannissitaṁ vā viññāṇaṁ sotaviññāṇa”ntiādinā yojanaṁ atidisanto āha “tathā sotaviññāṇādīnī”ti.",
  "tika-abh08t25:274_0": "Cakkhusannissitaṁ hutvā rūpassa vijānanalakkhaṇametassāti cakkhusannissitarūpavijānanalakkhaṇaṁ.",
  "tika-abh08t25:274_1": "Tattha cakkhusannissitavacanena dibbacakkhādikaṁ aññaṁ rūpārammaṇaṁ viññāṇaṁ nivatteti. Vijānana-",
  "tika-abh08t25:274_2": "ggahaṇena cakkhusannissite phassādidhamme nivatteti.",
  "tika-abh08t25:274_3": "Cakkhurūpa-",
  "tika-abh08t25:274_4": "ggahaṇena nissayato,",
  "tika-abh08t25:274_5": "ārammaṇato ca cittaṁ vibhāveti ubhayādhīnavuttikattā.",
  "tika-abh08t25:274_6": "Yadi hi cakkhu nāma na siyā,",
  "tika-abh08t25:274_7": "andhāpi rūpaṁ passeyyuṁ,",
  "tika-abh08t25:274_8": "na ca passanti.",
  "tika-abh08t25:274_9": "Yadi ca nīlādirūpaṁ nāma na siyā,",
  "tika-abh08t25:274_10": "desādiniyamena na bhavitabbaṁ,",
  "tika-abh08t25:274_11": "attheva ca niyamo.",
  "tika-abh08t25:274_12": "Ekantasārammaṇatā ca cittassa vuttāti ārammaṇena vinā nīlādiābhāsaṁ cittaṁ pavattatīti evaṁ pavatto vādo micchāvādoti gahetabbo.",
  "tika-abh08t25:274_13": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi.",
  "tika-abh08t25:274_14": "Ettha siyā –",
  "tika-abh08t25:274_15": "kiṁ panetaṁ cakkhu,",
  "tika-abh08t25:274_16": "rūpañca viññāṇassa paccayo hontaṁ ekameva paccayo hoti,",
  "tika-abh08t25:274_17": "udāhu anekanti?",
  "tika-abh08t25:274_18": "Cakkhu tāva ekampi,",
  "tika-abh08t25:274_19": "rūpaṁ pana anekameva saṅgataṁ.",
  "tika-abh08t25:274_20": "Kiṁ kāraṇaṁ?",
  "tika-abh08t25:274_21": "Paccayabhāvavisesato.",
  "tika-abh08t25:274_22": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṁ atthibhāveneva hoti tasmiṁ sati tassa bhāvato,",
  "tika-abh08t25:274_23": "asati abhāvato.",
  "tika-abh08t25:274_24": "Yato taṁ atthiavigatapaccayehissa paccayoti vuttaṁ,",
  "tika-abh08t25:274_25": "svāyaṁ paccayabhāvo na ekasmiṁ na sambhavatīti ekampi cakkhuviññāṇassa paccayo hoti.",
  "tika-abh08t25:274_26": "Rūpaṁ pana yadipi cakkhu viya purejātaatthiavigatapaccayehi paccayo hoti puretaraṁ uppannaṁ hutvā vijjamānakkhaṇeyeva upakārakattā,",
  "tika-abh08t25:274_27": "tathāpi anekameva saṅgataṁ hutvā paccayo hoti ārammaṇabhāvato.",
  "tika-abh08t25:274_28": "Yañhi taṁ ārammaṇaṁ tassa yathā tathā upalabbhanīyavaseneva ārammaṇapaccayabhāvo,",
  "tika-abh08t25:274_29": "viññāṇassa ca indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena hoti,",
  "tika-abh08t25:274_30": "nāpi katipayakalāpagatavaṇṇavasena,",
  "tika-abh08t25:274_31": "atha kho ābhogānurūpaṁ āpāthagatavaṇṇavasenāti anekameva rūpaṁ saṁhaccakāritāya viññāṇassa paccayo hotīti.",
  "tika-abh08t25:274_32": "Amumeva hi visesaṁ vibhāvetuṁ “cakkhuñca paṭicca rūpe cā”ti pāḷiyaṁ vacanabhedo katoti.",
  "tika-abh08t25:274_33": "Evaṁ sotaviññāṇepi yathārahaṁ vattabbaṁ.",
  "tika-abh08t25:274_34": "Ghānaviññāṇādīnaṁ pana sampattaggāhatāya attano nissayena saha allīnasseva gahaṇato ekakalāpagatampi gandhādikaṁ tesaṁ uppattiyā paccayo hoti.",
  "tika-abh08t25:275_0": "Rūpamattārammaṇarasanti rūpāyatanamattasseva ārammaṇakaraṇarasaṁ. Matta-",
  "tika-abh08t25:275_1": "saddena yathā ārammaṇantaraṁ nivatteti,",
  "tika-abh08t25:275_2": "evaṁ rūpāyatanepi labbhamāne ekacce visese nivatteti.",
  "tika-abh08t25:275_3": "Na hi cakkhuviññāṇaṁ vaṇṇamattato aññaṁ kiñci nīlādivisesaṁ tattha gahetuṁ sakkoti.",
  "tika-abh08t25:275_4": "Tenāha bhagavā –",
  "tika-abh08t25:275_5": "“pañcahi viññāṇehi na kiñci dhammaṁ paṭivijānāti aññatra abhinipātamattā”ti.",
  "tika-abh08t25:275_6": "Cakkhuviññāṇaṁ uppajjamānaṁ rūpārammaṇe eva uppajjanato tadabhimukhabhāvena gaṇhātīti vuttaṁ “rūpābhimukhabhāvapaccupaṭṭhāna”nti.",
  "tika-abh08t25:275_7": "Attano anantaraṁ uppajjamānānaṁ arūpadhammānaṁ samanantaravigatā arūpadhammā pavattiokāsadānena anantarasamanantaranatthivigatapaccayehi upakārakā,",
  "tika-abh08t25:275_8": "nissayārammaṇā dhammā viya āsannakāraṇāti dassento āha “rūpārammaṇāya kiriyāmanodhātuyā apagamapadaṭṭhāna”nti.",
  "tika-abh08t25:275_9": "Sotaviññāṇādīsupi vuttanayeneva attho veditabbo.",
  "tika-abh08t25:275_10": "Kiriyāmanodhātuyā ārammaṇabhedato bhinnasabhāvattā āha “kiriyāmanodhātūna”nti.",
  "tika-abh08t25:275_11": "Cakkhuviññāṇādīhi gahitaṁ rūpādiārammaṇaṁ tadanantarameva aparipatantaṁ katvā sampaṭicchantaṁ gaṇhantaṁ",
  "tika-abh08t25:275_12": "viya hotīti vuttaṁ “rūpādisampaṭicchanarasa”nti.",
  "tika-abh08t25:275_13": "Tathābhāvena sampaṭicchanabhāvena paccupaṭṭhātīti tathābhāvapaccupaṭṭhānaṁ.",
  "tika-abh08t25:276_0": "Chasu ārammaṇesu kadāci pañcannaṁ jaccandhādivasena tatopi ūnānaṁ,",
  "tika-abh08t25:276_1": "brahmaloke ca dvinnameva vijānanasabhāvāpi chaḷārammaṇavijānanalakkhaṇā vuttā taṁsabhāvānativattanato,",
  "tika-abh08t25:276_2": "chasveva vā itaresaṁ ārammaṇānaṁ antogadhattā.",
  "tika-abh08t25:276_3": "Santīraṇādirasāti yathāsambhavaṁ santīraṇatadārammaṇādikiccā,",
  "tika-abh08t25:276_4": "santīraṇatadārammaṇapaṭisandhibhavaṅgacutikiccāti adhippāyo.",
  "tika-abh08t25:276_5": "“Hadayavatthupadaṭṭhānā”ti idaṁ imāsaṁ dvinnaṁ manoviññāṇadhātūnaṁ anibaddhaṭṭhānatāya nibaddhakāraṇaṁ dassetuṁ vuttaṁ.",
  "tika-abh08t25:276_6": "Vuttanayena pana “taṁtaṁanantarātītaviññāṇāpagamapadaṭṭhāna”ntipi vattuṁ vaṭṭatiyeva.",
  "tika-abh08t25:276_7": "Ahetukacittānaṁ visuṁ visuṁ lakkhaṇādikassa dassitattā parisesato sahetukacittānaṁ ekasadisameva lakkhaṇādikanti viññāyati.",
  "tika-abh08t25:276_8": "Taṁ pana heṭṭhā vibhāvitameva.",
  "tika-abh08t25:277_0": "Idāni imāsaṁ ārammaṇādito bhedaṁ dassetuṁ “tattha paṭhamā”tiādi vuttaṁ.",
  "tika-abh08t25:277_1": "Ekantamiṭṭhārammaṇeti ekanteneva iṭṭhārammaṇe,",
  "tika-abh08t25:277_2": "atiiṭṭhārammaṇeti attho.",
  "tika-abh08t25:277_3": "Pañcasu ṭhānesūti sahetukavipākānaṁ vuttesu catūsu,",
  "tika-abh08t25:277_4": "sampaṭicchanavoṭṭhabbanānaṁ antarāḷasaṅkhātasantīraṇaṭṭhāne cāti pañcasu ṭhānesu,",
  "tika-abh08t25:277_5": "pañcasu kiccesūti vā attho.",
  "tika-abh08t25:277_6": "Kiñcāpi somanassapaṭisandhikassa domanassajavanāvasāne tadārammaṇasambhave asati yaṁ kiñci paricitapubbaṁ",
  "tika-abh08t25:277_7": "parittārammaṇamārabbha upekkhāsahagatasantīraṇamuppajjatīti icchitaṁ,",
  "tika-abh08t25:277_8": "tathā pana uppajjamānassa kadāciyeva sambhavato yebhuyyappavattiṁ gahetvā cha ṭhānāni avatvā pañceva vuttāni.",
  "tika-abh08t25:277_9": "Atha vā taṁ uppajjamānaṁ tadārammaṇaṭṭhāneyeva nibbattatīti taṁvaseneva tassāpi ṭhānaṁ gahitanti daṭṭhabbaṁ.",
  "tika-abh08t25:277_10": "Acakkhusaṁvattanikakammanibbattatāya jātiyā andho jaccandho.",
  "tika-abh08t25:277_11": "Kiñcāpi hi jātikkhaṇe aṇḍajajalābujānaṁ sabbesampi cakkhu natthi,",
  "tika-abh08t25:277_12": "yassa bhāvābhāvato andhānandhavicāraṇā bhaveyya,",
  "tika-abh08t25:277_13": "tathāpi cakkhussa uppajjamānārahakālepi cakkhuvipattivibandhakena kammunā paṭihatasāmatthiyena paṭisandhidāyakena",
  "tika-abh08t25:277_14": "itarenāpi vā kammena tassa anupādiyamānattā satto “jaccandho”ti vuccati.",
  "tika-abh08t25:277_15": "Atha vā jaccandhoti pasūtiyaṁyeva andho,",
  "tika-abh08t25:277_16": "mātukucchiyaṁyeva andho hutvā nikkhantoti attho.",
  "tika-abh08t25:277_17": "Tena duhetukatihetukānaṁ mātukucchigatakālepi cakkhussa avipajjanaṁ siddhaṁ hoti,",
  "tika-abh08t25:277_18": "evaṁ jātibadhirādīsupi yathārahaṁ vattabbaṁ.",
  "tika-abh08t25:277_19": "Jaccajaḷoti jātiyā aññāṇako.",
  "tika-abh08t25:277_20": "Kiñcāpi duhetukapaṭisandhikopi jātiyaṁ aññāṇako,",
  "tika-abh08t25:277_21": "tassa pana pavattiyaṁ paññā sambhavatīti vuttanayena yebhuyyato pavattiyampi paññāyāsambhavato jaccajaḷo veditabbo.",
  "tika-abh08t25:277_22": "Jaccummattako surāmerayapānādiummattakabhāvasaṁvattanikakammaparibhāvitena kammena gahitapaṭisandhiko.",
  "tika-abh08t25:277_23": "Paṇḍakoti paradāragamanādikammaparibhāvitena kammunā gahitapaṭisandhiko.",
  "tika-abh08t25:277_24": "So pañcavidho āsittapaṇḍako usūyapaṇḍako pakkhapaṇḍako opakkamikapaṇḍako napuṁsakapaṇḍakoti.",
  "tika-abh08t25:277_25": "Idha pana opakkamikapaṇḍakassa sahetukassāpi bhāvato,",
  "tika-abh08t25:277_26": "napuṁsakassa ca visuṁ gahaṇato tayo paṇḍakā adhippetā. Ādi-",
  "tika-abh08t25:277_27": "saddena jātimūgajātipaṅgulamammanādīnaṁ saṅgaho.",
  "tika-abh08t25:277_28": "Keci pana “ekacce ahetukapaṭisandhikā avikalindriyā hutvā thokaṁ vicāraṇapakatikāpi honti,",
  "tika-abh08t25:277_29": "tasmā tādisānampi idha ādi-",
  "tika-abh08t25:277_30": "saddena saṅgaho”ti vadanti.",
  "tika-abh08t25:277_31": "Ettha ca jaccandhādīnameva ayaṁ paṭisandhīti na gahetabbā.",
  "tika-abh08t25:277_32": "Jaccandhādayo pana iminā paṭisandhiṁ gaṇhantīti gahetabbaṁ.",
  "tika-abh08t25:278_0": "43.Tihetukapuññassāti tihetukassapi ukkaṭṭhapuññassa.",
  "tika-abh08t25:278_1": "Duhetukammassa pana sabbathāpi soḷasannaṁ vipākānaṁ asambhavato tappaṭikkhepaparattā cetanāya “tihetukapuññassā”ti avisesato vuttaṁ.",
  "tika-abh08t25:279_0": "Kāmāvacaravipākavaṇṇanā niṭṭhitā.",
  "tika-abh08t25:280_0": "Rūpāvacarārūpāvacaravipākavaṇṇanā",
  "tika-abh08t25:281_0": "Mahaggatavipākānaṁ taṁtaṁkusalāgamanavaseneva jhānaṅgahāni,",
  "tika-abh08t25:281_1": "na pana bhāvanāvisesenāti tesaṁ pahānaṅgāni anuddhaṭāni.",
  "tika-abh08t25:281_2": "Upapattiyanti upapattibhave.",
  "tika-abh08t25:282_0": "Arūpāvacaravipākacittāni vuccantīti sambandho.",
  "tika-abh08t25:283_0": "44.Kusalānugataṁ katvāti kusalānurūpaṁ kusalasadisaṁ katvā.",
  "tika-abh08t25:283_1": "Yathā kāmāvacaravipākaṁ kusalato visadisampi katvā vibhattaṁ,",
  "tika-abh08t25:283_2": "evamakatvā kusalasadisameva katvāti atthaṁ vadanti.",
  "tika-abh08t25:283_3": "Aṭṭhakathāyaṁ pana kusalānantaraṁ katvā mahaggatavipākānaṁ bhājitapāḷiṁ sandhāya “kusalānugataṁ katvā bhājita”nti vuttaṁ.",
  "tika-abh08t25:283_4": "Pāḷiyañhi –",
  "tika-abh08t25:284_0": "“Katame dhammā abyākatā?",
  "tika-abh08t25:284_1": "Yasmiṁ samaye kāmāvacarassa kusalassa kammassa katattā upacitattā vipākaṁ cakkhuviññāṇaṁ uppannaṁ hotī”tiādinā –",
  "tika-abh08t25:285_0": "Kāmāvacaravipākaṁ vibhajitvā mahaggatavipākaṁ vibhajantena –",
  "tika-abh08t25:286_0": "“Katame dhammā abyākatā?",
  "tika-abh08t25:286_1": "Yasmiṁ samaye rūpapattiyā maggaṁ bhāveti,",
  "tika-abh08t25:286_2": "vivicceva kāmehi…pe…",
  "tika-abh08t25:286_3": "paṭhamaṁ jhānaṁ upasampajja viharati pathavīkasiṇaṁ,",
  "tika-abh08t25:286_4": "tasmiṁ samaye phasso hoti…pe…",
  "tika-abh08t25:286_5": "avikkhepo hoti,",
  "tika-abh08t25:286_6": "ime dhammā kusalā,",
  "tika-abh08t25:286_7": "tasseva rūpāvacarassa kusalassa kammassa katattā upacitattā vipākaṁ vivicceva kāmehi…pe…",
  "tika-abh08t25:286_8": "paṭhamaṁ jhānaṁ upasampajja viharati pathavīkasiṇaṁ…pe…",
  "tika-abh08t25:286_9": "ime dhammā abyākatā”ti.",
  "tika-abh08t25:287_0": "Evaṁ kusalaṁ uddisitvā tadanantaraṁ katvā mahaggataṁ vipākaṁ vibhattaṁ,",
  "tika-abh08t25:287_1": "tasmā yathā kāmāvacaravipākaṁ,",
  "tika-abh08t25:287_2": "evaṁ avibhajitvā idaṁ kusalānantaraṁ katvā vibhattanti imamatthaṁ jotetuṁ aṭṭhakathāyaṁ “kusalānugataṁ katvā”ti vuttaṁ.",
  "tika-abh08t25:287_3": "Imināpi ca ācariyena parihāramukhena vakkhamānaatthavisesavacanicchāya tattha vuttanayeneva codanā katā.",
  "tika-abh08t25:287_4": "Evañhi sati kusalānantaraṁyeva phalaṁ uppajjatīti ñāpanaṁ suṭṭhūpapannaṁ hotīti ayamettha amhākaṁ ācariyassa maggo.",
  "tika-abh08t25:288_0": "Mahaggatanti mahaggatavipākaṁ.",
  "tika-abh08t25:288_1": "Tañhi idha adhigataṁ. Kāmā…pe…",
  "tika-abh08t25:288_2": "yatoti yasmā kāmāvacarakusalaṁ asamānaphalaṁ hoti tihetukassa duhetukāhetukavipākānaṁ,",
  "tika-abh08t25:288_3": "duhetukassa ca ahetukavipākānampi jananato,",
  "tika-abh08t25:288_4": "na evamidaṁ,",
  "tika-abh08t25:288_5": "idaṁ pana ekanteneva sadisavipākajananato samānaphalameva,",
  "tika-abh08t25:288_6": "tasmāti attho.",
  "tika-abh08t25:288_7": "Ettha ca “kusala”nti avuttepi kāmāvacarapuññaṁvāti upamitattā upameyyassapi kusalabhāvo viññāyati.",
  "tika-abh08t25:288_8": "Kasmā panetaṁ sadisavipākaṁ,",
  "tika-abh08t25:288_9": "na kāmāvacaraṁ viya visadisavipākampīti? Vuccate –",
  "tika-abh08t25:288_10": "kāmāvacarapuññañhi ācinanto rūpataṇhādinānāvatthukakāmataṇhūpanissayato ācinati,",
  "tika-abh08t25:288_11": "tasmā tadūpanissayakusalaṁ tadanurūpato nānāvatthukaṁ vipākaṁ janeti.",
  "tika-abh08t25:288_12": "Mahaggataṁ pana ācinanto ekavatthukāyeva bhavataṇhāya vasena ācinatīti tadanurūpato taṁ nānāvatthuṁ ajanetvā ekavatthumeva janetīti.",
  "tika-abh08t25:289_0": "45-",
  "tika-abh08t25:289_1": "6.Sabbathāti dhammato ārammaṇato paṭipadādito ca.",
  "tika-abh08t25:289_2": "Tathā hi ye phassādayo kusale ca labbhanti,",
  "tika-abh08t25:289_3": "te vipākepi labbhanti,",
  "tika-abh08t25:289_4": "yasmiñca ārammaṇe kusalaṁ pavattati,",
  "tika-abh08t25:289_5": "tattheva idaṁ vipākampi.",
  "tika-abh08t25:289_6": "Yāva paṭipadādayo kusalassa labbhanti,",
  "tika-abh08t25:289_7": "tāva imassa vipākassapīti.",
  "tika-abh08t25:289_8": "Kāmaṁ yassa kassaci chāyā taṁtaṁvatthusadisāva,",
  "tika-abh08t25:289_9": "mahantassa pana kusalavipākassa mahantāhiyeva upamāhi bhavitabbanti “gajādīna”ntiādi vuttaṁ.",
  "tika-abh08t25:289_10": "Apare apare attabhāve bhavaṁ vedanamassāti aparāpariyavedanaṁ.",
  "tika-abh08t25:289_11": "Yadi aparāpariyavedanaṁ na hoti,",
  "tika-abh08t25:289_12": "kathañcarahi imassa phaluppattīti āha “jhānā aparihīnassā”tiādi.",
  "tika-abh08t25:290_0": "47.Kusalānantaranti kusalabhavānantaraṁ.",
  "tika-abh08t25:290_1": "Yasmiñhi bhave taṁ kusalaṁ kataṁ,",
  "tika-abh08t25:290_2": "so idha kusala-",
  "tika-abh08t25:290_3": "saddena upacārato gahito kammānantaraṁyeva phalassa asambhavato.",
  "tika-abh08t25:290_4": "Na hi taṁ lokuttarakusalaṁ viya anantaraphalanipphādakaṁ,",
  "tika-abh08t25:290_5": "atha kho ekaccakāmāvacarakusalaṁ viya aparāpariyavedanaṁ ahutvā satipi anekeyeva kāmāvacarakamme mahogho",
  "tika-abh08t25:290_6": "viya parittaṁ udakaṁ tamajjhottharitvā attanoyeva vipākadānena ekantena anantarabhaveyeva phalaṁ nibbatteti.",
  "tika-abh08t25:290_7": "Nanu ca aparihīnajjhānasseva kassaci nikantivasena kāmabhave paṭisandhi hoti.",
  "tika-abh08t25:290_8": "Tathā hi tissamahābrahmā uparibrahmalokūpapattiyā bhāvitamaggo bhikkhūhi yācito tato cavitvā moggalibrāhmaṇassa",
  "tika-abh08t25:290_9": "gehe paṭisandhiṁ aggahesīti vuttanti taṁ kathanti?",
  "tika-abh08t25:290_10": "Nikantibaleneva jhānaṁ parihāyatīti tato parihīnajjhāno nibbattatīti vadanti.",
  "tika-abh08t25:290_11": "Apare pana ācariyā “anīvaraṇāvatthāya nikantiyā jhānassa parihāni vīmaṁsitvā gahetabbā”ti vatvā “satipi",
  "tika-abh08t25:290_12": "mahaggatakammuno vipākaṁ paṭibāhanasamatthasseva parittakammassa abhāve ‘ijjhati,",
  "tika-abh08t25:290_13": "bhikkhave,",
  "tika-abh08t25:290_14": "sīlavato cetopaṇidhi visuddhattā’ti vacanato kāmabhave cetopaṇidhi mahaggatakammassa vipākaṁ paṭibāhitvā",
  "tika-abh08t25:290_15": "parittakammuno vipākassa okāsaṁ karotī”ti vadanti,",
  "tika-abh08t25:290_16": "taṁ yuttaṁ.",
  "tika-abh08t25:290_17": "Etassāti imassatthassa ñāpanatthanti sambandho.",
  "tika-abh08t25:291_0": "48- 9.",
  "tika-abh08t25:291_1": "Evaṁ avisesena kusalasadisataṁ atidisitvā idāni visesaṁ dassetuṁ “paṭipadākkamocevā”tiādi vuttaṁ.",
  "tika-abh08t25:291_2": "Yathā hi dukkhapaṭipadaṁ dandhābhiññaṁ jhānaṁ uppādetvā punappunaṁ samāpajjantassa taṁ jhānaṁ taṁpaṭipadameva hoti,",
  "tika-abh08t25:291_3": "evaṁ tasmiṁ tasmiṁ aparihīne tassa tassa vipāko nibbattamāno taṁtaṁpaṭipadova bhavituṁ arahati.",
  "tika-abh08t25:291_4": "Chandādhipateyyādibhāvo pana tasmiṁ khaṇe vijjamānānaṁ chandādīnaṁ adhipatipaccayabhāvena hoti,",
  "tika-abh08t25:291_5": "na āgamanavasena.",
  "tika-abh08t25:291_6": "Tathā hi ekameva jhānaṁ nānakkhaṇesu nānādhipateyyaṁ hoti,",
  "tika-abh08t25:291_7": "tasmā vipākassa āgamanavasena chandādhipateyyāditā na gahitā.",
  "tika-abh08t25:291_8": "Tenāha “abhāvodhipatīna”nti.",
  "tika-abh08t25:291_9": "Tadabhāvatova sarasato tassa hīnāditā na sambhavatīti sāpi jhānāgamanatova vuttā.",
  "tika-abh08t25:292_0": "Rūpāvacarārūpāvacaravipākavaṇṇanā niṭṭhitā.",
  "tika-abh08t25:293_0": "Lokuttaravipākavaṇṇanā",
  "tika-abh08t25:294_0": "Maggacittassa viya phalacittassa maggayogato bhedābhāvena “catumaggayogato”ti avatvā “catumaggasampayuttacittaphalattā”ti vuttaṁ,",
  "tika-abh08t25:294_1": "catūhi ariyamaggehi sampayuttakusalacittassa phalattā catubbidhasāmaññaphalasampayuttacittabhāvatoti attho.",
  "tika-abh08t25:294_2": "Sotāpattimaggassa phalaṁ cittaṁ sotāpattimaggaphalacittaṁ.",
  "tika-abh08t25:294_3": "Evaṁ sesesu.",
  "tika-abh08t25:294_4": "Maggavīthiyaṁ dvikkhattuṁ,",
  "tika-abh08t25:294_5": "tikkhattuṁ vā phalasamāpattiyā aparicchinnaparimāṇaṁ pavattamānampi dvīsveva ṭhānesu pavattiyā duvidhameva",
  "tika-abh08t25:294_6": "hotīti āha “maggavīthiphalasamāpattivasena pavattito duvidha”nti.",
  "tika-abh08t25:295_0": "50-",
  "tika-abh08t25:295_1": "1.Maggassānantare phale labbhanti maggāgamanatoti adhippāyo.",
  "tika-abh08t25:295_2": "Maggo hi āgamanato “suññato”ti laddhanāmo saguṇālambaṇavasena animittaappaṇihitanāmampi labhatīti phalassa nāmattayampi deti,",
  "tika-abh08t25:295_3": "tathā āgamanato appaṇihito maggo saguṇārammaṇavasena animittasuññataappaṇihitanāmakoti phalassa nāmattayampi deti.",
  "tika-abh08t25:295_4": "Evañca katvā abhidhamme ekekassa phalassa tīṇi tīṇi nāmāni vuttāni.",
  "tika-abh08t25:295_5": "Nanu ca abhidhamme “saguṇārammaṇato nāmaṁ anadhippeta”nti vuttaṁ?",
  "tika-abh08t25:295_6": "Saccaṁ vuttaṁ,",
  "tika-abh08t25:295_7": "taṁ pana nāmalābhaṁ sandhāya,",
  "tika-abh08t25:295_8": "na nāmadānaṁ.",
  "tika-abh08t25:295_9": "Tattha hi vavatthānakarattābhāvato tathā anadhippetaṁ,",
  "tika-abh08t25:295_10": "na alabbhanato.",
  "tika-abh08t25:295_11": "Idha pana ekekassa phalaṁ nāmattayampi labhatīti vavatthānappayojanābhāvato saguṇārammaṇehi laddhanāmadānassa adhippetattā tividhampi nāmaṁ deti.",
  "tika-abh08t25:295_12": "Ekantena cetaṁ evaṁ sampaṭicchitabbaṁ,",
  "tika-abh08t25:295_13": "itarathā vipassanāpi vipassato laddhanāmamaggassa taṁ na dadeyyāti.",
  "tika-abh08t25:295_14": "Parabhāgasminti aparabhāge.",
  "tika-abh08t25:295_15": "Vaḷañjanaphalesūti samāpajjanavasena anubhavitabbaphalesu.",
  "tika-abh08t25:295_16": "“Vaḷañjanaphalesu nā”ti maggāgamanaṁ sandhāya paṭikkhittanti āha “vipassanāvasenevā”tiādi.",
  "tika-abh08t25:295_17": "Vaḷañjanaphalañhi visuṁ vipassanāvaseneva nibbattatīti tassa taṁvasena nāmalābho.",
  "tika-abh08t25:295_18": "Yadi evaṁ maggassa viya animittanāmalābho na siyā? Taṁ na,",
  "tika-abh08t25:295_19": "yathā maggānantarassa phalassa viya vaḷañjanakaphalasamāpattiyāpi maggāgamanato ca jhānapaṭipadābhedo hoti,",
  "tika-abh08t25:295_20": "evaṁ animittanāmampi labbhatīti.",
  "tika-abh08t25:296_0": "52-",
  "tika-abh08t25:296_1": "3.Honti sādhipatīnevāti ettha kāraṇaṁ vuttameva.",
  "tika-abh08t25:296_2": "Maggabhāvenāti soḷasahi ākārehi catusaccapaṭivedhakamaggabhāvena,",
  "tika-abh08t25:296_3": "kilesamāraṇavasena gamanasaṅkhātena,",
  "tika-abh08t25:296_4": "nibbānatthikehi maggitabbabhāvasaṅkhātena vā maggabhāvena.",
  "tika-abh08t25:296_5": "Phalaṁ…pe…",
  "tika-abh08t25:296_6": "vuccatīti sayaṁ phalabhāvampi maggassa phalattā,",
  "tika-abh08t25:296_7": "taṁsadisatāya vā tamupādāya maggoti vuccati “maggaṅgaṁ maggapariyāpanna”ntiādīsūti adhippāyo.",
  "tika-abh08t25:297_0": "Lokuttaravipākavaṇṇanā niṭṭhitā.",
  "tika-abh08t25:298_0": "Akusalavipākavaṇṇanā",
  "tika-abh08t25:299_0": "Yathā atiiṭṭhe iṭṭhamajjhatte ca ārammaṇe vedanābhedasambhavato kusalavipākamanoviññāṇadhātu duvidhā hoti somanassasahagatā,",
  "tika-abh08t25:299_1": "upekkhāsahagatāti,",
  "tika-abh08t25:299_2": "evaṁ atianiṭṭhe aniṭṭhamajjhatte ca ārammaṇe vedanābhedo natthīti akusalavipākamanoviññāṇadhātu ekavidhāvāti “sattākusalavipākānī”ti vuttaṁ.",
  "tika-abh08t25:299_3": "Sati hi tattha vedanābhede atianiṭṭhe domanassena bhavitabbaṁ,",
  "tika-abh08t25:299_4": "na ca paṭighena vinā domanassaṁ uppajjatīti.",
  "tika-abh08t25:299_5": "Kāyaviññāṇassa dukkhasahagatā kusalavipāke vuttavipariyāyena veditabbā.",
  "tika-abh08t25:299_6": "Ettha ca akusalavipākesu labbhamānadukkhaṁ viya nātikaṭukāpi upekkhā ekantanihīnassa akusalassa vipākabhāvato dukkhasabhāvattā hīnā eva.",
  "tika-abh08t25:299_7": "Na hi akusalassa vipāko adukkho hoti,",
  "tika-abh08t25:299_8": "upekkhābhāvo panassa balavatā bādhiyamānassa paṭipaharituṁ asakkontassa dubbalapurisassa tena kariyamānabādhassa upekkhanā viyāti daṭṭhabbaṁ. Imāni…pe…",
  "tika-abh08t25:299_9": "cittānīti imāni satta ekekassa akusalassa vipākacittāni,",
  "tika-abh08t25:299_10": "na pana kusalavipāke viya tihetukādipuññavisesena.",
  "tika-abh08t25:299_11": "Uddhaccasahagatassapi hi pavattiyaṁ satteva vipākā labbhanti.",
  "tika-abh08t25:299_12": "Kasmā panettha yathā kusalavipākaṁ sahetukampi uddhaṭaṁ,",
  "tika-abh08t25:299_13": "na evaṁ akusalavipākanti?",
  "tika-abh08t25:299_14": "Hetūnaṁ asambhavato.",
  "tika-abh08t25:299_15": "Lobhādīnañhi ekantasāvajjatāya ayonisomanasikārahetukānaṁ natthi vipākabhāvo,",
  "tika-abh08t25:299_16": "alobhādīnampi ekantamanavajjasabhāvānaṁ vā kāraṇassa tabbidūratāya nattheva akusalavipākabhāvo.",
  "tika-abh08t25:299_17": "Na hi alobhādīnaṁ paṭipakkhalobhādayo te abhinipphādenti,",
  "tika-abh08t25:299_18": "tasmā idaṁ sabbathā sahetuppavattiyā asambhavato ahetukamevāti.",
  "tika-abh08t25:300_0": "Kammakammanimittagatinimittesūti ettha atītabhave āyūhitaṁ aparāpariyavedanīyaṁ,",
  "tika-abh08t25:300_1": "upapajjavedanīyaṁ vā kammaṁ kammaṁ nāma.",
  "tika-abh08t25:300_2": "Kammakaraṇakāle cetanāya gahitamārammaṇaṁ kammanimittaṁ nāma.",
  "tika-abh08t25:300_3": "Upapajjitabbabhavapariyāpanno narakādīsu aggijālādivaṇṇo gatinimittaṁ nāma.",
  "tika-abh08t25:301_0": "54.Imeti akusalavipākā.",
  "tika-abh08t25:301_1": "Tesaṁ aniṭṭhāniṭṭhamajjhattavisayesu pavattivacanena tabbipariyāyena kusalavipākānaṁ iṭṭhaiṭṭhamajjhattavisayesu",
  "tika-abh08t25:301_2": "pavatti atthato āpannāti sā visuṁ na vuttā.",
  "tika-abh08t25:301_3": "Sukhādittayayuttāti sukhasomanassupekkhāyuttā.",
  "tika-abh08t25:302_0": "“Eva”ntiādi yathāvuttavipākānaṁ nigamanaṁ.",
  "tika-abh08t25:303_0": "Akusalavipākavaṇṇanā niṭṭhitā.",
  "tika-abh08t25:304_0": "Vipākacittavaṇṇanā",
  "tika-abh08t25:305_0": "55.",
  "tika-abh08t25:305_1": "Pākassa asurakaññānaṁ gabbhaparipākassa sāsanato vināsanato,",
  "tika-abh08t25:305_2": "pākasaṅkhātassa vā asurassa vināsanato pākasāsano vuccati sakko devarājā,",
  "tika-abh08t25:305_3": "tena pūjito pākasāsanapūjito.",
  "tika-abh08t25:305_4": "Pākaṁ vā paripakkaṁ sāsanametesūti pākasāsanā,",
  "tika-abh08t25:305_5": "khīṇāsavā,",
  "tika-abh08t25:305_6": "tehi pūjitoti pākasāsanapūjito.",
  "tika-abh08t25:306_0": "Vipākacittavaṇṇanā niṭṭhitā.",
  "tika-abh08t25:307_0": "Dānādivasenāti pavattākāramattato dānādivasena,",
  "tika-abh08t25:307_1": "na pana puññakiriyavatthuvasena khīṇāsavasantānagatassa puññakiriyabhāvābhāvatoti vuttovāyamattho.",
  "tika-abh08t25:308_0": "Āvajjatīti āvajjanaṁ,",
  "tika-abh08t25:308_1": "ābhuñjati oṇojeti pariṇāmeti vāretīti vā attho.",
  "tika-abh08t25:308_2": "Tañhi āpāthagataṁ ārammaṇaṁ paṭhamamābhuñjati,",
  "tika-abh08t25:308_3": "cakkhuviññāṇādīni vīthicittāni āpāthagatārammaṇābhimukhaṁ oṇojeti,",
  "tika-abh08t25:308_4": "cittasantānaṁ vā purimākārato aññathā pariṇāmeti,",
  "tika-abh08t25:308_5": "anuppabandhato pavattanakaṁ bhavaṅgacittasantānaṁ parato pavattituṁ adatvā āpāthagataṁ vā ārammaṇaṁ aññattha gantuṁ adatvā vāreti.",
  "tika-abh08t25:308_6": "Hasitaṁ uppajjati,",
  "tika-abh08t25:308_7": "uppādīyati vā etenāti hasituppādaṁ,",
  "tika-abh08t25:308_8": "tadeva cittanti hasituppādacittaṁ.",
  "tika-abh08t25:308_9": "Voṭṭhapetīti voṭṭhabbanaṁ.",
  "tika-abh08t25:308_10": "Kasmā panettha āvajjanavoṭṭhabbanāni upekkhāsahagatāni,",
  "tika-abh08t25:308_11": "hasituppādañca somanassasahagatanti? Vuccate –",
  "tika-abh08t25:308_12": "āvajjanaṁ tāva apubbārammaṇe sakideva ca pavattamānasantativicchedavasena pavattanato,",
  "tika-abh08t25:308_13": "dubbalabhavaṅgapaccayaṁ vā sabbathā visayarasamanubhavituṁ na sakkotīti iṭṭhādīsu sabbattha upekkhāyuttameva hoti.",
  "tika-abh08t25:308_14": "Voṭṭhabbanañca vuttavipariyāyena vedanābhedārahampi samānaṁ vipākappabandhaṁ vicchinditvā visadisacittappabandhassa",
  "tika-abh08t25:308_15": "nibbattanato santatipariṇāmaneyeva kiccantare byāvaṭattā vipākaṁ viya ārammaṇarasassāde asamatthamevāti",
  "tika-abh08t25:308_16": "sabbattha upekkhāsahagatameva.",
  "tika-abh08t25:308_17": "Hasituppādaṁ pana vuttaviparītato parihīnavipallāsānaṁ khīṇāsavānaṁ santāne iṭṭhārammaṇeyeva uppajjanato sabbathā somanassasahagatamevāti.",
  "tika-abh08t25:309_0": "Lakkhaṇādito panetāsu purimaṁ cakkhuviññāṇādīnaṁ purecaraṁ rūpādivijānanalakkhaṇaṁ,",
  "tika-abh08t25:309_1": "āvajjanarasaṁ,",
  "tika-abh08t25:309_2": "tathābhāvapaccupaṭṭhānaṁ,",
  "tika-abh08t25:309_3": "bhavaṅgavicchedapadaṭṭhānaṁ.",
  "tika-abh08t25:309_4": "Dutiyaṁ chaḷārammaṇavijānanalakkhaṇaṁ,",
  "tika-abh08t25:309_5": "arahataṁ anoḷārikesu vatthūsu hasituppādarasaṁ,",
  "tika-abh08t25:309_6": "tathābhāvapaccupaṭṭhānaṁ,",
  "tika-abh08t25:309_7": "ekantato hadayavatthupadaṭṭhānaṁ.",
  "tika-abh08t25:309_8": "Tatiyampi chaḷārammaṇavijānanalakkhaṇaṁ,",
  "tika-abh08t25:309_9": "pañcadvāramanodvāresu voṭṭhabbanāvajjanarasaṁ,",
  "tika-abh08t25:309_10": "tathābhāvapaccupaṭṭhānaṁ,",
  "tika-abh08t25:309_11": "ahetukavipākamanoviññāṇadhātubhavaṅgānaṁ aññatarāpagamapadaṭṭhānanti.",
  "tika-abh08t25:310_0": "Bhavaṅgaṁ āvaṭṭayamānāti bhavaṅgasantānaṁ āvaṭṭayantī viya.",
  "tika-abh08t25:310_1": "Sādhāraṇāti sekkhāsekkhaputhujjanānaṁ sādhāraṇā.",
  "tika-abh08t25:310_2": "Asādhāraṇāti asekkhānaṁyeva āveṇikā.",
  "tika-abh08t25:310_3": "Tenāha “khīṇāsavassā”ti.",
  "tika-abh08t25:310_4": "Chasu dvāresu…pe…ārammaṇesūti cakkhādīsu chasu dvāresu,",
  "tika-abh08t25:310_5": "padhānasāruppaṭṭhānādigatesu chasu rūpādiārammaṇesu.",
  "tika-abh08t25:310_6": "Padhānasāruppañhi ṭhānaṁ disvā diṭṭhadhammasukhavihāratthāya “sāruppamidaṁ ṭhānaṁ mayā laddha”nti tusantassa cakkhudvāre rūpārammaṇe,",
  "tika-abh08t25:310_7": "bhaṇḍabhājanaṭṭhāne mahāsaddaṁ sutvā “evarūpā loluppataṇhā me pahīnā”ti tusantassa sotadvāre saddārammaṇe,",
  "tika-abh08t25:310_8": "gandhehi vā pupphehi vā cetiyapūjanakāle “evarūpena vata sugandhena bhagavantaṁ pūjemī”ti tusantassa ghānadvāre gandhārammaṇe,",
  "tika-abh08t25:310_9": "rasasampannaṁ piṇḍapātaṁ sabrahmacārīhi saha bhājetvā paribhuñjanakāle “sāraṇīyadhammo vata me pūrito”ti tusantassa jivhādvāre rasārammaṇe,",
  "tika-abh08t25:310_10": "ābhisamācārikavattapūraṇakāle “kāyena vattapaṭivattaṁ pūremī”ti tusantassa kāyadvāre phoṭṭhabbārammaṇeti evaṁ pañcadvāresu pañcārammaṇesu pavattati.",
  "tika-abh08t25:311_0": "Manodvāre pana yathāvuttesveva pañcasu paccuppannārammaṇesu ghaṭikārasuttādīsu viya bhagavato pubbenivāsañāṇena pariññāte atītārammaṇe,",
  "tika-abh08t25:311_1": "“aṭṭhissaro nāma paccekabuddho bhavissatī”ti āgataṭṭhānādīsu viya anāgataṁsañāṇena paricchinne anāgatārammaṇe",
  "tika-abh08t25:311_2": "cāti evaṁ chasvevārammaṇesu hasitaṁ uppādetīti veditabbaṁ.",
  "tika-abh08t25:311_3": "Nanu ca atītaṁsādīsu appaṭihatādīsu appaṭihatañāṇaṁ vatvā “imehi tīhi dhammehi samannāgatassa buddhassa",
  "tika-abh08t25:311_4": "bhagavato sabbaṁ kāyakammaṁ ñāṇapubbaṅgamaṁ ñāṇānuparivatta”nti vacanato vicāraṇapaññārahitāya etāya",
  "tika-abh08t25:311_5": "kathaṁ bhagavato uppatti yujjeyyāti?",
  "tika-abh08t25:311_6": "Hasituppādacittena pavattiyamānampi bhagavato sitakaraṇaṁ pubbenivāsaanāgataṁsasabbaññutaññāṇānaṁ anuvattakattā ñāṇānuparivattiyeva,",
  "tika-abh08t25:311_7": "evaṁ pana ñāṇānuparivattibhāve sati na koci pāḷivirodho.",
  "tika-abh08t25:311_8": "Evañca katvā aṭṭhakathāyaṁ “tesaṁ ñāṇānaṁ ciṇṇapariyante idaṁ cittaṁ uppajjatī”ti vuttaṁ.",
  "tika-abh08t25:311_9": "Avassañcetaṁ evaṁ icchitabbaṁ,",
  "tika-abh08t25:311_10": "itarathā aññassāpi viññattisamuṭṭhāpakassa ahetukacittassa bhagavato uppatti na yujjeyya.",
  "tika-abh08t25:311_11": "Na hi viññattisamuṭṭhāpakassa taṁsamuṭṭhitāya viññattiyā kāyakammādibhāvaṁ āpajjanabhāvo vibandhatīti.",
  "tika-abh08t25:311_12": "Evañca katvā pañcadvāre iminā cittena somanassuppādanamattaṁ daṭṭhabbaṁ,",
  "tika-abh08t25:311_13": "na hāsuppādanaṁ pañcadvārikacittānaṁ aviññattijanakattā.",
  "tika-abh08t25:311_14": "Manodvāre pana hāsuppādanaṁ.",
  "tika-abh08t25:311_15": "Teneva hi aṭṭhakathāyaṁ pañcadvāre “somanassito hotī”ti ettakameva vuttaṁ,",
  "tika-abh08t25:311_16": "manodvāre ca “hāsayamāna”nti.",
  "tika-abh08t25:311_17": "Idha pana “hasituppādakiccā”ti avisesavacanaṁ pañcadvāre somanassakaraṇavasena pavattassapi manodvāre",
  "tika-abh08t25:311_18": "hāsajananassa paccayabhāvaṁ sandhāya vuttanti veditabbaṁ.",
  "tika-abh08t25:311_19": "Hasituppādakiccāti hasitasseva uppādanakiccā.",
  "tika-abh08t25:311_20": "Teneva hi taṁ “hasituppāda”nti vuccati,",
  "tika-abh08t25:311_21": "na pana aññesaṁ hasituppādacittānaṁ abhāvato.",
  "tika-abh08t25:311_22": "Tathā hi vakkhati “kusalato catūhī”tiādi.",
  "tika-abh08t25:312_0": "Cha asādhāraṇañāṇānīti āsayānusayañāṇaṁ,",
  "tika-abh08t25:312_1": "indriyaparopariyañāṇaṁ,",
  "tika-abh08t25:312_2": "yamakapāṭihāriyañāṇaṁ,",
  "tika-abh08t25:312_3": "mahākaruṇāsamāpattiñāṇaṁ,",
  "tika-abh08t25:312_4": "sabbaññutaññāṇaṁ,",
  "tika-abh08t25:312_5": "anāvaraṇañāṇanti imāni cha paccekabuddhādīhi asādhāraṇāni ñāṇāni.",
  "tika-abh08t25:312_6": "Nanu ca sabbaññutaññāṇameva anāvaraṇañāṇaṁ,",
  "tika-abh08t25:312_7": "itarathā sabbaññutānāvaraṇañāṇānaṁ asabbaññutasāvaraṇañāṇatā ca āpajjeyya,",
  "tika-abh08t25:312_8": "tathā hi yadi sabbaññutaññāṇato aññamanāvaraṇañāṇaṁ siyā,",
  "tika-abh08t25:312_9": "tassa sāvaraṇattā sāvaraṇe ca visaye sabhāvapaṭivedhābhāvato sabbaññubhāvaṁ na sijjheyya,",
  "tika-abh08t25:312_10": "anāvaraṇañāṇassa ca asabbadhammārammaṇabhāvena yattha taṁ na pavattati,",
  "tika-abh08t25:312_11": "tatthāvaraṇasambhavato anāvaraṇabhāvopi na siyāti?",
  "tika-abh08t25:312_12": "Saccametaṁ,",
  "tika-abh08t25:312_13": "ekameva taṁ ñāṇaṁ anavasesasaṅkhatāsaṅkhatasammutidhammavisayattā sabbaññutaññāṇaṁ,",
  "tika-abh08t25:312_14": "tattha ca āvaraṇābhāvato nissaṅgavāramupādāya anāvaraṇañāṇanti evaṁ visayapavattibhedena aññehi asādhāraṇabhāvadassanatthaṁ dvedhā vuttanti. Yathāha –",
  "tika-abh08t25:313_0": "“Sabbaṁ saṅkhatamasaṅkhataṁ anavasesaṁ jānātīti sabbaññutaññāṇaṁ,",
  "tika-abh08t25:313_1": "tattha āvaraṇaṁ natthīti anāvaraṇañāṇa”ntiādi.",
  "tika-abh08t25:314_0": "Idha ṭhatvāti hasitassa uppādanato hasitassa uppādananti vuttacittassa āgataṭṭhāne ṭhatvā.",
  "tika-abh08t25:314_1": "Pariggaṇhitabbānīti paricchinditvā gaṇhitabbāni.",
  "tika-abh08t25:314_2": "Kiñcāpi rūpāvacarakiriyānaṁ jhānaṅgappahānaṁ vipāke viya āgamanato ahutvā kusale viya bhāvanāvisesena pavattākāramattaṁva hoti,",
  "tika-abh08t25:314_3": "paṭhamajjhānassa pana pahānaṅgasambhavābhāvato ekassa vaseneva niddisituṁ sesānampi pahānaṅgaṁ avatvā sampayogaṅgameva tesu dassitanti.",
  "tika-abh08t25:315_0": "57.",
  "tika-abh08t25:315_1": "Yasmā pana bhāvanāvasena pavattākāramattaṁ vinā bhāvanāya kātabbassa nīvaraṇappahānādikiccassa abhāvato ujukaṁ bhāvanā nāma na hoti,",
  "tika-abh08t25:315_2": "tasmā “bhāvanākāravasappavattānī”ti ākāra-",
  "tika-abh08t25:315_3": "ggahaṇaṁ katanti.",
  "tika-abh08t25:316_0": "58-",
  "tika-abh08t25:316_1": "9.Nanti taṁ yathāvuttarūpārūpasamāpattiṁ.",
  "tika-abh08t25:316_2": "Samāpannā sace kriyāti ettha kiñcāpi sā eva samāpatti samāpajjituṁ na sakkā,",
  "tika-abh08t25:316_3": "niruddhānaṁ anuppannato,",
  "tika-abh08t25:316_4": "paṭiladdhasamāpattikasseva samāpajjitukāmatāya saddhiṁyeva samāpajjanato,",
  "tika-abh08t25:316_5": "paṭhamajjhānādikameva paṭilabhitvā dutiyajjhānādikaṁ samāpajjituṁ asakkuṇeyyabhāvato ca,",
  "tika-abh08t25:316_6": "pubbe paṭiladdhasamāpattisadisaṁ puna samāpajjanato puthujjanakālasmiṁ abhinibbattitasamāpattisadisā ettha sā eva tathā vuttā.",
  "tika-abh08t25:317_0": "61.Ekacittakkhaṇattāti ekacittakkhaṇeyeva pavattanato.",
  "tika-abh08t25:317_1": "Yadi hi so punappunaṁ uppajjeyya,",
  "tika-abh08t25:317_2": "tadāssa arahato uppattiyā kiriyabhāvo icchitabbo siyā.",
  "tika-abh08t25:317_3": "Sakiṁyeva pana pavattati catusaccapaṭivedhakiccassa ekavāreneva pariniṭṭhānato,",
  "tika-abh08t25:317_4": "takkiccena ca vinā tassa anupalabbhanīyattā. Tenāha –",
  "tika-abh08t25:317_5": "“na pāraṁ diguṇaṁ yantī”ti,",
  "tika-abh08t25:317_6": "tasmā natthi lokuttaraṁ kiriyacittanti ayamettha adhippāyo.",
  "tika-abh08t25:318_0": "62.Kriyā…pe…",
  "tika-abh08t25:318_1": "desakoti yā āpattiyo kāyavācāhi akātabbaṁ katvā āpajjati,",
  "tika-abh08t25:318_2": "tā kiriyā,",
  "tika-abh08t25:318_3": "yā pana āpattiyo kāyavācāhi kātabbaṁ akaronto āpajjati,",
  "tika-abh08t25:318_4": "tā akiriyā,",
  "tika-abh08t25:318_5": "kiriyā ca akiriyā cāti kiriyākiriyā,",
  "tika-abh08t25:318_6": "kiriyākiriyā ca tā āpajjitabbato āpattiyo cāti kiriyākiriyāpattiyo,",
  "tika-abh08t25:318_7": "tāsaṁ vibhāgaṁ desetīti kiriyā…pe… desako.",
  "tika-abh08t25:318_8": "Atha vā kiriyājhānabhūtā samāpattiyo kiriyāpattiyo,",
  "tika-abh08t25:318_9": "kusalabhūtā pana samāpattiyo akiriyāpattiyo,",
  "tika-abh08t25:318_10": "tāsaṁ vibhāgaṁ desetīti kriyā…pe… desako.",
  "tika-abh08t25:318_11": "Yaṁ kiriyākiriyaṁ cittanti sambandho.",
  "tika-abh08t25:318_12": "Pañcannaṁ mārānaṁ jitattā jino.",
  "tika-abh08t25:318_13": "Hitāhitānanti atthānatthānaṁ.",
  "tika-abh08t25:318_14": "Sāti so jino.",
  "tika-abh08t25:318_15": "Kriyākriyāratoti sabbasattānaṁ hitassa karaṇe,",
  "tika-abh08t25:318_16": "ahitassa ca akaraṇe nirato.",
  "tika-abh08t25:318_17": "Atha vā ekantamiṭṭhavipākattā hitāti kusalānametaṁ adhivacanaṁ.",
  "tika-abh08t25:318_18": "Tappaṭipakkhattā ahitāti akusalānametaṁ adhivacanaṁ.",
  "tika-abh08t25:318_19": "Yathākkamaṁ tesaṁ kiriyāyaṁ,",
  "tika-abh08t25:318_20": "akiriyāyañca ratoti hitāhitānaṁ…pe… rato.",
  "tika-abh08t25:318_21": "Atha vā hitāhitāti kusalākusalā eva,",
  "tika-abh08t25:318_22": "tesaṁ kiriyākiriyāmattamavipākabhāvaṁ kātuṁ icchatīti hitāhitānaṁ…pe… rato.",
  "tika-abh08t25:318_23": "Atha vā hitāhitānaṁ puggalānaṁ sakiriyākiriyāya attano attano kiccassa idhalokaparalokanipphādanassa karaṇe rato abhiratoti hitāhitānaṁ…pe… rato.",
  "tika-abh08t25:319_0": "64- 6.",
  "tika-abh08t25:319_1": "Sabbe lokuttare aṭṭha katvā ye ekūnanavuti cittuppādā vuttā,",
  "tika-abh08t25:319_2": "tāni cittāni mayā niddiṭṭhānīti sambandho.",
  "tika-abh08t25:319_3": "Pāṭavaṁ atthenti patthenti,",
  "tika-abh08t25:319_4": "pāṭavasaṅkhāto vā attho etesanti pāṭavatthino.",
  "tika-abh08t25:319_5": "Uggahetabboti savanapaṭipucchāvasena uggahitabbo,",
  "tika-abh08t25:319_6": "uggaṇhitvā pana na kevalaṁ uggahaṇamatteyeva ṭhātabbanti dassento āha “cintetabbo punappuna”nti,",
  "tika-abh08t25:319_7": "na hi sakkā uggahaṇamattenevettha sabbathā sanniṭṭhānaṁ gantunti adhippāyo.",
  "tika-abh08t25:319_8": "Abhidhammamahodadhinti dhammasaṅgaṇīādisattappakaraṇavasena ṭhitamabhidhammapiṭakamahaṇṇavaṁ,",
  "tika-abh08t25:319_9": "khandhāyatanādivasena ṭhitaṁ paramatthamahaṇṇavaṁ vā.",
  "tika-abh08t25:319_10": "Tarantīti atthaggahaṇavasena uttaranti,",
  "tika-abh08t25:319_11": "sutamayañāṇamūlakena vā bhāvanāñāṇena otarantīti attho.",
  "tika-abh08t25:319_12": "Imaṁ lokanti paccuppannabhavaṁ.",
  "tika-abh08t25:319_13": "Paraṁ lokanti anāgatabhavaṁ.",
  "tika-abh08t25:319_14": "Tarantīti atikkamanti.",
  "tika-abh08t25:319_15": "Idha lokasmiñhi chandarāgappahānavasena imaṁ lokaṁ taranti,",
  "tika-abh08t25:319_16": "āyatiṁ bhavūpapādakassa kammassa kammakkhayakarañāṇena vināsanato paralokaṁ taranti,",
  "tika-abh08t25:319_17": "anupādāparinibbānavasena parinibbāyantīti attho.",
  "tika-abh08t25:320_0": "Iti abhidhammatthavikāsiniyā nāma",
  "tika-abh08t25:321_0": "Abhidhammāvatārasaṁvaṇṇanāya",
  "tika-abh08t25:322_0": "Cittaniddesavaṇṇanā niṭṭhitā."
}