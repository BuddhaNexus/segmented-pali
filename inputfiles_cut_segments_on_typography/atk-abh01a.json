{
  "atk-abh01a:6_0": "Namo tassa bhagavato arahato sammāsambuddhassa",
  "atk-abh01a:7_0": "Abhidhammapiṭake",
  "atk-abh01a:8_0": "Aṭṭhasālinī nāma",
  "atk-abh01a:9_0": "Dhammasaṅgaṇī-aṭṭhakathā",
  "atk-abh01a:10_0": "Ganthārambhakathā",
  "atk-abh01a:11_0": "Karuṇā viya sattesu, paññā yassa mahesino;",
  "atk-abh01a:12_0": "Ñeyyadhammesu sabbesu, pavattittha yathāruci.",
  "atk-abh01a:13_0": "Dayāya tāya sattesu, samussāhitamānaso;",
  "atk-abh01a:14_0": "Pāṭihīrāvasānamhi, vasanto tidasālaye.",
  "atk-abh01a:15_0": "Pāricchattakamūlamhi, paṇḍukambalanāmake;",
  "atk-abh01a:16_0": "Silāsane sannisinno, ādiccova yugandhare.",
  "atk-abh01a:17_0": "Cakkavāḷasahassehi, dasahāgamma sabbaso;",
  "atk-abh01a:18_0": "Sannisinnena devānaṃ, gaṇena parivārito.",
  "atk-abh01a:19_0": "Mātaraṃ pamukhaṃ katvā, tassā paññāya tejasā;",
  "atk-abh01a:20_0": "Abhidhammakathāmaggaṃ, devānaṃ sampavattayi.",
  "atk-abh01a:21_0": "Tassa pāde namassitvā, sambuddhassa sirīmato;",
  "atk-abh01a:22_0": "Saddhammañcassa pūjetvā, katvā saṅghassa cañjaliṃ.",
  "atk-abh01a:23_0": "Nipaccakārassetassa, katassa ratanattaye;",
  "atk-abh01a:24_0": "Ānubhāvena sosetvā, antarāye asesato.",
  "atk-abh01a:25_0": "Visuddhācārasīlena, nipuṇāmalabuddhinā;",
  "atk-abh01a:26_0": "Bhikkhunā buddhaghosena, sakkaccaṃ abhiyācito.",
  "atk-abh01a:27_0": "Yaṃ devadevo devānaṃ, desetvā nayato puna;",
  "atk-abh01a:28_0": "Therassa sāriputtassa, samācikkhi vināyako.",
  "atk-abh01a:29_0": "Anotattadahe katvā, upaṭṭhānaṃ mahesino;",
  "atk-abh01a:30_0": "Yañca sutvāna so thero, āharitvā mahītalaṃ.",
  "atk-abh01a:31_0": "Bhikkhūnaṃ payirudāhāsi, iti bhikkhūhi dhārito;",
  "atk-abh01a:32_0": "Saṅgītikāle saṅgīto, vedehamuninā puna.",
  "atk-abh01a:33_0": "Tassa gambhīrañāṇehi, ogāḷhassa abhiṇhaso;",
  "atk-abh01a:34_0": "Nānānayavicittassa, abhidhammassa ādito.",
  "atk-abh01a:35_0": "Yā mahākassapādīhi, vasīhiṭṭhakathā purā;",
  "atk-abh01a:36_0": "Saṅgītā anusaṅgītā, pacchāpi ca isīhi yā.",
  "atk-abh01a:37_0": "Ābhatā pana therena, mahindenetamuttamaṃ;",
  "atk-abh01a:38_0": "Yā dīpaṃ dīpavāsīnaṃ, bhāsāya abhisaṅkhatā.",
  "atk-abh01a:39_0": "Apanetvā tato bhāsaṃ, tambapaṇṇinivāsinaṃ;",
  "atk-abh01a:40_0": "Āropayitvā niddosaṃ, bhāsaṃ tantinayānugaṃ.",
  "atk-abh01a:41_0": "Nikāyantaraladdhīhi, asammissaṃ anākulaṃ;",
  "atk-abh01a:42_0": "Mahāvihāravāsīnaṃ, dīpayanto vinicchayaṃ.",
  "atk-abh01a:43_0": "Atthaṃ pakāsayissāmi, āgamaṭṭhakathāsupi;",
  "atk-abh01a:44_0": "Gahetabbaṃ gahetvāna, tosayanto vicakkhaṇe.",
  "atk-abh01a:45_0": "Kammaṭṭhānāni sabbāni, cariyābhiññā vipassanā;",
  "atk-abh01a:46_0": "Visuddhimagge panidaṃ, yasmā sabbaṃ pakāsitaṃ.",
  "atk-abh01a:47_0": "Tasmā taṃ aggahetvāna, sakalāyapi tantiyā;",
  "atk-abh01a:48_0": "Padānukkamato eva, karissāmatthavaṇṇanaṃ.",
  "atk-abh01a:49_0": "Iti me bhāsamānassa, abhidhammakathaṃ imaṃ;",
  "atk-abh01a:50_0": "Avikkhittā nisāmetha, dullabhā hi ayaṃ kathāti.",
  "atk-abh01a:51_0": "Nidānakathā",
  "atk-abh01a:52_0": "Tattha kenaṭṭhena abhidhammo?",
  "atk-abh01a:52_1": "Dhammātirekadhammavisesaṭṭhena.",
  "atk-abh01a:52_2": "Atirekavisesatthadīpako hettha ‘abhi’- saddo.",
  "atk-abh01a:52_3": "“Bāḷhā me dukkhā vedanā abhikkamanti no paṭikkamanti” “abhikkantavaṇṇā”tiādīsu viya.",
  "atk-abh01a:52_4": "Tasmā yathā samussitesu bahūsu chattesu ceva dhajesu ca yaṃ atirekappamāṇaṃ visesavaṇṇasaṇṭhānañca chattaṃ,",
  "atk-abh01a:52_5": "taṃ ‘aticchatta’nti vuccati,",
  "atk-abh01a:52_6": "yo atirekappamāṇo nānāvirāgavaṇṇavisesasampanno ca dhajo so ‘atidhajo’ti vuccati,",
  "atk-abh01a:52_7": "yathā ca ekato sannipatitesu bahūsu rājakumāresu ceva devesu ca yo jātibhogayasaissariyādisampattīhi",
  "atk-abh01a:52_8": "atirekataro ceva visesavantataro ca rājakumāro so ‘atirājakumāro’ti vuccati,",
  "atk-abh01a:52_9": "yo āyuvaṇṇaissariyayasasampattiādīhi atirekataro ceva visesavantataro ca devo so ‘atidevo’ti vuccati,",
  "atk-abh01a:52_10": "tathārūpo brahmāpi ‘atibrahmā’ti vuccati,",
  "atk-abh01a:52_11": "evameva ayampi dhammo dhammātirekadhammavisesaṭṭhena ‘abhidhammo’ti vuccati.",
  "atk-abh01a:53_0": "Suttantañhi patvā pañcakkhandhā ekadeseneva vibhattā,",
  "atk-abh01a:53_1": "na nippadesena;",
  "atk-abh01a:53_2": "abhidhammaṃ patvā pana suttantabhājanīyaabhidhammabhājanīyapañhapucchakanayānaṃ vasena nippadesato vibhattā.",
  "atk-abh01a:53_3": "Tathā dvādasāyatanāni,",
  "atk-abh01a:53_4": "aṭṭhārasa dhātuyo,",
  "atk-abh01a:53_5": "cattāri saccāni,",
  "atk-abh01a:53_6": "bāvīsatindriyāni,",
  "atk-abh01a:53_7": "dvādasapadiko paccayākāro.",
  "atk-abh01a:53_8": "Kevalañhi indriyavibhaṅge suttantabhājanīyaṃ natthi,",
  "atk-abh01a:53_9": "paccayākāre ca pañhapucchakaṃ natthi.",
  "atk-abh01a:53_10": "Suttantañca patvā cattāro satipaṭṭhānā ekadeseneva vibhattā,",
  "atk-abh01a:53_11": "na nippadesena;",
  "atk-abh01a:53_12": "abhidhammaṃ patvā pana tiṇṇampi nayānaṃ vasena nippadesatova vibhattā.",
  "atk-abh01a:53_13": "Tathā cattāri sammappadhānāni,",
  "atk-abh01a:53_14": "cattāro iddhipādā,",
  "atk-abh01a:53_15": "satta bojjhaṅgā,",
  "atk-abh01a:53_16": "ariyo aṭṭhaṅgiko maggo,",
  "atk-abh01a:53_17": "cattāri jhānāni,",
  "atk-abh01a:53_18": "catasso appamaññāyo,",
  "atk-abh01a:53_19": "pañca sikkhāpadāni,",
  "atk-abh01a:53_20": "catasso paṭisambhidā.",
  "atk-abh01a:53_21": "Kevalañhettha sikkhāpadavibhaṅge suttantabhājanīyaṃ natthi.",
  "atk-abh01a:53_22": "Suttantaṃ patvā ca ñāṇaṃ ekadeseneva vibhattaṃ na nippadesena;",
  "atk-abh01a:53_23": "tathā kilesā.",
  "atk-abh01a:53_24": "Abhidhammaṃ patvā pana “ekavidhena ñāṇavatthū”tiādinā nayena mātikaṃ ṭhapetvā nippadesatova vibhattaṃ.",
  "atk-abh01a:53_25": "Tathā ekakato paṭṭhāya anekehi nayehi kilesā.",
  "atk-abh01a:53_26": "Suttantaṃ patvā ca bhūmantaraparicchedo ekadeseneva vibhatto,",
  "atk-abh01a:53_27": "na nippadesena;",
  "atk-abh01a:53_28": "abhidhammaṃ pana patvā tiṇṇampi nayānaṃ vasena bhūmantaraparicchedo nippadesatova vibhatto.",
  "atk-abh01a:53_29": "Evaṃ dhammātirekadhammavisesaṭṭhena abhidhammoti veditabbo.",
  "atk-abh01a:54_0": "Pakaraṇaparicchedato panesa dhammasaṅgaṇīvibhaṅgadhātukathāpuggalapaññattikathāvatthuyamakapaṭṭhānānaṃ sattannaṃ pakaraṇānaṃ vasena ṭhito.",
  "atk-abh01a:54_1": "Ayamettha ācariyānaṃ samānakathā.",
  "atk-abh01a:54_2": "Vitaṇḍavādī panāha –",
  "atk-abh01a:54_3": "‘kathāvatthu kasmā gahitaṃ?",
  "atk-abh01a:54_4": "Nanu sammāsambuddhassa parinibbānato aṭṭhārasavassādhikāni dve vassasatāni atikkamitvā moggaliputtatissattherenetaṃ ṭhapitaṃ?",
  "atk-abh01a:54_5": "Tasmā sāvakabhāsitattā chaḍḍetha na’nti.",
  "atk-abh01a:54_6": "‘Kiṃ pana chappakaraṇāni abhidhammo’ti?",
  "atk-abh01a:54_7": "‘Evaṃ na vadāmī’ti.",
  "atk-abh01a:54_8": "‘Atha kiṃ vadesī’ti.",
  "atk-abh01a:54_9": "‘Sattappakaraṇānī’ti.",
  "atk-abh01a:54_10": "‘Kataraṃ gahetvā satta karosī’ti?",
  "atk-abh01a:54_11": "‘Mahādhammahadayaṃ nāma atthi,",
  "atk-abh01a:54_12": "etena saha sattā’ti.",
  "atk-abh01a:54_13": "‘Mahādhammahadaye apubbaṃ natthi,",
  "atk-abh01a:54_14": "katipayāva pañhāvārā avasesā,",
  "atk-abh01a:54_15": "kathāvatthunāva saddhiṃ sattā’ti.",
  "atk-abh01a:54_16": "‘No kathāvatthunā,",
  "atk-abh01a:54_17": "mahādhātukathā nāma atthi,",
  "atk-abh01a:54_18": "tāya saddhiṃ sattā’ti.",
  "atk-abh01a:54_19": "‘Mahādhātukathāyaṃ apubbaṃ natthi,",
  "atk-abh01a:54_20": "appamattikāva tanti avasesā.",
  "atk-abh01a:54_21": "Kathāvatthunāva saddhiṃ sattā’ti.",
  "atk-abh01a:55_0": "Sammāsambuddho hi sattappakaraṇāni desento kathāvatthuṃ patvā yā esā puggalavāre tāva catūsu pañhesu",
  "atk-abh01a:55_1": "dvinnaṃ pañcakānaṃ vasena aṭṭhamukhā vādayutti taṃ ādiṃ katvā sabbakathāmaggesu asampuṇṇabhāṇavāramattāya",
  "atk-abh01a:55_2": "pāḷiyā mātikaṃ ṭhapesi.",
  "atk-abh01a:55_3": "Sā panesā “puggalo upalabbhati saccikaṭṭhaparamatthenāti. Āmantā.",
  "atk-abh01a:55_4": "Yo saccikaṭṭho paramattho tato so puggalo upalabbhati saccikaṭṭhaparamatthenāti.",
  "atk-abh01a:55_5": "Nahevaṃ vattabbe.",
  "atk-abh01a:55_6": "Ājānāhi niggahaṃ…pe…",
  "atk-abh01a:55_7": "puggalo nupalabbhati saccikaṭṭhaparamatthenāti. Āmantā.",
  "atk-abh01a:55_8": "Yo saccikaṭṭho paramattho tato so puggalo nupalabbhati saccikaṭṭhaparamatthenāti.",
  "atk-abh01a:55_9": "Nahevaṃ vattabbe.",
  "atk-abh01a:55_10": "Ājānāhi niggahaṃ…pe….",
  "atk-abh01a:55_11": "Sabbattha puggalo upalabbhati sabbattha puggalo nupalabbhati,",
  "atk-abh01a:55_12": "sabbadā puggalo upalabbhati sabbadā puggalo nupalabbhati,",
  "atk-abh01a:55_13": "sabbesu puggalo upalabbhati sabbesu puggalo nupalabbhati saccikaṭṭhaparamatthenā”ti evaṃ paṭhamaṃ vādaṃ nissāya paṭhamaṃ niggahaṃ,",
  "atk-abh01a:55_14": "dutiyaṃ nissāya dutiyaṃ …pe…",
  "atk-abh01a:55_15": "aṭṭhamaṃ nissāya aṭṭhamaṃ niggahaṃ dassentena satthārā ṭhapitā.",
  "atk-abh01a:55_16": "Iminā nayena sabbattha mātikāṭhapanaṃ veditabbaṃ.",
  "atk-abh01a:55_17": "Taṃ panetaṃ mātikaṃ ṭhapento imaṃ disvā ṭhapesi –",
  "atk-abh01a:55_18": "mama parinibbānato aṭṭhārasavassādhikānaṃ dvinnaṃ vassasatānaṃ matthake moggaliputtatissatthero nāma",
  "atk-abh01a:55_19": "bhikkhu bhikkhusahassamajjhe nisinno sakavāde pañca suttasatāni paravāde pañcāti suttasahassaṃ samodhānetvā",
  "atk-abh01a:55_20": "dīghanikāyappamāṇaṃ kathāvatthuppakaraṇaṃ bhājessatīti.",
  "atk-abh01a:56_0": "Moggaliputtatissattheropi idaṃ pakaraṇaṃ desento na attano ñāṇena desesi,",
  "atk-abh01a:56_1": "satthārā pana dinnanayena ṭhapitamātikāya desesi.",
  "atk-abh01a:56_2": "Iti satthārā dinnanayena ṭhapitamātikāya desitattā sakalampetaṃ pakaraṇaṃ buddhabhāsitameva nāma jātaṃ.",
  "atk-abh01a:56_3": "Yathā kiṃ?",
  "atk-abh01a:56_4": "Yathā madhupiṇḍikasuttantādīni.",
  "atk-abh01a:56_5": "Madhupiṇḍikasuttantasmiñhi bhagavā “yatonidānaṃ bhikkhu purisaṃ papañcasaññāsaṅkhā samudācaranti,",
  "atk-abh01a:56_6": "ettha ce natthi abhinanditabbaṃ abhivaditabbaṃ ajjhositabbaṃ,",
  "atk-abh01a:56_7": "esevanto rāgānusayāna”nti mātikaṃ ṭhapetvā uṭṭhāyāsanā vihāraṃ pāvisi.",
  "atk-abh01a:57_0": "Dhammappaṭiggāhakā bhikkhū mahākaccānattheraṃ upasaṅkamitvā dasabalena ṭhapitamātikāya atthaṃ pucchiṃsu.",
  "atk-abh01a:57_1": "Thero pucchitamattakeneva akathetvā dasabalassa apacitidassanatthaṃ “seyyathāpi āvuso puriso sāratthiko",
  "atk-abh01a:57_2": "sāragavesī”ti sāropamaṃ āharitvā sārarukkho viya bhagavā sākhāpalāsasadisā sāvakā,",
  "atk-abh01a:57_3": "“so hāvuso bhagavā jānaṃ jānāti,",
  "atk-abh01a:57_4": "passaṃ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa",
  "atk-abh01a:57_5": "dātā dhammassāmī tathāgato”ti satthāraṃ thometvā punappunaṃ therehi yācito satthārā ṭhapitamātikāya atthaṃ",
  "atk-abh01a:57_6": "vibhajitvā “ākaṅkhamānā ca pana tumhe āyasmanto bhagavantaṃyeva upasaṅkamitvā etamatthaṃ paṭipuccheyyātha",
  "atk-abh01a:57_7": "sace sabbaññutaññāṇena saddhiṃ saṃsandiyamānaṃ sameti gaṇheyyātha,",
  "atk-abh01a:57_8": "no ce mā gaṇhitthā”ti iminā adhippāyena “yathā vo bhagavā byākaroti tathā naṃ dhāreyyāthā”ti vatvā uyyojesi.",
  "atk-abh01a:58_0": "Te satthāraṃ upasaṅkamitvā pucchiṃsu.",
  "atk-abh01a:58_1": "Satthā dukkathitaṃ kaccānenāti avatvā suvaṇṇāliṅgaṃ ussāpento viya gīvaṃ unnāmetvā supupphitasatapattasassirikaṃ",
  "atk-abh01a:58_2": "mahāmukhaṃ pūrento brahmassaraṃ nicchāretvā sādhu sādhūti therassa sādhukāraṃ datvā “paṇḍito,",
  "atk-abh01a:58_3": "bhikkhave,",
  "atk-abh01a:58_4": "mahākaccāno,",
  "atk-abh01a:58_5": "mahāpañño bhikkhave mahākaccāno,",
  "atk-abh01a:58_6": "maṃ cepi tumhe,",
  "atk-abh01a:58_7": "bhikkhave,",
  "atk-abh01a:58_8": "etamatthaṃ paṭipuccheyyātha,",
  "atk-abh01a:58_9": "ahampi taṃ evamevaṃ byākareyyaṃ yathā taṃ mahākaccānena byākata”nti āha.",
  "atk-abh01a:59_0": "Evaṃ satthārā anumoditakālato paṭṭhāya ca pana sakalaṃ suttaṃ buddhabhāsitaṃ nāma jātaṃ.",
  "atk-abh01a:59_1": "Ānandattherādīhi vitthāritasuttesupi eseva nayo.",
  "atk-abh01a:59_2": "Evameva sammāsambuddho sattappakaraṇāni desento kathāvatthuṃ patvā vuttanayena mātikaṃ ṭhapesi.",
  "atk-abh01a:59_3": "Ṭhapento ca pana imaṃ addasa –",
  "atk-abh01a:60_0": "Mama parinibbānato aṭṭhārasavassādhikānaṃ dvinnaṃ vassasatānaṃ matthake moggaliputtatissatthero nāma",
  "atk-abh01a:60_1": "bhikkhu bhikkhusahassamajjhe nisinno sakavāde pañca suttasatāni paravāde pañcāti suttasahassaṃ samodhānetvā",
  "atk-abh01a:60_2": "dīghanikāyappamāṇaṃ kathāvatthuppakaraṇaṃ bhājessatīti.",
  "atk-abh01a:61_0": "Moggaliputtatissattheropi imaṃ pakaraṇaṃ desento na attano ñāṇena desesi,",
  "atk-abh01a:61_1": "satthārā pana dinnanayena ṭhapitamātikāya desesi.",
  "atk-abh01a:61_2": "Iti satthārā dinnanayena ṭhapitamātikāya desitattā sakalampetaṃ pakaraṇaṃ buddhabhāsitameva jātaṃ.",
  "atk-abh01a:61_3": "Evaṃ kathāvatthunāva saddhiṃ satta pakaraṇāni abhidhammo nāma.",
  "atk-abh01a:62_0": "Tattha dhammasaṅgaṇīpakaraṇe catasso vibhattiyo –",
  "atk-abh01a:62_1": "cittavibhatti rūpavibhatti nikkheparāsi atthuddhāroti.",
  "atk-abh01a:62_2": "Tattha kāmāvacarakusalato aṭṭha,",
  "atk-abh01a:62_3": "akusalato dvādasa,",
  "atk-abh01a:62_4": "kusalavipākato soḷasa,",
  "atk-abh01a:62_5": "akusalavipākato satta,",
  "atk-abh01a:62_6": "kiriyato ekādasa;",
  "atk-abh01a:62_7": "rūpāvacarakusalato pañca,",
  "atk-abh01a:62_8": "vipākato pañca,",
  "atk-abh01a:62_9": "kiriyato pañca;",
  "atk-abh01a:62_10": "arūpāvacarakusalato cattāri,",
  "atk-abh01a:62_11": "vipākato cattāri,",
  "atk-abh01a:62_12": "kiriyato cattāri;",
  "atk-abh01a:62_13": "lokuttarakusalato cattāri,",
  "atk-abh01a:62_14": "vipākato cattārīti ekūnanavuti cittāni cittavibhatti nāma.",
  "atk-abh01a:62_15": "Cittuppādakaṇḍantipi etasseva nāmaṃ.",
  "atk-abh01a:62_16": "Taṃ vācanāmaggato atirekachabhāṇavāraṃ,",
  "atk-abh01a:62_17": "vitthāriyamānaṃ pana anantamaparimāṇaṃ hoti.",
  "atk-abh01a:63_0": "Tadanantaraṃ ekavidhena duvidhenātiādinā nayena mātikaṃ ṭhapetvā vitthārena vibhajitvā dassitā rūpavibhatti nāma.",
  "atk-abh01a:63_1": "Rūpakaṇḍantipi etasseva nāmaṃ.",
  "atk-abh01a:63_2": "Taṃ vācanāmaggato atirekadvibhāṇavāraṃ.",
  "atk-abh01a:63_3": "Vitthāriyamānaṃ pana anantamaparimāṇaṃ hoti.",
  "atk-abh01a:64_0": "Tadanantaraṃ mūlato khandhato dvārato bhūmito atthato dhammato nāmato liṅgatoti evaṃ mūlādīhi nikkhipitvā desito nikkheparāsi nāma. So –",
  "atk-abh01a:65_0": "Mūlato khandhato cāpi, dvārato cāpi bhūmito;",
  "atk-abh01a:66_0": "Atthato dhammato cāpi, nāmato cāpi liṅgato;",
  "atk-abh01a:67_0": "Nikkhipitvā desitattā, nikkhepoti pavuccati.",
  "atk-abh01a:68_0": "Nikkhepakaṇḍantipi tasseva nāmaṃ.",
  "atk-abh01a:68_1": "Taṃ vācanāmaggato timattabhāṇavāraṃ.",
  "atk-abh01a:68_2": "Vitthāriyamānaṃ pana anantamaparimāṇaṃ hoti.",
  "atk-abh01a:69_0": "Tadanantaraṃ pana tepiṭakassa buddhavacanassa atthuddhārabhūtaṃ yāva saraṇadukā nikkhittaṃ aṭṭhakathākaṇḍaṃ nāma.",
  "atk-abh01a:69_1": "Yato mahāpakaraṇiyā bhikkhū mahāpakaraṇe gaṇanacāraṃ asallakkhentā gaṇanacāraṃ samānenti.",
  "atk-abh01a:69_2": "Taṃ vācanāmaggato dvimattabhāṇavāraṃ.",
  "atk-abh01a:69_3": "Vitthāriyamānaṃ pana anantamaparimāṇaṃ hoti.",
  "atk-abh01a:70_0": "Iti sakalampi dhammasaṅgaṇīpakaraṇaṃ vācanāmaggato atirekaterasamattabhāṇavāraṃ.",
  "atk-abh01a:70_1": "Vitthāriyamānaṃ pana anantamaparimāṇaṃ hoti.",
  "atk-abh01a:70_2": "Evametaṃ –",
  "atk-abh01a:71_0": "Cittavibhatti rūpañca, nikkhepo atthajotanā;",
  "atk-abh01a:72_0": "Gambhīraṃ nipuṇaṃ ṭhānaṃ, tampi buddhena desitaṃ.",
  "atk-abh01a:73_0": "Tadanantaraṃ vibhaṅgappakaraṇaṃ nāma.",
  "atk-abh01a:73_1": "Taṃ khandhavibhaṅgo āyatanavibhaṅgo dhātuvibhaṅgo saccavibhaṅgo idriyavibhaṅgo paccayākāravibhaṅgo satipaṭṭhānavibhaṅgo",
  "atk-abh01a:73_2": "sammappadhānavibhaṅgo iddhipādavibhaṅgo bojjhaṅgavibhaṅgo maggaṅgavibhaṅgo jhānavibhaṅgo appamaññāvibhaṅgo",
  "atk-abh01a:73_3": "sikkhāpadavibhaṅgo paṭisambhidāvibhaṅgo ñāṇavibhaṅgo khuddakavatthuvibhaṅgo dhammahadayavibhaṅgoti aṭṭhārasavidhena",
  "atk-abh01a:73_4": "vibhattaṃ.",
  "atk-abh01a:74_0": "Tattha khandhavibhaṅgo suttantabhājanīyaabhidhammabhājanīyapañhapucchakānaṃ vasena tidhā vibhatto.",
  "atk-abh01a:74_1": "So vācanāmaggato pañcamattabhāṇavāro,",
  "atk-abh01a:74_2": "vitthāriyamāno pana ananto aparimāṇo hoti.",
  "atk-abh01a:74_3": "Tato paraṃ āyatanavibhaṅgādayopi eteheva tīhi nayehi vibhattā.",
  "atk-abh01a:74_4": "Tesu āyatanavibhaṅgo vācanāmaggato atirekabhāṇavāro,",
  "atk-abh01a:74_5": "dhātuvibhaṅgo dvimattabhāṇavāro.",
  "atk-abh01a:74_6": "Tathā saccavibhaṅgo.",
  "atk-abh01a:74_7": "Indriyavibhaṅge suttantabhājanīyaṃ natthi;",
  "atk-abh01a:74_8": "vācanāmaggato panesa atirekabhāṇavāramatto.",
  "atk-abh01a:74_9": "Paccayākāravibhaṅgo chamattabhāṇavāro,",
  "atk-abh01a:74_10": "pañhapucchakaṃ panettha natthi.",
  "atk-abh01a:74_11": "Satipaṭṭhānavibhaṅgo atirekabhāṇavāramatto;",
  "atk-abh01a:74_12": "tathā sammappadhāna iddhipādabojjhaṅgamaggaṅgavibhaṅgā.",
  "atk-abh01a:74_13": "Jhānavibhaṅgo dvibhāṇavāramatto,",
  "atk-abh01a:74_14": "appamaññāvibhaṅgo atirekabhāṇavāramatto.",
  "atk-abh01a:74_15": "Sikkhāpadavibhaṅgepi suttantabhājanīyaṃ natthi;",
  "atk-abh01a:74_16": "vācanāmaggato panesa atirekabhāṇavāramatto;",
  "atk-abh01a:74_17": "tathā paṭisambhidāvibhaṅgo.",
  "atk-abh01a:74_18": "Ñāṇavibhaṅgo dasavidhena vibhatto;",
  "atk-abh01a:74_19": "vācanāmaggato panesa timattabhāṇavāro.",
  "atk-abh01a:74_20": "Khuddakavatthuvibhaṅgopi dasavidhena vibhatto;",
  "atk-abh01a:74_21": "vācanāmaggato panesa timattabhāṇavāro.",
  "atk-abh01a:74_22": "Dhammahadayavibhaṅgo tividhena vibhatto;",
  "atk-abh01a:74_23": "vācanāmaggato panesa atirekadvibhāṇavāramatto.",
  "atk-abh01a:74_24": "Sabbepi vitthāriyamānā anantā aparimāṇā honti.",
  "atk-abh01a:74_25": "Evametaṃ vibhaṅgappakaraṇaṃ vācanāmaggato pañcatiṃsamattabhāṇavāraṃ;",
  "atk-abh01a:74_26": "vitthārato pana anantamaparimāṇaṃ hoti.",
  "atk-abh01a:75_0": "Tadanantaraṃ dhātukathāpakaraṇaṃ nāma.",
  "atk-abh01a:75_1": "Taṃ saṅgaho asaṅgaho,",
  "atk-abh01a:75_2": "saṅgahitena asaṅgahitaṃ,",
  "atk-abh01a:75_3": "asaṅgahitena saṅgahitaṃ,",
  "atk-abh01a:75_4": "saṅgahitena saṅgahitaṃ,",
  "atk-abh01a:75_5": "asaṅgahitena asaṅgahitaṃ;",
  "atk-abh01a:75_6": "sampayogo vippayogo,",
  "atk-abh01a:75_7": "sampayuttena vippayuttaṃ,",
  "atk-abh01a:75_8": "vippayuttena sampayuttaṃ,",
  "atk-abh01a:75_9": "sampayuttena sampayuttaṃ,",
  "atk-abh01a:75_10": "vippayuttena vippayuttaṃ;",
  "atk-abh01a:75_11": "saṅgahitena sampayuttaṃ vippayuttaṃ;",
  "atk-abh01a:75_12": "sampayuttena saṅgahitaṃ asaṅgahitaṃ,",
  "atk-abh01a:75_13": "asaṅgahitena sampayuttaṃ vippayuttaṃ,",
  "atk-abh01a:75_14": "vippayuttena saṅgahitaṃ asaṅgahitanti cuddasavidhena vibhattaṃ.",
  "atk-abh01a:75_15": "Taṃ vācanāmaggato atirekachabhāṇavāramattaṃ,",
  "atk-abh01a:75_16": "vitthāriyamānaṃ pana anantamaparimāṇaṃ hoti.",
  "atk-abh01a:76_0": "Tadanantaraṃ puggalapaññatti nāma.",
  "atk-abh01a:76_1": "Sā “khandhapaññatti āyatanapaññatti dhātupaññatti saccapaññatti indriyapaññatti puggalapaññattī”ti chabbidhena vibhattā.",
  "atk-abh01a:76_2": "Sā vācanāmaggato atirekapañcabhāṇavārā;",
  "atk-abh01a:76_3": "vitthāriyamānā pana anantā aparimāṇāva hoti.",
  "atk-abh01a:77_0": "Tadanantaraṃ kathāvatthuppakaraṇaṃ nāma.",
  "atk-abh01a:77_1": "Taṃ sakavāde pañca suttasatāni paravāde pañcāti suttasahassaṃ samodhānetvā vibhattaṃ.",
  "atk-abh01a:77_2": "Taṃ vācanāmaggato idāni potthake likhitaṃ aggahetvā saṅgītiāropitanayena dīghanikāyappamāṇaṃ,",
  "atk-abh01a:77_3": "vitthāriyamānaṃ pana anantamaparimāṇaṃ hoti.",
  "atk-abh01a:78_0": "Tadanantaraṃ yamakaṃ nāma.",
  "atk-abh01a:78_1": "Taṃ mūlayamakaṃ khandhayamakaṃ āyatanayamakaṃ dhātuyamakaṃ saccayamakaṃ saṅkhārayamakaṃ anusayayamakaṃ",
  "atk-abh01a:78_2": "cittayamakaṃ dhammayamakaṃ indriyayamakanti dasavidhena vibhattaṃ.",
  "atk-abh01a:78_3": "Taṃ vācanāmaggato vīsabhāṇavārasataṃ,",
  "atk-abh01a:78_4": "vitthārato pana anantamaparimāṇaṃ hoti.",
  "atk-abh01a:79_0": "Tadanantaraṃ mahāpakaraṇaṃ nāma.",
  "atk-abh01a:79_1": "Paṭṭhānantipi tasseva nāmaṃ.",
  "atk-abh01a:79_2": "Taṃ hetupaccayo ārammaṇapaccayo adhipatipaccayo anantarapaccayo samanantarapaccayo sahajātapaccayo aññamaññapaccayo",
  "atk-abh01a:79_3": "nissayapaccayo upanissayapaccayo purejātapaccayo pacchājātapaccayo āsevanapaccayo kammapaccayo vipākapaccayo",
  "atk-abh01a:79_4": "āhārapaccayo indriyapaccayo jhānapaccayo maggapaccayo sampayuttapaccayo vippayuttapaccayo atthipaccayo",
  "atk-abh01a:79_5": "natthipaccayo vigatapaccayo avigatapaccayoti.",
  "atk-abh01a:79_6": "Paccayavasena tāva catuvīsatividhena vibhattaṃ.",
  "atk-abh01a:80_0": "Imasmiṃ pana ṭhāne paṭṭhānaṃ samānetabbaṃ.",
  "atk-abh01a:80_1": "Kusalattikādayo hi dvāvīsati tikā,",
  "atk-abh01a:80_2": "nāma hetū dhammā nahetū dhammā…pe…",
  "atk-abh01a:80_3": "saraṇā dhammā araṇā dhammāti ime sataṃ dukā.",
  "atk-abh01a:80_4": "Aparepi vijjābhāgino dhammā avijjābhāgino dhammā…pe…",
  "atk-abh01a:80_5": "khaye ñāṇaṃ,",
  "atk-abh01a:80_6": "anuppāde ñāṇanti dvācattālīsa suttantikadukā nāma.",
  "atk-abh01a:80_7": "Tesu dvāvīsati tikā sataṃ dukāti ayaṃ āhaccabhāsitā jinavacanabhūtā sabbaññubuddhena desitā sattannaṃ pakaraṇānaṃ mātikā nāma.",
  "atk-abh01a:81_0": "Athāpare dvācattālīsa suttantikadukā kutopabhavā kena ṭhapitā kena desitāti?",
  "atk-abh01a:81_1": "Dhammasenāpatisāriputtattherappabhavā,",
  "atk-abh01a:81_2": "tena ṭhapitā,",
  "atk-abh01a:81_3": "tena desitāti.",
  "atk-abh01a:81_4": "Ime ṭhapento pana thero na sāmukkaṃsikena attano ñāṇena ṭhapesi.",
  "atk-abh01a:81_5": "Ekuttariyaṃ pana ekanipātadukanipātasaṅgīti dasuttarasuttantehi samodhānetvā ābhidhammikattherānaṃ suttantaṃ patvā akilamatthaṃ ṭhapitā.",
  "atk-abh01a:81_6": "Te panete ekasmiṃ nikkhepakaṇḍeyeva matthakaṃ pāpetvā vibhattā.",
  "atk-abh01a:81_7": "Sesaṭṭhānesu yāva saraṇadukā abhidhammo vibhatto.",
  "atk-abh01a:82_0": "Sammāsambuddhena hi anulomapaṭṭhāne dvāvīsati tike nissāya tikapaṭṭhānaṃ nāma niddiṭṭhaṃ.",
  "atk-abh01a:82_1": "Sataṃ duke nissāya dukapaṭṭhānaṃ nāma niddiṭṭhaṃ.",
  "atk-abh01a:82_2": "Tato paraṃ dvāvīsati tike gahetvā dukasate pakkhipitvā dukatikapaṭṭhānaṃ nāma dassitaṃ.",
  "atk-abh01a:82_3": "Tato paraṃ dukasataṃ gahetvā dvāvīsatiyā tikesu pakkhipitvā tikadukapaṭṭhānaṃ nāma dassitaṃ.",
  "atk-abh01a:82_4": "Tike pana tikesuyeva pakkhipitvā tikatikapaṭṭhānaṃ nāma dassitaṃ.",
  "atk-abh01a:82_5": "Duke ca dukesuyeva pakkhipitvā dukadukapaṭṭhānaṃ nāma dassitaṃ. Evaṃ –",
  "atk-abh01a:83_0": "Tikañca paṭṭhānavaraṃ dukuttamaṃ,",
  "atk-abh01a:84_0": "Dukatikañceva tikadukañca;",
  "atk-abh01a:85_0": "Tikatikañceva dukadukañca,",
  "atk-abh01a:86_0": "Cha anulomamhi nayā sugambhīrāti. ;",
  "atk-abh01a:87_0": "Paccanīyapaṭṭhānepi dvāvīsatitike nissāya tikapaṭṭhānaṃ nāma.",
  "atk-abh01a:87_1": "Dukasataṃ nissāya dukapaṭṭhānaṃ nāma.",
  "atk-abh01a:87_2": "Dvāvīsatitike dukasate pakkhipitvā dukatikapaṭṭhānaṃ nāma.",
  "atk-abh01a:87_3": "Dukasataṃ dvāvīsatiyā tikesu pakkhipitvā tikadukapaṭṭhānaṃ nāma.",
  "atk-abh01a:87_4": "Tike tikesuyeva pakkhipitvā tikatikapaṭṭhānaṃ nāma.",
  "atk-abh01a:87_5": "Duke dukesuyeva pakkhipitvā dukadukapaṭṭhānaṃ nāmāti paccanīyepi chahi nayehi paṭṭhānaṃ niddiṭṭhaṃ.",
  "atk-abh01a:87_6": "Tena vuttaṃ –",
  "atk-abh01a:88_0": "Tikañca paṭṭhānavaraṃ dukuttamaṃ,",
  "atk-abh01a:89_0": "Dukatikañceva tikadukañca;",
  "atk-abh01a:90_0": "Tikatikañceva dukadukañca,",
  "atk-abh01a:91_0": "Cha paccanīyamhi nayā sugambhīrāti. ;",
  "atk-abh01a:92_0": "Tato paraṃ anulomapaccanīyepi eteneva upāyena cha nayā dassitā. Tenāha –",
  "atk-abh01a:93_0": "Tikañca paṭṭhānavaraṃ dukuttamaṃ,",
  "atk-abh01a:94_0": "Dukatikañceva tikadukañca;",
  "atk-abh01a:95_0": "Tikatikañceva dukadukañca,",
  "atk-abh01a:96_0": "Cha anulomapaccanīyamhi nayā sugambhīrāti. ;",
  "atk-abh01a:97_0": "Tadanantaraṃ paccanīyānulomepi eteheva chahi nayehi niddiṭṭhaṃ. Tenāha –",
  "atk-abh01a:98_0": "Tikañca paṭṭhānavaraṃ dukuttamaṃ,",
  "atk-abh01a:99_0": "Dukatikañceva tikadukañca;",
  "atk-abh01a:100_0": "Tikatikañceva dukadukañca,",
  "atk-abh01a:101_0": "Cha paccanīyānulomamhi nayā sugambhīrāti. ;",
  "atk-abh01a:102_0": "Evaṃ anulome cha paṭṭhānāni,",
  "atk-abh01a:102_1": "paṭilome cha,",
  "atk-abh01a:102_2": "anulomapaccanīye cha,",
  "atk-abh01a:102_3": "paccanīyānulome cha paṭṭhānānīti idaṃ catuvīsatisamantapaṭṭhānasamodhānaṃ paṭṭhānaṃ mahāpakaraṇaṃ nāma.",
  "atk-abh01a:103_0": "Idāni imassa abhidhammassa gambhīrabhāvavijānanatthaṃ cattāro sāgarā veditabbā –",
  "atk-abh01a:103_1": "saṃsārasāgaro,",
  "atk-abh01a:103_2": "jalasāgaro,",
  "atk-abh01a:103_3": "nayasāgaro,",
  "atk-abh01a:103_4": "ñāṇasāgaroti.",
  "atk-abh01a:103_5": "Tattha saṃsārasāgaro nāma –",
  "atk-abh01a:104_0": "Khandhānañca paṭipāṭi, dhātuāyatanāna ca;",
  "atk-abh01a:105_0": "Abbocchinnaṃ vattamānā, saṃsāroti pavuccatīti.",
  "atk-abh01a:106_0": "Evaṃ vuttaṃ saṃsāravaṭṭaṃ.",
  "atk-abh01a:106_1": "Svāyaṃ yasmā imesaṃ sattānaṃ uppattiyā purimā koṭi na paññāyati ettakānañhi vassasatānaṃ vā vassasahassānaṃ vā vassasatasahassānaṃ vā,",
  "atk-abh01a:106_2": "kappasatānaṃ vā kappasahassānaṃ vā kappasatasahassānaṃ vā matthake sattā uppannā,",
  "atk-abh01a:106_3": "tato pubbe nāhesunti vā,",
  "atk-abh01a:106_4": "asukassa nāma rañño kāle uppannā,",
  "atk-abh01a:106_5": "asukassa buddhassa kāle uppannā tato pubbe nāhesunti vā,",
  "atk-abh01a:106_6": "ayaṃ paricchedo natthi; “purimā,",
  "atk-abh01a:106_7": "bhikkhave,",
  "atk-abh01a:106_8": "koṭi na paññāyati avijjāya,",
  "atk-abh01a:106_9": "ito pubbe avijjā nāhosi atha pacchā samabhavī”ti iminā pana nayena saṃsārasāgaro anamataggova.",
  "atk-abh01a:107_0": "Mahāsamuddo pana jalasāgaro nāmāti veditabbo.",
  "atk-abh01a:107_1": "So caturāsītiyojanasahassagambhīro.",
  "atk-abh01a:107_2": "Tattha udakassa āḷhakasatehi vā āḷhakasahassehi vā āḷhakasatasahassehi vā pamāṇaṃ nāma natthi.",
  "atk-abh01a:107_3": "Atha kho asaṅkhyeyyo appameyyo mahāudakakkhandhotveva saṅkhyaṃ gacchati.",
  "atk-abh01a:107_4": "Ayaṃ jalasāgaro nāma.",
  "atk-abh01a:108_0": "Katamo nayasāgaro?",
  "atk-abh01a:108_1": "Tepiṭakaṃ buddhavacanaṃ.",
  "atk-abh01a:108_2": "Dvepi hi tantiyo paccavekkhantānaṃ saddhāsampannānaṃ pasādabahulānaṃ ñāṇuttarānaṃ kulaputtānaṃ anantaṃ pītisomanassaṃ uppajjati.",
  "atk-abh01a:108_3": "Katamā dve?",
  "atk-abh01a:108_4": "Vinayañca abhidhammañca.",
  "atk-abh01a:108_5": "Vinayadharabhikkhūnañhi vinayatantiṃ paccavekkhantānaṃ dosānurūpaṃ sikkhāpadapaññāpanaṃ nāma –",
  "atk-abh01a:108_6": "imasmiṃ dose imasmiṃ vītikkame idaṃ nāma hotīti sikkhāpadapaññāpanaṃ –",
  "atk-abh01a:108_7": "aññesaṃ avisayo,",
  "atk-abh01a:108_8": "buddhānameva visayoti.",
  "atk-abh01a:108_9": "Uttarimanussadhammapeyyālaṃ paccavekkhantānaṃ nīlapeyyālaṃ paccavekkhantānaṃ sañcarittapeyyālaṃ paccavekkhantānaṃ anantaṃ pītisomanassaṃ uppajjati.",
  "atk-abh01a:108_10": "Ābhidhammikabhikkhūnampi khandhantaraṃ āyatanantaraṃ dhātvantaraṃ indriyantaraṃ balabojjhaṅgakammavipākantaraṃ",
  "atk-abh01a:108_11": "rūpārūpaparicchedaṃ saṇhasukhumadhammaṃ gaganatale tārakarūpāni gaṇhanto viya rūpārūpadhamme pabbaṃ pabbaṃ",
  "atk-abh01a:108_12": "koṭṭhāsaṃ koṭṭhāsaṃ katvā vibhajanto dassesi vata no satthāti abhidhammatantiṃ paccavekkhantānaṃ anantaṃ",
  "atk-abh01a:108_13": "pītisomanassaṃ uppajjati.",
  "atk-abh01a:109_0": "Evaṃ uppattiyā panassa idaṃ vatthupi veditabbaṃ –",
  "atk-abh01a:109_1": "mahāgatigamiyatissadattatthero kira nāma mahābodhiṃ vandissāmīti paratīraṃ gacchanto nāvāya uparitale nisinno mahāsamuddaṃ olokesi.",
  "atk-abh01a:109_2": "Athassa tasmiṃ samaye neva paratīraṃ paññāyittha,",
  "atk-abh01a:109_3": "na orimatīraṃ,",
  "atk-abh01a:109_4": "ūmivegappabhedasamuggatajalacuṇṇaparikiṇṇo pana pasāritarajatapaṭṭasumanapupphasantharasadiso mahāsamuddova paññāyittha.",
  "atk-abh01a:109_5": "So kiṃ nu kho mahāsamuddassa ūmivego balavā udāhu catuvīsatippabhede samantapaṭṭhāne nayamukhaṃ balavanti cintesi.",
  "atk-abh01a:109_6": "Athassa mahāsamudde paricchedo paññāyati –",
  "atk-abh01a:109_7": "ayañhi heṭṭhā mahāpathaviyā paricchinno,",
  "atk-abh01a:109_8": "upari ākāsena,",
  "atk-abh01a:109_9": "ekato cakkavāḷapabbatena,",
  "atk-abh01a:109_10": "ekato velantena paricchinno;",
  "atk-abh01a:109_11": "samantapaṭṭhānassa pana paricchedo na paññāyatīti saṇhasukhumadhammaṃ paccavekkhantassa balavapīti uppannā.",
  "atk-abh01a:109_12": "So pītiṃ vikkhambhetvā vipassanaṃ vaḍḍhetvā yathānisinnova sabbakilese khepetvā aggaphale arahatte patiṭṭhāya udānaṃ udānesi –",
  "atk-abh01a:110_0": "Attheva gambhīragataṃ sudubbudhaṃ,",
  "atk-abh01a:111_0": "Sayaṃ abhiññāya sahetusambhavaṃ;",
  "atk-abh01a:112_0": "Yathānupubbaṃ nikhilena desitaṃ,",
  "atk-abh01a:113_0": "Mahesinā rūpagataṃva passatīti.",
  "atk-abh01a:114_0": "Ayaṃ nayasāgaro nāma.",
  "atk-abh01a:115_0": "Katamo ñāṇasāgaro?",
  "atk-abh01a:115_1": "Sabbaññutaññāṇaṃ ñāṇasāgaro nāma.",
  "atk-abh01a:115_2": "Ayaṃ saṃsārasāgaro nāma,",
  "atk-abh01a:115_3": "ayaṃ jalasāgaro nāma,",
  "atk-abh01a:115_4": "ayaṃ nayasāgaro nāmāti hi aññena na sakkā jānituṃ,",
  "atk-abh01a:115_5": "sabbaññutaññāṇeneva sakkā jānitunti sabbaññutaññāṇaṃ ñāṇasāgaro nāma.",
  "atk-abh01a:115_6": "Imesu catūsu sāgaresu imasmiṃ ṭhāne nayasāgaro adhippeto.",
  "atk-abh01a:115_7": "Imañhi sabbaññubuddhāva paṭivijjhanti.",
  "atk-abh01a:116_0": "Ayampi bhagavā bodhimūle nisinno ‘imaṃ paṭivijjhitvā imaṃ vata me dhammaṃ esantassa gavesantassa kappasatasahassādhikāni",
  "atk-abh01a:116_1": "cattāri asaṅkhyeyyāni vītivattāni,",
  "atk-abh01a:116_2": "atha me imasmiṃ pallaṅke nisinnena diyaḍḍhakilesasahassaṃ khepetvā ayaṃ dhammo paṭividdho’ti paṭividdhadhammaṃ",
  "atk-abh01a:116_3": "paccavekkhanto sattāhaṃ ekapallaṅkena nisīdi.",
  "atk-abh01a:116_4": "Tato tamhā pallaṅkā vuṭṭhāya ‘imasmiṃ vata me pallaṅke sabbaññutaññāṇaṃ paṭividdha’nti animisehi cakkhūhi sattāhaṃ pallaṅkaṃ olokento aṭṭhāsi.",
  "atk-abh01a:116_5": "Tato devatānaṃ ‘ajjāpi nūna siddhatthassa kattabbakiccaṃ atthi,",
  "atk-abh01a:116_6": "pallaṅkasmiñhi ālayaṃ na vijahatī’ti parivitakko udapādi.",
  "atk-abh01a:117_0": "Satthā devatānaṃ vitakkaṃ ñatvā tāvadeva tāsaṃ vitakkavūpasamanatthaṃ vehāsaṃ abbhuggantvā yamakapāṭihāriyaṃ dassesi.",
  "atk-abh01a:117_1": "Mahābodhipallaṅkasmiñhi katapāṭihāriyañca,",
  "atk-abh01a:117_2": "ñātisamāgame katapāṭihāriyañca,",
  "atk-abh01a:117_3": "pāṭiyaputtasamāgame katapāṭihāriyañca,",
  "atk-abh01a:117_4": "sabbaṃ kaṇḍambarukkhamūle katayamakapāṭihāriyasadisameva ahosi.",
  "atk-abh01a:117_5": "Evaṃ yamakapāṭihāriyaṃ katvā pallaṅkassa ṭhitaṭṭhānassa ca antare ākāsato oruyha sattāhaṃ caṅkami.",
  "atk-abh01a:117_6": "Imesu ca ekavīsatiyā divasesu ekadivasepi satthu sarīrato rasmiyo na nikkhantā.",
  "atk-abh01a:118_0": "Catutthe pana sattāhe pacchimuttarāya disāya ratanaghare nisīdi –",
  "atk-abh01a:118_1": "ratanagharaṃ nāma neva sattaratanamayaṃ gehaṃ.",
  "atk-abh01a:118_2": "Sattannaṃ pana pakaraṇānaṃ sammasitaṭṭhānaṃ ratanagharanti veditabbaṃ –",
  "atk-abh01a:118_3": "tattha dhammasaṅgaṇiṃ sammasantassāpi sarīrato rasmiyo na nikkhantā.",
  "atk-abh01a:118_4": "Vibhaṅgappakaraṇaṃ dhātukathaṃ puggalapaññattiṃ kathāvatthuppakaraṇaṃ yamakappakaraṇaṃ sammasantassāpi sarīrato rasmiyo na nikkhantā.",
  "atk-abh01a:118_5": "Yadā pana mahāpakaraṇaṃ oruyha “hetupaccayo ārammaṇapaccayo…pe…",
  "atk-abh01a:118_6": "avigatapaccayo”ti sammasanaṃ ārabhi,",
  "atk-abh01a:118_7": "athassa catuvīsatisamantapaṭṭhānaṃ sammasantassa ekantato sabbaññutaññāṇaṃ mahāpakaraṇeyeva okāsaṃ labhi.",
  "atk-abh01a:118_8": "Yathā hi timirapiṅgalamahāmaccho caturāsītiyojanasahassagambhīre mahāsamuddeyeva okāsaṃ labhati,",
  "atk-abh01a:118_9": "evameva sabbaññutaññāṇaṃ ekantato mahāpakaraṇeyeva okāsaṃ labhi.",
  "atk-abh01a:119_0": "Satthu evaṃ laddhokāsena sabbaññutaññāṇena yathāsukhaṃ saṇhasukhumadhammaṃ sammasantassa sarīrato nīlapītalohitodātamañjiṭṭhapabhassaravasena",
  "atk-abh01a:119_1": "chabbaṇṇarasmiyo nikkhamiṃsu.",
  "atk-abh01a:119_2": "Kesamassūhi ceva akkhīnañca nīlaṭṭhānehi nīlarasmiyo nikkhamiṃsu,",
  "atk-abh01a:119_3": "yāsaṃ vasena gaganatalaṃ añjanacuṇṇasamokiṇṇaṃ viya umāpupphanīluppaladalasañchannaṃ viya vītipatantamaṇitālavaṇṭaṃ",
  "atk-abh01a:119_4": "viya sampasāritamecakapaṭaṃ viya ca ahosi.",
  "atk-abh01a:120_0": "Chavito ceva akkhīnañca pītaṭṭhānehi pītarasmiyo nikkhamiṃsu;",
  "atk-abh01a:120_1": "yāsaṃ vasena disābhāgā suvaṇṇarasadhārābhisiñcamānā viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virociṃsu.",
  "atk-abh01a:121_0": "Maṃsalohitehi ceva akkhīnañca rattaṭṭhānehi lohitarasmiyo nikkhamiṃsu yāsaṃ vasena disābhāgā cīnapiṭṭhacuṇṇarañjitā",
  "atk-abh01a:121_1": "viya supakkalākhārasasiñcamānā viya rattakambalaparikkhittā viya jayasumanapāribhaddakabandhujīvakakusumasamparikiṇṇā",
  "atk-abh01a:121_2": "viya ca virociṃsu.",
  "atk-abh01a:122_0": "Aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṃsu;",
  "atk-abh01a:122_1": "yāsaṃ vasena disābhāgā rajataghaṭehi āsiñcamānakhīradhārāsamparikiṇṇā viya sampasāritarajatapaṭṭavitānā viya,",
  "atk-abh01a:122_2": "vītipatantarajatatālavaṇṭā viya,",
  "atk-abh01a:122_3": "kundakumudasinduvārasumanamallikādikusumasañchannā viya ca virociṃsu.",
  "atk-abh01a:123_0": "Mañjiṭṭhapabhassarā pana tamhā tamhā sarīrappadesā nikkhamiṃsu.",
  "atk-abh01a:123_1": "Iti tā chabbaṇṇarasmiyo nikkhamitvā ghanamahāpathaviṃ gaṇhiṃsu.",
  "atk-abh01a:124_0": "Catunahutādhikadviyojanasatasahassabahalā mahāpathavī niddhantasuvaṇṇapiṇḍi viya ahosi.",
  "atk-abh01a:124_1": "Atha mahāpathaviṃ bhinditvā heṭṭhā udakaṃ gaṇhiṃsu.",
  "atk-abh01a:124_2": "Pathavisandhārakaṃ aṭṭhanahutādhikacatuyojanasatasahassabahalaṃ udakaṃ suvaṇṇakalasehi āsiñcamānavilīnasuvaṇṇaṃ viya ahosi.",
  "atk-abh01a:124_3": "Udakaṃ vinivijjhitvā vātaṃ aggahesuṃ.",
  "atk-abh01a:124_4": "Chanahutādhikanavayojanasatasahassabahalo vāto samussitasuvaṇṇakkhandho viya ahosi.",
  "atk-abh01a:124_5": "Vātaṃ vinivijjhitvā heṭṭhā ajaṭākāsaṃ pakkhandiṃsu.",
  "atk-abh01a:125_0": "Uparibhāgena uggantvāpi cātumahārājike gaṇhiṃsu.",
  "atk-abh01a:125_1": "Te vinivijjhitvā tāvatiṃse tato yāme tato tusite tato nimmānaratī tato paranimmitavasavattī tato nava",
  "atk-abh01a:125_2": "brahmaloke tato vehapphale tato pañca suddhāvāse vinivijjhitvā cattāro āruppe gaṇhiṃsu.",
  "atk-abh01a:125_3": "Cattāro ca āruppe vinivijjhitvā ajaṭākāsaṃ pakkhandiṃsu.",
  "atk-abh01a:126_0": "Tiriyabhāgehi anantā lokadhātuyo pakkhandiṃsu.",
  "atk-abh01a:126_1": "Ettakesu ṭhānesu candamhi candappabhā natthi,",
  "atk-abh01a:126_2": "sūriye sūriyappabhā natthi,",
  "atk-abh01a:126_3": "tārakarūpesu tārakarūpappabhā natthi,",
  "atk-abh01a:126_4": "devatānaṃ uyyānavimānakapparukkhesu ceva sarīresu ca ābharaṇesu cāti sabbattha pabhā natthi.",
  "atk-abh01a:126_5": "Tisahassimahāsahassilokadhātuyā ālokapharaṇasamattho mahābrahmāpi sūriyuggamane khajjopanako viya ahosi.",
  "atk-abh01a:126_6": "Candasūriyatārakarūpadevatuyyānavimānakapparukkhānaṃ paricchedamattakameva paññāyittha.",
  "atk-abh01a:126_7": "Ettakaṃ ṭhānaṃ buddharasmīhiyeva ajjhotthaṭaṃ ahosi.",
  "atk-abh01a:126_8": "Ayañca neva buddhānaṃ adhiṭṭhāniddhi,",
  "atk-abh01a:126_9": "na bhāvanāmayiddhi.",
  "atk-abh01a:126_10": "Saṇhasukhumadhammaṃ pana sammasato lokanāthassa lohitaṃ pasīdi,",
  "atk-abh01a:126_11": "vatthurūpaṃ pasīdi,",
  "atk-abh01a:126_12": "chavivaṇṇo pasīdi.",
  "atk-abh01a:126_13": "Cittasamuṭṭhānā vaṇṇadhātu samantā asītihatthamatte padese niccalāva aṭṭhāsi.",
  "atk-abh01a:126_14": "Iminā nīhārena sattāhaṃ sammasi.",
  "atk-abh01a:127_0": "Satta rattindivāni sammasitadhammo kittako ahosīti?",
  "atk-abh01a:127_1": "Ananto aparimāṇo ahosi.",
  "atk-abh01a:127_2": "Ayaṃ tāva manasādesanā nāma.",
  "atk-abh01a:127_3": "Satthā pana evaṃ sattāhaṃ manasā cintitadhammaṃ vacībhedaṃ katvā desento vassasatenapi vassasahassenapi",
  "atk-abh01a:127_4": "vassasatasahassenapi matthakaṃ pāpetvā desetuṃ na sakkotīti na vattabbaṃ.",
  "atk-abh01a:127_5": "Aparabhāgepi hi tathāgato tāvatiṃsabhavane pāricchattakamūle paṇḍukambalasilāyaṃ dasasahassacakkavāḷadevatānaṃ",
  "atk-abh01a:127_6": "majjhe nisinno mātaraṃ kāyasakkhiṃ katvā kusalā dhammā,",
  "atk-abh01a:127_7": "akusalā dhammā,",
  "atk-abh01a:127_8": "abyākatā dhammāti dhammaṃ desento satabhāgena sahassabhāgena satasahassabhāgena dhammantarā dhammantaraṃ saṅkamitvā saṅkamitvāva desesi.",
  "atk-abh01a:127_9": "Tayo māse nirantaraṃ pavattitadesanā vegena pavattā ākāsagaṅgā viya adhomukhaṭhapitaudakaghaṭā nikkhantaudakadhārā",
  "atk-abh01a:127_10": "viya ca hutvā anantā aparimāṇā ahosi.",
  "atk-abh01a:128_0": "Buddhānañhi bhattānumodanakālepi thokaṃ vaḍḍhetvā anumodentānaṃ desanā dīghamajjhimanikāyappamāṇā hoti.",
  "atk-abh01a:128_1": "Pacchābhattaṃ pana sampattaparisāya dhammaṃ desentānaṃ desanā saṃyuttaaṅguttarikadvemahānikāyappamāṇāva hoti. Kasmā?",
  "atk-abh01a:128_2": "Buddhānañhi bhavaṅgaparivāso lahuko dantāvaraṇaṃ suphusitaṃ mukhādānaṃ siliṭṭhaṃ jivhā mudukā saro madhuro vacanaṃ lahuparivattaṃ.",
  "atk-abh01a:128_3": "Tasmā taṃ muhuttaṃ desitadhammopi ettako hoti.",
  "atk-abh01a:128_4": "Temāsaṃ desitadhammo pana ananto aparimāṇoyeva.",
  "atk-abh01a:129_0": "Ānandatthero hi bahussuto tipiṭakadharo pañcadasa gāthāsahassāni saṭṭhi padasahassāni latāpupphāni ākaḍḍhanto",
  "atk-abh01a:129_1": "viya ṭhitapadeneva ṭhatvā gaṇhāti vā vāceti vā deseti vā.",
  "atk-abh01a:129_2": "Ettako therassa eko uddesamaggo nāma hoti.",
  "atk-abh01a:129_3": "Therassa hi anupadaṃ uddesaṃ dadamāno añño dātuṃ na sakkoti,",
  "atk-abh01a:129_4": "na sampāpuṇāti.",
  "atk-abh01a:129_5": "Sammāsambuddhova sampāpuṇeyya.",
  "atk-abh01a:129_6": "Evaṃ adhimattasatimā adhimattagatimā adhimattadhitimā sāvako satthārā temāsaṃ iminā nīhārena desitadesanaṃ",
  "atk-abh01a:129_7": "vassasataṃ vassasahassaṃ uggaṇhantopi matthakaṃ pāpetuṃ na sakkoti.",
  "atk-abh01a:130_0": "Evaṃ temāsaṃ nirantaraṃ desentassa pana tathāgatassa kabaḷīkārāhārappaṭibaddhaṃ upādinnakasarīraṃ kathaṃ yāpesīti?",
  "atk-abh01a:130_1": "Paṭijagganeneva.",
  "atk-abh01a:130_2": "Buddhānañhi so so kālo suvavatthito suparicchinno supaccakkho.",
  "atk-abh01a:130_3": "Tasmā bhagavā dhammaṃ desentova manussaloke kālaṃ oloketi.",
  "atk-abh01a:130_4": "So bhikkhācāravelaṃ sallakkhetvā nimmitabuddhaṃ māpetvā ‘imassa cīvaraggahaṇaṃ pattaggahaṇaṃ sarakutti ākappo ca evarūpo nāma hotu,",
  "atk-abh01a:130_5": "ettakaṃ nāma dhammaṃ desetū’ti adhiṭṭhāya pattacīvaramādāya anotattadahaṃ gacchati.",
  "atk-abh01a:130_6": "Devatā nāgalatādantakaṭṭhaṃ denti.",
  "atk-abh01a:130_7": "Taṃ khāditvā anotattadahe sarīraṃ paṭijaggitvā manosilātale ṭhito surattadupaṭṭaṃ nivāsetvā cīvaraṃ pārupitvā",
  "atk-abh01a:130_8": "cātumahārājadattiyaṃ selamayaṃ pattaṃ ādāya uttarakuruṃ gacchati.",
  "atk-abh01a:130_9": "Tato piṇḍapātaṃ āharitvā anotattadahatīre nisinno taṃ paribhuñjitvā divāvihārāya candanavanaṃ gacchati.",
  "atk-abh01a:131_0": "Dhammasenāpatisāriputtattheropi tattha gantvā sammāsambuddhassa vattaṃ katvā ekamantaṃ nisīdati.",
  "atk-abh01a:131_1": "Athassa satthā nayaṃ deti.",
  "atk-abh01a:131_2": "‘Sāriputta,",
  "atk-abh01a:131_3": "ettako dhammo mayā desito’ti ācikkhati.",
  "atk-abh01a:131_4": "Evaṃ sammāsambuddhe nayaṃ dente paṭisambhidāppattassa aggasāvakassa velante ṭhatvā hatthaṃ pasāretvā dassitasamuddasadisaṃ nayadānaṃ hoti.",
  "atk-abh01a:131_5": "Therassāpi nayasatena nayasahassena nayasatasahassena bhagavatā desitadhammo upaṭṭhātiyeva.",
  "atk-abh01a:132_0": "Satthā divāvihāraṃ nisīditvā dhammaṃ desetuṃ kāya velāya gacchatīti?",
  "atk-abh01a:132_1": "Sāvatthivāsīnaṃ kulaputtānaṃ sampattānaṃ dhammadesanavelā nāma atthi,",
  "atk-abh01a:132_2": "tāya velāya gacchati.",
  "atk-abh01a:132_3": "Dhammaṃ desetvā gacchantaṃ vā āgacchantaṃ vā ke jānanti ke na jānantīti?",
  "atk-abh01a:132_4": "Mahesakkhā devatā jānanti,",
  "atk-abh01a:132_5": "appesakkhā devatā na jānanti.",
  "atk-abh01a:132_6": "Kasmā na jānantīti?",
  "atk-abh01a:132_7": "Sammāsambuddhassa vā nimmitabuddhassa vā rasmiādīsu nānattābhāvā.",
  "atk-abh01a:132_8": "Ubhinnampi hi tesaṃ rasmīsu vā saresu vā vacanesu vā nānattaṃ natthi.",
  "atk-abh01a:133_0": "Sāriputtattheropi satthārā desitaṃ desitaṃ dhammaṃ āharitvā attano saddhivihārikānaṃ pañcannaṃ bhikkhusatānaṃ desesi.",
  "atk-abh01a:133_1": "Tesaṃ ayaṃ pubbayogo –",
  "atk-abh01a:133_2": "te kira kassapadasabalassa kāle khuddakavagguliyoniyaṃ nibbattā pabbhāre olambantā dvinnaṃ ābhidhammikabhikkhūnaṃ",
  "atk-abh01a:133_3": "abhidhammaṃ sajjhāyantānaṃ sare nimittaṃ gahetvā kaṇhapakkhasukkapakkhe ajānitvāpi sare nimittaggāhamattakeneva",
  "atk-abh01a:133_4": "kālaṃ katvā devaloke nibbattiṃsu.",
  "atk-abh01a:133_5": "Ekaṃ buddhantaraṃ devaloke vasitvā tasmiṃ kāle manussaloke nibbattā yamakapāṭihāriye pasīditvā therassa santike pabbajiṃsu.",
  "atk-abh01a:133_6": "Thero satthārā desitaṃ desitaṃ dhammaṃ āharitvā tesaṃ desesi.",
  "atk-abh01a:133_7": "Sammāsambuddhassa abhidhammadesanāpariyosānañca tesaṃ bhikkhūnaṃ sattappakaraṇauggahaṇañca ekappahāreneva ahosi.",
  "atk-abh01a:134_0": "Abhidhamme vācanāmaggo nāma sāriputtattherappabhavo.",
  "atk-abh01a:134_1": "Mahāpakaraṇe gaṇanacāropi thereneva ṭhapito.",
  "atk-abh01a:134_2": "Thero hi iminā nīhārena dhammantaraṃ amakkhetvāva sukhaṃ gahetuṃ dhāretuṃ pariyāpuṇituṃ vācetuñca pahotīti gaṇanacāraṃ ṭhapesi.",
  "atk-abh01a:134_3": "Evaṃ sante therova paṭhamataraṃ ābhidhammiko hotīti? Na hoti.",
  "atk-abh01a:134_4": "Sammāsambuddhova paṭhamataraṃ ābhidhammiko.",
  "atk-abh01a:134_5": "So hi naṃ mahābodhipallaṅke nisīditvā paṭivijjhi.",
  "atk-abh01a:134_6": "Buddho hutvā ca pana sattāhaṃ ekapallaṅkena nisinno udānaṃ udānesi –",
  "atk-abh01a:135_0": "“Yadā have pātubhavanti dhammā,",
  "atk-abh01a:136_0": "Ātāpino jhāyato brāhmaṇassa;",
  "atk-abh01a:137_0": "Athassa kaṅkhā vapayanti sabbā,",
  "atk-abh01a:138_0": "Yato pajānāti sahetudhammaṃ.",
  "atk-abh01a:139_0": "“Yadā have pātubhavanti dhammā,",
  "atk-abh01a:140_0": "Ātāpino jhāyato brāhmaṇassa;",
  "atk-abh01a:141_0": "Athassa kaṅkhā vapayanti sabbā,",
  "atk-abh01a:142_0": "Yato khayaṃ paccayānaṃ avedi.",
  "atk-abh01a:143_0": "“Yadā have pātubhavanti dhammā,",
  "atk-abh01a:144_0": "Ātāpino jhāyato brāhmaṇassa;",
  "atk-abh01a:145_0": "Vidhūpayaṃ tiṭṭhati mārasenaṃ,",
  "atk-abh01a:146_0": "Sūriyova obhāsayamantalikkha”nti. ;",
  "atk-abh01a:147_0": "Idaṃ paṭhamabuddhavacanaṃ nāma. Dhammapadabhāṇakā pana –",
  "atk-abh01a:148_0": "“Anekajātisaṃsāraṃ, sandhāvissaṃ anibbisaṃ;",
  "atk-abh01a:149_0": "Gahakāraṃ gavesanto, dukkhā jāti punappunaṃ.",
  "atk-abh01a:150_0": "“Gahakāraka diṭṭhosi, puna gehaṃ na kāhasi;",
  "atk-abh01a:151_0": "Sabbā te phāsukā bhaggā, gahakūṭaṃ visaṅkhataṃ;",
  "atk-abh01a:152_0": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-abh01a:153_0": "Idaṃ paṭhamabuddhavacanaṃ nāmāti vadanti.",
  "atk-abh01a:154_0": "Yamakasālānamantare nipannena parinibbānasamaye “handa dāni,",
  "atk-abh01a:154_1": "bhikkhave,",
  "atk-abh01a:154_2": "āmantayāmi vo,",
  "atk-abh01a:154_3": "vayadhammā saṅkhārā,",
  "atk-abh01a:154_4": "appamādena sampādethā”ti vuttavacanaṃ pacchimabuddhavacanaṃ nāma.",
  "atk-abh01a:155_0": "Ubhinnamantare pañcacattālīsa vassāni pupphadāmaṃ ganthentena viya,",
  "atk-abh01a:155_1": "ratanāvaliṃ āvunantena viya,",
  "atk-abh01a:155_2": "ca kathito amatappakāsano saddhammo majjhimabuddhavacanaṃ nāma.",
  "atk-abh01a:156_0": "Taṃ sabbampi saṅgayhamānaṃ piṭakato tīṇi piṭakāni honti,",
  "atk-abh01a:156_1": "nikāyato pañca nikāyā,",
  "atk-abh01a:156_2": "aṅgato navaṅgāni,",
  "atk-abh01a:156_3": "dhammakkhandhato caturāsītidhammakkhandhasahassāni. Kathaṃ?",
  "atk-abh01a:156_4": "Sabbampi hetaṃ piṭakato vinayapiṭakaṃ suttantapiṭakaṃ abhidhammapiṭakanti tippabhedameva hoti.",
  "atk-abh01a:156_5": "Tattha ubhayāni pātimokkhāni dve vibhaṅgā dvāvīsati khandhakā soḷasa parivārāti idaṃ vinayapiṭakaṃ nāma.",
  "atk-abh01a:156_6": "Brahmajālādicatuttiṃsasuttasaṅgaho dīghanikāyo.",
  "atk-abh01a:156_7": "Mūlapariyāyasuttādidiyaḍḍhasatadvesuttasaṅgaho majjhimanikāyo.",
  "atk-abh01a:156_8": "Oghataraṇasuttādisattasuttasahassasattasatadvāsaṭṭhisuttasaṅgaho saṃyuttanikāyo.",
  "atk-abh01a:156_9": "Cittapariyādānasuttādinavasuttasahassapañcasatasattapaññāsasuttasaṅgaho aṅguttaranikāyo.",
  "atk-abh01a:156_10": "Khuddakapāṭhadhammapadaudānaitivuttakasuttanipātavimānavatthupetavatthutheragāthātherīgāthājātakaniddesapaṭisambhidāapadānabuddhavaṃsacariyāpiṭakavasena",
  "atk-abh01a:156_11": "pannarasappabhedo khuddakanikāyoti idaṃ suttantapiṭakaṃ nāma.",
  "atk-abh01a:156_12": "Dhammasaṅgaṇīādīni satta pakaraṇāni abhidhammapiṭakaṃ nāma. Tattha –",
  "atk-abh01a:157_0": "Vividhavisesanayattā, vinayanato ceva kāyavācānaṃ;",
  "atk-abh01a:158_0": "Vinayatthavidūhi ayaṃ, vinayo vinayoti akkhāto.",
  "atk-abh01a:159_0": "Vividhā hi ettha pañcavidhapātimokkhuddesapārājikādisattaāpattikkhandhamātikāvibhaṅgādippabhedā nayā",
  "atk-abh01a:159_1": "visesabhūtā ca daḷhīkammasithilakaraṇappayojanā anupaññattinayā.",
  "atk-abh01a:159_2": "Kāyikavācasikaajjhācāranisedhanato cesa kāyaṃ vācañca vineti.",
  "atk-abh01a:159_3": "Tasmā vividhanayattā visesanayattā kāyavācānañca vinayanato ayaṃ vinayo vinayoti akkhāto.",
  "atk-abh01a:159_4": "Tenetametassa vacanatthakosallatthaṃ vuttaṃ –",
  "atk-abh01a:160_0": "“Vividhavisesanayattā, vinayanato ceva kāyavācānaṃ;",
  "atk-abh01a:161_0": "Vinayatthavidūhi ayaṃ, vinayo vinayoti akkhāto”ti.",
  "atk-abh01a:162_0": "Itaraṃ pana –",
  "atk-abh01a:163_0": "Atthānaṃ sūcanato, suvuttato savanatotha sūdanato;",
  "atk-abh01a:164_0": "Suttāṇā suttasabhāgato ca ‘sutta’nti akkhātaṃ.",
  "atk-abh01a:165_0": "Tañhi attatthaparatthādibhede atthe sūceti.",
  "atk-abh01a:165_1": "Suvuttā cettha atthā veneyyajjhāsayānulomena vuttattā.",
  "atk-abh01a:165_2": "Savati cetaṃ atthe,",
  "atk-abh01a:165_3": "sassamiva phalaṃ,",
  "atk-abh01a:165_4": "pasavatīti vuttaṃ hoti.",
  "atk-abh01a:165_5": "Sūdati cetaṃ,",
  "atk-abh01a:165_6": "dhenu viya khīraṃ,",
  "atk-abh01a:165_7": "paggharatīti vuttaṃ hoti.",
  "atk-abh01a:165_8": "Suṭṭhu ca ne tāyati rakkhatīti vuttaṃ hoti.",
  "atk-abh01a:165_9": "Suttasabhāgañcetaṃ.",
  "atk-abh01a:165_10": "Yathā hi tacchakānaṃ suttaṃ pamāṇaṃ hoti evametampi viññūnaṃ.",
  "atk-abh01a:165_11": "Yathā ca suttena saṅgahitāni pupphāni na vikiriyanti na viddhaṃsiyanti evametena saṅgahitā atthā.",
  "atk-abh01a:165_12": "Tenetametassa vacanatthakosallatthaṃ vuttaṃ –",
  "atk-abh01a:166_0": "“Atthānaṃ sūcanato, suvuttato savanatotha sūdanato;",
  "atk-abh01a:167_0": "Suttāṇā suttasabhāgato ca suttanti akkhāta”nti.",
  "atk-abh01a:168_0": "Abhidhammassa vacanattho vuttoyeva. Aparo nayo –",
  "atk-abh01a:169_0": "Yaṃ ettha vuḍḍhimanto, salakkhaṇā pūjitā paricchinnā;",
  "atk-abh01a:170_0": "Vuttādhikā ca dhammā, abhidhammo tena akkhāto.",
  "atk-abh01a:171_0": "Ayañhi abhisaddo vuḍḍhilakkhaṇapūjitaparicchinnādhikesu dissati.",
  "atk-abh01a:171_1": "Tathā hesa “bāḷhā me dukkhā vedanā abhikkamanti,",
  "atk-abh01a:171_2": "no paṭikkamantī”tiādīsu vuḍḍhiyaṃ āgato.",
  "atk-abh01a:171_3": "“Yā tā rattiyo abhiññātā abhilakkhitā”tiādīsu lakkhaṇe.",
  "atk-abh01a:171_4": "“Rājābhirājā manujindo”tiādīsu pūjite.",
  "atk-abh01a:171_5": "“Paṭibalo vinetuṃ abhidhamme abhivinaye”tiādīsu paricchinne;",
  "atk-abh01a:171_6": "aññamaññasaṅkaravirahite dhamme ca vinaye cāti vuttaṃ hoti.",
  "atk-abh01a:171_7": "“Abhikkantena vaṇṇenā”tiādīsu adhike.",
  "atk-abh01a:172_0": "Ettha ca “rūpūpapattiyā maggaṃ bhāveti mettāsahagatena cetasā ekaṃ disaṃ pharitvā viharatī”tiādinā nayena vuḍḍhimantopi dhammā vuttā.",
  "atk-abh01a:172_1": "“Rūpārammaṇaṃ vā saddārammaṇaṃ vā”tiādinā nayena ārammaṇādīhi lakkhaṇīyattā salakkhaṇāpi.",
  "atk-abh01a:172_2": "“Sekkhā dhammā,",
  "atk-abh01a:172_3": "asekkhā dhammā,",
  "atk-abh01a:172_4": "lokuttarā dhammā”tiādinā nayena pūjitāpi;",
  "atk-abh01a:172_5": "pūjārahāti adhippāyo.",
  "atk-abh01a:172_6": "“Phasso hoti,",
  "atk-abh01a:172_7": "vedanā hotī”tiādinā nayena sabhāvaparicchinnattā paricchinnāpi.",
  "atk-abh01a:172_8": "“Mahaggatā dhammā,",
  "atk-abh01a:172_9": "appamāṇā dhammā,",
  "atk-abh01a:172_10": "anuttarā dhammā”tiādinā nayena adhikāpi dhammā vuttā.",
  "atk-abh01a:172_11": "Tenetametassa vacanatthakosallatthaṃ vuttaṃ –",
  "atk-abh01a:173_0": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-abh01a:174_0": "Vuttādhikā ca dhammā, abhidhammo tena akkhāto”ti.",
  "atk-abh01a:175_0": "Yaṃ panettha avisiṭṭhaṃ, taṃ –",
  "atk-abh01a:176_0": "Piṭakaṃ piṭakatthavidū, pariyattibbhājanatthato āhu;",
  "atk-abh01a:177_0": "Tena samodhānetvā, tayopi vinayādayo ñeyyā.",
  "atk-abh01a:178_0": "Pariyattipi hi “mā piṭakasampadānenā”tiādīsu piṭakanti vuccati.",
  "atk-abh01a:178_1": "“Atha puriso āgaccheyya kudālapiṭakaṃādāyā”tiādīsu yaṃkiñci bhājanampi.",
  "atk-abh01a:178_2": "Tasmā piṭakaṃ piṭakatthavidū pariyattibhājanatthato āhu.",
  "atk-abh01a:179_0": "Idāni tena samodhānetvā tayopi vinayādayo ñeyyāti.",
  "atk-abh01a:179_1": "Tena evaṃ duvidhatthena piṭakasaddena saha samāsaṃ katvā vinayo ca so piṭakañca pariyattibhāvato,",
  "atk-abh01a:179_2": "tassa tassa atthassa bhājanato cāti vinayapiṭakaṃ.",
  "atk-abh01a:179_3": "Yathāvutteneva nayena suttantañca taṃ piṭakañcāti suttantapiṭakaṃ.",
  "atk-abh01a:179_4": "Abhidhammo ca so piṭakañcāti abhidhammapiṭakanti evamete tayopi vinayādayo ñeyyā.",
  "atk-abh01a:180_0": "Evaṃ ñatvā ca punapi tesveva piṭakesu nānappakārakosallatthaṃ –",
  "atk-abh01a:181_0": "Desanāsāsanakathābhedaṃ tesu yathārahaṃ;",
  "atk-abh01a:182_0": "Sikkhāpahānagambhīrabhāvañca paridīpaye.",
  "atk-abh01a:183_0": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-abh01a:184_0": "Pāpuṇāti yathā bhikkhu, tampi sabbaṃ vibhāvaye.",
  "atk-abh01a:185_0": "Tatrāyaṃ paridīpanā vibhāvanā ca –",
  "atk-abh01a:185_1": "etāni hi tīṇi piṭakāni yathākkamaṃ āṇāvohāraparamatthadesanā,",
  "atk-abh01a:185_2": "yathāparādhayathānulomayathādhammasāsanāni,",
  "atk-abh01a:185_3": "saṃvarāsaṃvaradiṭṭhiviniveṭhananāmarūpaparicchedakathāti ca vuccanti.",
  "atk-abh01a:186_0": "Ettha hi vinayapiṭakaṃ āṇārahena bhagavatā āṇābāhullato desitattā āṇādesanā;",
  "atk-abh01a:186_1": "suttantapiṭakaṃ vohārakusalena bhagavatā vohārabāhullato desitattā vohāradesanā;",
  "atk-abh01a:186_2": "abhidhammapiṭakaṃ paramatthakusalena bhagavatā paramatthabāhullato desitattā paramatthadesanāti vuccati.",
  "atk-abh01a:187_0": "Tathā paṭhamaṃ ye te pacurāparādhā sattā te yathāparādhaṃ ettha sāsitāti yathāparādhasāsanaṃ;",
  "atk-abh01a:187_1": "dutiyaṃ anekajjhāsayānusayacariyādhimuttikā sattā yathānulomaṃ ettha sāsitāti yathānulomasāsanaṃ;",
  "atk-abh01a:187_2": "tatiyaṃ dhammapuñjamatte ‘ahaṃ mamā’ti saññino sattā yathādhammaṃ ettha sāsitāti yathādhammasāsananti vuccati.",
  "atk-abh01a:188_0": "Tathā paṭhamaṃ ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā;",
  "atk-abh01a:188_1": "saṃvarāsaṃvaroti khuddako ceva mahanto ca saṃvarāsaṃvaro,",
  "atk-abh01a:188_2": "kammākammaṃ viya ca phalāphalaṃ viya ca;",
  "atk-abh01a:188_3": "dutiyaṃ dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitāti diṭṭhiviniveṭhanakathā;",
  "atk-abh01a:188_4": "tatiyaṃ rāgādipaṭipakkhabhūto nāmarūpaparicchedo ettha kathitoti nāmarūpaparicchedakathāti vuccati.",
  "atk-abh01a:189_0": "Tīsupi cetesu tisso sikkhā tīṇi pahānāni catubbidho ca gambhīrabhāvo veditabbo.",
  "atk-abh01a:189_1": "Tathā hi vinayapiṭake visesena adhisīlasikkhā vuttā,",
  "atk-abh01a:189_2": "suttantapiṭake adhicittasikkhā,",
  "atk-abh01a:189_3": "abhidhammapiṭake adhipaññāsikkhā.",
  "atk-abh01a:190_0": "Vinayapiṭake ca vītikkamappahānaṃ,",
  "atk-abh01a:190_1": "kilesānaṃ vītikkamapaṭipakkhattā sīlassa;",
  "atk-abh01a:190_2": "suttantapiṭake pariyuṭṭhānappahānaṃ,",
  "atk-abh01a:190_3": "pariyuṭṭhānapaṭipakkhattā samādhissa;",
  "atk-abh01a:190_4": "abhidhammapiṭake anusayappahānaṃ,",
  "atk-abh01a:190_5": "anusayapaṭipakkhattā paññāya.",
  "atk-abh01a:191_0": "Paṭhame ca tadaṅgappahānaṃ kilesānaṃ,",
  "atk-abh01a:191_1": "itaresu vikkhambhanasamucchedappahānāni.",
  "atk-abh01a:191_2": "Paṭhame ca duccaritasaṃkilesassa pahānaṃ,",
  "atk-abh01a:191_3": "itaresu taṇhādiṭṭhisaṃkilesānaṃ pahānaṃ.",
  "atk-abh01a:192_0": "Ekamekasmiñcettha catubbidhopi dhammatthadesanāpaṭivedhagambhīrabhāvo veditabbo –",
  "atk-abh01a:192_1": "tattha dhammoti tanti.",
  "atk-abh01a:192_2": "Atthoti tassāyevattho.",
  "atk-abh01a:192_3": "Desanāti tassā manasā vavatthāpitāya tantiyā desanā.",
  "atk-abh01a:192_4": "Paṭivedhoti tantiyā tantiatthassa ca yathābhūtāvabodho.",
  "atk-abh01a:192_5": "Tīsupi cetesu ete dhammatthadesanāpaṭivedhā.",
  "atk-abh01a:192_6": "Yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā ca tasmā gambhīrā.",
  "atk-abh01a:192_7": "Evaṃ ekamekasmiṃ ettha catubbidhopi gambhīrabhāvo veditabbo.",
  "atk-abh01a:193_0": "Aparo nayo –",
  "atk-abh01a:193_1": "dhammoti hetu.",
  "atk-abh01a:193_2": "Vuttañhetaṃ –",
  "atk-abh01a:193_3": "“hetumhi ñāṇaṃ dhammapaṭisambhidā”ti.",
  "atk-abh01a:193_4": "Atthoti hetuphalaṃ.",
  "atk-abh01a:193_5": "Vuttañhetaṃ –",
  "atk-abh01a:193_6": "“hetuphale ñāṇaṃ atthapaṭisambhidā”ti.",
  "atk-abh01a:193_7": "Desanāti paññatti,",
  "atk-abh01a:193_8": "yathādhammaṃ dhammābhilāpoti adhippāyo;",
  "atk-abh01a:193_9": "anulomapaṭilomasaṅkhepavitthārādivasena vā kathanaṃ.",
  "atk-abh01a:193_10": "Paṭivedhoti abhisamayo.",
  "atk-abh01a:193_11": "So ca lokiyalokuttaro.",
  "atk-abh01a:193_12": "Visayato ca asammohato ca;",
  "atk-abh01a:193_13": "atthānurūpaṃ dhammesu,",
  "atk-abh01a:193_14": "dhammānurūpaṃ atthesu,",
  "atk-abh01a:193_15": "paññattipathānurūpaṃ paññattīsu avabodho.",
  "atk-abh01a:193_16": "Tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo.",
  "atk-abh01a:194_0": "Idāni yasmā etesu piṭakesu yaṃ yaṃ dhammajātaṃ vā atthajātaṃ vā yā cāyaṃ yathā yathā ñāpetabbo attho",
  "atk-abh01a:194_1": "sotūnaṃ ñāṇassa abhimukho hoti tathā tathā tadatthajotikā desanā,",
  "atk-abh01a:194_2": "yo cettha aviparītāvabodhasaṅkhāto paṭivedho tesaṃ tesaṃ vā dhammānaṃ paṭivijjhitabbo salakkhaṇasaṅkhāto aviparītasabhāvo –",
  "atk-abh01a:194_3": "sabbampetaṃ anupacitakusalasambhārehi duppaññehi,",
  "atk-abh01a:194_4": "sasādīhi viya mahāsamuddo,",
  "atk-abh01a:194_5": "dukkhogāhaṃ alabbhaneyyapatiṭṭhañca,",
  "atk-abh01a:194_6": "tasmā gambhīraṃ.",
  "atk-abh01a:194_7": "Evampi ekamekasmiṃ ettha catubbidhopi gambhīrabhāvo veditabbo.",
  "atk-abh01a:194_8": "Ettāvatā ca –",
  "atk-abh01a:195_0": "Desanāsāsanakathābhedaṃ tesu yathārahaṃ;",
  "atk-abh01a:196_0": "Sikkhāpahānagambhīrabhāvañca paridīpayeti –",
  "atk-abh01a:197_0": "Ayaṃ gāthā vuttatthā hoti.",
  "atk-abh01a:198_0": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-abh01a:199_0": "Pāpuṇāti yathā bhikkhu, tampi sabbaṃ vibhāvayeti.",
  "atk-abh01a:200_0": "Ettha pana tīsu piṭakesu tividho pariyattibhedo daṭṭhabbo.",
  "atk-abh01a:200_1": "Tisso hi pariyattiyo –",
  "atk-abh01a:200_2": "alagaddūpamā nissaraṇatthā bhaṇḍāgārikapariyattīti.",
  "atk-abh01a:201_0": "Tattha yā duggahitā upārambhādihetu pariyāpuṭā ayaṃ alagaddūpamā.",
  "atk-abh01a:201_1": "Yaṃ sandhāya vuttaṃ –",
  "atk-abh01a:201_2": "“seyyathāpi,",
  "atk-abh01a:201_3": "bhikkhave,",
  "atk-abh01a:201_4": "puriso alagaddatthiko alagaddagavesī alagaddapariyesanaṃ caramāno,",
  "atk-abh01a:201_5": "so passeyya mahantaṃ alagaddaṃ,",
  "atk-abh01a:201_6": "tamenaṃ bhoge vā naṅguṭṭhe vā gaṇheyya,",
  "atk-abh01a:201_7": "tassa so alagaddo paṭiparivattitvā hatthe vā bāhāya vā aññatarasmiṃ vā aṅgapaccaṅge ḍaṃseyya,",
  "atk-abh01a:201_8": "so tato nidānaṃ maraṇaṃ vā nigaccheyya maraṇamattaṃ vā dukkhaṃ.",
  "atk-abh01a:201_9": "Taṃ kissa hetu?",
  "atk-abh01a:201_10": "Duggahitattā,",
  "atk-abh01a:201_11": "bhikkhave,",
  "atk-abh01a:201_12": "alagaddassa.",
  "atk-abh01a:201_13": "Evameva kho,",
  "atk-abh01a:201_14": "bhikkhave,",
  "atk-abh01a:201_15": "idhekacce moghapurisā dhammaṃ pariyāpuṇanti suttaṃ…pe… vedallaṃ,",
  "atk-abh01a:201_16": "te taṃ dhammaṃ pariyāpuṇitvā tesaṃ dhammānaṃ paññāya atthaṃ na upaparikkhanti,",
  "atk-abh01a:201_17": "tesaṃ te dhammā paññāya atthaṃ anupaparikkhataṃ na nijjhānaṃ khamanti,",
  "atk-abh01a:201_18": "te upārambhānisaṃsā ceva dhammaṃ pariyāpuṇanti itivādappamokkhānisaṃsā ca.",
  "atk-abh01a:201_19": "Yassa catthāya dhammaṃ pariyāpuṇanti tañcassa atthaṃ nānubhonti.",
  "atk-abh01a:201_20": "Tesaṃ te dhammā duggahitā dīgharattaṃ ahitāya dukkhāya saṃvattanti.",
  "atk-abh01a:201_21": "Taṃ kissa hetu?",
  "atk-abh01a:201_22": "Duggahitattā,",
  "atk-abh01a:201_23": "bhikkhave,",
  "atk-abh01a:201_24": "dhammāna”nti.",
  "atk-abh01a:202_0": "Yā pana suggahitā sīlakkhandhādipāripūriṃyeva ākaṅkhamānena pariyāpuṭā na upārambhādihetu,",
  "atk-abh01a:202_1": "ayaṃ nissaraṇatthā.",
  "atk-abh01a:202_2": "Yaṃ sandhāya vuttaṃ –",
  "atk-abh01a:202_3": "“tesaṃ te dhammā suggahitā dīgharattaṃ hitāya sukhāya saṃvattanti.",
  "atk-abh01a:202_4": "Taṃ kissa hetu?",
  "atk-abh01a:202_5": "Suggahitattā,",
  "atk-abh01a:202_6": "bhikkhave,",
  "atk-abh01a:202_7": "dhammāna”nti.",
  "atk-abh01a:203_0": "Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho khīṇāsavo kevalaṃ",
  "atk-abh01a:203_1": "paveṇipālanatthāya vaṃsānurakkhaṇatthāya pariyāpuṇāti,",
  "atk-abh01a:203_2": "ayaṃ bhaṇḍāgārikapariyattīti.",
  "atk-abh01a:204_0": "Vinaye pana suppaṭipanno bhikkhu sīlasampadaṃ nissāya tisso vijjā pāpuṇāti,",
  "atk-abh01a:204_1": "tāsaṃyeva ca tattha pabhedavacanato.",
  "atk-abh01a:204_2": "Sutte suppaṭipanno samādhisampadaṃ nissāya chaḷabhiññā pāpuṇāti,",
  "atk-abh01a:204_3": "tāsaṃyeva ca tattha pabhedavacanato.",
  "atk-abh01a:204_4": "Abhidhamme suppaṭipanno paññāsampadaṃ nissāya catasso paṭisambhidā pāpuṇāti tāsañca tattheva pabhedavacanato.",
  "atk-abh01a:204_5": "Evametesu suppaṭipanno yathākkamena imaṃ vijjāttayachaḷabhiññācatupaṭisambhidāppabhedaṃ sampattiṃ pāpuṇāti.",
  "atk-abh01a:205_0": "Vinaye pana duppaṭipanno anuññātasukhasamphassaattharaṇapāvuraṇādiphassasāmaññato paṭikkhittesu upādinnakaphassādīsu anavajjasaññī hoti.",
  "atk-abh01a:205_1": "Vuttañhetaṃ –",
  "atk-abh01a:205_2": "“tathāhaṃ bhagavatā dhammaṃ desitaṃ ājānāmi,",
  "atk-abh01a:205_3": "yathā yeme antarāyikā dhammā vuttā bhagavatā te paṭisevato nālaṃ antarāyāyā”ti.",
  "atk-abh01a:205_4": "Tato dussīlabhāvaṃ pāpuṇāti.",
  "atk-abh01a:205_5": "Sutte duppaṭipanno “cattārome,",
  "atk-abh01a:205_6": "bhikkhave,",
  "atk-abh01a:205_7": "puggalā santo saṃvijjamānā lokasmi”ntiādīsu adhippāyaṃ ajānanto duggahitaṃ gaṇhāti.",
  "atk-abh01a:205_8": "Yaṃ sandhāya vuttaṃ –",
  "atk-abh01a:205_9": "“attanā duggahitena amhe ceva abbhācikkhati attānañca khanati bahuñca apuññaṃ pasavatī”ti.",
  "atk-abh01a:205_10": "Tato micchādiṭṭhitaṃ pāpuṇāti.",
  "atk-abh01a:205_11": "Abhidhamme duppaṭipanno dhammacintaṃ atidhāvanto acinteyyānipi cinteti,",
  "atk-abh01a:205_12": "tato cittakkhepaṃ pāpuṇāti.",
  "atk-abh01a:205_13": "Vuttañhetaṃ –",
  "atk-abh01a:205_14": "“cattārimāni,",
  "atk-abh01a:205_15": "bhikkhave,",
  "atk-abh01a:205_16": "acinteyyāni,",
  "atk-abh01a:205_17": "na cintetabbāni,",
  "atk-abh01a:205_18": "yāni cintento ummādassa vighātassa bhāgī assā”ti.",
  "atk-abh01a:205_19": "Evametesu duppaṭipanno yathākkamena imaṃ dussīlabhāvamicchādiṭṭhitācittakkhepappabhedaṃ vipattiṃ pāpuṇātīti.",
  "atk-abh01a:205_20": "Ettāvatā ca –",
  "atk-abh01a:206_0": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-abh01a:207_0": "Pāpuṇāti yathā bhikkhu, tampi sabbaṃ vibhāvayeti.",
  "atk-abh01a:208_0": "Ayampi gāthā vuttatthā hoti.",
  "atk-abh01a:208_1": "Evaṃ nānappakārato piṭakāni ñatvā tesaṃ vasena sabbampetaṃ saṅgayhamānaṃ tīṇi piṭakāni honti.",
  "atk-abh01a:209_0": "Kathaṃ nikāyato pañca nikāyāti?",
  "atk-abh01a:209_1": "Sabbameva hetaṃ dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcappabhedaṃ hoti.",
  "atk-abh01a:209_2": "Tattha katamo dīghanikāyo?",
  "atk-abh01a:209_3": "Tivaggasaṅgahāni brahmajālādīni catuttiṃsa suttāni.",
  "atk-abh01a:210_0": "Catuttiṃseva suttantā, tivaggo yassa saṅgaho;",
  "atk-abh01a:211_0": "Esa dīghanikāyoti, paṭhamo anulomiko.",
  "atk-abh01a:212_0": "Kasmā panesa dīghanikāyoti vuccati?",
  "atk-abh01a:212_1": "Dīghappamāṇānaṃ suttānaṃ samūhato nivāsato ca.",
  "atk-abh01a:212_2": "Samūhanivāsā hi nikāyoti vuccanti. “Nāhaṃ,",
  "atk-abh01a:212_3": "bhikkhave,",
  "atk-abh01a:212_4": "aññaṃ ekanikāyampi samanupassāmi evaṃ cittaṃ yathayidaṃ,",
  "atk-abh01a:212_5": "bhikkhave,",
  "atk-abh01a:212_6": "tiracchānagatā pāṇā,",
  "atk-abh01a:212_7": "poṇikanikāyo,",
  "atk-abh01a:212_8": "cikkhallikanikāyo”ti.",
  "atk-abh01a:212_9": "Evamādīni cettha sādhakāni sāsanato lokato ca.",
  "atk-abh01a:212_10": "Evaṃ sesānampi nikāyabhāve vacanattho veditabbo.",
  "atk-abh01a:213_0": "Katamo majjhimanikāyo?",
  "atk-abh01a:213_1": "Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.",
  "atk-abh01a:214_0": "Diyaḍḍhasatasuttantā, dve ca suttāni yattha so;",
  "atk-abh01a:215_0": "Nikāyo majjhimo pañca, dasavaggapariggaho.",
  "atk-abh01a:216_0": "Katamo saṃyuttanikāyo?",
  "atk-abh01a:216_1": "Devatāsaṃyuttādivasena ṭhitāni oghataraṇādīni satta suttasahassāni satta suttasatāni ca dvāsaṭṭhi ca suttāni.",
  "atk-abh01a:217_0": "Satta suttasahassāni, satta suttasatāni ca;",
  "atk-abh01a:218_0": "Dvāsaṭṭhi ceva suttantā, eso saṃyuttasaṅgaho.",
  "atk-abh01a:219_0": "Katamo aṅguttaranikāyo?",
  "atk-abh01a:219_1": "Ekekaaṅgātirekavasena ṭhitāni cittapariyādānādīni nava suttasahassāni pañca suttasatāni sattapaññāsañca suttāni.",
  "atk-abh01a:220_0": "Nava suttasahassāni, pañca suttasatāni ca;",
  "atk-abh01a:221_0": "Sattapaññāsasuttāni, saṅkhyā aṅguttare ayaṃ.",
  "atk-abh01a:222_0": "Katamo khuddakanikāyo?",
  "atk-abh01a:222_1": "Sakalaṃ vinayapiṭakaṃ,",
  "atk-abh01a:222_2": "abhidhammapiṭakaṃ,",
  "atk-abh01a:222_3": "khuddakapāṭha,",
  "atk-abh01a:222_4": "dhammapadādayo ca pubbe dassitā pañcadasappabhedā;",
  "atk-abh01a:222_5": "ṭhapetvā cattāro nikāye avasesaṃ buddhavacananti.",
  "atk-abh01a:223_0": "Ṭhapetvā caturopete, nikāye dīghaādike;",
  "atk-abh01a:224_0": "Tadaññaṃ buddhavacanaṃ, nikāyo khuddako matoti.",
  "atk-abh01a:225_0": "Evaṃ nikāyato pañca nikāyā honti.",
  "atk-abh01a:226_0": "Kathaṃ aṅgavasena navaṅgānīti?",
  "atk-abh01a:226_1": "Sabbameva hidaṃ ‘suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedalla’nti navappabhedaṃ hoti.",
  "atk-abh01a:226_2": "Tattha ubhatovibhaṅganiddesakhandhakaparivārā suttanipāte maṅgalasuttaratanasuttanālakasuttatuvaṭṭakasuttāni",
  "atk-abh01a:226_3": "aññampi ca suttanāmakaṃ tathāgatavacanaṃ suttanti veditabbaṃ.",
  "atk-abh01a:226_4": "Sabbampi sagāthakaṃ suttaṃ geyyanti veditabbaṃ.",
  "atk-abh01a:226_5": "Visesena saṃyuttanikāye sakalopi sagāthāvaggo.",
  "atk-abh01a:226_6": "Sakalampi abhidhammapiṭakaṃ,",
  "atk-abh01a:226_7": "niggāthakaṃ suttaṃ,",
  "atk-abh01a:226_8": "yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-abh01a:226_9": "taṃ veyyākaraṇanti veditabbaṃ.",
  "atk-abh01a:226_10": "Dhammapadaṃ theragāthā therīgāthā suttanipāte nosuttanāmikā suddhikagāthā ca gāthāti veditabbā.",
  "atk-abh01a:226_11": "Somanassañāṇamayikagāthāppaṭisaṃyuttā dvāsīti suttantā udānanti veditabbaṃ.",
  "atk-abh01a:226_12": "‘Vuttañhetaṃ bhagavatā’tiādinayappavattā dasuttarasatasuttantā itivuttakanti veditabbaṃ.",
  "atk-abh01a:226_13": "Apaṇṇakajātakādīni paññāsādhikāni pañca jātakasatāni jātakanti veditabbaṃ.",
  "atk-abh01a:226_14": "“Cattārome,",
  "atk-abh01a:226_15": "bhikkhave,",
  "atk-abh01a:226_16": "acchariyā abbhutā dhammā ānande”tiādinayapavattā sabbepi acchariyaabbhutadhammappaṭisaṃyuttā suttantā abbhutadhammanti veditabbaṃ.",
  "atk-abh01a:227_0": "Cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo sabbepi vedañca tuṭṭhiñca",
  "atk-abh01a:227_1": "laddhā laddhā pucchitasuttantā vedallanti veditabbaṃ.",
  "atk-abh01a:227_2": "Evametaṃ aṅgato navaṅgāni.",
  "atk-abh01a:228_0": "Kathaṃ dhammakkhandhato caturāsīti dhammakkhandhasahassānīti? Sabbameva hidaṃ buddhavacanaṃ.",
  "atk-abh01a:229_0": "“Dvāsīti buddhato gaṇhiṃ, dve sahassāni bhikkhuto;",
  "atk-abh01a:230_0": "Caturāsīti sahassāni, ye me dhammā pavattino”ti. ;",
  "atk-abh01a:231_0": "Evaṃ paridīpitadhammakkhandhavasena caturāsītisahassappabhedaṃ hoti.",
  "atk-abh01a:231_1": "Tattha ekānusandhikaṃ suttaṃ eko dhammakkhandho.",
  "atk-abh01a:231_2": "Yaṃ anekānusandhikaṃ tattha anusandhivasena dhammakkhandhagaṇanā.",
  "atk-abh01a:231_3": "Gāthābandhesu pañhāpucchanaṃ eko dhammakkhandho,",
  "atk-abh01a:231_4": "vissajjanaṃ eko.",
  "atk-abh01a:231_5": "Abhidhamme ekamekaṃ tikadukabhājanaṃ ekamekañca cittavārabhājanaṃ eko dhammakkhandho.",
  "atk-abh01a:231_6": "Vinaye atthi vatthu,",
  "atk-abh01a:231_7": "atthi mātikā,",
  "atk-abh01a:231_8": "atthi padabhājanīyaṃ,",
  "atk-abh01a:231_9": "atthi āpatti,",
  "atk-abh01a:231_10": "atthi anāpatti,",
  "atk-abh01a:231_11": "atthi antarāpatti,",
  "atk-abh01a:231_12": "atthi tikacchedo.",
  "atk-abh01a:231_13": "Tattha ekameko koṭṭhāso ekameko dhammakkhandhoti veditabbo.",
  "atk-abh01a:231_14": "Evaṃ dhammakkhandhato caturāsīti dhammakkhandhasahassāni.",
  "atk-abh01a:232_0": "Evametaṃ sabbampi buddhavacanaṃ pañcasatikasaṅgītikāle saṅgāyantena mahākassapappamukhena vasīgaṇena ayaṃ dhammo ayaṃ vinayo,",
  "atk-abh01a:232_1": "idaṃ paṭhamabuddhavacanaṃ,",
  "atk-abh01a:232_2": "idaṃ majjhimabuddhavacanaṃ,",
  "atk-abh01a:232_3": "idaṃ pacchimabuddhavacanaṃ,",
  "atk-abh01a:232_4": "idaṃ vinayapiṭakaṃ,",
  "atk-abh01a:232_5": "idaṃ suttantapiṭakaṃ,",
  "atk-abh01a:232_6": "idaṃ abhidhammapiṭakaṃ,",
  "atk-abh01a:232_7": "ayaṃ dīghanikāyo…pe…",
  "atk-abh01a:232_8": "ayaṃ khuddakanikāyo,",
  "atk-abh01a:232_9": "imāni suttādīni navaṅgāni,",
  "atk-abh01a:232_10": "imāni caturāsīti dhammakkhandhasahassānīti imaṃ pabhedaṃ vavatthapetvāva saṅgītaṃ.",
  "atk-abh01a:232_11": "Na kevalañca imameva aññampi uddānasaṅgahavaggasaṅgahapeyyālasaṅgahaekanipātadukanipātādinipātasaṅgahasaṃyuttasaṅgaha paṇṇāsasaṅgahādianekavidhaṃ,",
  "atk-abh01a:232_12": "tīsu piṭakesu sandissamānaṃ saṅgahappabhedaṃ vavatthapetvāva sattahi māsehi saṅgītaṃ.",
  "atk-abh01a:233_0": "Saṅgītipariyosāne cassa idaṃ mahākassapattherena dasabalassa sāsanaṃ pañcavassasahassaparimāṇakālaṃ pavattanasamatthaṃ",
  "atk-abh01a:233_1": "katanti sañjātappamodā sādhukāraṃ viya dadamānā ayaṃ mahāpathavī udakapariyantaṃ katvā anekappakāraṃ",
  "atk-abh01a:233_2": "kampi saṅkampi sampakampi sampavedhi.",
  "atk-abh01a:233_3": "Anekāni ca acchariyāni pāturahesuṃ.",
  "atk-abh01a:234_0": "Evaṃ saṅgīte panettha ayaṃ abhidhammo piṭakato abhidhammapiṭakaṃ,",
  "atk-abh01a:234_1": "nikāyato khuddakanikāyo,",
  "atk-abh01a:234_2": "aṅgato veyyākaraṇaṃ,",
  "atk-abh01a:234_3": "dhammakkhandhato katipayāni dhammakkhandhasahassāni honti.",
  "atk-abh01a:235_0": "Taṃ dhārayantesu bhikkhūsu pubbe eko bhikkhu sabbasāmayikaparisāya nisīditvā abhidhammato suttaṃ āharitvā dhammaṃ kathento “rūpakkhandho abyākato,",
  "atk-abh01a:235_1": "cattāro khandhā siyā kusalā siyā akusalā siyā abyākatā;",
  "atk-abh01a:235_2": "dasāyatanā abyākatā,",
  "atk-abh01a:235_3": "dve āyatanā siyā kusalā siyā akusalā siyā abyākatā;",
  "atk-abh01a:235_4": "soḷasa dhātuyo abyākatā,",
  "atk-abh01a:235_5": "dve dhātuyo siyā kusalā siyā akusalā siyā abyākatā;",
  "atk-abh01a:235_6": "samudayasaccaṃ akusalaṃ,",
  "atk-abh01a:235_7": "maggasaccaṃ kusalaṃ,",
  "atk-abh01a:235_8": "nirodhasaccaṃ abyākataṃ,",
  "atk-abh01a:235_9": "dukkhasaccaṃ siyā kusalaṃ siyā akusalaṃ siyā abyākataṃ;",
  "atk-abh01a:235_10": "dasindriyā abyākatā,",
  "atk-abh01a:235_11": "domanassindriyaṃ akusalaṃ,",
  "atk-abh01a:235_12": "anaññātaññassāmītindriyaṃ kusalaṃ,",
  "atk-abh01a:235_13": "cattāri indriyāni siyā kusalā siyā abyākatā,",
  "atk-abh01a:235_14": "cha indriyāni siyā kusalā siyā akusalā siyā abyākatā”ti dhammakathaṃ kathesi.",
  "atk-abh01a:236_0": "Tasmiṃ ṭhāne eko bhikkhu nisinno ‘dhammakathika tvaṃ sineruṃ parikkhipanto viya dīghasuttaṃ āharasi,",
  "atk-abh01a:236_1": "kiṃ suttaṃ nāmeta’nti āha.",
  "atk-abh01a:236_2": "‘Abhidhammasuttaṃ nāma, āvuso’ti.",
  "atk-abh01a:236_3": "‘Abhidhammasuttaṃ kasmā āharasi?",
  "atk-abh01a:236_4": "Kiṃ aññaṃ buddhabhāsitaṃ suttaṃ āharituṃ na vaṭṭatī’ti?",
  "atk-abh01a:236_5": "‘Abhidhammo kena bhāsito’ti?",
  "atk-abh01a:236_6": "‘Na eso buddhabhāsito’ti.",
  "atk-abh01a:236_7": "‘Kiṃ pana te, āvuso,",
  "atk-abh01a:236_8": "vinayapiṭakaṃ uggahita’nti?",
  "atk-abh01a:236_9": "‘Na uggahitaṃ, āvuso’ti.",
  "atk-abh01a:236_10": "‘Avinayadhāritāya maññe tvaṃ ajānanto evaṃ vadesī’ti.",
  "atk-abh01a:236_11": "‘Vinayamattameva, āvuso,",
  "atk-abh01a:236_12": "uggahita’nti.",
  "atk-abh01a:236_13": "‘Tampi te duggahitaṃ,",
  "atk-abh01a:236_14": "parisapariyante nisīditvā niddāyantena uggahitaṃ bhavissati;",
  "atk-abh01a:236_15": "tumhādise hi pabbājento vā upasampādento vā sātisāro hoti’.",
  "atk-abh01a:236_16": "‘Kiṃ kāraṇā’?",
  "atk-abh01a:236_17": "Vinayamattassapi duggahitattā;",
  "atk-abh01a:236_18": "vuttañhetaṃ –",
  "atk-abh01a:236_19": "“tattha anāpatti,",
  "atk-abh01a:236_20": "na vivaṇṇetukāmo iṅgha tāva, āvuso,",
  "atk-abh01a:236_21": "suttantaṃ vā gāthāyo vā abhidhammaṃ vā pariyāpuṇassu,",
  "atk-abh01a:236_22": "pacchāpi vinayaṃ pariyāpuṇissasī”ti bhaṇati.",
  "atk-abh01a:236_23": "“Suttante okāsaṃ kārāpetvā abhidhammaṃ vā vinayaṃ vā pucchati,",
  "atk-abh01a:236_24": "abhidhamme okāsaṃ kārāpetvā suttantaṃ vā vinayaṃ vā pucchati,",
  "atk-abh01a:236_25": "vinaye okāsaṃ kārāpetvā suttantaṃ vā abhidhammaṃ vā pucchatī”ti.",
  "atk-abh01a:236_26": "‘Tvaṃ pana ettakampi na jānāsī’ti ettakenapi paravādī niggahito hoti.",
  "atk-abh01a:237_0": "Mahāgosiṅgasuttaṃ pana itopi balavataraṃ.",
  "atk-abh01a:237_1": "Tatra hi dhammasenāpati sāriputtatthero aññamaññaṃ pucchitapañhañca vissajjanañca ārocetuṃ satthu santikaṃ",
  "atk-abh01a:237_2": "gantvā mahāmoggallānattherassa vissajjanaṃ ārocento “idhāvuso sāriputta,",
  "atk-abh01a:237_3": "dve bhikkhū abhidhammakathaṃ kathenti,",
  "atk-abh01a:237_4": "te aññamaññaṃ pañhaṃ pucchanti,",
  "atk-abh01a:237_5": "aññamaññassa pañhaṃ puṭṭhā vissajjenti,",
  "atk-abh01a:237_6": "no ca saṃsādenti,",
  "atk-abh01a:237_7": "dhammī ca nesaṃ kathāpavattinī hoti,",
  "atk-abh01a:237_8": "evarūpena kho, āvuso,",
  "atk-abh01a:237_9": "sāriputta,",
  "atk-abh01a:237_10": "bhikkhunā gosiṅgasālavanaṃ sobheyyā”ti āha.",
  "atk-abh01a:237_11": "Satthā ābhidhammikā nāma mama sāsane paribāhirāti avatvā suvaṇṇāliṅgasadisaṃ gīvaṃ unnāmetvā puṇṇacandasassirīkaṃ",
  "atk-abh01a:237_12": "mahāmukhaṃ pūretvā brahmaghosaṃ nicchārento “sādhu sādhu sāriputtā”ti mahāmoggallānattherassa sādhukāraṃ",
  "atk-abh01a:237_13": "datvā “yathā taṃ moggallāno ca sammā byākaramāno byākareyya,",
  "atk-abh01a:237_14": "moggallāno hi sāriputta dhammakathiko”ti āha.",
  "atk-abh01a:237_15": "Ābhidhammikabhikkhūyeva kira dhammakathikā nāma,",
  "atk-abh01a:237_16": "avasesā dhammakathaṃ kathentāpi na dhammakathikā. Kasmā?",
  "atk-abh01a:237_17": "Te hi dhammakathaṃ kathentā kammantaraṃ vipākantaraṃ rūpārūpaparicchedaṃ dhammantaraṃ āloḷetvā kathenti.",
  "atk-abh01a:237_18": "Ābhidhammikā pana dhammantaraṃ na āloḷenti.",
  "atk-abh01a:237_19": "Tasmā ābhidhammiko bhikkhu dhammaṃ kathetu vā mā vā,",
  "atk-abh01a:237_20": "pucchitakāle pana pañhaṃ kathessatīti.",
  "atk-abh01a:237_21": "Ayameva ekantadhammakathiko nāma hoti.",
  "atk-abh01a:237_22": "Idaṃ sandhāya satthā sādhukāraṃ datvā ‘sukathitaṃ moggallānenā’ti āha.",
  "atk-abh01a:238_0": "Abhidhammaṃ paṭibāhento imasmiṃ jinacakke pahāraṃ deti,",
  "atk-abh01a:238_1": "sabbaññutaññāṇaṃ paṭibāhati,",
  "atk-abh01a:238_2": "satthu vesārajjaññāṇaṃ paṭinivatteti,",
  "atk-abh01a:238_3": "sotukāmaṃ parisaṃ visaṃvādeti,",
  "atk-abh01a:238_4": "ariyamagge āvaraṇaṃ bandhati,",
  "atk-abh01a:238_5": "aṭṭhārasasu bhedakaravatthūsu ekasmiṃ sandissati ukkhepanīyakammatajjanīyakammāraho hoti.",
  "atk-abh01a:238_6": "Taṃ taṃ kammaṃ katvā uyyojetabbo ‘gaccha vighāsādo hutvā jīvissasī’ti.",
  "atk-abh01a:239_0": "Athāpi evaṃ vadeyya –",
  "atk-abh01a:239_1": "“sace abhidhammo buddhabhāsito,",
  "atk-abh01a:239_2": "yathā anekesu suttasahassesu ‘ekaṃ samayaṃ bhagavā rājagahe viharatī’tiādinā nayena nidānaṃ sajjitaṃ,",
  "atk-abh01a:239_3": "evamassāpi nidānaṃ sajjitaṃ bhaveyyā”ti.",
  "atk-abh01a:239_4": "So ‘jātakasuttanipātadhammapadādīnaṃ evarūpaṃ nidānaṃ natthi,",
  "atk-abh01a:239_5": "na cetāni na buddhabhāsitānī’ti paṭikkhipitvā uttaripi evaṃ vattabbo – ‘paṇḍita,",
  "atk-abh01a:239_6": "abhidhammo nāmesa sabbaññubuddhānaṃyeva visayo,",
  "atk-abh01a:239_7": "na aññesaṃ visayo.",
  "atk-abh01a:239_8": "Buddhānañhi okkanti pākaṭā,",
  "atk-abh01a:239_9": "abhijāti pākaṭā,",
  "atk-abh01a:239_10": "abhisambodhi pākaṭā,",
  "atk-abh01a:239_11": "dhammacakkappavattanaṃ pākaṭaṃ.",
  "atk-abh01a:239_12": "Yamakapāṭihāriyaṃ pākaṭaṃ,",
  "atk-abh01a:239_13": "tidivakkamo pākaṭo,",
  "atk-abh01a:239_14": "devaloke desitabhāvo pākaṭo,",
  "atk-abh01a:239_15": "devorohanaṃ pākaṭaṃ.",
  "atk-abh01a:239_16": "Yathā nāma cakkavattirañño hatthiratanaṃ vā assaratanaṃ vā thenetvā yānake yojetvā vicaraṇaṃ nāma aṭṭhānaṃ akāraṇaṃ;",
  "atk-abh01a:239_17": "cakkaratanaṃ vā pana thenetvā palālasakaṭe olambitvā vicaraṇaṃ nāma aṭṭhānaṃ akāraṇaṃ;",
  "atk-abh01a:239_18": "yojanappamāṇaṃ obhāsanasamatthaṃ maṇiratanaṃ vā pana kappāsapacchiyaṃ pakkhipitvā vaḷañjanaṃ nāma aṭṭhānaṃ akāraṇaṃ. Kasmā?",
  "atk-abh01a:239_19": "Rājārahabhaṇḍatāya;",
  "atk-abh01a:239_20": "evameva abhidhammo nāma na aññesaṃ visayo,",
  "atk-abh01a:239_21": "sabbaññubuddhānaṃyeva visayo.",
  "atk-abh01a:239_22": "Tesaṃ vasena desetabbadesanā.",
  "atk-abh01a:239_23": "Buddhānañhi okkanti pākaṭā…pe…",
  "atk-abh01a:239_24": "devorohanaṃ pākaṭaṃ.",
  "atk-abh01a:239_25": "Abhidhammassa nidānakiccaṃ nāma natthi paṇḍitā’ti.",
  "atk-abh01a:239_26": "Na hi sakkā evaṃ vutte paravādinā sahadhammikaṃ udāharaṇaṃ udāharituṃ.",
  "atk-abh01a:240_0": "Maṇḍalārāmavāsī tissabhūtitthero pana mahābodhinidāno esa abhidhammo nāmāti dassetuṃ “yena svāhaṃ,",
  "atk-abh01a:240_1": "bhikkhave,",
  "atk-abh01a:240_2": "vihārena paṭhamābhisambuddho viharāmi tassa padesena vihāsi”nti imaṃ padesavihārasuttantaṃ āharitvā kathesi.",
  "atk-abh01a:240_3": "Dasavidho hi padeso nāma –",
  "atk-abh01a:240_4": "khandhapadeso,",
  "atk-abh01a:240_5": "āyatanapadeso,",
  "atk-abh01a:240_6": "dhātupadeso,",
  "atk-abh01a:240_7": "saccapadeso,",
  "atk-abh01a:240_8": "indriyapadeso,",
  "atk-abh01a:240_9": "paccayākārapadeso,",
  "atk-abh01a:240_10": "satipaṭṭhānapadeso,",
  "atk-abh01a:240_11": "jhānapadeso,",
  "atk-abh01a:240_12": "nāmapadeso,",
  "atk-abh01a:240_13": "dhammapadesoti.",
  "atk-abh01a:240_14": "Tesu satthā mahābodhimaṇḍe pañcakkhandhe nippadesena paṭivijjhi,",
  "atk-abh01a:240_15": "imaṃ temāsaṃ vedanākkhandhavaseneva vihāsi.",
  "atk-abh01a:240_16": "Dvādasāyatanāni aṭṭhārasa dhātuyo nippadesena paṭivijjhi.",
  "atk-abh01a:240_17": "Imaṃ temāsaṃ dhammāyatane vedanāvasena dhammadhātuyañca vedanāvaseneva vihāsi.",
  "atk-abh01a:240_18": "Cattāri saccāni nippadesena paṭivijjhi,",
  "atk-abh01a:240_19": "imaṃ temāsaṃ dukkhasacce vedanāvaseneva vihāsi.",
  "atk-abh01a:240_20": "Bāvīsatindriyāni nippadesena paṭivijjhi,",
  "atk-abh01a:240_21": "imaṃ temāsaṃ vedanāpañcakaindriyavasena vihāsi.",
  "atk-abh01a:240_22": "Dvādasapadikaṃ paccayākāravaṭṭaṃ nippadesena paṭivijjhi,",
  "atk-abh01a:240_23": "imaṃ temāsaṃ phassapaccayā vedanāvaseneva vihāsi.",
  "atk-abh01a:240_24": "Cattāro satipaṭṭhāne nippadesena paṭivijjhi,",
  "atk-abh01a:240_25": "imaṃ temāsaṃ vedanāsatipaṭṭhānavaseneva vihāsi.",
  "atk-abh01a:240_26": "Cattāri jhānāni nippadesena paṭivijjhi,",
  "atk-abh01a:240_27": "imaṃ temāsaṃ jhānaṅgesu vedanāvaseneva vihāsi.",
  "atk-abh01a:240_28": "Nāmaṃ nippadesena paṭivijjhi,",
  "atk-abh01a:240_29": "imaṃ temāsaṃ tattha vedanāvaseneva vihāsi.",
  "atk-abh01a:240_30": "Dhamme nippadesena paṭivijjhi,",
  "atk-abh01a:240_31": "imaṃ temāsaṃ vedanāttikavaseneva vihāsīti.",
  "atk-abh01a:240_32": "Evaṃ thero padesavihārasuttantavasena abhidhammassa nidānaṃ kathesi.",
  "atk-abh01a:241_0": "Gāmavāsī sumanadevatthero pana heṭṭhālohapāsāde dhammaṃ parivattento ‘ayaṃ paravādī bāhā paggayha araññe kandanto viya,",
  "atk-abh01a:241_1": "asakkhikaṃ aḍḍaṃ karonto viya ca,",
  "atk-abh01a:241_2": "abhidhamme nidānassa atthibhāvampi na jānātī’ti vatvā nidānaṃ kathento evamāha –",
  "atk-abh01a:241_3": "ekaṃ samayaṃ bhagavā devesu viharati tāvatiṃsesu pāricchattakamūle paṇḍukambalasilāyaṃ.",
  "atk-abh01a:241_4": "Tatra kho bhagavā devānaṃ tāvatiṃsānaṃ abhidhammakathaṃ kathesi –",
  "atk-abh01a:241_5": "“kusalā dhammā,",
  "atk-abh01a:241_6": "akusalā dhammā,",
  "atk-abh01a:241_7": "abyākatā dhammā”ti.",
  "atk-abh01a:242_0": "Aññesu pana suttesu ekameva nidānaṃ.",
  "atk-abh01a:242_1": "Abhidhamme dve nidānāni –",
  "atk-abh01a:242_2": "adhigamanidānañca desanānidānañca.",
  "atk-abh01a:242_3": "Tattha adhigamanidānaṃ dīpaṅkaradasabalato paṭṭhāya yāva mahābodhipallaṅkā veditabbaṃ.",
  "atk-abh01a:242_4": "Desanānidānaṃ yāva dhammacakkappavattanā.",
  "atk-abh01a:242_5": "Evaṃ ubhayanidānasampannassa panassa abhidhammassa nidānakosallatthaṃ idaṃ tāva pañhākammaṃ veditabbaṃ –",
  "atk-abh01a:242_6": "ayaṃ abhidhammo nāma kena pabhāvito?",
  "atk-abh01a:242_7": "Kattha paripācito?",
  "atk-abh01a:242_8": "Kattha adhigato?",
  "atk-abh01a:242_9": "Kadā adhigato?",
  "atk-abh01a:242_10": "Kena adhigato?",
  "atk-abh01a:242_11": "Kattha vicito?",
  "atk-abh01a:242_12": "Kadā vicito?",
  "atk-abh01a:242_13": "Kena vicito?",
  "atk-abh01a:242_14": "Kattha desito?",
  "atk-abh01a:242_15": "Kassatthāya desito?",
  "atk-abh01a:242_16": "Kimatthaṃ desito?",
  "atk-abh01a:242_17": "Kehi paṭiggahito?",
  "atk-abh01a:242_18": "Ke sikkhanti?",
  "atk-abh01a:242_19": "Ke sikkhitasikkhā?",
  "atk-abh01a:242_20": "Ke dhārenti?",
  "atk-abh01a:242_21": "Kassa vacanaṃ?",
  "atk-abh01a:242_22": "Kenābhatoti?",
  "atk-abh01a:243_0": "Tatridaṃ vissajjanaṃ –",
  "atk-abh01a:243_1": "kena pabhāvitoti bodhiabhinīhārasaddhāya pabhāvito.",
  "atk-abh01a:243_2": "Kattha paripācitoti aḍḍhachakkesu jātakasatesu.",
  "atk-abh01a:243_3": "Kattha adhigatoti bodhimūle.",
  "atk-abh01a:243_4": "Kadā adhigatoti visākhāpuṇṇamāsiyaṃ.",
  "atk-abh01a:243_5": "Kenādhigatoti sabbaññubuddhena.",
  "atk-abh01a:243_6": "Kattha vicitoti bodhimaṇḍe.",
  "atk-abh01a:243_7": "Kadā vicitoti ratanagharasattāhe.",
  "atk-abh01a:243_8": "Kena vicitoti sabbaññubuddhena.",
  "atk-abh01a:243_9": "Kattha desitoti devesu tāvatiṃsesu.",
  "atk-abh01a:243_10": "Kassatthāya desitoti devatānaṃ.",
  "atk-abh01a:243_11": "Kimatthaṃ desitoti caturoghaniddharaṇatthaṃ.",
  "atk-abh01a:243_12": "Kehi paṭiggahitoti devehi.",
  "atk-abh01a:243_13": "Ke sikkhantīti sekkhā ca puthujjanakalyāṇā ca.",
  "atk-abh01a:243_14": "Ke sikkhitasikkhāti arahanto khīṇāsavā.",
  "atk-abh01a:243_15": "Ke dhārentīti yesaṃ vattati te dhārenti.",
  "atk-abh01a:243_16": "Kassa vacananti bhagavato vacanaṃ,",
  "atk-abh01a:243_17": "arahato sammāsambuddhassa.",
  "atk-abh01a:243_18": "Kenābhatoti ācariyaparamparāya.",
  "atk-abh01a:244_0": "Ayañhi sāriputtatthero bhaddaji sobhito piyajālī piyapālo piyadassī kosiyaputto siggavo sandeho moggaliputto",
  "atk-abh01a:244_1": "sudatto dhammiyo dāsako soṇako revatoti evamādīhi yāva tatiyasaṅgītikālā ābhato.",
  "atk-abh01a:244_2": "Tato uddhaṃ tesaṃyeva sissānusissehīti evaṃ tāva jambudīpatale ācariyaparamparāya ābhato.",
  "atk-abh01a:244_3": "Imaṃ pana dīpaṃ –",
  "atk-abh01a:245_0": "Tato mahindo iṭṭiyo, uttiyo sambalo tathā;",
  "atk-abh01a:246_0": "Paṇḍito bhaddanāmo ca, ete nāgā mahāpaññā.",
  "atk-abh01a:247_0": "Jambudīpā idhāgatāti.",
  "atk-abh01a:248_0": "Imehi mahānāgehi ābhato.",
  "atk-abh01a:248_1": "Tato uddhaṃ tesaṃyeva sissānusissasaṅkhātāya ācariyaparamparāya yāvajjatanakālā ābhato.",
  "atk-abh01a:249_0": "Sumedhakathā",
  "atk-abh01a:250_0": "Evaṃ ābhatassa panassa yaṃ taṃ dīpaṅkaradasabalato paṭṭhāya yāva mahābodhipallaṅkā adhigamanidānaṃ,",
  "atk-abh01a:250_1": "yāva dhammacakkappavattanā desanānidānañca vuttaṃ,",
  "atk-abh01a:250_2": "tassa āvibhāvatthaṃ ayaṃ anupubbikathā veditabbā –",
  "atk-abh01a:251_0": "Ito kira kappasatasahassādhikānaṃ catunnaṃ asaṅkhyeyyānaṃ matthake amaravatī nāma nagaraṃ ahosi.",
  "atk-abh01a:251_1": "Tattha sumedho nāma brāhmaṇo paṭivasati ubhato sujāto,",
  "atk-abh01a:251_2": "mātito ca pitito ca,",
  "atk-abh01a:251_3": "saṃsuddhagahaṇiko,",
  "atk-abh01a:251_4": "yāva sattamā kulaparivaṭṭā akkhitto anupakuṭṭho jātivādena,",
  "atk-abh01a:251_5": "abhirūpo dassanīyo pāsādiko paramāya vaṇṇapokkharatāya samannāgato.",
  "atk-abh01a:251_6": "So aññaṃ kammaṃ akatvā brāhmaṇasippameva uggaṇhi.",
  "atk-abh01a:251_7": "Tassa daharakāleyeva mātāpitaro kālamakaṃsu.",
  "atk-abh01a:251_8": "Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādipūrite gabbhe vivaritvā ‘ettakaṃ te kumāra mātu santakaṃ,",
  "atk-abh01a:251_9": "ettakaṃ pitu santakaṃ,",
  "atk-abh01a:251_10": "ettakā ayyakapayyakānaṃ santakāti yāva sattamā kulaparivaṭṭā dhanaṃ ācikkhitvā etaṃ paṭipajjāhī’ti āha.",
  "atk-abh01a:251_11": "Sumedhapaṇḍito cintesi –",
  "atk-abh01a:251_12": "‘imaṃ dhanaṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi gahetvā na gatā,",
  "atk-abh01a:251_13": "mayā pana gahetvā gamanakāraṇaṃ kātuṃ vaṭṭatī’ti so rañño ārocetvā nagare bheriṃ carāpetvā mahājanassa dānaṃ datvā tāpasapabbajjaṃ pabbaji.",
  "atk-abh01a:251_14": "Imasmiṃ pana ṭhāne sumedhakathā kathetabbā.",
  "atk-abh01a:251_15": "Vuttañhetaṃ buddhavaṃse –",
  "atk-abh01a:252_0": "Kappe ca satasahasse, caturo ca asaṅkhiye;",
  "atk-abh01a:253_0": "Amaraṃ nāma nagaraṃ, dassaneyyaṃ manoramaṃ.",
  "atk-abh01a:254_0": "Dasahi saddehi avivittaṃ, annapānasamāyutaṃ;",
  "atk-abh01a:255_0": "Hatthisaddaṃ assasaddaṃ, bherisaṅkharathāni ca;",
  "atk-abh01a:256_0": "Khādatha pivatha ceva, annapānena ghositaṃ.",
  "atk-abh01a:257_0": "Nagaraṃ sabbaṅgasampannaṃ, sabbakammamupāgataṃ;",
  "atk-abh01a:258_0": "Sattaratanasampannaṃ, nānājanasamākulaṃ;",
  "atk-abh01a:259_0": "Samiddhaṃ devanagaraṃva, āvāsaṃ puññakamminaṃ.",
  "atk-abh01a:260_0": "Nagare amaravatiyā, sumedho nāma brāhmaṇo;",
  "atk-abh01a:261_0": "Anekakoṭisannicayo, pahūtadhanadhaññavā.",
  "atk-abh01a:262_0": "Ajjhāyako mantadharo, tiṇṇaṃ vedāna pāragū;",
  "atk-abh01a:263_0": "Lakkhaṇe itihāse ca, sadhamme pāramiṃ gato.",
  "atk-abh01a:264_0": "Rahogato nisīditvā, evaṃ cintesahaṃ tadā;",
  "atk-abh01a:265_0": "Dukkho punabbhavo nāma, sarīrassa ca bhedanaṃ.",
  "atk-abh01a:266_0": "Jātidhammo jarādhammo, byādhidhammo sahaṃ tadā;",
  "atk-abh01a:267_0": "Ajaraṃ amataṃ khemaṃ, pariyesissāmi nibbutiṃ.",
  "atk-abh01a:268_0": "Yaṃnūnimaṃ pūtikāyaṃ, nānākuṇapapūritaṃ;",
  "atk-abh01a:269_0": "Chaḍḍayitvāna gaccheyyaṃ, anapekkho anatthiko.",
  "atk-abh01a:270_0": "Atthi hehiti so maggo, na so sakkā na hetuye;",
  "atk-abh01a:271_0": "Pariyesissāmi taṃ maggaṃ, bhavato parimuttiyā.",
  "atk-abh01a:272_0": "Yathāpi dukkhe vijjante, sukhaṃ nāmapi vijjati;",
  "atk-abh01a:273_0": "Evaṃ bhave vijjamāne, vibhavopi icchitabbako.",
  "atk-abh01a:274_0": "Yathāpi uṇhe vijjante, aparaṃ vijjati sītalaṃ;",
  "atk-abh01a:275_0": "Evaṃ tividhaggi vijjante, nibbānaṃ icchitabbakaṃ.",
  "atk-abh01a:276_0": "Yathāpi pāpe vijjante, kalyāṇamapi vijjati;",
  "atk-abh01a:277_0": "Evameva jāti vijjante, ajātipicchitabbakaṃ.",
  "atk-abh01a:278_0": "Yathā gūthagato puriso, taḷākaṃ disvāna pūritaṃ;",
  "atk-abh01a:279_0": "Na gavesati taṃ taḷākaṃ, na doso taḷākassa so.",
  "atk-abh01a:280_0": "Evaṃ kilesamaladhove, vijjante amatantaḷe;",
  "atk-abh01a:281_0": "Na gavesati taṃ taḷākaṃ, na doso amatantaḷe.",
  "atk-abh01a:282_0": "Yathā arīhi pariruddho, vijjante gamanampathe;",
  "atk-abh01a:283_0": "Na palāyati so puriso, na doso añjasassa so.",
  "atk-abh01a:284_0": "Evaṃ kilesapariruddho, vijjamāne sive pathe;",
  "atk-abh01a:285_0": "Na gavesati taṃ maggaṃ, na doso sivamañjase.",
  "atk-abh01a:286_0": "Yathāpi byādhito puriso, vijjamāne tikicchake;",
  "atk-abh01a:287_0": "Na tikicchāpeti taṃ byādhiṃ, na doso so tikicchake.",
  "atk-abh01a:288_0": "Evaṃ kilesabyādhīhi, dukkhito paripīḷito;",
  "atk-abh01a:289_0": "Na gavesati taṃ ācariyaṃ, na doso so vināyake.",
  "atk-abh01a:290_0": "Yathāpi kuṇapaṃ puriso, kaṇṭhe baddhaṃ jigucchiya;",
  "atk-abh01a:291_0": "Mocayitvāna gaccheyya, sukhī serī sayaṃvasī.",
  "atk-abh01a:292_0": "Tathevimaṃ pūtikāyaṃ, nānākuṇapasañcayaṃ;",
  "atk-abh01a:293_0": "Chaḍḍayitvāna gaccheyyaṃ, anapekkho anatthiko.",
  "atk-abh01a:294_0": "Yathā uccāraṭṭhānamhi, karīsaṃ naranāriyo;",
  "atk-abh01a:295_0": "Chaḍḍayitvāna gacchanti, anapekkhā anatthikā.",
  "atk-abh01a:296_0": "Evamevāhaṃ imaṃ kāyaṃ, nānākuṇapapūritaṃ;",
  "atk-abh01a:297_0": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-abh01a:298_0": "Yathāpi jajjaraṃ nāvaṃ, paluggaṃ udagāhiniṃ;",
  "atk-abh01a:299_0": "Sāmī chaḍḍetvā gacchanti, anapekkhā anatthikā.",
  "atk-abh01a:300_0": "Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-abh01a:301_0": "Chaḍḍayitvāna gacchissaṃ, jiṇṇanāvaṃva sāmikā.",
  "atk-abh01a:302_0": "Yathāpi puriso corehi, gacchanto bhaṇḍamādiya;",
  "atk-abh01a:303_0": "Bhaṇḍacchedabhayaṃ disvā, chaḍḍayitvāna gacchati.",
  "atk-abh01a:304_0": "Evameva ayaṃ kāyo, mahācorasamo viya;",
  "atk-abh01a:305_0": "Pahāyimaṃ gamissāmi, kusalacchedanābhayā.",
  "atk-abh01a:306_0": "Evāhaṃ cintayitvāna, nekakoṭisataṃ dhanaṃ;",
  "atk-abh01a:307_0": "Nāthānāthānaṃ datvāna, himavantamupāgamiṃ.",
  "atk-abh01a:308_0": "Himavantassāvidūre, dhammiko nāma pabbato;",
  "atk-abh01a:309_0": "Assamo sukato mayhaṃ, paṇṇasālā sumāpitā.",
  "atk-abh01a:310_0": "Caṅkamaṃ tattha māpesiṃ, pañcadosavivajjitaṃ;",
  "atk-abh01a:311_0": "Aṭṭhaguṇasamupetaṃ, abhiññābalamāhariṃ.",
  "atk-abh01a:312_0": "Sāṭakaṃ pajahiṃ tattha, navadosamupāgataṃ;",
  "atk-abh01a:313_0": "Vākacīraṃ nivāsesiṃ, dvādasaguṇamupāgataṃ.",
  "atk-abh01a:314_0": "Aṭṭhadosasamākiṇṇaṃ, pajahiṃ paṇṇasālakaṃ;",
  "atk-abh01a:315_0": "Upāgamiṃ rukkhamūlaṃ, guṇe dasahupāgataṃ.",
  "atk-abh01a:316_0": "Vāpitaṃ ropitaṃ dhaññaṃ, pajahiṃ niravasesato;",
  "atk-abh01a:317_0": "Anekaguṇasampannaṃ, pavattaphalamādiyiṃ.",
  "atk-abh01a:318_0": "Tatthappadhānaṃ padahiṃ, nisajjaṭṭhānacaṅkame;",
  "atk-abh01a:319_0": "Abbhantaramhi sattāhe, abhiññābala pāpuṇinti. ;",
  "atk-abh01a:320_0": "Tattha assamo sukato mayhaṃ,",
  "atk-abh01a:320_1": "paṇṇasālā sumāpitāti imissā pāḷiyā sumedhapaṇḍitena assamapaṇṇasālācaṅkamā sahatthā māpitā viya vuttā.",
  "atk-abh01a:320_2": "Ayaṃ panettha attho –",
  "atk-abh01a:320_3": "mahāsattañhi “himavantaṃ ajjhogāhetvā ajja dhammikapabbataṃ pavisissāmī”ti nikkhantaṃ disvā sakko devānamindo vissakammadevaputtaṃ āmantesi – “gaccha, tāta,",
  "atk-abh01a:320_4": "ayaṃ sumedhapaṇḍito ‘pabbajissāmī’ti nikkhanto etassa vasanaṭṭhānaṃ māpehī”ti.",
  "atk-abh01a:320_5": "So tassa vacanaṃ sampaṭicchitvā ramaṇīyaṃ assamaṃ suguttaṃ paṇṇasālaṃ,",
  "atk-abh01a:320_6": "manoramaṃ caṅkamañca māpesi.",
  "atk-abh01a:320_7": "Bhagavā pana tadā attano puññānubhāvena nipphannaṃ taṃ assamapadaṃ sandhāya “sāriputta tasmiṃ dhammikapabbate –",
  "atk-abh01a:321_0": "Assamo sukato mayhaṃ, paṇṇasālā sumāpitā;",
  "atk-abh01a:322_0": "Caṅkamaṃ tattha māpesiṃ, pañcadosavivajjita”nti. –",
  "atk-abh01a:323_0": "Āha.",
  "atk-abh01a:323_1": "Tattha assamo sukato mayhanti sukato mayā.",
  "atk-abh01a:323_2": "Paṇṇasālā sumāpitāti paṇṇacchannā sālāpi me sumāpitā ahosi.",
  "atk-abh01a:324_0": "Pañcadosavivajjitanti pañcime caṅkamadosā nāma thaddhavisamatā,",
  "atk-abh01a:324_1": "antorukkhatā,",
  "atk-abh01a:324_2": "gahanacchannatā,",
  "atk-abh01a:324_3": "atisambādhatā,",
  "atk-abh01a:324_4": "ativisālatāti.",
  "atk-abh01a:324_5": "Thaddhavisamabhūmibhāgasmiñhi caṅkame caṅkamantassa pādā rujjanti,",
  "atk-abh01a:324_6": "phoṭā uṭṭhahanti,",
  "atk-abh01a:324_7": "cittaṃ ekaggataṃ na labhati,",
  "atk-abh01a:324_8": "kammaṭṭhānaṃ vipajjati.",
  "atk-abh01a:324_9": "Mudusamatale pana phāsuvihāraṃ āgamma kammaṭṭhānaṃ sampajjati.",
  "atk-abh01a:324_10": "Tasmā thaddhavisamabhūmibhāgatā eko dosoti veditabbo.",
  "atk-abh01a:324_11": "Caṅkamanassa anto vā majjhe vā koṭiyaṃ vā rukkhe sati pamādamāgamma caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso.",
  "atk-abh01a:324_12": "Tiṇalatādigahanacchanne caṅkame caṅkamanto andhakāravelāyaṃ uragādike pāṇe akkamitvā vā māreti,",
  "atk-abh01a:324_13": "tehi vā daṭṭho dukkhaṃ āpajjatīti gahanacchannatā tatiyo doso.",
  "atk-abh01a:324_14": "Atisambādhe caṅkame vitthārato ratanike vā aḍḍharatanike vā caṅkamantassa paricchede pakkhalitvā nakhāpi",
  "atk-abh01a:324_15": "aṅguliyopi bhijjantīti atisambādhatā catuttho doso.",
  "atk-abh01a:324_16": "Ativisāle caṅkame caṅkamantassa cittaṃ vidhāvati,",
  "atk-abh01a:324_17": "ekaggataṃ na labhatīti ativisālatā pañcamo doso.",
  "atk-abh01a:324_18": "Puthulato pana diyaḍḍharatanaṃ dvīsu passesu ratanamattaanucaṅkamaṃ dīghato saṭṭhihatthaṃ mudutalaṃ samavippakiṇṇavālukaṃ caṅkamaṃ vaṭṭati,",
  "atk-abh01a:324_19": "cetiyagirimhi dīpappasādakamahāmahindattherassa caṅkamanaṃ viya,",
  "atk-abh01a:324_20": "tādisaṃ taṃ ahosi.",
  "atk-abh01a:324_21": "Tenāha “caṅkamaṃ tattha māpesiṃ,",
  "atk-abh01a:324_22": "pañcadosavivajjita”nti.",
  "atk-abh01a:325_0": "Aṭṭhaguṇasamupetanti aṭṭhahi samaṇasukhehi upetaṃ.",
  "atk-abh01a:325_1": "Aṭṭhimāni samaṇasukhāni nāma dhanadhaññapariggahābhāvo anavajjapiṇḍapariyesanabhāvo,",
  "atk-abh01a:325_2": "nibbutapiṇḍabhuñjanabhāvo,",
  "atk-abh01a:325_3": "raṭṭhaṃ pīḷetvā dhanasāraṃ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,",
  "atk-abh01a:325_4": "upakaraṇesu nicchandarāgabhāvo,",
  "atk-abh01a:325_5": "coravilope nibbhayabhāvo,",
  "atk-abh01a:325_6": "rājarājamahāmaccehi asaṃsaṭṭhabhāvo catūsu disāsu appaṭihatabhāvoti.",
  "atk-abh01a:325_7": "Idaṃ vuttaṃ hoti “yathā tasmiṃ assame vasantena sakkā honti imāni aṭṭha samaṇasukhāni vindituṃ,",
  "atk-abh01a:325_8": "evaṃ aṭṭhaguṇasamupetaṃ taṃ assamaṃ māpesi” nti.",
  "atk-abh01a:326_0": "Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānañca samāpattīnañca",
  "atk-abh01a:326_1": "uppādanatthāya aniccato dukkhato vipassanaṃ ārabhitvā thāmappattaṃ vipassanābalaṃ āhariṃ.",
  "atk-abh01a:326_2": "Yathā tasmiṃ vasanto taṃ balaṃ āharituṃ sakkomi,",
  "atk-abh01a:326_3": "evaṃ taṃ assamaṃ tassa abhiññatthāya vipassanābalassa anucchavikaṃ katvā māpesinti attho.",
  "atk-abh01a:327_0": "Sāṭakaṃ pajahiṃ tattha,",
  "atk-abh01a:327_1": "navadosamupāgatanti etthāyaṃ anupubbikathā,",
  "atk-abh01a:327_2": "tadā kira kuṭileṇacaṅkamādipaṭimaṇḍitaṃ pupphūpagaphalūpagarukkhasañchannaṃ ramaṇīyaṃ madhurasalilāsayaṃ",
  "atk-abh01a:327_3": "apagatavāḷamigabhiṃsanakasakuṇaṃ pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ",
  "atk-abh01a:327_4": "saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā antopaṇṇasālāyaṃ jaṭāmaṇḍalavākacīratidaṇḍakuṇḍikādike",
  "atk-abh01a:327_5": "tāpasaparikkhāre maṇḍape pānīyaghaṭapānīyasaṅkhapānīyasarāvāni aggisālāyaṃ aṅgārakapalladāruādīnīti evaṃ",
  "atk-abh01a:327_6": "yaṃ yaṃ pabbajitānaṃ upakārāya saṃvattati,",
  "atk-abh01a:327_7": "taṃ taṃ sabbaṃ māpetvā paṇṇasālāya bhittiyaṃ “ye keci pabbajitukāmā ime parikkhāre gahetvā pabbajantū”ti",
  "atk-abh01a:327_8": "akkharāni chinditvā devalokameva gate vissakammadevaputte sumedhapaṇḍito himavantapāde girikandarānusārena",
  "atk-abh01a:327_9": "attano nivāsanānurūpaṃ phāsukaṭṭhānaṃ olokento nadīnivattane vissakammanimmitaṃ sakkadattiyaṃ ramaṇīyaṃ",
  "atk-abh01a:327_10": "assamaṃ disvā caṅkamakoṭiṃ gantvā padavalañjaṃ apassanto “dhuvaṃ pabbajitā dhuragāme bhikkhaṃ pariyesitvā",
  "atk-abh01a:327_11": "kilantarūpā āgantvā paṇṇasālaṃ pavisitvā nisinnā bhavissantī”ti cintetvā thokaṃ āgametvā “ativiya cirāyanti,",
  "atk-abh01a:327_12": "jānissāmī”ti paṇṇasālakuṭidvāraṃ vivaritvā anto pavisitvā ito cito ca olokento mahābhittiyaṃ akkharāni vācetvā “mayhaṃ kappiyaparikkhārā ete,",
  "atk-abh01a:327_13": "ime gahetvā pabbajissāmī”ti attanā nivatthapārutaṃ sāṭakayugaṃ pajahi.",
  "atk-abh01a:327_14": "Tenāha “sāṭakaṃ pajahiṃ tatthā”ti.",
  "atk-abh01a:327_15": "Evaṃ paviṭṭho ahaṃ sāriputta tassaṃ paṇṇasālāyaṃ sāṭakaṃ pajahiṃ.",
  "atk-abh01a:328_0": "Navadosamupāgatanti sāṭakaṃ pajahanto nava dose disvā pajahinti dīpeti.",
  "atk-abh01a:328_1": "Tāpasapabbajjaṃ pabbajitānañhi sāṭakasmiṃ nava dosā upaṭṭhahanti.",
  "atk-abh01a:328_2": "Tesu tassa mahagghabhāvo eko doso,",
  "atk-abh01a:328_3": "parapaṭibaddhatāya uppajjanabhāvo eko,",
  "atk-abh01a:328_4": "paribhogena lahuṃ kilissanabhāvo eko,",
  "atk-abh01a:328_5": "kiliṭṭho hi dhovitabbo ca rajitabbo ca hoti,",
  "atk-abh01a:328_6": "paribhogena lahukaṃ jīraṇabhāvo eko jiṇṇassa hi tunnaṃ vā aggaḷadānaṃ vā kātabbaṃ hoti.",
  "atk-abh01a:328_7": "Punapariyesanāya durabhisambhavabhāvo eko,",
  "atk-abh01a:328_8": "tāpasapabbajjāya asāruppabhāvo eko,",
  "atk-abh01a:328_9": "paccatthikānaṃ sādhāraṇabhāvo eko,",
  "atk-abh01a:328_10": "yathā hi naṃ paccatthikā na gaṇhanti,",
  "atk-abh01a:328_11": "evaṃ gopetabbo hoti.",
  "atk-abh01a:328_12": "Paribhuñjantassa vibhūsanaṭṭhānabhāvo eko,",
  "atk-abh01a:328_13": "gahetvā carantassa khandhabhāramahicchabhāvo ekoti.",
  "atk-abh01a:329_0": "Vākacīraṃ nivāsesinti tadā ahaṃ sāriputta ime nava dose disvā sāṭakaṃ pahāya vākacīraṃ nivāsesiṃ muñjatiṇaṃ",
  "atk-abh01a:329_1": "hīraṃ hīraṃ katvā ganthetvā kataṃ vākacīraṃ nivāsanapārupanatthāya ādiyinti attho.",
  "atk-abh01a:330_0": "Dvādasaguṇamupāgatanti dvādasahi ānisaṃsehi samannāgataṃ,",
  "atk-abh01a:330_1": "vākacīrasmiñhi dvādasānisaṃsā –",
  "atk-abh01a:330_2": "appagghaṃ sundaraṃ kappiyanti ayaṃ tāva eko ānisaṃso,",
  "atk-abh01a:330_3": "sahatthā kātuṃ sakkāti ayaṃ dutiyo,",
  "atk-abh01a:330_4": "paribhogena saṇikaṃ kilissati dhoviyamānepi papañco natthīti ayaṃ tatiyo,",
  "atk-abh01a:330_5": "paribhogena jiṇṇepi sibbitabbābhāvo catuttho,",
  "atk-abh01a:330_6": "puna pariyesantassa sukhena karaṇabhāvo pañcamo,",
  "atk-abh01a:330_7": "tāpasapabbajjāya sāruppabhāvo chaṭṭho,",
  "atk-abh01a:330_8": "paccatthikānaṃ nirupabhogabhāvo sattamo,",
  "atk-abh01a:330_9": "paribhuñjantassa vibhūsanaṭṭhānābhāvo aṭṭhamo,",
  "atk-abh01a:330_10": "dhāraṇe sallahukabhāvo navamo,",
  "atk-abh01a:330_11": "cīvarapaccaye appicchabhāvo dasamo,",
  "atk-abh01a:330_12": "vākuppattiyā dhammikaanavajjabhāvo ekādasamo vākacīre naṭṭhepi anapekkhabhāvo dvādasamoti.",
  "atk-abh01a:331_0": "Aṭṭhadosasamākiṇṇaṃ,",
  "atk-abh01a:331_1": "pajahiṃ paṇṇasālakanti kathaṃ pajahiṃ?",
  "atk-abh01a:331_2": "So kira varasāṭakayugaṃ omuñcanto cīvaravaṃse laggitaṃ anojapupphadāmasadisaṃ rattavākacīraṃ gahetvā",
  "atk-abh01a:331_3": "nivāsetvā tassupari aparaṃ suvaṇṇavaṇṇaṃ vākacīraṃ paridahitvā punnāgapupphasantharasadisaṃ sakhuraṃ",
  "atk-abh01a:331_4": "ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ sārasūciṃ",
  "atk-abh01a:331_5": "pavesetvā muttājālasadisāya sikkāya pavāḷavaṇṇaṃ kuṇḍikaṃ odahitvā tīsu ṭhānesu vaṅkakājaṃ ādāya ekissā",
  "atk-abh01a:331_6": "kājakoṭiyā kuṇḍikaṃ,",
  "atk-abh01a:331_7": "ekissā aṅkusakapacchitidaṇḍakādīni olaggetvā khārikājaṃ aṃse katvā dakkhiṇena hatthena kattaradaṇḍaṃ",
  "atk-abh01a:331_8": "gahetvā paṇṇasālato nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā",
  "atk-abh01a:331_9": "“mayhaṃ manoratho matthakaṃ patto,",
  "atk-abh01a:331_10": "sobhati vata me pabbajjā,",
  "atk-abh01a:331_11": "buddhapaccekabuddhādīhi sabbehipi dhīrapurisehi vaṇṇitā thomitā ayaṃ pabbajjā nāma,",
  "atk-abh01a:331_12": "pahīnaṃ me gihibandhanaṃ,",
  "atk-abh01a:331_13": "nikkhantosmi nekkhammaṃ,",
  "atk-abh01a:331_14": "laddhā me uttamapabbajjā,",
  "atk-abh01a:331_15": "karissāmi samaṇadhammaṃ,",
  "atk-abh01a:331_16": "labhissāmi aggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe suvaṇṇapaṭimā",
  "atk-abh01a:331_17": "viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā bidalamañcakapasse kaṭṭhattharikāya",
  "atk-abh01a:331_18": "nipanno sarīraṃ utuṃ gāhāpetvā balavapaccūse pabujjhitvā attano āgamanaṃ āvajjesi “ahaṃ gharāvāse ādīnavaṃ",
  "atk-abh01a:331_19": "disvā amitabhogaṃ anantayasaṃ pahāya araññaṃ pavisitvā nekkhamagavesako hutvā pabbajito,",
  "atk-abh01a:331_20": "ito dāni paṭṭhāya pamādacāraṃ carituṃ na vaṭṭati,",
  "atk-abh01a:331_21": "pavivekañhi pahāya vicarantaṃ micchāvitakkamakkhikā khādanti,",
  "atk-abh01a:331_22": "idāni mayā pavivekamanubrūhetuṃ vaṭṭati,",
  "atk-abh01a:331_23": "ahañhi gharāvāsaṃ palibodhato disvā nikkhanto,",
  "atk-abh01a:331_24": "ayañca manāpā paṇṇasālā,",
  "atk-abh01a:331_25": "beluvapakkavaṇṇā paribhaṇḍakatā bhūmi,",
  "atk-abh01a:331_26": "rajatavaṇṇā setabhittiyo,",
  "atk-abh01a:331_27": "kapotapādavaṇṇaṃ paṇṇacchadanaṃ,",
  "atk-abh01a:331_28": "vicittattharaṇavaṇṇo bidalamañcako,",
  "atk-abh01a:331_29": "nivāsaphāsukaṃ vasanaṭṭhānaṃ,",
  "atk-abh01a:331_30": "na etto atirekatarā viya me gehasampadā paññāyatī”ti paṇṇasālāya dose vicinanto aṭṭha dose passi.",
  "atk-abh01a:332_0": "Paṇṇasālāparibhogasmiñhi aṭṭha ādīnavā –",
  "atk-abh01a:332_1": "mahāsamārambhena?",
  "atk-abh01a:332_2": "Dabbasambhāre samodhānetvā karaṇapariyesanabhāvo eko ādīnavo.",
  "atk-abh01a:332_3": "Tiṇapaṇṇamattikāsu patitāsu tāsaṃ punappunaṃ ṭhapetabbatāya nibaddhajagganabhāvo dutiyo,",
  "atk-abh01a:332_4": "senāsanaṃ nāma mahallakassa pāpuṇāti,",
  "atk-abh01a:332_5": "avelāya vuṭṭhāpiyamānassa cittekaggatā na hotīti uṭṭhāpanīyabhāvo tatiyo,",
  "atk-abh01a:332_6": "sītuṇhapaṭighātena kāyassa sukhumālakaraṇabhāvo catuttho,",
  "atk-abh01a:332_7": "gehaṃ paviṭṭhena yaṃkiñci pāpaṃ sakkā kātunti garahapaṭicchādanabhāvo pañcamo,",
  "atk-abh01a:332_8": "“mayha”nti pariggahakaraṇabhāvo chaṭṭho,",
  "atk-abh01a:332_9": "gehassa atthibhāvo nāmesa dutiyakavāso viyāti sattamo ūkāmaṅgulagharagoḷikādīnaṃ sādhāraṇatāya bahusādhāraṇabhāvo",
  "atk-abh01a:332_10": "aṭṭhamoti ime aṭṭha ādīnave disvā mahāsatto paṇṇasālaṃ pajahi.",
  "atk-abh01a:332_11": "Tenāha “aṭṭhadosasamākiṇṇaṃ,",
  "atk-abh01a:332_12": "pajahiṃ paṇṇasālaka”nti.",
  "atk-abh01a:333_0": "Upāgamiṃ rukkhamūlaṃ guṇe dasahupāgatanti channaṃ paṭikkhipitvā dasahi guṇehi upetaṃ rukkhamūlaṃ upāgatosmīti vadati.",
  "atk-abh01a:334_0": "Tatrime dasa guṇā –",
  "atk-abh01a:334_1": "appasamārambhatā eko guṇo upagamanamattameva hi tattha hotīti.",
  "atk-abh01a:334_2": "Appaṭijagganatā dutiyo tañhi sammaṭṭhampi asammaṭṭhampi paribhogaphāsukaṃ hotiyeva.",
  "atk-abh01a:334_3": "Anuṭṭhāpanīyabhāvo tatiyo,",
  "atk-abh01a:334_4": "garahaṃ nappaṭicchādeti,",
  "atk-abh01a:334_5": "tattha hi pāpaṃ karonto lajjatīti garahāya appaṭicchādanabhāvo catuttho,",
  "atk-abh01a:334_6": "abbhokāsāvāso viya kāyaṃ na santhambhetīti kāyassa asanthambhanabhāvo pañcamo.",
  "atk-abh01a:334_7": "Pariggahakaraṇābhāvo chaṭṭho,",
  "atk-abh01a:334_8": "gehālayapaṭikkhepo sattamo,",
  "atk-abh01a:334_9": "bahusādhāraṇagehe viya “paṭijaggissāmi naṃ,",
  "atk-abh01a:334_10": "nikkhamathā”ti nīharaṇābhāvo aṭṭhamo,",
  "atk-abh01a:334_11": "vasantassa sappītikabhāvo navamo,",
  "atk-abh01a:334_12": "rukkhamūlasenāsanassa gatagataṭṭhāne sulabhatāya anapekkhabhāvo dasamoti,",
  "atk-abh01a:334_13": "ime dasa guṇe disvā rukkhamūlaṃ upāgatosmīti vadati.",
  "atk-abh01a:335_0": "Imāni ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.",
  "atk-abh01a:335_1": "Athassa sampattagāme manussā mahantena ussāhena bhikkhaṃ adaṃsu.",
  "atk-abh01a:335_2": "So bhattakiccaṃ niṭṭhāpetvā assamaṃ āgamma nisīditvā cintesi “nāhaṃ ‘āhāraṃ na labhāmī’ti pabbajito siniddhāhāro nāmesa mānamadapurisamade vaḍḍheti.",
  "atk-abh01a:335_3": "Āhāramūlakassa dukkhassa anto natthi yaṃnūnāhaṃ vāpitaṃ ropitaṃ dhaññanibbattakaṃ āhāraṃ pajahitvā pavattaphalabhojano bhaveyya”nti.",
  "atk-abh01a:335_4": "So tato paṭṭhāya tathā katvā ghaṭento vāyamanto sattāhabbhantareyeva aṭṭha samāpattiyo pañca ca abhiññāyo nibbattesi.",
  "atk-abh01a:335_5": "Tena vuttaṃ –",
  "atk-abh01a:336_0": "“Vāpitaṃ ropitaṃ dhaññaṃ, pajahiṃ niravasesato;",
  "atk-abh01a:337_0": "Anekaguṇasampannaṃ, pavattaphalamādiyiṃ.",
  "atk-abh01a:338_0": "“Tatthappadhānaṃ padahiṃ, nisajjaṭṭhānacaṅkame;",
  "atk-abh01a:339_0": "Abbhantaramhi sattāhe, abhiññābala pāpuṇi”nti.",
  "atk-abh01a:340_0": "Evaṃ me siddhippattassa, vasībhūtassa sāsane;",
  "atk-abh01a:341_0": "Dīpaṅkaro nāma jino, uppajji lokanāyako.",
  "atk-abh01a:342_0": "Uppajjante ca jāyante, bujjhante dhammadesane;",
  "atk-abh01a:343_0": "Caturo nimitte nāddasaṃ, jhānaratisamappito.",
  "atk-abh01a:344_0": "Paccantadesavisaye, nimantetvā tathāgataṃ;",
  "atk-abh01a:345_0": "Tassa āgamanaṃ maggaṃ, sodhenti tuṭṭhamānasā.",
  "atk-abh01a:346_0": "Ahaṃ tena samayena, nikkhamitvā sakassamā;",
  "atk-abh01a:347_0": "Dhunanto vākacīrāni, gacchāmi ambare tadā.",
  "atk-abh01a:348_0": "Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-abh01a:349_0": "Orohitvāna gaganā, manusse pucchi tāvade.",
  "atk-abh01a:350_0": "“Tuṭṭhahaṭṭho pamudito, vedajāto mahājano;",
  "atk-abh01a:351_0": "Kassa sodhīyati maggo, añjasaṃ vaṭumāyanaṃ”.",
  "atk-abh01a:352_0": "Te me puṭṭhā viyākaṃsu “buddho loke anuttaro;",
  "atk-abh01a:353_0": "Dīpaṅkaro nāma jino, uppajji lokanāyako;",
  "atk-abh01a:354_0": "Tassa sodhīyati maggo, añjasaṃ vaṭumāyanaṃ”.",
  "atk-abh01a:355_0": "“Buddho”ti vacanaṃ sutvāna, pīti uppajji tāvade;",
  "atk-abh01a:356_0": "“Buddho buddho”ti kathayanto, somanassaṃ pavedayiṃ.",
  "atk-abh01a:357_0": "Tattha ṭhatvā vicintesiṃ, tuṭṭho saṃviggamānaso;",
  "atk-abh01a:358_0": "“Idha bījāni ropissaṃ, khaṇo ve mā upaccagā”.",
  "atk-abh01a:359_0": "Yadi buddhassa sodhetha, ekokāsaṃ dadātha me;",
  "atk-abh01a:360_0": "Ahampi sodhayissāmi, añjasaṃ vaṭumāyanaṃ.",
  "atk-abh01a:361_0": "Adaṃsu te mamokāsaṃ, sodhetuṃ añjasaṃ tadā;",
  "atk-abh01a:362_0": "“Buddho buddho”ti cintento, maggaṃ sodhemahaṃ tadā.",
  "atk-abh01a:363_0": "Aniṭṭhite pamokāse, dīpaṅkaro mahāmuni;",
  "atk-abh01a:364_0": "Catūhi satasahassehi, chaḷabhiññehi tādihi;",
  "atk-abh01a:365_0": "Khīṇāsavehi vimalehi, paṭipajji añjasaṃ jino.",
  "atk-abh01a:366_0": "Paccuggamanā vattanti, vajjanti bheriyo bahū;",
  "atk-abh01a:367_0": "Āmoditā naramarū, sādhukāraṃ pavattayuṃ.",
  "atk-abh01a:368_0": "Devā manusse passanti, manussāpi ca devatā;",
  "atk-abh01a:369_0": "Ubhopi te pañjalikā, anuyanti tathāgataṃ.",
  "atk-abh01a:370_0": "Devā dibbehi turiyehi, manussā mānusehi ca;",
  "atk-abh01a:371_0": "Ubhopi te vajjayantā, anuyanti tathāgataṃ.",
  "atk-abh01a:372_0": "Dibbaṃ mandāravaṃ pupphaṃ, padumaṃ pārichattakaṃ;",
  "atk-abh01a:373_0": "Disodisaṃ okiranti, ākāsanabhagatā marū.",
  "atk-abh01a:374_0": "Dibbaṃ candanacuṇṇañca, varagandhañca kevalaṃ;",
  "atk-abh01a:375_0": "Disodisaṃ okiranti, ākāsanabhagatā marū.",
  "atk-abh01a:376_0": "Campakaṃ salalaṃ nīpaṃ, nāgapunnāgaketakaṃ;",
  "atk-abh01a:377_0": "Disodisaṃ ukkhipanti, bhūmitalagatā narā.",
  "atk-abh01a:378_0": "Kese muñcitvāhaṃ tattha, vākacīrañca cammakaṃ;",
  "atk-abh01a:379_0": "Kalale pattharitvāna, avakujjo nipajjahaṃ.",
  "atk-abh01a:380_0": "Akkamitvāna maṃ buddho, saha sissehi gacchatu;",
  "atk-abh01a:381_0": "Mā naṃ kalale akkamittha, hitāya me bhavissati.",
  "atk-abh01a:382_0": "Pathaviyaṃ nipannassa, evaṃ me āsi cetaso;",
  "atk-abh01a:383_0": "“Icchamāno ahaṃ ajja, kilese jhāpaye mama.",
  "atk-abh01a:384_0": "“Kiṃ me aññātavesena, dhammaṃ sacchikatenidha;",
  "atk-abh01a:385_0": "Sabbaññutaṃ pāpuṇitvā, buddho hessaṃ sadevake.",
  "atk-abh01a:386_0": "“Kiṃ me ekena tiṇṇena, purisena thāmadassinā;",
  "atk-abh01a:387_0": "Sabbaññutaṃ pāpuṇitvā, santāressaṃ sadevakaṃ.",
  "atk-abh01a:388_0": "“Iminā me adhikārena, katena purisuttame;",
  "atk-abh01a:389_0": "Sabbaññutaṃ pāpuṇitvā, tāremi janataṃ bahuṃ.",
  "atk-abh01a:390_0": "“Saṃsārasotaṃ chinditvā, viddhaṃsetvā tayo bhave;",
  "atk-abh01a:391_0": "Dhammanāvaṃ samāruyha, santāressaṃ sadevakaṃ”.",
  "atk-abh01a:392_0": "Dīpaṅkaro lokavidū, āhutīnaṃ paṭiggaho;",
  "atk-abh01a:393_0": "Ussīsake maṃ ṭhatvāna, idaṃ vacanamabrvi.",
  "atk-abh01a:394_0": "“Passatha imaṃ tāpasaṃ, jaṭilaṃ uggatāpanaṃ;",
  "atk-abh01a:395_0": "Aparimeyye ito kappe, buddho loke bhavissati.",
  "atk-abh01a:396_0": "“Ahu kapilavhayā rammā, nikkhamitvā tathāgato;",
  "atk-abh01a:397_0": "Padhānaṃ padahitvāna, katvā dukkarakārikaṃ.",
  "atk-abh01a:398_0": "“Ajapālarukkhamūle, nisīditvā tathāgato;",
  "atk-abh01a:399_0": "Tattha pāyāsaṃ paggayha, nerañjaramupehiti.",
  "atk-abh01a:400_0": "“Nerañjarāya tīramhi, pāyāsaṃ ada so jino;",
  "atk-abh01a:401_0": "Paṭiyattavaramaggena, bodhimūlamupehiti.",
  "atk-abh01a:402_0": "“Tato padakkhiṇaṃ katvā, bodhimaṇḍaṃ anuttaro;",
  "atk-abh01a:403_0": "Assattharukkhamūlamhi, bujjhissati mahāyaso.",
  "atk-abh01a:404_0": "“Imassa janikā mātā, māyā nāma bhavissati;",
  "atk-abh01a:405_0": "Pitā suddhodano nāma, ayaṃ hessati gotamo.",
  "atk-abh01a:406_0": "“Anāsavā vītarāgā, santacittā samāhitā;",
  "atk-abh01a:407_0": "Kolito upatisso ca, aggā hessanti sāvakā;",
  "atk-abh01a:408_0": "Ānando nāmupaṭṭhāko, upaṭṭhissatimaṃ jinaṃ.",
  "atk-abh01a:409_0": "“Khemā uppalavaṇṇā ca, aggā hessanti sāvikā;",
  "atk-abh01a:410_0": "Anāsavā vītarāgā, santacittā samāhitā.",
  "atk-abh01a:411_0": "“Bodhi tassa bhagavato, assatthoti pavuccati;",
  "atk-abh01a:412_0": "Citto ca hatthāḷavako, aggā hessantupaṭṭhakā;",
  "atk-abh01a:413_0": "Uttarā nandamātā ca, aggā hessantupaṭṭhikā”.",
  "atk-abh01a:414_0": "Idaṃ sutvāna vacanaṃ, asamassa mahesino;",
  "atk-abh01a:415_0": "Āmoditā naramarū, buddhabījaṃ kira ayaṃ.",
  "atk-abh01a:416_0": "Ukkuṭṭhisaddā vattanti, apphoṭenti hasanti ca;",
  "atk-abh01a:417_0": "Katañjalī namassanti, dasasahassī sadevakā.",
  "atk-abh01a:418_0": "Yadimassa lokanāthassa, virajjhissāma sāsanaṃ;",
  "atk-abh01a:419_0": "Anāgatamhi addhāne, hessāma sammukhā imaṃ.",
  "atk-abh01a:420_0": "Yathā manussā nadiṃ tarantā, paṭititthaṃ virajjhiya;",
  "atk-abh01a:421_0": "Heṭṭhā titthe gahetvāna, uttaranti mahānadiṃ.",
  "atk-abh01a:422_0": "Evameva mayaṃ sabbe, yadi muñcāmimaṃ jinaṃ;",
  "atk-abh01a:423_0": "Anāgatamhi addhāne, hessāma sammukhā imaṃ.",
  "atk-abh01a:424_0": "Dīpaṅkaro lokavidū, āhutīnaṃ paṭiggaho;",
  "atk-abh01a:425_0": "Mama kammaṃ pakittetvā, dakkhiṇaṃ pādamuddhari.",
  "atk-abh01a:426_0": "Ye tatthāsuṃ jinaputtā, sabbe padakkhiṇamakaṃsu maṃ;",
  "atk-abh01a:427_0": "Narā nāgā ca gandhabbā, abhivādetvāna pakkamuṃ.",
  "atk-abh01a:428_0": "Dassanaṃ me atikkante, sasaṅghe lokanāyake;",
  "atk-abh01a:429_0": "Haṭṭhatuṭṭhena cittena, āsanā vuṭṭhahiṃ tadā.",
  "atk-abh01a:430_0": "Sukhena sukhito homi, pāmojjena pamodito;",
  "atk-abh01a:431_0": "Pītiyā ca abhissanno, pallaṅkaṃ ābhujiṃ tadā.",
  "atk-abh01a:432_0": "Pallaṅkena nisīditvā, evaṃ cintesahaṃ tadā;",
  "atk-abh01a:433_0": "“Vasībhūto ahaṃ jhāne, abhiññāpāramiṃ gato.",
  "atk-abh01a:434_0": "“Dasasahassilokamhi, isayo natthi me samā;",
  "atk-abh01a:435_0": "Asamo iddhidhammesu, alabhiṃ īdisaṃ sukhaṃ”.",
  "atk-abh01a:436_0": "Pallaṅkābhujane mayhaṃ, dasasahassādhivāsino;",
  "atk-abh01a:437_0": "Mahānādaṃ pavattesuṃ, dhuvaṃ buddho bhavissasi.",
  "atk-abh01a:438_0": "Yā pubbe bodhisattānaṃ, pallaṅkavaramābhuje;",
  "atk-abh01a:439_0": "Nimittāni padissanti, tāni ajja padissare.",
  "atk-abh01a:440_0": "Sītaṃ byapagataṃ hoti, uṇhañca upasammati;",
  "atk-abh01a:441_0": "Tāni ajja padissanti, dhuvaṃ buddho bhavissasi.",
  "atk-abh01a:442_0": "Dasasahassī lokadhātū, nissaddā honti nirākulā;",
  "atk-abh01a:443_0": "Tāni ajja padissanti, dhuvaṃ buddho bhavissasi.",
  "atk-abh01a:444_0": "Mahāvātā na vāyanti, na sandanti savantiyo;",
  "atk-abh01a:445_0": "Tāni ajja padissanti, dhuvaṃ buddho bhavissasi.",
  "atk-abh01a:446_0": "Thalajā dakajā pupphā, sabbe pupphanti tāvade;",
  "atk-abh01a:447_0": "Tepajja pupphitā sabbe, dhuvaṃ buddho bhavissasi.",
  "atk-abh01a:448_0": "Latā vā yadi vā rukkhā, phalabhārā honti tāvade;",
  "atk-abh01a:449_0": "Tepajja phalitā sabbe, dhuvaṃ buddho bhavissasi.",
  "atk-abh01a:450_0": "Ākāsaṭṭhā ca bhūmaṭṭhā, ratanā jotanti tāvade;",
  "atk-abh01a:451_0": "Tepajja ratanā jotanti, dhuvaṃ buddho bhavissasi.",
  "atk-abh01a:452_0": "Mānussakā ca dibbā ca, turiyā vajjanti tāvade;",
  "atk-abh01a:453_0": "Tepajjubho abhiravanti, dhuvaṃ buddho bhavissasi.",
  "atk-abh01a:454_0": "Vicittapupphā gaganā, abhivassanti tāvade;",
  "atk-abh01a:455_0": "Tepi ajja pavassanti, dhuvaṃ buddho bhavissasi.",
  "atk-abh01a:456_0": "Mahāsamuddo ābhujati, dasasahassī pakampati;",
  "atk-abh01a:457_0": "Tepajjubho abhiravanti, dhuvaṃ buddho bhavissasi.",
  "atk-abh01a:458_0": "Nirayepi dasasahasse, aggī nibbanti tāvade;",
  "atk-abh01a:459_0": "Tepajja nibbutā aggī, dhuvaṃ buddho bhavissasi.",
  "atk-abh01a:460_0": "Vimalo hoti sūriyo, sabbā dissanti tārakā;",
  "atk-abh01a:461_0": "Tepi ajja padissanti, dhuvaṃ buddho bhavissasi.",
  "atk-abh01a:462_0": "Anovaṭṭhena udakaṃ, mahiyā ubbhijji tāvade;",
  "atk-abh01a:463_0": "Tampajjubbhijjate mahiyā, dhuvaṃ buddho bhavissasi.",
  "atk-abh01a:464_0": "Tārāgaṇā virocanti, nakkhattā gaganamaṇḍale;",
  "atk-abh01a:465_0": "Visākhā candimāyuttā, dhuvaṃ buddho bhavissasi.",
  "atk-abh01a:466_0": "Bilāsayā darīsayā, nikkhamanti sakāsayā;",
  "atk-abh01a:467_0": "Tepajja āsayā chuddhā, dhuvaṃ buddho bhavissasi.",
  "atk-abh01a:468_0": "Na hoti arati sattānaṃ, santuṭṭhā honti tāvade;",
  "atk-abh01a:469_0": "Tepajja sabbe santuṭṭhā, dhuvaṃ buddho bhavissasi.",
  "atk-abh01a:470_0": "Rogā tadupasammanti, jighacchā ca vinassati;",
  "atk-abh01a:471_0": "Tānipajja padissanti, dhuvaṃ buddho bhavissasi.",
  "atk-abh01a:472_0": "Rogo tadā tanu hoti, doso moho vinassati;",
  "atk-abh01a:473_0": "Tepajja vigatā sabbe, dhuvaṃ buddho bhavissasi.",
  "atk-abh01a:474_0": "Bhayaṃ tadā na bhavati, ajjapetaṃ padissati;",
  "atk-abh01a:475_0": "Tena liṅgena jānāma, dhuvaṃ buddho bhavissasi.",
  "atk-abh01a:476_0": "Rajo nuddhaṃsati uddhaṃ, ajjapetaṃ padissati;",
  "atk-abh01a:477_0": "Tena liṅgena jānāma, dhuvaṃ buddho bhavissasi.",
  "atk-abh01a:478_0": "Aniṭṭhagandho pakkamati, dibbagandho pavāyati;",
  "atk-abh01a:479_0": "Sopajja vāyati gandho, dhuvaṃ buddho bhavissasi.",
  "atk-abh01a:480_0": "Sabbe devā padissanti, ṭhapayitvā arūpino;",
  "atk-abh01a:481_0": "Tepajja sabbe dissanti, dhuvaṃ buddho bhavissasi.",
  "atk-abh01a:482_0": "Yāvatā nirayā nāma, sabbe dissanti tāvade;",
  "atk-abh01a:483_0": "Tepajja sabbe dissanti, dhuvaṃ buddho bhavissasi.",
  "atk-abh01a:484_0": "Kuṭṭā kavāṭā selā ca, na hontāvaraṇā tadā;",
  "atk-abh01a:485_0": "Akāsabhūtā tepajja, dhuvaṃ buddho bhavissasi.",
  "atk-abh01a:486_0": "Cutī ca upapatti ca, khaṇe tasmiṃ na vijjati;",
  "atk-abh01a:487_0": "Tānipajja padissanti, dhuvaṃ buddho bhavissasi.",
  "atk-abh01a:488_0": "Daḷhaṃ paggaṇha vīriyaṃ, mā nivatta abhikkama;",
  "atk-abh01a:489_0": "Mayampetaṃ vijānāma, dhuvaṃ buddho bhavissasi.",
  "atk-abh01a:490_0": "Buddhassa vacanaṃ sutvā, dasasahassīnacūbhayaṃ;",
  "atk-abh01a:491_0": "Tuṭṭhahaṭṭho pamodito, evaṃ cintesahaṃ tadā.",
  "atk-abh01a:492_0": "Advejjhavacanā buddhā, amoghavacanā jinā;",
  "atk-abh01a:493_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-abh01a:494_0": "Yathā khittaṃ nabhe leḍḍu, dhuvaṃ patati bhūmiyaṃ;",
  "atk-abh01a:495_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a:496_0": "Yathāpi sabbasattānaṃ, maraṇaṃ dhuvasassataṃ;",
  "atk-abh01a:497_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a:498_0": "Yathā rattikkhaye patte, sūriyuggamanaṃ dhuvaṃ;",
  "atk-abh01a:499_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a:500_0": "Yathā nikkhantasayanassa, sīhassa nadanaṃ dhuvaṃ;",
  "atk-abh01a:501_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a:502_0": "Yathā āpannasattānaṃ, bhāramoropanaṃ dhuvaṃ;",
  "atk-abh01a:503_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a:504_0": "Handa buddhakare dhamme, vicināmi ito cito;",
  "atk-abh01a:505_0": "Uddhaṃ adho dasa disā, yāvatā dhammadhātuyā.",
  "atk-abh01a:506_0": "Vicinanto tadādakkhiṃ, paṭhamaṃ dānapāramiṃ;",
  "atk-abh01a:507_0": "Pubbakehi mahesīhi, anuciṇṇaṃ mahāpathaṃ.",
  "atk-abh01a:508_0": "Imaṃ tvaṃ paṭhamaṃ tāva, daḷhaṃ katvā samādiya;",
  "atk-abh01a:509_0": "Dānapāramitaṃ gaccha, yadi bodhiṃ pattumicchasi.",
  "atk-abh01a:510_0": "Yathāpi kumbho sampuṇṇo, yassa kassaci adhokato;",
  "atk-abh01a:511_0": "Vamate vudakaṃ nissesaṃ, na tattha parirakkhati.",
  "atk-abh01a:512_0": "Tatheva yācake disvā, hīnamukkaṭṭhamajjhime;",
  "atk-abh01a:513_0": "Dadāhi dānaṃ nissesaṃ, kumbho viya adhokato.",
  "atk-abh01a:514_0": "Na hete ettakāyeva, buddhadhammā bhavissare;",
  "atk-abh01a:515_0": "Aññepi vicinissāmi, ye dhammā bodhipācanā.",
  "atk-abh01a:516_0": "Vicinanto tadādakkhiṃ, dutiyaṃ sīlapāramiṃ;",
  "atk-abh01a:517_0": "Pubbakehi mahesīhi, āsevitanisevitaṃ.",
  "atk-abh01a:518_0": "Imaṃ tvaṃ dutiyaṃ tāva, daḷhaṃ katvā samādiya;",
  "atk-abh01a:519_0": "Sīlapāramitaṃ gaccha, yadi bodhiṃ pattumicchasi.",
  "atk-abh01a:520_0": "Yathāpi camarī vālaṃ, kismiñci paṭilaggitaṃ;",
  "atk-abh01a:521_0": "Upeti maraṇaṃ tattha, na vikopeti vāladhiṃ.",
  "atk-abh01a:522_0": "Tatheva catūsu bhūmīsu, sīlāni paripūraya;",
  "atk-abh01a:523_0": "Parirakkha sadā sīlaṃ, camarī viya vāladhiṃ.",
  "atk-abh01a:524_0": "Na hete ettakāyeva, buddhadhammā bhavissare;",
  "atk-abh01a:525_0": "Aññepi vicinissāmi, ye dhammā bodhipācanā.",
  "atk-abh01a:526_0": "Vicinanto tadādakkhiṃ, tatiyaṃ nekkhammapāramiṃ;",
  "atk-abh01a:527_0": "Pubbakehi mahesīhi, āsevitanisevitaṃ.",
  "atk-abh01a:528_0": "Imaṃ tvaṃ tatiyaṃ tāva, daḷhaṃ katvā samādiya;",
  "atk-abh01a:529_0": "Nekkhammapāramitaṃ gaccha, yadi bodhiṃ pattumicchasi.",
  "atk-abh01a:530_0": "Yathā andughare puriso, ciravuttho dukhaṭṭito;",
  "atk-abh01a:531_0": "Na tattha rāgaṃ janeti, muttimeva gavesati.",
  "atk-abh01a:532_0": "Tatheva tvaṃ sabbabhave, passa andugharaṃ viya;",
  "atk-abh01a:533_0": "Nekkhammābhimukho hoti, bhavato parimuttiyā.",
  "atk-abh01a:534_0": "Na hete ettakāyeva, buddhadhammā bhavissare;",
  "atk-abh01a:535_0": "Aññepi vicinissāmi, ye dhammā bodhipācanā.",
  "atk-abh01a:536_0": "Vicinanto tadādakkhiṃ, catutthaṃ paññāpāramiṃ;",
  "atk-abh01a:537_0": "Pubbakehi mahesīhi, āsevitanisevitaṃ.",
  "atk-abh01a:538_0": "Imaṃ tvaṃ catutthaṃ tāva, daḷhaṃ katvā samādiya;",
  "atk-abh01a:539_0": "Paññāpāramitaṃ gaccha, yadi bodhiṃ pattumicchasi.",
  "atk-abh01a:540_0": "Yathāpi bhikkhu bhikkhanto, hīnamukkaṭṭhamajjhime;",
  "atk-abh01a:541_0": "Kulāni na vivajjento, evaṃ labhati yāpanaṃ.",
  "atk-abh01a:542_0": "Tatheva tvaṃ sabbakālaṃ, paripucchaṃ budhaṃ janaṃ;",
  "atk-abh01a:543_0": "Paññāpāramitaṃ gantvā, sambodhiṃ pāpuṇissasi.",
  "atk-abh01a:544_0": "Na hete ettakāyeva, buddhadhammā bhavissare;",
  "atk-abh01a:545_0": "Aññepi vicinissāmi, ye dhammā bodhipācanā.",
  "atk-abh01a:546_0": "Vicinanto tadādakkhiṃ, pañcamaṃ vīriyapāramiṃ;",
  "atk-abh01a:547_0": "Pubbakehi mahesīhi, āsevitanisevitaṃ.",
  "atk-abh01a:548_0": "Imaṃ tvaṃ pañcamaṃ tāva, daḷhaṃ katvā samādiya;",
  "atk-abh01a:549_0": "Vīriyapāramitaṃ gaccha, yadi bodhiṃ pattumicchasi.",
  "atk-abh01a:550_0": "Yathāpi sīho migarājā, nisajjaṭṭhānacaṅkame;",
  "atk-abh01a:551_0": "Alīnavīriyo hoti, paggahitamano sadā.",
  "atk-abh01a:552_0": "Tatheva tvaṃ sabbabhave, paggaṇha vīriyaṃ daḷhaṃ;",
  "atk-abh01a:553_0": "Vīriyapāramitaṃ gantvā, sambodhiṃ pāpuṇissasi.",
  "atk-abh01a:554_0": "Na hete ettakāyeva, buddhadhammā bhavissare;",
  "atk-abh01a:555_0": "Aññepi vicinissāmi, ye dhammā bodhipācanā.",
  "atk-abh01a:556_0": "Vicinanto tadādakkhiṃ, chaṭṭhamaṃ khantipāramiṃ;",
  "atk-abh01a:557_0": "Pubbakehi mahesīhi, āsevitanisevitaṃ.",
  "atk-abh01a:558_0": "Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-abh01a:559_0": "Tattha advejjhamānaso, sambodhiṃ pāpuṇissasi.",
  "atk-abh01a:560_0": "Yathāpi pathavī nāma, sucimpi asucimpi ca;",
  "atk-abh01a:561_0": "Sabbaṃ sahati nikkhepaṃ, na karoti paṭighaṃ tayā.",
  "atk-abh01a:562_0": "Tatheva tvampi sabbesaṃ, sammānāvamānakkhamo;",
  "atk-abh01a:563_0": "Khantipāramitaṃ gantvā, sambodhiṃ pāpuṇissasi.",
  "atk-abh01a:564_0": "Na hete ettakāyeva, buddhadhammā bhavissare;",
  "atk-abh01a:565_0": "Aññepi vicinissāmi, ye dhammā bodhipācanā.",
  "atk-abh01a:566_0": "Vicinanto tadādakkhiṃ, sattamaṃ saccapāramiṃ;",
  "atk-abh01a:567_0": "Pubbakehi mahesīhi, āsevitanisevitaṃ.",
  "atk-abh01a:568_0": "Imaṃ tvaṃ sattamaṃ tāva, daḷhaṃ katvā samādiya;",
  "atk-abh01a:569_0": "Tattha advejjhavacano, sambodhiṃ pāpuṇissasi.",
  "atk-abh01a:570_0": "Yathāpi osamī nāma, tulābhūtā sadevake;",
  "atk-abh01a:571_0": "Samaye utuvasse vā, na vokkamati, vīthito.",
  "atk-abh01a:572_0": "Tatheva tvampi saccesu, mā vokkamasi vīthito;",
  "atk-abh01a:573_0": "Saccapāramitaṃ gantvā, sambodhiṃ pāpuṇissasi.",
  "atk-abh01a:574_0": "Na hete ettakāyeva, buddhadhammā bhavissare;",
  "atk-abh01a:575_0": "Aññepi vicinissāmi, ye dhammā bodhipācanā.",
  "atk-abh01a:576_0": "Vicinanto tadādakkhiṃ, aṭṭhamaṃ adhiṭṭhānapāramiṃ;",
  "atk-abh01a:577_0": "Pubbakehi mahesīhi, āsevitanisevitaṃ.",
  "atk-abh01a:578_0": "Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-abh01a:579_0": "Tattha tvaṃ acalo hutvā, sambodhiṃ pāpuṇissasi.",
  "atk-abh01a:580_0": "Yathāpi pabbato selo, acalo suppatiṭṭhito;",
  "atk-abh01a:581_0": "Na kampati bhusavātehi, sakaṭṭhāneva tiṭṭhati.",
  "atk-abh01a:582_0": "Tatheva tvampi adhiṭṭhāne, sabbadā acalo bhava;",
  "atk-abh01a:583_0": "Adhiṭṭhānapāramitaṃ gantvā, sambodhiṃ pāpuṇissasi.",
  "atk-abh01a:584_0": "Na hete ettakāyeva, buddhadhammā bhavissare;",
  "atk-abh01a:585_0": "Aññepi vicinissāmi, ye dhammā bodhipācanā.",
  "atk-abh01a:586_0": "Vicinanto tadādakkhiṃ, navamaṃ mettāpāramiṃ;",
  "atk-abh01a:587_0": "Pubbakehi mahesīhi, āsevitanisevitaṃ.",
  "atk-abh01a:588_0": "Imaṃ tvaṃ navamaṃ tāva, daḷhaṃ katvā samādiya;",
  "atk-abh01a:589_0": "Mettāya asamo hohi, yadi bodhiṃ pattumicchasi.",
  "atk-abh01a:590_0": "Yathāpi udakaṃ nāma, kalyāṇe pāpake jane;",
  "atk-abh01a:591_0": "Samaṃ pharati sītena, pavāheti rajomalaṃ.",
  "atk-abh01a:592_0": "Tatheva tvampi hitāhite, samaṃ mettāya bhāvaya;",
  "atk-abh01a:593_0": "Mettāpāramitaṃ gantvā, sambodhiṃ pāpuṇissasi.",
  "atk-abh01a:594_0": "Na hete ettakāyeva, buddhadhammā bhavissare;",
  "atk-abh01a:595_0": "Aññepi vicinissāmi, ye dhammā bodhipācanā.",
  "atk-abh01a:596_0": "Vicinanto tadādakkhiṃ, dasamaṃ upekkhāpāramiṃ;",
  "atk-abh01a:597_0": "Pubbakehi mahesīhi, āsevitanisevitaṃ.",
  "atk-abh01a:598_0": "Imaṃ tvaṃ dasamaṃ tāva, daḷhaṃ katvā samādiya;",
  "atk-abh01a:599_0": "Tulābhūto daḷho hutvā, sambodhiṃ pāpuṇissasi.",
  "atk-abh01a:600_0": "Yathāpi pathavī nāma, nikkhittaṃ asuciṃ suciṃ;",
  "atk-abh01a:601_0": "Upekkhati ubhopete, kopānunayavajjitā.",
  "atk-abh01a:602_0": "Tatheva tvampi sukhadukkhe, tulābhūto sadā bhava;",
  "atk-abh01a:603_0": "Upekkhāpāramitaṃ gantvā, sambodhiṃ pāpuṇissasi.",
  "atk-abh01a:604_0": "Ettakāyeva te loke, ye dhammā bodhipācanā;",
  "atk-abh01a:605_0": "Tatuddhaṃ natthi aññatra, daḷhaṃ tattha patiṭṭhaha.",
  "atk-abh01a:606_0": "Ime dhamme sammasato, sabhāvarasalakkhaṇe;",
  "atk-abh01a:607_0": "Dhammatejena vasudhā, dasasahassī pakampatha.",
  "atk-abh01a:608_0": "Calatā ravati pathavī, ucchuyantaṃva pīḷitaṃ;",
  "atk-abh01a:609_0": "Telayante yathā cakkaṃ, evaṃ kampati medinī.",
  "atk-abh01a:610_0": "Yāvatā parisā āsi, buddhassa parivesane;",
  "atk-abh01a:611_0": "Pavedhamānā sā tattha, mucchitā sesi bhūmiyā.",
  "atk-abh01a:612_0": "Ghaṭānekasahassāni, kumbhīnañca satā bahū;",
  "atk-abh01a:613_0": "Sañcuṇṇamathitā tattha, aññamaññaṃ paghaṭṭitā.",
  "atk-abh01a:614_0": "Ubbiggā tasitā bhītā, bhantā byāthitamānasā;",
  "atk-abh01a:615_0": "Mahājanā samāgamma, dīpaṅkaramupāgamuṃ.",
  "atk-abh01a:616_0": "Kiṃ bhavissati lokassa, kalyāṇamatha pāpakaṃ;",
  "atk-abh01a:617_0": "Sabbo upadduto loko, taṃ vinodehi cakkhuma.",
  "atk-abh01a:618_0": "Tesaṃ tadā saññāpesi, dīpaṅkaro mahāmuni;",
  "atk-abh01a:619_0": "Vissatthā hotha mā bhātha, imasmiṃ pathavikampane.",
  "atk-abh01a:620_0": "Yamahaṃ ajja byākāsiṃ, buddho loke bhavissati;",
  "atk-abh01a:621_0": "Eso sammasati dhammaṃ, pubbakaṃ jinasevitaṃ.",
  "atk-abh01a:622_0": "Tassa sammasato dhammaṃ, buddhabhūmiṃ asesato;",
  "atk-abh01a:623_0": "Tenāyaṃ kampitā pathavī, dasasahassī sadevake.",
  "atk-abh01a:624_0": "Buddhassa vacanaṃ sutvā, mano nibbāyi tāvade;",
  "atk-abh01a:625_0": "Sabbe maṃ upasaṅkamma, punāpi abhivandisuṃ.",
  "atk-abh01a:626_0": "Samādayitvā buddhaguṇaṃ, daḷhaṃ katvāna mānasaṃ;",
  "atk-abh01a:627_0": "Dīpaṅkaraṃ namassitvā, āsanā vuṭṭhahiṃ tadā.",
  "atk-abh01a:628_0": "Dibbaṃ mānusakaṃ pupphaṃ, devā mānusakā ubho;",
  "atk-abh01a:629_0": "Samokiranti pupphehi, vuṭṭhahantassa āsanā.",
  "atk-abh01a:630_0": "Vedayanti ca te sotthiṃ, devā mānusakā ubho;",
  "atk-abh01a:631_0": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-abh01a:632_0": "Sabbītiyo vivajjantu, soko rogo vinassatu;",
  "atk-abh01a:633_0": "Mā te bhavantvantarāyā, phusa khippaṃ bodhimuttamaṃ.",
  "atk-abh01a:634_0": "Yathāpi samaye patte, pupphanti pupphino dumā;",
  "atk-abh01a:635_0": "Tatheva tvaṃ mahāvīra, buddhañāṇena pupphasu.",
  "atk-abh01a:636_0": "Yathā ye keci sambuddhā, pūrayuṃ dasapāramī;",
  "atk-abh01a:637_0": "Tatheva tvaṃ mahāvīra, pūrehi dasapāramī.",
  "atk-abh01a:638_0": "Yathā ye keci sambuddhā, bodhimaṇḍamhi bujjhare;",
  "atk-abh01a:639_0": "Tatheva tvaṃ mahāvīra, bujjhassu jinabodhiyaṃ.",
  "atk-abh01a:640_0": "Yathā ye keci sambuddhā, dhammacakkaṃ pavattayuṃ;",
  "atk-abh01a:641_0": "Tatheva tvaṃ mahāvīra, dhammacakkaṃ pavattaya.",
  "atk-abh01a:642_0": "Puṇṇamāye yathā cando, parisuddho virocati;",
  "atk-abh01a:643_0": "Tatheva tvaṃ puṇṇamano, viroca dasasahassiyaṃ.",
  "atk-abh01a:644_0": "Rāhumutto yathā sūriyo, tāpena atirocati;",
  "atk-abh01a:645_0": "Tatheva lokā muñcitvā, viroca siriyā tuvaṃ.",
  "atk-abh01a:646_0": "Yathā yā kāci nadiyo, osaranti mahodadhiṃ;",
  "atk-abh01a:647_0": "Evaṃ sadevakā lokā, osarantu tavantike.",
  "atk-abh01a:648_0": "Tehi thutappasattho so, dasa dhamme samādiya;",
  "atk-abh01a:649_0": "Te dhamme paripūrento, pavanaṃ pāvisī tadā.",
  "atk-abh01a:650_0": "Sumedhakathā niṭṭhitā.",
  "atk-abh01a:651_0": "Tadā te bhojayitvāna, sasaṅghaṃ lokanāyakaṃ;",
  "atk-abh01a:652_0": "Upagacchuṃ saraṇaṃ tassa, dīpaṅkarassa satthuno.",
  "atk-abh01a:653_0": "Saraṇāgamane kañci, nivesesi tathāgato;",
  "atk-abh01a:654_0": "Kañci pañcasu sīlesu, sīle dasavidhe paraṃ.",
  "atk-abh01a:655_0": "Kassaci deti sāmaññaṃ, caturo phalamuttame;",
  "atk-abh01a:656_0": "Kassaci asame dhamme, deti so paṭisambhidā.",
  "atk-abh01a:657_0": "Kassaci varasamāpattiyo, aṭṭha deti narāsabho;",
  "atk-abh01a:658_0": "Tisso kassaci vijjāyo, chaḷabhiññā pavecchati.",
  "atk-abh01a:659_0": "Tena yogena janakāyaṃ, ovadati mahāmuni;",
  "atk-abh01a:660_0": "Tena vitthārikaṃ āsi, lokanāthassa sāsanaṃ.",
  "atk-abh01a:661_0": "Mahāhanusabhakkhandho, dīpaṅkarasanāmako;",
  "atk-abh01a:662_0": "Bahū jane tārayati, parimoceti duggatiṃ.",
  "atk-abh01a:663_0": "Bodhaneyyaṃ janaṃ disvā, satasahassepi yojane;",
  "atk-abh01a:664_0": "Khaṇena upagantvāna, bodheti taṃ mahāmuni.",
  "atk-abh01a:665_0": "Paṭhamābhisamaye buddho, koṭisatamabodhayi;",
  "atk-abh01a:666_0": "Dutiyābhisamaye nātho, navutikoṭimabodhayi.",
  "atk-abh01a:667_0": "Yadā ca devabhavanamhi, buddho dhammadesayi;",
  "atk-abh01a:668_0": "Navutikoṭisahassānaṃ, tatiyābhisamayo ahu.",
  "atk-abh01a:669_0": "Sannipātā tayo āsuṃ, dīpaṅkarassa satthuno;",
  "atk-abh01a:670_0": "Koṭisatasahassānaṃ, paṭhamo āsi samāgamo.",
  "atk-abh01a:671_0": "Puna nāradakūṭamhi, pavivekagate jine;",
  "atk-abh01a:672_0": "Khīṇāsavā vītamalā, samiṃsu satakoṭiyo.",
  "atk-abh01a:673_0": "Yamhi kāle mahāvīro, sudassanasiluccaye;",
  "atk-abh01a:674_0": "Navutikoṭisahassehi, pavāresi mahāmuni.",
  "atk-abh01a:675_0": "Ahaṃ tena samayena, jaṭilo uggatāpano;",
  "atk-abh01a:676_0": "Antalikkhamhi caraṇo, pañcābhiññāsu pāragū.",
  "atk-abh01a:677_0": "Dasavīsasahassānaṃ, dhammābhisamayo ahu;",
  "atk-abh01a:678_0": "Ekadvinnaṃ abhisamayā, gaṇanāto asaṅkhiyā.",
  "atk-abh01a:679_0": "Vitthārikaṃ bāhujaññaṃ, iddhaṃ phītaṃ ahu tadā;",
  "atk-abh01a:680_0": "Dīpaṅkarassa bhagavato, sāsanaṃ suvisodhitaṃ.",
  "atk-abh01a:681_0": "Cattāri satasahassāni, chaḷabhiññā mahiddhikā;",
  "atk-abh01a:682_0": "Dīpaṅkaraṃ lokaviduṃ, parivārenti sabbadā.",
  "atk-abh01a:683_0": "Ye keci tena samayena, jahanti mānusaṃ bhavaṃ;",
  "atk-abh01a:684_0": "Appattamānasā sekhā, garahitā bhavanti te.",
  "atk-abh01a:685_0": "Supupphitaṃ pāvacanaṃ, arahantehi tādihi;",
  "atk-abh01a:686_0": "Khīṇāsavehi vimalehi, upasobhati sadevake.",
  "atk-abh01a:687_0": "Nagaraṃ rammavatī nāma, sudevo nāma khattiyo;",
  "atk-abh01a:688_0": "Sumedhā nāma janikā, dīpaṅkarassa satthuno.",
  "atk-abh01a:689_0": "Sumaṅgalo ca tisso ca, ahesuṃ aggasāvakā;",
  "atk-abh01a:690_0": "Sāgato nāmupaṭṭhāko, dīpaṅkarassa satthuno.",
  "atk-abh01a:691_0": "Nandā ceva sunandā ca, ahesuṃ aggasāvikā;",
  "atk-abh01a:692_0": "Bodhi tassa bhagavato, pipphalīti pavuccati.",
  "atk-abh01a:693_0": "Asītihatthamubbedho, dīpaṅkaro mahāmuni;",
  "atk-abh01a:694_0": "Sobhati dīparukkhova, sālarājāva pupphito;",
  "atk-abh01a:695_0": "Pabhā vidhāvati tassa, samantā dvādasayojane.",
  "atk-abh01a:696_0": "Satasahassavassāni, āyu tassa mahesino;",
  "atk-abh01a:697_0": "Tāvatā tiṭṭhamāno so, tāresi janataṃ bahuṃ.",
  "atk-abh01a:698_0": "Jotayitvāna saddhammaṃ, santāretvā mahājanaṃ;",
  "atk-abh01a:699_0": "Jalitvā aggikkhandhova, nibbuto so sasāvako.",
  "atk-abh01a:700_0": "Sā ca iddhi so ca yaso, tāni ca pādesu cakkaratanāni;",
  "atk-abh01a:701_0": "Sabbaṃ tamantarahitaṃ, nanu rittā sabbasaṅkhārāti.",
  "atk-abh01a:702_0": "Dīpaṅkarassa bhagavato aparabhāge ekaṃ asaṅkhyeyyaṃ atikkamitvā koṇḍañño nāma satthā udapādi.",
  "atk-abh01a:702_1": "Tassāpi tayo sāvakasannipātā ahesuṃ.",
  "atk-abh01a:702_2": "Paṭhamasannipāte koṭisatasahassaṃ.",
  "atk-abh01a:702_3": "Dutiye koṭisahassaṃ,",
  "atk-abh01a:702_4": "tatiye navutikoṭiyo.",
  "atk-abh01a:703_0": "Tadā bodhisatto vijitāvī nāma cakkavattī hutvā koṭisatasahassasaṅkhassa buddhappamukhassa bhikkhusaṅghassa mahādānaṃ adāsi.",
  "atk-abh01a:703_1": "Satthā bodhisattaṃ “buddho bhavissatī”ti byākaritvā dhammaṃ desesi.",
  "atk-abh01a:703_2": "So satthu dhammakathaṃ sutvā rajjaṃ niyyātetvā pabbaji.",
  "atk-abh01a:703_3": "So tīṇi piṭakāni uggahetvā aṭṭha samāpattiyo,",
  "atk-abh01a:703_4": "pañca ca abhiññāyo uppādetvā aparihīnajjhāno brahmaloke nibbatti.",
  "atk-abh01a:703_5": "Koṇḍaññabuddhassa pana rammavatī nāma nagaraṃ,",
  "atk-abh01a:703_6": "sunando nāma khattiyo pitā,",
  "atk-abh01a:703_7": "sujātā nāma mātā,",
  "atk-abh01a:703_8": "bhaddo ca subhaddo ca dve aggasāvakā,",
  "atk-abh01a:703_9": "anuruddho nāma upaṭṭhāko,",
  "atk-abh01a:703_10": "tissā ca upatissā ca dve aggasāvikā,",
  "atk-abh01a:703_11": "sālakalyāṇī bodhi,",
  "atk-abh01a:703_12": "aṭṭhāsītihatthubbedhaṃ sarīraṃ,",
  "atk-abh01a:703_13": "vassasatasahassaṃ āyuppamāṇaṃ ahosi.",
  "atk-abh01a:704_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe cattāro buddhā nibbattiṃsu maṅgalo sumano revato sobhitoti.",
  "atk-abh01a:704_1": "Maṅgalassa pana bhagavato tīsu sāvakasannipātesu paṭhamasannipāte koṭisatasahassabhikkhū ahesuṃ.",
  "atk-abh01a:704_2": "Dutiye koṭisahassaṃ.",
  "atk-abh01a:704_3": "Tatiye navutikoṭiyo.",
  "atk-abh01a:704_4": "Vemātikabhātā panassa ānandakumāro nāma navutikoṭisaṅkhyāya parisāya saddhiṃ dhammasavanatthāya satthu santikaṃ agamāsi,",
  "atk-abh01a:704_5": "satthā tassa anupubbikathaṃ kathesi.",
  "atk-abh01a:704_6": "So saddhiṃ parisāya saha paṭisambhidāhi arahattaṃ pāpuṇi.",
  "atk-abh01a:704_7": "Satthā tesaṃ kulaputtānaṃ pubbacariyakaṃ olokento iddhimayapattacīvarassa upanissayaṃ disvā dakkhiṇahatthaṃ pasāretvā “etha bhikkhavo”ti āha.",
  "atk-abh01a:704_8": "Sabbe taṅkhaṇaññeva iddhimayapattacīvaradharā saṭṭhivassikattherā viya ākappasampannā hutvā satthāraṃ",
  "atk-abh01a:704_9": "vanditvā parivārayiṃsu ayamassa tatiyo sāvakasannipāto ahosi.",
  "atk-abh01a:705_0": "Yathā pana aññesaṃ buddhānaṃ samantā asītihatthappamāṇāyeva sarīrappabhā hoti, na,",
  "atk-abh01a:705_1": "evaṃ tassa.",
  "atk-abh01a:705_2": "Tassa pana bhagavato sarīrappabhā niccakālaṃ dasasahassilokadhātuṃ pharitvā aṭṭhāsi.",
  "atk-abh01a:705_3": "Rukkhapathavīpabbatasamuddādayo antamaso ukkhaliyādīni upādāya suvaṇṇapaṭa pariyonaddhā viya ahesuṃ.",
  "atk-abh01a:705_4": "Āyuppamāṇaṃ panassa navutivassasahassāni ahosi.",
  "atk-abh01a:705_5": "Ettakaṃ kālaṃ candimasūriyādayo attano pabhāya virocituṃ nāsakkhiṃsu,",
  "atk-abh01a:705_6": "rattindivaparicchedo na paññāyittha.",
  "atk-abh01a:705_7": "Divā sūriyālokena viya sattā niccaṃ buddhālokeneva vicariṃsu.",
  "atk-abh01a:705_8": "Sāyaṃ pupphitānaṃ kusumānaṃ,",
  "atk-abh01a:705_9": "pāto ravanakasakuṇānañca vasena loko rattindivaparicchedaṃ sallakkhesi.",
  "atk-abh01a:705_10": "Kiṃ pana aññesaṃ buddhānaṃ ayamānubhāvo natthīti?",
  "atk-abh01a:705_11": "No natthi,",
  "atk-abh01a:705_12": "tepi hi ākaṅkhamānā dasasahassiṃ vā lokadhātuṃ,",
  "atk-abh01a:705_13": "tato vā bhiyyo ābhāya phareyyuṃ.",
  "atk-abh01a:705_14": "Maṅgalassa pana bhagavato pubbapatthanāvasena aññesaṃ byāmappabhā viya sarīrappabhā niccameva dasasahassilokadhātuṃ pharitvā aṭṭhāsi.",
  "atk-abh01a:706_0": "So kira bodhisattacariyakāle vessantarasadise attabhāve ṭhito saputtadāro vaṅkapabbatasadise pabbate vasi.",
  "atk-abh01a:706_1": "Atheko kharadāṭhiko nāma yakkho mahāpurisassa dānajjhāsayataṃ sutvā brāhmaṇavaṇṇena upasaṅkamitvā mahāsattaṃ dve dārake yāci.",
  "atk-abh01a:706_2": "Mahāsatto “dadāmi brāhmaṇassa puttake”ti haṭṭhapahaṭṭho udakapariyantaṃ pathaviṃ kampento dvepi dārake adāsi.",
  "atk-abh01a:706_3": "Yakkho caṅkamanakoṭiyaṃ ālambanaphalakaṃ nissāya ṭhatvā passantasseva mahāsattassa muḷālakalāpaṃ viya dve dārake khādi.",
  "atk-abh01a:706_4": "Mahāpurisassa yakkhaṃ oloketvā vivaṭamatte aggijālaṃ viya lohitadhāraṃ uggiramānaṃ tassa mukhaṃ disvāpi kesaggamattampi domanassaṃ nuppajji,",
  "atk-abh01a:706_5": "“sudinnaṃ vata me dāna”nti cintayato panassa sarīre mahantaṃ pītisomanassaṃ udapādi.",
  "atk-abh01a:706_6": "So “imassa me nissandena anāgate imināva nīhārena sarīrato rasmiyo nikkhamantū”ti patthanaṃ akāsi.",
  "atk-abh01a:706_7": "Tassa taṃ patthanaṃ nissāya buddhabhūtassa sarīrato rasmiyo nikkhamitvā ettakaṃ ṭhānaṃ phariṃsu.",
  "atk-abh01a:707_0": "Aparampissa pubbacaritaṃ atthi.",
  "atk-abh01a:707_1": "So kira bodhisattakāle ekassa buddhassa cetiyaṃ disvā “imassa buddhassa mayā jīvitaṃ pariccajituṃ vaṭṭatī”ti",
  "atk-abh01a:707_2": "daṇḍakadīpikāveṭhananiyāmena sakalasarīraṃ veṭhāpetvā ratanamattamakulaṃ satasahassagghanikaṃ suvaṇṇapātiṃ",
  "atk-abh01a:707_3": "sappissa pūrāpetvā tattha sahassavaṭṭiyo jālāpetvā taṃ sīsenādāya sakalasarīraṃ jālāpetvā cetiyaṃ padakkhiṇaṃ",
  "atk-abh01a:707_4": "karonto sakalarattiṃ vītināmesi.",
  "atk-abh01a:707_5": "Evaṃ yāva aruṇuggamanā vāyamantassāpissa lomakūpamattampi usumaṃ na gaṇhi,",
  "atk-abh01a:707_6": "padumagabbhaṃ paviṭṭhakālo viya ahosi.",
  "atk-abh01a:707_7": "Dhammo hi nāmesa attānaṃ rakkhantaṃ rakkhati.",
  "atk-abh01a:707_8": "Tenāha bhagavā –",
  "atk-abh01a:708_0": "“Dhammo have rakkhati dhammacāriṃ,",
  "atk-abh01a:709_0": "Dhammo suciṇṇo sukhamāvahāti;",
  "atk-abh01a:710_0": "Esānisaṃso dhamme suciṇṇe,",
  "atk-abh01a:711_0": "Na duggatiṃ gacchati dhammacārī”ti. ;",
  "atk-abh01a:712_0": "Imassāpi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.",
  "atk-abh01a:713_0": "Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā madhuradhammakathaṃ",
  "atk-abh01a:713_1": "sutvā “sve mayhaṃ bhikkhaṃ gaṇhatha bhante”ti āha.",
  "atk-abh01a:713_2": "Brāhmaṇa kittakehi te bhikkhūhi atthoti,",
  "atk-abh01a:713_3": "kittakā pana vo bhante parivārā bhikkhūti.",
  "atk-abh01a:713_4": "Tadā satthu paṭhamasannipātoyeva hoti.",
  "atk-abh01a:713_5": "Tasmā “koṭisatasahassa”nti āha. “Bhante,",
  "atk-abh01a:713_6": "sabbehipi saddhiṃ mayhaṃ bhikkhaṃ gaṇhathā”ti āha.",
  "atk-abh01a:713_7": "Satthā adhivāsesi.",
  "atk-abh01a:713_8": "Brāhmaṇo svātanāya nimantetvā gehaṃ gacchanto cintesi “ahaṃ ettakānaṃ bhikkhūnaṃ yāgubhattavatthādīni dātuṃ no na sakkomi,",
  "atk-abh01a:713_9": "nisīdanaṭṭhānaṃ pana kathaṃ bhavissatī”ti.",
  "atk-abh01a:713_10": "Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa uṇhabhāvaṃ janesi.",
  "atk-abh01a:713_11": "Sakko “ko nu kho maṃ imasmā ṭhānā cāvetukāmo”ti dibbacakkhunā olokento mahāpurisaṃ disvā “ayaṃ suruci",
  "atk-abh01a:713_12": "brāhmaṇo buddhappamukhaṃ bhikkhusaṅghaṃ nimantetvā nisīdanaṭṭhānatthāya cintesi,",
  "atk-abh01a:713_13": "mayāpi tattha gantvā puññakoṭṭhāsaṃ gahetuṃ vaṭṭatī”ti vaḍḍhakivaṇṇaṃ nimminitvā vāsipharasuhattho mahāpurisassa purato pāturahosi.",
  "atk-abh01a:713_14": "“Atthi nu kho kassaci bhatiyā kattabbakicca”nti āha.",
  "atk-abh01a:713_15": "Mahāpuriso taṃ disvā “kiṃ kammaṃ karissasī”ti āha.",
  "atk-abh01a:713_16": "Mama ajānanasippaṃ nāma natthi,",
  "atk-abh01a:713_17": "gehaṃ vā maṇḍapaṃ vā yo yaṃ kāreti,",
  "atk-abh01a:713_18": "tassa taṃ kātuṃ jānāmīti.",
  "atk-abh01a:713_19": "Tena hi mayhaṃ kammaṃ atthīti. Kiṃ, ayyāti?",
  "atk-abh01a:713_20": "Svātanāya me koṭisatasahassabhikkhū nimantitā,",
  "atk-abh01a:713_21": "tesaṃ nisīdanamaṇḍapaṃ karissasīti.",
  "atk-abh01a:713_22": "Ahaṃ nāma kareyyaṃ,",
  "atk-abh01a:713_23": "sace me bhatiṃ dātuṃ sakkhissathāti.",
  "atk-abh01a:713_24": "Sakkhissāmi, tātāti.",
  "atk-abh01a:713_25": "“Sādhu karissāmī”ti gantvā ekaṃ padesaṃ olokesi.",
  "atk-abh01a:714_0": "Dvādasaterasayojanappamāṇo padeso kasiṇamaṇḍalaṃ viya samatalo ahosi.",
  "atk-abh01a:714_1": "So “ettake ṭhāne sattaratanamayo maṇḍapo uṭṭhahatū”ti cintetvā olokesi.",
  "atk-abh01a:714_2": "Tāvadeva pathaviṃ bhinditvā maṇḍapo uṭṭhahi.",
  "atk-abh01a:714_3": "Tassa suvaṇṇamayesu thambhesu rajatamayā ghaṭakā ahesuṃ,",
  "atk-abh01a:714_4": "rajatamayesu thambhesu suvaṇṇamayā,",
  "atk-abh01a:714_5": "maṇitthambhesu pavāḷamayā,",
  "atk-abh01a:714_6": "pavāḷatthambhesu maṇimayā,",
  "atk-abh01a:714_7": "sattaratanamayesu thambhesu sattaratanamayāva ghaṭakā ahesuṃ.",
  "atk-abh01a:714_8": "Tato “maṇḍapassa antarantena kiṅkiṇikajālaṃ olambatū”ti olokesi.",
  "atk-abh01a:714_9": "Saha olokaneneva kiṅkiṇikajālaṃ olambi,",
  "atk-abh01a:714_10": "yassa mandavāteritassa pañcaṅgikasseva tūriyassa madhurasaddo niggacchati.",
  "atk-abh01a:714_11": "Dibbasaṅgītivattanakālo viya ahosi.",
  "atk-abh01a:714_12": "“Antarantarā gandhadāmamālādāmāni olambantū”ti cintesi.",
  "atk-abh01a:714_13": "Tāvadeva dāmāni olambiṃsu.",
  "atk-abh01a:714_14": "“Koṭisatasahassasaṅkhyānaṃ bhikkhūnaṃ āsanāni ca ādhārakāni ca pathaviṃ bhinditvā uṭṭhahantū”ti cintesi.",
  "atk-abh01a:714_15": "Tāvadeva uṭṭhahiṃsu.",
  "atk-abh01a:714_16": "“Koṇe koṇe ekekā udakacāṭiyo uṭṭhahantū”ti cintesi,",
  "atk-abh01a:714_17": "tāvadeva udakacāṭiyo uṭṭhahiṃsu ettakaṃ māpetvā brāhmaṇassa santikaṃ gantvā “ehi ayya tava maṇḍapaṃ oloketvā mayhaṃ bhatiṃ dehī”ti āha.",
  "atk-abh01a:714_18": "Mahāpuriso gantvā maṇḍapaṃ olokesi.",
  "atk-abh01a:714_19": "Olokentassevassa sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-abh01a:714_20": "Athassa maṇḍapaṃ oloketvā etadahosi “nāyaṃ maṇḍapo manussabhūtena kato,",
  "atk-abh01a:714_21": "mayhaṃ pana ajjhāsayaṃ mayhaṃ guṇaṃ āgamma addhā sakkassa bhavanaṃ uṇhaṃ ahosi.",
  "atk-abh01a:714_22": "Tato sakkena devaraññā ayaṃ maṇḍapo kārito bhavissatī”ti.",
  "atk-abh01a:714_23": "“Na kho pana me yuttaṃ evarūpe maṇḍape ekadivasaṃyeva dānaṃ dātuṃ,",
  "atk-abh01a:714_24": "sattāhaṃ dassāmī”ti cintesi.",
  "atk-abh01a:715_0": "Bāhirakadānañhi tattakampi samānaṃ bodhisattānaṃ tuṭṭhiṃ kātuṃ na sakkoti.",
  "atk-abh01a:715_1": "Alaṅkatasīsaṃ pana chinditvā añjitaakkhīni uppāṭetvā,",
  "atk-abh01a:715_2": "hadayamaṃsaṃ vā uppāṭetvā dinnakāle bodhisattānaṃ cāgaṃ nissāya tuṭṭhi nāma hoti.",
  "atk-abh01a:715_3": "Amhākampi hi bodhisattassa sivijātake devasikaṃ pañcasatasahassakahāpaṇāni vissajjetvā catūsu nagaradvāresu,",
  "atk-abh01a:715_4": "majjhe nagare ca dānaṃ dadantassa taṃ dānaṃ tuṭṭhiṃ uppādetuṃ nāsakkhi.",
  "atk-abh01a:715_5": "Yadā panassa brāhmaṇavaṇṇena āgantvā sakko devarājā akkhīni yāci,",
  "atk-abh01a:715_6": "tadā tāni uppāṭetvā dadamānasseva hāso uppajji,",
  "atk-abh01a:715_7": "kesaggamattampi cittassa aññathattaṃ nāhosi.",
  "atk-abh01a:715_8": "Evaṃ dānaṃ nissāya bodhisattānaṃ titti nāma natthi.",
  "atk-abh01a:715_9": "Tasmā sopi mahāpuriso “sattāhaṃ mayā koṭisatasahassasaṅkhyānaṃ bhikkhūnaṃ dānaṃ dātuṃ vaṭṭatī”ti cintetvā",
  "atk-abh01a:715_10": "tasmiṃ maṇḍape buddhappamukhaṃ bhikkhusaṅghaṃ nisīdāpetvā sattāhaṃ gavapānaṃ nāma adāsi.",
  "atk-abh01a:715_11": "Gavapānanti mahante mahante kolambe khīrassa pūretvā uddhanesu āropetvā ghanapākapakke khīre thoke taṇḍule",
  "atk-abh01a:715_12": "pakkhipitvā pakkamadhusakkaracuṇṇasappīhi abhisaṅkhataṃ bhojanaṃ vuccati.",
  "atk-abh01a:715_13": "Manussāyeva pana parivisituṃ nāsakkhiṃsu,",
  "atk-abh01a:715_14": "devāpi ekantarikā hutvā parivisiṃsu.",
  "atk-abh01a:715_15": "Dvādasaterasayojanappamāṇaṃ ṭhānampi bhikkhū gaṇhituṃ nappahotiyeva.",
  "atk-abh01a:715_16": "Te pana bhikkhū attano ānubhāvena nisīdiṃsu.",
  "atk-abh01a:715_17": "Pariyosānadivase sabbabhikkhūnaṃ pattāni dhovāpetvā bhesajjatthāya sappinavanītatelamadhuphāṇitānaṃ pūretvā ticīvarehi saddhiṃ adāsi.",
  "atk-abh01a:715_18": "Saṅghanavakabhikkhunā laddhaticīvarasāṭakā satasahassagghanikā ahesuṃ.",
  "atk-abh01a:715_19": "Satthā anumodanaṃ karonto “ayaṃ puriso evarūpaṃ mahādānaṃ adāsi,",
  "atk-abh01a:715_20": "ko nu kho bhavissatī”ti upadhārento “anāgate kappasatasahassādhikānaṃ dvinnaṃ asaṅkhyeyyānaṃ matthake",
  "atk-abh01a:715_21": "gotamo nāma buddho bhavissatī”ti disvā mahāpurisaṃ āmantetvā “tvaṃ ettakaṃ nāma kālaṃ atikkamitvā gotamo",
  "atk-abh01a:715_22": "nāma buddho bhavissasī”ti byākāsi.",
  "atk-abh01a:716_0": "Mahāpuriso byākaraṇaṃ sutvā “ahaṃ kira buddho bhavissāmi,",
  "atk-abh01a:716_1": "ko me gharāvāsena attho,",
  "atk-abh01a:716_2": "pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu santike pabbaji.",
  "atk-abh01a:716_3": "Pabbajitvā ca buddhavacanaṃ uggaṇhitvā abhiññā,",
  "atk-abh01a:716_4": "samāpattiyo ca nibbattetvā āyupariyosane brahmaloke nibbatti.",
  "atk-abh01a:717_0": "Maṅgalassa pana bhagavato uttaraṃ nāma nagaraṃ ahosi.",
  "atk-abh01a:717_1": "Pitāpi uttaro nāma khattiyo,",
  "atk-abh01a:717_2": "mātāpi uttarā nāma,",
  "atk-abh01a:717_3": "sudevo ca dhammaseno ca dve aggasāvakā,",
  "atk-abh01a:717_4": "pālito nāma upaṭṭhāko,",
  "atk-abh01a:717_5": "sīvalī ca asokā ca dve aggasāvikā,",
  "atk-abh01a:717_6": "nāgarukkho bodhi,",
  "atk-abh01a:717_7": "aṭṭhāsītihatthubbedhaṃ sarīraṃ ahosi.",
  "atk-abh01a:717_8": "Navutivassasahassāni ṭhatvā parinibbute pana tasmiṃ ekappahāreneva dasacakkavāḷasahassāni ekandhakārāni ahesuṃ.",
  "atk-abh01a:717_9": "Sabbacakkavāḷesu manussānaṃ mahantaṃ ārodanaparidevanaṃ ahosi.",
  "atk-abh01a:718_0": "Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge sumano nāma satthā udapādi.",
  "atk-abh01a:718_1": "Tassāpi tayo sāvakasannipātā.",
  "atk-abh01a:718_2": "Paṭhamasannipāte koṭisatasahassabhikkhū ahesuṃ.",
  "atk-abh01a:718_3": "Dutiye kañcanapabbatamhi navutikoṭisahassāni,",
  "atk-abh01a:718_4": "tatiye asītikoṭisahassāni.",
  "atk-abh01a:718_5": "Tadā mahāsatto atulo nāma nāgarājā ahosi mahiddhiko mahānubhāvo,",
  "atk-abh01a:718_6": "so “buddho uppanno”ti sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-abh01a:718_7": "tassa bhagavato dibbatūriyehi upahāraṃ kārāpetvā mahādānaṃ pavattetvā paccekaṃ dussayugāni datvā saraṇesu",
  "atk-abh01a:718_8": "patiṭṭhāsi.",
  "atk-abh01a:718_9": "Sopi naṃ satthā “anāgate buddho bhavissasī”ti byākāsi.",
  "atk-abh01a:719_0": "Tassa bhagavato nagaraṃ mekhalaṃ nāma ahosi,",
  "atk-abh01a:719_1": "sudatto nāma rājā pitā,",
  "atk-abh01a:719_2": "sirimā nāma mātā,",
  "atk-abh01a:719_3": "saraṇo ca bhāvitatto ca dve aggasāvakā,",
  "atk-abh01a:719_4": "udeno nāma upaṭṭhāko,",
  "atk-abh01a:719_5": "soṇā ca upasoṇā ca dve aggasāvikā,",
  "atk-abh01a:719_6": "nāgarukkhova bodhi,",
  "atk-abh01a:719_7": "navutihatthubbedhaṃ sarīraṃ,",
  "atk-abh01a:719_8": "navutiyeva vassasahassāni āyuppamāṇaṃ ahosīti.",
  "atk-abh01a:720_0": "Tassa aparabhāge revato nāma satthā udapādi.",
  "atk-abh01a:720_1": "Tassāpi tayo sāvakasannipātā ahesuṃ,",
  "atk-abh01a:720_2": "paṭhamasannipāte gaṇanā nāma natthi,",
  "atk-abh01a:720_3": "dutiye koṭisatasahassabhikkhū ahesuṃ,",
  "atk-abh01a:720_4": "tathā tatiye.",
  "atk-abh01a:720_5": "Tadā bodhisatto atidevo nāma brāhmaṇo hutvā satthu dhammadesanaṃ sutvā saraṇesu patiṭṭhāya sirasmiṃ añjaliṃ",
  "atk-abh01a:720_6": "ṭhapetvā tassa satthuno kilesappahāne vaṇṇaṃ vatvā uttarāsaṅgena pūjamakāsi.",
  "atk-abh01a:720_7": "Sopi naṃ “buddho bhavissasī”ti byākāsi.",
  "atk-abh01a:721_0": "Tassa pana bhagavato nagaraṃ sudhaññavatī nāma ahosi,",
  "atk-abh01a:721_1": "pitā vipulo nāma khattiyo,",
  "atk-abh01a:721_2": "mātāpi vipulā nāma,",
  "atk-abh01a:721_3": "varuṇo ca brahmadevo ca dve aggasāvakā,",
  "atk-abh01a:721_4": "sambhavo nāma upaṭṭhāko,",
  "atk-abh01a:721_5": "bhaddā ca subhaddā ca dve aggasāvikā,",
  "atk-abh01a:721_6": "nāgarukkhova bodhi,",
  "atk-abh01a:721_7": "sarīraṃ asītihatthubbedhaṃ ahosi,",
  "atk-abh01a:721_8": "āyu saṭṭhivassasahassānīti.",
  "atk-abh01a:722_0": "Tassa aparabhāge sobhito nāma satthā udapādi.",
  "atk-abh01a:722_1": "Tassāpi tayo sāvakasannipātā,",
  "atk-abh01a:722_2": "paṭhamasannipāte koṭisatabhikkhū ahesuṃ,",
  "atk-abh01a:722_3": "dutiye navutikoṭiyo,",
  "atk-abh01a:722_4": "tatiye asītikoṭiyo.",
  "atk-abh01a:722_5": "Tadā bodhisatto ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya buddhappamukhassa bhikkhusaṅghassa mahādānaṃ adāsi.",
  "atk-abh01a:722_6": "Sopi naṃ “buddho bhavissasī”ti byākāsi.",
  "atk-abh01a:723_0": "Tassa pana bhagavato nagaraṃ sudhammaṃ nāma ahosi,",
  "atk-abh01a:723_1": "pitā sudhammo nāma rājā,",
  "atk-abh01a:723_2": "mātāpi sudhammā nāma,",
  "atk-abh01a:723_3": "asamo ca sunetto ca dve aggasāvakā,",
  "atk-abh01a:723_4": "anomo nāma upaṭṭhāko,",
  "atk-abh01a:723_5": "nakulā ca sujātā ca dve aggasāvikā,",
  "atk-abh01a:723_6": "nāgarukkhova bodhi,",
  "atk-abh01a:723_7": "aṭṭhapaṇṇāsahatthubbedhaṃ sarīraṃ ahosi,",
  "atk-abh01a:723_8": "navuti vassasahassāni āyuppamāṇanti.",
  "atk-abh01a:724_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe tayo buddhā nibbattiṃsu anomadassī, padumo, nāradoti.",
  "atk-abh01a:724_1": "Anomadassissa bhagavato tayo sāvakasannipātā,",
  "atk-abh01a:724_2": "paṭhame aṭṭha bhikkhusatasahassāni ahesuṃ,",
  "atk-abh01a:724_3": "dutiye satta,",
  "atk-abh01a:724_4": "tatiye cha tadā bodhisatto eko yakkhasenāpati ahosi mahiddhiko mahānubhāvo anekakoṭisatasahassānaṃ yakkhānaṃ adhipati.",
  "atk-abh01a:724_5": "So “buddho uppanno”ti sutvā āgantvā buddhappamukhassa bhikkhusaṅghassa mahādānaṃ adāsi.",
  "atk-abh01a:724_6": "Satthāpi naṃ “anāgate buddho bhavissasī”ti byākāsi.",
  "atk-abh01a:725_0": "Anomadassissa pana bhagavato candavatī nāma nagaraṃ ahosi,",
  "atk-abh01a:725_1": "yasavā nāma rājā pitā,",
  "atk-abh01a:725_2": "yasodharā nāma mātā,",
  "atk-abh01a:725_3": "nisabho ca anomo ca dve aggasāvakā,",
  "atk-abh01a:725_4": "varuṇo nāma upaṭṭhāko,",
  "atk-abh01a:725_5": "sundarī ca sumanā ca dve aggasāvikā,",
  "atk-abh01a:725_6": "ajjunarukkho bodhi,",
  "atk-abh01a:725_7": "sarīraṃ aṭṭhapaṇṇāsahatthubbedhaṃ ahosi,",
  "atk-abh01a:725_8": "vassasatasahassaṃ āyūti.",
  "atk-abh01a:726_0": "Tassa aparabhāge padumo nāma satthā udapādi.",
  "atk-abh01a:726_1": "Tassāpi tayo sāvakasannipātā,",
  "atk-abh01a:726_2": "paṭhamasannipāte koṭisatasahassabhikkhū ahesuṃ,",
  "atk-abh01a:726_3": "dutiye tīṇisatasahassāni,",
  "atk-abh01a:726_4": "tatiye agāmake araññe mahāvanasaṇḍavāsīnaṃ bhikkhūnaṃ dve satasahassāni.",
  "atk-abh01a:726_5": "Tadā tathāgate tasmiṃyeva vanasaṇḍe vasante bodhisatto sīho hutvā satthāraṃ nirodhasamāpattisamāpannaṃ",
  "atk-abh01a:726_6": "disvā pasannacitto vanditvā padakkhiṇaṃ katvā pītisomanassajāto tikkhattuṃ sīhanādaṃ naditvā sattāhaṃ",
  "atk-abh01a:726_7": "buddhārammaṇaṃ pītiṃavijahitvā pītisukheneva gocarāya apakkamitvā jīvitapariccāgaṃ katvā payirupāsamāno aṭṭhāsi.",
  "atk-abh01a:726_8": "Satthā sattāhaccayena nirodhā vuṭṭhito sīhaṃ oloketvā “bhikkhusaṅghepi cittaṃ pasādetvā saṅghaṃ vandissatī”ti “bhikkhusaṅgho āgacchatū”ti cintesi.",
  "atk-abh01a:726_9": "Bhikkhū tāvadeva āgamiṃsu.",
  "atk-abh01a:726_10": "Sīho saṅghe cittaṃ pasādeti.",
  "atk-abh01a:726_11": "Satthā tassa mānasaṃ oloketvā “anāgate buddho bhavissasī”ti byākāsi.",
  "atk-abh01a:727_0": "Padumassa pana bhagavato campakaṃ nagaraṃ ahosi asamo nāma rājā pitā,",
  "atk-abh01a:727_1": "mātā asamā nāma,",
  "atk-abh01a:727_2": "sālo ca upasālo ca dve aggasāvakā,",
  "atk-abh01a:727_3": "varuṇo nāma upaṭṭhāko,",
  "atk-abh01a:727_4": "rāmā ca surāmā ca dve aggasāvikā,",
  "atk-abh01a:727_5": "soṇarukkho nāma bodhi aṭṭhapaṇṇāsahatthubbedhaṃ sarīraṃ ahosi,",
  "atk-abh01a:727_6": "āyu vassasatasahassanti.",
  "atk-abh01a:728_0": "Tassa aparabhāge nārado nāma satthā udapādi.",
  "atk-abh01a:728_1": "Tassāpi tayo sāvakasannipātā,",
  "atk-abh01a:728_2": "paṭhamasannipāte koṭisatasahassabhikkhū ahesuṃ,",
  "atk-abh01a:728_3": "dutiye navutikoṭisahassāni,",
  "atk-abh01a:728_4": "tatiye asītikoṭisahassāni.",
  "atk-abh01a:728_5": "Tadā bodhisatto isipabbajjaṃ pabbajitvā pañcasu abhiññāsu,",
  "atk-abh01a:728_6": "aṭṭhasu ca samāpattīsu ciṇṇavasī hutvā buddhappamukhassa bhikkhusaṅghassa mahādānaṃ datvā lohitacandanena pūjamakāsi,",
  "atk-abh01a:728_7": "sopi naṃ “anāgate buddho bhavissasī”ti byākāsi.",
  "atk-abh01a:729_0": "Tassa pana bhagavato dhaññavatī nāma nagaraṃ ahosi,",
  "atk-abh01a:729_1": "sudevo nāma khattiyo pitā,",
  "atk-abh01a:729_2": "anomā nāma mātā,",
  "atk-abh01a:729_3": "bhaddasālo ca jitamitto ca dve aggasāvakā,",
  "atk-abh01a:729_4": "vāsiṭṭho nāma upaṭṭhāko,",
  "atk-abh01a:729_5": "uttarā ca phaggunī ca dve aggasāvikā,",
  "atk-abh01a:729_6": "mahāsoṇarukkho bodhi,",
  "atk-abh01a:729_7": "sarīraṃ aṭṭhāsītihatthubbedhaṃ ahosi,",
  "atk-abh01a:729_8": "navuti vassasahassāni āyūti.",
  "atk-abh01a:730_0": "Nāradabuddhassa pana aparabhāge ekaṃ asaṅkhyeyyaṃ atikkamitvā ito satasahassakappamatthake ekasmiṃ kappe ekova padumuttaro nāma buddho udapādi.",
  "atk-abh01a:730_1": "Tassāpi tayo sāvakasannipātā,",
  "atk-abh01a:730_2": "paṭhamasannipāte koṭisatasahassabhikkhū ahesuṃ,",
  "atk-abh01a:730_3": "dutiye vebhārapabbate navutikoṭisahassāni,",
  "atk-abh01a:730_4": "tatiye asītikoṭisahassāni.",
  "atk-abh01a:730_5": "Tadā bodhisatto jaṭilo nāma mahāraṭṭhiyo hutvā buddhappamukhassa bhikkhusaṅghassa sacīvaraṃ dānaṃ adāsi.",
  "atk-abh01a:730_6": "Sopi naṃ “anāgate buddho bhavissasī”ti byākāsi.",
  "atk-abh01a:730_7": "Padumuttarassa pana bhagavato kāle titthiyā nāma nāhesuṃ sabbe devamanussā buddhameva saraṇamakaṃsu.",
  "atk-abh01a:731_0": "Tassa nagaraṃ haṃsavatī nāma ahosi,",
  "atk-abh01a:731_1": "pitā ānando nāma khattiyo,",
  "atk-abh01a:731_2": "mātā sujātā nāma,",
  "atk-abh01a:731_3": "devalo ca sujāto ca dve aggasāvakā sumano nāma upaṭṭhāko,",
  "atk-abh01a:731_4": "amitā ca asamā ca dve aggasāvikā,",
  "atk-abh01a:731_5": "salalarukkho bodhi,",
  "atk-abh01a:731_6": "sarīraṃ aṭṭhāsītihatthubbedhaṃ ahosi,",
  "atk-abh01a:731_7": "sarīrappabhā samantato dvādasa yojanāni gaṇhi vassasatasahassaṃ āyūti.",
  "atk-abh01a:732_0": "Tassa aparabhāge sattatikappasahassāni atikkamitvā ito tiṃsakappasahassamatthake sumedho ca sujāto cāti ekasmiṃ kappe dve buddhā nibbattiṃsu.",
  "atk-abh01a:732_1": "Sumedhassāpi tayo sāvakasannipātā,",
  "atk-abh01a:732_2": "paṭhamasannipāte sudassananagare koṭisatakhīṇāsavā ahesuṃ,",
  "atk-abh01a:732_3": "dutiye navutikoṭiyo,",
  "atk-abh01a:732_4": "tatiye asītikoṭiyo.",
  "atk-abh01a:732_5": "Tadā bodhisatto uttaro nāma brāhmaṇamāṇavo hutvā nidahitvā ṭhapitaṃyeva asītikoṭidhanaṃ vissajjetvā buddhappamukhassa",
  "atk-abh01a:732_6": "bhikkhusaṅghassa mahādānaṃ datvā dhammaṃ sutvā saraṇesu patiṭṭhāya nikkhamitvā pabbaji.",
  "atk-abh01a:732_7": "Sopi naṃ “anāgate buddho bhavissasī”ti byākāsi.",
  "atk-abh01a:733_0": "Sumedhassa bhagavato sudassanaṃ nāma nagaraṃ ahosi,",
  "atk-abh01a:733_1": "sudatto nāma rājā pitā,",
  "atk-abh01a:733_2": "mātāpi sudattā nāma,",
  "atk-abh01a:733_3": "saraṇo ca sabbakāmo ca dve aggasāvakā,",
  "atk-abh01a:733_4": "sāgaro nāma upaṭṭhāko,",
  "atk-abh01a:733_5": "rāmā ca surāmā ca dve aggasāvikā,",
  "atk-abh01a:733_6": "mahānīparukkho bodhi,",
  "atk-abh01a:733_7": "sarīraṃ aṭṭhāsītihatthubbedhaṃ ahosi,",
  "atk-abh01a:733_8": "āyu navuti vassasahassānīti.",
  "atk-abh01a:734_0": "Tassa aparabhāge sujāto nāma satthā udapādi.",
  "atk-abh01a:734_1": "Tassāpi tayo sāvakasannipātā,",
  "atk-abh01a:734_2": "paṭhamasannipāte saṭṭhibhikkhusatasahassāni ahesuṃ,",
  "atk-abh01a:734_3": "dutiye paññāsaṃ,",
  "atk-abh01a:734_4": "tatiye cattālīsaṃ.",
  "atk-abh01a:734_5": "Tadā bodhisatto cakkavattirājā hutvā “buddho uppanno”ti sutvā upasaṅkamitvā dhammaṃ sutvā buddhappamukhassa",
  "atk-abh01a:734_6": "bhikkhusaṅghassa saddhiṃ sattahi ratanehi catumahādīparajjaṃ datvā satthu santike pabbaji.",
  "atk-abh01a:734_7": "Sakalaraṭṭhavāsino raṭṭhuppādaṃ gahetvā ārāmikakiccaṃ sādhentā buddhappamukhassa bhikkhusaṅghassa niccaṃ mahādānaṃ adaṃsu.",
  "atk-abh01a:734_8": "Sopi naṃ satthā byākāsi.",
  "atk-abh01a:735_0": "Tassa bhagavato nagaraṃ sumaṅgalaṃ nāma ahosi,",
  "atk-abh01a:735_1": "uggato nāma rājā pitā,",
  "atk-abh01a:735_2": "pabhāvatī nāma mātā,",
  "atk-abh01a:735_3": "sudassano ca sudevo ca dve aggasāvakā,",
  "atk-abh01a:735_4": "nārado nāma upaṭṭhāko,",
  "atk-abh01a:735_5": "nāgā ca nāgasamālā ca dve aggasāvikā,",
  "atk-abh01a:735_6": "mahāveḷurukkho bodhi,",
  "atk-abh01a:735_7": "so kira mandacchiddo ghanakkhandho upariniggatāhi mahāsākhāhi morapiñchakalāpo viya virocittha.",
  "atk-abh01a:735_8": "Tassa bhagavato sarīraṃ paṇṇāsahatthubbedhaṃ ahosi,",
  "atk-abh01a:735_9": "āyu navutivassasahassānīti.",
  "atk-abh01a:736_0": "Tassa aparabhāge ito aṭṭhārasakappasatamatthake ekasmiṃ kappe piyadassī,",
  "atk-abh01a:736_1": "atthadassī,",
  "atk-abh01a:736_2": "dhammadassīti tayo buddhā nibbattiṃsu.",
  "atk-abh01a:736_3": "Piyadassissāpi tayo sāvakasannipātā.",
  "atk-abh01a:736_4": "Paṭhame koṭisatasahassabhikkhū ahesuṃ,",
  "atk-abh01a:736_5": "dutiye navutikoṭiyo,",
  "atk-abh01a:736_6": "tatiye asītikoṭiyo.",
  "atk-abh01a:736_7": "Tadā bodhisatto kassapo nāma māṇavo tiṇṇaṃ vedānaṃ pāraṅgato hutvā satthu dhammadesanaṃ sutvā koṭisatasahassadhanapariccāgena",
  "atk-abh01a:736_8": "saṅghārāmaṃ kāretvā saraṇesu ca sīlesu ca patiṭṭhāsi.",
  "atk-abh01a:736_9": "Atha naṃ satthā “aṭṭhārasakappasataccayena buddho bhavissasī”ti byākāsi.",
  "atk-abh01a:737_0": "Tassa bhagavato anomaṃ nāma nagaraṃ ahosi,",
  "atk-abh01a:737_1": "pitā sudinno nāma rājā,",
  "atk-abh01a:737_2": "mātā candā nāma,",
  "atk-abh01a:737_3": "pālito ca sabbadassī ca dve aggasāvakā,",
  "atk-abh01a:737_4": "sobhito nāma upaṭṭhāko,",
  "atk-abh01a:737_5": "sujātā ca dhammadinnā ca dve aggasāvikā,",
  "atk-abh01a:737_6": "piyaṅgurukkho bodhi,",
  "atk-abh01a:737_7": "sarīraṃ asītihatthubbedhaṃ ahosi,",
  "atk-abh01a:737_8": "navutivassasahassāni āyūti.",
  "atk-abh01a:738_0": "Tassa aparabhāge atthadassī nāma bhagavā udapādi.",
  "atk-abh01a:738_1": "Tassāpi tayo sāvakasannipātā.",
  "atk-abh01a:738_2": "Paṭhame aṭṭhanavutibhikkhusatasahassāni ahesuṃ,",
  "atk-abh01a:738_3": "dutiye aṭṭhāsītisahassāni,",
  "atk-abh01a:738_4": "tathā tatiye.",
  "atk-abh01a:738_5": "Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ āharitvā satthāraṃ pūjesi.",
  "atk-abh01a:738_6": "Sopi naṃ satthā byākāsi.",
  "atk-abh01a:739_0": "Tassa bhagavato sobhaṇaṃ nāma nagaraṃ ahosi,",
  "atk-abh01a:739_1": "sāgaro nāma rājā pitā,",
  "atk-abh01a:739_2": "sudassanā nāma mātā,",
  "atk-abh01a:739_3": "santo ca upasanto ca dve aggasāvakā,",
  "atk-abh01a:739_4": "abhayo nāma upaṭṭhāko,",
  "atk-abh01a:739_5": "dhammā ca sudhammā ca dve aggasāvikā,",
  "atk-abh01a:739_6": "campakarukkho bodhi,",
  "atk-abh01a:739_7": "sarīraṃ asītihatthubbedhaṃ ahosi,",
  "atk-abh01a:739_8": "sarīrappabhā samantato sabbakālaṃ yojanamattaṃ pharitvā aṭṭhāsi,",
  "atk-abh01a:739_9": "āyu vassasatasahassanti.",
  "atk-abh01a:740_0": "Tassa aparabhāge dhammadassī nāma satthā udapādi.",
  "atk-abh01a:740_1": "Tassāpi tayo sāvakasannipātā.",
  "atk-abh01a:740_2": "Paṭhamasannipāte koṭisatabhikkhū ahesuṃ,",
  "atk-abh01a:740_3": "dutiye navutikoṭiyo,",
  "atk-abh01a:740_4": "tatiye asītikoṭiyo.",
  "atk-abh01a:740_5": "Tadā bodhisatto sakko devarājā hutvā dibbagandhapupphehi ca dibbatūriyehi ca pūjamakāsi.",
  "atk-abh01a:740_6": "Sopi naṃ satthā byākāsi.",
  "atk-abh01a:741_0": "Tassa bhagavato saraṇaṃ nāma nagaraṃ ahosi,",
  "atk-abh01a:741_1": "pitā saraṇo nāma rājā,",
  "atk-abh01a:741_2": "mātā sunandā nāma,",
  "atk-abh01a:741_3": "padumo ca phussadevo ca dve aggasāvakā,",
  "atk-abh01a:741_4": "sunetto nāma upaṭṭhāko,",
  "atk-abh01a:741_5": "khemā ca sabbanāmā ca dve aggasāvikā,",
  "atk-abh01a:741_6": "rattaṅkurarukkho bodhi,",
  "atk-abh01a:741_7": "“kakudharukkho”tipi “bimbijālo”tipi vuccati sarīraṃ panassa asītihatthubbedhaṃ ahosi,",
  "atk-abh01a:741_8": "vassasatasahassaṃ āyūti.",
  "atk-abh01a:742_0": "Tassa aparabhāge ito catunavutikappamatthake ekasmiṃ kappe ekova siddhattho nāma buddho udapādi.",
  "atk-abh01a:742_1": "Tassāpi tayo sāvakasannipātā.",
  "atk-abh01a:742_2": "Paṭhamasannipāte koṭisatasahassabhikkhū ahesuṃ,",
  "atk-abh01a:742_3": "dutiye navutikoṭiyo tatiye asītikoṭiyo.",
  "atk-abh01a:742_4": "Tadā bodhisatto uggatejo abhiññābalasampanno maṅgalo nāma tāpaso hutvā mahājambuphalaṃ āharitvā tathāgatassa adāsi.",
  "atk-abh01a:742_5": "Satthā taṃ phalaṃ paribhuñjitvā “catunavutikappamatthake buddho bhavissasī”ti bodhisattaṃ byākāsi.",
  "atk-abh01a:743_0": "Tassa bhagavato nagaraṃ vebhāraṃ nāma ahosi,",
  "atk-abh01a:743_1": "pitā jayaseno nāma rājā,",
  "atk-abh01a:743_2": "mātā suphassā nāma,",
  "atk-abh01a:743_3": "sambalo ca sumitto ca dve aggasāvakā,",
  "atk-abh01a:743_4": "revato nāma upaṭṭhāko,",
  "atk-abh01a:743_5": "sīvalā ca surāmā ca dve aggasāvikā,",
  "atk-abh01a:743_6": "kaṇikārarukkho bodhi,",
  "atk-abh01a:743_7": "sarīraṃ saṭṭhihatthubbedhaṃ ahosi,",
  "atk-abh01a:743_8": "vassasatasahassaṃ āyūti.",
  "atk-abh01a:744_0": "Tassa aparabhāge ito dvenavutikappamatthake tisso phussoti ekasmiṃ kappe dve buddhā nibbattiṃsu.",
  "atk-abh01a:744_1": "Tissassa pana bhagavato tayo sāvakasannipātā.",
  "atk-abh01a:744_2": "Paṭhamasannipāte bhikkhūnaṃ koṭisataṃ ahosi,",
  "atk-abh01a:744_3": "dutiye navutikoṭiyo,",
  "atk-abh01a:744_4": "tatiye asītikoṭiyo.",
  "atk-abh01a:744_5": "Tadā bodhisatto mahābhogo mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ",
  "atk-abh01a:744_6": "patvā “buddho uppanno”ti sutvā dibbamandāravapadumapāricchattakapupphāni ādāya catuparisamajjhe gacchantaṃ",
  "atk-abh01a:744_7": "tathāgataṃ pūjesi,",
  "atk-abh01a:744_8": "ākāse pupphavitānaṃ hutvā aṭṭhāsi.",
  "atk-abh01a:744_9": "Sopi naṃ satthā “ito dvenavutikappamatthake buddho bhavissasī”ti byākāsi.",
  "atk-abh01a:745_0": "Tassa bhagavato khemaṃ nāma nagaraṃ ahosi,",
  "atk-abh01a:745_1": "pitā janasandho nāma khattiyo,",
  "atk-abh01a:745_2": "mātā padumā nāma,",
  "atk-abh01a:745_3": "brahmadevo ca udayo ca dve aggasāvakā samaṅgo nāma upaṭṭhāko,",
  "atk-abh01a:745_4": "phussā ca sudattā ca dve aggasāvikā asanarukkho bodhi,",
  "atk-abh01a:745_5": "sarīraṃ saṭṭhihatthubbedhaṃ ahosi,",
  "atk-abh01a:745_6": "vassasatasahassaṃ āyūti.",
  "atk-abh01a:746_0": "Tassa aparabhāge phusso nāma satthā udapādi.",
  "atk-abh01a:746_1": "Tassāpi tayo sāvakasannipātā,",
  "atk-abh01a:746_2": "paṭhamasannipāte saṭṭhi bhikkhusatasahassāni ahesuṃ,",
  "atk-abh01a:746_3": "dutiye paṇṇāsa,",
  "atk-abh01a:746_4": "tatiye dvattiṃsa.",
  "atk-abh01a:746_5": "Tadā bodhisatto vijitāvī nāma khattiyo hutvā mahārajjaṃ pahāya satthu santike pabbajitvā tīṇi piṭakāni uggahetvā mahājanassa dhammakathaṃ kathesi.",
  "atk-abh01a:746_6": "Sīlapāramiñca pūresi.",
  "atk-abh01a:746_7": "Sopi naṃ “buddho bhavissasī”ti byākāsi.",
  "atk-abh01a:747_0": "Tassa bhagavato kāsi nāma nagaraṃ ahosi,",
  "atk-abh01a:747_1": "jayaseno nāma rājā pitā,",
  "atk-abh01a:747_2": "sirimā nāma mātā,",
  "atk-abh01a:747_3": "surakkhito ca dhammaseno ca dve aggasāvakā,",
  "atk-abh01a:747_4": "sabhiyo nāma upaṭṭhāko,",
  "atk-abh01a:747_5": "cālā ca upacālā ca dve aggasāvikā,",
  "atk-abh01a:747_6": "āmalakarukkho bodhi,",
  "atk-abh01a:747_7": "sarīraṃ aṭṭhapaṇṇāsahatthubbedhaṃ ahosi,",
  "atk-abh01a:747_8": "navuti vassasahassāni āyūti.",
  "atk-abh01a:748_0": "Tassa aparabhāge ito ekanavutikappe vipassī nāma bhagavā udapādi.",
  "atk-abh01a:748_1": "Tassāpi tayo sāvakasannipātā,",
  "atk-abh01a:748_2": "paṭhamasannipāte aṭṭhasaṭṭhibhikkhusatasahassāni ahesuṃ,",
  "atk-abh01a:748_3": "dutiye ekasatasahassaṃ,",
  "atk-abh01a:748_4": "tatiye asītisahassāni.",
  "atk-abh01a:748_5": "Tadā bodhisatto mahiddhiko mahānubhāvo atulo nāma nāgarājā hutvā sattaratanakhacitaṃ sovaṇṇamayaṃ mahāpīṭhaṃ bhagavato adāsi.",
  "atk-abh01a:748_6": "Sopi naṃ satthā “ito ekanavutikappe buddho bhavissasī”ti byākāsi.",
  "atk-abh01a:749_0": "Tassa bhagavato bandhumatī nāma nagaraṃ ahosi,",
  "atk-abh01a:749_1": "bandhumā nāma rājā pitā.",
  "atk-abh01a:749_2": "Bandhumatī nāma mātā,",
  "atk-abh01a:749_3": "khaṇḍo ca tisso ca dve aggasāvakā,",
  "atk-abh01a:749_4": "asoko nāma upaṭṭhāko,",
  "atk-abh01a:749_5": "candā ca candamittā ca dve aggasāvikā pāṭalirukkho bodhi,",
  "atk-abh01a:749_6": "sarīraṃ asītihatthubbedhaṃ ahosi,",
  "atk-abh01a:749_7": "sarīrappabhā sadā satta yojanāni pharitvā aṭṭhāsi,",
  "atk-abh01a:749_8": "asītivassasahassāni āyūti.",
  "atk-abh01a:750_0": "Tassa aparabhāge ito ekatiṃsakappe sikhī,",
  "atk-abh01a:750_1": "vessabhū cāti dve buddhā ahesuṃ.",
  "atk-abh01a:750_2": "Sikhissāpi bhagavato tayo sāvakasannipātā,",
  "atk-abh01a:750_3": "paṭhamasannipāte bhikkhusatasahassaṃ ahosi,",
  "atk-abh01a:750_4": "dutiye asītisahassāni,",
  "atk-abh01a:750_5": "tatiye sattati.",
  "atk-abh01a:750_6": "Tadā bodhisatto arindamo nāma rājā hutvā buddhappamukhassa bhikkhusaṅghassa sacīvaraṃ mahādānaṃ pavattetvā",
  "atk-abh01a:750_7": "sattaratanapaṭimaṇḍitaṃ hatthiratanaṃ datvā hatthippamāṇaṃ katvā kappiyabhaṇḍaṃ adāsi.",
  "atk-abh01a:750_8": "Sopi naṃ “ito ekatiṃsakappe buddho bhavissasī”ti byākāsi.",
  "atk-abh01a:751_0": "Tassa pana bhagavato aruṇavatī nāma nagaraṃ ahosi,",
  "atk-abh01a:751_1": "aruṇavā nāma khattiyo pitā,",
  "atk-abh01a:751_2": "pabhāvatī nāma mātā,",
  "atk-abh01a:751_3": "abhibhū ca sambhavo ca dve aggasāvakā khemaṅkaro nāma upaṭṭhāko,",
  "atk-abh01a:751_4": "sakhilā ca padumā ca dve aggasāvikā,",
  "atk-abh01a:751_5": "puṇḍarīkarukkho bodhi,",
  "atk-abh01a:751_6": "sarīraṃ sattatihatthubbedhaṃ ahosi,",
  "atk-abh01a:751_7": "sarīrappabhā yojanattayaṃ pharitvā aṭṭhāsi,",
  "atk-abh01a:751_8": "sattahivassasahassāni āyūti.",
  "atk-abh01a:752_0": "Tassa aparabhāge vessabhū nāma satthā udapādi.",
  "atk-abh01a:752_1": "Tassāpi tayo sāvakasannipātā paṭhamasannipāte asītibhikkhusahassāni ahesuṃ dutiye sattati,",
  "atk-abh01a:752_2": "tatiye saṭṭhi.",
  "atk-abh01a:752_3": "Tadā bodhisatto sudassano nāma rājā hutvā buddhappamukhassa bhikkhusaṅghassa sacīvaraṃ mahādānaṃ datvā",
  "atk-abh01a:752_4": "satthu santike pabbajitvā ācāraguṇasampanno buddharatane cittīkārapītibahulo ahosi.",
  "atk-abh01a:752_5": "Sopi naṃ “ito ekatiṃse kappe buddho bhavissasī”ti byākāsi.",
  "atk-abh01a:753_0": "Tassa pana bhagavato anomaṃ nāma nagaraṃ ahosi,",
  "atk-abh01a:753_1": "suppatīto nāma rājā pitā,",
  "atk-abh01a:753_2": "yasavatī nāma mātā,",
  "atk-abh01a:753_3": "soṇo ca uttaro ca dve aggasāvakā upasanto nāma upaṭṭhāko dāmā ca samālā ca dve aggasāvikā,",
  "atk-abh01a:753_4": "sālarukkho bodhi,",
  "atk-abh01a:753_5": "sarīraṃ saṭṭhihatthubbedhaṃ ahosi,",
  "atk-abh01a:753_6": "saṭṭhivassasahassāni āyūti.",
  "atk-abh01a:754_0": "Tassa aparabhāge imasmiṃ kappe cattāro buddhā nibbattā kakusandho,",
  "atk-abh01a:754_1": "koṇāgamano, kassapo,",
  "atk-abh01a:754_2": "amhākaṃ bhagavāti.",
  "atk-abh01a:754_3": "Kakusandhassa bhagavato eko sāvakasannipāto,",
  "atk-abh01a:754_4": "tattha cattālīsabhikkhusahassāni ahesuṃ.",
  "atk-abh01a:754_5": "Tadā bodhisatto khemo nāma rājā hutvā buddhappamukhassa bhikkhusaṅghassa sapattacīvaraṃ mahādānañca añjanādibhesajjāni",
  "atk-abh01a:754_6": "ca datvā satthu dhammadesanaṃ sutvā pabbaji.",
  "atk-abh01a:754_7": "Sopi naṃ satthā byākāsi.",
  "atk-abh01a:755_0": "Kakusandhassa pana bhagavato khemaṃ nāma nagaraṃ ahosi,",
  "atk-abh01a:755_1": "aggidatto nāma brāhmaṇo pitā,",
  "atk-abh01a:755_2": "visākhā nāma brāhmaṇī mātā,",
  "atk-abh01a:755_3": "vidhuro ca sañjīvo ca dve aggasāvakā,",
  "atk-abh01a:755_4": "buddhijo nāma upaṭṭhāko sāmā ca campā ca dve aggasāvikā mahāsirīsarukkho bodhi sarīraṃ cattālīsahatthubbedhaṃ ahosi,",
  "atk-abh01a:755_5": "cattālīsavassasahassāni āyūti.",
  "atk-abh01a:756_0": "Tassa aparabhāge koṇāgamano nāma satthā udapādi.",
  "atk-abh01a:756_1": "Tassāpi eko sāvakasannipāto,",
  "atk-abh01a:756_2": "tattha tiṃsabhikkhusahassāni ahesuṃ.",
  "atk-abh01a:756_3": "Tadā bodhisatto pabbato nāma rājā hutvā amaccagaṇaparivuto satthu santikaṃ gantvā dhammadesanaṃ sutvā",
  "atk-abh01a:756_4": "buddhappamukhaṃ bhikkhusaṅghaṃ nimantetvā mahādānaṃ pavattetvā pattuṇṇacīnapaṭakoseyyakambaladukulāni",
  "atk-abh01a:756_5": "ceva suvaṇṇapādukañca datvā satthu santike pabbaji.",
  "atk-abh01a:756_6": "Sopi naṃ satthā byākāsi.",
  "atk-abh01a:757_0": "Tassa bhagavato sobhavatī nāma nagaraṃ ahosi,",
  "atk-abh01a:757_1": "yaññadatto nāma brāhmaṇo pitā,",
  "atk-abh01a:757_2": "uttarā nāma brāhmaṇī mātā,",
  "atk-abh01a:757_3": "bhiyyoso ca uttaro ca dve aggasāvakā,",
  "atk-abh01a:757_4": "sotthijo nāma upaṭṭhāko,",
  "atk-abh01a:757_5": "samuddā ca uttarā ca dve aggasāvikā,",
  "atk-abh01a:757_6": "udumbararukkho bodhi,",
  "atk-abh01a:757_7": "sarīraṃ tiṃsahatthubbedhaṃ ahosi,",
  "atk-abh01a:757_8": "tiṃsavassasahassāni āyūti.",
  "atk-abh01a:758_0": "Tassa aparabhāge kassapo nāma satthā udapādi.",
  "atk-abh01a:758_1": "Tassāpi ekova sāvakasannipāto,",
  "atk-abh01a:758_2": "tattha vīsatibhikkhusahassāni ahesuṃ.",
  "atk-abh01a:758_3": "Tadā bodhisatto jotipālo nāma māṇavo tiṇṇaṃ vedānaṃ pāragū bhūmiyañceva antalikkhe ca pākaṭo ghaṭikārassa kumbhakārassa mitto ahosi,",
  "atk-abh01a:758_4": "so tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo tīṇi piṭakāni uggahetvā vattasampattiyā buddhasāsanaṃ sobhesi.",
  "atk-abh01a:758_5": "Sopi naṃ satthā byākāsi.",
  "atk-abh01a:759_0": "Tassa bhagavato jātanagaraṃ bārāṇasī nāma ahosi.",
  "atk-abh01a:759_1": "Brahmadatto nāma brāhmaṇo pitā,",
  "atk-abh01a:759_2": "dhanavatī nāma brāhmaṇī mātā,",
  "atk-abh01a:759_3": "tisso ca bhāradvājo ca dve aggasāvakā,",
  "atk-abh01a:759_4": "sabbamitto nāma upaṭṭhāko anuḷā ca uruveḷā ca dve aggasāvikā,",
  "atk-abh01a:759_5": "nigrodharukkho bodhi sarīraṃ vīsatihatthubbedhaṃ ahosi,",
  "atk-abh01a:759_6": "vīsativassasahassāni āyūti.",
  "atk-abh01a:760_0": "Tassa pana bhagavato orabhāge ṭhapetvā imaṃ sammāsambuddhaṃ añño buddho nāma natthi.",
  "atk-abh01a:760_1": "Iti dīpaṅkarādīnaṃ catuvīsatiyā buddhānaṃ santike laddhabyākaraṇo pana bodhisatto yenena –",
  "atk-abh01a:761_0": "“Manussattaṃ liṅgasampatti, hetu satthāradassanaṃ;",
  "atk-abh01a:762_0": "Pabbajjā guṇasampatti, adhikāro ca chandatā;",
  "atk-abh01a:763_0": "Aṭṭhadhammasamodhānā, abhinīhāro samijjhatī”ti. ;",
  "atk-abh01a:764_0": "Ime aṭṭha dhamme samodhānetvā dīpaṅkarapādamūle katābhinīhārena “handa buddhakare dhamme vicināmi ito cito”ti ussāhaṃ katvā “vicinanto tadādakkhiṃ,",
  "atk-abh01a:764_1": "paṭhamaṃ dānapārami”nti dānapāramitādayo buddhakarā dhammā diṭṭhā,",
  "atk-abh01a:764_2": "te pūrento yāva vessantarattabhāvā āgami.",
  "atk-abh01a:764_3": "Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-abh01a:765_0": "“Evaṃ sabbaṅgasampannā, bodhiyā niyatā narā;",
  "atk-abh01a:766_0": "Saṃsaraṃ dīghamaddhānaṃ, kappakoṭisatehipi.",
  "atk-abh01a:767_0": "“Avīcimhi nuppajjanti, tathā lokantaresu ca;",
  "atk-abh01a:768_0": "Nijjhāmataṇhā khuppipāsā, na honti kālakañjikā.",
  "atk-abh01a:769_0": "“Na honti khuddakā pāṇā, uppajjantāpi duggatiṃ;",
  "atk-abh01a:770_0": "Jāyamānā manussesu, jaccandhā na bhavanti te.",
  "atk-abh01a:771_0": "“Sotavekallatā natthi, na bhavanti mūgapakkhikā;",
  "atk-abh01a:772_0": "Itthibhāvaṃ na gacchanti, ubhatobyañjanapaṇḍakā.",
  "atk-abh01a:773_0": "“Na bhavanti pariyāpannā, bodhiyā niyatā narā;",
  "atk-abh01a:774_0": "Muttā ānantarikehi, sabbattha suddhagocarā.",
  "atk-abh01a:775_0": "“Micchādiṭṭhiṃ na sevanti, kammakiriyadassanā;",
  "atk-abh01a:776_0": "Vasamānāpi saggesu, asaññaṃ nupapajjare.",
  "atk-abh01a:777_0": "“Suddhāvāsesu devesu, hetu nāma na vijjati;",
  "atk-abh01a:778_0": "Nekkhammaninnā sappurisā, visaṃyuttā bhavābhave;",
  "atk-abh01a:779_0": "Caranti lokatthacariyāyo, pūrenti sabbapāramī”ti.",
  "atk-abh01a:780_0": "Te ānisaṃse adhigantvāva āgato.",
  "atk-abh01a:780_1": "Pāramiyo pūrentassa ca tassa akittibrāhmaṇakāle saṅkhabrāhmaṇakāle dhanañcayarājakāle mahāsudassanarājakāle",
  "atk-abh01a:780_2": "mahāgovindakāle nimimahārājakāle candakumārakāle visayhaseṭṭhikāle sivirājakāle vessantararājakāleti",
  "atk-abh01a:780_3": "dānapāramitāya pūritattabhāvānaṃ parimāṇaṃ nāma natthi.",
  "atk-abh01a:780_4": "Ekantena panassa sasapaṇḍitajātakāle –",
  "atk-abh01a:781_0": "“Bhikkhāya upagataṃ disvā, sakattānaṃ pariccajiṃ;",
  "atk-abh01a:782_0": "Dānena me samo natthi, esā me dānapāramī”ti. (cariyā. 1.143 tassuddāna –",
  "atk-abh01a:783_0": "Evaṃ attapariccāgaṃ karontassa dānapāramitā paramatthapāramī nāma jātā.",
  "atk-abh01a:784_0": "Tathā sīlavanāgarājakāle campeyyanāgarājakāle bhūridattanāgarājakāle chaddantanāgarājakāle jayaddisarājaputtakāle",
  "atk-abh01a:784_1": "alīnasattukumārakāleti sīlapāramitāya pūritattabhāvānaṃ parimāṇaṃ nāma natthi.",
  "atk-abh01a:784_2": "Ekantena panassa saṅkhapālajātakāle –",
  "atk-abh01a:785_0": "“Sūlehipi vijjhiyanto, koṭṭiyantopi sattihi;",
  "atk-abh01a:786_0": "Bhojaputte na kuppāmi, esā me sīlapāramī”ti. –",
  "atk-abh01a:787_0": "Evaṃ attapariccāgaṃ karontassa sīlapāramitā paramatthapāramī nāma jātā.",
  "atk-abh01a:788_0": "Tathā somanassakumārakāle hatthipālakumārakāle ayogharapaṇḍitakāleti mahārajjaṃ pahāya nekkhammapāramitāya pūritattabhāvānaṃ parimāṇaṃ nāma natthi.",
  "atk-abh01a:788_1": "Ekantena panassa cūḷasutasomajātakāle –",
  "atk-abh01a:789_0": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-abh01a:790_0": "Cajato na hoti laganaṃ, esā me nekkhammapāramī”ti. –",
  "atk-abh01a:791_0": "Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī nāma jātā.",
  "atk-abh01a:792_0": "Tathā vidhurapaṇḍitakāle mahāgovindapaṇḍitakāle kudālapaṇḍitakāle arakapaṇḍitakāle bodhiparibbājakakāle",
  "atk-abh01a:792_1": "mahosadhapaṇḍitakāleti paññāpāramitāya pūritattabhāvānaṃ parimāṇaṃ nāma natthi.",
  "atk-abh01a:792_2": "Ekantena panassa sattubhastajātake senakapaṇḍitakāle –",
  "atk-abh01a:793_0": "“Paññāya vicinantohaṃ, brāhmaṇaṃ mocayiṃ dukhā;",
  "atk-abh01a:794_0": "Paññāya me samo natthi, esā me paññāpāramī”ti. –",
  "atk-abh01a:795_0": "Antobhastagataṃ sappaṃ dassentassa paññāpāramitā paramatthapāramī nāma jātā.",
  "atk-abh01a:796_0": "Tathā vīriyapāramitādīnampi pūritattabhāvānaṃ parimāṇaṃ nāma natthi.",
  "atk-abh01a:796_1": "Ekantena panassa mahājanakajātake –",
  "atk-abh01a:797_0": "“Atīradassī jalamajjhe, hatā sabbeva mānusā;",
  "atk-abh01a:798_0": "Cittassa aññathā natthi, esā me vīriyapāramī”ti. –",
  "atk-abh01a:799_0": "Evaṃ mahāsamuddaṃ tarantassa vīriyapāramitā paramatthapāramī nāma jātā.",
  "atk-abh01a:800_0": "Khantivādījātake –",
  "atk-abh01a:801_0": "“Acetanaṃva koṭṭente, tiṇhena pharasunā mamaṃ;",
  "atk-abh01a:802_0": "Kāsirāje na kuppāmi, esā me khantipāramī”ti. –",
  "atk-abh01a:803_0": "Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā.",
  "atk-abh01a:804_0": "Mahāsutasomajātake –",
  "atk-abh01a:805_0": "“Saccavācaṃ anurakkhanto, cajitvā mama jīvitaṃ;",
  "atk-abh01a:806_0": "Mocesiṃ ekasataṃ khattiye, esā me saccapāramī”ti. –",
  "atk-abh01a:807_0": "Evaṃ jīvitaṃ cavitvā saccamanurakkhantassa saccapāramitā paramatthapāramī nāma jātā.",
  "atk-abh01a:808_0": "Mūgapakkhajātake –",
  "atk-abh01a:809_0": "“Mātā pitā na me dessā, napi dessaṃ mahāyasaṃ;",
  "atk-abh01a:810_0": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-abh01a:811_0": "Evaṃ jīvitaṃ cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā.",
  "atk-abh01a:812_0": "Ekarājajātake –",
  "atk-abh01a:813_0": "“Na maṃ koci uttasati, napihaṃ bhāyāmi kassaci;",
  "atk-abh01a:814_0": "Mettābalenupatthaddho, ramāmi pavane tadā”ti. –",
  "atk-abh01a:815_0": "Evaṃ jīvitaṃ anapaloketvā mettāyantassa mettāpāramitā paramatthapāramī nāma jātā.",
  "atk-abh01a:816_0": "Lomahaṃsajātake –",
  "atk-abh01a:817_0": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-abh01a:818_0": "Gāmaṇḍalā upāgantvā, rūpaṃ dassenti nappaka”nti. –",
  "atk-abh01a:819_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi upekkhanaṃ",
  "atk-abh01a:819_1": "anativattentassa upekkhāpāramitā paramatthapāramī nāma jātā.",
  "atk-abh01a:819_2": "Ayamettha saṅkhepo,",
  "atk-abh01a:819_3": "vitthārato panesa attho cariyāpiṭakato gahetabbo.",
  "atk-abh01a:820_0": "Evaṃ pāramiyo pūretvā vessantarattabhāve ṭhito –",
  "atk-abh01a:821_0": "“Acetanāyaṃ pathavī, aviññāya sukhaṃ dukhaṃ;",
  "atk-abh01a:822_0": "Sāpi dānabalā mayhaṃ, sattakkhattuṃ pakampathā”ti. ;",
  "atk-abh01a:823_0": "Evaṃ mahāpathavīkampanāni mahāpuññāni katvā āyupariyosāne tato cuto tusitabhavane nibbatti,",
  "atk-abh01a:823_1": "tattha aññe deve dasahi ṭhānehi adhigaṇhitvā “yāvatāyukaṃ dibbasampattiṃ anubhavanto manussagaṇanāya",
  "atk-abh01a:823_2": "idāni sattahi divasehi āyukkhayaṃ pāpuṇissatī”ti vatthāni kilissanti,",
  "atk-abh01a:823_3": "mālā milāyanti,",
  "atk-abh01a:823_4": "kacchehi sedā muccanti,",
  "atk-abh01a:823_5": "kāye vevaṇṇiyaṃ okkamati,",
  "atk-abh01a:823_6": "devo devāsane na saṇṭhahatīti imesu pañcasu pubbanimittesu uppannesu tāni disvā “suññā vata bho saggā",
  "atk-abh01a:823_7": "bhavissantī”ti saṃvegajātāhi devatāhi mahāsattassa pūritapāramibhāvaṃ ñatvā “imasmiṃ idāni aññaṃ devalokaṃ",
  "atk-abh01a:823_8": "anupagantvā manussaloke uppajjitvā buddhabhāvaṃ patte puññāni katvā cutā cutā manussā devalokaṃ paripūressantī”ti",
  "atk-abh01a:823_9": "cintetvā –",
  "atk-abh01a:824_0": "“Yatohaṃ tusite kāye, santusito nāmahaṃ tadā;",
  "atk-abh01a:825_0": "Dasasahassī samāgantvā, yācanti pañjalī mamaṃ.",
  "atk-abh01a:826_0": "“Kālo deva mahāvīra, uppajja mātukucchiyaṃ;",
  "atk-abh01a:827_0": "Sadevakaṃ tārayanto, bujjhassu amataṃ pada”nti. ;",
  "atk-abh01a:828_0": "Evaṃ buddhabhāvatthāya āyācito kālaṃ, dīpaṃ, desaṃ, kulaṃ,",
  "atk-abh01a:828_1": "janettiyā āyuppamāṇanti imāni pañca mahāvilokanāni viloketvā katasanniṭṭhāno tato cuto sakyarājakule",
  "atk-abh01a:828_2": "paṭisandhiṃ gahetvā tattha mahāsampattiyā parihariyamāno anukkamena bhadrayobbanaṃ anupāpuṇi.",
  "atk-abh01a:828_3": "Imasmiṃ antare “sato sampajāno ānanda bodhisatto tusitā kāyā cavitvā mātukucchiṃ okkamī”tiādīnaṃ suttapadānañceva",
  "atk-abh01a:828_4": "tesaṃ aṭṭhakathāya ca vasena vitthāro veditabbo.",
  "atk-abh01a:829_0": "So tiṇṇaṃ utūnaṃ anucchavikesu tīsu pāsādesu devalokasiriṃ viya rajjasiriṃ anubhavamāno uyyānakīḷāya",
  "atk-abh01a:829_1": "gamanasamaye anukkamena jiṇṇabyādhimatasaṅkhāte tayo devadūte disvā sañjātasaṃvego nivattitvā catutthavāre",
  "atk-abh01a:829_2": "pabbajitaṃ disvā ‘sādhu pabbajjā’ti pabbajjāya ruciṃ uppādetvā uyyānaṃ gantvā tattha divasabhāgaṃ khepetvā",
  "atk-abh01a:829_3": "maṅgalapokkharaṇītīre nisinno kappakavesaṃ gahetvā āgatena vissakammena devaputtena alaṅkatapaṭiyatto",
  "atk-abh01a:829_4": "rāhulabhaddassa jātasāsanaṃ sutvā puttasinehassa balavabhāvaṃ ñatvā ‘yāva idaṃ bandhanaṃ na vaḍḍhati",
  "atk-abh01a:829_5": "tāvadeva naṃ chindissāmī’ti cintetvā sāyaṃ nagaraṃ pavisanto –",
  "atk-abh01a:830_0": "“Nibbutā nūna sā mātā, nibbuto nūna so pitā;",
  "atk-abh01a:831_0": "Nibbutā nūna sā nārī, yassāyaṃ īdiso patī”ti. ;",
  "atk-abh01a:832_0": "Kisāgotamiyā nāma pitucchādhītāya bhāsitaṃ imaṃ gāthaṃ sutvā,",
  "atk-abh01a:832_1": "‘ahaṃ imāya nibbutapadaṃ sāvito’ti gīvato satasahassagghanikaṃ muttāhāraṃ muñcitvā,",
  "atk-abh01a:832_2": "tassā pesetvā,",
  "atk-abh01a:832_3": "attano bhavanaṃ pavisitvā,",
  "atk-abh01a:832_4": "sirisayane nisinno niddāvasena nāṭakānaṃ vippakāraṃ disvā,",
  "atk-abh01a:832_5": "nibbinnahadayo channaṃ uṭṭhāpetvā,",
  "atk-abh01a:832_6": "kaṇḍakaṃ āharāpetvā,",
  "atk-abh01a:832_7": "kaṇḍakaṃ āruyha,",
  "atk-abh01a:832_8": "channasahāyova dasasahassilokadhātudevatāhi kataparivāro mahābhinikkhamanaṃ nikkhamitvā,",
  "atk-abh01a:832_9": "teneva rattāvasesena tīṇi mahārajjāni atikkamma anomānadītīre pabbajitvā,",
  "atk-abh01a:832_10": "anukkamena rājagahaṃ gantvā,",
  "atk-abh01a:832_11": "tattha piṇḍāya caritvā,",
  "atk-abh01a:832_12": "paṇḍavapabbatapabbhāre nisinno magadharājena rajjena nimantiyamāno taṃ paṭikkhipitvā,",
  "atk-abh01a:832_13": "sabbaññutaṃ patvā tassa vijitaṃ āgamanatthāya tena gahitapaṭiñño,",
  "atk-abh01a:832_14": "āḷārañca udakañca upasaṅkamitvā,",
  "atk-abh01a:832_15": "tesaṃ santike adhigatavisesena aparituṭṭho chabbassāni mahāpadhānaṃ padahitvā,",
  "atk-abh01a:832_16": "visākhāpuṇṇamadivase pātova senānigame sujātāya dinnaṃ pāyāsaṃ paribhuñjitvā,",
  "atk-abh01a:832_17": "nerañjarāya nadiyā suvaṇṇapātiṃ pavāhetvā,",
  "atk-abh01a:832_18": "nerañjarāya tīre mahāvanasaṇḍe nānāsamāpattīhi divasabhāgaṃ vītināmetvā,",
  "atk-abh01a:832_19": "sāyanhasamaye sotthiyena dinnaṃ aṭṭhatiṇamuṭṭhiṃ gahetvā,",
  "atk-abh01a:832_20": "kāḷena nāgarājena abhitthutaguṇo bodhimaṇḍaṃ āruyha tiṇāni santharitvā,",
  "atk-abh01a:832_21": "‘na tāvimaṃ pallaṅkaṃ bhindissāmi yāva me na anupādāya āsavehi cittaṃ vimuccissatī’ti paṭiññaṃ katvā,",
  "atk-abh01a:832_22": "pācīnadisābhimukho nisīditvā,",
  "atk-abh01a:832_23": "sūriye anatthaṅgamiteyeva mārabalaṃ vidhamitvā,",
  "atk-abh01a:832_24": "paṭhamayāme pubbenivāsañāṇaṃ,",
  "atk-abh01a:832_25": "majjhimayāme cutūpapātañāṇaṃ patvā,",
  "atk-abh01a:832_26": "pacchimayāmāvasāne dasabalacatuvesārajjādisabbabuddhaguṇapaṭimaṇḍitaṃ sabbaññutaññāṇaṃ paṭivijjhantoyeva imaṃ abhidhammanayasamuddaṃ adhigañchi.",
  "atk-abh01a:832_27": "Evamassa adhigamanidānaṃ veditabbaṃ.",
  "atk-abh01a:833_0": "Evaṃ adhigatābhidhammo ekapallaṅkena nisinnasattāhaṃ animisasattāhaṃ caṅkamanasattāhañca atikkamitvā,",
  "atk-abh01a:833_1": "catutthe sattāhe sayambhūñāṇādhigamena adhigataṃ abhidhammaṃ vicinitvā aparānipi ajapālamucalindarājāyatanesu tīṇi sattāhāni vītināmetvā,",
  "atk-abh01a:833_2": "aṭṭhame sattāhe ajapālanigrodharukkhamūle nisinno dhammagambhīratāpaccavekkhaṇena appossukkataṃ āpajjamāno",
  "atk-abh01a:833_3": "dasasahassimahābrahmaparivārena sahampatibrahmunā āyācitadhammadesano buddhacakkhunā lokaṃ oloketvā,",
  "atk-abh01a:833_4": "brahmuno ajjhesanaṃ ādāya “kassa nu kho ahaṃ paṭhamaṃ dhammaṃ deseyya’nti olokento āḷārudakānaṃ kālaṅkatabhāvaṃ ñatvā,",
  "atk-abh01a:833_5": "pañcavaggiyānaṃ bhikkhūnaṃ bahūpakārataṃ anussaritvā,",
  "atk-abh01a:833_6": "uṭṭhāyāsanā kāsipuraṃ gacchanto antarāmagge upakena saddhiṃ mantetvā,",
  "atk-abh01a:833_7": "āsāḷhīpuṇṇamadivase isipatane migadāye pañcavaggiyānaṃ bhikkhūnaṃ vasanaṭṭhānaṃ patvā,te ananucchavikena samudācārena samudācarante saññāpetvā,",
  "atk-abh01a:833_8": "dhammacakkaṃ pavattento aññāsikoṇḍaññattherappamukhā aṭṭhārasa brahmakoṭiyo amatapānaṃ pāyesi.",
  "atk-abh01a:833_9": "Evaṃ yāva dhammacakkappavattanā desanānidānaṃ veditabbaṃ.",
  "atk-abh01a:833_10": "Ayamettha saṅkhepo.",
  "atk-abh01a:833_11": "Vitthāro pana sāṭṭhakathānaṃ ariyapariyesana pabbajjasuttādīnaṃ vasena veditabbo.",
  "atk-abh01a:834_0": "Evaṃ adhigamanidānadesanānidānasampannassa panassa abhidhammassa aparānipi dūrenidānaṃ,",
  "atk-abh01a:834_1": "avidūrenidānaṃ,",
  "atk-abh01a:834_2": "santikenidānanti tīṇi nidānāni.",
  "atk-abh01a:834_3": "Tattha dīpaṅkarapādamūlato paṭṭhāya yāva tusitapurā dūrenidānaṃ veditabbaṃ.",
  "atk-abh01a:834_4": "Tusitapurato paṭṭhāya yāva bodhimaṇḍā avidūrenidānaṃ.",
  "atk-abh01a:834_5": "‘Ekaṃ samayaṃ bhagavā devesu viharati tāvatiṃsesu pāricchattakamūle paṇḍukambalasilāyaṃ,",
  "atk-abh01a:834_6": "tattha kho bhagavā devānaṃ tāvatiṃsānaṃ abhidhammakathaṃ kathesī’ti idamassa santikenidānaṃ.",
  "atk-abh01a:834_7": "Ayaṃ tāva nidānakathā.",
  "atk-abh01a:835_0": "Nidānakathā niṭṭhitā.",
  "atk-abh01a:836_0": "1. Cittuppādakaṇḍo",
  "atk-abh01a:837_0": "Tikamātikāpadavaṇṇanā",
  "atk-abh01a:838_0": "Idāni",
  "atk-abh01a:839_0": "Iti me bhāsamānassa, abhidhammakathaṃ imaṃ;",
  "atk-abh01a:840_0": "Avikkhittā nisāmetha, dullabhā hi ayaṃ kathāti.",
  "atk-abh01a:841_0": "Evaṃ paṭiññātāya abhidhammakathāya kathanokāso sampatto.",
  "atk-abh01a:841_1": "Tattha yasmā abhidhammo nāma dhammasaṅgaṇīādīni sattappakaraṇāni;",
  "atk-abh01a:841_2": "dhammasaṅgaṇīpi cittuppādakaṇḍādīnaṃ vasena cattāri kaṇḍāni;",
  "atk-abh01a:841_3": "cittuppādakaṇḍampi mātikāpadabhājanīyavasena duvidhaṃ;",
  "atk-abh01a:841_4": "tattha mātikā ādi;",
  "atk-abh01a:841_5": "sāpi tikamātikā dukamātikāti duvidhā;",
  "atk-abh01a:841_6": "tattha tikamātikā ādi;",
  "atk-abh01a:841_7": "tikamātikāyapi kusalattikaṃ kusalattikepi kusalā dhammāti idaṃ padaṃ; tasmā –",
  "atk-abh01a:842_0": "Ito paṭṭhāya gambhīraṃ, abhidhammakathaṃ imaṃ;",
  "atk-abh01a:843_0": "Vuccamānaṃ nisāmetha, ekaggā sādhu sādhavoti.",
  "atk-abh01a:844_0": "1.",
  "atk-abh01a:844_1": "“Kusalā dhammā,",
  "atk-abh01a:844_2": "akusalā dhammā,",
  "atk-abh01a:844_3": "abyākatā dhammā”ti ayaṃ tāva ādipadena laddhanāmo kusalattiko nāma.",
  "atk-abh01a:844_4": "“Sukhāya vedanāya sampayuttā dhammā,",
  "atk-abh01a:844_5": "dukkhāya vedanāya sampayuttā dhammā,",
  "atk-abh01a:844_6": "adukkhamasukhāya vedanāya sampayuttā dhammā”ti ayaṃ sabbapadehi laddhanāmo vedanāttiko nāma.",
  "atk-abh01a:844_7": "Evaṃ ādipadavasena vā sabbapadavasena vā sabbesampi tikadukānaṃ nāmaṃ veditabbaṃ.",
  "atk-abh01a:844_8": "Sabbeva cete pañcadasahi paricchedehi vavatthitā.",
  "atk-abh01a:844_9": "Tikānañhi eko paricchedo,",
  "atk-abh01a:844_10": "dukānaṃ catuddasa.",
  "atk-abh01a:844_11": "“Hetū dhammā,",
  "atk-abh01a:844_12": "nahetū dhammā”tiādayo hi cha dukā ganthato ca atthato ca aññamaññasambandhena kaṇṇikā viya ghaṭā viya hutvā ṭhitattā ‘hetugocchako’ti vuccati.",
  "atk-abh01a:844_13": "Tato apare “sappaccayā dhammā appaccayā dhammā”tiādayo satta dukā,",
  "atk-abh01a:844_14": "aññamaññaṃ asambandhā,",
  "atk-abh01a:844_15": "kevalaṃ dukasāmaññato uccinitvā uccinitvā visuṃ visuṃ gocchakantare ṭhapitattā aññehi ca mahantaradukehi cūḷakattā ‘cūḷantaradukā’ti veditabbā.",
  "atk-abh01a:844_16": "Tato paraṃ āsavadukādīnaṃ channaṃ vasena ‘āsavagocchako’;",
  "atk-abh01a:844_17": "tathā saṃyojanadukādīnaṃ vasena ‘saṃyojanagocchako’;",
  "atk-abh01a:844_18": "tathā ganthaoghayoganīvaraṇadukādīnaṃ vasena ‘ganthaoghayoganīvaraṇagocchakā’;",
  "atk-abh01a:844_19": "parāmāsadukādīnaṃ pañcannaṃ vasena ‘parāmāsagocchako’ti.",
  "atk-abh01a:844_20": "Sabbepi satta gocchakā veditabbā.",
  "atk-abh01a:844_21": "Tato paraṃ “sārammaṇā dhammā”tiādayo catuddasa dukā ‘mahantaradukā’ nāma.",
  "atk-abh01a:844_22": "Tato upādānadukādayo cha dukā ‘upādānagocchako’ nāma.",
  "atk-abh01a:844_23": "Tato kilesadukādayo aṭṭha dukā ‘kilesagocchako’ nāma.",
  "atk-abh01a:844_24": "Tato paraṃ dassanenapahātabbadukādayo aṭṭhārasa dukā abhidhammamātikāya pariyosāne ṭhapitattā ‘piṭṭhidukā’ nāma.",
  "atk-abh01a:844_25": "“Vijjābhāgino dhammā avijjābhāgino dhammā”tiādayo pana dvācattālīsa dukā ‘suttantikadukā’ nāma.",
  "atk-abh01a:844_26": "Evaṃ sabbepete pañcadasahi paricchedehi vavatthitāti veditabbā.",
  "atk-abh01a:845_0": "Evaṃ vavatthitā panete sappadesanippadesavasena dve koṭṭhāsā honti.",
  "atk-abh01a:845_1": "Tesu hi nava tikā ekasattati ca dukā sappadesānaṃ rūpārūpadhammānaṃ pariggahitattā sappadesā nāma.",
  "atk-abh01a:845_2": "Avasesā terasa tikā ekasattati ca dukā nippadesā nāma.",
  "atk-abh01a:845_3": "Tattha tikesu tāva vedanāttiko vitakkattiko pītittiko uppannattiko atītattiko cattāro ārammaṇattikāti ime nava tikā sappadesā nāma.",
  "atk-abh01a:845_4": "Dukesu hetugocchakādīnaṃ upādānagocchakapariyosānānaṃ navannaṃ gocchakānaṃ pariyosāne tayo tayo dukā,",
  "atk-abh01a:845_5": "kilesagocchakapariyosāne cattāro dukā,",
  "atk-abh01a:845_6": "“cittasampayuttā dhammā,",
  "atk-abh01a:845_7": "cittavippayuttā dhammā”“cittasaṃsaṭṭhā dhammā,",
  "atk-abh01a:845_8": "cittavisaṃsaṭṭhā dhammā”ti dve mahantaradukā,",
  "atk-abh01a:845_9": "suttantikadukesu adhivacanadukaṃ niruttidukaṃ paññattidukaṃ nāmarūpadukanti ime cattāro duke ṭhapetvā avasesā aṭṭhatiṃsa dukā cāti ete sappadesā nāma.",
  "atk-abh01a:845_10": "Vuttāvasesā tikadukā sabbepi nippadesāti veditabbā.",
  "atk-abh01a:846_0": "Idāni kusalā dhammātiādīnaṃ mātikāpadānaṃ ayamanupubbapadavaṇṇanā – ‘kusala’-",
  "atk-abh01a:846_1": "saddo tāva ārogyaanavajjachekasukhavipākesu dissati.",
  "atk-abh01a:846_2": "Ayañhi “kacci nu bhoto kusalaṃ,",
  "atk-abh01a:846_3": "kacci bhoto anāmaya”ntiādīsu ārogye dissati.",
  "atk-abh01a:846_4": "“Katamo pana, bhante,",
  "atk-abh01a:846_5": "kāyasamācāro kusalo? Yo kho, mahārāja,",
  "atk-abh01a:846_6": "kāyasamācāro anavajjo”ti ca,",
  "atk-abh01a:846_7": "“aparaṃ pana, bhante,",
  "atk-abh01a:846_8": "etadānuttariyaṃ yathā bhagavā dhammaṃ deseti kusalesu dhammesū”ti ca evamādīsu anavajje.",
  "atk-abh01a:846_9": "“Kusalo tvaṃ rathassa aṅgapaccaṅgānaṃ”,",
  "atk-abh01a:846_10": "“kusalā naccagītassa sikkhitā cāturitthiyo”tiādīsu cheke.",
  "atk-abh01a:846_11": "“Kusalānaṃ,",
  "atk-abh01a:846_12": "bhikkhave,",
  "atk-abh01a:846_13": "dhammānaṃ samādānahetu”,",
  "atk-abh01a:846_14": "“kusalassa kammassa katattā upacitattā”tiādīsu sukhavipāke.",
  "atk-abh01a:846_15": "Svāyamidha ārogyepi anavajjepi sukhavipākepi vattati.",
  "atk-abh01a:847_0": "Dhammasaddo panāyaṃ pariyattihetuguṇanissattanijjīvatādīsu dissati.",
  "atk-abh01a:847_1": "Ayañhi “dhammaṃ pariyāpuṇāti suttaṃ geyya”ntiādīsu pariyattiyaṃ dissati.",
  "atk-abh01a:847_2": "“Hetumhi ñāṇaṃ dhammapaṭisambhidā”tiādīsu hetumhi.",
  "atk-abh01a:848_0": "“Na hi dhammo adhammo ca, ubho samavipākino;",
  "atk-abh01a:849_0": "Adhammo nirayaṃ neti, dhammo pāpeti suggati”nti. –",
  "atk-abh01a:850_0": "Ādīsu guṇe.",
  "atk-abh01a:850_1": "“Tasmiṃ kho pana samaye dhammā honti”,",
  "atk-abh01a:850_2": "“dhammesu dhammānupassī viharatī”tiādīsu nissattanijjīvatāyaṃ.",
  "atk-abh01a:850_3": "Svāyamidhāpi nissattanijjīvatāyameva vaṭṭati.",
  "atk-abh01a:851_0": "Vacanattho panettha –",
  "atk-abh01a:851_1": "kucchite pāpake dhamme salayanti calayanti kampenti viddhaṃsentīti kusalā.",
  "atk-abh01a:851_2": "Kucchitena vā ākārena sayantīti kusā.",
  "atk-abh01a:851_3": "Te akusalasaṅkhāte kuse lunanti chindantīti kusalā.",
  "atk-abh01a:851_4": "Kucchitānaṃ vā sānato tanukaraṇato osānakaraṇato ñāṇaṃ kusaṃ nāma.",
  "atk-abh01a:851_5": "Tena kusena lātabbāti kusalā;",
  "atk-abh01a:851_6": "gahetabbā pavattetabbāti attho.",
  "atk-abh01a:851_7": "Yathā vā kusā ubhayabhāgagataṃ hatthappadesaṃ lunanti,",
  "atk-abh01a:851_8": "evamimepi uppannānuppannabhāvena ubhayabhāgagataṃ kilesapakkhaṃ lunanti.",
  "atk-abh01a:851_9": "Tasmā kusā viya lunantītipi kusalā.",
  "atk-abh01a:851_10": "Attano pana sabhāvaṃ dhārentīti dhammā.",
  "atk-abh01a:851_11": "Dhāriyanti vā paccayehi,",
  "atk-abh01a:851_12": "dhārīyanti vā yathāsabhāvatoti dhammā.",
  "atk-abh01a:851_13": "Na kusalā akusalā.",
  "atk-abh01a:851_14": "Mittapaṭipakkhā amittā viya,",
  "atk-abh01a:851_15": "lobhādipaṭipakkhā alobhādayo viya ca,",
  "atk-abh01a:851_16": "kusalapaṭipakkhāti attho.",
  "atk-abh01a:851_17": "Na byākatāti abyākatā,",
  "atk-abh01a:851_18": "kusalākusalabhāvena akathitāti attho.",
  "atk-abh01a:851_19": "Tesu pana anavajjasukhavipākalakkhaṇā kusalā,",
  "atk-abh01a:851_20": "sāvajjadukkhavipākalakkhaṇā akusalā,",
  "atk-abh01a:851_21": "avipākalakkhaṇā abyākatā.",
  "atk-abh01a:852_0": "Kiṃ panetāni ‘kusalā’ti vā ‘dhammā’ti vātiādīni ekatthāni udāhu nānatthānīti?",
  "atk-abh01a:852_1": "Kiñcettha?",
  "atk-abh01a:852_2": "Yadi tāva ekatthāni ‘kusalā dhammā’ti idaṃ ‘kusalākusalā’tivuttasadisaṃ hoti.",
  "atk-abh01a:852_3": "Atha nānatthāni tikadukānaṃ chakkacatukkabhāvo āpajjati padānañca asambandho.",
  "atk-abh01a:853_0": "Yathā hi ‘kusalā’ ‘rūpaṃ’‘cakkhumā’ti vutte atthavasena aññamaññaṃ anolokentānaṃ padānaṃ na koci sambandho,",
  "atk-abh01a:853_1": "evamidhāpi padānaṃ asambandho āpajjati.",
  "atk-abh01a:853_2": "Pubbāparasambandharahitāni ca padāni nippayojanāni nāma honti.",
  "atk-abh01a:853_3": "Yāpi cesā parato ‘katame dhammā kusalā’ti pucchā,",
  "atk-abh01a:853_4": "tāyapi saddhiṃ virodho āpajjati.",
  "atk-abh01a:853_5": "Neva hi dhammā kusalā;",
  "atk-abh01a:853_6": "atha ca panidaṃ vuccati –",
  "atk-abh01a:853_7": "katame dhammā ‘kusalā’ti.",
  "atk-abh01a:853_8": "Aparo nayo –",
  "atk-abh01a:853_9": "yadi etāni ekatthāni,",
  "atk-abh01a:853_10": "tiṇṇaṃ ‘dhammānaṃ’ ekattā kusalādīnampi ekattaṃ āpajjati.",
  "atk-abh01a:853_11": "Kusalādiparānañhi tiṇṇampi ‘dhammānaṃ’ dhammabhāvena ekattaṃ.",
  "atk-abh01a:853_12": "Tasmā dhammattayena saddhiṃ atthato ninnānatthānaṃ kusalādīnampi ekattaṃ āpajjati.",
  "atk-abh01a:853_13": "‘Yadeva kusalaṃ,",
  "atk-abh01a:853_14": "taṃ akusalaṃ,",
  "atk-abh01a:853_15": "taṃ abyākata’nti.",
  "atk-abh01a:853_16": "‘Athāpi tiṇṇaṃ dhammānaṃ ekattaṃ na sampaṭicchatha,",
  "atk-abh01a:853_17": "aññova kusalaparo dhammo,",
  "atk-abh01a:853_18": "añño akusalaparo dhammo,",
  "atk-abh01a:853_19": "añño abyākataparo dhammoti vadatha,",
  "atk-abh01a:853_20": "evaṃ sante dhammo nāma bhāvo,",
  "atk-abh01a:853_21": "bhāvato ca añño abhāvoti kusalaparā bhāvasaṅkhātā dhammā añño akusalaparo dhammo abhāvo siyā,",
  "atk-abh01a:853_22": "tathā abyākataparo.",
  "atk-abh01a:853_23": "Tehi ca añño kusalaparopi.",
  "atk-abh01a:853_24": "Evaṃ abhāvattaṃ āpannehi dhammehi anaññe kusalādayopi abhāvāyeva siyu’nti.",
  "atk-abh01a:854_0": "Sabbametaṃ akāraṇaṃ. Kasmā?",
  "atk-abh01a:854_1": "Yathānumativohārasiddhitoti.",
  "atk-abh01a:854_2": "Vohāro hi yathā yathā atthesu anumato sampaṭicchito tathā tatheva siddho.",
  "atk-abh01a:854_3": "Na cāyaṃ “kusalā dhammā”tiādīsu kusalapubbo dhammābhilāpo dhammaparo ca kusalābhilāpo,",
  "atk-abh01a:854_4": "yathā ‘kusalā kusalā’ti evaṃ,",
  "atk-abh01a:854_5": "attano atthavisesābhāvena paṇḍitehi sampaṭicchito;",
  "atk-abh01a:854_6": "na ca ‘kusalā’ ‘rūpaṃ’cakkhumāsaddā viya aññamaññaṃ anolokitatthabhāvena. ‘Kusala’-",
  "atk-abh01a:854_7": "saddo panettha anavajjasukhavipākasaṅkhātassa atthassa jotakabhāvena sampaṭicchito,",
  "atk-abh01a:854_8": "‘akusala’-",
  "atk-abh01a:854_9": "saddo sāvajjadukkhavipākatthajotakattena,",
  "atk-abh01a:854_10": "‘abyākata’-",
  "atk-abh01a:854_11": "saddo avipākatthajotakattena, ‘dhamma’-",
  "atk-abh01a:854_12": "saddo sabhāvadhāraṇādiatthajotakattena.",
  "atk-abh01a:854_13": "So etesaṃ aññatarānantare vuccamāno attano atthasāmaññaṃ dīpeti.",
  "atk-abh01a:854_14": "Sabbeva hi ete sabhāvadhāraṇādinā lakkhaṇena dhammā.",
  "atk-abh01a:854_15": "Kusalādisaddā cāpi dhammasaddassa purato vuccamānā attano attano atthavisesaṃ tassa dīpenti.",
  "atk-abh01a:854_16": "Dhammo hi kusalo vā hoti akusalo vā abyākato vā.",
  "atk-abh01a:854_17": "Evamete visuṃ visuṃ vuccamānā attano attano atthamattadīpakattena sampaṭicchitā.",
  "atk-abh01a:854_18": "Dhammasaddena saha vuccamānā attano attano atthasāmaññaṃ atthavisesaṃ vā dīpakattena loke paṇḍitehi sampaṭicchitā.",
  "atk-abh01a:854_19": "Tasmā yadetamettha ekatthanānātthataṃ vikappetvā dosāropanakāraṇaṃ vuttaṃ sabbametaṃ akāraṇaṃ.",
  "atk-abh01a:854_20": "Ayaṃ tāva kusalattikassa anupubbapadavaṇṇanā.",
  "atk-abh01a:854_21": "Imināva nayena sesatikadukānampi nayo veditabbo.",
  "atk-abh01a:854_22": "Ito paraṃ pana visesamattameva vakkhāma.",
  "atk-abh01a:855_0": "2.",
  "atk-abh01a:855_1": "Sukhāya vedanāyātiādīsu ‘sukha’-",
  "atk-abh01a:855_2": "saddo tāva sukhavedanāsukhamūlasukhārammaṇasukhahetusukhapaccayaṭṭhānaabyābajjhanibbānādīsu dissati.",
  "atk-abh01a:855_3": "Ayañhi “sukhassa ca pahānā”tiādīsu sukhavedanāyaṃ dissati.",
  "atk-abh01a:855_4": "“Sukho buddhānaṃ uppādo”,",
  "atk-abh01a:855_5": "“sukhā virāgatā loke”tiādīsu sukhamūle “yasmā ca kho, mahāli,",
  "atk-abh01a:855_6": "rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe.",
  "atk-abh01a:855_7": "“Sukhassetaṃ,",
  "atk-abh01a:855_8": "bhikkhave,",
  "atk-abh01a:855_9": "adhivacanaṃ yadidaṃ puññānī”tiādīsu sukhahetumhi.",
  "atk-abh01a:855_10": "“Yāvañcidaṃ,",
  "atk-abh01a:855_11": "bhikkhave,",
  "atk-abh01a:855_12": "na sukaraṃ akkhānena pāpuṇituṃ yāva sukhā saggā”,",
  "atk-abh01a:855_13": "“na te sukhaṃ pajānanti ye na passanti nandana”ntiādīsu sukhapaccayaṭṭhāne.",
  "atk-abh01a:855_14": "“Diṭṭhadhammasukhavihārā ete dhammā”tiādīsu abyābajjhe.",
  "atk-abh01a:855_15": "“Nibbānaṃ paramaṃ sukha”ntiādisu nibbāne.",
  "atk-abh01a:855_16": "Idha panāyaṃ sukhavedanāyameva daṭṭhabbo. ‘Vedanā’-",
  "atk-abh01a:855_17": "saddo “viditā vedanā uppajjantī”tiādīsu vedayitasmiṃyeva vattati.",
  "atk-abh01a:856_0": "‘Dukkha’-",
  "atk-abh01a:856_1": "saddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu dissati.",
  "atk-abh01a:856_2": "Ayañhi “dukkhassa ca pahānā”tiādīsu dukkhavedanāyaṃ dissati.",
  "atk-abh01a:856_3": "“Jātipi dukkhā”tiādīsu dukkhavatthusmiṃ.",
  "atk-abh01a:856_4": "“Yasmā ca kho, mahāli,",
  "atk-abh01a:856_5": "rūpaṃ dukkhaṃ dukkhānupatitaṃ dukkhāvakkanta”ntiādīsu dukkhārammaṇe.",
  "atk-abh01a:856_6": "“Dukkho pāpassa uccayo”tiādīsu dukkhapaccaye.",
  "atk-abh01a:856_7": "“Yāvañcidaṃ,",
  "atk-abh01a:856_8": "bhikkhave,",
  "atk-abh01a:856_9": "na sukaraṃ akkhānena pāpuṇituṃ yāva dukkhā nirayā”tiādīsu dukkhapaccayaṭṭhāne.",
  "atk-abh01a:856_10": "Idha panāyaṃ dukkhavedanāyameva daṭṭhabbo.",
  "atk-abh01a:857_0": "Vacanattho panettha –",
  "atk-abh01a:857_1": "sukhayatīti sukhā.",
  "atk-abh01a:857_2": "Dukkhayatīti dukkhā.",
  "atk-abh01a:857_3": "Na dukkhā na sukhāti adukkhamasukhā. ‘Ma-",
  "atk-abh01a:857_4": "kāro padasandhivasena vutto.",
  "atk-abh01a:857_5": "Sabbāpi ārammaṇarasaṃ vedayanti anubhavantīti vedanā.",
  "atk-abh01a:857_6": "Tāsu iṭṭhānubhavanalakkhaṇā sukhā,",
  "atk-abh01a:857_7": "aniṭṭhānubhavanalakkhaṇā dukkhā,",
  "atk-abh01a:857_8": "ubhayaviparītānubhavanalakkhaṇā adukkhamasukhā.",
  "atk-abh01a:857_9": "Yopanāyaṃ tīsupi padesu ‘sampayutta’- saddo,",
  "atk-abh01a:857_10": "tassattho –",
  "atk-abh01a:857_11": "samaṃ pakārehi yuttāti sampayuttā.",
  "atk-abh01a:857_12": "Katarehi pakārehīti?",
  "atk-abh01a:857_13": "Ekuppādatādīhi.",
  "atk-abh01a:857_14": "“Natthi keci dhammā kehici dhammehi sampayuttāti?",
  "atk-abh01a:857_15": "Āmantā”ti hi imassa pañhassa paṭikkhepe “nanu atthi keci dhammā kehici dhammehi sahagatā sahajātā saṃsaṭṭhā",
  "atk-abh01a:857_16": "ekuppādā ekanirodhā ekavatthukā ekārammaṇā”ti evaṃ ekuppādatādīnaṃ vasena sampayogattho vutto.",
  "atk-abh01a:857_17": "Iti imehi ekuppādatādīhi samaṃ pakārehi yuttāti sampayuttā.",
  "atk-abh01a:858_0": "3.",
  "atk-abh01a:858_1": "Vipākattike aññamaññavisiṭṭhānaṃ kusalākusalānaṃ pākāti vipākā.",
  "atk-abh01a:858_2": "Vipakkabhāvamāpannānaṃ arūpadhammānametaṃ adhivacanaṃ.",
  "atk-abh01a:858_3": "Vipākadhammadhammāti vipākasabhāvadhammā.",
  "atk-abh01a:858_4": "Yathā jātijarāsabhāvā jātijarāpakatikā sattā jātidhammā jarādhammāti vuccanti evaṃ vipākajanakaṭṭhena vipākasabhāvā vipākapakatikā dhammāti attho.",
  "atk-abh01a:858_5": "Tatiyapadaṃ ubhayasabhāvapaṭikkhepavasena vuttaṃ.",
  "atk-abh01a:859_0": "4.",
  "atk-abh01a:859_1": "Upādinnupādāniyattike ārammaṇakaraṇavasena taṇhādiṭṭhīhi upetena kammunā ādinnā,",
  "atk-abh01a:859_2": "phalabhāvena gahitāti upādinnā.",
  "atk-abh01a:859_3": "Ārammaṇabhāvaṃ upagantvā upādānasambandhena upādānānaṃ hitāti upādāniyā.",
  "atk-abh01a:859_4": "Upādānassa ārammaṇapaccayabhūtānametaṃ adhivacanaṃ.",
  "atk-abh01a:859_5": "Upādiṇṇā ca te upādāniyā cāti upādiṇṇupādāniyā;",
  "atk-abh01a:859_6": "sāsavakammanibbattānaṃ rūpārūpadhammānametaṃ adhivacanaṃ.",
  "atk-abh01a:859_7": "Iti iminā nayena sesapadadvayepi paṭisedhasahito attho veditabbo.",
  "atk-abh01a:860_0": "5.",
  "atk-abh01a:860_1": "Saṃkiliṭṭhasaṃkilesikattike saṃkilesetīti saṃkileso,",
  "atk-abh01a:860_2": "vibādhati,",
  "atk-abh01a:860_3": "upatāpeti cāti attho.",
  "atk-abh01a:860_4": "Saṃkilesena samannāgatāti saṃkiliṭṭhā.",
  "atk-abh01a:860_5": "Attānaṃ ārammaṇaṃ katvā pavattanena saṃkilesaṃ arahanti,",
  "atk-abh01a:860_6": "saṃkilese vā niyuttā,",
  "atk-abh01a:860_7": "tassa ārammaṇabhāvānatikkamanatoti saṃkilesikā.",
  "atk-abh01a:860_8": "Saṃkilesassa ārammaṇapaccayabhūtānametaṃ adhivacanaṃ.",
  "atk-abh01a:860_9": "Saṃkiliṭṭhā ca te saṃkilesikā cāti saṃkiliṭṭhasaṃkilesikā.",
  "atk-abh01a:860_10": "Sesapadadvayampi purimattike vuttanayeneva veditabbaṃ.",
  "atk-abh01a:861_0": "6.",
  "atk-abh01a:861_1": "Vitakkattike sampayogavasena vattamānena saha vitakkena savitakkā.",
  "atk-abh01a:861_2": "Saha vicārena savicārā.",
  "atk-abh01a:861_3": "Savitakkā ca te savicārā cāti savitakkasavicārā.",
  "atk-abh01a:861_4": "Ubhayarahitā avitakkaavicārā.",
  "atk-abh01a:861_5": "Vitakkavicāresu vicārova mattā, pamāṇaṃ,",
  "atk-abh01a:861_6": "etesanti vicāramattā.",
  "atk-abh01a:861_7": "Vicārato uttari vitakkena saddhiṃ sampayogaṃ na gacchantīti attho.",
  "atk-abh01a:861_8": "Avitakkā ca te vicāramattā cāti avitakkavicāramattā.",
  "atk-abh01a:862_0": "7.",
  "atk-abh01a:862_1": "Pītittike pītiyā saha ekuppādādibhāvaṃ gatāti pītisahagatā,",
  "atk-abh01a:862_2": "pītisampayuttāti attho.",
  "atk-abh01a:862_3": "Sesapadadvayepi eseva nayo.",
  "atk-abh01a:862_4": "Upekkhāti cettha adukkhamasukhā vedanā vuttā.",
  "atk-abh01a:862_5": "Sā hi sukhadukkhākārappavattiṃ upekkhati,",
  "atk-abh01a:862_6": "majjhattākārasaṇṭhitattā tenākārena pavattatīti upekkhā.",
  "atk-abh01a:862_7": "Iti vedanāttikato padadvayameva gahetvā nippītikassa sukhassa sappītikasukhato visesadassanavasena ayaṃ tiko vutto.",
  "atk-abh01a:863_0": "8.",
  "atk-abh01a:863_1": "Dassanattike dassanenāti sotāpattimaggena.",
  "atk-abh01a:863_2": "So hi paṭhamaṃ nibbānaṃ dassanato dassananti vutto.",
  "atk-abh01a:863_3": "Gotrabhu pana kiñcāpi paṭhamataraṃ passati,",
  "atk-abh01a:863_4": "yathā pana rañño santikaṃ kenacideva karaṇīyena āgato puriso dūratova rathikāya carantaṃ hatthikkhandhagataṃ",
  "atk-abh01a:863_5": "rājānaṃ disvāpi ‘diṭṭho te rājā’ti puṭṭho disvāpi kattabbakiccassa akatattā ‘na passāmī’ti āha.",
  "atk-abh01a:863_6": "Evameva nibbānaṃ disvāpi kattabbassa kilesappahānassābhāvā na dassananti vuccati.",
  "atk-abh01a:863_7": "Tañhi ñāṇaṃ maggassa āvajjanaṭṭhāne tiṭṭhati.",
  "atk-abh01a:863_8": "Bhāvanāyāti sesamaggattayena.",
  "atk-abh01a:863_9": "Sesamaggattayañhi paṭhamamaggena diṭṭhasmiṃyeva dhamme bhāvanāvasena uppajjati,",
  "atk-abh01a:863_10": "adiṭṭhapubbaṃ kiñci na passati,",
  "atk-abh01a:863_11": "tasmā bhāvanāti vuccati.",
  "atk-abh01a:863_12": "Tatiyapadaṃ ubhayapaṭikkhepavasena vuttaṃ.",
  "atk-abh01a:864_0": "9.",
  "atk-abh01a:864_1": "Tadanantarattike dassanena pahātabbo hetu etesanti dassanena pahātabbahetukā.",
  "atk-abh01a:864_2": "Dutiyapadepi eseva nayo.",
  "atk-abh01a:864_3": "Tatiyapade neva dassanena na bhāvanāya pahātabbo hetu etesanti evamatthaṃ aggahetvā neva dassanena na",
  "atk-abh01a:864_4": "bhāvanāya pahātabbo hetu etesaṃ atthīti evamattho gahetabbo.",
  "atk-abh01a:864_5": "Itarathā hi ahetukānaṃ aggahaṇaṃ bhaveyya;",
  "atk-abh01a:864_6": "hetuyeva hi tesaṃ natthi yo dassanabhāvanāhi pahātabbo siyā.",
  "atk-abh01a:864_7": "Sahetukesupi hetuvajjānaṃ pahānaṃ āpajjati,",
  "atk-abh01a:864_8": "na hetūnaṃ;",
  "atk-abh01a:864_9": "hetuyeva hi etesaṃ ‘neva dassanena na bhāvanāya pahātabbo’ti vutto,",
  "atk-abh01a:864_10": "na te dhammā.",
  "atk-abh01a:864_11": "Ubhayampi cetaṃ anadhippetaṃ.",
  "atk-abh01a:864_12": "Tasmā neva dassanena na bhāvanāya pahātabbo hetu etesaṃ atthīti nevadassanena nabhāvanāya pahātabbahetukāti ayamattho gahetabbo.",
  "atk-abh01a:865_0": "10.",
  "atk-abh01a:865_1": "Ācayagāmittike kammakilesehi āciyatīti ācayo.",
  "atk-abh01a:865_2": "Paṭisandhicutigatippavattānaṃ etaṃ nāmaṃ.",
  "atk-abh01a:865_3": "Tassa kāraṇaṃ hutvā nipphādanakabhāvena taṃ ācayaṃ gacchanti,",
  "atk-abh01a:865_4": "yassa vā pavattanti taṃ puggalaṃ yathāvuttameva ācayaṃ gamentītipi ācayagāmino;",
  "atk-abh01a:865_5": "sāsavakusalākusalānaṃ etaṃ adhivacanaṃ.",
  "atk-abh01a:865_6": "Tato eva ācayasaṅkhātā cayā apetattā,",
  "atk-abh01a:865_7": "nibbānaṃ apetaṃ cayāti apacayo.",
  "atk-abh01a:865_8": "Taṃ ārammaṇaṃ katvā pavattanato apacayaṃ gacchantīti apacayagāmino;",
  "atk-abh01a:865_9": "ariyamaggānametaṃ adhivacanaṃ.",
  "atk-abh01a:865_10": "Apica pākāraṃ iṭṭhakavaḍḍhakī viya pavattaṃ ācinantā gacchantīti ācayagāmino.",
  "atk-abh01a:865_11": "Tena citaṃ citaṃ iṭṭhakaṃ viddhaṃsayamāno puriso viya tadeva pavattaṃ apacinantā gacchantīti apacayagāmino.",
  "atk-abh01a:865_12": "Tatiyapadaṃ ubhayapaṭikkhepena vuttaṃ.",
  "atk-abh01a:866_0": "11.",
  "atk-abh01a:866_1": "Sekkhattike tīsu sikkhāsu jātāti sekkhā.",
  "atk-abh01a:866_2": "Sattannaṃ sekkhānaṃ etetipi sekkhā.",
  "atk-abh01a:866_3": "Apariyositasikkhattā sayameva sikkhantītipi sekkhā.",
  "atk-abh01a:866_4": "Upari sikkhitabbābhāvato na sekkhāti asekkhā.",
  "atk-abh01a:866_5": "Vuḍḍhippattā vā sekkhātipi asekkhā.",
  "atk-abh01a:866_6": "Arahattaphaladhammānaṃ etaṃ adhivacanaṃ.",
  "atk-abh01a:866_7": "Tatiyapadaṃ ubhayapaṭikkhepena vuttaṃ.",
  "atk-abh01a:867_0": "12.",
  "atk-abh01a:867_1": "Parittattike samantato khaṇḍitattā appamattakaṃ parittanti vuccati;",
  "atk-abh01a:867_2": "‘parittaṃ gomayapiṇḍa’ntiādīsu viya.",
  "atk-abh01a:867_3": "Imepi appānubhāvatāya parittā viyāti parittā;",
  "atk-abh01a:867_4": "kāmāvacaradhammānametaṃ adhivacanaṃ.",
  "atk-abh01a:867_5": "Kilesavikkhambhanasamatthatāya vipulaphalatāya dīghasantānatāya ca mahantabhāvaṃ gatā,",
  "atk-abh01a:867_6": "mahantehi vā uḷāracchandavīriyacittapaññehi gatā paṭipannātipi mahaggatā.",
  "atk-abh01a:867_7": "Pamāṇakarā dhammā rāgādayo pamāṇaṃ nāma.",
  "atk-abh01a:867_8": "Ārammaṇato vā sampayogato vā natthi etesaṃ pamāṇaṃ,",
  "atk-abh01a:867_9": "pamāṇassa ca paṭipakkhāti appamāṇā.",
  "atk-abh01a:868_0": "13. Parittārammaṇattike parittaṃ ārammaṇaṃ etesanti parittārammaṇā. Sesapadadvayepi eseva nayo.",
  "atk-abh01a:869_0": "14.",
  "atk-abh01a:869_1": "Hīnattike hīnāti lāmakā akusalā dhammā.",
  "atk-abh01a:869_2": "Hīnappaṇītānaṃ majjhe bhavāti majjhimā.",
  "atk-abh01a:869_3": "Avasesā tebhūmakā dhammā uttamaṭṭhena atappakaṭṭhena ca paṇītā;",
  "atk-abh01a:869_4": "lokuttarā dhammā.",
  "atk-abh01a:870_0": "15.",
  "atk-abh01a:870_1": "Micchattattike ‘hitasukhāvahā me bhavissantī’ti evaṃ āsīsitāpi tathā abhāvato,",
  "atk-abh01a:870_2": "‘asubhādīsuyeva subha’ntiādi viparītappavattito ca micchāsabhāvāti micchattā;",
  "atk-abh01a:870_3": "vipākadāne sati khandhabhedānantarameva vipākadānato niyatā;",
  "atk-abh01a:870_4": "micchattā ca te niyatā cāti micchattaniyatā.",
  "atk-abh01a:870_5": "Vuttaviparītena atthena sammāsabhāvāti sammattā;",
  "atk-abh01a:870_6": "sammattā ca te niyatā ca anantarameva phaladānenāti sammattaniyatā.",
  "atk-abh01a:870_7": "Ubhayathāpi na niyatāti aniyatā.",
  "atk-abh01a:871_0": "16.",
  "atk-abh01a:871_1": "Maggārammaṇattike nibbānaṃ maggati, gavesati,",
  "atk-abh01a:871_2": "kilese vā mārento gacchatīti maggo.",
  "atk-abh01a:871_3": "Maggo ārammaṇaṃ etesanti maggārammaṇā.",
  "atk-abh01a:871_4": "Aṭṭhaṅgikopi maggo paccayaṭṭhena etesaṃ hetūti maggahetukā.",
  "atk-abh01a:871_5": "Maggasampayuttā vā hetū magge vā hetūti maggahetū.",
  "atk-abh01a:871_6": "Te etesaṃ hetūtipi maggahetukā.",
  "atk-abh01a:871_7": "Sammādiṭṭhi sayaṃ maggo ceva hetu ca.",
  "atk-abh01a:871_8": "Iti maggo hetu etesantipi maggahetukā.",
  "atk-abh01a:871_9": "Abhibhavitvā pavattanaṭṭhena maggo adhipati etesanti maggādhipatino.",
  "atk-abh01a:872_0": "17.",
  "atk-abh01a:872_1": "Uppannattike uppādato paṭṭhāya yāva bhaṅgā uddhaṃ pannā gatā pavattāti uppannā.",
  "atk-abh01a:872_2": "Na uppannāti anuppannā.",
  "atk-abh01a:872_3": "Pariniṭṭhitakāraṇekadesattā avassaṃ uppajjissantīti uppādino.",
  "atk-abh01a:873_0": "18.",
  "atk-abh01a:873_1": "Atītattike attano sabhāvaṃ uppādādikkhaṇaṃ vā patvā atikkantāti atītā.",
  "atk-abh01a:873_2": "Tadubhayampi na āgatāti anāgatā.",
  "atk-abh01a:873_3": "Taṃ taṃ kāraṇaṃ paṭicca uppannāti paccuppannā.",
  "atk-abh01a:874_0": "19. Anantarattike atītaṃ ārammaṇaṃ etesanti atītārammaṇā. Sesapadadvayepi eseva nayo.",
  "atk-abh01a:875_0": "20.",
  "atk-abh01a:875_1": "Ajjhattattike ‘evaṃ pavattamānā mayaṃ attā’ti gahaṇaṃ,",
  "atk-abh01a:875_2": "‘gamissāmā’ti iminā viya adhippāyena attānaṃ adhikāraṃ katvā pavattāti ajjhattā.",
  "atk-abh01a:875_3": "‘Ajjhatta’-",
  "atk-abh01a:875_4": "saddo panāyaṃ gocarajjhatte niyakajjhatte ajjhattajjhatte visayajjhatteti catūsu atthesu dissati.",
  "atk-abh01a:875_5": "“Tenānanda,",
  "atk-abh01a:875_6": "bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabbaṃ”,",
  "atk-abh01a:875_7": "“ajjhattarato samāhito”tiādīsu hi ayaṃ gocarajjhatte dissati.",
  "atk-abh01a:875_8": "“Ajjhattaṃ sampasādanaṃ”,",
  "atk-abh01a:875_9": "“ajjhattaṃ vā dhammesu dhammānupassī viharatī”tiādīsu niyakajjhatte.",
  "atk-abh01a:875_10": "“Cha ajjhattikāni āyatanānī”tiādīsu ajjhattajjhatte.",
  "atk-abh01a:875_11": "“Ayaṃ kho panānanda,",
  "atk-abh01a:875_12": "vihāro tathāgatena abhisambuddho yadidaṃ sabbanimittānaṃ amanasikārā ajjhattaṃ suññataṃ upasampajja viharatī”tiādīsu visayajjhatte;",
  "atk-abh01a:875_13": "issariyaṭṭhāneti attho.",
  "atk-abh01a:875_14": "Phalasamāpatti hi buddhānaṃ issariyaṭṭhānaṃ nāma.",
  "atk-abh01a:875_15": "Idha pana niyakajjhatte adhippeto.",
  "atk-abh01a:875_16": "Tasmā attano santāne pavattā pāṭipuggalikā dhammā ajjhattāti veditabbā.",
  "atk-abh01a:875_17": "Tato bāhirabhūtā pana indriyabaddhā vā anindriyabaddhā vā bahiddhā nāma.",
  "atk-abh01a:875_18": "Tatiyapadaṃ tadubhayavasena vuttaṃ.",
  "atk-abh01a:876_0": "21. Anantarattiko teyeva tippakārepi dhamme ārammaṇaṃ katvā pavattanavasena vutto.",
  "atk-abh01a:877_0": "22.",
  "atk-abh01a:877_1": "Sanidassanattike daṭṭhabbabhāvasaṅkhātena saha nidassanenāti sanidassanā.",
  "atk-abh01a:877_2": "Paṭihananabhāvasaṅkhātena saha paṭighenāti sappaṭighā.",
  "atk-abh01a:877_3": "Sanidassanā ca te sappaṭighā cāti sanidassanasappaṭighā.",
  "atk-abh01a:877_4": "Natthi etesaṃ daṭṭhabbabhāvasaṅkhātaṃ nidassananti anidassanā.",
  "atk-abh01a:877_5": "Anidassanā ca te vuttanayeneva sappaṭighā cāti anidassanasappaṭighā.",
  "atk-abh01a:877_6": "Tatiyapadaṃ ubhayapaṭikkhepena vuttaṃ.",
  "atk-abh01a:877_7": "Ayaṃ tāva tikamātikāya anupubbapadavaṇṇanā.",
  "atk-abh01a:878_0": "Tikamātikāpadavaṇṇanā niṭṭhitā.",
  "atk-abh01a:879_0": "Dukamātikāpadavaṇṇanā",
  "atk-abh01a:880_0": "1- 6.",
  "atk-abh01a:880_1": "Dukamātikāyaṃ pana tikesu anāgatapadavaṇṇanaṃyeva karissāma.",
  "atk-abh01a:880_2": "Hetugocchake tāva hetudhammāti mūlaṭṭhena hetusaṅkhātā dhammā.",
  "atk-abh01a:880_3": "Hetū dhammātipi pāṭho.",
  "atk-abh01a:880_4": "Na hetūti tesaṃyeva paṭikkhepavacanaṃ.",
  "atk-abh01a:880_5": "Sampayogato pavattena saha hetunāti sahetukā.",
  "atk-abh01a:880_6": "Tatheva pavatto natthi etesaṃ hetūti ahetukā.",
  "atk-abh01a:880_7": "Ekuppādāditāya hetunā sampayuttāti hetusampayuttā.",
  "atk-abh01a:880_8": "Hetunā vippayuttāti hetuvippayuttā.",
  "atk-abh01a:880_9": "Imesaṃ dvinnampi dukānaṃ kiñcāpi atthato nānattaṃ natthi,",
  "atk-abh01a:880_10": "desanāvilāsena pana tathā bujjhantānaṃ vā puggalānaṃ ajjhāsayavasena vuttā.",
  "atk-abh01a:880_11": "Tato paraṃ paṭhamadukaṃ dutiyatatiyehi saddhiṃ yojetvā tesaṃ ‘hetū na hetū’tiādīnaṃ padānaṃ vasena yathāsambhavato aparepi tayo dukā vuttā.",
  "atk-abh01a:880_12": "Tattha yatheva ‘hetū ceva dhammā sahetukā cā’ti etaṃ sambhavati,",
  "atk-abh01a:880_13": "tathā ‘hetū ceva dhammā ahetukā cā’ti idampi.",
  "atk-abh01a:880_14": "Yathā ca ‘sahetukā ceva dhammā na ca hetū’ti etaṃ sambhavati,",
  "atk-abh01a:880_15": "tathā ‘ahetukā ceva dhammā na ca hetū’ti idampi.",
  "atk-abh01a:880_16": "Hetusampayuttadukena saddhiṃ yojanāyapi eseva nayo.",
  "atk-abh01a:881_0": "Tatra yadetaṃ ‘na hetū dhammā sahetukāpi ahetukāpī’ti siddhe,",
  "atk-abh01a:881_1": "‘na hetū kho pana dhammā’ti atirittaṃ ‘kho panā’ti padaṃ vuttaṃ,",
  "atk-abh01a:881_2": "tassa vasena ayaṃ atirekattho saṅgahitoti veditabbo. Kathaṃ?",
  "atk-abh01a:881_3": "Na kevalaṃ ‘na hetu dhammā atha kho aññepi na ca sahetukāpi ahetukāpi icceva,",
  "atk-abh01a:881_4": "atha kho aññathāpīti.",
  "atk-abh01a:881_5": "Idaṃ vuttaṃ hoti –",
  "atk-abh01a:881_6": "yatheva hi ‘na hetū dhammā sahetukāpi ahetukāpi’,",
  "atk-abh01a:881_7": "evaṃ ‘hetū dhammā sahetukāpi ahetukāpi’.",
  "atk-abh01a:881_8": "Yathā ca ‘na hetū dhammā sahetukāpi ahetukāpi’,",
  "atk-abh01a:881_9": "evaṃ ‘na hetū dhammā hetusampayuttāpi hetuvippayuttāpī’ti.",
  "atk-abh01a:882_0": "7- 13.",
  "atk-abh01a:882_1": "Cūḷantaradukesu attano nipphādakena saha paccayenāti sappaccayā.",
  "atk-abh01a:882_2": "Natthi etesaṃ uppāde vā ṭhitiyaṃ vā paccayoti appaccayā.",
  "atk-abh01a:882_3": "Paccayehi samāgantvā katāti saṅkhatā.",
  "atk-abh01a:882_4": "Na saṅkhatāti asaṅkhatā.",
  "atk-abh01a:882_5": "Avinibbhogavasena rūpaṃ etesaṃ atthīti rūpino.",
  "atk-abh01a:882_6": "Tathāvidhaṃ natthi etesaṃ rūpanti arūpino.",
  "atk-abh01a:882_7": "Ruppanalakkhaṇaṃ vā rūpaṃ;",
  "atk-abh01a:882_8": "taṃ etesaṃ atthīti rūpino.",
  "atk-abh01a:882_9": "Na rūpino arūpino.",
  "atk-abh01a:882_10": "Lokiyā dhammāti loko vuccati lujjanapalujjanaṭṭhena vaṭṭaṃ;",
  "atk-abh01a:882_11": "tasmiṃ pariyāpannabhāvena loke niyuttāti lokiyā.",
  "atk-abh01a:882_12": "Tato uttiṇṇāti uttarā;",
  "atk-abh01a:882_13": "loke apariyāpannabhāvena lokato uttarāti lokuttarā.",
  "atk-abh01a:882_14": "Kenaci viññeyyāti cakkhuviññāṇādīsu kenaci ekena cakkhuviññāṇena vā sotaviññāṇena vā vijānitabbā.",
  "atk-abh01a:882_15": "Kenaci na viññeyyāti teneva cakkhuviññāṇena vā sotaviññāṇena vā na vijānitabbā.",
  "atk-abh01a:882_16": "Evaṃ sante dvinnampi padānaṃ atthanānattato duko hoti.",
  "atk-abh01a:883_0": "14- 19.",
  "atk-abh01a:883_1": "Āsavagocchake āsavantīti āsavā.",
  "atk-abh01a:883_2": "Cakkhutopi…pe…",
  "atk-abh01a:883_3": "manatopi sandanti pavattantīti vuttaṃ hoti.",
  "atk-abh01a:883_4": "Dhammato yāva gotrabhuṃ,",
  "atk-abh01a:883_5": "okāsato yāva bhavaggaṃ savantīti vā āsavā.",
  "atk-abh01a:883_6": "Ete dhamme etañca okāsaṃ antokaritvā pavattantīti attho.",
  "atk-abh01a:883_7": "Antokaraṇattho hi ayaṃ ‘ā’kāro.",
  "atk-abh01a:883_8": "Cirapārivāsiyaṭṭhena madirādayo āsavā.",
  "atk-abh01a:883_9": "Āsavā viyātipi āsavā.",
  "atk-abh01a:883_10": "Lokasmiñhi cirapārivāsikā madirādayo āsavāti vuccanti.",
  "atk-abh01a:883_11": "Yadi ca cirapārivāsiyaṭṭhena āsavā,",
  "atk-abh01a:883_12": "eteyeva bhavitumarahanti.",
  "atk-abh01a:883_13": "Vuttañhetaṃ – “purimā,",
  "atk-abh01a:883_14": "bhikkhave,",
  "atk-abh01a:883_15": "koṭi na paññāyati avijjāya,",
  "atk-abh01a:883_16": "ito pubbe avijjā nāhosī”tiādi.",
  "atk-abh01a:883_17": "Āyataṃ vā saṃsāradukkhaṃ savanti pasavantītipi āsavā.",
  "atk-abh01a:883_18": "Tato aññe no āsavā nāma.",
  "atk-abh01a:883_19": "Attānaṃ ārammaṇaṃ katvā pavattehi saha āsavehīti sāsavā.",
  "atk-abh01a:883_20": "Evaṃ pavattamānā natthi etesaṃ āsavāti anāsavā.",
  "atk-abh01a:883_21": "Sesaṃ hetugocchake vuttanayena veditabbaṃ.",
  "atk-abh01a:883_22": "Ayaṃ pana viseso –",
  "atk-abh01a:883_23": "yathā tattha ‘na hetū kho pana dhammā sahetukāpi ahetukāpīti ayaṃ osānaduko paṭhamadukassa dutiyapadaṃ ādimhi ṭhapetvā vutto,",
  "atk-abh01a:883_24": "evaṃ idha ‘no āsavā kho pana dhammā sāsavāpi anāsavāpī’ti na vutto.",
  "atk-abh01a:883_25": "Kiñcāpi na vutto,",
  "atk-abh01a:883_26": "atha kho ayañca añño ca bhedo tattha vuttanayeneva veditabbo.",
  "atk-abh01a:884_0": "20- 25.",
  "atk-abh01a:884_1": "Saṃyojanagocchake yassa saṃvijjanti,",
  "atk-abh01a:884_2": "taṃ puggalaṃ vaṭṭasmiṃ saṃyojenti bandhantīti saṃyojanā.",
  "atk-abh01a:884_3": "Tato aññe no saṃyojanā nāma.",
  "atk-abh01a:884_4": "Ārammaṇabhāvaṃ upagantvā saṃyojanasambandhane saṃyojanānaṃ hitāti saṃyojaniyā.",
  "atk-abh01a:884_5": "Saṃyojanassa ārammaṇapaccayabhūtānaṃ etaṃ adhivacanaṃ.",
  "atk-abh01a:884_6": "Na saṃyojaniyā asaṃyojaniyā.",
  "atk-abh01a:884_7": "Sesaṃ hetugocchake vuttanayeneva yojetabbaṃ.",
  "atk-abh01a:885_0": "26- 31.",
  "atk-abh01a:885_1": "Ganthagocchake yassa saṃvijjanti taṃ cutipaṭisandhivasena vaṭṭasmiṃ ganthenti ghaṭentīti ganthā.",
  "atk-abh01a:885_2": "Tato aññe no ganthā.",
  "atk-abh01a:885_3": "Ārammaṇakaraṇavasena ganthehi ganthitabbāti ganthaniyā.",
  "atk-abh01a:885_4": "Sesaṃ hetugocchake vuttanayeneva yojetabbaṃ.",
  "atk-abh01a:885_5": "Yathā ca idha,",
  "atk-abh01a:885_6": "evaṃ ito paresupi vuttāvasesaṃ tattha tattha vuttanayeneva veditabbaṃ.",
  "atk-abh01a:886_0": "32- 37.",
  "atk-abh01a:886_1": "Oghagocchake yassa saṃvijjanti taṃ vaṭṭasmiṃyeva ohananti osīdāpentīti oghā.",
  "atk-abh01a:886_2": "Ārammaṇaṃ katvā atikkamanīyato oghehi atikkamitabbāti oghaniyā.",
  "atk-abh01a:886_3": "Oghānaṃ ārammaṇadhammā eva veditabbā.",
  "atk-abh01a:887_0": "38-43. Yogagocchake vaṭṭasmiṃ yojentīti yogā. Yoganiyā oghaniyā viya veditabbā.",
  "atk-abh01a:888_0": "44- 49.",
  "atk-abh01a:888_1": "Nīvaraṇagocchake cittaṃ nīvaranti pariyonandhantīti nīvaraṇā.",
  "atk-abh01a:888_2": "Nīvaraṇiyā saṃyojaniyā viya veditabbā.",
  "atk-abh01a:889_0": "50- 54.",
  "atk-abh01a:889_1": "Parāmāsagocchake dhammānaṃ yathābhūtaṃ aniccādiākāraṃ atikkamitvā ‘nicca’nti ādivasena pavattamānā parato āmasantīti parāmāsā.",
  "atk-abh01a:889_2": "Parāmāsehi ārammaṇakaraṇavasena parāmaṭṭhattā parāmaṭṭhā.",
  "atk-abh01a:890_0": "55- 68.",
  "atk-abh01a:890_1": "Mahantaradukesu ārammaṇaṃ aggahetvā appavattito saha ārammaṇenāti sārammaṇā.",
  "atk-abh01a:890_2": "Natthi etesaṃ ārammaṇanti anārammaṇā.",
  "atk-abh01a:890_3": "Cintanaṭṭhena cittā,",
  "atk-abh01a:890_4": "vicittaṭṭhena vā cittā.",
  "atk-abh01a:890_5": "Avippayogavasena cetasi niyuttāti cetasikā.",
  "atk-abh01a:890_6": "Nirantarabhāvūpagamanatāya,",
  "atk-abh01a:890_7": "uppādato yāva bhaṅgā,",
  "atk-abh01a:890_8": "cittena saṃsaṭṭhāti cittasaṃsaṭṭhā.",
  "atk-abh01a:890_9": "Ekato vattamānāpi nirantarabhāvaṃ anupagamanatāya cittena visaṃsaṭṭhāti cittavisaṃsaṭṭhā.",
  "atk-abh01a:890_10": "Samuṭṭhahanti etenāti samuṭṭhānaṃ.",
  "atk-abh01a:890_11": "Cittaṃ samuṭṭhānaṃ etesanti cittasamuṭṭhānā.",
  "atk-abh01a:890_12": "Saha bhavantīti sahabhuno.",
  "atk-abh01a:890_13": "Cittena sahabhuno cittasahabhuno.",
  "atk-abh01a:890_14": "Anuparivattantīti anuparivattino.",
  "atk-abh01a:890_15": "Kiṃ anuparivattanti? Cittaṃ.",
  "atk-abh01a:890_16": "Cittassa anuparivattino cittānuparivattino.",
  "atk-abh01a:890_17": "Cittasaṃsaṭṭhā ca te cittasamuṭṭhānā cāti cittasaṃsaṭṭhasamuṭṭhānā.",
  "atk-abh01a:890_18": "Cittasaṃsaṭṭhā ca te cittasamuṭṭhānā ca cittasahabhuno eva cāti cittasaṃsaṭṭhasamuṭṭhānasahabhuno.",
  "atk-abh01a:890_19": "Cittasaṃsaṭṭhā ca te cittasamuṭṭhānā ca cittānuparivattino eva cāti cittasaṃsaṭṭhasamuṭṭhānānuparivattino.",
  "atk-abh01a:890_20": "Sesāni sabbapadāni vuttapadānaṃ paṭikkhepavasena veditabbāni.",
  "atk-abh01a:890_21": "Ajjhattajjhattaṃ sandhāya ajjhattattike vuttavasena ajjhattāva ajjhattikā.",
  "atk-abh01a:890_22": "Tato bahibhūtāti bāhirā.",
  "atk-abh01a:890_23": "Upādiyanteva bhūtāni,",
  "atk-abh01a:890_24": "na bhūtāni viya upādiyantīti upādā.",
  "atk-abh01a:890_25": "Na upādiyantevāti noupādā.",
  "atk-abh01a:891_0": "69-74. Upādānagocchake bhusaṃ ādiyantīti upādānā; daḷhaggāhaṃ gaṇhantīti attho. Tato aññe noupādānā.",
  "atk-abh01a:892_0": "75-82. Kilesagocchake saṃkiliṭṭhattike vuttanayeneva attho veditabbo.",
  "atk-abh01a:893_0": "83- 100.",
  "atk-abh01a:893_1": "Piṭṭhidukesu kāme avacarantīti kāmāvacarā rūpe avacarantīti rūpāvacarā.",
  "atk-abh01a:893_2": "Arūpe avacarantīti arūpāvacarā.",
  "atk-abh01a:893_3": "Ayamettha saṅkhepo.",
  "atk-abh01a:893_4": "Vitthāro pana parato āvi bhavissati.",
  "atk-abh01a:893_5": "Tebhūmakavaṭṭe pariyāpannā antogadhāti pariyāpannā.",
  "atk-abh01a:893_6": "Tasmiṃ na pariyāpannāti apariyāpannā.",
  "atk-abh01a:893_7": "Vaṭṭamūlaṃ chindantā nibbānaṃ ārammaṇaṃ katvā vaṭṭato niyyantīti niyyānikā.",
  "atk-abh01a:893_8": "Iminā lakkhaṇena na niyyantīti aniyyānikā.",
  "atk-abh01a:893_9": "Cutiyā vā attano vā pavattiyā anantaraṃ phaladāne niyatattā niyatā.",
  "atk-abh01a:893_10": "Tathā aniyatattā aniyatā.",
  "atk-abh01a:893_11": "Aññe dhamme uttaranti pajahantīti uttarā.",
  "atk-abh01a:893_12": "Attānaṃ uttarituṃ samatthehi saha uttarehīti sauttarā.",
  "atk-abh01a:893_13": "Natthi etesaṃ uttarāti anuttarā.",
  "atk-abh01a:893_14": "Raṇanti etehīti raṇā;",
  "atk-abh01a:893_15": "yehi abhibhūtā sattā nānappakārena kandanti paridevanti,",
  "atk-abh01a:893_16": "tesaṃ rāgādīnaṃ etaṃ adhivacanaṃ.",
  "atk-abh01a:893_17": "Sampayogavasena pahānekaṭṭhatāvasena ca saha raṇehīti saraṇā.",
  "atk-abh01a:893_18": "Tenākārena natthi etesaṃ raṇāti araṇā.",
  "atk-abh01a:894_0": "Suttantikadukamātikāpadavaṇṇanā",
  "atk-abh01a:895_0": "101- 108.",
  "atk-abh01a:895_1": "Suttantikadukesu sampayogavasena vijjaṃ bhajantīti vijjābhāgino;",
  "atk-abh01a:895_2": "vijjābhāge vijjākoṭṭhāse vattantītipi vijjābhāgino.",
  "atk-abh01a:895_3": "Tattha vipassanāñāṇaṃ,",
  "atk-abh01a:895_4": "manomayiddhi,",
  "atk-abh01a:895_5": "cha abhiññāti aṭṭha vijjā.",
  "atk-abh01a:895_6": "Purimena atthena tāhi sampayuttadhammāpi vijjābhāgino.",
  "atk-abh01a:895_7": "Pacchimena atthena tāsu yā kāci ekā vijjā vijjā.",
  "atk-abh01a:895_8": "Sesā vijjābhāginoti.",
  "atk-abh01a:895_9": "Evaṃ vijjāpi vijjāya sampayuttadhammāpi vijjābhāginotveva veditabbā.",
  "atk-abh01a:895_10": "Idha pana sampayuttadhammāva adhippetā.",
  "atk-abh01a:895_11": "Sampayogavaseneva avijjaṃ bhajantīti avijjābhāgino.",
  "atk-abh01a:895_12": "Avijjābhāge avijjākoṭṭhāse vattantītipi avijjābhāgino.",
  "atk-abh01a:895_13": "Tattha dukkhapaṭicchādakaṃ tamo samudayādipaṭicchādakanti catasso avijjā.",
  "atk-abh01a:895_14": "Purimanayeneva tāhi sampayuttadhammāpi avijjābhāgino.",
  "atk-abh01a:895_15": "Tāsu yā kāci ekā avijjā avijjā.",
  "atk-abh01a:895_16": "Sesā avijjābhāginoti.",
  "atk-abh01a:895_17": "Evaṃ avijjāpi avijjāya sampayuttadhammāpi avijjābhāginotveva veditabbā.",
  "atk-abh01a:895_18": "Idha pana sampayuttadhammāva adhippetā.",
  "atk-abh01a:896_0": "Puna anajjhottharaṇabhāvena kilesandhakāraṃ viddhaṃsetuṃ asamatthatāya vijju upamā etesanti vijjūpamā.",
  "atk-abh01a:896_1": "Nissesaṃ viddhaṃsanasamatthatāya vajiraṃ upamā etesanti vajirūpamā.",
  "atk-abh01a:896_2": "Bālesu ṭhitattā yattha ṭhitā tadupacārena bālā.",
  "atk-abh01a:896_3": "Paṇḍitesu ṭhitattā paṇḍitā.",
  "atk-abh01a:896_4": "Bālakarattā vā bālā,",
  "atk-abh01a:896_5": "paṇḍitakarattā paṇḍitā.",
  "atk-abh01a:896_6": "Kaṇhāti kāḷakā,",
  "atk-abh01a:896_7": "cittassa apabhassarabhāvakaraṇā.",
  "atk-abh01a:896_8": "Sukkāti odātā,",
  "atk-abh01a:896_9": "cittassa pabhassarabhāvakaraṇā.",
  "atk-abh01a:896_10": "Kaṇhābhijātihetuto vā kaṇhā;",
  "atk-abh01a:896_11": "sukkābhijātihetuto sukkā.",
  "atk-abh01a:896_12": "Idha ceva samparāye ca tapentīti tapanīyā.",
  "atk-abh01a:896_13": "Na tapanīyā atapanīyā.",
  "atk-abh01a:897_0": "Adhivacanadukādayo tayo atthato ninnānākaraṇā;",
  "atk-abh01a:897_1": "byañjanamevettha nānaṃ.",
  "atk-abh01a:897_2": "Sirivaḍḍhako dhanavaḍḍhakoti ādayo hi vacanamattameva adhikāraṃ katvā pavattā adhivacanā nāma.",
  "atk-abh01a:897_3": "Adhivacanānaṃ pathā adhivacanapathā.",
  "atk-abh01a:897_4": "“Abhisaṅkharontīti kho,",
  "atk-abh01a:897_5": "bhikkhave,",
  "atk-abh01a:897_6": "tasmā saṅkhārā”ti evaṃ niddhāretvā sahetukaṃ katvā vuccamānā abhilāpā nirutti nāma.",
  "atk-abh01a:897_7": "Niruttīnaṃ pathā niruttipathā.",
  "atk-abh01a:897_8": "Takko vitakko saṅkappoti evaṃ tena tena pakārena ñāpanato paññatti nāma.",
  "atk-abh01a:897_9": "Paññattīnaṃ pathā paññattipathā.",
  "atk-abh01a:897_10": "Ettha ca ekaṃ dukaṃ vatvāpi itaresaṃ vacane payojanaṃ hetugocchake vuttanayeneva veditabbaṃ.",
  "atk-abh01a:898_0": "109- 118.",
  "atk-abh01a:898_1": "Nāmarūpaduke nāmakaraṇaṭṭhena namanaṭṭhena nāmanaṭṭhena ca nāmaṃ.",
  "atk-abh01a:898_2": "Ruppanaṭṭhena rūpaṃ.",
  "atk-abh01a:898_3": "Ayamettha saṅkhepo.",
  "atk-abh01a:898_4": "Vitthāro pana nikkhepakaṇḍe āvi bhavissati.",
  "atk-abh01a:898_5": "Avijjāti dukkhādīsu aññāṇaṃ.",
  "atk-abh01a:898_6": "Bhavataṇhāti bhavapatthanā.",
  "atk-abh01a:898_7": "Bhavadiṭṭhīti bhavo vuccati sassataṃ;",
  "atk-abh01a:898_8": "sassatavasena uppajjanadiṭṭhi.",
  "atk-abh01a:898_9": "Vibhavadiṭṭhīti vibhavo vuccati ucchedaṃ;",
  "atk-abh01a:898_10": "ucchedavasena uppajjanadiṭṭhi.",
  "atk-abh01a:898_11": "Sassato attā ca loko cāti pavattā diṭṭhi sassatadiṭṭhi.",
  "atk-abh01a:898_12": "Ucchijjissatīti pavattā diṭṭhi ucchedadiṭṭhi.",
  "atk-abh01a:898_13": "Antavāti pavattā diṭṭhi antavādiṭṭhi.",
  "atk-abh01a:898_14": "Anantavāti pavattā diṭṭhi anantavādiṭṭhi.",
  "atk-abh01a:898_15": "Pubbantaṃ anugatā diṭṭhi pubbantānudiṭṭhi.",
  "atk-abh01a:898_16": "Aparantaṃ anugatā diṭṭhi aparantānudiṭṭhi.",
  "atk-abh01a:898_17": "Ahirikanti yaṃ na hiriyati hiriyitabbenāti evaṃ vitthāritā nillajjatā.",
  "atk-abh01a:898_18": "Anottappanti yaṃ na ottappati ottappitabbenāti evaṃ vitthārito abhāyanakaākāro.",
  "atk-abh01a:898_19": "Hiriyanā hirī,",
  "atk-abh01a:898_20": "ottappanā ottappaṃ.",
  "atk-abh01a:898_21": "Dovacassatādīsu dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti dubbaco.",
  "atk-abh01a:898_22": "Tassa kammaṃ dovacassaṃ.",
  "atk-abh01a:898_23": "Tassa bhāvo dovacassatā.",
  "atk-abh01a:898_24": "Pāpā assaddhādayo puggalā etassa mittāti pāpamitto;",
  "atk-abh01a:898_25": "tassa bhāvo pāpamittatā.",
  "atk-abh01a:898_26": "Sovacassatā ca kalyāṇamittatā ca vuttapaṭipakkhanayena veditabbā.",
  "atk-abh01a:899_0": "119- 123.",
  "atk-abh01a:899_1": "‘Pañcapi āpattikkhandhā āpattiyo,",
  "atk-abh01a:899_2": "sattapi āpattikkhandhā āpattiyo’ti evaṃ vuttāsu āpattīsu kusalabhāvo āpattikusalatā.",
  "atk-abh01a:899_3": "Tāhi āpattīhi vuṭṭhāne kusalabhāvo āpattivuṭṭhānakusalatā.",
  "atk-abh01a:899_4": "Samāpattīsu kusalabhāvo samāpattikusalatā.",
  "atk-abh01a:899_5": "Samāpattīnaṃ appanāparicchedapaññāyetaṃ adhivacanaṃ.",
  "atk-abh01a:899_6": "Samāpattīhi vuṭṭhāne kusalabhāvo samāpattivuṭṭhānakusalatā.",
  "atk-abh01a:899_7": "Aṭṭhārasasu dhātūsu kusalabhāvo dhātukusalatā.",
  "atk-abh01a:899_8": "Tāsaṃyeva dhātūnaṃ manasikāre kusalabhāvo manasikārakusalatā.",
  "atk-abh01a:899_9": "Cakkhāyatanādīsu kusalabhāvo āyatanakusalatā.",
  "atk-abh01a:899_10": "Dvādasaṅge paṭiccasamuppāde kusalabhāvo paṭiccasamuppādakusalatā.",
  "atk-abh01a:899_11": "Tasmiṃ tasmiṃ ṭhāne kusalabhāvo ṭhānakusalatā.",
  "atk-abh01a:899_12": "Ṭhānanti kāraṇaṃ vuccati.",
  "atk-abh01a:899_13": "Tasmiñhi tadāyattavuttitāya phalaṃ tiṭṭhati nāma,",
  "atk-abh01a:899_14": "tasmā ṭhānanti vuttaṃ.",
  "atk-abh01a:899_15": "Aṭṭhāne kusalabhāvo aṭṭhānakusalatā.",
  "atk-abh01a:900_0": "124- 134.",
  "atk-abh01a:900_1": "Ujubhāvo ajjavo.",
  "atk-abh01a:900_2": "Mudubhāvo maddavo.",
  "atk-abh01a:900_3": "Adhivāsanasaṅkhāto khamanabhāvo khanti.",
  "atk-abh01a:900_4": "Suratassa bhāvo soraccaṃ.",
  "atk-abh01a:900_5": "Sammodakamudubhāvasaṅkhāto sakhilabhāvo sākhalyaṃ.",
  "atk-abh01a:900_6": "Yathā parehi saddhiṃ attano chiddaṃ na hoti evaṃ dhammāmisehi paṭisantharaṇaṃ paṭisanthāro.",
  "atk-abh01a:900_7": "Indriyasaṃvarabhedasaṅkhāto manacchaṭṭhesu indriyesu aguttadvārabhāvo indriyesu aguttadvāratā.",
  "atk-abh01a:900_8": "Paṭiggahaṇaparibhogavasena bhojane mattaṃ ajānanabhāvo bhojane amattaññutā.",
  "atk-abh01a:900_9": "Anantaraduko vuttapaṭipakkhanayena veditabbo.",
  "atk-abh01a:900_10": "Sativippavāsasaṅkhāto muṭṭhassatibhāvo muṭṭhassaccaṃ.",
  "atk-abh01a:900_11": "Asampajānabhāvo asampajaññaṃ.",
  "atk-abh01a:900_12": "Saratīti sati.",
  "atk-abh01a:900_13": "Sampajānātīti sampajaññaṃ.",
  "atk-abh01a:900_14": "Appaṭisaṅkhāne akampanaṭṭhena paṭisaṅkhānasaṅkhātaṃ balaṃ paṭisaṅkhānabalaṃ.",
  "atk-abh01a:900_15": "Vīriyasīsena satta bojjhaṅge bhāventassa uppannaṃ balaṃ bhāvanābalaṃ.",
  "atk-abh01a:900_16": "Paccanīkadhamme sametīti samatho.",
  "atk-abh01a:900_17": "Aniccādivasena vividhena ākārena passatīti vipassanā.",
  "atk-abh01a:900_18": "Samathova taṃ ākāraṃ gahetvā puna pavattetabbassa samathassa nimittavasena samathanimittaṃ.",
  "atk-abh01a:900_19": "Paggāhanimittepi eseva nayo.",
  "atk-abh01a:900_20": "Sampayuttadhamme paggaṇhātīti paggāho.",
  "atk-abh01a:900_21": "Na vikkhipatīti avikkhepo.",
  "atk-abh01a:901_0": "135- 142.",
  "atk-abh01a:901_1": "Sīlavināsikā asaṃvarasaṅkhātā sīlassa vipatti sīlavipatti.",
  "atk-abh01a:901_2": "Sammādiṭṭhivināsikā micchādiṭṭhisaṅkhātā diṭṭhiyā vipatti diṭṭhivipatti.",
  "atk-abh01a:901_3": "Soraccameva sīlassa sampādanato sīlaparipūraṇato sīlassa sampadāti sīlasampadā.",
  "atk-abh01a:901_4": "Diṭṭhipāripūribhūtaṃ ñāṇaṃ diṭṭhiyā sampadāti diṭṭhisampadā.",
  "atk-abh01a:901_5": "Visuddhibhāvaṃ sampattā sīlasaṅkhātā sīlassa visuddhi,",
  "atk-abh01a:901_6": "sīlavisuddhi.",
  "atk-abh01a:901_7": "Nibbānasaṅkhātaṃ visuddhiṃ pāpetuṃ samatthā,",
  "atk-abh01a:901_8": "dassanasaṅkhātā,",
  "atk-abh01a:901_9": "diṭṭhiyā visuddhi diṭṭhivisuddhi.",
  "atk-abh01a:901_10": "Diṭṭhivisuddhi kho pana yathādiṭṭhissa ca padhānanti kammassakataññāṇādisaṅkhātā diṭṭhivisuddhi ceva",
  "atk-abh01a:901_11": "yathādiṭṭhissa ca anurūpadiṭṭhissa kalyāṇadiṭṭhissa taṃsampayuttameva padhānaṃ.",
  "atk-abh01a:901_12": "Saṃvegoti jātiādīni paṭicca uppannabhayasaṅkhātaṃ saṃvijjanaṃ.",
  "atk-abh01a:901_13": "Saṃvejaniyaṭṭhānanti saṃvegajanakaṃ jātiādikāraṇaṃ.",
  "atk-abh01a:901_14": "Saṃviggassa ca yonisopadhānanti evaṃ saṃvegajātassa upāyapadhānaṃ.",
  "atk-abh01a:901_15": "Asantuṭṭhitā ca kusalesu dhammesūti kusaladhammapūraṇe asantuṭṭhibhāvo.",
  "atk-abh01a:901_16": "Appaṭivānitā ca padhānasminti arahattaṃ apatvā padhānasmiṃ anivattanatā anosakkanatā.",
  "atk-abh01a:901_17": "Vijānanato vijjā.",
  "atk-abh01a:901_18": "Vimuccanato vimutti.",
  "atk-abh01a:901_19": "Khaye ñāṇanti kilesakkhayakare ariyamagge ñāṇaṃ.",
  "atk-abh01a:901_20": "Anuppāde ñāṇanti paṭisandhivasena anuppādabhūte taṃtaṃmaggavajjhakilesānaṃ anuppādapariyosāne uppanne ariyaphale ñāṇaṃ.",
  "atk-abh01a:901_21": "Ayaṃ mātikāya anupubbapadavaṇṇanā.",
  "atk-abh01a:902_0": "Dukamātikāpadavaṇṇanā niṭṭhitā.",
  "atk-abh01a:903_0": "Kāmāvacarakusalapadabhājanīyaṃ",
  "atk-abh01a:904_0": "1.",
  "atk-abh01a:904_1": "Idāni yathānikkhittāya mātikāya saṅgahite dhamme pabhedato dassetuṃ katame dhammā kusalāti idaṃ padabhājanīyaṃ āraddhaṃ.",
  "atk-abh01a:904_2": "Tattha yadetaṃ yasmiṃ samaye kāmāvacaraṃ kusalaṃ cittaṃ uppannaṃ hotīti paṭhamaṃ kāmāvacarakusalaṃ dassitaṃ,",
  "atk-abh01a:904_3": "tassa tāva niddese dhammavavatthānavāro saṅgahavāro suññatavāroti tayo mahāvārā honti.",
  "atk-abh01a:904_4": "Tesu dhammavavatthānavāro uddesaniddesavasena dvidhā ṭhito.",
  "atk-abh01a:904_5": "Tesu uddesavārassa pucchā,",
  "atk-abh01a:904_6": "samayaniddeso,",
  "atk-abh01a:904_7": "dhammuddeso,",
  "atk-abh01a:904_8": "appanāti cattāro paricchedā.",
  "atk-abh01a:904_9": "Tesu ‘katame dhammā kusalā’ti ayaṃ pucchā nāma.",
  "atk-abh01a:904_10": "‘Yasmiṃ samaye kāmāvacaraṃ…pe…",
  "atk-abh01a:904_11": "tasmiṃ samaye’ti ayaṃ samayaniddeso nāma.",
  "atk-abh01a:904_12": "‘Phasso hoti…pe…",
  "atk-abh01a:904_13": "avikkhepo hotī’ti ayaṃ dhammuddeso nāma.",
  "atk-abh01a:904_14": "‘Ye vā pana tasmiṃ samaye aññepi atthi paṭiccasamuppannā arūpino dhammā ime dhammā kusalā’ti ayaṃ appanā nāma.",
  "atk-abh01a:905_0": "Evaṃ catūhi paricchedehi ṭhitassa uddesavārassa yvāyaṃ paṭhamo pucchāparicchedo,",
  "atk-abh01a:905_1": "tattha ‘katame dhammā kusalā’ti ayaṃ kathetukamyatāpucchā.",
  "atk-abh01a:905_2": "Pañcavidhāhi pucchā –",
  "atk-abh01a:905_3": "adiṭṭhajotanāpucchā,",
  "atk-abh01a:905_4": "diṭṭhasaṃsandanāpucchā,",
  "atk-abh01a:905_5": "vimaticchedanāpucchā,",
  "atk-abh01a:905_6": "anumatipucchā,",
  "atk-abh01a:905_7": "kathetukamyatāpucchāti.",
  "atk-abh01a:905_8": "Tāsaṃ idaṃ nānattaṃ –",
  "atk-abh01a:906_0": "Katamā adiṭṭhajotanāpucchā?",
  "atk-abh01a:906_1": "Pakatiyā lakkhaṇaṃ aññātaṃ hoti,",
  "atk-abh01a:906_2": "adiṭṭhaṃ atulitaṃ atīritaṃ avibhūtaṃ avibhāvitaṃ.",
  "atk-abh01a:906_3": "Tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṃ pucchati.",
  "atk-abh01a:906_4": "Ayaṃ adiṭṭhajotanāpucchā.",
  "atk-abh01a:907_0": "Katamā diṭṭhasaṃsandanāpucchā?",
  "atk-abh01a:907_1": "Pakatiyā lakkhaṇaṃ ñātaṃ hoti,",
  "atk-abh01a:907_2": "diṭṭhaṃ tulitaṃ tīritaṃ vibhūtaṃ vibhāvitaṃ,",
  "atk-abh01a:907_3": "so aññehi paṇḍitehi saddhiṃ saṃsandanatthāya pañhaṃ pucchati.",
  "atk-abh01a:907_4": "Ayaṃ diṭṭhasaṃsandanāpucchā.",
  "atk-abh01a:908_0": "Katamā vimaticchedanāpucchā?",
  "atk-abh01a:908_1": "Pakatiyā saṃsayapakkhando hoti,",
  "atk-abh01a:908_2": "vimatipakkhando dveḷhakajāto –",
  "atk-abh01a:908_3": "‘evaṃ nu kho, nanu kho,",
  "atk-abh01a:908_4": "kiṃ nu kho,",
  "atk-abh01a:908_5": "kathaṃ nu kho’ti.",
  "atk-abh01a:908_6": "So vimaticchedanatthāya pañhaṃ pucchati.",
  "atk-abh01a:908_7": "Ayaṃ vimaticchedanāpucchā.",
  "atk-abh01a:909_0": "Katamā anumatipucchā?",
  "atk-abh01a:909_1": "Bhagavā bhikkhūnaṃ anumatiyā pañhaṃ pucchati –",
  "atk-abh01a:909_2": "‘taṃ kiṃ maññatha,",
  "atk-abh01a:909_3": "bhikkhave,",
  "atk-abh01a:909_4": "rūpaṃ niccaṃ vā aniccaṃ vā’ti? ‘Aniccaṃ, bhante’.",
  "atk-abh01a:909_5": "‘Yaṃ panāniccaṃ dukkhaṃ vā taṃ sukhaṃ vā’ti? ‘Dukkhaṃ, bhante’.",
  "atk-abh01a:909_6": "‘Yaṃ panāniccaṃ dukkhaṃ vipariṇāmadhammaṃ,",
  "atk-abh01a:909_7": "kallaṃ nu taṃ samanupassituṃ etaṃ mama,",
  "atk-abh01a:909_8": "esohamasmi,",
  "atk-abh01a:909_9": "eso me attā’ti? ‘Nohetaṃ,",
  "atk-abh01a:909_10": "bhante’ti.",
  "atk-abh01a:909_11": "Ayaṃ anumatipucchā.",
  "atk-abh01a:910_0": "Katamā kathetukamyatāpucchā?",
  "atk-abh01a:910_1": "Bhagavā bhikkhūnaṃ kathetukamyatāya pañhaṃ pucchati.",
  "atk-abh01a:910_2": "“Cattārome,",
  "atk-abh01a:910_3": "bhikkhave,",
  "atk-abh01a:910_4": "satipaṭṭhānā.",
  "atk-abh01a:910_5": "Katame cattāro”ti ?",
  "atk-abh01a:910_6": "Ayaṃ kathetukamyatāpucchāti.",
  "atk-abh01a:911_0": "Tattha buddhānaṃ purimā tisso pucchā natthi. Kasmā?",
  "atk-abh01a:911_1": "Buddhānañhi tīsu addhāsu kiñci saṅkhataṃ,",
  "atk-abh01a:911_2": "addhāvimuttaṃ vā asaṅkhataṃ,",
  "atk-abh01a:911_3": "adiṭṭhaṃ anaññātaṃ ajotitaṃ atulitaṃ atīritaṃ avibhūtaṃ avibhāvitaṃ nāma natthi.",
  "atk-abh01a:911_4": "Tena tesaṃ adiṭṭhajotanāpucchā natthi.",
  "atk-abh01a:911_5": "Yaṃ pana bhagavatā attano ñāṇena paṭividdhaṃ,",
  "atk-abh01a:911_6": "tassa aññena samaṇena vā brāhmaṇena vā devena vā mārena vā brahmunā vā saddhiṃ saṃsandanakiccaṃ natthi.",
  "atk-abh01a:911_7": "Tenassa diṭṭhasaṃsandanāpucchā natthi.",
  "atk-abh01a:911_8": "Yasmā panesa akathaṃkathī tiṇṇavicikiccho sabbadhammesu vihatasaṃsayo,",
  "atk-abh01a:911_9": "tenassa vimaticchedanāpucchā natthi.",
  "atk-abh01a:911_10": "Itarā dve pana pucchā bhagavato atthi.",
  "atk-abh01a:911_11": "Tāsu ayaṃ kathetukamyatāpucchāti veditabbā.",
  "atk-abh01a:912_0": "Tattha ‘katame’tipadena niddisitabbadhamme pucchati.",
  "atk-abh01a:912_1": "‘Dhammā kusalā’ti hi vacanamattena ‘kiṃ katā kiṃ vā karontī’ti na sakkā ñātuṃ.",
  "atk-abh01a:912_2": "‘Katame’ti vutte pana tesaṃ puṭṭhabhāvo paññāyati.",
  "atk-abh01a:912_3": "Tena vuttaṃ ‘katametipadena niddisitabbadhamme pucchatī’ti.",
  "atk-abh01a:912_4": "‘Dhammā kusalā’tipadadvayena pucchāya puṭṭhadhamme dasseti.",
  "atk-abh01a:912_5": "Tesaṃ attho heṭṭhā pakāsitova.",
  "atk-abh01a:913_0": "Kasmā panettha mātikāyaṃ viya ‘kusalā dhammā’ti avatvā ‘dhammā kusalā’ti padānukkamo katoti?",
  "atk-abh01a:913_1": "Pabhedato dhammānaṃ desanaṃ dīpetvā pabhedavantadassanatthaṃ.",
  "atk-abh01a:913_2": "Imasmiñhi abhidhamme dhammāva desetabbā.",
  "atk-abh01a:913_3": "Te ca kusalādīhi pabhedehi anekappabhedā.",
  "atk-abh01a:913_4": "Tasmā dhammāyeva idha desetabbā.",
  "atk-abh01a:913_5": "Nāyaṃ vohāradesanā.",
  "atk-abh01a:913_6": "Te ca anekappabhedato desetabbā,",
  "atk-abh01a:913_7": "na dhammamattato.",
  "atk-abh01a:913_8": "Pabhedato hi desanā ghanavinibbhogapaṭisambhidāñāṇāvahā hotīti ‘kusalā dhammā’ti evaṃ pabhedato dhammānaṃ desanaṃ dīpetvā,",
  "atk-abh01a:913_9": "idāni ye tena pabhedena desetabbā dhammā te dassetuṃ,",
  "atk-abh01a:913_10": "ayaṃ ‘katame dhammā kusalā’ti padānukkamo katoti veditabbo.",
  "atk-abh01a:913_11": "Pabhedavantesu hi dassitesu pabhedo dassiyamāno yujjati suviññeyyo ca hotīti.",
  "atk-abh01a:914_0": "Idāni yasmiṃ samaye kāmāvacaraṃ kusalaṃ cittanti. Ettha –",
  "atk-abh01a:915_0": "Samaye niddisi cittaṃ, cittena samayaṃ muni;",
  "atk-abh01a:916_0": "Niyametvāna dīpetuṃ, dhamme tattha pabhedato.",
  "atk-abh01a:917_0": "‘Yasmiṃ samaye kāmāvacaraṃ kusalaṃ citta’nti hi niddisanto bhagavā samaye cittaṃ niddisi.",
  "atk-abh01a:917_1": "Kiṃkāraṇā?",
  "atk-abh01a:917_2": "Tena samayaniyamitena cittena pariyosāne ‘tasmiṃ samaye’ti evaṃ samayaṃ niyametvāna,",
  "atk-abh01a:917_3": "atha vijjamānepi samayanānatte yasmiṃ samaye cittaṃ tasmiṃyeva samaye phasso hoti,",
  "atk-abh01a:917_4": "vedanā hotīti evaṃ tasmiṃ cittaniyamite samaye ete santatisamūhakiccārammaṇaghanavasena duranubodhappabhede phassavedanādayo dhamme bodhetunti attho.",
  "atk-abh01a:918_0": "Idāni ‘yasmiṃ samaye’tiādīsu ayamanupubbapadavaṇṇanā.",
  "atk-abh01a:918_1": "Yasminti aniyamato bhummaniddeso.",
  "atk-abh01a:918_2": "Samayeti aniyamaniddiṭṭhaparidīpanaṃ.",
  "atk-abh01a:918_3": "Ettāvatā aniyamato samayo niddiṭṭho hoti.",
  "atk-abh01a:918_4": "Tattha samayasaddo –",
  "atk-abh01a:919_0": "Samavāye khaṇe kāle, samūhe hetu diṭṭhisu;",
  "atk-abh01a:920_0": "Paṭilābhe pahāne ca, paṭivedhe ca dissati.",
  "atk-abh01a:921_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-abh01a:921_1": "“Ekova kho,",
  "atk-abh01a:921_2": "bhikkhave,",
  "atk-abh01a:921_3": "khaṇo ca samayo ca brahmacariyavāsāyā”tiādīsu khaṇo.",
  "atk-abh01a:921_4": "“Uṇhasamayo pariḷāhasamayo”tiādīsu kālo.",
  "atk-abh01a:921_5": "“Mahāsamayo pavanasmi”ntiādīsu samūho.",
  "atk-abh01a:921_6": "“Samayopi kho te, bhaddāli,",
  "atk-abh01a:921_7": "appaṭividdho ahosi –",
  "atk-abh01a:921_8": "bhagavā kho sāvatthiyaṃ viharati,",
  "atk-abh01a:921_9": "bhagavāpi maṃ jānissati ‘bhaddāli nāma bhikkhu satthusāsane sikkhāya aparipūrakārī’ti.",
  "atk-abh01a:921_10": "Ayampi kho te, bhaddāli,",
  "atk-abh01a:921_11": "samayo appaṭividdho ahosī”tiādīsu hetu.",
  "atk-abh01a:921_12": "“Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "atk-abh01a:922_0": "“Diṭṭhe dhamme ca yo attho, yo cattho samparāyiko;",
  "atk-abh01a:923_0": "Atthābhisamayā dhīro, paṇḍitoti pavuccatī”ti. –",
  "atk-abh01a:924_0": "Ādīsu paṭilābho.",
  "atk-abh01a:924_1": "“Sammā mānābhisamayā antamakāsi dukkhassā”tiādīsu pahānaṃ.",
  "atk-abh01a:924_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-abh01a:924_3": "Evamanekesu samayesu –",
  "atk-abh01a:925_0": "Samavāyo khaṇo kālo, samūho hetuyeva ca;",
  "atk-abh01a:926_0": "Ete pañcapi viññeyyā, samayā idha viññunā.",
  "atk-abh01a:927_0": "‘Yasmiṃ samaye kāmāvacaraṃ kusala’nti imasmiñhi kusalādhikāre tesu navasu samayesu ete samavāyādayo pañca samayā paṇḍitena veditabbā.",
  "atk-abh01a:928_0": "Tesu paccayasāmaggī, samavāyo khaṇo pana;",
  "atk-abh01a:929_0": "Ekova navamo ñeyyo, cakkāni caturopi vā.",
  "atk-abh01a:930_0": "Yā hi esā sādhāraṇaphalanipphādakattena saṇṭhitā paccayānaṃ sāmaggī,",
  "atk-abh01a:930_1": "sā idha samavāyoti ñātabbā.",
  "atk-abh01a:930_2": "“Ekova kho,",
  "atk-abh01a:930_3": "bhikkhave,",
  "atk-abh01a:930_4": "khaṇo ca samayo ca brahmacariyavāsāyā”ti evaṃ vutto pana navamova khaṇo eko khaṇoti veditabbo.",
  "atk-abh01a:930_5": "Yāni vā panetāni “cattārimāni,",
  "atk-abh01a:930_6": "bhikkhave,",
  "atk-abh01a:930_7": "cakkāni yehi samannāgatānaṃ devamanussānaṃ catucakkaṃ vattatī”ti –",
  "atk-abh01a:930_8": "ettha ‘patirūpadesavāso,",
  "atk-abh01a:930_9": "sappurisūpanissayo,",
  "atk-abh01a:930_10": "attasammāpaṇidhi,",
  "atk-abh01a:930_11": "pubbe ca katapuññatā’ti cattāri cakkāni vuttāni,",
  "atk-abh01a:930_12": "etāni vā ekajjhaṃ katvā okāsaṭṭhena khaṇoti veditabbāni.",
  "atk-abh01a:930_13": "Tāni hi kusaluppattiyā okāsabhūtāni.",
  "atk-abh01a:931_0": "Evaṃ samavāyañca khaṇañca ñatvā itaresu –",
  "atk-abh01a:932_0": "Taṃ taṃ upādāya paññatto, kālo vohāramattako;",
  "atk-abh01a:933_0": "Puñjo phassādidhammānaṃ, samūhoti vibhāvito.",
  "atk-abh01a:934_0": "‘Cittakālo rūpakālo’tiādinā hi nayena dhamme vā,",
  "atk-abh01a:934_1": "‘atīto anāgato’tiādinā nayena dhammavuttiṃ vā,",
  "atk-abh01a:934_2": "‘bījakālo aṅkurakālo’ti ādinā nayena dhammapaṭipāṭiṃ vā,",
  "atk-abh01a:934_3": "‘uppādakālo jarākālo’tiādinā nayena dhammalakkhaṇaṃ vā,",
  "atk-abh01a:934_4": "‘vediyanakālo sañjānanakālo’tiādinā nayena dhammakiccaṃ vā,",
  "atk-abh01a:934_5": "‘nhānakālo pānakālo’tiādinā nayena sattakiccaṃ vā,",
  "atk-abh01a:934_6": "‘gamanakālo ṭhānakālo’tiādinā nayena iriyāpathaṃ vā,",
  "atk-abh01a:934_7": "‘pubbaṇho sāyanho divā rattī’tiādinā nayena candimasūriyādiparivattanaṃ vā,",
  "atk-abh01a:934_8": "‘aḍḍhamāso māso’tiādinā nayena ahorattādisaṅkhātaṃ kālasañcayaṃ vāti –",
  "atk-abh01a:934_9": "evaṃ taṃ taṃ upādāya paññatto kālo nāma.",
  "atk-abh01a:934_10": "So panesa sabhāvato avijjamānattā paññattimattako evāti veditabbo.",
  "atk-abh01a:934_11": "Yo panesa phassavedanādīnaṃ dhammānaṃ puñjo,",
  "atk-abh01a:934_12": "so idha samūhoti vibhāvito.",
  "atk-abh01a:934_13": "Evaṃ kālasamūhepi ñatvā itaro pana –",
  "atk-abh01a:935_0": "Hetūti paccayovettha, tassa dvāravasena vā;",
  "atk-abh01a:936_0": "Anekabhāvo viññeyyo, paccayānaṃ vasena vā.",
  "atk-abh01a:937_0": "Ettha hi paccayova hetu nāma,",
  "atk-abh01a:937_1": "tassa dvārānaṃ vā paccayānaṃ vā vasena anekabhāvo veditabbo. Kathaṃ?",
  "atk-abh01a:937_2": "Cakkhudvārādīsu hi uppajjamānānaṃ cakkhuviññāṇādīnaṃ cakkhurūpaālokamanasikārādayo paccayā,",
  "atk-abh01a:937_3": "mahāpakaraṇe ca “hetupaccayo ārammaṇapaccayo”tiādinā nayena catuvīsati paccayā vuttā.",
  "atk-abh01a:937_4": "Tesu ṭhapetvā vipākapaccayañca pacchājātapaccayañca,",
  "atk-abh01a:937_5": "sesā kusaladhammānaṃ paccayā hontiyeva.",
  "atk-abh01a:937_6": "Te sabbepi idha hetūti adhippetā.",
  "atk-abh01a:937_7": "Evamassa iminā dvāravasena vā paccayavasena vā anekabhāvo veditabbo.",
  "atk-abh01a:937_8": "Evamete samavāyādayo pañca atthā idha samayasaddena pariggahitāti veditabbā.",
  "atk-abh01a:938_0": "‘Kasmā pana etesu yaṃkiñci ekaṃ apariggahetvā sabbesaṃ pariggaho kato’ti?",
  "atk-abh01a:938_1": "‘Tena tena tassa tassa atthavisesassa dīpanato.",
  "atk-abh01a:938_2": "Etesu hi samavāyasaṅkhāto samayo anekahetuto vuttiṃ dīpeti.",
  "atk-abh01a:938_3": "Tena ekakāraṇavādo paṭisedhito hoti.",
  "atk-abh01a:938_4": "Samavāyo ca nāma sādhāraṇaphalanipphādane aññamaññāpekkho hoti.",
  "atk-abh01a:938_5": "Tasmā ‘eko kattā nāma natthī’ti imampi atthaṃ dīpeti.",
  "atk-abh01a:938_6": "Sabhāvena hi kāraṇe sati kāraṇantarāpekkhā ayuttāti.",
  "atk-abh01a:938_7": "Evaṃ ekassa kassaci kāraṇassa abhāvadīpanena “sayaṃkataṃ sukhadukkha”ntiādi paṭisedhitaṃ hoti.",
  "atk-abh01a:939_0": "Tattha siyā –",
  "atk-abh01a:939_1": "‘yaṃ vuttaṃ anekahetuto vuttiṃ dīpetī’ti,",
  "atk-abh01a:939_2": "taṃ na yuttaṃ.",
  "atk-abh01a:939_3": "‘Kiṃkāraṇā’?‘Asāmaggiyaṃ ahetūnaṃ sāmaggiyampi ahetubhāvāpattito’.",
  "atk-abh01a:939_4": "‘Na hi ekasmiṃ andhe daṭṭhuṃ asakkonte andhasataṃ passatī’ti.",
  "atk-abh01a:939_5": "‘No na yuttaṃ;",
  "atk-abh01a:939_6": "sādhāraṇaphalanipphādakattena hi ṭhitabhāvo sāmaggī;",
  "atk-abh01a:939_7": "na anekesaṃ samodhānamattaṃ.",
  "atk-abh01a:939_8": "Na ca andhānaṃ dassanaṃ nāma sādhāraṇaphalaṃ’.",
  "atk-abh01a:939_9": "‘Kasmā’?‘Andhasate satipi tassa abhāvato.",
  "atk-abh01a:939_10": "Cakkhādīnaṃ pana taṃ sādhāraṇaphalaṃ,",
  "atk-abh01a:939_11": "tesaṃ bhāve bhāvato.",
  "atk-abh01a:939_12": "Asāmaggiyaṃ ahetūnampi ca sāmaggiyaṃ hetubhāvo siddho.",
  "atk-abh01a:939_13": "Svāyaṃ asāmaggiyaṃ phalābhāvena,",
  "atk-abh01a:939_14": "sāmaggiyañcassa bhāvena,",
  "atk-abh01a:939_15": "veditabbo.",
  "atk-abh01a:939_16": "Cakkhādīnañhi vekalle cakkhuviññāṇādīnaṃ abhāvo,",
  "atk-abh01a:939_17": "avekalle ca bhāvo,",
  "atk-abh01a:939_18": "paccakkhasiddho lokassā’ti.",
  "atk-abh01a:939_19": "Ayaṃ tāva samavāyasaṅkhātena samayena attho dīpito.",
  "atk-abh01a:940_0": "Yo panesa aṭṭhahi akkhaṇehi parivajjito navamo khaṇo,",
  "atk-abh01a:940_1": "patirūpadesavāsādiko ca catucakkasaṅkhāto okāsaṭṭhena khaṇo vutto,",
  "atk-abh01a:940_2": "so manussattabuddhuppādasaddhammaṭṭhitiādikaṃ khaṇasāmaggiṃ vinā natthi.",
  "atk-abh01a:940_3": "Manussattādīnañca kāṇakacchapopamādīhi dullabhabhāvo.",
  "atk-abh01a:940_4": "Iti khaṇassa dullabhattā suṭṭhutaraṃ khaṇāyattaṃ lokuttaradhammānaṃ upakārabhūtaṃ kusalaṃ dullabhameva.",
  "atk-abh01a:940_5": "Evametesu khaṇasaṅkhāto samayo kusaluppattiyā dullabhabhāvaṃ dīpeti.",
  "atk-abh01a:940_6": "Evaṃ dīpentena anena adhigatakhaṇānaṃ khaṇāyattasseva tassa kusalassa ananuṭṭhānena moghakhaṇaṃ kurumānānaṃ pamādavihāro paṭisedhito hoti.",
  "atk-abh01a:940_7": "Ayaṃ khaṇasaṅkhātena samayena attho dīpito.",
  "atk-abh01a:941_0": "Yo panetassa kusalacittassa pavattikālo nāma hoti,",
  "atk-abh01a:941_1": "so atiparitto.",
  "atk-abh01a:941_2": "Sā cassa atiparittatā “yathā ca,",
  "atk-abh01a:941_3": "bhikkhave,",
  "atk-abh01a:941_4": "tassa purisassa javo,",
  "atk-abh01a:941_5": "yathā ca candimasūriyānaṃ javo,",
  "atk-abh01a:941_6": "yathā ca yā devatā candimasūriyānaṃ purato dhāvanti tāsaṃ devatānaṃ javo,",
  "atk-abh01a:941_7": "tato sīghataraṃ āyusaṅkhārā khīyantī”ti –",
  "atk-abh01a:941_8": "imassa suttassa aṭṭhakathāvasena veditabbā.",
  "atk-abh01a:941_9": "Tatra hi so rūpajīvitindriyassa tāva parittako kālo vutto.",
  "atk-abh01a:941_10": "Yāva paṭuppannaṃ rūpaṃ tiṭṭhati tāva soḷasa cittāni uppajjitvā bhijjanti.",
  "atk-abh01a:941_11": "Iti tesaṃ kālaparittatāya upamāpi natthi.",
  "atk-abh01a:941_12": "Tenevāha –",
  "atk-abh01a:941_13": "“yāvañcidaṃ,",
  "atk-abh01a:941_14": "bhikkhave,",
  "atk-abh01a:941_15": "upamāpi na sukarā yāva lahuparivattaṃ citta”nti.",
  "atk-abh01a:941_16": "Evametesu kālasaṅkhāto samayo kusalacittappavattikālassa atiparittataṃ dīpeti.",
  "atk-abh01a:941_17": "Evaṃ dīpentena cānena atiparittakālatāya,",
  "atk-abh01a:941_18": "vijjulatobhāsena muttāvuṇanaṃ viya,",
  "atk-abh01a:941_19": "duppaṭivijjhamidaṃ cittaṃ,",
  "atk-abh01a:941_20": "tasmā etassa paṭivedhe mahāussāho ca ādaro ca kattabboti ovādo dinno hoti.",
  "atk-abh01a:941_21": "Ayaṃ kālasaṅkhātena samayena attho dīpito.",
  "atk-abh01a:942_0": "Samūhasaṅkhāto pana samayo anekesaṃ sahuppattiṃ dīpeti.",
  "atk-abh01a:942_1": "Phassādīnañhi dhammānaṃ puñjo samūhoti vutto.",
  "atk-abh01a:942_2": "Tasmiñca uppajjamānaṃ cittaṃ saha tehi dhammehi uppajjatīti anekesaṃ sahuppatti dīpitā.",
  "atk-abh01a:942_3": "Evaṃ dīpentena cānena ekasseva dhammassa uppatti paṭisedhitā hoti.",
  "atk-abh01a:942_4": "Ayaṃ samūhasaṅkhātena samayena attho dīpito.",
  "atk-abh01a:943_0": "Hetusaṅkhāto pana samayo parāyattavuttitaṃ dīpeti.",
  "atk-abh01a:943_1": "‘Yasmiṃ samaye’ti hi padassa yasmā ‘yasmiṃ hetumhi sati’ uppannaṃ hotīti ayamattho,",
  "atk-abh01a:943_2": "tasmā ‘hetumhi sati’ pavattito parāyattavuttitā dīpitā.",
  "atk-abh01a:943_3": "Evaṃ dīpentena cānena dhammānaṃ savasavattitābhimāno paṭisedhito hoti.",
  "atk-abh01a:943_4": "Ayaṃ hetusaṅkhātena samayena attho dīpito.",
  "atk-abh01a:944_0": "Tattha ‘yasmiṃ samaye’ti kālasaṅkhātassa samayassa vasena ‘yasmiṃ kāle’ti attho;",
  "atk-abh01a:944_1": "samūhasaṅkhātassa ‘yasmiṃ samūhe’ti.",
  "atk-abh01a:944_2": "Khaṇasamavāyahetusaṅkhātānaṃ ‘yasmiṃ khaṇe sati,",
  "atk-abh01a:944_3": "yāya sāmaggiyā sati,",
  "atk-abh01a:944_4": "yamhi hetumhi sati’ kāmāvacaraṃ kusalaṃ cittaṃ uppannaṃ hoti,",
  "atk-abh01a:944_5": "tasmiṃyeva sati ‘phassādayopī’ti ayamattho veditabbo.",
  "atk-abh01a:944_6": "Adhikaraṇañhi kālasaṅkhāto samūhasaṅkhāto ca samayo.",
  "atk-abh01a:944_7": "Tattha vuttadhammānanti adhikaraṇavasenettha bhummaṃ.",
  "atk-abh01a:944_8": "Khaṇasamavāyahetusaṅkhātassa ca samayassa bhāvena tesaṃ bhāvo lakkhīyatīti bhāvenabhāvalakkhaṇavasenettha bhummaṃ.",
  "atk-abh01a:945_0": "Kāmāvacaranti “katame dhammā kāmāvacarā?",
  "atk-abh01a:945_1": "Heṭṭhato avīcinirayaṃ uparito paranimmitavasavattiṃ pariyantaṃ katvā”tiādinā nayena vuttesu kāmāvacaradhammesu pariyāpannaṃ.",
  "atk-abh01a:945_2": "Tatrāyaṃ vacanattho –",
  "atk-abh01a:945_3": "uddānato dve kāmā,",
  "atk-abh01a:945_4": "vatthukāmo ca kilesakāmo ca.",
  "atk-abh01a:945_5": "Tattha kilesakāmo atthato chandarāgova vatthukāmo tebhūmakavaṭṭaṃ.",
  "atk-abh01a:945_6": "Kilesakāmo cettha kāmetīti kāmo;",
  "atk-abh01a:945_7": "itaro pana kāmiyatīti kāmo.",
  "atk-abh01a:945_8": "Yasmiṃ pana padese duvidhopeso kāmo pavattivasena avacarati,",
  "atk-abh01a:945_9": "so catunnaṃ apāyānaṃ,",
  "atk-abh01a:945_10": "manussānaṃ,",
  "atk-abh01a:945_11": "channañca devalokānaṃ vasena ekādasavidho padeso.",
  "atk-abh01a:945_12": "Kāmo ettha avacaratīti kāmāvacaro,",
  "atk-abh01a:945_13": "sasatthāvacaro viya.",
  "atk-abh01a:945_14": "Yathā hi yasmiṃ padese sasatthā purisā avacaranti,",
  "atk-abh01a:945_15": "so vijjamānesupi aññesu dvipadacatuppadesu avacarantesu,",
  "atk-abh01a:945_16": "tesaṃ abhilakkhitattā ‘sasatthāvacaro’tveva vuccati,",
  "atk-abh01a:945_17": "evaṃ vijjamānesupi aññesu rūpāvacarādīsu tattha avacarantesu,",
  "atk-abh01a:945_18": "tesaṃ abhilakkhitattā ayaṃ padeso ‘kāmāvacaro’tveva vuccati.",
  "atk-abh01a:945_19": "Svāyaṃ yathā rūpabhavo rūpaṃ,",
  "atk-abh01a:945_20": "evaṃ uttarapadalopaṃ katvā ‘kāmo’tveva vuccati.",
  "atk-abh01a:945_21": "Evamidaṃ cittaṃ imasmiṃ ekādasapadesasaṅkhāte kāme avacaratīti kāmāvacaraṃ.",
  "atk-abh01a:946_0": "Kiñcāpi hi etaṃ rūpārūpabhavesupi avacarati,",
  "atk-abh01a:946_1": "yathā pana saṅgāme avacaraṇato saṅgāmāvacaroti laddhanāmako nāgo nagare carantopi ‘saṅgāmāvacaro’tveva vuccati,",
  "atk-abh01a:946_2": "thalajalacarā ca pāṇā athale ajale ca ṭhitāpi ‘thalacarā jalacarā’tveva vuccanti,",
  "atk-abh01a:946_3": "evamidaṃ aññattha avacarantampi kāmāvacaramevāti veditabbaṃ.",
  "atk-abh01a:946_4": "Ārammaṇakaraṇavasena vā ettha kāmo avacaratītipi kāmāvacaraṃ.",
  "atk-abh01a:946_5": "Kāmañcesa rūpārūpāvacaresupi avacarati,",
  "atk-abh01a:946_6": "yathā pana vadatīti ‘vaccho’,",
  "atk-abh01a:946_7": "mahiyaṃ setīti ‘mahiṃso’ti vutte,",
  "atk-abh01a:946_8": "na sattā yattakā vadanti,",
  "atk-abh01a:946_9": "mahiyaṃ vā senti sabbesaṃ taṃ nāmaṃ hoti,",
  "atk-abh01a:946_10": "evaṃsampadamidaṃ veditabbaṃ.",
  "atk-abh01a:946_11": "Apica kāmabhavasaṅkhāte kāme paṭisandhiṃ avacāretītipi kāmāvacaraṃ.",
  "atk-abh01a:947_0": "Kusalanti kucchitānaṃ salanādīhi atthehi kusalaṃ.",
  "atk-abh01a:947_1": "Apica ārogyaṭṭhena anavajjaṭṭhena kosallasambhūtaṭṭhena ca kusalaṃ.",
  "atk-abh01a:947_2": "Yatheva hi ‘kacci nu bhoto kusala’nti rūpakāye anāturatāya agelaññena nibyādhitāya ārogyaṭṭhena kusalaṃ vuttaṃ,",
  "atk-abh01a:947_3": "evaṃ arūpadhammepi kilesāturatāya kilesagelaññassa ca kilesabyādhino abhāvena ārogyaṭṭhena kusalaṃ veditabbaṃ.",
  "atk-abh01a:947_4": "Kilesavajjassa pana kilesadosassa kilesadarathassa ca abhāvā anavajjaṭṭhena kusalaṃ.",
  "atk-abh01a:947_5": "Kosallaṃ vuccati paññā;",
  "atk-abh01a:947_6": "kosallato sambhūtattā kosallasambhūtaṭṭhena kusalaṃ.",
  "atk-abh01a:948_0": "‘Ñāṇasampayuttaṃ’ tāva evaṃ hotu;",
  "atk-abh01a:948_1": "ñāṇavippayuttaṃ kathanti.",
  "atk-abh01a:948_2": "Tampi ruḷhīsaddena kusalameva.",
  "atk-abh01a:948_3": "Yathā hi tālapaṇṇehi akatvā kilañjādīhi katampi taṃsarikkhattā ruḷhīsaddena tālavaṇṭantveva vuccati,",
  "atk-abh01a:948_4": "evaṃ ‘ñāṇavippayutta’mpi kusalantveva veditabbaṃ.",
  "atk-abh01a:948_5": "Nippariyāyena pana ‘ñāṇasampayuttaṃ’ ārogyaṭṭhena anavajjaṭṭhena kosallasambhūtaṭṭhenāti tividhenapi kusalanti nāmaṃ labhati,",
  "atk-abh01a:948_6": "ñāṇavippayuttaṃ duvidheneva.",
  "atk-abh01a:948_7": "Iti yañca jātakapariyāyena yañca bāhitikasuttapariyāyena yañca abhidhammapariyāyena kusalaṃ kathitaṃ sabbaṃ taṃ tīhipi atthehi imasmiṃ citte labbhati.",
  "atk-abh01a:949_0": "Tadetaṃ lakkhaṇādivasena anavajjasukhavipākalakkhaṇaṃ,",
  "atk-abh01a:949_1": "akusalaviddhaṃsanarasaṃ,",
  "atk-abh01a:949_2": "vodānapaccupaṭṭhānaṃ,",
  "atk-abh01a:949_3": "yonisomanasikārapadaṭṭhānaṃ.",
  "atk-abh01a:949_4": "Avajjapaṭipakkhattā vā anavajjalakkhaṇameva kusalaṃ,",
  "atk-abh01a:949_5": "vodānabhāvarasaṃ,",
  "atk-abh01a:949_6": "iṭṭhavipākapaccupaṭṭhānaṃ,",
  "atk-abh01a:949_7": "yathāvuttapadaṭṭhānameva.",
  "atk-abh01a:949_8": "Lakkhaṇādīsu hi tesaṃ tesaṃ dhammānaṃ sabhāvo vā sāmaññaṃ vā lakkhaṇaṃ nāma.",
  "atk-abh01a:949_9": "Kiccaṃ vā sampatti vā raso nāma.",
  "atk-abh01a:949_10": "Upaṭṭhānākāro vā phalaṃ vā paccupaṭṭhānaṃ nāma.",
  "atk-abh01a:949_11": "Āsannakāraṇaṃ padaṭṭhānaṃ nāma.",
  "atk-abh01a:949_12": "Iti yattha yattha lakkhaṇādīni vakkhāma tattha tattha imināva nayena tesaṃ nānattaṃ veditabbaṃ.",
  "atk-abh01a:950_0": "Cittanti ārammaṇaṃ cintetīti cittaṃ;",
  "atk-abh01a:950_1": "vijānātīti attho.",
  "atk-abh01a:950_2": "Yasmā vā ‘citta’nti sabbacittasādhāraṇo esa saddo,",
  "atk-abh01a:950_3": "tasmā yadettha lokiyakusalākusalakiriyacittaṃ,",
  "atk-abh01a:950_4": "taṃ javanavīthivasena attano santānaṃ cinotīti cittaṃ.",
  "atk-abh01a:950_5": "Vipākaṃ kammakilesehi citanti cittaṃ.",
  "atk-abh01a:950_6": "Apica sabbampi yathānurūpato cittatāya cittaṃ.",
  "atk-abh01a:950_7": "Cittakaraṇatāya cittanti evampettha attho veditabbo.",
  "atk-abh01a:950_8": "Tattha yasmā aññadeva sarāgaṃ cittaṃ,",
  "atk-abh01a:950_9": "aññaṃ sadosaṃ,",
  "atk-abh01a:950_10": "aññaṃ samohaṃ;",
  "atk-abh01a:950_11": "aññaṃ kāmāvacaraṃ,",
  "atk-abh01a:950_12": "aññaṃ rūpāvacarādibhedaṃ;",
  "atk-abh01a:950_13": "aññaṃ rūpārammaṇaṃ,",
  "atk-abh01a:950_14": "aññaṃ saddādiārammaṇaṃ;",
  "atk-abh01a:950_15": "rūpārammaṇesu cāpi aññaṃ nīlārammaṇaṃ,",
  "atk-abh01a:950_16": "aññaṃ pītādiārammaṇaṃ;",
  "atk-abh01a:950_17": "saddādiārammaṇesupi eseva nayo;",
  "atk-abh01a:950_18": "sabbesupi cetesu aññaṃ hīnaṃ aññaṃ majjhimaṃ aññaṃ paṇītaṃ;",
  "atk-abh01a:950_19": "hīnādīsupi aññaṃ chandādhipateyyaṃ,",
  "atk-abh01a:950_20": "aññaṃ vīriyādhipateyyaṃ aññaṃ cittādhipateyyaṃ,",
  "atk-abh01a:950_21": "aññaṃ vīmaṃsādhipateyyaṃ,",
  "atk-abh01a:950_22": "tasmā assa imesaṃ sampayuttabhūmiārammaṇahīnamajjhimapaṇītādhipatīnaṃ vasena cittatā veditabbā.",
  "atk-abh01a:950_23": "Kāmañcettha ekameva evaṃ cittaṃ na hoti,",
  "atk-abh01a:950_24": "cittānaṃ pana antogadhattā etesu yaṃkiñci ekampi cittatāya cittanti vattuṃ vaṭṭati.",
  "atk-abh01a:950_25": "Evaṃ tāva cittatāya cittaṃ.",
  "atk-abh01a:951_0": "Kathaṃ cittakaraṇatāyāti?",
  "atk-abh01a:951_1": "Lokasmiñhi cittakammato uttari aññaṃ cittaṃ nāma natthi.",
  "atk-abh01a:951_2": "Tasmimpi caraṇaṃ nāma cittaṃ aticittameva hoti.",
  "atk-abh01a:951_3": "Taṃ karontānaṃ cittakārānaṃ ‘evaṃvidhāni ettha rūpāni kātabbānī’ti cittasaññā uppajjati.",
  "atk-abh01a:951_4": "Tāya cittasaññāya lekhāgahanarañjanaujjotanavattanādinipphādikā cittakiriyā uppajjanti,",
  "atk-abh01a:951_5": "tato caraṇasaṅkhāte citte aññataraṃ vicittarūpaṃ nipphajjati.",
  "atk-abh01a:951_6": "Tato ‘imassa rūpassa upari idaṃ hotu,",
  "atk-abh01a:951_7": "heṭṭhā idaṃ,",
  "atk-abh01a:951_8": "ubhayapasse ida’nti cintetvā yathācintitena kamena sesacittarūpanipphādanaṃ hoti,",
  "atk-abh01a:951_9": "evaṃ yaṃkiñci loke vicittaṃ sippajātaṃ sabbaṃ taṃ citteneva kariyati,",
  "atk-abh01a:951_10": "evaṃ imāya karaṇavicittatāya tassa tassa cittassa nipphādakaṃ cittampi tatheva cittaṃ hoti.",
  "atk-abh01a:951_11": "Yathācintitassa vā anavasesassa anipphajjanato tatopi cittameva cittataraṃ.",
  "atk-abh01a:951_12": "Tenāha bhagavā –",
  "atk-abh01a:952_0": "“Diṭṭhaṃ vo,",
  "atk-abh01a:952_1": "bhikkhave,",
  "atk-abh01a:952_2": "caraṇaṃ nāma cittanti? ‘Evaṃ, bhante’.",
  "atk-abh01a:952_3": "Tampi kho,",
  "atk-abh01a:952_4": "bhikkhave,",
  "atk-abh01a:952_5": "caraṇaṃ nāma cittaṃ citteneva cintitaṃ.",
  "atk-abh01a:952_6": "Tenapi kho,",
  "atk-abh01a:952_7": "bhikkhave,",
  "atk-abh01a:952_8": "caraṇena cittena cittaṃyeva cittatara”nti.",
  "atk-abh01a:953_0": "Tathā yadetaṃ devamanussanirayatiracchānabhedāsu gatīsu kammaliṅgasaññāvohārādibhedaṃ ajjhattikaṃ cittaṃ tampi cittakatameva.",
  "atk-abh01a:953_1": "Kāyakammādibhedañhi dānasīlavihiṃsāsāṭheyyādinayappavattaṃ kusalākusalakammaṃ cittanipphāditaṃ kammanānattaṃ.",
  "atk-abh01a:953_2": "Kammanānatteneva ca tāsu tāsu gatīsu hatthapādakaṇṇaudaragīvāmukhādisaṇṭhānabhinnaṃ liṅganānattaṃ.",
  "atk-abh01a:953_3": "Liṅganānattato yathāgahitasaṇṭhānavasena ‘ayaṃ itthī ayaṃ puriso’ti uppajjamānāya saññāya saññānānattaṃ.",
  "atk-abh01a:953_4": "Saññānānattato saññānurūpena ‘itthī’ti vā ‘puriso’ti vā voharantānaṃ vohāranānattaṃ.",
  "atk-abh01a:953_5": "Vohāranānattavasena pana yasmā ‘itthī bhavissāmi puriso bhavissāmi,",
  "atk-abh01a:953_6": "khattiyo bhavissāmi brāhmaṇo bhavissāmī’ti evaṃ tassa tassa attabhāvassa janakaṃ kammaṃ karīyati,",
  "atk-abh01a:953_7": "tasmā vohāranānattato kammanānattaṃ.",
  "atk-abh01a:953_8": "Taṃ panetaṃ kammanānattaṃ yathāpatthitaṃ bhavaṃ nibbattentaṃ yasmā gativasena nibbatteti tasmā kammanānattato gatinānattaṃ.",
  "atk-abh01a:953_9": "Kammanānatteneva ca tesaṃ tesaṃ sattānaṃ tassā tassā gatiyā apādakadvipādakāditā,",
  "atk-abh01a:953_10": "tassā tassā upapattiyā uccanīcāditā,",
  "atk-abh01a:953_11": "tasmiṃ tasmiṃ attabhāve suvaṇṇadubbaṇṇāditā,",
  "atk-abh01a:953_12": "lokadhammesu lābhālābhāditā ca paññāyati.",
  "atk-abh01a:953_13": "Tasmā sabbametaṃ devamanussanirayatiracchānabhedāsu gatīsu kammaliṅgasaññāvohārādibhedaṃ ajjhattikaṃ cittaṃ citteneva katanti veditabbaṃ.",
  "atk-abh01a:953_14": "Svāyamattho imassa saṅgītianāruḷhassa suttassa vasena veditabbo.",
  "atk-abh01a:953_15": "Vuttañhetaṃ –",
  "atk-abh01a:954_0": "“Kammanānattaputhuttappabhedavavatthānavasena liṅganānattaputhuttappabhedavavatthānaṃ bhavati,",
  "atk-abh01a:954_1": "liṅganānattaputhuttappabhedavavatthānavasena saññānānattaputhuttappabhedavavatthānaṃ bhavati,",
  "atk-abh01a:954_2": "saññānānattaputhuttappabhedavavatthānavasena vohāranānattaputhuttappabhedavavatthānaṃ bhavati,",
  "atk-abh01a:954_3": "vohāranānattaputhuttappabhedavavatthānavasena kammanānattaputhuttappabhedavavatthānaṃ bhavati.",
  "atk-abh01a:954_4": "Kammanānākaraṇaṃ paṭicca sattānaṃ gatiyā nānākaraṇaṃ paññāyati –",
  "atk-abh01a:954_5": "apadā dvipadā catuppadā bahuppadā,",
  "atk-abh01a:954_6": "rūpino arūpino,",
  "atk-abh01a:954_7": "saññino asaññino nevasaññīnāsaññino.",
  "atk-abh01a:954_8": "Kammanānākaraṇaṃ paṭicca sattānaṃ upapattiyā nānākaraṇaṃ paññāyati –",
  "atk-abh01a:954_9": "uccanīcatā hīnapaṇītatā sugataduggatatā.",
  "atk-abh01a:954_10": "Kammanānākaraṇaṃ paṭicca sattānaṃ attabhāve nānākaraṇaṃ paññāyati –",
  "atk-abh01a:954_11": "suvaṇṇadubbaṇṇatā sujātadujjātatā susaṇṭhitadussaṇṭhitatā.",
  "atk-abh01a:954_12": "Kammanānākaraṇaṃ paṭicca sattānaṃ lokadhamme nānākaraṇaṃ paññāyati –",
  "atk-abh01a:954_13": "lābhālābhe yasāyase nindāpasaṃsāyaṃ sukhadukkhe”ti.",
  "atk-abh01a:955_0": "Aparampi vuttaṃ –",
  "atk-abh01a:956_0": "Kammato liṅgato ceva, liṅgasaññā pavattare;",
  "atk-abh01a:957_0": "Saññāto bhedaṃ gacchanti, itthāyaṃ purisoti vā.",
  "atk-abh01a:958_0": "“Kammunā vattate loko, kammunā vattate pajā;",
  "atk-abh01a:959_0": "Kammanibandhanā sattā, rathassāṇīva yāyato”. ;",
  "atk-abh01a:960_0": "Kammena kittiṃ labhate pasaṃsaṃ,",
  "atk-abh01a:961_0": "Kammena jāniñca vadhañca bandhaṃ;",
  "atk-abh01a:962_0": "Taṃ kammanānākaraṇaṃ viditvā,",
  "atk-abh01a:963_0": "Kasmā vade natthi kammanti loke. ;",
  "atk-abh01a:964_0": "“Kammassakā māṇava sattā kammadāyādā kammayonī kammabandhū kammapaṭisaraṇā;",
  "atk-abh01a:964_1": "kammaṃ satte vibhajati yadidaṃ hīnappaṇītatāyā”ti.",
  "atk-abh01a:965_0": "Evaṃ imāya karaṇacittatāyapi cittassa cittatā veditabbā.",
  "atk-abh01a:965_1": "Sabbānipi hi etāni vicitrāni citteneva katāni.",
  "atk-abh01a:965_2": "Aladdhokāsassa pana cittassa yaṃ vā pana avasesapaccayavikalaṃ tassa ekaccacittakaraṇābhāvato yadetaṃ cittena kataṃ ajjhattikaṃ cittaṃ vuttaṃ,",
  "atk-abh01a:965_3": "tatopi cittameva cittataraṃ.",
  "atk-abh01a:965_4": "Tenāha bhagavā –",
  "atk-abh01a:966_0": "“Nāhaṃ,",
  "atk-abh01a:966_1": "bhikkhave,",
  "atk-abh01a:966_2": "aññaṃ ekanikāyampi samanupassāmi evaṃ cittaṃ yathayidaṃ,",
  "atk-abh01a:966_3": "bhikkhave,",
  "atk-abh01a:966_4": "tiracchānagatā pāṇā…",
  "atk-abh01a:966_5": "tehipi kho,",
  "atk-abh01a:966_6": "bhikkhave,",
  "atk-abh01a:966_7": "tiracchānagatehi pāṇehi cittaṃyeva cittatara”nti.",
  "atk-abh01a:967_0": "Uppannaṃ hotīti ettha vattamānabhūtāpagatokāsakatabhūmiladdhavasena uppannaṃ nāma anekappabhedaṃ.",
  "atk-abh01a:967_1": "Tattha sabbampi uppādajarābhaṅgasamaṅgīsaṅkhātaṃ vattamānuppannaṃ nāma.",
  "atk-abh01a:967_2": "Ārammaṇarasaṃ anubhavitvā niruddhaṃ,",
  "atk-abh01a:967_3": "anubhūtāpagatasaṅkhātaṃ kusalākusalaṃ,",
  "atk-abh01a:967_4": "uppādādittayaṃ anuppatvā niruddhaṃ,",
  "atk-abh01a:967_5": "bhūtāpagatasaṅkhātaṃ,",
  "atk-abh01a:967_6": "sesasaṅkhatañca bhūtāpagatuppannaṃ nāma.",
  "atk-abh01a:967_7": "“Yānissa tāni pubbe katāni kammānī”ti evamādinā nayena vuttaṃ kammaṃ atītampi samānaṃ,",
  "atk-abh01a:967_8": "aññaṃ vipākaṃ paṭibāhitvā attano vipākassokāsaṃ katvā ṭhitattā,",
  "atk-abh01a:967_9": "tathā katokāsañca vipākaṃ anuppannampi samānaṃ evaṃ kate okāse ekantena uppajjanato okāsakatuppannaṃ nāma.",
  "atk-abh01a:967_10": "Tāsu tāsu bhūmīsu asamūhataṃ akusalaṃ bhūmiladdhuppannaṃ nāma.",
  "atk-abh01a:967_11": "Ettha ca bhūmiyā bhūmiladdhassa ca nānattaṃ veditabbaṃ.",
  "atk-abh01a:967_12": "Bhūmīti vipassanāya ārammaṇabhūtā tebhūmakā pañcakkhandhā.",
  "atk-abh01a:967_13": "Bhūmiladdhaṃ nāma tesu khandhesu uppattārahaṃ kilesajātaṃ.",
  "atk-abh01a:967_14": "Tena hesā bhūmi laddhā nāma hoti,",
  "atk-abh01a:967_15": "tasmā bhūmiladdhanti vuccati.",
  "atk-abh01a:967_16": "Evametesu catūsu uppannesu idha ‘vattamānuppannaṃ’ adhippetaṃ.",
  "atk-abh01a:968_0": "Tatrāyaṃ vacanattho –",
  "atk-abh01a:968_1": "pubbantato uddhaṃ uppādādiabhimukhaṃ pannanti uppannaṃ.",
  "atk-abh01a:968_2": "‘Uppanna’-",
  "atk-abh01a:968_3": "saddo panesa atīte paṭiladdhe samuṭṭhite avikkhambhite asamucchinne khaṇattayagateti anekesu atthesu dissati.",
  "atk-abh01a:968_4": "Ayañhi “tena kho pana,",
  "atk-abh01a:968_5": "bhikkhave,",
  "atk-abh01a:968_6": "samayena kakusandho bhagavā arahaṃ sammāsambuddho loke uppanno”ti ettha atīte āgato.",
  "atk-abh01a:968_7": "“Āyasmato ānandassa atirekacīvaraṃ uppannaṃ hotī”ti ettha paṭiladdhe.",
  "atk-abh01a:968_8": "“Seyyathāpi,",
  "atk-abh01a:968_9": "bhikkhave,",
  "atk-abh01a:968_10": "uppannaṃ mahāmeghaṃ tamenaṃ mahāvāto antarāyeva antaradhāpetī”ti ettha samuṭṭhite.",
  "atk-abh01a:968_11": "“Uppannaṃ gamiyacittaṃ duppaṭivinodanīyaṃ ;",
  "atk-abh01a:968_12": "uppannuppanne pāpake akusale dhamme ṭhānaso antaradhāpetī”ti ettha avikkhambhite.",
  "atk-abh01a:968_13": "“Ariyaṃ aṭṭhaṅgikaṃ maggaṃ bhāvento bahulīkaronto uppannuppanne pāpake akusale dhamme ṭhānaso antarāyeva antaradhāpetī”ti ettha asamucchinne.",
  "atk-abh01a:968_14": "“Uppajjamānaṃ uppannanti?",
  "atk-abh01a:968_15": "Āmantā”ti ettha khaṇattayagate.",
  "atk-abh01a:968_16": "Svāyamidhāpi khaṇattayagateva daṭṭhabbo.",
  "atk-abh01a:968_17": "Tasmā ‘uppannaṃ hotī’ti ettha khaṇattayagataṃ hoti,",
  "atk-abh01a:968_18": "vattamānaṃ hoti,",
  "atk-abh01a:968_19": "paccuppannaṃ hotīti.",
  "atk-abh01a:968_20": "Ayaṃ saṅkhepattho.",
  "atk-abh01a:969_0": "Cittaṃ uppannaṃ hotīti cetaṃ desanāsīsameva.",
  "atk-abh01a:969_1": "Na pana cittaṃ ekakameva uppajjati.",
  "atk-abh01a:969_2": "Tasmā yathā rājā āgatoti vutte na parisaṃ pahāya ekakova āgato,",
  "atk-abh01a:969_3": "rājaparisāya pana saddhiṃyeva āgatoti paññāyati,",
  "atk-abh01a:969_4": "evamidampi paropaṇṇāsakusaladhammehi saddhiṃyeva uppannanti veditabbaṃ.",
  "atk-abh01a:969_5": "Pubbaṅgamaṭṭhena pana “cittaṃ uppannaṃ hoti”cceva vuttaṃ.",
  "atk-abh01a:970_0": "Lokiyadhammañhi patvā cittaṃ jeṭṭhakaṃ cittaṃ dhuraṃ cittaṃ pubbaṅgamaṃ hoti.",
  "atk-abh01a:970_1": "Lokuttaradhammaṃ patvā paññā jeṭṭhikā paññā dhurā paññā pubbaṅgamā.",
  "atk-abh01a:970_2": "Teneva bhagavā vinayapariyāyaṃ patvā pañhaṃ pucchanto ‘kiṃphassosi,",
  "atk-abh01a:970_3": "kiṃvedanosi,",
  "atk-abh01a:970_4": "kiṃsaññosi,",
  "atk-abh01a:970_5": "kiṃcetanosī’ti apucchitvā “kiṃcitto tvaṃ bhikkhū”ti cittameva dhuraṃ katvā pucchati.",
  "atk-abh01a:970_6": "“Atheyyacitto ahaṃ bhagavā”ti ca vutte ‘anāpatti atheyyaphassassā’tiādīni avatvā “anāpatti bhikkhu atheyyacittassā”ti vadati.",
  "atk-abh01a:971_0": "Na kevalañca vinayapariyāyaṃ,",
  "atk-abh01a:971_1": "aññampi lokiyadesanaṃ desento cittameva dhuraṃ katvā deseti. Yathāha – “ye keci,",
  "atk-abh01a:971_2": "bhikkhave,",
  "atk-abh01a:971_3": "dhammā akusalā akusalabhāgiyā akusalapakkhikā sabbete manopubbaṅgamā.",
  "atk-abh01a:971_4": "Mano tesaṃ dhammānaṃ paṭhamaṃ uppajjati”.",
  "atk-abh01a:972_0": "“Manopubbaṅgamā dhammā, manoseṭṭhā manomayā;",
  "atk-abh01a:973_0": "Manasā ce paduṭṭhena, bhāsati vā karoti vā;",
  "atk-abh01a:974_0": "Tato naṃ dukkhamanveti, cakkaṃva vahato padaṃ.",
  "atk-abh01a:975_0": "“Manopubbaṅgamā dhammā, manoseṭṭhā manomayā;",
  "atk-abh01a:976_0": "Manasā ce pasannena, bhāsati vā karoti vā;",
  "atk-abh01a:977_0": "Tato naṃ sukhamanveti, chāyāva anapāyinī”. ;",
  "atk-abh01a:978_0": "“Cittena nīyati loko, cittena parikassati;",
  "atk-abh01a:979_0": "Cittassa ekadhammassa, sabbeva vasamanvagū”. ;",
  "atk-abh01a:980_0": "“Cittasaṃkilesā, bhikkhave, sattā saṃkilissanti cittavodānā visujjhanti” ;",
  "atk-abh01a:981_0": "“Pabhassaramidaṃ, bhikkhave, cittaṃ, tañca kho āgantukehi upakkilesehi upakkiliṭṭhaṃ” ;",
  "atk-abh01a:982_0": "“Citte, gahapati,",
  "atk-abh01a:982_1": "arakkhite kāyakammampi arakkhitaṃ hoti,",
  "atk-abh01a:982_2": "vacīkammampi arakkhitaṃ hoti,",
  "atk-abh01a:982_3": "manokammampi arakkhitaṃ hoti; citte, gahapati,",
  "atk-abh01a:982_4": "rakkhite…pe… citte, gahapati,",
  "atk-abh01a:982_5": "byāpanne…pe… citte, gahapati,",
  "atk-abh01a:982_6": "abyāpanne…pe… citte, gahapati,",
  "atk-abh01a:982_7": "avassute…pe… citte, gahapati,",
  "atk-abh01a:982_8": "anavassute kāyakammampi anavassutaṃ hoti,",
  "atk-abh01a:982_9": "vacīkammampi anavassutaṃ hoti,",
  "atk-abh01a:982_10": "manokammampi anavassutaṃ hotī”ti.",
  "atk-abh01a:983_0": "Evaṃ lokiyadhammaṃ patvā cittaṃ jeṭṭhakaṃ hoti,",
  "atk-abh01a:983_1": "cittaṃ dhuraṃ hoti,",
  "atk-abh01a:983_2": "cittaṃ pubbaṅgamaṃ hotīti veditabbaṃ.",
  "atk-abh01a:983_3": "Imesu pana suttesu ekaṃ vā dve vā aggahetvā suttānurakkhaṇatthāya sabbānipi gahitānīti veditabbāni.",
  "atk-abh01a:984_0": "Lokuttaradhammaṃ pucchanto pana ‘kataraphassaṃ adhigatosi,",
  "atk-abh01a:984_1": "kataravedanaṃ katarasaññaṃ kataracetanaṃ kataracitta’nti apucchitvā,",
  "atk-abh01a:984_2": "‘katarapaññaṃ tvaṃ bhikkhu adhigato’si,",
  "atk-abh01a:984_3": "‘kiṃ paṭhamaṃ maggapaññaṃ,",
  "atk-abh01a:984_4": "udāhu dutiyaṃ…pe…",
  "atk-abh01a:984_5": "tatiyaṃ…pe…",
  "atk-abh01a:984_6": "catutthaṃ maggapaññaṃ adhigato’ti paññaṃ jeṭṭhikaṃ paññaṃ dhuraṃ katvā pucchati.",
  "atk-abh01a:984_7": "Paññuttarā sabbe kusalā dhammā na parihāyanti.",
  "atk-abh01a:984_8": "Paññā pana kimatthiyā ?",
  "atk-abh01a:984_9": "“Paññavato,",
  "atk-abh01a:984_10": "bhikkhave,",
  "atk-abh01a:984_11": "ariyasāvakassa tadanvayā saddhā saṇṭhāti,",
  "atk-abh01a:984_12": "tadanvayaṃ vīriyaṃ saṇṭhāti,",
  "atk-abh01a:984_13": "tadanvayā sati saṇṭhāti,",
  "atk-abh01a:984_14": "tadanvayo samādhi saṇṭhātī”ti evamādīni panettha suttāni daṭṭhabbāni.",
  "atk-abh01a:984_15": "Iti lokuttaradhammaṃ patvā paññā jeṭṭhikā hoti paññā dhurā paññā pubbaṅgamāti veditabbā.",
  "atk-abh01a:984_16": "Ayaṃ pana lokiyadesanā.",
  "atk-abh01a:984_17": "Tasmā cittaṃ dhuraṃ katvā desento “cittaṃ uppannaṃ hotī”ti āha.",
  "atk-abh01a:985_0": "Somanassasahagatanti sātamadhuravedayitasaṅkhātena somanassena saha ekuppādādibhāvaṃ gataṃ.",
  "atk-abh01a:985_1": "Ayaṃ pana ‘sahagata’-",
  "atk-abh01a:985_2": "saddo tabbhāve vokiṇṇe nissaye ārammaṇe saṃsaṭṭheti imesu atthesu dissati.",
  "atk-abh01a:985_3": "Tattha “yāyaṃ taṇhā ponobbhavikā nandirāgasahagatā”ti tabbhāve veditabbo;",
  "atk-abh01a:985_4": "nandirāgabhūtāti attho. “Yā,",
  "atk-abh01a:985_5": "bhikkhave,",
  "atk-abh01a:985_6": "vīmaṃsā kosajjasahagatā kosajjasampayuttā”ti vokiṇṇe veditabbo;",
  "atk-abh01a:985_7": "antarantarā uppajjamānena kosajjena vokiṇṇāti ayamettha attho.",
  "atk-abh01a:985_8": "“Aṭṭhikasaññāsahagataṃ satisambojjhaṅgaṃ bhāvetī”ti nissaye veditabbo;",
  "atk-abh01a:985_9": "aṭṭhikasaññaṃ nissāya aṭṭhikasaññaṃ bhāvetvā paṭiladdhanti attho.",
  "atk-abh01a:985_10": "“Lābhī hoti rūpasahagatānaṃ vā samāpattīnaṃ arūpasahagatānaṃ vā”ti ārammaṇe;",
  "atk-abh01a:985_11": "veditabbo rūpārūpārammaṇānanti attho.",
  "atk-abh01a:985_12": "“Idaṃ sukhaṃ imāya pītiyā sahagataṃ hoti sahajātaṃ saṃsaṭṭhaṃ sampayutta”nti saṃsaṭṭhe.",
  "atk-abh01a:985_13": "Imasmimpi pade ayamevattho adhippeto.",
  "atk-abh01a:985_14": "Somanassasaṃsaṭṭhañhi idha somanassasahagatanti vuttaṃ.",
  "atk-abh01a:986_0": "‘Saṃsaṭṭha’-",
  "atk-abh01a:986_1": "saddopi cesa sadise avassute mittasanthave sahajāteti bahūsu atthesu dissati.",
  "atk-abh01a:986_2": "Ayañhi “kise thūle vivajjetvā saṃsaṭṭhā yojitā hayā”ti ettha sadise āgato.",
  "atk-abh01a:986_3": "“Saṃsaṭṭhāva tumhe ayye viharathā”ti avassute.",
  "atk-abh01a:986_4": "“Gihi saṃsaṭṭho viharatī”ti mittasanthave.",
  "atk-abh01a:986_5": "“Idaṃ sukhaṃ imāya pītiyā sahagataṃ hoti sahajātaṃ saṃsaṭṭhaṃ sampayutta”nti sahajāte.",
  "atk-abh01a:986_6": "Idhāpi sahajāte adhippeto.",
  "atk-abh01a:986_7": "Tattha ‘sahagataṃ’ asahajātaṃ asaṃsaṭṭhaṃ asampayuttaṃ nāma natthi.",
  "atk-abh01a:986_8": "Sahajātaṃ pana saṃsaṭṭhaṃ sampayuttaṃ hotipi,",
  "atk-abh01a:986_9": "na hotipi.",
  "atk-abh01a:986_10": "Rūpārūpadhammesu hi ekato jātesu rūpaṃ arūpena sahajātaṃ hoti,",
  "atk-abh01a:986_11": "na saṃsaṭṭhaṃ,",
  "atk-abh01a:986_12": "na sampayuttaṃ;",
  "atk-abh01a:986_13": "tathā arūpaṃ rūpena;",
  "atk-abh01a:986_14": "rūpañca rūpena;",
  "atk-abh01a:986_15": "arūpaṃ pana arūpena saddhiṃ niyamatova sahagataṃ sahajātaṃ saṃsaṭṭhaṃ sampayuttameva hotīti.",
  "atk-abh01a:986_16": "Taṃ sandhāya vuttaṃ ‘somanassasahagata’nti.",
  "atk-abh01a:987_0": "Ñāṇasampayuttanti ñāṇena sampayuttaṃ,",
  "atk-abh01a:987_1": "samaṃ ekuppādādippakārehi yuttanti attho.",
  "atk-abh01a:987_2": "Yaṃ panettha vattabbaṃ siyā taṃ mātikāvaṇṇanāya vedanāttike vuttanayameva.",
  "atk-abh01a:987_3": "Tasmā ekuppādā ekanirodhā ekavatthukā ekārammaṇāti iminā lakkhaṇenetaṃ sampayuttanti veditabbaṃ.",
  "atk-abh01a:987_4": "Ukkaṭṭhaniddeso cesa.",
  "atk-abh01a:987_5": "Arūpe pana vināpi ekavatthukabhāvaṃ sampayogo labbhati.",
  "atk-abh01a:988_0": "Ettāvatā kiṃ kathitaṃ?",
  "atk-abh01a:988_1": "Kāmāvacarakusalesu somanassasahagataṃ tihetukaṃ ñāṇasampayuttaṃ asaṅkhārikaṃ mahācittaṃ kathitaṃ.",
  "atk-abh01a:988_2": "“Katame dhammā kusalā”ti hi aniyamitapucchāya catubhūmakakusalaṃ gahitaṃ.",
  "atk-abh01a:988_3": "‘Kāmāvacaraṃ kusalaṃ cittaṃ uppannaṃ hotī’ti vacanena pana tebhūmakaṃ kusalaṃ pariccajitvā,",
  "atk-abh01a:988_4": "aṭṭhavidhaṃ kāmāvacarakusalameva gahitaṃ.",
  "atk-abh01a:988_5": "‘Somanassasahagata’nti vacanena tato catubbidhaṃ upekkhāsahagataṃ pariccajitvā catubbidhaṃ somanassasahagatameva gahitaṃ.",
  "atk-abh01a:988_6": "‘Ñāṇasampayutta’nti vacanena tato duvidhaṃ ñāṇavippayuttaṃ pariccajitvā dve ñāṇasampayuttāneva gahitāni.",
  "atk-abh01a:988_7": "Asaṅkhārikabhāvo pana anābhaṭṭhatāyeva na gahito.",
  "atk-abh01a:988_8": "Kiñcāpi na gahito,",
  "atk-abh01a:988_9": "parato pana ‘sasaṅkhārenā’ti vacanato idha ‘asaṅkhārenā’ti avuttepi asaṅkhārikabhāvo veditabbo.",
  "atk-abh01a:988_10": "Sammāsambuddho hi āditova idaṃ mahācittaṃ bhājetvā dassetuṃ niyametvāva imaṃ desanaṃ ārabhīti evamettha sanniṭṭhānaṃ katanti veditabbaṃ.",
  "atk-abh01a:989_0": "Idāni tameva cittaṃ ārammaṇato dassetuṃ rūpārammaṇaṃ vātiādimāha.",
  "atk-abh01a:989_1": "Bhagavā hi arūpadhammaṃ dassento vatthunā vā dasseti,",
  "atk-abh01a:989_2": "ārammaṇena vā,",
  "atk-abh01a:989_3": "vatthārammaṇehi vā,",
  "atk-abh01a:989_4": "sarasabhāvena vā.",
  "atk-abh01a:989_5": "“Cakkhusamphasso…pe…",
  "atk-abh01a:989_6": "manosamphasso;",
  "atk-abh01a:989_7": "cakkhusamphassajā vedanā…pe…",
  "atk-abh01a:989_8": "manosamphassajā vedanā;",
  "atk-abh01a:989_9": "cakkhuviññāṇaṃ…pe…",
  "atk-abh01a:989_10": "manoviññāṇa”ntiādīsu hi vatthunā arūpadhammā dassitā.",
  "atk-abh01a:989_11": "“Rūpasaññā…pe…",
  "atk-abh01a:989_12": "dhammasaññā,",
  "atk-abh01a:989_13": "rūpasañcetanā…pe…",
  "atk-abh01a:989_14": "dhammasañcetanā”tiādīsu ārammaṇena.",
  "atk-abh01a:989_15": "“Cakkhuñca paṭicca rūpe ca uppajjati cakkhuviññāṇaṃ,",
  "atk-abh01a:989_16": "tiṇṇaṃ saṅgati phasso…pe…",
  "atk-abh01a:989_17": "manañca paṭicca dhamme ca uppajjati manoviññāṇaṃ,",
  "atk-abh01a:989_18": "tiṇṇaṃ saṅgati phasso”tiādīsu vatthārammaṇehi.",
  "atk-abh01a:989_19": "“Avijjāpaccayā,",
  "atk-abh01a:989_20": "bhikkhave, saṅkhārā,",
  "atk-abh01a:989_21": "saṅkhārapaccayā viññāṇa”ntiādīsu sarasabhāvena arūpadhammā dassitā.",
  "atk-abh01a:989_22": "Imasmiṃ pana ṭhāne ārammaṇena dassento ‘rūpārammaṇaṃ’ vātiādimāha.",
  "atk-abh01a:990_0": "Tattha catusamuṭṭhānaṃ atītānāgatapaccuppannaṃ rūpameva rūpārammaṇaṃ.",
  "atk-abh01a:990_1": "Dvisamuṭṭhāno atītānāgatapaccuppanno saddova saddārammaṇaṃ.",
  "atk-abh01a:990_2": "Catusamuṭṭhāno atītānāgatapaccuppanno gandhova gandhārammaṇaṃ.",
  "atk-abh01a:990_3": "Catusamuṭṭhāno atītānāgatapaccuppanno rasova rasārammaṇaṃ.",
  "atk-abh01a:990_4": "Catusamuṭṭhānaṃ atītānāgatapaccuppannaṃ phoṭṭhabbameva phoṭṭhabbārammaṇaṃ.",
  "atk-abh01a:990_5": "Ekasamuṭṭhānā dvisamuṭṭhānā tisamuṭṭhānā catusamuṭṭhānā nakutocisamuṭṭhānā atītānāgatapaccuppannā cittacetasikā,",
  "atk-abh01a:990_6": "tathā navattabbā ca,",
  "atk-abh01a:990_7": "vuttāvasesā cittagocarasaṅkhātā dhammāyeva dhammārammaṇaṃ.",
  "atk-abh01a:990_8": "Ye pana anāpāthagatā rūpādayopi dhammārammaṇamicceva vadanti te iminā suttena paṭikkhipitabbā.",
  "atk-abh01a:990_9": "Vuttañhetaṃ –",
  "atk-abh01a:991_0": "“Imesaṃ kho, āvuso,",
  "atk-abh01a:991_1": "pañcannaṃ indriyānaṃ nānāvisayānaṃ nānāgocarānaṃ na aññamaññassa gocaravisayaṃ paccanubhontānaṃ mano",
  "atk-abh01a:991_2": "paṭisaraṇaṃ mano nesaṃ gocaravisayaṃ paccanubhotī”ti.",
  "atk-abh01a:992_0": "Etesañhi rūpārammaṇādīni gocaravisayo nāma.",
  "atk-abh01a:992_1": "Tāni manena paccanubhaviyamānānipi rūpārammaṇādīniyevāti ayamattho siddho hoti.",
  "atk-abh01a:992_2": "Dibbacakkhuñāṇādīnañca rūpādiārammaṇattāpi ayamattho siddhoyeva hoti.",
  "atk-abh01a:992_3": "Anāpāthagatāneva hi rūpārammaṇādīni dibbacakkhuādīnaṃ ārammaṇāni,",
  "atk-abh01a:992_4": "na ca tāni dhammārammaṇāni bhavantīti vuttanayeneva ārammaṇavavatthānaṃ veditabbaṃ.",
  "atk-abh01a:993_0": "Tattha ekekaṃ ārammaṇaṃ dvīsu dvīsu dvāresu āpāthamāgacchati.",
  "atk-abh01a:993_1": "Rūpārammaṇañhi cakkhupasādaṃ ghaṭṭetvā taṅkhaṇaññeva manodvāre āpāthamāgacchati;",
  "atk-abh01a:993_2": "bhavaṅgacalanassa paccayo hotīti attho.",
  "atk-abh01a:993_3": "Saddagandharasaphoṭṭhabbārammaṇesupi eseva nayo.",
  "atk-abh01a:993_4": "Yathā hi sakuṇo ākāsenāgantvā rukkhagge nilīyamānova rukkhasākhañca ghaṭṭeti,",
  "atk-abh01a:993_5": "chāyā cassa pathaviyaṃ paṭihaññati sākhāghaṭṭanachāyāpharaṇāni apubbaṃ acarimaṃ ekakkhaṇeyeva bhavanti,",
  "atk-abh01a:993_6": "evaṃ paccuppannarūpādīnaṃ cakkhupasādādighaṭṭanañca bhavaṅgacalanasamatthatāya manodvāre āpāthagamanañca apubbaṃ acarimaṃ ekakkhaṇeyeva hoti.",
  "atk-abh01a:993_7": "Tato bhavaṅgaṃ vicchinditvā cakkhudvārādīsu uppannānaṃ āvajjanādīnaṃ voṭṭhabbanapariyosānānaṃ anantarā",
  "atk-abh01a:993_8": "tesaṃ ārammaṇānaṃ aññatarasmiṃ idaṃ mahācittaṃ uppajjati.",
  "atk-abh01a:994_0": "Suddhamanodvāre pana pasādaghaṭṭanakiccaṃ natthi.",
  "atk-abh01a:994_1": "Pakatiyā diṭṭhasutaghāyitasāyitaphuṭṭhavaseneva etāni ārammaṇāni āpāthamāgacchanti. Kathaṃ?",
  "atk-abh01a:994_2": "Idhekacco katasudhākammaṃ haritālamanosilādivaṇṇavicittaṃ paggahitanānappakāradhajapaṭākaṃ mālādāmavinaddhaṃ",
  "atk-abh01a:994_3": "dīpamālāparikkhittaṃ atimanoramāya siriyā virocamānaṃ alaṅkatapaṭiyattaṃ mahācetiyaṃ padakkhiṇaṃ katvā",
  "atk-abh01a:994_4": "soḷasasu pādapiṭṭhikāsu pañcapatiṭṭhitena vanditvā añjaliṃ paggayha ullokento buddhārammaṇaṃ pītiṃ gahetvā tiṭṭhati.",
  "atk-abh01a:994_5": "Tassa evaṃ cetiyaṃ passitvā buddhārammaṇaṃ pītiṃ nibbattetvā aparabhāge yattha katthaci gatassa rattiṭṭhānadivāṭṭhānesu",
  "atk-abh01a:994_6": "nisinnassa āvajjamānassa alaṅkatapaṭiyattaṃ mahācetiyaṃ cakkhudvāre āpāthamāgatasadisameva hoti,",
  "atk-abh01a:994_7": "padakkhiṇaṃ katvā cetiyavandanakālo viya hoti.",
  "atk-abh01a:994_8": "Evaṃ tāva diṭṭhavasena rūpārammaṇaṃ āpāthamāgacchati.",
  "atk-abh01a:995_0": "Madhurena pana sarena dhammakathikassa vā dhammaṃ kathentassa,",
  "atk-abh01a:995_1": "sarabhāṇakassa vā sarena bhaṇantassa saddaṃ sutvā aparabhāge yattha katthaci nisīditvā āvajjamānassa",
  "atk-abh01a:995_2": "dhammakathā vā sarabhaññaṃ vā sotadvāre āpāthamāgataṃ viya hoti,",
  "atk-abh01a:995_3": "sādhukāraṃ datvā suṇanakālo viya hoti.",
  "atk-abh01a:995_4": "Evaṃ sutavasena saddārammaṇaṃ āpāthamāgacchati.",
  "atk-abh01a:996_0": "Sugandhaṃ pana gandhaṃ vā mālaṃ vā labhitvā āsane vā cetiye vā gandhārammaṇena cittena pūjaṃ katvā aparabhāge",
  "atk-abh01a:996_1": "yattha katthaci nisīditvā āvajjamānassa taṃ gandhārammaṇaṃ ghānadvāre āpāthamāgataṃ viya hoti,",
  "atk-abh01a:996_2": "pūjākaraṇakālo viya hoti.",
  "atk-abh01a:996_3": "Evaṃ ghāyitavasena gandhārammaṇaṃ āpāthamāgacchati.",
  "atk-abh01a:997_0": "Paṇītaṃ pana khādanīyaṃ vā bhojanīyaṃ vā sabrahmacārīhi saddhiṃ saṃvibhajitvā paribhuñjitvā aparabhāge",
  "atk-abh01a:997_1": "yattha katthaci kudrūsakādibhojanaṃ labhitvā ‘asukakāle paṇītaṃ bhojanaṃ sabrahmacārīhi saddhiṃ saṃvibhajitvā",
  "atk-abh01a:997_2": "paribhutta’nti āvajjamānassa taṃ rasārammaṇaṃ jivhādvāre āpāthamāgataṃ viya hoti,",
  "atk-abh01a:997_3": "paribhuñjanakālo viya hoti.",
  "atk-abh01a:997_4": "Evaṃ sāyitavasena rasārammaṇaṃ āpāthamāgacchati.",
  "atk-abh01a:998_0": "Mudukaṃ pana sukhasamphassaṃ mañcaṃ vā pīṭhaṃ vā attharaṇapāpuraṇaṃ vā paribhuñjitvā aparabhāge yattha",
  "atk-abh01a:998_1": "katthaci dukkhaseyyaṃ kappetvā ‘asukakāle me mudukaṃ mañcapīṭhaṃ attharaṇapāvuraṇaṃ paribhutta’nti āvajjamānassa",
  "atk-abh01a:998_2": "taṃ phoṭṭhabbārammaṇaṃ kāyadvāre āpāthamāgataṃ viya hoti.",
  "atk-abh01a:998_3": "Sukhasamphassaṃ vedayitakālo viya hoti.",
  "atk-abh01a:998_4": "Evaṃ phuṭṭhavasena phoṭṭhabbārammaṇaṃ āpāthamāgacchati.",
  "atk-abh01a:998_5": "Evaṃ suddhamanodvāre pasādaghaṭṭanakiccaṃ natthi.",
  "atk-abh01a:998_6": "Pakatiyā diṭṭhasutaghāyitasāyitaphuṭṭhavaseneva etāni ārammaṇāni āpāthamāgacchantīti veditabbāni.",
  "atk-abh01a:999_0": "Idāni pakatiyā diṭṭhādīnaṃ vasena āpāthagamane ayamaparopi aṭṭhakathāmuttako nayo hoti.",
  "atk-abh01a:999_1": "Diṭṭhaṃ sutaṃ ubhayasambandhanti ime tāva diṭṭhādayo veditabbā.",
  "atk-abh01a:999_2": "Tattha ‘diṭṭhaṃ’ nāma pañcadvāravasena gahitapubbaṃ.",
  "atk-abh01a:999_3": "‘Suta’nti paccakkhato adisvā anussavavasena gahitā rūpādayova.",
  "atk-abh01a:999_4": "Tehi dvīhipi sambandhaṃ ‘ubhayasambandhaṃ’ nāma.",
  "atk-abh01a:999_5": "Iti imesampi diṭṭhādīnaṃ vasena etāni manodvāre āpāthamāgacchantīti veditabbāni.",
  "atk-abh01a:999_6": "Tattha diṭṭhavasena tāva āpāthagamanaṃ heṭṭhā pañcahi nayehi vuttameva.",
  "atk-abh01a:1000_0": "Ekacco pana suṇāti –",
  "atk-abh01a:1000_1": "‘bhagavato puññātisayanibbattaṃ evarūpaṃ nāma rūpaṃ,",
  "atk-abh01a:1000_2": "atimadhuro saddo,",
  "atk-abh01a:1000_3": "kismiñci padese kesañci pupphānaṃ atimanuñño gandho,",
  "atk-abh01a:1000_4": "kesañci phalānaṃ atimadhuro raso,",
  "atk-abh01a:1000_5": "kesañci pāvuraṇādīnaṃ atisukho samphasso’ti. Tassa,",
  "atk-abh01a:1000_6": "cakkhupasādādighaṭṭanaṃ vinā,",
  "atk-abh01a:1000_7": "sutamattāneva tāni manodvāre āpāthamāgacchanti.",
  "atk-abh01a:1000_8": "Athassa taṃ cittaṃ tasmiṃ rūpe vā sadde vā pasādavasena gandhādīsu ariyānaṃ dātukāmatāvasena aññehi dinnesu anumodanāvasena vā pavattati.",
  "atk-abh01a:1000_9": "Evaṃ sutavasena etāni manodvāre āpāthamāgacchanti.",
  "atk-abh01a:1001_0": "Aparena pana yathāvuttāni rūpādīni diṭṭhāni vā sutāni vā honti.",
  "atk-abh01a:1001_1": "Tassa ‘īdisaṃ rūpaṃ āyatiṃ uppajjanakabuddhassāpi bhavissatī’tiādinā nayena cakkhupasādādighaṭṭanaṃ vinā",
  "atk-abh01a:1001_2": "diṭṭhasutasambandheneva tāni manodvāre āpāthamāgacchanti.",
  "atk-abh01a:1001_3": "Athassa heṭṭhā vuttanayeneva tesu aññatarārammaṇaṃ idaṃ mahācittaṃ pavattati.",
  "atk-abh01a:1001_4": "Evaṃ ubhayasambandhavasena etāni manodvāre āpāthamāgacchanti.",
  "atk-abh01a:1002_0": "Idampi ca mukhamattameva.",
  "atk-abh01a:1002_1": "Saddhāruciākāraparivitakkadiṭṭhinijjhānakkhantiādīnaṃ pana vasena vitthārato etesaṃ manodvāre āpāthagamanaṃ veditabbameva.",
  "atk-abh01a:1002_2": "Yasmā pana evaṃ āpāthaṃ āgacchantāni bhūtānipi honti abhūtānipi,",
  "atk-abh01a:1002_3": "tasmā ayaṃ nayo aṭṭhakathāyaṃ na gahito.",
  "atk-abh01a:1002_4": "Evaṃ ekekārammaṇaṃ javanaṃ dvīsu dvīsu dvāresu uppajjatīti veditabbaṃ.",
  "atk-abh01a:1002_5": "Rūpārammaṇañhi javanaṃ cakkhudvārepi uppajjati manodvārepi.",
  "atk-abh01a:1002_6": "Saddādiārammaṇesupi eseva nayo.",
  "atk-abh01a:1003_0": "Tattha manodvāre uppajjamānaṃ rūpārammaṇaṃ javanaṃ dānamayaṃ sīlamayaṃ bhāvanāmayanti tividhaṃ hoti.",
  "atk-abh01a:1003_1": "Tesu ekekaṃ kāyakammaṃ vacīkammaṃ manokammanti tividhameva hoti.",
  "atk-abh01a:1003_2": "Saddagandharasaphoṭṭhabbadhammārammaṇesupi eseva nayo.",
  "atk-abh01a:1004_0": "Tattha rūpaṃ tāva ārammaṇaṃ katvā uppajjamānaṃ etaṃ mahākusalacittaṃ nīlapītalohitodātavaṇṇesu pupphavatthadhātūsu",
  "atk-abh01a:1004_1": "aññataraṃ subhanimittasaṅkhātaṃ iṭṭhaṃ kantaṃ manāpaṃ rajanīyaṃ vaṇṇaṃ ārammaṇaṃ katvā uppajjati.",
  "atk-abh01a:1004_2": "Nanu cetaṃ iṭṭhārammaṇaṃ lobhassa vatthu?",
  "atk-abh01a:1004_3": "Kathaṃ etaṃ cittaṃ kusalaṃ nāma jātanti?",
  "atk-abh01a:1004_4": "Niyamitavasena pariṇāmitavasena samudācāravasena ābhujitavasenāti.",
  "atk-abh01a:1004_5": "Yassa hi ‘kusalameva mayā kattabba’nti kusalakaraṇe cittaṃ niyamitaṃ hoti,",
  "atk-abh01a:1004_6": "akusalappavattito nivattetvā kusalakaraṇeyeva pariṇāmitaṃ,",
  "atk-abh01a:1004_7": "abhiṇhakaraṇena kusalasamudācāreneva samudācaritaṃ,",
  "atk-abh01a:1004_8": "patirūpadesavāsasappurisūpanissayasaddhammasavanapubbekatapuññatādīhi ca upanissayehi yoniso ca ābhogo pavattati,",
  "atk-abh01a:1004_9": "tassa iminā niyamitavasena pariṇāmitavasena samudācāravasena ābhujitavasena ca kusalaṃ nāma jātaṃ hoti.",
  "atk-abh01a:1005_0": "Ārammaṇavasena panettha somanassasahagatabhāvo veditabbo.",
  "atk-abh01a:1005_1": "Iṭṭhārammaṇasmiñhi uppannattā etaṃ somanassasahagataṃ jātaṃ.",
  "atk-abh01a:1005_2": "Saddhābahulatādīnipettha kāraṇāniyeva.",
  "atk-abh01a:1005_3": "Assaddhānañhi micchādiṭṭhīnañca ekantaiṭṭhārammaṇabhūtaṃ tathāgatarūpampi disvā somanassaṃ nuppajjati.",
  "atk-abh01a:1005_4": "Ye ca kusalappavattiyaṃ ānisaṃsaṃ na passanti tesaṃ parehi ussāhitānaṃ kusalaṃ karontānampi somanassaṃ nuppajjati.",
  "atk-abh01a:1005_5": "Tasmā saddhābahulatā visuddhadiṭṭhitā ānisaṃsadassāvitāti.",
  "atk-abh01a:1005_6": "Evampettha somanassasahagatabhāvo veditabbo.",
  "atk-abh01a:1005_7": "Apica ekādasadhammā pītisambojjhaṅgassa uppādāya saṃvattanti –",
  "atk-abh01a:1005_8": "buddhānussati dhammānussati saṅghānussati sīlānussati cāgānussati devatānussati upasamānussati lūkhapuggalaparivajjanatā",
  "atk-abh01a:1005_9": "siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "atk-abh01a:1005_10": "Imehipi kāraṇehettha somanassasahagatabhāvo veditabbo.",
  "atk-abh01a:1005_11": "Imesaṃ pana vitthāro bojjhaṅgavibhaṅge āvi bhavissati.",
  "atk-abh01a:1006_0": "Kammato,",
  "atk-abh01a:1006_1": "upapattito,",
  "atk-abh01a:1006_2": "indriyaparipākato,",
  "atk-abh01a:1006_3": "kilesadūrībhāvatoti imehi panettha kāraṇehi ñāṇasampayuttatā veditabbā.",
  "atk-abh01a:1006_4": "Yo hi paresaṃ dhammaṃ deseti anavajjāni sippāyatanakammāyatanavijjāṭṭhānāni sikkhāpeti dhammakathikaṃ sakkāraṃ katvā dhammaṃ kathāpeti,",
  "atk-abh01a:1006_5": "‘āyatiṃ paññavā bhavissāmī’ti patthanaṃ paṭṭhapetvā nānappakāraṃ dānaṃ deti,",
  "atk-abh01a:1006_6": "tassa evarūpaṃ kammaṃ upanissāya kusalaṃ uppajjamānaṃ ñāṇasampayuttaṃ uppajjati.",
  "atk-abh01a:1006_7": "Abyāpajje loke uppannassa vāpi “tassa tattha sukhino dhammapadā pilavanti… dandho,",
  "atk-abh01a:1006_8": "bhikkhave,",
  "atk-abh01a:1006_9": "satuppādo,",
  "atk-abh01a:1006_10": "atha so satto khippaṃyeva visesagāmī hotī”ti iminā nayena upapattiṃ nissāyapi uppajjamānaṃ kusalaṃ ñāṇasampayuttaṃ uppajjati.",
  "atk-abh01a:1006_11": "Tathā indriyaparipākaṃ upagatānaṃ paññādasakappattānaṃ indriyaparipākaṃ nissāyapi kusalaṃ uppajjamānaṃ ñāṇasampayuttaṃ uppajjati.",
  "atk-abh01a:1006_12": "Yehi pana kilesā vikkhambhitā tesaṃ kilesadūrībhāvaṃ nissāyapi uppajjamānaṃ kusalaṃ ñāṇasampayuttaṃ uppajjati.",
  "atk-abh01a:1006_13": "Vuttampi cetaṃ –",
  "atk-abh01a:1007_0": "“Yogā ve jāyatī bhūri, ayogā bhūrisaṅkhayo”ti.",
  "atk-abh01a:1008_0": "Evaṃ kammato upapattito indriyaparipākato kilesadūrībhāvatoti imehi kāraṇehi ñāṇasampayuttatā veditabbā.",
  "atk-abh01a:1009_0": "Apica satta dhammā dhammavicayasambojjhaṅgassa uppādāya saṃvattanti –",
  "atk-abh01a:1009_1": "paripucchakatā,",
  "atk-abh01a:1009_2": "vatthuvisadakiriyā,",
  "atk-abh01a:1009_3": "indriyasamattapaṭipādanā,",
  "atk-abh01a:1009_4": "duppaññapuggalaparivajjanā,",
  "atk-abh01a:1009_5": "paññavantapuggalasevanā,",
  "atk-abh01a:1009_6": "gambhīrañāṇacariyapaccavekkhaṇā,",
  "atk-abh01a:1009_7": "tadadhimuttatāti.",
  "atk-abh01a:1009_8": "Imehipi kāraṇehi ñāṇasampayuttatā veditabbā.",
  "atk-abh01a:1009_9": "Imesaṃ pana vitthāro bojjhaṅgavibhaṅge āvi bhavissati.",
  "atk-abh01a:1010_0": "Evaṃ ñāṇasampayuttaṃ hutvā uppannañcetaṃ asaṅkhārena appayogena anupāyacintanāya uppannattā asaṅkhāraṃ nāma jātaṃ.",
  "atk-abh01a:1010_1": "Tayidaṃ rajanīyavaṇṇārammaṇaṃ hutvā uppajjamānameva tividhena niyamena uppajjati –",
  "atk-abh01a:1010_2": "dānamayaṃ vā hoti,",
  "atk-abh01a:1010_3": "sīlamayaṃ vā,",
  "atk-abh01a:1010_4": "bhāvanāmayaṃ vā.",
  "atk-abh01a:1011_0": "Kathaṃ?",
  "atk-abh01a:1011_1": "Yadā hi nīlapītalohitodātesu pupphādīsu aññataraṃ labhitvā vaṇṇavasena ābhujitvā ‘vaṇṇadānaṃ mayha’nti buddharatanādīni pūjeti,",
  "atk-abh01a:1011_2": "tadā dānamayaṃ hoti.",
  "atk-abh01a:1011_3": "Tatridaṃ vatthu –",
  "atk-abh01a:1011_4": "bhaṇḍāgārikasaṅghamitto kira ekaṃ suvaṇṇakhacitaṃ vatthaṃ labhitvā idampi vatthaṃ suvaṇṇavaṇṇaṃ,",
  "atk-abh01a:1011_5": "sammāsambuddhopi suvaṇṇavaṇṇo,",
  "atk-abh01a:1011_6": "suvaṇṇavaṇṇaṃ vatthaṃ suvaṇṇavaṇṇasseva anucchavikaṃ,",
  "atk-abh01a:1011_7": "amhākañca vaṇṇadānaṃ bhavissatīti mahācetiye āropesi.",
  "atk-abh01a:1011_8": "Evarūpe kāle dānamayaṃ hotīti veditabbaṃ.",
  "atk-abh01a:1011_9": "Yadā pana tathārūpameva deyyadhammaṃ labhitvā ‘mayhaṃ kulavaṃso,",
  "atk-abh01a:1011_10": "kulatanti kulappaveṇī esā,",
  "atk-abh01a:1011_11": "kulavattaṃ eta’nti buddharatanādīni pūjeti tadā sīlamayaṃ hoti.",
  "atk-abh01a:1011_12": "Yadā pana tādiseneva vatthunā ratanattayassa pūjaṃ katvā ‘ayaṃ vaṇṇo khayaṃ gacchissati,",
  "atk-abh01a:1011_13": "vayaṃ gacchissatī’ti khayavayaṃ paṭṭhapeti,",
  "atk-abh01a:1011_14": "tadā bhāvanāmayaṃ hoti.",
  "atk-abh01a:1012_0": "Dānamayaṃ pana hutvā vattamānampi yadā tīṇi ratanāni sahatthena pūjentassa pavattatti,",
  "atk-abh01a:1012_1": "tadā kāyakammaṃ hoti.",
  "atk-abh01a:1012_2": "Yadā tīṇi ratanāni pūjento puttadāradāsakammakaraporisādayopi āṇāpetvā pūjāpeti tadā vacīkammaṃ hoti.",
  "atk-abh01a:1012_3": "Yadā tadeva vuttappakāraṃ vijjamānakavatthuṃ ārabbha vaṇṇadānaṃ dassāmīti cinteti tadā manokammaṃ hoti.",
  "atk-abh01a:1012_4": "Vinayapariyāyaṃ patvā hi ‘dassāmi karissāmī’ti vācā bhinnā hotīti iminā lakkhaṇena dānaṃ nāma hoti.",
  "atk-abh01a:1012_5": "Abhidhammapariyāyaṃ patvā pana vijjamānakavatthuṃ ārabbha ‘dassāmī’ti manasā cintitakālato paṭṭhāya kusalaṃ hoti.",
  "atk-abh01a:1012_6": "Aparabhāge kāyena vā vācāya vā kattabbaṃ karissatīti vuttaṃ.",
  "atk-abh01a:1012_7": "Evaṃ dānamayaṃ kāyavacīmanokammavaseneva tividhaṃ hoti.",
  "atk-abh01a:1013_0": "Yadā pana taṃ vuttappakāraṃ vatthuṃ labhitvā kulavaṃsādivasena sahatthā ratanattayaṃ pūjeti tadā sīlamayaṃ kāyakammaṃ hoti.",
  "atk-abh01a:1013_1": "Yadā kulavaṃsādivaseneva puttadārādayo āṇāpetvā pūjāpeti tadā vacīkammaṃ hoti.",
  "atk-abh01a:1013_2": "Yadā ‘mayhaṃ kulavaṃso,",
  "atk-abh01a:1013_3": "kulatanti kulappaveṇī esā,",
  "atk-abh01a:1013_4": "kulavattameta’nti vijjamānakavatthuṃ ārabbha ‘vaṇṇadānaṃ dassāmī’ti cinteti tadā manokammaṃ hoti.",
  "atk-abh01a:1013_5": "Evaṃ sīlamayaṃ kāyavacīmanokammavasena tividhaṃ hoti.",
  "atk-abh01a:1014_0": "Yadā pana taṃ vuttappakāraṃ vatthuṃ labhitvā tīṇi ratanāni pūjetvā caṅkamanto khayavayaṃ paṭṭhapeti tadā bhāvanāmayaṃ kāyakammaṃ hoti.",
  "atk-abh01a:1014_1": "Vācāya sammasanaṃ paṭṭhapentassa vacīkammaṃ hoti,",
  "atk-abh01a:1014_2": "kāyaṅgavācaṅgāni acopetvā manasāva sammasanaṃ paṭṭhapentassa manokammaṃ hoti.",
  "atk-abh01a:1014_3": "Evaṃ bhāvanāmayaṃ kāyavacīmanokammavasena tividhaṃ hoti.",
  "atk-abh01a:1014_4": "Evametaṃ rūpārammaṇaṃ kusalaṃ tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a:1014_5": "Saddārammaṇādīsupi eseva nayo.",
  "atk-abh01a:1015_0": "Bherisaddādīsu hi rajanīyasaddaṃ ārammaṇaṃ katvā heṭṭhā vuttanayeneva tīhi niyamehetaṃ kusalaṃ uppajjati.",
  "atk-abh01a:1015_1": "Tattha saddaṃ kandamūlaṃ viya uppāṭetvā nīluppalahatthakaṃ viya ca hatthe ṭhapetvā dātuṃ nāma na sakkā,",
  "atk-abh01a:1015_2": "savatthukaṃ pana katvā dento saddadānaṃ deti nāma.",
  "atk-abh01a:1015_3": "Tasmā yadā ‘saddadānaṃ dassāmī’ti bherimudiṅgādīsu aññataratūriyena tiṇṇaṃ ratanānaṃ upahāraṃ karoti,",
  "atk-abh01a:1015_4": "‘saddadānaṃ me’ti bheriādīni ṭhapāpeti,",
  "atk-abh01a:1015_5": "dhammakathikabhikkhūnaṃ sarabhesajjatelaphāṇitādīni deti,",
  "atk-abh01a:1015_6": "dhammasavanaṃ ghoseti,",
  "atk-abh01a:1015_7": "sarabhaññaṃ bhaṇati,",
  "atk-abh01a:1015_8": "dhammakathaṃ katheti,",
  "atk-abh01a:1015_9": "upanisinnakakathaṃ anumodanakathaṃ karoti,",
  "atk-abh01a:1015_10": "tadā dānamayaṃyeva hoti.",
  "atk-abh01a:1015_11": "Yadā etadeva vidhānaṃ kulavaṃsādivasena vattavasena karoti tadā sīlamayaṃ hoti.",
  "atk-abh01a:1015_12": "Yadā sabbampetaṃ katvā ayaṃ ettako saddo brahmalokappamāṇopi hutvā ‘khayaṃ gamissati,",
  "atk-abh01a:1015_13": "vayaṃ gamissatī’ti sammasanaṃ paṭṭhapeti tadā bhāvanāmayaṃ hoti.",
  "atk-abh01a:1016_0": "Tattha dānamayaṃ tāva yadā bheriādīni gahetvā sahatthā upahāraṃ karoti,",
  "atk-abh01a:1016_1": "niccupahāratthāya ṭhapentopi sahatthā ṭhapeti,",
  "atk-abh01a:1016_2": "‘saddadānaṃ me’ti dhammasavanaṃ ghosetuṃ gacchati,",
  "atk-abh01a:1016_3": "dhammakathaṃ sarabhaññaṃ kātuṃ vā gacchati,",
  "atk-abh01a:1016_4": "tadā kāyakammaṃ hoti.",
  "atk-abh01a:1016_5": "Yadā ‘gacchatha, tātā,",
  "atk-abh01a:1016_6": "amhākaṃ saddadānaṃ tiṇṇaṃ ratanānaṃ upahāraṃ karothā’ti āṇāpeti,",
  "atk-abh01a:1016_7": "‘saddadānaṃ me’ti cetiyaṅgaṇesu ‘imaṃ bheriṃ,",
  "atk-abh01a:1016_8": "imaṃ mudiṅgaṃ ṭhapethā’ti āṇāpeti,",
  "atk-abh01a:1016_9": "sayameva dhammasavanaṃ ghoseti,",
  "atk-abh01a:1016_10": "dhammakathaṃ katheti,",
  "atk-abh01a:1016_11": "sarabhaññaṃ bhaṇati,",
  "atk-abh01a:1016_12": "tadā vacīkammaṃ hoti.",
  "atk-abh01a:1016_13": "Yadā kāyaṅgavācaṅgāni acopetvā ‘saddadānaṃ dassāmī’ti vijjamānakavatthuṃ manasā pariccajati,",
  "atk-abh01a:1016_14": "tadā manokammaṃ hoti.",
  "atk-abh01a:1017_0": "Sīlamayampi ‘saddadānaṃ nāma mayhaṃ kulavaṃso kulatanti kulappaveṇī’ti bheriādīhi sahatthā upahāraṃ karontassa,",
  "atk-abh01a:1017_1": "bheriādīni sahatthā cetiyaṅgaṇādīsu ṭhapentassa,",
  "atk-abh01a:1017_2": "dhammakathikānaṃ sarabhesajjaṃ sahatthā dadantassa,",
  "atk-abh01a:1017_3": "vattasīsena dhammasavanaghosanadhammakathākathanasarabhaññabhaṇanatthāya ca gacchantassa kāyakammaṃ hoti.",
  "atk-abh01a:1017_4": "‘Saddadānaṃ nāma amhākaṃ kulavaṃso kulatanti kulappaveṇī,",
  "atk-abh01a:1017_5": "gacchatha, tātā,",
  "atk-abh01a:1017_6": "buddharatanādīnaṃ upahāraṃ karothā’ti āṇāpentassa kulavaṃsavaseneva attanā dhammakathaṃ vā sarabhaññaṃ vā karontassa ca vacīkammaṃ hoti.",
  "atk-abh01a:1017_7": "‘Saddadānaṃ nāma mayhaṃ kulavaṃso saddadānaṃ dassāmī’ti kāyaṅgavācaṅgāni acopetvā manasāva vijjamānakavatthuṃ pariccajantassa manokammaṃ hoti.",
  "atk-abh01a:1018_0": "Bhāvanāmayampi yadā caṅkamanto sadde khayavayaṃ paṭṭhapeti tadā kāyakammaṃ hoti.",
  "atk-abh01a:1018_1": "Kāyaṅgaṃ pana acopetvā vācāya sammasantassa vacīkammaṃ hoti.",
  "atk-abh01a:1018_2": "Kāyaṅgavācaṅgaṃ acopetvā manasāva saddāyatanaṃ sammasantassa manokammaṃ hoti.",
  "atk-abh01a:1018_3": "Evaṃ saddārammaṇampi kusalaṃ tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a:1019_0": "Mūlagandhādīsupi rajanīyagandhaṃ ārammaṇaṃ katvā heṭṭhā vuttanayeneva tīhi niyamehetaṃ kusalaṃ uppajjati.",
  "atk-abh01a:1019_1": "Tattha yadā mūlagandhādīsu yaṃkiñci gandhaṃ labhitvā gandhavasena ābhujitvā ‘gandhadānaṃ mayha’nti buddharatanādīni pūjeti,",
  "atk-abh01a:1019_2": "tadā dānamayaṃ hotīti sabbaṃ vaṇṇadāne vuttanayeneva vitthārato veditabbaṃ.",
  "atk-abh01a:1019_3": "Evaṃ gandhārammaṇampi kusalaṃ tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a:1020_0": "Mūlarasādīsu pana rajanīyarasaṃ ārammaṇaṃ katvā heṭṭhā vuttanayeneva tīhi niyamehetaṃ kusalaṃ uppajjati.",
  "atk-abh01a:1020_1": "Tattha yadā mūlarasādīsu yaṃkiñci rajanīyaṃ rasavatthuṃ labhitvā rasavasena ābhujitvā ‘rasadānaṃ mayha’nti deti pariccajati,",
  "atk-abh01a:1020_2": "tadā dānamayaṃ hotīti sabbaṃ vaṇṇadāne vuttanayeneva vitthārato veditabbaṃ.",
  "atk-abh01a:1020_3": "Sīlamaye panettha ‘saṅghassa adatvā paribhuñjanaṃ nāma amhākaṃ na āciṇṇa’nti dvādasannaṃ bhikkhusahassānaṃ",
  "atk-abh01a:1020_4": "dāpetvā sādurasaṃ paribhuttassa duṭṭhagāmaṇiabhayarañño vatthuṃ ādiṃ katvā mahāaṭṭhakathāyaṃ vatthūni āgatāni.",
  "atk-abh01a:1020_5": "Ayameva viseso.",
  "atk-abh01a:1020_6": "Evaṃ rasārammaṇampi kusalaṃ tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a:1021_0": "Phoṭṭhabbārammaṇepi pathavīdhātu tejodhātu vāyodhātūti tīṇi mahābhūtāni phoṭṭhabbārammaṇaṃ nāma.",
  "atk-abh01a:1021_1": "Imasmiṃ ṭhāne etesaṃ vasena yojanaṃ akatvā mañcapīṭhādivasena kātabbā.",
  "atk-abh01a:1021_2": "Yadā hi mañcapīṭhādīsu yaṃkiñci rajanīyaṃ phoṭṭhabbavatthuṃ labhitvā phoṭṭhabbavasena ābhujitvā ‘phoṭṭhabbadānaṃ mayha’nti deti pariccajati,",
  "atk-abh01a:1021_3": "tadā dānamayaṃ hotīti sabbaṃ vaṇṇadāne vuttanayeneva vitthārato veditabbaṃ.",
  "atk-abh01a:1021_4": "Evaṃ phoṭṭhabbārammaṇampi kusalaṃ tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a:1022_0": "Dhammārammaṇe cha ajjhattikāni āyatanāni,",
  "atk-abh01a:1022_1": "tīṇi lakkhaṇāni,",
  "atk-abh01a:1022_2": "tayo arūpino khandhā,",
  "atk-abh01a:1022_3": "pannarasa sukhumarūpāni,",
  "atk-abh01a:1022_4": "nibbānapaññattīti ime dhammāyatane pariyāpannā ca,",
  "atk-abh01a:1022_5": "apariyāpannā ca,",
  "atk-abh01a:1022_6": "dhammā dhammārammaṇaṃ nāma.",
  "atk-abh01a:1022_7": "Imasmiṃ pana ṭhāne etesaṃ vasena yojanaṃ akatvā ojadānapānadānajīvitadānavasena kātabbā.",
  "atk-abh01a:1022_8": "Ojādīsu hi rajanīyaṃ dhammārammaṇaṃ ārammaṇaṃ katvā heṭṭhā vuttanayeneva tīhi niyamehetaṃ kusalaṃ uppajjati.",
  "atk-abh01a:1023_0": "Tattha yadā ‘ojadānaṃ mayha’nti sappinavanītādīni deti,",
  "atk-abh01a:1023_1": "pānadānanti aṭṭha pānāni deti,",
  "atk-abh01a:1023_2": "jīvitadānanti salākabhattasaṅghabhattādīni deti,",
  "atk-abh01a:1023_3": "aphāsukānaṃ bhikkhūnaṃ bhesajjaṃ deti,",
  "atk-abh01a:1023_4": "vejjaṃ paccupaṭṭhāpeti,",
  "atk-abh01a:1023_5": "jālaṃ phālāpeti,",
  "atk-abh01a:1023_6": "kumīnaṃ viddhaṃsāpeti,",
  "atk-abh01a:1023_7": "sakuṇapañjaraṃ viddhaṃsāpeti,",
  "atk-abh01a:1023_8": "bandhanamokkhaṃ kārāpeti,",
  "atk-abh01a:1023_9": "māghātabheriṃ carāpeti,",
  "atk-abh01a:1023_10": "aññānipi jīvitaparittāṇatthaṃ evarūpāni kammāni karoti tadā dānamayaṃ hoti.",
  "atk-abh01a:1023_11": "Yadā pana ‘ojadānapānadānajīvitadānāni mayhaṃ kulavaṃso kulatanti kulappaveṇī’ti vattasīsena ojadānādīni pavatteti tadā sīlamayaṃ hoti.",
  "atk-abh01a:1023_12": "Yadā dhammārammaṇasmiṃ khayavayaṃ paṭṭhapeti tadā bhāvanāmayaṃ hoti.",
  "atk-abh01a:1024_0": "Dānamayaṃ pana hutvā pavattamānampi yadā ojadānapānadānajīvitadānāni sahatthā deti,",
  "atk-abh01a:1024_1": "tadā kāyakammaṃ hoti.",
  "atk-abh01a:1024_2": "Yadā puttadārādayo āṇāpetvā dāpeti,",
  "atk-abh01a:1024_3": "tadā vacīkammaṃ hoti.",
  "atk-abh01a:1024_4": "Yadā kāyaṅgavācaṅgāni acopetvā ojadānapānadānajīvitadānavasena vijjamānakavatthuṃ ‘dassāmī’ti manasā cinteti,",
  "atk-abh01a:1024_5": "tadā manokammaṃ hoti.",
  "atk-abh01a:1025_0": "Yadā pana vuttappakāraṃ vijjamānakavatthuṃ kulavaṃsādivasena sahatthā deti,",
  "atk-abh01a:1025_1": "tadā sīlamayaṃ kāyakammaṃ hoti.",
  "atk-abh01a:1025_2": "Yadā kulavaṃsādivaseneva puttadārādayo āṇāpetvā dāpeti,",
  "atk-abh01a:1025_3": "tadā vacīkammaṃ hoti.",
  "atk-abh01a:1025_4": "Yadā kulavaṃsādivaseneva vuttappakāraṃ vijjamānakavatthuṃ ‘dassāmī’ti manasāva cinteti,",
  "atk-abh01a:1025_5": "tadā manokammaṃ hoti.",
  "atk-abh01a:1026_0": "Caṅkamitvā dhammārammaṇe khayavayaṃ paṭṭhapentassa pana bhāvanāmayaṃ kāyakammaṃ hoti.",
  "atk-abh01a:1026_1": "Kāyaṅgaṃ acopetvā vācāya khayavayaṃ paṭṭhapentassa vacīkammaṃ hoti.",
  "atk-abh01a:1026_2": "Kāyaṅgavācaṅgāni acopetvā manasāva dhammārammaṇe khayavayaṃ paṭṭhapentassa manokammaṃ hoti.",
  "atk-abh01a:1026_3": "Evaṃ bhāvanāmayaṃ kāyavacīmanokammavasena tividhaṃ hoti.",
  "atk-abh01a:1026_4": "Evametaṃ dhammārammaṇampi kusalaṃ tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a:1027_0": "Evamidaṃ cittaṃ nānāvatthūsu nānārammaṇavasena dīpitaṃ.",
  "atk-abh01a:1027_1": "Idaṃ pana ekavatthusmimpi nānārammaṇavasena labbhatiyeva. Kathaṃ?",
  "atk-abh01a:1027_2": "Catūsu hi paccayesu cīvare cha ārammaṇāni labbhanti –",
  "atk-abh01a:1027_3": "navarattassa hi cīvarassa vaṇṇo manāpo hoti dassanīyo,",
  "atk-abh01a:1027_4": "idaṃ vaṇṇārammaṇaṃ.",
  "atk-abh01a:1027_5": "Paribhogakāle paṭapaṭasaddaṃ karoti,",
  "atk-abh01a:1027_6": "idaṃ saddārammaṇaṃ.",
  "atk-abh01a:1027_7": "Yo tattha kāḷakacchakādigandho,",
  "atk-abh01a:1027_8": "idaṃ gandhārammaṇaṃ.",
  "atk-abh01a:1027_9": "Rasārammaṇaṃ pana paribhogarasavasena kathitaṃ.",
  "atk-abh01a:1027_10": "Yā tattha sukhasamphassatā,",
  "atk-abh01a:1027_11": "idaṃ phoṭṭhabbārammaṇaṃ.",
  "atk-abh01a:1027_12": "Cīvaraṃ paṭicca uppannā sukhā vedanā,",
  "atk-abh01a:1027_13": "dhammārammaṇaṃ.",
  "atk-abh01a:1027_14": "Piṇḍapāte rasārammaṇaṃ nippariyāyeneva labbhati.",
  "atk-abh01a:1027_15": "Evaṃ catūsu paccayesu nānārammaṇavasena yojanaṃ katvā dānamayādibhedo veditabbo.",
  "atk-abh01a:1028_0": "Imassa pana cittassa ārammaṇameva nibaddhaṃ,",
  "atk-abh01a:1028_1": "vinā ārammaṇena anuppajjanato.",
  "atk-abh01a:1028_2": "Dvāraṃ pana anibaddhaṃ. Kasmā?",
  "atk-abh01a:1028_3": "Kammassa anibaddhattā.",
  "atk-abh01a:1028_4": "Kammasmiñhi anibaddhe dvārampi anibaddhameva hoti.",
  "atk-abh01a:1029_0": "Kāmāvacarakusalaṃ dvārakathā",
  "atk-abh01a:1030_0": "Kāyakammadvārakathā",
  "atk-abh01a:1031_0": "Imassa panatthassa pakāsanatthaṃ imasmiṃ ṭhāne mahāaṭṭhakathāyaṃ dvārakathā kathitā.",
  "atk-abh01a:1031_1": "Tattha tīṇi kammāni,",
  "atk-abh01a:1031_2": "tīṇi kammadvārāni,",
  "atk-abh01a:1031_3": "pañca viññāṇāni,",
  "atk-abh01a:1031_4": "pañca viññāṇadvārāni,",
  "atk-abh01a:1031_5": "cha phassā,",
  "atk-abh01a:1031_6": "cha phassadvārāni,",
  "atk-abh01a:1031_7": "aṭṭha asaṃvarā,",
  "atk-abh01a:1031_8": "aṭṭha asaṃvaradvārāni,",
  "atk-abh01a:1031_9": "aṭṭha saṃvarā,",
  "atk-abh01a:1031_10": "aṭṭha saṃvaradvārāni,",
  "atk-abh01a:1031_11": "dasa kusalakammapathā,",
  "atk-abh01a:1031_12": "dasa akusalakammapathāti,",
  "atk-abh01a:1031_13": "idaṃ ettakaṃ dvārakathāya mātikāṭhapanaṃ nāma.",
  "atk-abh01a:1032_0": "Tattha kiñcāpi tīṇi kammāni paṭhamaṃ vuttāni,",
  "atk-abh01a:1032_1": "tāni pana ṭhapetvā ādito tāva tīṇi kammadvārāni bhājetvā dassitāni.",
  "atk-abh01a:1032_2": "Katamāni tīṇi?",
  "atk-abh01a:1032_3": "Kāyakammadvāraṃ,",
  "atk-abh01a:1032_4": "vacīkammadvāraṃ,",
  "atk-abh01a:1032_5": "manokammadvāranti.",
  "atk-abh01a:1033_0": "Tattha catubbidho kāyo –",
  "atk-abh01a:1033_1": "upādinnako,",
  "atk-abh01a:1033_2": "āhārasamuṭṭhāno,",
  "atk-abh01a:1033_3": "utusamuṭṭhāno,",
  "atk-abh01a:1033_4": "cittasamuṭṭhānoti.",
  "atk-abh01a:1033_5": "Tattha cakkhāyatanādīni jīvitindriyapariyantāni aṭṭha kammasamuṭṭhānarūpānipi,",
  "atk-abh01a:1033_6": "kammasamuṭṭhānāneva catasso dhātuyo vaṇṇo gandho raso ojāti aṭṭha upādinnakakāyo nāma.",
  "atk-abh01a:1033_7": "Tāneva aṭṭha āhārajāni āhārasamuṭṭhānikakāyo nāma.",
  "atk-abh01a:1033_8": "Aṭṭha utujāni utusamuṭṭhānikakāyo nāma.",
  "atk-abh01a:1033_9": "Aṭṭha cittajāni cittasamuṭṭhānikakāyo nāma.",
  "atk-abh01a:1034_0": "Tesu kāyakammadvāranti neva upādinnakakāyassa nāmaṃ na itaresaṃ.",
  "atk-abh01a:1034_1": "Cittasamuṭṭhānesu pana aṭṭhasu rūpesu ekā viññatti atthi,",
  "atk-abh01a:1034_2": "idaṃ kāyakammadvāraṃ nāma.",
  "atk-abh01a:1034_3": "Yaṃ sandhāya vuttaṃ –",
  "atk-abh01a:1034_4": "“katamaṃ taṃ rūpaṃ kāyaviññatti?",
  "atk-abh01a:1034_5": "Yā kusalacittassa vā,",
  "atk-abh01a:1034_6": "akusalacittassa vā,",
  "atk-abh01a:1034_7": "abyākatacittassa vā,",
  "atk-abh01a:1034_8": "abhikkamantassa vā paṭikkamantassa vā,",
  "atk-abh01a:1034_9": "ālokentassa vā vilokentassa vā,",
  "atk-abh01a:1034_10": "samiñjentassa vā pasārentassa vā,",
  "atk-abh01a:1034_11": "kāyassa thambhanā santhambhanā santhambhitattaṃ,",
  "atk-abh01a:1034_12": "viññatti viññāpanā viññāpitattaṃ,",
  "atk-abh01a:1034_13": "idaṃ taṃ rūpaṃ kāyaviññattī”ti.",
  "atk-abh01a:1034_14": "‘Abhikkamissāmi paṭikkamissāmī’ti hi cittaṃ uppajjamānaṃ rūpaṃ samuṭṭhāpeti.",
  "atk-abh01a:1034_15": "Tattha yā pathavīdhātu āpodhātu tejodhātu vāyodhātu tannissito vaṇṇo gandho raso ojāti imesaṃ aṭṭhannaṃ",
  "atk-abh01a:1034_16": "rūpakalāpānaṃ abbhantare cittasamuṭṭhānā vāyodhātu,",
  "atk-abh01a:1034_17": "sā attanā sahajātaṃ rūpakāyaṃ santhambheti sandhāreti cāleti abhikkamāpeti paṭikkamāpeti.",
  "atk-abh01a:1035_0": "Tattha ekāvajjanavīthiyaṃ sattasu javanesu paṭhamacittasamuṭṭhitā vāyodhātu attanā sahajātaṃ rūpakāyaṃ santhambhetuṃ sandhāretuṃ sakkoti,",
  "atk-abh01a:1035_1": "aparāparaṃ pana cāletuṃ na sakkoti.",
  "atk-abh01a:1035_2": "Dutiyādīsupi eseva nayo.",
  "atk-abh01a:1035_3": "Sattamacittena pana samuṭṭhitā vāyodhātu heṭṭhā chahi cittehi samuṭṭhitaṃ vāyodhātuṃ upatthambhanapaccayaṃ",
  "atk-abh01a:1035_4": "labhitvā attanā sahajātaṃ rūpakāyaṃ santhambhetuṃ sandhāretuṃ cāletuṃ abhikkamāpetuṃ paṭikkamāpetuṃ ālokāpetuṃ",
  "atk-abh01a:1035_5": "vilokāpetuṃ sammiñjāpetuṃ pasārāpetuṃ sakkoti.",
  "atk-abh01a:1035_6": "Tena gamanaṃ nāma jāyati,",
  "atk-abh01a:1035_7": "āgamanaṃ nāma jāyati,",
  "atk-abh01a:1035_8": "gamanāgamanaṃ nāma jāyati.",
  "atk-abh01a:1035_9": "‘Yojanaṃ gato dasayojanaṃ gato’ti vattabbataṃ āpajjāpeti.",
  "atk-abh01a:1036_0": "Yathā hi sattahi yugehi ākaḍḍhitabbe sakaṭe paṭhamayuge yuttagoṇā yugaṃ tāva santhambhetuṃ sandhāretuṃ sakkonti,",
  "atk-abh01a:1036_1": "cakkaṃ pana napavaṭṭenti;",
  "atk-abh01a:1036_2": "dutiyādīsupi eseva nayo;",
  "atk-abh01a:1036_3": "sattamayuge pana goṇe yojetvā yadā cheko sārathi dhure nisīditvā yottāni ādāya sabbapurimato paṭṭhāya patodalaṭṭhiyā goṇe ākoṭeti,",
  "atk-abh01a:1036_4": "tadā sabbeva ekabalā hutvā dhurañca sandhārenti cakkāni ca pavaṭṭenti.",
  "atk-abh01a:1036_5": "‘Sakaṭaṃ gahetvā dasayojanaṃ vīsatiyojanaṃ gatā’ti vattabbataṃ āpādenti –",
  "atk-abh01a:1036_6": "evaṃsampadamidaṃ veditabbaṃ.",
  "atk-abh01a:1037_0": "Tattha yo cittasamuṭṭhānikakāyo na so viññatti,",
  "atk-abh01a:1037_1": "cittasamuṭṭhānāya pana vāyodhātuyā sahajātaṃ rūpakāyaṃ santhambhetuṃ sandhāretuṃ cāletuṃ paccayo bhavituṃ samattho eko ākāravikāro atthi,",
  "atk-abh01a:1037_2": "ayaṃ viññatti nāma.",
  "atk-abh01a:1037_3": "Sā aṭṭha rūpāni viya na cittasamuṭṭhānā.",
  "atk-abh01a:1037_4": "Yathā pana aniccādibhedānaṃ dhammānaṃ jarāmaraṇattā,",
  "atk-abh01a:1037_5": "“jarāmaraṇaṃ,",
  "atk-abh01a:1037_6": "bhikkhave,",
  "atk-abh01a:1037_7": "aniccaṃ saṅkhata”ntiādi vuttaṃ,",
  "atk-abh01a:1037_8": "evaṃ cittasamuṭṭhānānaṃ rūpānaṃ viññattitāya sāpi cittasamuṭṭhānā nāma hoti.",
  "atk-abh01a:1038_0": "Viññāpanattā panesā viññattīti vuccati.",
  "atk-abh01a:1038_1": "Kiṃ viññāpetīti?",
  "atk-abh01a:1038_2": "Ekaṃ kāyikakaraṇaṃ.",
  "atk-abh01a:1038_3": "Cakkhupathasmiñhi ṭhito hatthaṃ vā pādaṃ vā ukkhipati,",
  "atk-abh01a:1038_4": "sīsaṃ vā bhamukaṃ vā cāleti,",
  "atk-abh01a:1038_5": "ayaṃ hatthādīnaṃ ākāro cakkhuviññeyyo hoti.",
  "atk-abh01a:1038_6": "Viññatti pana na cakkhuviññeyyā manoviññeyyā eva.",
  "atk-abh01a:1038_7": "Cakkhunā hi hatthavikārādivasena vipphandamānaṃ vaṇṇārammaṇameva passati.",
  "atk-abh01a:1038_8": "Viññattiṃ pana manodvārikacittena cintetvā ‘idañcidañca esa kāreti maññe’ti jānāti.",
  "atk-abh01a:1039_0": "Yathā hi araññe nidāghasamaye udakaṭṭhāne manussā ‘imāya saññāya idha udakassa atthibhāvaṃ jānissantī’ti rukkhagge tālapaṇṇādīni bandhāpenti,",
  "atk-abh01a:1039_1": "surāpānadvāre dhajaṃ ussāpenti,",
  "atk-abh01a:1039_2": "uccaṃ vā pana rukkhaṃ vāto paharitvā cāleti,",
  "atk-abh01a:1039_3": "antoudake macche calante upari bubbuḷakāni uṭṭhahanti,",
  "atk-abh01a:1039_4": "mahoghassa gatamaggapariyante tiṇapaṇṇakasaṭaṃ ussāritaṃ hoti.",
  "atk-abh01a:1039_5": "Tattha tālapaṇṇadhajasākhācalanabubbuḷakatiṇapaṇṇakasaṭe disvā yathā cakkhunā adiṭṭhampi ‘ettha udakaṃ bhavissati,",
  "atk-abh01a:1039_6": "surā bhavissati,",
  "atk-abh01a:1039_7": "ayaṃ rukkho vātena pahato bhavissati,",
  "atk-abh01a:1039_8": "antoudake maccho bhavissati,",
  "atk-abh01a:1039_9": "ettakaṃ ṭhānaṃ ajjhottharitvā ogho gato bhavissatī’ti manoviññāṇena jānāti,",
  "atk-abh01a:1039_10": "evameva viññattipi na cakkhuviññeyyā manoviññeyyāva.",
  "atk-abh01a:1039_11": "Cakkhunā hi hatthavikārādivasena vipphandamānaṃ vaṇṇārammaṇameva passati.",
  "atk-abh01a:1039_12": "Viññattiṃ pana manodvārikacittena cintetvā ‘idañcidañca esa kāreti maññe’ti jānāti.",
  "atk-abh01a:1040_0": "Na kevalañcesā viññāpanatova viññatti nāma.",
  "atk-abh01a:1040_1": "Viññeyyatopi pana viññattiyeva nāma.",
  "atk-abh01a:1040_2": "Ayañhi paresaṃ antamaso tiracchānagatānampi pākaṭā hoti.",
  "atk-abh01a:1040_3": "Tattha tattha sannipatitā hi soṇasiṅgālakākagoṇādayo daṇḍaṃ vā leḍḍuṃ vā gahetvā paharaṇākāre dassite",
  "atk-abh01a:1040_4": "‘ayaṃ no paharitukāmo’ti ñatvā yena vā tena vā palāyanti.",
  "atk-abh01a:1040_5": "Pākārakuṭṭādiantarikassa pana parassa apākaṭakālopi atthi.",
  "atk-abh01a:1040_6": "Kiñcāpi tasmiṃ khaṇe apākaṭā sammukhībhūtānaṃ pana pākaṭattā viññattiyeva nāma hoti.",
  "atk-abh01a:1041_0": "Cittasamuṭṭhānike pana kāye calante tisamuṭṭhāniko calati na calatīti?",
  "atk-abh01a:1041_1": "Sopi tatheva calati.",
  "atk-abh01a:1041_2": "Taṃgatiko tadanuvattakova hoti.",
  "atk-abh01a:1041_3": "Yathā hi udake gacchante udake patitāni sukkhadaṇḍakatiṇapaṇṇādīnipi udakagatikāneva bhavanti,",
  "atk-abh01a:1041_4": "tasmiṃ gacchante gacchanti,",
  "atk-abh01a:1041_5": "tiṭṭhante tiṭṭhanti –",
  "atk-abh01a:1041_6": "evaṃsampadamidaṃ veditabbaṃ.",
  "atk-abh01a:1041_7": "Evamesā cittasamuṭṭhānesu rūpesu viññatti kāyakammadvāraṃ nāmāti veditabbā.",
  "atk-abh01a:1042_0": "Yā pana tasmiṃ dvāre siddhā cetanā yāya pāṇaṃ hanati,",
  "atk-abh01a:1042_1": "adinnaṃ ādiyati,",
  "atk-abh01a:1042_2": "micchācāraṃ carati,",
  "atk-abh01a:1042_3": "pāṇātipātādīhi viramati,",
  "atk-abh01a:1042_4": "idaṃ kāyakammaṃ nāma.",
  "atk-abh01a:1042_5": "Evaṃ paravādimhi sati kāyo dvāraṃ,",
  "atk-abh01a:1042_6": "tamhi dvāre siddhā cetanā kāyakammaṃ ‘kusalaṃ vā akusalaṃ vā’ti ṭhapetabbaṃ.",
  "atk-abh01a:1042_7": "Paravādimhi pana asati ‘abyākataṃ vā’ti tikaṃ pūretvāva ṭhapetabbaṃ.",
  "atk-abh01a:1042_8": "Tattha yathā nagaradvāraṃ kataṭṭhāneyeva tiṭṭhati,",
  "atk-abh01a:1042_9": "aṅgulamattampi aparāparaṃ na saṅkamati,",
  "atk-abh01a:1042_10": "tena tena pana dvārena mahājano sañcarati,",
  "atk-abh01a:1042_11": "evameva dvāre dvāraṃ na sañcarati,",
  "atk-abh01a:1042_12": "kammaṃ pana tasmiṃ tasmiṃ dvāre uppajjanato carati.",
  "atk-abh01a:1042_13": "Tenāhu porāṇā –",
  "atk-abh01a:1043_0": "Dvāre caranti kammāni, na dvārā dvāracārino;",
  "atk-abh01a:1044_0": "Tasmā dvārehi kammāni, aññamaññaṃ vavatthitāti.",
  "atk-abh01a:1045_0": "Tattha kammenāpi dvāraṃ nāmaṃ labhati,",
  "atk-abh01a:1045_1": "dvārenāpi kammaṃ.",
  "atk-abh01a:1045_2": "Yathā hi viññāṇādīnaṃ uppajjanaṭṭhānāni viññāṇadvāraṃ phassadvāraṃ asaṃvaradvāraṃ saṃvaradvāranti nāmaṃ labhanti,",
  "atk-abh01a:1045_3": "evaṃ kāyakammassa uppajjanaṭṭhānaṃ kāyakammadvāranti nāmaṃ labhati.",
  "atk-abh01a:1045_4": "Vacīmanokammadvāresupi eseva nayo.",
  "atk-abh01a:1045_5": "Yathā pana tasmiṃ tasmiṃ rukkhe adhivatthā devatā simbalidevatā palāsadevatā pucimandadevatā phandanadevatāti tena tena rukkhena nāmaṃ labhati,",
  "atk-abh01a:1045_6": "evameva kāyadvārena kataṃ kammampi kāyakammanti dvārena nāmaṃ labhati.",
  "atk-abh01a:1045_7": "Vacīkammamanokammesupi eseva nayo.",
  "atk-abh01a:1045_8": "Tattha añño kāyo,",
  "atk-abh01a:1045_9": "aññaṃ kammaṃ,",
  "atk-abh01a:1045_10": "kāyena pana katattā taṃ kāyakammanti vuccati.",
  "atk-abh01a:1045_11": "Tenāhu aṭṭhakathācariyā –",
  "atk-abh01a:1046_0": "Kāyena ce kataṃ kammaṃ, kāyakammanti vuccati;",
  "atk-abh01a:1047_0": "Kāyo ca kāyakammañca, aññamaññaṃ vavatthitā.",
  "atk-abh01a:1048_0": "Sūciyā ce kataṃ kammaṃ, sūcikammanti vuccati;",
  "atk-abh01a:1049_0": "Sūci ca sūcikammañca, aññamaññaṃ vavatthitā.",
  "atk-abh01a:1050_0": "Vāsiyā ce kataṃ kammaṃ, vāsikammanti vuccati;",
  "atk-abh01a:1051_0": "Vāsi ca vāsikammañca, aññamaññaṃ vavatthitā.",
  "atk-abh01a:1052_0": "Purisena ce kataṃ kammaṃ, purisakammanti vuccati;",
  "atk-abh01a:1053_0": "Puriso ca purisakammañca, aññamaññaṃ vavatthitā.",
  "atk-abh01a:1054_0": "Evamevaṃ.",
  "atk-abh01a:1055_0": "Kāyena ce kataṃ kammaṃ, kāyakammanti vuccati;",
  "atk-abh01a:1056_0": "Kāyo ca kāyakammañca, aññamaññaṃ vavatthitāti.",
  "atk-abh01a:1057_0": "Evaṃ sante neva dvāravavatthānaṃ yujjati,",
  "atk-abh01a:1057_1": "na kammavavatthānaṃ. Kathaṃ?",
  "atk-abh01a:1057_2": "Kāyaviññattiyañhi “dvāre caranti kammānī”ti vacanato vacīkammampi pavattati,",
  "atk-abh01a:1057_3": "tenassā kāyakammadvāranti vavatthānaṃ na yuttaṃ.",
  "atk-abh01a:1057_4": "Kāyakammañca vacīviññattiyampi pavattati,",
  "atk-abh01a:1057_5": "tenassa kāyakammanti vavatthānaṃ na yujjatī’ti.",
  "atk-abh01a:1057_6": "‘No na yujjati. Kasmā?",
  "atk-abh01a:1057_7": "Yebhuyyavuttitāya ceva tabbahulavuttitāya ca.",
  "atk-abh01a:1057_8": "Kāyakammameva hi yebhuyyena kāyaviññattiyaṃ pavattati na itarāni,",
  "atk-abh01a:1057_9": "tasmā kāyakammassa yebhuyyena pavattito tassā kāyakammadvārabhāvo siddho.",
  "atk-abh01a:1057_10": "Brāhmaṇagāmaambavananāgavanādīnaṃ brāhmaṇagāmādibhāvo viyāti dvāravavatthānaṃ yujjati.",
  "atk-abh01a:1057_11": "Kāyakammaṃ pana kāyadvāramhiyeva bahulaṃ pavattati appaṃ vacīdvāre.",
  "atk-abh01a:1057_12": "Tasmā kāyadvāre bahulaṃ pavattito etassa kāyakammabhāvo siddho,",
  "atk-abh01a:1057_13": "vanacarakathullakumārikādigocarānaṃ vanacarakādibhāvo viyāti.",
  "atk-abh01a:1057_14": "Evaṃ kammavavatthānampi yujjatī’ti.",
  "atk-abh01a:1058_0": "Kāyakammadvārakathā niṭṭhitā.",
  "atk-abh01a:1059_0": "Vacīkammadvārakathā",
  "atk-abh01a:1060_0": "Vacīkammadvārakathāyaṃ pana cetanāviratisaddavasena tividhā vācā nāma.",
  "atk-abh01a:1060_1": "Tattha “catūhi,",
  "atk-abh01a:1060_2": "bhikkhave,",
  "atk-abh01a:1060_3": "aṅgehi samannāgatā vācā subhāsitā hoti no dubbhāsitā,",
  "atk-abh01a:1060_4": "anavajjā ca ananuvajjā ca viññūna”nti ;",
  "atk-abh01a:1060_5": "ayaṃ cetanāvācā nāma.",
  "atk-abh01a:1060_6": "Yā “catūhi vacīduccaritehi ārati virati…pe…",
  "atk-abh01a:1060_7": "ayaṃ vuccati sammāvācā”ti,",
  "atk-abh01a:1060_8": "ayaṃ virativācā nāma.",
  "atk-abh01a:1060_9": "“Vācā girā byappatho udīraṇaṃ ghoso ghosakammaṃ vācā vacībhedo”ti,",
  "atk-abh01a:1060_10": "ayaṃ saddavācā nāma.",
  "atk-abh01a:1060_11": "Tāsu vacīkammadvāranti neva cetanāya nāmaṃ na viratiyā.",
  "atk-abh01a:1060_12": "Sahasaddā pana ekā viññatti atthi,",
  "atk-abh01a:1060_13": "idaṃ vacīkammadvāraṃ nāma.",
  "atk-abh01a:1060_14": "Yaṃ sandhāya vuttaṃ –",
  "atk-abh01a:1060_15": "“katamaṃ taṃ rūpaṃ vacīviññatti?",
  "atk-abh01a:1060_16": "Yā kusalacittassa vā akusalacittassa vā abyākatacittassa vā vācā girā byappatho udīraṇaṃ ghoso ghosakammaṃ vācā vacībhedo,",
  "atk-abh01a:1060_17": "ayaṃ vuccati vācā.",
  "atk-abh01a:1060_18": "Yā tāya vācāya viññatti viññāpanā viññāpitattaṃ,",
  "atk-abh01a:1060_19": "idaṃ taṃ rūpaṃ vacīviññattī”ti.",
  "atk-abh01a:1061_0": "‘Idaṃ vakkhāmi etaṃ vakkhāmī’ti hi vitakkayato vitakkavipphārasaddo nāma uppajjati.",
  "atk-abh01a:1061_1": "Ayaṃ na sotaviññeyyo manoviññeyyoti mahāaṭṭhakathāyaṃ āgato.",
  "atk-abh01a:1061_2": "Āgamaṭṭhakathāsu pana ‘vitakkavipphārasadda’nti vitakkavipphāravasena uppannaṃ vippalapantānaṃ suttappamattādīnaṃ saddaṃ;",
  "atk-abh01a:1061_3": "‘sutvā’ti taṃ sutvā,",
  "atk-abh01a:1061_4": "yaṃ vitakkayato tassa so saddo uppanno;",
  "atk-abh01a:1061_5": "tassa vasena ‘evampi te mano,",
  "atk-abh01a:1061_6": "itthampi te mano’ti ādisatīti vatvā vatthūnipi kathitāni.",
  "atk-abh01a:1061_7": "Paṭṭhānepi “cittasamuṭṭhānaṃ saddāyatanaṃ sotaviññāṇassa ārammaṇapaccayena paccayo”ti āgataṃ.",
  "atk-abh01a:1061_8": "Tasmā vinā viññattighaṭṭanāya uppajjamāno asotaviññeyyo vitakkavipphārasaddo nāma natthi.",
  "atk-abh01a:1061_9": "‘Idaṃ vakkhāmi etaṃ vakkhāmī’ti uppajjamānaṃ pana cittaṃ pathavīdhātu āpodhātu tejodhātu vāyodhātu vaṇṇo gandho raso ojāti aṭṭha rūpāni samuṭṭhāpeti.",
  "atk-abh01a:1061_10": "Tesaṃ abbhantare cittasamuṭṭhānā pathavīdhātu upādinnakaṃ ghaṭṭayamānāva uppajjati.",
  "atk-abh01a:1061_11": "Tena dhātusaṅghaṭṭanena saheva saddo uppajjatīti.",
  "atk-abh01a:1061_12": "Ayaṃ cittasamuṭṭhānasaddo nāma.",
  "atk-abh01a:1061_13": "Ayaṃ na viññatti.",
  "atk-abh01a:1061_14": "Tassā pana cittasamuṭṭhānāya pathavīdhātuyā upādinnakaghaṭṭanassa paccayabhūto eko ākāravikāro atthi,",
  "atk-abh01a:1061_15": "ayaṃ vacīviññatti nāma.",
  "atk-abh01a:1061_16": "Ito paraṃ sā aṭṭha rūpāni viya na cittasamuṭṭhānātiādi sabbaṃ heṭṭhā vuttanayeneva veditabbaṃ.",
  "atk-abh01a:1062_0": "Idhāpi hi ‘tissa, datta,",
  "atk-abh01a:1062_1": "mittā’ti pakkosantassa saddaṃ sutvā viññattiṃ manodvārikacittena cintetvā ‘idañcidañca esa kāreti maññe’ti jānāti.",
  "atk-abh01a:1062_2": "Kāyaviññatti viya ca ayampi tiracchānagatānampi pākaṭā hoti. ‘Ehi,",
  "atk-abh01a:1062_3": "yāhī’ti hi saddaṃ sutvā tiracchānagatāpi ‘idaṃ nāmesa kāreti maññe’ti ñatvā āgacchanti ceva gacchanti ca.",
  "atk-abh01a:1062_4": "Tisamuṭṭhānikakāyaṃ cāleti na cāletīti,",
  "atk-abh01a:1062_5": "ayaṃ pana vāro idha na labbhati.",
  "atk-abh01a:1062_6": "Purimacittasamuṭṭhānāya upatthambhanakiccampi natthi.",
  "atk-abh01a:1062_7": "Yā pana tasmiṃ vacīdvāre siddhā cetanā,",
  "atk-abh01a:1062_8": "yāya musā katheti,",
  "atk-abh01a:1062_9": "pesuññaṃ katheti,",
  "atk-abh01a:1062_10": "pharusaṃ katheti,",
  "atk-abh01a:1062_11": "samphaṃ palapati,",
  "atk-abh01a:1062_12": "musāvādādīhi viramati,",
  "atk-abh01a:1062_13": "idaṃ vacīkammaṃ nāma.",
  "atk-abh01a:1062_14": "Ito paraṃ sabbaṃ kammavavatthānañca dvāravavatthānañca heṭṭhā vuttanayeneva veditabbanti.",
  "atk-abh01a:1063_0": "Vacīkammadvārakathā niṭṭhitā.",
  "atk-abh01a:1064_0": "Manokammadvārakathā",
  "atk-abh01a:1065_0": "Manokammadvārakathāyaṃ pana kāmāvacarādivasena catubbidho mano mano nāma.",
  "atk-abh01a:1065_1": "Tattha kāmāvacaro catupaññāsavidho hoti,",
  "atk-abh01a:1065_2": "rūpāvacaro pannarasavidho,",
  "atk-abh01a:1065_3": "arūpāvacaro dvādasavidho,",
  "atk-abh01a:1065_4": "lokuttaro aṭṭhavidhoti sabbopi ekūnanavutividho hoti.",
  "atk-abh01a:1065_5": "Tattha ayaṃ nāma mano manodvāraṃ na hotīti na vattabbo.",
  "atk-abh01a:1065_6": "Yathā hi ayaṃ nāma cetanā kammaṃ na hotīti na vattabbā,",
  "atk-abh01a:1065_7": "antamaso pañcaviññāṇasampayuttāpi hi cetanā mahāpakaraṇe kammantveva niddiṭṭhā,",
  "atk-abh01a:1065_8": "evameva ayaṃ nāma mano manodvāraṃ na hotīti na vattabbo.",
  "atk-abh01a:1066_0": "Etthāha –",
  "atk-abh01a:1066_1": "kammaṃ nāmetaṃ kiṃ karotīti? Āyūhati,",
  "atk-abh01a:1066_2": "abhisaṅkharoti,",
  "atk-abh01a:1066_3": "piṇḍaṃ karoti, ceteti, kappeti,",
  "atk-abh01a:1066_4": "pakappetīti.",
  "atk-abh01a:1066_5": "Evaṃ sante pañcaviññāṇacetanā kiṃ āyūhati,",
  "atk-abh01a:1066_6": "abhisaṅkharoti,",
  "atk-abh01a:1066_7": "piṇḍaṃ karoti, ceteti, kappeti,",
  "atk-abh01a:1066_8": "pakappetīti?.",
  "atk-abh01a:1066_9": "Sahajātadhamme.",
  "atk-abh01a:1066_10": "Sāpi hi sahajāte sampayuttakkhandhe āyūhati abhisaṅkharoti piṇḍaṃ karoti ceteti kappeti pakappetīti.",
  "atk-abh01a:1066_11": "Kiṃ vā iminā vādena?",
  "atk-abh01a:1066_12": "Sabbasaṅgāhikavasena hetaṃ vuttaṃ.",
  "atk-abh01a:1066_13": "Idaṃ panettha sanniṭṭhānaṃ –",
  "atk-abh01a:1066_14": "tebhūmakakusalākusalo ekūnatiṃsavidho mano manokammadvāraṃ nāma.",
  "atk-abh01a:1066_15": "Yā pana tasmiṃ manodvāre siddhā cetanā yāya abhijjhābyāpādamicchādassanāni ceva anabhijjhāabyāpādasammādassanāni ca gaṇhāti,",
  "atk-abh01a:1066_16": "idaṃ manokammaṃ nāma.",
  "atk-abh01a:1066_17": "Ito paraṃ sabbaṃ kammavavatthānañca dvāravavatthānañca heṭṭhā vuttanayeneva veditabbanti.",
  "atk-abh01a:1066_18": "Imāni tīṇi kammadvārāni nāma.",
  "atk-abh01a:1067_0": "Manokammadvārakathā niṭṭhitā.",
  "atk-abh01a:1068_0": "Kammakathā",
  "atk-abh01a:1069_0": "Idāni yāni tīṇi kammāni ṭhapetvā imāni kammadvārāni dassitāni,",
  "atk-abh01a:1069_1": "tāni ādiṃ katvā avasesassa dvārakathāya mātikāṭhapanassa vitthārakathā hoti.",
  "atk-abh01a:1069_2": "Tīṇi hi kammāni –",
  "atk-abh01a:1069_3": "kāyakammaṃ vacīkammaṃ manokammanti.",
  "atk-abh01a:1069_4": "Kiṃ panetaṃ kammaṃ nāmāti?",
  "atk-abh01a:1069_5": "Cetanā ceva,",
  "atk-abh01a:1069_6": "ekacce ca cetanāsampayuttakā dhammā.",
  "atk-abh01a:1069_7": "Tattha cetanāya kammabhāve imāni suttāni –",
  "atk-abh01a:1070_0": "“Cetanāhaṃ,",
  "atk-abh01a:1070_1": "bhikkhave,",
  "atk-abh01a:1070_2": "kammaṃ vadāmi,",
  "atk-abh01a:1070_3": "cetayitvā kammaṃ karoti kāyena vācāya manasā”.",
  "atk-abh01a:1070_4": "“Kāye vā hi, ānanda,",
  "atk-abh01a:1070_5": "sati kāyasañcetanāhetu uppajjati ajjhattaṃ sukhadukkhaṃ,",
  "atk-abh01a:1070_6": "vācāya vā, ānanda,",
  "atk-abh01a:1070_7": "sati vacīsañcetanāhetu uppajjati ajjhattaṃ sukhadukkhaṃ; mane vā, ānanda,",
  "atk-abh01a:1070_8": "sati manosañcetanāhetu uppajjati ajjhattaṃ sukhadukkhaṃ”. “Tividhā,",
  "atk-abh01a:1070_9": "bhikkhave,",
  "atk-abh01a:1070_10": "kāyasañcetanā akusalaṃ kāyakammaṃ dukkhudrayaṃ,",
  "atk-abh01a:1070_11": "dukkhavipākaṃ;",
  "atk-abh01a:1070_12": "catubbidhā,",
  "atk-abh01a:1070_13": "bhikkhave,",
  "atk-abh01a:1070_14": "vacīsañcetanā…pe… tividhā,",
  "atk-abh01a:1070_15": "bhikkhave,",
  "atk-abh01a:1070_16": "manosañcetanā akusalaṃ manokammaṃ dukkhudrayaṃ dukkhavipākaṃ tividhā,",
  "atk-abh01a:1070_17": "bhikkhave,",
  "atk-abh01a:1070_18": "kāyasañcetanā kusalaṃ kāyakammaṃ sukhudrayaṃ sukhavipākaṃ catubbidhā,",
  "atk-abh01a:1070_19": "bhikkhave,",
  "atk-abh01a:1070_20": "vacīsañcetanā…pe… tividhā,",
  "atk-abh01a:1070_21": "bhikkhave,",
  "atk-abh01a:1070_22": "manosañcetanā,",
  "atk-abh01a:1070_23": "kusalaṃ manokammaṃ sukhudrayaṃ sukhavipākaṃ”. “Sacāyaṃ, ānanda,",
  "atk-abh01a:1070_24": "samiddhi moghapuriso pāṭaliputtassa paribbājakassa evaṃ puṭṭho evaṃ byākareyya –",
  "atk-abh01a:1070_25": "sañcetaniyaṃ,",
  "atk-abh01a:1070_26": "āvuso pāṭaliputta,",
  "atk-abh01a:1070_27": "kammaṃ katvā kāyena vācāya manasā,",
  "atk-abh01a:1070_28": "sukhavedanīyaṃ sukhaṃ so vedayati…pe…",
  "atk-abh01a:1070_29": "adukkhamasukhavedanīyaṃ adukkhamasukhaṃ so vedayatīti;",
  "atk-abh01a:1070_30": "evaṃ byākaramāno kho, ānanda,",
  "atk-abh01a:1070_31": "samiddhi moghapuriso pāṭaliputtassa paribbājakassa sammā byākaramāno byākareyyā”ti.",
  "atk-abh01a:1071_0": "Imāni tāva cetanāya kammabhāve suttāni.",
  "atk-abh01a:1071_1": "Cetanāsampayuttadhammānaṃ pana kammabhāvo kammacatukkena dīpito.",
  "atk-abh01a:1071_2": "Vuttañhetaṃ –",
  "atk-abh01a:1072_0": "“Cattārimāni,",
  "atk-abh01a:1072_1": "bhikkhave,",
  "atk-abh01a:1072_2": "kammāni mayā sayaṃ abhiññā sacchikatvā paveditāni.",
  "atk-abh01a:1072_3": "Katamāni cattāri? Atthi,",
  "atk-abh01a:1072_4": "bhikkhave,",
  "atk-abh01a:1072_5": "kammaṃ kaṇhaṃ kaṇhavipākaṃ, atthi,",
  "atk-abh01a:1072_6": "bhikkhave,",
  "atk-abh01a:1072_7": "kammaṃ sukkaṃ sukkavipākaṃ, atthi,",
  "atk-abh01a:1072_8": "bhikkhave,",
  "atk-abh01a:1072_9": "kammaṃ kaṇhasukkaṃ kaṇhasukkavipākaṃ, atthi,",
  "atk-abh01a:1072_10": "bhikkhave,",
  "atk-abh01a:1072_11": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati.…",
  "atk-abh01a:1072_12": "Katamañca,",
  "atk-abh01a:1072_13": "bhikkhave,",
  "atk-abh01a:1072_14": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati?",
  "atk-abh01a:1072_15": "Yadidaṃ satta bojjhaṅgā –",
  "atk-abh01a:1072_16": "satisambojjhaṅgo…pe…",
  "atk-abh01a:1072_17": "upekkhāsambojjhaṅgo,",
  "atk-abh01a:1072_18": "idaṃ vuccati,",
  "atk-abh01a:1072_19": "bhikkhave,",
  "atk-abh01a:1072_20": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati.…",
  "atk-abh01a:1072_21": "Katamañca,",
  "atk-abh01a:1072_22": "bhikkhave,",
  "atk-abh01a:1072_23": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati?",
  "atk-abh01a:1072_24": "Ayameva ariyo aṭṭhaṅgiko maggo –",
  "atk-abh01a:1072_25": "seyyathidaṃ,",
  "atk-abh01a:1072_26": "sammādiṭṭhi …pe…",
  "atk-abh01a:1072_27": "sammāsamādhi.",
  "atk-abh01a:1072_28": "Idaṃ vuccati,",
  "atk-abh01a:1072_29": "bhikkhave,",
  "atk-abh01a:1072_30": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattatī”ti.",
  "atk-abh01a:1073_0": "Evaṃ ime bojjhaṅgamaggaṅgappabhedato pannarasa dhammā kammacatukkena dīpitā. Abhijjhā, byāpādo,",
  "atk-abh01a:1073_1": "micchādiṭṭhi,",
  "atk-abh01a:1073_2": "anabhijjhā, abyāpādo,",
  "atk-abh01a:1073_3": "sammādiṭṭhīti imehi pana chahi saddhiṃ ekavīsati cetanāsampayuttakā dhammā veditabbā.",
  "atk-abh01a:1074_0": "Tattha lokuttaramaggo bhajāpiyamāno kāyakammādīni tīṇi kammāni bhajati.",
  "atk-abh01a:1074_1": "Yañhi kāyena dussīlyaṃ ajjhācarati,",
  "atk-abh01a:1074_2": "tamhā saṃvaro kāyikoti veditabbo.",
  "atk-abh01a:1074_3": "Yaṃ vācāya dussīlyaṃ ajjhācarati,",
  "atk-abh01a:1074_4": "tamhā saṃvaro vācasikoti veditabbo.",
  "atk-abh01a:1074_5": "Iti sammākammanto kāyakammaṃ,",
  "atk-abh01a:1074_6": "sammāvācā vacīkammaṃ.",
  "atk-abh01a:1074_7": "Etasmiṃ dvaye gahite sammāājīvo tappakkhikattā gahitova hoti.",
  "atk-abh01a:1074_8": "Yaṃ pana manena dussīlyaṃ ajjhācarati,",
  "atk-abh01a:1074_9": "tamhā saṃvaro mānasikoti veditabbo.",
  "atk-abh01a:1074_10": "So diṭṭhisaṅkappavāyāmasatisamādhivasena pañcavidho hoti.",
  "atk-abh01a:1074_11": "Ayaṃ pañcavidhopi manokammaṃ nāma.",
  "atk-abh01a:1074_12": "Evaṃ lokuttaramaggo bhajāpiyamāno tīṇi kammāni bhajati.",
  "atk-abh01a:1075_0": "Imasmiṃ ṭhāne dvārasaṃsandanaṃ nāma hoti.",
  "atk-abh01a:1075_1": "Kāyavacīdvāresu hi copanaṃ patvā kammapathaṃ appattampi atthi,",
  "atk-abh01a:1075_2": "manodvāre ca samudācāraṃ patvā kammapathaṃ appattampi atthi;",
  "atk-abh01a:1075_3": "taṃ gahetvā taṃtaṃdvārapakkhikameva akaṃsu.",
  "atk-abh01a:1076_0": "Tatrāyaṃ nayo –",
  "atk-abh01a:1076_1": "yo ‘migavaṃ gamissāmī’ti dhanuṃ sajjeti,",
  "atk-abh01a:1076_2": "jiyaṃ vaṭṭeti,",
  "atk-abh01a:1076_3": "sattiṃ niseti,",
  "atk-abh01a:1076_4": "bhattaṃ bhuñjati,",
  "atk-abh01a:1076_5": "vatthaṃ paridahati,",
  "atk-abh01a:1076_6": "ettāvatā kāyadvāre copanaṃ pattaṃ hoti.",
  "atk-abh01a:1076_7": "So araññe divasaṃ caritvā antamaso sasabiḷāramattampi na labhati,",
  "atk-abh01a:1076_8": "idaṃ akusalaṃ kāyakammaṃ nāma hoti na hotīti? Na hoti. Kasmā?",
  "atk-abh01a:1076_9": "Kammapathaṃ appattatāya.",
  "atk-abh01a:1076_10": "Kevalaṃ pana kāyaduccaritaṃ nāma hotīti veditabbaṃ.",
  "atk-abh01a:1076_11": "Macchaggahaṇādī supayogesupi eseva nayo.",
  "atk-abh01a:1077_0": "Vacīdvārepi ‘migavaṃ gamissāmi’ ‘vegena dhanuādīni sajjethā’ti āṇāpetvā purimanayeneva araññe kiñci alabhantassa kiñcāpi vacīdvāre copanaṃ pattaṃ,",
  "atk-abh01a:1077_1": "kammapathaṃ appattatāya pana kāyakammaṃ na hoti.",
  "atk-abh01a:1077_2": "Kevalaṃ vacīduccaritaṃ nāma hotīti veditabbaṃ.",
  "atk-abh01a:1078_0": "Manodvāre pana vadhakacetanāya uppannamattāya eva kammapathabhedova hoti.",
  "atk-abh01a:1078_1": "So ca kho byāpādavasena na pāṇātipātavasena.",
  "atk-abh01a:1078_2": "Akusalañhi kāyakammaṃ kāyavacīdvāresu samuṭṭhāti,",
  "atk-abh01a:1078_3": "na manodvāre;",
  "atk-abh01a:1078_4": "tathā akusalaṃ vacīkammaṃ.",
  "atk-abh01a:1078_5": "Akusalaṃ manokammaṃ pana tīsupi dvāresu samuṭṭhāti;",
  "atk-abh01a:1078_6": "tathā kusalāni kāyavacīmanokammāni.",
  "atk-abh01a:1079_0": "Kathaṃ?",
  "atk-abh01a:1079_1": "Sahatthā hi pāṇaṃ hanantassa adinnaṃ ādiyantassa micchācāraṃ carantassa kammaṃ kāyakammameva hoti.",
  "atk-abh01a:1079_2": "Dvārampi kāyadvārameva hoti.",
  "atk-abh01a:1079_3": "Evaṃ tāva akusalaṃ kāyakammaṃ kāyadvāre samuṭṭhāti.",
  "atk-abh01a:1079_4": "Tehi pana cittehi sahajātā abhijjhābyāpādamicchādiṭṭhiyo cetanāpakkhikā vā bhavanti,",
  "atk-abh01a:1079_5": "abbohārikā vā.",
  "atk-abh01a:1079_6": "‘Gaccha itthannāmaṃ jīvitā voropehi,",
  "atk-abh01a:1079_7": "itthannāmaṃ bhaṇḍaṃ avaharā’ti āṇāpentassa pana kammaṃ kāyakammaṃ hoti,",
  "atk-abh01a:1079_8": "dvāraṃ pana vacīdvāraṃ.",
  "atk-abh01a:1079_9": "Evaṃ akusalaṃ kāyakammaṃ vacīdvāre samuṭṭhāti.",
  "atk-abh01a:1079_10": "Tehi pana cittehi sahajātā abhijjhābyāpādamicchādiṭṭhiyo cetanāpakkhikā vā bhavanti abbohārikā vā.",
  "atk-abh01a:1079_11": "Ettakā ācariyānaṃ samānatthakathā nāma.",
  "atk-abh01a:1080_0": "Vitaṇḍavādī panāha –",
  "atk-abh01a:1080_1": "‘akusalaṃ kāyakammaṃ manodvārepi samuṭṭhātī’ti.",
  "atk-abh01a:1080_2": "So ‘tayo saṅgahe āruḷhaṃ suttaṃ āharāhī’ti vutto idaṃ kulumbasuttaṃ nāma āhari –",
  "atk-abh01a:1081_0": "“Puna caparaṃ,",
  "atk-abh01a:1081_1": "bhikkhave,",
  "atk-abh01a:1081_2": "idhekacco samaṇo vā brāhmaṇo vā iddhimā cetovasippatto aññissā kucchigataṃ gabbhaṃ pāpakena manasā anupekkhako hoti –",
  "atk-abh01a:1081_3": "‘aho vatāyaṃ kucchigato gabbho na sotthinā abhinikkhameyyā’ti. Evaṃ,",
  "atk-abh01a:1081_4": "bhikkhave,",
  "atk-abh01a:1081_5": "kulumbassa upaghāto hotī”ti.",
  "atk-abh01a:1082_0": "Idaṃ suttaṃ āharitvā āha –",
  "atk-abh01a:1082_1": "‘evaṃ cintitamatteyeva manasā kucchigato gabbho pheṇapiṇḍo viya vilīyati.",
  "atk-abh01a:1082_2": "Ettha kuto kāyaṅgacopanaṃ vā vācaṅgacopanaṃ vā?",
  "atk-abh01a:1082_3": "Manodvārasmiṃyeva pana idaṃ akusalaṃ kāyakammaṃ samuṭṭhātī’ti.",
  "atk-abh01a:1083_0": "Tamenaṃ ‘tava suttassa atthaṃ tulayissāmā’ti vatvā evaṃ tulayiṃsu –",
  "atk-abh01a:1083_1": "‘tvaṃ iddhiyā parūpaghātaṃ vadesi.",
  "atk-abh01a:1083_2": "Iddhi nāma cesā –",
  "atk-abh01a:1083_3": "adhiṭṭhāniddhi,",
  "atk-abh01a:1083_4": "vikubbaniddhi,",
  "atk-abh01a:1083_5": "manomayiddhi,",
  "atk-abh01a:1083_6": "ñāṇavipphāriddhi,",
  "atk-abh01a:1083_7": "samādhivipphāriddhi,",
  "atk-abh01a:1083_8": "ariyiddhi,",
  "atk-abh01a:1083_9": "kammavipākajiddhi,",
  "atk-abh01a:1083_10": "puññavato iddhi,",
  "atk-abh01a:1083_11": "vijjāmayiddhi,",
  "atk-abh01a:1083_12": "tattha tattha sammāpayogapaccayā ijjhanaṭṭhena iddhīti dasavidhā.",
  "atk-abh01a:1083_13": "Tattha kataraṃ iddhiṃ vadesī’ti?",
  "atk-abh01a:1083_14": "‘Bhāvanāmaya’nti.",
  "atk-abh01a:1083_15": "‘Kiṃ pana bhāvanāmayiddhiyā parūpaghātakammaṃ hotī’ti? ‘Āma,",
  "atk-abh01a:1083_16": "ekacce ācariyā ekavāraṃ hotī’ti;",
  "atk-abh01a:1083_17": "vadanti yathā hi paraṃ paharitukāmena udakabharite ghaṭe khitte ghaṭopi bhijjati,",
  "atk-abh01a:1083_18": "udakampi nassati,",
  "atk-abh01a:1083_19": "evameva bhāvanāmayiddhiyā ekavāraṃ parūpaghātakammaṃ hoti.",
  "atk-abh01a:1083_20": "Tato paṭṭhāya pana sā nassatīti.",
  "atk-abh01a:1083_21": "Atha naṃ ‘bhāvanāmayiddhiyā neva ekavāraṃ na dve vāre parūpaghātakammaṃ hotī’ti vatvā taṃ saññattiṃ āgacchantaṃ pucchiṃsu –",
  "atk-abh01a:1083_22": "‘bhāvanāmayiddhi kiṃ kusalā, akusalā, abyākatā?",
  "atk-abh01a:1083_23": "Sukhāya vedanāya sampayuttā,",
  "atk-abh01a:1083_24": "dukkhāya vedanāya sampayuttā,",
  "atk-abh01a:1083_25": "adukkhamasukhāya vedanāya sampayuttā?",
  "atk-abh01a:1083_26": "Savitakkasavicārā,",
  "atk-abh01a:1083_27": "avitakkavicāramattā,",
  "atk-abh01a:1083_28": "avitakkaavicārā?",
  "atk-abh01a:1083_29": "Kāmāvacarā,",
  "atk-abh01a:1083_30": "rūpāvacarā,",
  "atk-abh01a:1083_31": "arūpāvacarā’ti?",
  "atk-abh01a:1084_0": "Imaṃ pana pañhaṃ yo jānāti so evaṃ vakkhati –",
  "atk-abh01a:1084_1": "‘bhāvanāmayiddhi kusalā vā hoti,",
  "atk-abh01a:1084_2": "abyākatā vā;",
  "atk-abh01a:1084_3": "adukkhamasukhavedanīyā eva,",
  "atk-abh01a:1084_4": "avitakkaavicārā eva,",
  "atk-abh01a:1084_5": "rūpāvacarā evā’ti.",
  "atk-abh01a:1084_6": "So vattabbo –",
  "atk-abh01a:1084_7": "‘pāṇātipātacetanā kusalādīsu kataraṃ koṭṭhāsaṃ bhajatī’ti?",
  "atk-abh01a:1084_8": "Jānanto vakkhati –",
  "atk-abh01a:1084_9": "‘pāṇātipātacetanā akusalā eva,",
  "atk-abh01a:1084_10": "dukkhavedanīyā eva,",
  "atk-abh01a:1084_11": "savitakkasavicārā eva kāmāvacarā evā’ti.",
  "atk-abh01a:1084_12": "‘Evaṃ sante tava pañho neva kusalattikena sameti,",
  "atk-abh01a:1084_13": "na vedanāttikena,",
  "atk-abh01a:1084_14": "na vitakkattikena,",
  "atk-abh01a:1084_15": "na bhūmantarenā’ti.",
  "atk-abh01a:1085_0": "‘Kiṃ pana evaṃ mahantaṃ suttaṃ niratthaka’nti?",
  "atk-abh01a:1085_1": "‘No niratthakaṃ;",
  "atk-abh01a:1085_2": "tvaṃ panassa atthaṃ na jānāsi.",
  "atk-abh01a:1085_3": "“Iddhimā cetovasippatto”ti ettha hi neva bhāvanāmayiddhi adhippetā,",
  "atk-abh01a:1085_4": "āthabbaṇiddhi pana adhippetā.",
  "atk-abh01a:1085_5": "Sā hi ettha labbhamānā labbhati.",
  "atk-abh01a:1085_6": "Sā pana kāyavacīdvārāni muñcitvā kātuṃ na sakkā.",
  "atk-abh01a:1085_7": "Āthabbaṇiddhikā hi sattāhaṃ aloṇakaṃ bhuñjitvā dabbe attharitvā pathaviyaṃ sayamānā tapaṃ caritvā sattame",
  "atk-abh01a:1085_8": "divase susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā mukhena vijjaṃ parijappanti.",
  "atk-abh01a:1085_9": "Atha nesaṃ kammaṃ samijjhati.",
  "atk-abh01a:1085_10": "Evaṃ ayampi iddhi kāyavacīdvārāni muñcitvā kātuṃ na sakkāti.",
  "atk-abh01a:1085_11": "‘Na kāyakammaṃ manodvāre samuṭṭhātī’ti niṭṭhamettha gantabbaṃ.",
  "atk-abh01a:1086_0": "Hatthamuddāya pana musāvādādīni kathentassa kammaṃ vacīkammaṃ,",
  "atk-abh01a:1086_1": "dvāraṃ pana kāyadvāraṃ hoti.",
  "atk-abh01a:1086_2": "Evaṃ akusalaṃ vacīkammampi kāyadvāre samuṭṭhāti.",
  "atk-abh01a:1086_3": "Tehi pana cittehi sahajātā abhijjhābyāpādamicchādiṭṭhiyo cetanāpakkhikā vā bhavanti,",
  "atk-abh01a:1086_4": "abbohārikā vā.",
  "atk-abh01a:1086_5": "Vacībhedaṃ pana katvā musāvādādīni kathentassa kammampi vacīkammaṃ dvārampi vacīdvārameva.",
  "atk-abh01a:1086_6": "Evaṃ akusalaṃ vacīkammaṃ vacīdvāre samuṭṭhāti.",
  "atk-abh01a:1086_7": "Tehi pana cittehi sahajātā abhijjhābyāpādamicchādiṭṭhiyo cetanāpakkhikā vā bhavanti abbohārikā vā.",
  "atk-abh01a:1086_8": "Ettakā ācariyānaṃ samānatthakathā nāma.",
  "atk-abh01a:1087_0": "Vitaṇḍavādī panāha –",
  "atk-abh01a:1087_1": "‘akusalaṃ vacīkammaṃ manodvārepi samuṭṭhātī’ti.",
  "atk-abh01a:1087_2": "So ‘tayo saṅgahe āruḷhaṃ suttaṃ āharāhī’ti vutto idaṃ uposathakkhandhakato suttaṃ āhari –",
  "atk-abh01a:1088_0": "“Yo pana bhikkhu yāvatatiyaṃ anussāviyamāne saramāno santiṃ āpattiṃ nāvikareyya sampajānamusāvādassa hotī”ti.",
  "atk-abh01a:1089_0": "Idaṃ suttaṃ āharitvā āha –",
  "atk-abh01a:1089_1": "‘evaṃ āpattiṃ anāvikaronto tuṇhībhūtova aññaṃ āpattiṃ āpajjati,",
  "atk-abh01a:1089_2": "ettha kuto kāyaṅgacopanaṃ vā vācaṅgacopanaṃ vā?",
  "atk-abh01a:1089_3": "Manodvārasmiṃyeva pana idaṃ akusalaṃ vacīkammaṃ samuṭṭhātī’ti.",
  "atk-abh01a:1090_0": "So vattabbo –",
  "atk-abh01a:1090_1": "‘kiṃ panetaṃ suttaṃ neyyatthaṃ udāhu nītattha’nti?",
  "atk-abh01a:1090_2": "‘Nītatthameva mayhaṃ sutta’nti.",
  "atk-abh01a:1090_3": "So ‘mā evaṃ avaca,",
  "atk-abh01a:1090_4": "tulayissāmassa attha’nti vatvā evaṃ pucchitabbo –",
  "atk-abh01a:1090_5": "‘sampajānamusāvāde kiṃ hotī’ti?",
  "atk-abh01a:1090_6": "Jānanto ‘sampajānamusāvāde dukkaṭaṃ hotī’ti vakkhati.",
  "atk-abh01a:1090_7": "Tato vattabbo ‘vinayassa dve mūlāni –",
  "atk-abh01a:1090_8": "kāyo ca vācā ca;",
  "atk-abh01a:1090_9": "sammāsambuddhena hi sabbāpattiyo imesuyeva dvīsu dvāresu paññattā,",
  "atk-abh01a:1090_10": "manodvāre āpattipaññapanaṃ nāma natthi.",
  "atk-abh01a:1090_11": "Tvaṃ ativiya vinaye pakataññū,",
  "atk-abh01a:1090_12": "yo satthārā apaññatte ṭhāne āpattiṃ paññapesi,",
  "atk-abh01a:1090_13": "sammāsambuddhaṃ abbhācikkhasi,",
  "atk-abh01a:1090_14": "jinacakkaṃ paharasī’tiādivacanehi niggaṇhitvā uttari pañhaṃ pucchitabbo –",
  "atk-abh01a:1090_15": "‘sampajānamusāvādo kiriyato samuṭṭhāti udāhu akiriyato’ti?",
  "atk-abh01a:1090_16": "Jānanto ‘kiriyato’ti vakkhati.",
  "atk-abh01a:1090_17": "Tato vattabbo –",
  "atk-abh01a:1090_18": "‘anāvikaronto kataraṃ kiriyaṃ karotī’ti?",
  "atk-abh01a:1090_19": "Addhā hi kiriyaṃ apassanto vighātaṃ āpajjissati.",
  "atk-abh01a:1090_20": "Tato imassa suttassa atthena saññāpetabbo.",
  "atk-abh01a:1090_21": "Ayañhettha attho –",
  "atk-abh01a:1090_22": "yvāyaṃ ‘sampajānamusāvādo hotī’ti vutto,",
  "atk-abh01a:1090_23": "so āpattito kiṃ hoti?",
  "atk-abh01a:1090_24": "‘Katarāpatti hotī’ti attho.",
  "atk-abh01a:1090_25": "‘Dukkaṭāpatti hoti’.",
  "atk-abh01a:1090_26": "Sā ca kho na musāvādalakkhaṇena,",
  "atk-abh01a:1090_27": "bhagavato pana vacanena vacīdvāre akiriyasamuṭṭhānā āpatti hotīti veditabbā.",
  "atk-abh01a:1090_28": "Vuttampi cetaṃ –",
  "atk-abh01a:1091_0": "“Anālapanto manujena kenaci,",
  "atk-abh01a:1092_0": "Vācāgiraṃ no ca pare bhaṇeyya;",
  "atk-abh01a:1093_0": "Āpajjeyya vācasikaṃ na kāyikaṃ,",
  "atk-abh01a:1094_0": "Pañhā mesā kusalehi cintitā”ti. ;",
  "atk-abh01a:1095_0": "Evaṃ akusalaṃ vacīkammaṃ na manodvāre samuṭṭhātīti niṭṭhamettha gantabbaṃ.",
  "atk-abh01a:1096_0": "Yadā pana abhijjhāsahagatena cetasā kāyaṅgaṃ copento hatthaggāhādīni karoti,",
  "atk-abh01a:1096_1": "byāpādasahagatena cetasā daṇḍaparāmāsādīni,",
  "atk-abh01a:1096_2": "micchādiṭṭhisahagatena cetasā ‘khandasivādayo seṭṭhā’ti tesaṃ abhivādanaañjalikammabhūtapīṭhakaparibhaṇḍādīni karoti,",
  "atk-abh01a:1096_3": "tadā kammaṃ manokammaṃ hoti,",
  "atk-abh01a:1096_4": "dvāraṃ pana kāyadvāraṃ.",
  "atk-abh01a:1096_5": "Evaṃ akusalaṃ manokammaṃ kāyadvāre samuṭṭhāti.",
  "atk-abh01a:1096_6": "Cetanā panettha abbohārikā.",
  "atk-abh01a:1097_0": "Yadā pana abhijjhāsahagatena cetasā vācaṅgaṃ copento ‘aho vata yaṃ parassa,",
  "atk-abh01a:1097_1": "taṃ mamassā’ti paravittūpakaraṇaṃ abhijjhāyati,",
  "atk-abh01a:1097_2": "byāpādasahagatena cetasā ‘ime sattā haññantu vā,",
  "atk-abh01a:1097_3": "bajjhantu vā,",
  "atk-abh01a:1097_4": "ucchijjantu vā,",
  "atk-abh01a:1097_5": "mā vā ahesu’nti vadati,",
  "atk-abh01a:1097_6": "micchādiṭṭhisahagatena cetasā ‘natthi dinnaṃ,",
  "atk-abh01a:1097_7": "natthi yiṭṭha’ntiādīni vadati,",
  "atk-abh01a:1097_8": "tadā kammaṃ manokammaṃ hoti,",
  "atk-abh01a:1097_9": "dvāraṃ pana vacīdvāraṃ.",
  "atk-abh01a:1097_10": "Evaṃ akusalaṃ manokammaṃ vacīdvāre samuṭṭhāti.",
  "atk-abh01a:1097_11": "Cetanā panettha abbohārikā.",
  "atk-abh01a:1098_0": "Yadā pana kāyaṅgavācaṅgāni acopetvā raho nisinno abhijjhābyāpādamicchādiṭṭhisahagatāni cittāni uppādeti,",
  "atk-abh01a:1098_1": "tadā kammaṃ manokammaṃ,",
  "atk-abh01a:1098_2": "dvārampi manodvārameva.",
  "atk-abh01a:1098_3": "Evaṃ akusalaṃ manokammaṃ manodvāre samuṭṭhāti.",
  "atk-abh01a:1098_4": "Imasmiṃ pana ṭhāne cetanāpi cetanāsampayuttakā dhammāpi manodvāreyeva samuṭṭhahanti.",
  "atk-abh01a:1098_5": "Evaṃ akusalaṃ manokammaṃ tīsupi dvāresu samuṭṭhātīti veditabbaṃ.",
  "atk-abh01a:1099_0": "Yaṃ pana vuttaṃ ‘tathā kusalāni kāyavacīmanokammānī’ti,",
  "atk-abh01a:1099_1": "tatrāyaṃ nayo –",
  "atk-abh01a:1099_2": "yadā hi kenaci kāraṇena vattuṃ asakkonto ‘pāṇātipātā adinnādānā kāmesumicchācārā paṭiviramāmī’ti imāni sikkhāpadāni hatthamuddāya gaṇhāti,",
  "atk-abh01a:1099_3": "tadā kammaṃ kāyakammaṃ dvārampi kāyadvārameva.",
  "atk-abh01a:1099_4": "Evaṃ kusalaṃ kāyakammaṃ kāyadvāre samuṭṭhāti.",
  "atk-abh01a:1099_5": "Tehi cittehi sahagatā anabhijjhādayo cetanāpakkhikā vā honti,",
  "atk-abh01a:1099_6": "abbohārikā vā.",
  "atk-abh01a:1100_0": "Yadā pana tāneva sikkhāpadāni vacībhedaṃ katvā gaṇhāti,",
  "atk-abh01a:1100_1": "tadā kammaṃ kāyakammaṃ,",
  "atk-abh01a:1100_2": "dvāraṃ pana vacīdvāraṃ hoti.",
  "atk-abh01a:1100_3": "Evaṃ kusalaṃ kāyakammaṃ vacīdvāre samuṭṭhāti.",
  "atk-abh01a:1100_4": "Tehi cittehi sahagatā anabhijjhādayo cetanāpakkhikā vā honti,",
  "atk-abh01a:1100_5": "abbohārikā vā.",
  "atk-abh01a:1101_0": "Yadā pana tesu sikkhāpadesu diyyamānesu kāyaṅgavācaṅgāni acopetvā manasāva ‘pāṇātipātā adinnādānā kāmesumicchācārā paṭiviramāmī’ti gaṇhāti,",
  "atk-abh01a:1101_1": "tadā kammaṃ kāyakammaṃ,",
  "atk-abh01a:1101_2": "dvāraṃ pana manodvāraṃ hoti.",
  "atk-abh01a:1101_3": "Evaṃ kusalaṃ kāyakammaṃ manodvāre samuṭṭhāti.",
  "atk-abh01a:1101_4": "Tehi cittehi sahagatā anabhijjhādayo cetanāpakkhikā vā honti,",
  "atk-abh01a:1101_5": "abbohārikā vā.",
  "atk-abh01a:1102_0": "‘Musāvādā veramaṇī’ādīni pana cattāri sikkhāpadāni vuttanayeneva kāyādīhi gaṇhantassa kusalaṃ vacīkammaṃ tīsu dvāresu samuṭṭhātīti veditabbaṃ.",
  "atk-abh01a:1102_1": "Idhāpi anabhijjhādayo cetanāpakkhikā vā honti,",
  "atk-abh01a:1102_2": "abbohārikā vā.",
  "atk-abh01a:1103_0": "Anabhijjhādisahagatehi pana cittehi kāyaṅgaṃ copetvā cetiyaṅgaṇasammajjanagandhamālādipūjanacetiyavandanādīni karontassa kammaṃ manokammaṃ hoti,",
  "atk-abh01a:1103_1": "dvāraṃ pana kāyadvāraṃ.",
  "atk-abh01a:1103_2": "Evaṃ kusalaṃ manokammaṃ kāyadvāre samuṭṭhāti.",
  "atk-abh01a:1103_3": "Cetanā panettha abbohārikā.",
  "atk-abh01a:1103_4": "Anabhijjhāsahagatena cittena vācaṅgaṃ copetvā ‘aho vata yaṃ parassa vittūpakaraṇaṃ na taṃ mamassā’ti",
  "atk-abh01a:1103_5": "anabhijjhāyato abyāpādasahagatena cittena ‘sabbe sattā averā abyābajjhā anīghā sukhī attānaṃ pariharantū’ti",
  "atk-abh01a:1103_6": "vadantassa sammādiṭṭhisahagatena cittena ‘atthi dinna’ntiādīni udāharantassa kammaṃ manokammaṃ hoti,",
  "atk-abh01a:1103_7": "dvāraṃ pana vacīdvāraṃ.",
  "atk-abh01a:1103_8": "Evaṃ kusalaṃ manokammaṃ vacīdvāre samuṭṭhāti.",
  "atk-abh01a:1103_9": "Cetanā panettha abbohārikā.",
  "atk-abh01a:1103_10": "Kāyaṅgavācaṅgāni pana acopetvā raho nisinnassa manasāva anabhijjhādisahagatāni cittāni uppādentassa kammaṃ manokammaṃ,",
  "atk-abh01a:1103_11": "dvārampi manodvārameva.",
  "atk-abh01a:1103_12": "Evaṃ kusalaṃ manokammaṃ manodvāre samuṭṭhāti.",
  "atk-abh01a:1103_13": "Imasmiṃ pana ṭhāne cetanāpi cetanāsampayuttakā dhammāpi manodvāreyeva samuṭṭhahanti.",
  "atk-abh01a:1104_0": "Tattha āṇattisamuṭṭhitesu pāṇātipātaadinnādānesu kammampi kāyakammaṃ dvārampi kammavaseneva kāyadvāranti vadanto kammaṃ rakkhati,",
  "atk-abh01a:1104_1": "dvāraṃ bhindati nāma.",
  "atk-abh01a:1104_2": "Hatthamuddāya samuṭṭhitesu musāvādādīsu dvārampi kāyadvāraṃ,",
  "atk-abh01a:1104_3": "kammampi dvāravaseneva kāyakammanti vadanto dvāraṃ rakkhati kammaṃ bhindati nāma.",
  "atk-abh01a:1104_4": "Tasmā ‘kammaṃ rakkhāmī’ti dvāraṃ na bhinditabbaṃ,",
  "atk-abh01a:1104_5": "‘dvāraṃ rakkhāmī’ti kammaṃ na bhinditabbaṃ.",
  "atk-abh01a:1104_6": "Yathāvutteneva pana nayena kammañca dvārañca veditabbaṃ.",
  "atk-abh01a:1104_7": "Evaṃ kathento hi neva kammaṃ na dvāraṃ bhindatīti.",
  "atk-abh01a:1105_0": "Kammakathā niṭṭhitā.",
  "atk-abh01a:1106_0": "Idāni ‘pañca viññāṇāni pañcaviññāṇadvārānī’tiādīsu cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇanti imāni pañca viññāṇāni nāma.",
  "atk-abh01a:1106_1": "Cakkhuviññāṇadvāraṃ sota… ghāna… jivhā…",
  "atk-abh01a:1106_2": "kāyaviññāṇadvāranti imāni pañca viññāṇadvārāni nāma.",
  "atk-abh01a:1106_3": "Imesaṃ pañcannaṃ dvārānaṃ vasena uppannā cetanā neva kāyakammaṃ hoti,",
  "atk-abh01a:1106_4": "na vacīkammaṃ,",
  "atk-abh01a:1106_5": "manokammameva hotīti veditabbā.",
  "atk-abh01a:1106_6": "Cakkhusamphasso sota… ghāna… jivhā… kāya…",
  "atk-abh01a:1106_7": "manosamphassoti ime pana cha samphassā nāma.",
  "atk-abh01a:1106_8": "Cakkhusamphassadvāraṃ sota… ghāna… jivhā… kāya…",
  "atk-abh01a:1106_9": "manosamphassadvāranti imāni cha samphassadvārāni nāma.",
  "atk-abh01a:1107_0": "Cakkhuasaṃvaro sota… ghāna… jivhā…",
  "atk-abh01a:1107_1": "pasādakāya…",
  "atk-abh01a:1107_2": "copanakāyaasaṃvaro vācāasaṃvaro manoasaṃvaroti –",
  "atk-abh01a:1107_3": "ime aṭṭha asaṃvarā nāma.",
  "atk-abh01a:1107_4": "Te atthato ‘dussīlyaṃ muṭṭhassaccaṃ aññāṇaṃ akkhanti kosajja’nti ime pañca dhammā honti.",
  "atk-abh01a:1107_5": "Tesu ekadhammopi pañcadvāre voṭṭhabbanapariyosānesu cittesu nuppajjati,",
  "atk-abh01a:1107_6": "javanakkhaṇeyeva uppajjati.",
  "atk-abh01a:1107_7": "Javane uppannopi pañcadvāre asaṃvaroti vuccati.",
  "atk-abh01a:1108_0": "Cakkhuviññāṇasahajāto hi phasso cakkhusamphasso nāma,",
  "atk-abh01a:1108_1": "cetanā manokammaṃ nāma,",
  "atk-abh01a:1108_2": "taṃ cittaṃ manokammadvāraṃ nāma.",
  "atk-abh01a:1108_3": "Ettha pañcavidho asaṃvaro natthi.",
  "atk-abh01a:1108_4": "Sampaṭicchanasahajāto phasso manosamphasso nāma,",
  "atk-abh01a:1108_5": "cetanā manokammaṃ nāma,",
  "atk-abh01a:1108_6": "taṃ cittaṃ manokammadvāraṃ nāma.",
  "atk-abh01a:1108_7": "Etthāpi asaṃvaro natthi.",
  "atk-abh01a:1108_8": "Santīraṇavoṭṭhabbanesupi eseva nayo.",
  "atk-abh01a:1108_9": "Javanasahajāto pana phasso manosamphasso nāma,",
  "atk-abh01a:1108_10": "cetanā manokammaṃ nāma,",
  "atk-abh01a:1108_11": "taṃ cittaṃ manokammadvāraṃ nāma.",
  "atk-abh01a:1108_12": "Ettha asaṃvaro cakkhuasaṃvaro nāma hoti.",
  "atk-abh01a:1108_13": "Sotaghānajivhāpasādakāyadvāresupi eseva nayo.",
  "atk-abh01a:1108_14": "Yadā pana rūpādīsu aññatarārammaṇaṃ manodvārikajavanaṃ vinā vacīdvārena suddhaṃ kāyadvārasaṅkhātaṃ copanaṃ pāpayamānaṃ uppajjati,",
  "atk-abh01a:1108_15": "tadā tena cittena sahajāto phasso manosamphasso nāma,",
  "atk-abh01a:1108_16": "cetanā kāyakammaṃ nāma,",
  "atk-abh01a:1108_17": "taṃ pana cittaṃ abbohārikaṃ,",
  "atk-abh01a:1108_18": "copanassa uppannattā manodvāranti saṅkhyaṃ na gacchati.",
  "atk-abh01a:1108_19": "Ettha asaṃvaro copanakāyaasaṃvaro nāma.",
  "atk-abh01a:1108_20": "Yadā tādisaṃyeva javanaṃ vinā kāyadvārena suddhaṃ vacīdvārasaṅkhātaṃ copanaṃ pāpayamānaṃ uppajjati,",
  "atk-abh01a:1108_21": "tadā tena cittena sahajāto phasso manosamphasso nāma,",
  "atk-abh01a:1108_22": "cetanā vacīkammaṃ nāma,",
  "atk-abh01a:1108_23": "taṃ pana cittaṃ abbohārikaṃ,",
  "atk-abh01a:1108_24": "copanassa uppannattā manodvāranti saṅkhyaṃ na gacchati.",
  "atk-abh01a:1108_25": "Ettha asaṃvaro vācāasaṃvaro nāma.",
  "atk-abh01a:1108_26": "Yadā pana tādisaṃ javanacittaṃ vinā kāyavacīdvārehi suddhaṃ manodvārameva hutvā uppajjati,",
  "atk-abh01a:1108_27": "tadā tena cittena sahajāto phasso manosamphasso nāma,",
  "atk-abh01a:1108_28": "cetanā manokammaṃ nāma,",
  "atk-abh01a:1108_29": "taṃ pana cittaṃ manokammadvāraṃ nāma.",
  "atk-abh01a:1108_30": "Ettha asaṃvaro manoasaṃvaro nāma.",
  "atk-abh01a:1108_31": "Iti imesaṃ aṭṭhannaṃ asaṃvarānaṃ vasena cakkhuasaṃvaradvāraṃ, sota… ghāna… jivhā…",
  "atk-abh01a:1108_32": "pasādakāya…",
  "atk-abh01a:1108_33": "copanakāya… vācā…",
  "atk-abh01a:1108_34": "manoasaṃvaradvāranti imāni aṭṭha asaṃvaradvārāni veditabbāni.",
  "atk-abh01a:1109_0": "Cakkhusaṃvaro sota… ghāna… jivhā…",
  "atk-abh01a:1109_1": "pasādakāya…",
  "atk-abh01a:1109_2": "copanakāya… vācā…",
  "atk-abh01a:1109_3": "manosaṃvaroti ime pana aṭṭha saṃvarā nāma.",
  "atk-abh01a:1109_4": "Te atthato ‘sīlaṃ sati ñāṇaṃ khanti vīriya’nti ime pañca dhammā honti.",
  "atk-abh01a:1109_5": "Tesupi ekadhammopi pañcadvāre voṭṭhabbanapariyosānesu cittesu nuppajjati.",
  "atk-abh01a:1109_6": "Javanakkhaṇeyeva uppajjati.",
  "atk-abh01a:1109_7": "Javane uppannopi pañcadvāre saṃvaroti vuccati.",
  "atk-abh01a:1109_8": "Tassa sabbassāpi cakkhuviññāṇasahajāto hi phasso cakkhusamphassotiādinā asaṃvare vuttanayeneva uppatti veditabbā.",
  "atk-abh01a:1109_9": "Iti imesaṃ aṭṭhannaṃ saṃvarānaṃ vasena cakkhusaṃvaradvāraṃ…pe…",
  "atk-abh01a:1109_10": "manosaṃvaradvāranti imāni aṭṭha saṃvaradvārāni veditabbāni.",
  "atk-abh01a:1110_0": "Akusalakammapathakathā",
  "atk-abh01a:1111_0": "Pāṇātipāto,",
  "atk-abh01a:1111_1": "adinnādānaṃ,",
  "atk-abh01a:1111_2": "kāmesumicchācāro, musāvādo,",
  "atk-abh01a:1111_3": "pisuṇavācā,",
  "atk-abh01a:1111_4": "pharusavācā,",
  "atk-abh01a:1111_5": "samphappalāpo, abhijjhā, byāpādo,",
  "atk-abh01a:1111_6": "micchādiṭṭhīti ime pana dasa akusalakammapathā nāma.",
  "atk-abh01a:1112_0": "Tattha pāṇassa atipāto pāṇātipāto nāma;",
  "atk-abh01a:1112_1": "pāṇavadho,",
  "atk-abh01a:1112_2": "pāṇaghātoti vuttaṃ hoti.",
  "atk-abh01a:1112_3": "Pāṇoti cettha vohārato satto,",
  "atk-abh01a:1112_4": "paramatthato jīvitindriyaṃ.",
  "atk-abh01a:1112_5": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-abh01a:1112_6": "So guṇavirahitesu tiracchānagatādīsu pāṇesu khuddake pāṇe appasāvajjo,",
  "atk-abh01a:1112_7": "mahāsarīre mahāsāvajjo. Kasmā?",
  "atk-abh01a:1112_8": "Payogamahantatāya.",
  "atk-abh01a:1112_9": "Payogasamattepi vatthumahantatāya.",
  "atk-abh01a:1112_10": "Guṇavantesu manussādīsu appaguṇe appasāvajjo,",
  "atk-abh01a:1112_11": "mahāguṇe mahāsāvajjo.",
  "atk-abh01a:1112_12": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-abh01a:1112_13": "tibbatāya mahāsāvajjoti veditabbo.",
  "atk-abh01a:1113_0": "Tassa pañca sambhārā honti – pāṇo,",
  "atk-abh01a:1113_1": "pāṇasaññitā,",
  "atk-abh01a:1113_2": "vadhakacittaṃ, upakkamo,",
  "atk-abh01a:1113_3": "tena maraṇanti.",
  "atk-abh01a:1113_4": "Cha payogā –",
  "atk-abh01a:1113_5": "sāhatthiko, āṇattiko,",
  "atk-abh01a:1113_6": "nissaggiyo, thāvaro,",
  "atk-abh01a:1113_7": "vijjāmayo,",
  "atk-abh01a:1113_8": "iddhimayoti.",
  "atk-abh01a:1113_9": "Imasmiṃ panatthe vitthāriyamāne atipapañco hoti.",
  "atk-abh01a:1113_10": "Tasmā taṃ na vitthārayāma.",
  "atk-abh01a:1113_11": "Aññañca evarūpaṃ atthikehi pana samantapāsādikaṃ vinayaṭṭhakathaṃ oloketvā gahetabbaṃ.",
  "atk-abh01a:1114_0": "Adinnassa ādānaṃ ‘adinnādānaṃ’;",
  "atk-abh01a:1114_1": "parassaharaṇaṃ, theyyaṃ,",
  "atk-abh01a:1114_2": "corikāti vuttaṃ hoti.",
  "atk-abh01a:1114_3": "Tattha adinnanti parapariggahitaṃ,",
  "atk-abh01a:1114_4": "yattha paro yathākāmakāritaṃ āpajjanto adaṇḍāraho anupavajjo ca hoti.",
  "atk-abh01a:1114_5": "Tasmiṃ parapariggahite parapariggahitasaññino tadādāyakaupakkamasamuṭṭhāpikā theyyacetanā adinnādānaṃ.",
  "atk-abh01a:1114_6": "Taṃ hīne parasantake appasāvajjaṃ,",
  "atk-abh01a:1114_7": "paṇīte mahāsāvajjaṃ. Kasmā?",
  "atk-abh01a:1114_8": "Vatthupaṇītatāya.",
  "atk-abh01a:1114_9": "Vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-abh01a:1114_10": "Taṃtaṃguṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-abh01a:1115_0": "Tassa pañca sambhārā honti –",
  "atk-abh01a:1115_1": "parapariggahitaṃ,",
  "atk-abh01a:1115_2": "parapariggahitasaññitā,",
  "atk-abh01a:1115_3": "theyyacittaṃ, upakkamo,",
  "atk-abh01a:1115_4": "tena haraṇanti.",
  "atk-abh01a:1115_5": "Cha payogā –",
  "atk-abh01a:1115_6": "sāhatthikādayova.",
  "atk-abh01a:1115_7": "Te ca kho yathānurūpaṃ theyyāvahāro,",
  "atk-abh01a:1115_8": "pasayhāvahāro,",
  "atk-abh01a:1115_9": "paṭicchannāvahāro,",
  "atk-abh01a:1115_10": "parikappāvahāro,",
  "atk-abh01a:1115_11": "kusāvahāroti imesaṃ pañcannaṃ avahārānaṃ vasena pavattanti.",
  "atk-abh01a:1115_12": "Ayamettha saṅkhepo.",
  "atk-abh01a:1115_13": "Vitthāro pana samantapāsādikāyaṃ vutto.",
  "atk-abh01a:1116_0": "‘Kāmesu micchācāro’ti ettha pana ‘kāmesū’ti methunasamācāresu;",
  "atk-abh01a:1116_1": "‘micchācāro’ti ekantanindito lāmakācāro.",
  "atk-abh01a:1116_2": "Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-abh01a:1117_0": "Tattha agamanīyaṭṭhānaṃ nāma –",
  "atk-abh01a:1117_1": "purisānaṃ tāva māturakkhitā,",
  "atk-abh01a:1117_2": "piturakkhitā,",
  "atk-abh01a:1117_3": "mātāpiturakkhitā,",
  "atk-abh01a:1117_4": "bhāturakkhitā,",
  "atk-abh01a:1117_5": "bhaginirakkhitā,",
  "atk-abh01a:1117_6": "ñātirakkhitā,",
  "atk-abh01a:1117_7": "gottarakkhitā,",
  "atk-abh01a:1117_8": "dhammarakkhitā, sārakkhā,",
  "atk-abh01a:1117_9": "saparidaṇḍāti māturakkhitādayo dasa;",
  "atk-abh01a:1117_10": "dhanakkītā,",
  "atk-abh01a:1117_11": "chandavāsinī,",
  "atk-abh01a:1117_12": "bhogavāsinī,",
  "atk-abh01a:1117_13": "paṭavāsinī,",
  "atk-abh01a:1117_14": "odapattakinī,",
  "atk-abh01a:1117_15": "obhaṭacumbaṭā,",
  "atk-abh01a:1117_16": "dāsī ca bhariyā,",
  "atk-abh01a:1117_17": "kammakārī ca bhariyā,",
  "atk-abh01a:1117_18": "dhajāhaṭā,",
  "atk-abh01a:1117_19": "muhuttikāti etā dhanakkītādayo dasāti vīsati itthiyo.",
  "atk-abh01a:1117_20": "Itthīsu pana dvinnaṃ sārakkhasaparidaṇḍānaṃ,",
  "atk-abh01a:1117_21": "dasannañca dhanakkītādīnanti dvādasannaṃ itthīnaṃ aññe purisā idaṃ agamanīyaṭṭhānaṃ nāma.",
  "atk-abh01a:1118_0": "So panesa micchācāro sīlādiguṇarahite agamanīyaṭṭhāne appasāvajjo,",
  "atk-abh01a:1118_1": "sīlādiguṇasampanne mahāsāvajjo.",
  "atk-abh01a:1118_2": "Tassa cattāro sambhārā –",
  "atk-abh01a:1118_3": "agamanīyavatthu,",
  "atk-abh01a:1118_4": "tasmiṃ sevanacittaṃ,",
  "atk-abh01a:1118_5": "sevanappayogo,",
  "atk-abh01a:1118_6": "maggenamaggappaṭipattiadhivāsananti.",
  "atk-abh01a:1118_7": "Eko payogo sāhatthiko eva.",
  "atk-abh01a:1119_0": "‘Musā’ti visaṃvādanapurekkhārassa atthabhañjako vacīpayogo,",
  "atk-abh01a:1119_1": "kāyapayogo vā.",
  "atk-abh01a:1119_2": "Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-abh01a:1119_3": "Aparo nayo –",
  "atk-abh01a:1119_4": "‘musā’ti abhūtaṃ atacchaṃ vatthu.",
  "atk-abh01a:1119_5": "‘Vādo’ti tassa bhūtato tacchato viññāpanaṃ.",
  "atk-abh01a:1119_6": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-abh01a:1119_7": "So yamatthaṃ bhañjati tassa appatāya appasāvajjo,",
  "atk-abh01a:1119_8": "mahantatāya mahāsāvajjo.",
  "atk-abh01a:1119_9": "Apica gahaṭṭhānaṃ attano santakaṃ adātukāmatāya ‘natthī’tiādinayappavatto appasāvajjo.",
  "atk-abh01a:1119_10": "Sakkhinā hutvā atthabhañjanatthaṃ vutto mahāsāvajjo.",
  "atk-abh01a:1119_11": "Pabbajitānaṃ appakampi telaṃ vā sappiṃ vā labhitvā hasādhippāyena ‘ajja gāme telaṃ nadī maññe sandatī’ti pūraṇakathānayena pavatto appasāvajjo.",
  "atk-abh01a:1119_12": "Adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-abh01a:1120_0": "Tassa cattāro sambhārā honti –",
  "atk-abh01a:1120_1": "atathaṃ vatthu,",
  "atk-abh01a:1120_2": "visaṃvādanacittaṃ,",
  "atk-abh01a:1120_3": "tajjo vāyāmo,",
  "atk-abh01a:1120_4": "parassa tadatthavijānananti.",
  "atk-abh01a:1120_5": "Eko payogo –",
  "atk-abh01a:1120_6": "sāhatthikova.",
  "atk-abh01a:1120_7": "So ca kāyena vā kāyappaṭibaddhena vā vācāya vā paravisaṃvādakakiriyākaraṇe daṭṭhabbo.",
  "atk-abh01a:1120_8": "Tāya ce kiriyāya paro tamatthaṃ jānāti,",
  "atk-abh01a:1120_9": "ayaṃ kiriyasamuṭṭhāpikacetanākkhaṇeyeva musāvādakammunā bajjhati.",
  "atk-abh01a:1120_10": "Yasmā pana yathā kāyakāyappaṭibaddhavācāhi paraṃ visaṃvādeti,",
  "atk-abh01a:1120_11": "tathā imassa ‘imaṃ bhaṇāhī’ti āṇāpentopi,",
  "atk-abh01a:1120_12": "paṇṇaṃ likhitvā purato nissajjantopi,",
  "atk-abh01a:1120_13": "‘ayamattho evaṃ daṭṭhabbo’ti kuṭṭādīsu likhitvā ṭhapentopi;",
  "atk-abh01a:1120_14": "tasmā ettha āṇattikanissaggiyathāvarāpi payogā yujjanti.",
  "atk-abh01a:1120_15": "Aṭṭhakathāsu pana anāgatattā vīmaṃsitvā gahetabbā.",
  "atk-abh01a:1121_0": "‘Pisuṇavācā’tiādīsu yāya vācāya yassa taṃ vācaṃ bhāsati tassa hadaye attano piyabhāvaṃ parassa ca suññabhāvaṃ karoti,",
  "atk-abh01a:1121_1": "sā pisuṇavācā.",
  "atk-abh01a:1121_2": "Yāya pana attānampi parampi pharusaṃ karoti,",
  "atk-abh01a:1121_3": "yā vācā sayampi pharusā neva kaṇṇasukhā,",
  "atk-abh01a:1121_4": "na hadayaṅgamā,",
  "atk-abh01a:1121_5": "ayaṃ ‘pharusavācā’.",
  "atk-abh01a:1121_6": "Yena samphaṃ palapati,",
  "atk-abh01a:1121_7": "niratthakaṃ,",
  "atk-abh01a:1121_8": "so ‘samphappalāpo’.",
  "atk-abh01a:1121_9": "Tesaṃ mūlabhūtā cetanāpi pisuṇavācādināmameva labhati.",
  "atk-abh01a:1121_10": "Sā eva ca idha adhippetāti.",
  "atk-abh01a:1122_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇavācā nāma.",
  "atk-abh01a:1122_1": "Sā yassa bhedaṃ karoti tassa appaguṇatāya appasāvajjā,",
  "atk-abh01a:1122_2": "mahāguṇatāya mahāsāvajjā.",
  "atk-abh01a:1123_0": "Tassā cattāro sambhārā –",
  "atk-abh01a:1123_1": "‘bhinditabbo paro’ iti ‘ime nānā bhavissa’nti vinā bhavissantīti bhedapurekkhāratā vā,",
  "atk-abh01a:1123_2": "‘iti ahaṃ piyo bhavissāmi vissāsiko’ti piyakamyatā vā,",
  "atk-abh01a:1123_3": "tajjo vāyāmo,",
  "atk-abh01a:1123_4": "tassa tadatthavijānananti.",
  "atk-abh01a:1123_5": "Pare pana abhinne kammapathabhedo natthi,",
  "atk-abh01a:1123_6": "bhinne eva hoti.",
  "atk-abh01a:1124_0": "Parassa mammacchedakakāyavacīpayogasamuṭṭhāpikā ekantapharusacetanā ‘pharusavācā’.",
  "atk-abh01a:1124_1": "Tassā āvibhāvatthamidaṃ vatthu –",
  "atk-abh01a:1124_2": "eko kira dārako mātu vacanaṃ anādiyitvā araññaṃ gacchati.",
  "atk-abh01a:1124_3": "Taṃ mātā nivattetuṃ asakkontī ‘caṇḍā taṃ mahiṃsī anubandhatū’ti akkosi.",
  "atk-abh01a:1124_4": "Athassa tatheva araññe mahiṃsī uṭṭhāsi.",
  "atk-abh01a:1124_5": "Dārako ‘yaṃ mama mātā mukhena kathesi taṃ mā hotu,",
  "atk-abh01a:1124_6": "yaṃ cittena cintesi taṃ hotū’ti saccakiriyaṃ akāsi.",
  "atk-abh01a:1124_7": "Mahiṃsī tattheva baddhā viya aṭṭhāsi.",
  "atk-abh01a:1124_8": "Evaṃ mammacchedakopi payogo cittasaṇhatāya pharusavācā na hoti.",
  "atk-abh01a:1124_9": "Mātāpitaro hi kadāci puttake evampi vadanti –",
  "atk-abh01a:1124_10": "‘corā vo khaṇḍākhaṇḍikaṃ karontū’ti,",
  "atk-abh01a:1124_11": "uppalapattampi ca nesaṃ upari patantaṃ na icchanti.",
  "atk-abh01a:1124_12": "Ācariyupajjhāyā ca kadāci nissitake evaṃ vadanti –",
  "atk-abh01a:1124_13": "‘kiṃ ime ahirikā anottappino caranti,",
  "atk-abh01a:1124_14": "niddhamatha ne’ti;",
  "atk-abh01a:1124_15": "atha ca nesaṃ āgamādhigamasampattiṃ icchanti.",
  "atk-abh01a:1124_16": "Yathā ca cittasaṇhatāya pharusavācā na hoti,",
  "atk-abh01a:1124_17": "evaṃ vacanasaṇhatāya apharusavācāpi na hoti.",
  "atk-abh01a:1124_18": "Na hi mārāpetukāmassa ‘imaṃ sukhaṃ sayāpethā’ti vacanaṃ apharusavācā hoti.",
  "atk-abh01a:1124_19": "Cittapharusatāya panesā pharusavācāva.",
  "atk-abh01a:1124_20": "Sā yaṃ sandhāya pavattitā tassa appaguṇatāya appasāvajjā,",
  "atk-abh01a:1124_21": "mahāguṇatāya mahāsāvajjā.",
  "atk-abh01a:1124_22": "Tassā tayo sambhārā –",
  "atk-abh01a:1124_23": "akkositabbo paro,",
  "atk-abh01a:1124_24": "kupitacittaṃ,",
  "atk-abh01a:1124_25": "akkosananti.",
  "atk-abh01a:1125_0": "Anatthaviññāpikā kāyavacīpayogasamuṭṭhāpikā akusalacetanā ‘samphappalāpo’.",
  "atk-abh01a:1125_1": "So āsevanamandatāya appasāvajjo.",
  "atk-abh01a:1125_2": "Āsevanamahantatāya mahāsāvajjo.",
  "atk-abh01a:1125_3": "Tassa dve sambhārā –",
  "atk-abh01a:1125_4": "bhāratayuddhasītāharaṇādiniratthakakathāpurekkhāratā,",
  "atk-abh01a:1125_5": "tathārūpīkathākathanañcāti.",
  "atk-abh01a:1125_6": "Pare pana taṃ kathaṃ agaṇhante kammapathabhedo natthi,",
  "atk-abh01a:1125_7": "parena samphappalāpe gahiteyeva hoti.",
  "atk-abh01a:1126_0": "Abhijjhāyatīti ‘abhijjhā’.",
  "atk-abh01a:1126_1": "Parabhaṇḍābhimukhī hutvā tanninnatāya pavattatīti attho.",
  "atk-abh01a:1126_2": "Sā ‘aho tava idaṃ mamassā’ti evaṃ parabhaṇḍābhijjhāyanalakkhaṇā.",
  "atk-abh01a:1126_3": "Adinnādānaṃ viya appasāvajjā mahāsāvajjā ca.",
  "atk-abh01a:1126_4": "Tassā dve sambhārā –",
  "atk-abh01a:1126_5": "parabhaṇḍaṃ,",
  "atk-abh01a:1126_6": "attano pariṇāmanañcāti.",
  "atk-abh01a:1126_7": "Parabhaṇḍavatthuke hi lobhe uppannepi na tāva kammapathabhedo hoti yāva na ‘aho vata idaṃ mamassā’ti attano pariṇāmeti.",
  "atk-abh01a:1127_0": "Hitasukhaṃ byāpādayatīti ‘byāpādo’.",
  "atk-abh01a:1127_1": "So paravināsāya manopadosalakkhaṇo.",
  "atk-abh01a:1127_2": "Pharusavācā viya appasāvajjo mahāsāvajjo ca.",
  "atk-abh01a:1127_3": "Tassa dve sambhārā –",
  "atk-abh01a:1127_4": "parasatto ca,",
  "atk-abh01a:1127_5": "tassa ca vināsacintāti.",
  "atk-abh01a:1127_6": "Parasattavatthuke hi kodhe uppannepi na tāva kammapathabhedo hoti yāva ‘aho vatāyaṃ ucchijjeyya vinasseyyā’ti tassa vināsanaṃ na cintesi.",
  "atk-abh01a:1128_0": "Yathābhuccagahaṇābhāvena micchā passatīti ‘micchādiṭṭhi’.",
  "atk-abh01a:1128_1": "Sā ‘natthi dinna’ntiādinā nayena viparītadassanalakkhaṇā.",
  "atk-abh01a:1128_2": "Samphappalāpo viya appasāvajjā mahāsāvajjā ca.",
  "atk-abh01a:1128_3": "Apica aniyatā appasāvajjā,",
  "atk-abh01a:1128_4": "niyatā mahāsāvajjā.",
  "atk-abh01a:1128_5": "Tassā dve sambhārā –",
  "atk-abh01a:1128_6": "vatthuno ca gahitākāraviparītatā,",
  "atk-abh01a:1128_7": "yathā ca taṃ gaṇhāti tathābhāvena tassupaṭṭhānanti.",
  "atk-abh01a:1128_8": "Tattha natthikāhetukaakiriyadiṭṭhīhi eva kammapathabhedo hoti,",
  "atk-abh01a:1128_9": "na aññadiṭṭhīhi.",
  "atk-abh01a:1129_0": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlato cāti pañcahākārehi vinicchayo veditabbo –",
  "atk-abh01a:1130_0": "Tattha ‘dhammato’ti etesu hi paṭipāṭiyā satta cetanādhammāva honti,",
  "atk-abh01a:1130_1": "abhijjhādayo tayo cetanāsampayuttā.",
  "atk-abh01a:1131_0": "‘Koṭṭhāsato’ti paṭipāṭiyā satta,",
  "atk-abh01a:1131_1": "micchādiṭṭhi cāti ime aṭṭha kammapathā eva honti;",
  "atk-abh01a:1131_2": "no mūlāni.",
  "atk-abh01a:1131_3": "Abhijjhābyāpādā kammapathā ceva mūlāni ca.",
  "atk-abh01a:1131_4": "Abhijjhā hi mūlaṃ patvā ‘lobho akusalamūlaṃ’ hoti,",
  "atk-abh01a:1131_5": "byāpādo ‘doso akusalamūlaṃ’.",
  "atk-abh01a:1132_0": "‘Ārammaṇato’ti pāṇātipāto jīvitindriyārammaṇato saṅkhārārammaṇo hoti.",
  "atk-abh01a:1132_1": "Adinnādānaṃ sattārammaṇaṃ vā hoti saṅkhārārammaṇaṃ vā.",
  "atk-abh01a:1132_2": "Micchācāro phoṭṭhabbavasena saṅkhārārammaṇo hoti;",
  "atk-abh01a:1132_3": "sattārammaṇotipi eke.",
  "atk-abh01a:1132_4": "Musāvādo sattārammaṇo vā,",
  "atk-abh01a:1132_5": "saṅkhārārammaṇo vā.",
  "atk-abh01a:1132_6": "Tathā pisuṇavācā.",
  "atk-abh01a:1132_7": "Pharusavācā sattārammaṇāva.",
  "atk-abh01a:1132_8": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā.",
  "atk-abh01a:1132_9": "Tathā abhijjhā.",
  "atk-abh01a:1132_10": "Byāpādo sattārammaṇova.",
  "atk-abh01a:1132_11": "Micchādiṭṭhi tebhūmakadhammavasena saṅkhārārammaṇāva.",
  "atk-abh01a:1133_0": "‘Vedanāto’ti pāṇātipāto dukkhavedano hoti.",
  "atk-abh01a:1133_1": "Kiñcāpi hi rājāno coraṃ disvā hasamānāpi ‘gacchatha naṃ ghātethā’ti vadanti,",
  "atk-abh01a:1133_2": "sanniṭṭhāpakacetanā pana nesaṃ dukkhasampayuttāva hoti.",
  "atk-abh01a:1133_3": "Adinnādānaṃ tivedanaṃ.",
  "atk-abh01a:1133_4": "Tañhi parabhaṇḍaṃ disvā haṭṭhatuṭṭhassa gaṇhato sukhavedanaṃ hoti,",
  "atk-abh01a:1133_5": "bhītatasitassa gaṇhato dukkhavedanaṃ.",
  "atk-abh01a:1133_6": "Tathā vipākanissandaphalāni paccavekkhantassa.",
  "atk-abh01a:1133_7": "Gahaṇakāle majjhattabhāve ṭhitassa pana gaṇhato adukkhamasukhavedanaṃ hotīti.",
  "atk-abh01a:1133_8": "Micchācāro sukhamajjhattavasena dvivedano.",
  "atk-abh01a:1133_9": "Sanniṭṭhāpakacitte pana majjhattavedano na hoti.",
  "atk-abh01a:1133_10": "Musāvādo adinnādāne vuttanayeneva tivedano;",
  "atk-abh01a:1133_11": "tathā pisuṇavācā.",
  "atk-abh01a:1133_12": "Pharusavācā dukkhavedanā.",
  "atk-abh01a:1133_13": "Samphappalāpo tivedano.",
  "atk-abh01a:1133_14": "Paresu hi sādhukāraṃ dentesu celukkhepādīni khipantesu haṭṭhatuṭṭhassa sītāharaṇabhāratayuddhādīni kathanakāle so sukhavedano hoti.",
  "atk-abh01a:1133_15": "Paṭhamaṃ dinnavetanena ekena pacchā āgantvā ‘ādito paṭṭhāya kathehī’ti vutte ‘ananusandhikaṃ pakiṇṇakakathaṃ",
  "atk-abh01a:1133_16": "kathessāmi nu kho no’ti domanassitassa kathanakāle dukkhavedano hoti,",
  "atk-abh01a:1133_17": "majjhattassa kathayato adukkhamasukhavedano hoti.",
  "atk-abh01a:1133_18": "Abhijjhā sukhamajjhattavasena dvivedanā;",
  "atk-abh01a:1133_19": "tathā micchādiṭṭhi.",
  "atk-abh01a:1133_20": "Byāpādo dukkhavedano.",
  "atk-abh01a:1134_0": "‘Mūlato’ti pāṇātipāto dosamohavasena dvimūlako hoti.",
  "atk-abh01a:1134_1": "Adinnādānaṃ dosamohavasena vā lobhamohavasena vā.",
  "atk-abh01a:1134_2": "Micchācāro lobhamohavasena.",
  "atk-abh01a:1134_3": "Musāvādo dosamohavasena vā lobhamohavasena vā;",
  "atk-abh01a:1134_4": "tathā pisuṇavācā samphappalāpo ca.",
  "atk-abh01a:1134_5": "Pharusavācā dosamohavasena.",
  "atk-abh01a:1134_6": "Abhijjhā mohavasena ekamūlā;",
  "atk-abh01a:1134_7": "tathā byāpādo.",
  "atk-abh01a:1134_8": "Micchādiṭṭhi lobhamohavasena dvimūlāti.",
  "atk-abh01a:1135_0": "Akusalakammapathakathā niṭṭhitā.",
  "atk-abh01a:1136_0": "Kusalakammapathakathā",
  "atk-abh01a:1137_0": "Pāṇātipātādīhi pana viratiyo anabhijjhāabyāpādasammādiṭṭhiyo cāti ime dasa kusalakammapathā nāma.",
  "atk-abh01a:1137_1": "Tattha pāṇātipātādayo vuttatthā eva.",
  "atk-abh01a:1137_2": "Pāṇātipātādīhi etāya viramanti,",
  "atk-abh01a:1137_3": "sayaṃ vā viramati,",
  "atk-abh01a:1137_4": "viramaṇamattameva vā etanti virati.",
  "atk-abh01a:1137_5": "Yā pāṇātipātā viramantassa “yā tasmiṃ samaye pāṇātipātā ārati viratī”ti evaṃ vuttā kusalacittasampayuttā virati,",
  "atk-abh01a:1137_6": "sā pabhedato tividhā hoti –",
  "atk-abh01a:1137_7": "sampattavirati,",
  "atk-abh01a:1137_8": "samādānavirati,",
  "atk-abh01a:1137_9": "samucchedaviratīti.",
  "atk-abh01a:1138_0": "Tattha asamādinnasikkhāpadānaṃ attano jātivayabāhusaccādīni paccavekkhitvā ‘ayuttaṃ amhākaṃ evarūpaṃ",
  "atk-abh01a:1138_1": "pāpaṃ kātu’nti sampattaṃ vatthuṃ avītikkamantānaṃ uppajjamānā virati ‘sampattaviratī’ti veditabbā –",
  "atk-abh01a:1138_2": "sīhaḷadīpe cakkanaupāsakassa viya.",
  "atk-abh01a:1138_3": "Tassa kira daharakāleyeva mātuyā rogo uppajji.",
  "atk-abh01a:1138_4": "Vejjena ca ‘allasasamaṃsaṃ laddhuṃ vaṭṭatī’ti vuttaṃ.",
  "atk-abh01a:1138_5": "Tato cakkanassa bhātā ‘gaccha, tāta,",
  "atk-abh01a:1138_6": "khettaṃ āhiṇḍāhī’ti cakkanaṃ pesesi.",
  "atk-abh01a:1138_7": "So tattha gato.",
  "atk-abh01a:1138_8": "Tasmiñca samaye eko saso taruṇasassaṃ khādituṃ āgato hoti.",
  "atk-abh01a:1138_9": "So taṃ disvāva vegena dhāvanto valliyā baddho ‘kiri kirī’ti saddamakāsi.",
  "atk-abh01a:1138_10": "Cakkano tena saddena gantvā taṃ gahetvā cintesi –",
  "atk-abh01a:1138_11": "‘mātu bhesajjaṃ karomī’ti.",
  "atk-abh01a:1138_12": "Puna cintesi –",
  "atk-abh01a:1138_13": "‘na metaṃ patirūpaṃ yvāhaṃ mātu jīvitakāraṇā paraṃ jīvitā voropeyya’nti.",
  "atk-abh01a:1138_14": "Atha naṃ ‘gaccha,",
  "atk-abh01a:1138_15": "araññe sasehi saddhiṃ tiṇodakaṃ paribhuñjā’ti muñci.",
  "atk-abh01a:1138_16": "Bhātarā ca ‘kiṃ tāta saso laddho’ti pucchito taṃ pavattiṃ ācikkhi.",
  "atk-abh01a:1138_17": "Tato naṃ bhātā paribhāsi.",
  "atk-abh01a:1138_18": "So mātusantikaṃ gantvā ‘yato ahaṃ jāto nābhijānāmi sañcicca pāṇaṃ jīvitā voropetā’ti saccaṃ vatvā aṭṭhāsi.",
  "atk-abh01a:1138_19": "Tāvadevassa mātā arogā ahosi.",
  "atk-abh01a:1139_0": "Samādinnasikkhāpadānaṃ pana sikkhāpadasamādāne ca tatuttariñca attano jīvitampi pariccajitvā vatthuṃ",
  "atk-abh01a:1139_1": "avītikkamantānaṃ uppajjamānā virati ‘samādānaviratī’ti veditabbā.",
  "atk-abh01a:1139_2": "Uttaravaḍḍhamānapabbatavāsīupāsakassa viya.",
  "atk-abh01a:1139_3": "So kira ambariyavihāravāsino piṅgalabuddharakkhitattherassa santike sikkhāpadāni gahetvā khettaṃ kasati.",
  "atk-abh01a:1139_4": "Athassa goṇo naṭṭho.",
  "atk-abh01a:1139_5": "So taṃ gavesanto uttaravaḍḍhamānapabbataṃ āruhi.",
  "atk-abh01a:1139_6": "Tatra naṃ mahāsappo aggahesi.",
  "atk-abh01a:1139_7": "So cintesi –",
  "atk-abh01a:1139_8": "‘imāyassa tikhiṇavāsiyā sīsaṃ chindāmī’ti.",
  "atk-abh01a:1139_9": "Puna cintesi –",
  "atk-abh01a:1139_10": "‘na metaṃ patirūpaṃ yvāhaṃ bhāvanīyassa garuno santike sikkhāpadāni gahetvā bhindeyya’nti evaṃ yāvatatiyaṃ cintetvā ‘jīvitaṃ pariccajāmi,",
  "atk-abh01a:1139_11": "na sikkhāpada’nti aṃse ṭhapitaṃ tikhiṇadaṇḍavāsiṃ araññe chaḍḍesi.",
  "atk-abh01a:1139_12": "Tāvadeva naṃ mahāvāḷo muñcitvā agamāsīti.",
  "atk-abh01a:1140_0": "Ariyamaggasampayuttā pana virati ‘samucchedaviratī’ti veditabbā,",
  "atk-abh01a:1140_1": "yassā uppattito pabhuti ‘pāṇaṃ ghātessāmī’ti ariyapuggalānaṃ cittampi nuppajjatīti.",
  "atk-abh01a:1141_0": "Idāni yathā akusalānaṃ evaṃ imesampi kusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo –",
  "atk-abh01a:1142_0": "Tattha ‘dhammato’ti etesu hi paṭipāṭiyā satta cetanāpi vaṭṭanti,",
  "atk-abh01a:1142_1": "viratiyopi;",
  "atk-abh01a:1142_2": "ante tayo cetanāsampayuttāva.",
  "atk-abh01a:1143_0": "‘Koṭṭhāsato’ti paṭipāṭiyā satta kammapathā eva,",
  "atk-abh01a:1143_1": "no mūlāni.",
  "atk-abh01a:1143_2": "Ante tayo kammapathā ceva mūlāni ca.",
  "atk-abh01a:1143_3": "Anabhijjhā hi mūlaṃ patvā ‘alobho kusalamūlaṃ’ hoti.",
  "atk-abh01a:1143_4": "Abyāpādo ‘adoso kusalamūlaṃ’,",
  "atk-abh01a:1143_5": "sammādiṭṭhi ‘amoho kusalamūlaṃ’.",
  "atk-abh01a:1144_0": "‘Ārammaṇato’ti pāṇātipātādīnaṃ ārammaṇāneva etesaṃ ārammaṇāni.",
  "atk-abh01a:1144_1": "Vītikkamitabbatoyeva hi veramaṇī nāma hoti.",
  "atk-abh01a:1144_2": "Yathā pana nibbānārammaṇo ariyamaggo kilese pajahati,",
  "atk-abh01a:1144_3": "evaṃ jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-abh01a:1145_0": "‘Vedanāto’ti sabbe sukhavedanā vā honti majjhattavedanā vā.",
  "atk-abh01a:1145_1": "Kusalaṃ patvā hi dukkhavedanā nāma natthi.",
  "atk-abh01a:1146_0": "‘Mūlato’ti paṭipāṭiyā satta kammapathā ñāṇasampayuttacittena viramantassa alobhaadosaamohavasena timūlā honti;",
  "atk-abh01a:1146_1": "ñāṇavippayuttacittena viramantassa dvimūlā.",
  "atk-abh01a:1146_2": "Anabhijjhā ñāṇasampayuttacittena viramantassa dvimūlā hoti;",
  "atk-abh01a:1146_3": "ñāṇavippayuttacittena ekamūlā.",
  "atk-abh01a:1146_4": "Alobho pana attanāva attano mūlaṃ na hoti.",
  "atk-abh01a:1146_5": "Abyāpādepi eseva nayo.",
  "atk-abh01a:1146_6": "Sammādiṭṭhi alobhādosavasena dvimūlāva hoti.",
  "atk-abh01a:1146_7": "Ime dasa kusalakammapathā nāma.",
  "atk-abh01a:1147_0": "Kammapathasaṃsandanakathā",
  "atk-abh01a:1148_0": "Idāni imasmiṃ ṭhāne kammapathasaṃsandanaṃ nāma veditabbaṃ.",
  "atk-abh01a:1148_1": "Pañcaphassadvāravasena hi uppanno asaṃvaro akusalaṃ manokammameva hoti.",
  "atk-abh01a:1148_2": "Manophassadvāravasena uppanno tīṇipi kammāni honti –",
  "atk-abh01a:1148_3": "so hi kāyadvāre copanappatto akusalaṃ kāyakammaṃ hoti,",
  "atk-abh01a:1148_4": "vacīdvāre akusalaṃ vacīkammaṃ,",
  "atk-abh01a:1148_5": "ubhayattha copanaṃ appatto akusalaṃ manokammaṃ.",
  "atk-abh01a:1148_6": "Pañcaasaṃvaradvāravasena uppannopi akusalaṃ manokammameva hoti.",
  "atk-abh01a:1148_7": "Copanakāyaasaṃvaradvāravasena uppanno akusalaṃ kāyakammameva hoti,",
  "atk-abh01a:1148_8": "vācāasaṃvaradvāravasena uppanno akusalaṃ vacīkammameva hoti,",
  "atk-abh01a:1148_9": "manoasaṃvaradvāravasena uppanno akusalaṃ manokammameva hoti.",
  "atk-abh01a:1148_10": "Tividhaṃ kāyaduccaritaṃ akusalaṃ kāyakammameva hoti,",
  "atk-abh01a:1148_11": "catubbidhaṃ vacīduccaritaṃ akusalaṃ vacīkammameva hoti,",
  "atk-abh01a:1148_12": "tividhaṃ manoduccaritaṃ akusalaṃ manokammameva hoti.",
  "atk-abh01a:1149_0": "Pañcaphassadvāravasena uppanno saṃvaropi kusalaṃ manokammameva hoti.",
  "atk-abh01a:1149_1": "Manophassadvāravasena uppanno pana ayampi,",
  "atk-abh01a:1149_2": "asaṃvaro viya,",
  "atk-abh01a:1149_3": "tīṇipi kammāni honti.",
  "atk-abh01a:1149_4": "Pañcasaṃvaradvāravasena uppannopi kusalaṃ manokammameva hoti,",
  "atk-abh01a:1149_5": "copanakāyasaṃvaradvāravasena uppanno kusalaṃ kāyakammameva hoti,",
  "atk-abh01a:1149_6": "vācāsaṃvaradvāravasena uppanno kusalaṃ vacīkammameva hoti,",
  "atk-abh01a:1149_7": "manosaṃvaradvāravasena uppanno kusalaṃ manokammameva hoti.",
  "atk-abh01a:1149_8": "Tividhaṃ kāyasucaritaṃ kusalaṃ kāyakammameva hoti,",
  "atk-abh01a:1149_9": "catubbidhaṃ vacīsucaritaṃ kusalaṃ vacīkammameva hoti,",
  "atk-abh01a:1149_10": "tividhaṃ manosucaritaṃ kusalaṃ manokammameva hoti.",
  "atk-abh01a:1150_0": "Akusalaṃ kāyakammaṃ pañcaphassadvāravasena nuppajjati;",
  "atk-abh01a:1150_1": "manophassadvāravaseneva uppajjati.",
  "atk-abh01a:1150_2": "Tathā akusalaṃ vacīkammaṃ.",
  "atk-abh01a:1150_3": "Akusalaṃ manokammaṃ pana chaphassadvāravasena uppajjati;",
  "atk-abh01a:1150_4": "taṃ kāyavacīdvāresu copanaṃ pattaṃ akusalaṃ kāyavacīkammaṃ hoti,",
  "atk-abh01a:1150_5": "copanaṃ appattaṃ akusalaṃ manokammameva.",
  "atk-abh01a:1150_6": "Yathā ca pañcaphassadvāravasena,",
  "atk-abh01a:1150_7": "evaṃ pañcaasaṃvaradvāravasenapi akusalaṃ kāyakammaṃ nuppajjati,",
  "atk-abh01a:1150_8": "copanakāyaasaṃvaradvāravasena pana vācāasaṃvaradvāravasena ca uppajjati;",
  "atk-abh01a:1150_9": "manoasaṃvaradvāravasena nuppajjati.",
  "atk-abh01a:1150_10": "Akusalaṃ vacīkammampi pañcaasaṃvaradvāravasena nuppajjati,",
  "atk-abh01a:1150_11": "copanakāyavācāasaṃvaradvāravasena uppajjati;",
  "atk-abh01a:1150_12": "manoasaṃvaradvāravasena nuppajjati.",
  "atk-abh01a:1150_13": "Akusalaṃ manokammaṃ aṭṭhaasaṃvaradvāravasenapi uppajjateva.",
  "atk-abh01a:1150_14": "Kusalakāyakammādīsupi eseva nayo.",
  "atk-abh01a:1151_0": "Ayaṃ pana viseso –",
  "atk-abh01a:1151_1": "yathā akusalakāyakammavacīkammāni manoasaṃvaradvāravasena nuppajjanti,",
  "atk-abh01a:1151_2": "na tathā etāni.",
  "atk-abh01a:1151_3": "Etāni pana kāyaṅgavācaṅgaṃ acopetvā sikkhāpadāni gaṇhantassa manosaṃvaradvārepi uppajjanti eva.",
  "atk-abh01a:1151_4": "Tattha kāmāvacaraṃ kusalaṃ cittaṃ tividhakammadvāravasena uppajjati,",
  "atk-abh01a:1151_5": "pañcaviññāṇadvāravasena nuppajjati;",
  "atk-abh01a:1151_6": "‘yamidaṃ cakkhusamphassapaccayā uppajjati vedayitaṃ,",
  "atk-abh01a:1151_7": "sukhaṃ vā dukkhaṃ vā adukkhamasukhaṃ vā’ti iminā pana nayena chaphassadvāravasena uppajjati;",
  "atk-abh01a:1151_8": "aṭṭhaasaṃvaradvāravasena nuppajjati,",
  "atk-abh01a:1151_9": "aṭṭhasaṃvaradvāravasena uppajjati;",
  "atk-abh01a:1151_10": "dasaakusalakammapathavasena nuppajjati,",
  "atk-abh01a:1151_11": "dasakusalakammapathavasena uppajjati;",
  "atk-abh01a:1151_12": "tasmā idampi cittaṃ tividhakammadvāravasena vā uppannaṃ hotu,",
  "atk-abh01a:1151_13": "chaphassadvāravasena vā,",
  "atk-abh01a:1151_14": "aṭṭhasaṃvaradvāravasena vā dasakusalakammapathavasena vā.",
  "atk-abh01a:1151_15": "“Kāmāvacaraṃ kusalaṃ cittaṃ uppannaṃ hoti…pe…",
  "atk-abh01a:1151_16": "rūpārammaṇaṃ vā…pe…",
  "atk-abh01a:1151_17": "dhammārammaṇaṃ vā”ti vutte sabbaṃ vuttameva hotīti.",
  "atk-abh01a:1152_0": "Dvārakathā niṭṭhitā.",
  "atk-abh01a:1153_0": "Yaṃ yaṃ vā panārabbhāti ettha ayaṃ yojanā –",
  "atk-abh01a:1153_1": "heṭṭhā vuttesu rūpārammaṇādīsu rūpārammaṇaṃ vā ārabbha,",
  "atk-abh01a:1153_2": "ārammaṇaṃ katvāti attho.",
  "atk-abh01a:1153_3": "Saddārammaṇaṃ vā…pe…",
  "atk-abh01a:1153_4": "dhammārammaṇaṃ vā ārabbha uppannaṃ hoti.",
  "atk-abh01a:1153_5": "Ettāvatā etassa cittassa etesu ārammaṇesu yaṃkiñci ekameva ārammaṇaṃ anuññātasadisaṃ hoti.",
  "atk-abh01a:1153_6": "Idañca ekasmiṃ samaye ekassa vā puggalassa rūpārammaṇaṃ ārabbha uppannaṃ puna aññasmiṃ samaye aññassa",
  "atk-abh01a:1153_7": "vā puggalassa saddādīsupi aññataraṃ ārammaṇaṃ ārabbha uppajjati eva.",
  "atk-abh01a:1153_8": "Evaṃ uppajjamānassa cassa ekasmiṃ bhave paṭhamaṃ rūpārammaṇaṃ ārabbha pavatti hoti,",
  "atk-abh01a:1153_9": "pacchā saddārammaṇanti ayampi kamo natthi.",
  "atk-abh01a:1153_10": "Rūpādīsu cāpi paṭhamaṃ nīlārammaṇaṃ pacchā pītārammaṇanti ayampi niyamo natthi.",
  "atk-abh01a:1153_11": "Iti imaṃ sabbārammaṇatañceva,",
  "atk-abh01a:1153_12": "kamābhāvañca,",
  "atk-abh01a:1153_13": "kamābhāvepi ca nīlapītādīsu niyamābhāvaṃ dassetuṃ ‘yaṃ yaṃ vā panārabbhā’ti āha.",
  "atk-abh01a:1153_14": "Idaṃ vuttaṃ hoti –",
  "atk-abh01a:1153_15": "imesu rūpādīsu na yaṃkiñci ekameva,",
  "atk-abh01a:1153_16": "atha kho yaṃ yaṃ vā panārabbha uppannaṃ hoti.",
  "atk-abh01a:1153_17": "Evaṃ uppajjamānampi ca ‘paṭhamaṃ rūpārammaṇaṃ pacchā saddārammaṇaṃ ārabbhā’ti evampi anuppajjitvā yaṃ yaṃ vā panārabbha uppannaṃ hoti;",
  "atk-abh01a:1153_18": "‘paṭilomato vā anulomato vā,",
  "atk-abh01a:1153_19": "ekantarikadvantarikādinayena vā,",
  "atk-abh01a:1153_20": "rūpārammaṇādīsu yaṃ vā taṃ vā ārammaṇaṃ katvā uppannaṃ hotī’ti attho.",
  "atk-abh01a:1153_21": "Rūpārammaṇesupi ca ‘paṭhamaṃ nīlārammaṇaṃ pacchā pītārammaṇa’nti imināpi niyamena anuppajjitvā,",
  "atk-abh01a:1153_22": "yaṃ yaṃ vā panārabbha ‘nīlapītakādīsu rūpārammaṇesu yaṃ vā taṃ vā rūpārammaṇaṃ ārabbha uppannaṃ hotī’ti attho.",
  "atk-abh01a:1153_23": "Saddārammaṇādīsupi eseva nayo.",
  "atk-abh01a:1153_24": "Ayaṃ tāva ekā yojanā.",
  "atk-abh01a:1154_0": "Ayaṃ pana aparā –",
  "atk-abh01a:1154_1": "rūpaṃ ārammaṇaṃ etassāti rūpārammaṇaṃ…pe…",
  "atk-abh01a:1154_2": "dhammo ārammaṇaṃ etassāti dhammārammaṇaṃ.",
  "atk-abh01a:1154_3": "Iti rūpārammaṇaṃ vā…pe…",
  "atk-abh01a:1154_4": "dhammārammaṇaṃ vā cittaṃ uppannaṃ hotīti vatvā puna ‘yaṃ yaṃ vā panārabbhā’ti āha.",
  "atk-abh01a:1154_5": "Tassattho –",
  "atk-abh01a:1154_6": "etesu rūpādīsu heṭṭhā vuttanayeneva yaṃ vā taṃ vā pana ārabbha uppannaṃ hotīti.",
  "atk-abh01a:1154_7": "Mahāaṭṭhakathāyaṃ pana yevāpanake abhinavaṃ natthi,",
  "atk-abh01a:1154_8": "heṭṭhā gahitameva gahita’nti vatvā ‘rūpaṃ vā ārabbha…pe…",
  "atk-abh01a:1154_9": "dhammaṃ vā ārabbha,",
  "atk-abh01a:1154_10": "idaṃ vā idaṃ vā ārabbhāti kathetuṃ idaṃ vutta’nti ettakameva āgataṃ.",
  "atk-abh01a:1155_0": "Dhammuddesavāro",
  "atk-abh01a:1156_0": "Phassapañcamakarāsivaṇṇanā",
  "atk-abh01a:1157_0": "Tasmiṃ samayeti idaṃ aniyamaniddiṭṭhassa samayassa niyamato paṭiniddesavacanaṃ.",
  "atk-abh01a:1157_1": "Tasmā ‘yasmiṃ samaye kāmāvacaraṃ kusalaṃ cittaṃ uppannaṃ hoti,",
  "atk-abh01a:1157_2": "tasmiṃyeva samaye phasso hoti…pe…",
  "atk-abh01a:1157_3": "avikkhepo hotī’ti ayamattho veditabbo.",
  "atk-abh01a:1157_4": "Tattha yatheva cittaṃ evaṃ phassādīsupi phasso hoti. Kiṃ hoti?",
  "atk-abh01a:1157_5": "‘Kāmāvacaro hoti,",
  "atk-abh01a:1157_6": "kusalo hoti,",
  "atk-abh01a:1157_7": "uppanno hoti,",
  "atk-abh01a:1157_8": "somanassasahagato hotī’tiādinā nayena labbhamānapadavasena yojanā kātabbā.",
  "atk-abh01a:1157_9": "Vedanāyañhi ‘somanassasahagatā’ti paññindriye ca ‘ñāṇasampayutta’nti na labbhati,",
  "atk-abh01a:1157_10": "tasmā ‘labbhamānapadavasenā’ti vuttaṃ.",
  "atk-abh01a:1157_11": "Idaṃ aṭṭhakathāmuttakaṃ ācariyānaṃ mataṃ;",
  "atk-abh01a:1157_12": "na panetaṃ sārato daṭṭhabbaṃ.",
  "atk-abh01a:1158_0": "Kasmā panettha phassova paṭhamaṃ vuttoti?",
  "atk-abh01a:1158_1": "Cittassa paṭhamābhinipātattā.",
  "atk-abh01a:1158_2": "Ārammaṇasmiñhi cittassa paṭhamābhinipāto hutvā phasso ārammaṇaṃ phusamāno uppajjati,",
  "atk-abh01a:1158_3": "tasmā paṭhamaṃ vutto.",
  "atk-abh01a:1158_4": "Phassena pana phusitvā vedanāya vedayati,",
  "atk-abh01a:1158_5": "saññāya sañjānāti,",
  "atk-abh01a:1158_6": "cetanāya ceteti.",
  "atk-abh01a:1158_7": "Tena vuttaṃ – “phuṭṭho,",
  "atk-abh01a:1158_8": "bhikkhave, vedeti,",
  "atk-abh01a:1158_9": "phuṭṭho sañjānāti phuṭṭho cetetī”ti.",
  "atk-abh01a:1159_0": "Apica,",
  "atk-abh01a:1159_1": "ayaṃ phasso nāma yathā pāsādaṃ patvā thambho nāma sesadabbasambhārānaṃ balavapaccayo,",
  "atk-abh01a:1159_2": "tulāsaṅghāṭabhittipādakūṭagopānasīpakkhapāsakamukhavaṭṭiyo thambhābaddhā thambhe patiṭṭhitā,",
  "atk-abh01a:1159_3": "evameva sahajātasampayuttadhammānaṃ balavapaccayo hoti.",
  "atk-abh01a:1159_4": "Thambhasadiso hi esa.",
  "atk-abh01a:1159_5": "Avasesā dabbasambhārasadisāti.",
  "atk-abh01a:1159_6": "Tasmāpi paṭhamaṃ vutto.",
  "atk-abh01a:1159_7": "Idaṃ pana akāraṇaṃ.",
  "atk-abh01a:1159_8": "Ekacittasmiñhi uppannadhammānaṃ ‘ayaṃ paṭhamaṃ uppanno ayaṃ pacchā’ti idaṃ vattuṃ na labbhā.",
  "atk-abh01a:1159_9": "Balavapaccayabhāvepi phassassa kāraṇaṃ na dissati.",
  "atk-abh01a:1159_10": "Desanāvāreneva pana phasso paṭhamaṃ vutto.",
  "atk-abh01a:1159_11": "Vedanā hoti phasso hoti,",
  "atk-abh01a:1159_12": "saññā hoti phasso hoti,",
  "atk-abh01a:1159_13": "cetanā hoti phasso hoti,",
  "atk-abh01a:1159_14": "cittaṃ hoti phasso hoti,",
  "atk-abh01a:1159_15": "vedanā hoti saññā hoti,",
  "atk-abh01a:1159_16": "cetanā hoti vitakko hotīti āharitumpi hi vaṭṭeyya.",
  "atk-abh01a:1159_17": "Desanāvārena pana phassova paṭhamaṃ vuttoti veditabbo.",
  "atk-abh01a:1159_18": "Yathā cettha evaṃ sesadhammesupi pubbāparakkamo nāma na pariyesitabbo.",
  "atk-abh01a:1159_19": "Vacanatthalakkhaṇarasādīhi pana dhammā eva pariyesitabbā.",
  "atk-abh01a:1160_0": "Seyyathidaṃ –",
  "atk-abh01a:1160_1": "phusatīti phasso.",
  "atk-abh01a:1160_2": "Svāyaṃ phusanalakkhaṇo,",
  "atk-abh01a:1160_3": "saṅghaṭṭanaraso,",
  "atk-abh01a:1160_4": "sannipātapaccupaṭṭhāno,",
  "atk-abh01a:1160_5": "āpāthagatavisayapadaṭṭhāno.",
  "atk-abh01a:1161_0": "Ayañhi arūpadhammopi samāno ārammaṇe phusanākāreneva pavattatīti phusanalakkhaṇo.",
  "atk-abh01a:1161_1": "Ekadesena ca anallīyamānopi rūpaṃ viya cakkhuṃ,",
  "atk-abh01a:1161_2": "saddo viya ca sotaṃ,",
  "atk-abh01a:1161_3": "cittaṃ ārammaṇañca saṅghaṭṭetīti saṅghaṭṭanaraso.",
  "atk-abh01a:1161_4": "Vatthārammaṇasaṅghaṭṭanato vā uppannattā sampattiatthenapi rasena saṅghaṭṭanarasoti veditabbo.",
  "atk-abh01a:1161_5": "Vuttañhetaṃ aṭṭhakathāyaṃ –",
  "atk-abh01a:1161_6": "“catubhūmakaphasso hi nophusanalakkhaṇo nāma natthi.",
  "atk-abh01a:1161_7": "Saṅghaṭṭanaraso pana pañcadvārikova hoti.",
  "atk-abh01a:1161_8": "Pañcadvārikassa hi phusanalakkhaṇotipi saṅghaṭṭanarasotipi nāmaṃ;",
  "atk-abh01a:1161_9": "manodvārikassa phusanalakkhaṇotveva nāmaṃ,",
  "atk-abh01a:1161_10": "na saṅghaṭṭanaraso”ti.",
  "atk-abh01a:1162_0": "Idañca vatvā idaṃ suttaṃ ābhataṃ – “yathā, mahārāja,",
  "atk-abh01a:1162_1": "dve meṇḍā yujjheyyuṃ,",
  "atk-abh01a:1162_2": "tesu yathā eko meṇḍo evaṃ cakkhu daṭṭhabbaṃ,",
  "atk-abh01a:1162_3": "yathā dutiyo meṇḍo evaṃ rūpaṃ daṭṭhabbaṃ;",
  "atk-abh01a:1162_4": "yathā tesaṃ sannipāto evaṃ phasso daṭṭhabbo”.",
  "atk-abh01a:1162_5": "Evaṃ phusanalakkhaṇo ca phasso,",
  "atk-abh01a:1162_6": "saṅghaṭṭanaraso ca. “Yathā, mahārāja,",
  "atk-abh01a:1162_7": "dve sammā vajjeyyuṃ…pe…",
  "atk-abh01a:1162_8": "dve pāṇī vajjeyyuṃ,",
  "atk-abh01a:1162_9": "yathā eko pāṇi evaṃ cakkhu daṭṭhabbaṃ,",
  "atk-abh01a:1162_10": "yathā dutiyo pāṇi evaṃ rūpaṃ daṭṭhabbaṃ,",
  "atk-abh01a:1162_11": "yathā tesaṃ sannipāto evaṃ phasso daṭṭhabbo.",
  "atk-abh01a:1162_12": "Evaṃ phusanalakkhaṇo ca phasso saṅghaṭṭanaraso cā”ti vitthāro.",
  "atk-abh01a:1163_0": "Yathā vā “cakkhunā rūpaṃ disvā”tiādīsu cakkhuviññāṇādīni cakkhuādināmena vuttāni,",
  "atk-abh01a:1163_1": "evamidhāpi tāni cakkhuādināmena vuttānīti veditabbāni.",
  "atk-abh01a:1163_2": "Tasmā ‘evaṃ cakkhu daṭṭhabba’ntiādīsu evaṃ cakkhuviññāṇaṃ daṭṭhabbanti iminā nayena attho veditabbo.",
  "atk-abh01a:1163_3": "Evaṃ sante cittārammaṇasaṅghaṭṭanato imasmimpi sutte kiccaṭṭheneva rasena saṅghaṭṭanarasoti siddho hoti.",
  "atk-abh01a:1164_0": "Tikasannipātasaṅkhātassa pana attano kāraṇassa vasena paveditattā sannipātapaccupaṭṭhāno.",
  "atk-abh01a:1164_1": "Ayañhi tattha tattha “tiṇṇaṃ saṅgati phasso”ti evaṃ kāraṇassa vasena paveditoti.",
  "atk-abh01a:1164_2": "Imassa ca suttapadassa tiṇṇaṃ saṅgatiyā phassoti ayamattho;",
  "atk-abh01a:1164_3": "na saṅgatimattameva phassoti.",
  "atk-abh01a:1165_0": "Evaṃ paveditattā pana tenevākārena paccupaṭṭhātīti sannipātapaccupaṭṭhānoti vutto.",
  "atk-abh01a:1165_1": "Phalaṭṭhena pana paccupaṭṭhānenesa vedanāpaccupaṭṭhāno nāma hoti.",
  "atk-abh01a:1165_2": "Vedanañhesa paccupaṭṭhāpeti uppādetīti attho.",
  "atk-abh01a:1165_3": "Uppādayamāno ca yathā bahiddhā uṇhapaccayāpi lākhāsaṅkhātadhātunissitā usmā attano nissaye mudubhāvakārī hoti,",
  "atk-abh01a:1165_4": "na attano paccayabhūtepi bahiddhā vītaccitaṅgārasaṅkhāte uṇhabhāve,",
  "atk-abh01a:1165_5": "evaṃ vatthārammaṇasaṅkhātaaññapaccayopi samāno,",
  "atk-abh01a:1165_6": "cittanissitattā attano nissayabhūte citte eva esa vedanuppādako hoti,",
  "atk-abh01a:1165_7": "na attano paccayabhūtepi vatthumhi ārammaṇe vāti veditabbo.",
  "atk-abh01a:1165_8": "Tajjāsamannāhārena pana indriyena ca parikkhate visaye anantarāyena uppajjanato esa āpāthagatavisayapadaṭṭhānoti vuccati.",
  "atk-abh01a:1166_0": "Vedayatīti vedanā.",
  "atk-abh01a:1166_1": "Sā vedayitalakkhaṇā,",
  "atk-abh01a:1166_2": "anubhavanarasā iṭṭhākārasambhogarasā vā,",
  "atk-abh01a:1166_3": "cetasikaassādapaccupaṭṭhānā,",
  "atk-abh01a:1166_4": "passaddhipadaṭṭhānā.",
  "atk-abh01a:1167_0": "‘Catubhūmikavedanā hi novedayitalakkhaṇā nāma natthi.",
  "atk-abh01a:1167_1": "Anubhavanarasatā pana sukhavedanāyameva labbhatī’ti vatvā puna taṃ vādaṃ paṭikkhipitvā ‘sukhavedanā vā hotu,",
  "atk-abh01a:1167_2": "dukkhavedanā vā,",
  "atk-abh01a:1167_3": "adukkhamasukhavedanā vā,",
  "atk-abh01a:1167_4": "sabbā anubhavanarasā’ti vatvā ayamattho dīpito –",
  "atk-abh01a:1167_5": "ārammaṇarasānubhavanaṭṭhānaṃ patvā sesasampayuttadhammā ekadesamattakameva anubhavanti.",
  "atk-abh01a:1167_6": "Phassassa hi phusanamattakameva hoti,",
  "atk-abh01a:1167_7": "saññāya sañjānanamattakameva,",
  "atk-abh01a:1167_8": "cetanāya cetanāmattakameva,",
  "atk-abh01a:1167_9": "viññāṇassa vijānanamattakameva.",
  "atk-abh01a:1167_10": "Ekaṃsato pana issaravatāya vissavitāya sāmibhāvena vedanāva ārammaṇarasaṃ anubhavati.",
  "atk-abh01a:1168_0": "Rājā viya hi vedanā,",
  "atk-abh01a:1168_1": "sūdo viya sesadhammā.",
  "atk-abh01a:1168_2": "Yathā sūdo nānārasabhojanaṃ sampādetvā peḷāya pakkhipitvā lañchanaṃ datvā rañño santike otāretvā lañchanaṃ",
  "atk-abh01a:1168_3": "bhinditvā peḷaṃ vivaritvā sabbasūpabyañjanehi aggaggaṃ ādāya bhājane pakkhipitvā sadosaniddosabhāvavīmaṃsanatthaṃ",
  "atk-abh01a:1168_4": "ajjhoharati,",
  "atk-abh01a:1168_5": "tato rañño nānaggarasabhojanaṃ upanāmeti.",
  "atk-abh01a:1168_6": "Rājā issaravatāya vissavitāya sāmī hutvā icchiticchitaṃ bhuñjati.",
  "atk-abh01a:1168_7": "Tattha hi sūdassa bhattavīmaṃsanamattamiva avasesadhammānaṃ ārammaṇarasassa ekadesānubhavanaṃ.",
  "atk-abh01a:1168_8": "Yathā hi sūdo bhattekadesamattameva vīmaṃsati evaṃ sesadhammāpi ārammaṇarasekadesameva anubhavanti.",
  "atk-abh01a:1168_9": "Yathā pana rājā issaravatāya vissavitāya sāmī hutvā yadicchakaṃ bhuñjati,",
  "atk-abh01a:1168_10": "evaṃ vedanāpi issaravatāya vissavitāya sāmibhāvena ārammaṇarasaṃ anubhavati.",
  "atk-abh01a:1168_11": "Tasmā anubhavanarasāti vuccati.",
  "atk-abh01a:1169_0": "Dutiye atthavikappe ayaṃ idha adhippetā vedanā yathā vā tathā vā ārammaṇassa iṭṭhākārameva sambhuñjatīti iṭṭhākārasambhogarasāti vuttā.",
  "atk-abh01a:1169_1": "Cetasikaassādato panesā attano sabhāveneva upaṭṭhānaṃ sandhāya cetasikaassādapaccupaṭṭhānāti vuttā.",
  "atk-abh01a:1169_2": "Yasmā pana “passaddhikāyo sukhaṃ vedeti” tasmā passaddhipadaṭṭhānāti veditabbā.",
  "atk-abh01a:1170_0": "Nīlādibhedaṃ ārammaṇaṃ sañjānātīti saññā.",
  "atk-abh01a:1170_1": "Sā sañjānanalakkhaṇā paccābhiññāṇarasā.",
  "atk-abh01a:1170_2": "Catubhūmikasaññā hi nosañjānanalakkhaṇā nāma natthi.",
  "atk-abh01a:1170_3": "Sabbā sañjānanalakkhaṇāva.",
  "atk-abh01a:1170_4": "Yā panettha abhiññāṇena sañjānāti sā paccābhiññāṇarasā nāma hoti.",
  "atk-abh01a:1171_0": "Tassā,",
  "atk-abh01a:1171_1": "vaḍḍhakissa dārumhi abhiññāṇaṃ katvā puna tena abhiññāṇena taṃ paccābhijānanakāle,",
  "atk-abh01a:1171_2": "purisassa kāḷatilakādiabhiññāṇaṃ sallakkhetvā puna tena abhiññāṇena asuko nāma esoti tassa paccābhijānanakāle,",
  "atk-abh01a:1171_3": "rañño piḷandhanagopakabhaṇḍāgārikassa tasmiṃ tasmiṃ piḷandhane nāmapaṇṇakaṃ bandhitvā ‘asukaṃ piḷandhanaṃ",
  "atk-abh01a:1171_4": "nāma āharā’ti vutte dīpaṃ jāletvā ratanagabbhaṃ pavisitvā paṇṇaṃ vācetvā tassa tasseva piḷandhanassa",
  "atk-abh01a:1171_5": "āharaṇakāle ca pavatti veditabbā.",
  "atk-abh01a:1172_0": "Aparo nayo –",
  "atk-abh01a:1172_1": "sabbasaṅgāhikavasena hi sañjānanalakkhaṇā saññā.",
  "atk-abh01a:1172_2": "Punasañjānanapaccayanimittakaraṇarasā,",
  "atk-abh01a:1172_3": "dāruādīsu tacchakādayo viya.",
  "atk-abh01a:1172_4": "Yathāgahitanimittavasena abhinivesakaraṇapaccupaṭṭhānā,",
  "atk-abh01a:1172_5": "hatthidassakaandhā viya.",
  "atk-abh01a:1172_6": "Ārammaṇe anogāḷhavuttitāya aciraṭṭhānapaccupaṭṭhānā vā,",
  "atk-abh01a:1172_7": "vijju viya.",
  "atk-abh01a:1172_8": "Yathāupaṭṭhitavisayapadaṭṭhānā,",
  "atk-abh01a:1172_9": "tiṇapurisakesu migapotakānaṃ ‘purisā’ti uppannasaññā viya.",
  "atk-abh01a:1172_10": "Yā panettha ñāṇasampayuttā hoti sā saññā ñāṇameva anuvattati.",
  "atk-abh01a:1172_11": "Sasambhārapathavīādīsu sesadhammā pathavīādīni viyāti veditabbā.",
  "atk-abh01a:1173_0": "Cetayatīti cetanā saddhiṃ attanā sampayuttadhamme ārammaṇe abhisandahatīti attho.",
  "atk-abh01a:1173_1": "Sā cetayitalakkhaṇā,",
  "atk-abh01a:1173_2": "cetanābhāvalakkhaṇāti attho.",
  "atk-abh01a:1173_3": "Āyūhanarasā.",
  "atk-abh01a:1173_4": "Catubhūmikacetanā hi nocetayitalakkhaṇā nāma natthi.",
  "atk-abh01a:1173_5": "Sabbā cetayitalakkhaṇāva.",
  "atk-abh01a:1173_6": "Āyūhanarasatā pana kusalākusalesu eva hoti.",
  "atk-abh01a:1173_7": "Kusalākusalakammāyūhanaṭṭhānañhi patvā sesasampayuttadhammānaṃ ekadesamattakameva kiccaṃ hoti.",
  "atk-abh01a:1173_8": "Cetanā pana atirekaussāhā atirekavāyāmā,",
  "atk-abh01a:1173_9": "diguṇussāhā diguṇavāyāmā.",
  "atk-abh01a:1173_10": "Tenāhu porāṇā –",
  "atk-abh01a:1173_11": "“thāvariyasabhāvasaṇṭhitā ca panesā cetanā”ti.",
  "atk-abh01a:1173_12": "Thāvariyoti khettasāmī vuccati.",
  "atk-abh01a:1173_13": "Yathā khettasāmī puriso pañcapaṇṇāsa balipurise gahetvā ‘lāyissāmī’ti ekato khettaṃ otarati.",
  "atk-abh01a:1173_14": "Tassa atireko ussāho atireko vāyāmo,",
  "atk-abh01a:1173_15": "diguṇo ussāho diguṇo vāyāmo hoti,",
  "atk-abh01a:1173_16": "‘nirantaraṃ gaṇhathā’tiādīni vadati,",
  "atk-abh01a:1173_17": "sīmaṃ ācikkhati,",
  "atk-abh01a:1173_18": "tesaṃ surābhattagandhamālādīni jānāti,",
  "atk-abh01a:1173_19": "maggaṃ samakaṃ harati.",
  "atk-abh01a:1173_20": "Evaṃsampadamidaṃ veditabbaṃ.",
  "atk-abh01a:1173_21": "Khettasāmipuriso viya hi cetanā.",
  "atk-abh01a:1173_22": "Pañcapaṇṇāsa balipurisā viya cittaṅgavasena uppannā pañcapaṇṇāsa kusalā dhammā.",
  "atk-abh01a:1173_23": "Khettasāmipurisassa diguṇussāhadiguṇavāyāmakaraṇakālo viya kusalākusalakammāyūhanaṭṭhānaṃ patvā cetanāya diguṇussāho diguṇavāyāmo hoti.",
  "atk-abh01a:1173_24": "Evamassā āyūhanarasatā veditabbā.",
  "atk-abh01a:1174_0": "Sā panesā saṃvidahanapaccupaṭṭhānā.",
  "atk-abh01a:1174_1": "Saṃvidahamānā hi ayaṃ upaṭṭhāti,",
  "atk-abh01a:1174_2": "sakiccaparakiccasādhakā,",
  "atk-abh01a:1174_3": "jeṭṭhasissamahāvaḍḍhakīādayo viya.",
  "atk-abh01a:1174_4": "Yathā hi jeṭṭhasisso upajjhāyaṃ dūratova āgacchantaṃ disvā sayaṃ adhīyamāno itarepi dārake attano attano ajjhayanakamme pavattayati,",
  "atk-abh01a:1174_5": "tasmiñhi adhīyituṃ āraddhe tepi adhīyanti,",
  "atk-abh01a:1174_6": "tadanuvattitāya.",
  "atk-abh01a:1174_7": "Yathā ca mahāvaḍḍhakī sayaṃ tacchanto itarepi tacchake attano attano tacchanakamme pavattayati,",
  "atk-abh01a:1174_8": "tasmiñhi tacchituṃ āraddhe tepi tacchanti,",
  "atk-abh01a:1174_9": "tadanuvattitāya.",
  "atk-abh01a:1174_10": "Yathā ca yodhanāyako sayaṃ yujjhamāno itarepi yodhe sampahāravuttiyaṃ pavattayati,",
  "atk-abh01a:1174_11": "tasmiñhi yujjhituṃ āraddhe tepi anivattamānā yujjhanti,",
  "atk-abh01a:1174_12": "tadanuvattitāya.",
  "atk-abh01a:1174_13": "Evamesāpi attano kiccena ārammaṇe pavattamānā aññepi sampayuttadhamme attano attano kiriyāya pavatteti.",
  "atk-abh01a:1174_14": "Tassā hi attano kiccaṃ āraddhāya,",
  "atk-abh01a:1174_15": "taṃsampayuttāpi ārabhanti.",
  "atk-abh01a:1174_16": "Tena vuttaṃ –",
  "atk-abh01a:1174_17": "‘sakiccaparakiccasādhakā,",
  "atk-abh01a:1174_18": "jeṭṭhasissamahāvaḍḍhakīādayo viyā’ti.",
  "atk-abh01a:1174_19": "Accāyikakammānussaraṇādīsu ca panāyaṃ sampayuttānaṃ ussāhanabhāvena pavattamānā pākaṭā hotīti veditabbā.",
  "atk-abh01a:1175_0": "‘Ārammaṇaṃ cintetī’ti cittanti nayena cittassa vacanattho vutto eva.",
  "atk-abh01a:1175_1": "Lakkhaṇādito pana vijānanalakkhaṇaṃ cittaṃ,",
  "atk-abh01a:1175_2": "pubbaṅgamarasaṃ,",
  "atk-abh01a:1175_3": "sandahanapaccupaṭṭhānaṃ,",
  "atk-abh01a:1175_4": "nāmarūpapadaṭṭhānaṃ.",
  "atk-abh01a:1175_5": "Catubhūmakacittañhi novijānanalakkhaṇaṃ nāma natthi.",
  "atk-abh01a:1175_6": "Sabbaṃ vijānanalakkhaṇameva.",
  "atk-abh01a:1175_7": "Dvāraṃ pana patvā ārammaṇavibhāvanaṭṭhāne cittaṃ pubbaṅgamaṃ purecārikaṃ hoti.",
  "atk-abh01a:1175_8": "Cakkhunā hi diṭṭhaṃ rūpārammaṇaṃ citteneva vijānāti…pe…",
  "atk-abh01a:1175_9": "manena viññātaṃ dhammārammaṇaṃ citteneva vijānāti.",
  "atk-abh01a:1175_10": "Yathā hi nagaraguttiko nāma nagaramajjhe siṅghāṭake nisīditvā ‘ayaṃ nevāsiko ayaṃ āgantuko’ti āgatāgataṃ janaṃ upadhāreti vavatthapeti –",
  "atk-abh01a:1175_11": "evaṃsampadamidaṃ daṭṭhabbaṃ.",
  "atk-abh01a:1175_12": "Vuttampi cetaṃ mahātherena – “yathā, mahārāja,",
  "atk-abh01a:1175_13": "nagaraguttiko nāma majjhe nagarassa siṅghāṭake nisinno puratthimato disato purisaṃ āgacchantaṃ passeyya…",
  "atk-abh01a:1175_14": "pacchimato…",
  "atk-abh01a:1175_15": "dakkhiṇato…",
  "atk-abh01a:1175_16": "uttarato disato purisaṃ āgacchantaṃ passeyya,",
  "atk-abh01a:1175_17": "evameva kho, mahārāja,",
  "atk-abh01a:1175_18": "yaṃ cakkhunā rūpaṃ passati taṃ viññāṇena vijānāti,",
  "atk-abh01a:1175_19": "yaṃ sotena saddaṃ suṇāti,",
  "atk-abh01a:1175_20": "ghānena gandhaṃ ghāyati,",
  "atk-abh01a:1175_21": "jivhāya rasaṃ sāyati,",
  "atk-abh01a:1175_22": "kāyena phoṭṭhabbaṃ phusati,",
  "atk-abh01a:1175_23": "manasā dhammaṃ vijānāti,",
  "atk-abh01a:1175_24": "taṃ viññāṇena vijānātī”ti.",
  "atk-abh01a:1175_25": "Evaṃ dvāraṃ patvā ārammaṇavibhāvanaṭṭhāne cittameva pubbaṅgamaṃ purecārikaṃ.",
  "atk-abh01a:1175_26": "Tasmā pubbaṅgamarasanti vuccati.",
  "atk-abh01a:1176_0": "Tadetaṃ pacchimaṃ pacchimaṃ uppajjamānaṃ purimaṃ purimaṃ nirantaraṃ katvā sandahanameva upaṭṭhātīti sandahanapaccupaṭṭhānaṃ.",
  "atk-abh01a:1176_1": "Pañcavokārabhave panassa niyamato nāmarūpaṃ,",
  "atk-abh01a:1176_2": "catuvokārabhave nāmameva padaṭṭhānaṃ.",
  "atk-abh01a:1176_3": "Tasmā nāmarūpapadaṭṭhānanti vuttaṃ.",
  "atk-abh01a:1177_0": "Kiṃ panetaṃ cittaṃ purimaniddiṭṭhacittena saddhiṃ ekameva udāhu aññanti? Ekameva.",
  "atk-abh01a:1177_1": "Atha kasmā purimaniddiṭṭhaṃ puna vuttanti?",
  "atk-abh01a:1177_2": "Avicāritaṃ etaṃ aṭṭhakathāyaṃ.",
  "atk-abh01a:1177_3": "Ayaṃ panettha yutti –",
  "atk-abh01a:1177_4": "yathā hi rūpādīni upādāya paññattā sūriyādayo na atthato rūpādīhi aññe honti,",
  "atk-abh01a:1177_5": "teneva yasmiṃ samaye sūriyo udeti tasmiṃ samaye tassa tejasaṅkhātaṃ rūpampīti.",
  "atk-abh01a:1177_6": "Evaṃ vuccamānepi na rūpādīhi añño sūriyo nāma atthi.",
  "atk-abh01a:1177_7": "Na tathā cittaṃ;",
  "atk-abh01a:1177_8": "phassādayo dhamme upādāya paññāpiyati;",
  "atk-abh01a:1177_9": "atthato panetaṃ tehi aññameva.",
  "atk-abh01a:1177_10": "Tena ‘yasmiṃ samaye cittaṃ uppannaṃ hoti ekaṃseneva tasmiṃ samaye phassādīhi atthato aññameva taṃ hotī’ti",
  "atk-abh01a:1177_11": "imassatthassa dīpanatthāya etaṃ puna vuttanti veditabbaṃ.",
  "atk-abh01a:1178_0": "Yathā ca “yasmiṃ samaye rūpūpapattiyā maggaṃ bhāveti…pe…",
  "atk-abh01a:1178_1": "pathavīkasiṇaṃ,",
  "atk-abh01a:1178_2": "tasmiṃ samaye phasso hoti vedanā hotī”tiādīsu pana bhāventena vavatthāpite samaye yo bhāveti na so atthato uppajjati nāma,",
  "atk-abh01a:1178_3": "teneva tattha yathā “phasso hoti vedanā hotī”ti vuttaṃ,",
  "atk-abh01a:1178_4": "na evaṃ “yo bhāveti so hotī”ti vuttaṃ.",
  "atk-abh01a:1178_5": "“Yasmiṃ samaye kāmāvacaraṃ kusalaṃ cittaṃ uppannaṃ hotī”tiādīsu pana cittena vavatthāpite samaye samayavavatthāpitaṃ",
  "atk-abh01a:1178_6": "cittaṃ na tathā atthato nuppajjati.",
  "atk-abh01a:1178_7": "Yatheva pana tadā ‘phasso hoti vedanā hoti’,",
  "atk-abh01a:1178_8": "tathā ‘cittampi hotī’ti imassapi atthassa dīpanatthamidaṃ puna vuttanti veditabbaṃ.",
  "atk-abh01a:1178_9": "Idaṃ panettha sanniṭṭhānaṃ –",
  "atk-abh01a:1178_10": "uddesavāre saṅgaṇhanatthaṃ niddesavāre ca vibhajanatthaṃ purimena hi ‘citta’-",
  "atk-abh01a:1178_11": "saddena kevalaṃ samayo vavatthāpito.",
  "atk-abh01a:1178_12": "Tasmiṃ pana cittena vavatthāpitasamaye ye dhammā honti tesaṃ dassanatthaṃ “phasso hotī”tiādi āraddhaṃ.",
  "atk-abh01a:1178_13": "Cittañcāpi tasmiṃ samaye hotiyeva.",
  "atk-abh01a:1178_14": "Tasmā tassāpi saṅgaṇhanatthametaṃ puna vuttaṃ.",
  "atk-abh01a:1178_15": "Imasmiñca ṭhāne etasmiṃ avuccamāne “katamaṃ tasmiṃ samaye citta”nti na sakkā bhaveyya niddesavāre vibhajituṃ.",
  "atk-abh01a:1178_16": "Evamassa vibhajanaṃyeva parihāyetha.",
  "atk-abh01a:1178_17": "Tasmā tassa niddesavāre vibhajanatthampi etañca vuttanti veditabbaṃ.",
  "atk-abh01a:1179_0": "Yasmā vā “uppannaṃ hotī”ti ettha cittaṃ uppannanti etaṃ desanāsīsameva,",
  "atk-abh01a:1179_1": "‘na pana cittaṃ ekameva uppajjatī’ti aṭṭhakathāyaṃ vicāritaṃ,",
  "atk-abh01a:1179_2": "tasmā cittaṃ “uppanna”nti etthāpi cittamattameva aggahetvā paropaṇṇāsakusaladhammehi saddhiṃyeva cittaṃ gahitaṃ.",
  "atk-abh01a:1179_3": "Evaṃ tattha saṅkhepato sabbepi cittacetasikadhamme gahetvā idha sarūpena pabhedato dassetuṃ “phasso hotī”tiādi āraddhaṃ.",
  "atk-abh01a:1179_4": "Iti phassādayo viya cittampi vuttamevāti veditabbaṃ.",
  "atk-abh01a:1180_0": "Dhammuddesavāro",
  "atk-abh01a:1181_0": "Jhānaṅgarāsivaṇṇanā",
  "atk-abh01a:1182_0": "Vitakketīti vitakko;",
  "atk-abh01a:1182_1": "vitakkanaṃ vā vitakko;",
  "atk-abh01a:1182_2": "ūhananti vuttaṃ hoti.",
  "atk-abh01a:1182_3": "Svāyaṃ ārammaṇe cittassa abhiniropanalakkhaṇo.",
  "atk-abh01a:1182_4": "So hi ārammaṇe cittaṃ āropeti.",
  "atk-abh01a:1182_5": "Yathā hi koci rājavallabhaṃ ñātiṃ vā mittaṃ vā nissāya rājagehaṃ ārohati,",
  "atk-abh01a:1182_6": "evaṃ vitakkaṃ nissāya cittaṃ ārammaṇaṃ ārohati.",
  "atk-abh01a:1182_7": "Tasmā so ārammaṇe cittassa abhiniropanalakkhaṇoti vutto.",
  "atk-abh01a:1182_8": "Nāgasenatthero panāha –",
  "atk-abh01a:1182_9": "ākoṭanalakkhaṇo vitakko. “Yathā, mahārāja,",
  "atk-abh01a:1182_10": "bherī ākoṭitā atha pacchā anuravati anusaddāyati,",
  "atk-abh01a:1182_11": "evameva kho, mahārāja,",
  "atk-abh01a:1182_12": "yathā ākoṭanā evaṃ vitakko daṭṭhabbo.",
  "atk-abh01a:1182_13": "Yathā pacchā anuravanā anusaddāyanā evaṃ vicāro daṭṭhabbo”ti.",
  "atk-abh01a:1182_14": "Svāyaṃ āhananapariyāhananaraso.",
  "atk-abh01a:1182_15": "Tathā hi tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati.",
  "atk-abh01a:1182_16": "Ārammaṇe cittassa ānayanapaccupaṭṭhāno.",
  "atk-abh01a:1183_0": "Ārammaṇe tena cittaṃ vicaratīti vicāro;",
  "atk-abh01a:1183_1": "vicaraṇaṃ vā vicāro.",
  "atk-abh01a:1183_2": "Anusañcaraṇanti vuttaṃ hoti.",
  "atk-abh01a:1183_3": "Svāyaṃ ārammaṇānumajjanalakkhaṇo.",
  "atk-abh01a:1183_4": "Tattha sahajātānuyojanaraso.",
  "atk-abh01a:1183_5": "Cittassa anuppabandhapaccupaṭṭhāno.",
  "atk-abh01a:1183_6": "Santepi ca nesaṃ katthaci aviyoge oḷārikaṭṭhena pubbaṅgamaṭṭhena ca ghaṇṭābhighāto viya abhiniropanaṭṭhena ca cetaso paṭhamābhinipāto vitakko.",
  "atk-abh01a:1183_7": "Sukhumaṭṭhena anumajjanasabhāvaṭṭhena ca ghaṇṭānuravo viya anuppabandho vicāro.",
  "atk-abh01a:1183_8": "Vipphāravā cettha vitakko,",
  "atk-abh01a:1183_9": "paṭhamuppattikāle paripphandabhūto cittassa.",
  "atk-abh01a:1183_10": "Ākāse uppatitukāmassa pakkhino pakkhavikkhepo viya.",
  "atk-abh01a:1183_11": "Padumābhimukhapāto viya ca gandhānubaddhacetaso bhamarassa.",
  "atk-abh01a:1183_12": "Santavutti vicāro nātiparipphandanabhāvo cittassa,",
  "atk-abh01a:1183_13": "ākāse uppatitassa pakkhino pakkhappasāraṇaṃ viya,",
  "atk-abh01a:1183_14": "paribbhamanaṃ viya ca padumābhimukhapatitassa bhamarassa padumassa uparibhāge.",
  "atk-abh01a:1184_0": "Aṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā",
  "atk-abh01a:1184_1": "gamanaṃ viya ārammaṇe cetaso abhiniropanabhāvena pavatto vitakko.",
  "atk-abh01a:1184_2": "So hi ekaggo hutvā appeti vātaggahaṇatthaṃ pakkhe phandāpayamānassa gamanaṃ viya.",
  "atk-abh01a:1184_3": "Anumajjabhāvena pavatto vicāro.",
  "atk-abh01a:1184_4": "So hi ārammaṇaṃ anumajjatīti vuttaṃ,",
  "atk-abh01a:1184_5": "taṃ anuppabandhanena pavattiyaṃ ativiya yujjati.",
  "atk-abh01a:1184_6": "So pana nesaṃ viseso paṭhamadutiyajjhānesu pākaṭo hoti.",
  "atk-abh01a:1184_7": "Apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena",
  "atk-abh01a:1184_8": "parimajjantassa daḷhaggahaṇahattho viya vitakko,",
  "atk-abh01a:1184_9": "parimajjanahattho viya vicāro.",
  "atk-abh01a:1184_10": "Tathā kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho viya vitakko,",
  "atk-abh01a:1184_11": "ito cito ca sañcaraṇahattho viya vicāro.",
  "atk-abh01a:1184_12": "Tathā maṇḍalaṃ karontassa majjhe sannirumbhitvā ṭhitakaṇṭako viya abhiniropano vitakko,",
  "atk-abh01a:1184_13": "bahiparibbhamanakaṇṭako viya anumajjamāno vicāro.",
  "atk-abh01a:1185_0": "Piṇayatīti pīti.",
  "atk-abh01a:1185_1": "Sā sampiyāyanalakkhaṇā.",
  "atk-abh01a:1185_2": "Kāyacittapīṇanarasā,",
  "atk-abh01a:1185_3": "pharaṇarasā vā.",
  "atk-abh01a:1185_4": "Odagyapaccupaṭṭhānā.",
  "atk-abh01a:1185_5": "Sā panesā khuddikāpīti,",
  "atk-abh01a:1185_6": "khaṇikāpīti,",
  "atk-abh01a:1185_7": "okkantikāpīti,",
  "atk-abh01a:1185_8": "ubbegāpīti,",
  "atk-abh01a:1185_9": "pharaṇāpītīti pañcavidhā hoti.",
  "atk-abh01a:1186_0": "Tattha khuddikāpīti sarīre lomahaṃsamattameva kātuṃ sakkoti.",
  "atk-abh01a:1186_1": "Khaṇikāpīti khaṇe khaṇe vijjuppādasadisā hoti.",
  "atk-abh01a:1186_2": "Okkantikāpīti,",
  "atk-abh01a:1186_3": "samuddatīraṃ vīci viya,",
  "atk-abh01a:1186_4": "kāyaṃ okkamitvā okkamitvā bhijjati.",
  "atk-abh01a:1186_5": "Ubbegāpīti balavatī hoti,",
  "atk-abh01a:1186_6": "kāyaṃ uddhaggaṃ katvā ākāse laṅghāpanappamāṇappattā.",
  "atk-abh01a:1186_7": "Tathā hi puṇṇavallikavāsī mahātissatthero puṇṇamadivase sāyaṃ cetiyaṅgaṇaṃ gantvā candālokaṃ disvā mahācetiyābhimukho",
  "atk-abh01a:1186_8": "hutvā ‘imāya vata velāya catasso parisā mahācetiyaṃ vandantī’ti pakatiyā diṭṭhārammaṇavasena buddhārammaṇaṃ",
  "atk-abh01a:1186_9": "ubbegaṃ pītiṃ uppādetvā sudhātale pahaṭacitrageṇḍuko viya ākāse uppatitvā mahācetiyaṅgaṇeyeva aṭṭhāsi.",
  "atk-abh01a:1187_0": "Tathā girikaṇḍakavihārassa upanissaye vattakālakagāme ekā kuladhītāpi balavabuddhārammaṇāya ubbegāya pītiyā ākāse laṅghesi.",
  "atk-abh01a:1187_1": "Tassā kira mātāpitaro sāyaṃ dhammasavanatthāya vihāraṃ gacchantā ‘amma,",
  "atk-abh01a:1187_2": "tvaṃ garubhārā,",
  "atk-abh01a:1187_3": "akāle vicarituṃ na sakkosi,",
  "atk-abh01a:1187_4": "mayaṃ tuyhaṃ pattiṃ katvā dhammaṃ sossāmā’ti agamaṃsu.",
  "atk-abh01a:1187_5": "Sā gantukāmāpi tesaṃ vacanaṃ paṭibāhituṃ asakkontī ghare ohīyitvā gharadvāre ṭhatvā candālokena girikaṇḍake",
  "atk-abh01a:1187_6": "ākāsacetiyaṅgaṇaṃ olokentī cetiyassa dīpapūjaṃ addasa.",
  "atk-abh01a:1187_7": "Catasso ca parisā mālāgandhādīhi cetiyapūjaṃ katvā padakkhiṇaṃ karontiyo bhikkhusaṅghassa ca gaṇasajjhāyasaddaṃ assosi.",
  "atk-abh01a:1187_8": "Athassā ‘dhaññā vatime manussā ye vihāraṃ gantvā evarūpe cetiyaṅgaṇe anusañcarituṃ evarūpañca madhuraṃ",
  "atk-abh01a:1187_9": "dhammakathaṃ sotuṃ labhantī’ti muttarāsisadisaṃ cetiyaṃ passantiyā eva ubbegāpīti udapādi.",
  "atk-abh01a:1187_10": "Sā ākāse laṅghitvā mātāpitūnaṃ purimataraṃyeva ākāsato cetiyaṅgaṇe oruyha cetiyaṃ vanditvā dhammaṃ suṇamānā aṭṭhāsi.",
  "atk-abh01a:1187_11": "Atha naṃ mātāpitaro āgantvā ‘amma,",
  "atk-abh01a:1187_12": "tvaṃ katarena maggena āgatāsī’ti pucchiṃsu.",
  "atk-abh01a:1187_13": "Sā ‘ākāsena āgatāmhi,",
  "atk-abh01a:1187_14": "na maggenā’ti vatvā ‘amma,",
  "atk-abh01a:1187_15": "ākāsena nāma khīṇāsavā sañcaranti,",
  "atk-abh01a:1187_16": "tvaṃ kathaṃ āgatā’ti puṭṭhā āha –",
  "atk-abh01a:1187_17": "‘mayhaṃ candālokena cetiyaṃ olokentiyā ṭhitāya buddhārammaṇā balavapīti uppajjati,",
  "atk-abh01a:1187_18": "athāhaṃ neva attano ṭhitabhāvaṃ na nisinnabhāvaṃ aññāsiṃ,",
  "atk-abh01a:1187_19": "gahitanimitteneva pana ākāsaṃ laṅghitvā cetiyaṅgaṇe patiṭṭhitāmhī’ti.",
  "atk-abh01a:1187_20": "Evaṃ ubbegāpīti ākāse laṅghāpanappamāṇā hoti.",
  "atk-abh01a:1188_0": "Pharaṇapītiyā pana uppannāya sakalasarīraṃ dhamitvā pūritavatthi viya,",
  "atk-abh01a:1188_1": "mahatā udakoghena pakkhandapabbatakucchi viya ca anuparipphuṭaṃ hoti.",
  "atk-abh01a:1188_2": "Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti –",
  "atk-abh01a:1188_3": "kāyapassaddhiñca cittapassaddhiñca.",
  "atk-abh01a:1188_4": "Passaddhi gabbhaṃ gaṇhantī paripākaṃ gacchantī duvidhaṃ sukhaṃ paripūreti –",
  "atk-abh01a:1188_5": "kāyikaṃ cetasikañca.",
  "atk-abh01a:1188_6": "Sukhaṃ gabbhaṃ gaṇhantaṃ paripākaṃ gacchantaṃ tividhaṃ samādhiṃ paripūreti –",
  "atk-abh01a:1188_7": "khaṇikasamādhiṃ upacārasamādhiṃ appanāsamādhinti.",
  "atk-abh01a:1188_8": "Tāsu ṭhapetvā appanāsamādhipūrikaṃ itarā dvepi idha yujjanti.",
  "atk-abh01a:1189_0": "Sukhayatīti sukhaṃ;",
  "atk-abh01a:1189_1": "yassa uppajjati taṃ sukhitaṃ karotīti attho.",
  "atk-abh01a:1189_2": "Suṭṭhu vā khādati,",
  "atk-abh01a:1189_3": "khanati ca kāyacittābādhanti sukhaṃ.",
  "atk-abh01a:1189_4": "Somanassavedanāyetaṃ nāmaṃ.",
  "atk-abh01a:1189_5": "Tassa lakkhaṇādīni vedanāpade vuttanayeneva veditabbāni.",
  "atk-abh01a:1190_0": "Aparo nayo –",
  "atk-abh01a:1190_1": "sātalakkhaṇaṃ sukhaṃ,",
  "atk-abh01a:1190_2": "sampayuttānaṃ upabrūhanarasaṃ,",
  "atk-abh01a:1190_3": "anuggahaṇapaccupaṭṭhānaṃ.",
  "atk-abh01a:1190_4": "Satipi ca nesaṃ pītisukhānaṃ katthaci avippayoge,",
  "atk-abh01a:1190_5": "iṭṭhārammaṇapaṭilābhatuṭṭhi pīti;",
  "atk-abh01a:1190_6": "paṭiladdharasānubhavanaṃ sukhaṃ.",
  "atk-abh01a:1190_7": "Yattha pīti tattha sukhaṃ.",
  "atk-abh01a:1190_8": "Yattha sukhaṃ tattha na niyamato pīti.",
  "atk-abh01a:1190_9": "Saṅkhārakkhandhasaṅgahitā pīti,",
  "atk-abh01a:1190_10": "vedanākkhandhasaṅgahitaṃ sukhaṃ.",
  "atk-abh01a:1190_11": "Kantārakhinnassa vanantodakadassanasavanesu viya pīti.",
  "atk-abh01a:1190_12": "Vanacchāyāpavesanaudakaparibhogesu viya sukhaṃ.",
  "atk-abh01a:1191_0": "Yathā hi puriso mahākantāramaggaṃ paṭipanno ghammapareto tasito pipāsito paṭipathe purisaṃ disvā ‘kattha pānīyaṃ atthī’ti puccheyya.",
  "atk-abh01a:1191_1": "So ‘aṭaviṃ uttaritvā jātassaravanasaṇḍo atthi,",
  "atk-abh01a:1191_2": "tattha gantvā labhissasī’ti vadeyya.",
  "atk-abh01a:1191_3": "So tassa kathaṃ sutvā haṭṭhapahaṭṭho bhaveyya.",
  "atk-abh01a:1191_4": "Tato gacchanto bhūmiyaṃ patitāni uppaladalanālapattādīni disvā suṭṭhutaraṃ haṭṭhapahaṭṭho hutvā gacchanto allavatthe allakese purise passeyya,",
  "atk-abh01a:1191_5": "vanakukkuṭamorādīnaṃ saddaṃ suṇeyya,",
  "atk-abh01a:1191_6": "jātassarapariyante jātaṃ maṇijālasadisaṃ nīlavanasaṇḍaṃ passeyya,",
  "atk-abh01a:1191_7": "sare jātāni uppalapadumakumudādīni passeyya,",
  "atk-abh01a:1191_8": "acchaṃ vippasannaṃ udakaṃ passeyya.",
  "atk-abh01a:1191_9": "So bhiyyo bhiyyo haṭṭhapahaṭṭho hutvā jātassaraṃ otaritvā yathāruci nhatvā ca pivitvā ca paṭippassaddhadaratho",
  "atk-abh01a:1191_10": "bhisamuḷālapokkharādīni khāditvā nīluppalādīni piḷandhitvā mandālakamūlāni khandhe karitvā uttaritvā",
  "atk-abh01a:1191_11": "sāṭakaṃ nivāsetvā,",
  "atk-abh01a:1191_12": "udakasāṭakaṃ ātape katvā,",
  "atk-abh01a:1191_13": "sītacchāyāya mandamande vāte paharante nipanno ‘aho sukhaṃ,",
  "atk-abh01a:1191_14": "aho sukha’nti vadeyya.",
  "atk-abh01a:1191_15": "Evaṃsampadamidaṃ daṭṭhabbaṃ.",
  "atk-abh01a:1192_0": "Tassa hi purisassa jātassaravanasaṇḍasavanato paṭṭhāya yāva udakadassanā haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti.",
  "atk-abh01a:1192_1": "Nhatvā ca pivitvā ca sītacchāyāya mandamande vāte paharante ‘aho sukhaṃ,",
  "atk-abh01a:1192_2": "aho sukha’nti vadato nipannakālo viya balavappattaṃ ārammaṇarasānubhavanākārasaṇṭhitaṃ sukhaṃ.",
  "atk-abh01a:1192_3": "Tasmiṃ tasmiṃ samaye pākaṭabhāvato cetaṃ vuttanti veditabbaṃ.",
  "atk-abh01a:1192_4": "Yattha pana pīti sukhampi tattha atthīti vuttamevetaṃ.",
  "atk-abh01a:1193_0": "Cittassekaggatāti cittassa ekaggabhāvo;",
  "atk-abh01a:1193_1": "samādhissetaṃ nāmaṃ.",
  "atk-abh01a:1193_2": "Lakkhaṇādīsu panassa aṭṭhakathāyaṃ tāva vuttaṃ –",
  "atk-abh01a:1193_3": "“pāmokkhalakkhaṇo ca samādhi avikkhepalakkhaṇo ca”.",
  "atk-abh01a:1193_4": "Yathā hi kūṭāgārakaṇṇikā sesadabbasambhārānaṃ ābandhanato pamukhā hoti evameva sabbakusaladhammānaṃ samādhicittena",
  "atk-abh01a:1193_5": "ijjhanato sabbesampi tesaṃ dhammānaṃ samādhi pāmokkho hoti.",
  "atk-abh01a:1193_6": "Tena vuttaṃ –",
  "atk-abh01a:1194_0": "“Yathā, mahārāja,",
  "atk-abh01a:1194_1": "kūṭāgārassa yā kāci gopānasiyo sabbā tā kūṭaṅgamā honti,",
  "atk-abh01a:1194_2": "kūṭaninnā kūṭasamosaraṇā,",
  "atk-abh01a:1194_3": "kūṭaṃ tāsaṃ aggamakkhāyati,",
  "atk-abh01a:1194_4": "evameva kho, mahārāja,",
  "atk-abh01a:1194_5": "ye keci kusalā dhammā sabbe te samādhininnā honti,",
  "atk-abh01a:1194_6": "samādhipoṇā,",
  "atk-abh01a:1194_7": "samādhipabbhārā,",
  "atk-abh01a:1194_8": "samādhi tesaṃ aggamakkhāyatī”ti.",
  "atk-abh01a:1195_0": "Yathā ca senaṅgaṃ patvā rājā nāma yattha yattha senā osīdati taṃ taṃ ṭhānaṃ gacchati,",
  "atk-abh01a:1195_1": "tassa gatagataṭṭhāne senā paripūrati,",
  "atk-abh01a:1195_2": "parasenā bhijjitvā rājānameva anuvattati,",
  "atk-abh01a:1195_3": "evameva sahajātadhammānaṃ vikkhipituṃ vippakirituṃ appadānato samādhi avikkhepalakkhaṇo nāma hotīti.",
  "atk-abh01a:1196_0": "Aparo pana nayo –",
  "atk-abh01a:1196_1": "ayaṃ cittassekaggatāsaṅkhāto samādhi nāma avisāralakkhaṇo vā avikkhepalakkhaṇo vā,",
  "atk-abh01a:1196_2": "sahajātadhammānaṃ,",
  "atk-abh01a:1196_3": "sampiṇḍanaraso nhāniyacuṇṇānaṃ udakaṃ viya,",
  "atk-abh01a:1196_4": "upasamapaccupaṭṭhāno ñāṇapaccupaṭṭhāno vā.",
  "atk-abh01a:1196_5": "“Samāhito yathābhūtaṃ jānāti passatī”ti hi vuttaṃ.",
  "atk-abh01a:1196_6": "Visesato sukhapadaṭṭhāno,",
  "atk-abh01a:1196_7": "nivāte dīpaccīnaṃ ṭhiti viya cetaso ṭhitīti daṭṭhabbo.",
  "atk-abh01a:1197_0": "Indriyarāsivaṇṇanā",
  "atk-abh01a:1198_0": "Saddahanti etāya,",
  "atk-abh01a:1198_1": "sayaṃ vā saddahati,",
  "atk-abh01a:1198_2": "saddahanamattameva vā esāti saddhā.",
  "atk-abh01a:1198_3": "Sāva assaddhiyassa abhibhavanato adhipatiyaṭṭhena indriyaṃ.",
  "atk-abh01a:1198_4": "Adhimokkhalakkhaṇe vā indaṭṭhaṃ kāretīti indriyaṃ.",
  "atk-abh01a:1198_5": "Saddhāva indriyaṃ saddhindriyaṃ.",
  "atk-abh01a:1198_6": "Sā panesā sampasādanalakkhaṇā ca saddhā sampakkhandanalakkhaṇā ca.",
  "atk-abh01a:1199_0": "Yathā hi rañño cakkavattissa udakappasādako maṇi udake pakkhitto paṅkasevālapaṇakakaddamaṃ sannisīdāpeti,",
  "atk-abh01a:1199_1": "udakaṃ acchaṃ karoti vippasannaṃ anāvilaṃ,",
  "atk-abh01a:1199_2": "evameva saddhā uppajjamānā nīvaraṇe vikkhambheti,",
  "atk-abh01a:1199_3": "kilese sannisīdāpeti,",
  "atk-abh01a:1199_4": "cittaṃ pasādeti,",
  "atk-abh01a:1199_5": "anāvilaṃ karoti.",
  "atk-abh01a:1199_6": "Pasannena cittena yogāvacaro kulaputto dānaṃ deti,",
  "atk-abh01a:1199_7": "sīlaṃ samādiyati,",
  "atk-abh01a:1199_8": "uposathakammaṃ karoti,",
  "atk-abh01a:1199_9": "bhāvanaṃ ārabhati.",
  "atk-abh01a:1199_10": "Evaṃ tāva saddhā sampasādanalakkhaṇāti veditabbā.",
  "atk-abh01a:1199_11": "Tenāha āyasmā nāgaseno –",
  "atk-abh01a:1200_0": "“Yathā, mahārāja,",
  "atk-abh01a:1200_1": "rājā cakkavatti caturaṅginiyā senāya saddhiṃ addhānamaggappaṭipanno parittaṃ udakaṃ tareyya,",
  "atk-abh01a:1200_2": "taṃ udakaṃ hatthīhi ca assehi ca rathehi ca pattīhi ca saṅkhubhitaṃ bhaveyya āvilaṃ lulitaṃ kalalībhūtaṃ,",
  "atk-abh01a:1200_3": "uttiṇṇo ca rājā cakkavatti manusse āṇāpeyya ‘pānīyaṃ bhaṇe āharatha,",
  "atk-abh01a:1200_4": "taṃ pivissāmī’ti.",
  "atk-abh01a:1200_5": "Rañño ca udakappasādako maṇi bhaveyya.",
  "atk-abh01a:1200_6": "‘Evaṃ devā’ti kho te manussā rañño cakkavattissa paṭissutvā taṃ udakappasādakaṃ maṇiṃ udake pakkhipeyyuṃ.",
  "atk-abh01a:1200_7": "Tasmiṃ udake pakkhittamatte paṅkasevālapaṇakaṃ vigaccheyya,",
  "atk-abh01a:1200_8": "kaddamo ca sannisīdeyya,",
  "atk-abh01a:1200_9": "acchaṃ bhaveyya udakaṃ vippasannaṃ anāvilaṃ,",
  "atk-abh01a:1200_10": "tato rañño cakkavattissa pānīyaṃ upanāmeyyuṃ –",
  "atk-abh01a:1200_11": "‘pivatu devo pānīya’nti.",
  "atk-abh01a:1201_0": "“Yathā, mahārāja,",
  "atk-abh01a:1201_1": "udakaṃ evaṃ cittaṃ daṭṭhabbaṃ.",
  "atk-abh01a:1201_2": "Yathā te manussā evaṃ yogāvacaro daṭṭhabbo.",
  "atk-abh01a:1201_3": "Yathā paṅkasevālapaṇakaṃ kaddamo ca evaṃ kilesā daṭṭhabbā.",
  "atk-abh01a:1201_4": "Yathā udakappasādako maṇi evaṃ saddhā daṭṭhabbā.",
  "atk-abh01a:1201_5": "Yathā udakappasādake maṇimhi pakkhittamatte paṅkasevālapaṇakaṃ vigacchati kaddamo ca sannisīdati,",
  "atk-abh01a:1201_6": "acchaṃ bhavati udakaṃ vippasannaṃ anāvilaṃ,",
  "atk-abh01a:1201_7": "evameva kho, mahārāja,",
  "atk-abh01a:1201_8": "saddhā uppajjamānā nīvaraṇe vikkhambheti,",
  "atk-abh01a:1201_9": "vinīvaraṇaṃ cittaṃ hoti acchaṃ vippasannaṃ anāvila”nti.",
  "atk-abh01a:1202_0": "Yathā pana kumbhilamakaragāharakkhasādikiṇṇaṃ pūraṃ mahānadiṃ āgamma bhīrukajano ubhosu tīresu tiṭṭhati.",
  "atk-abh01a:1202_1": "Saṅgāmasūro pana mahāyodho āgantvā ‘kasmā ṭhitatthā’ti pucchitvā ‘sappaṭibhayabhāvena otarituṃ na visahāmā’ti",
  "atk-abh01a:1202_2": "vutte sunisitaṃ asiṃ gahetvā ‘mama pacchato etha,",
  "atk-abh01a:1202_3": "mā bhāyitthā’ti vatvā nadiṃ otaritvā āgatāgate kumbhilādayo paṭibāhitvā orimatīrato manussānaṃ sotthibhāvaṃ karonto pārimatīraṃ neti.",
  "atk-abh01a:1202_4": "Pārimatīratopi sotthinā orimatīraṃ āneti.",
  "atk-abh01a:1202_5": "Evameva dānaṃ dadato sīlaṃ rakkhato uposathakammaṃ karoto bhāvanaṃ ārabhato saddhā pubbaṅgamā purecārikā hoti.",
  "atk-abh01a:1202_6": "Tena vuttaṃ ‘sampakkhandanalakkhaṇā ca saddhā’ti.",
  "atk-abh01a:1203_0": "Aparo nayo –",
  "atk-abh01a:1203_1": "saddahanalakkhaṇā saddhā,",
  "atk-abh01a:1203_2": "okappanalakkhaṇā vā.",
  "atk-abh01a:1203_3": "Pasādanarasā udakappasādakamaṇi viya,",
  "atk-abh01a:1203_4": "pakkhandanarasā vā oghuttaraṇo viya.",
  "atk-abh01a:1203_5": "Akālusiyapaccupaṭṭhānā,",
  "atk-abh01a:1203_6": "adhimuttipaccupaṭṭhānā vā.",
  "atk-abh01a:1203_7": "Saddheyyavatthupadaṭṭhānā sotāpattiyaṅgapadaṭṭhānā vā,",
  "atk-abh01a:1203_8": "sā hatthavittabījāni viya daṭṭhabbā.",
  "atk-abh01a:1204_0": "Vīrassa bhāvo vīriyaṃ,",
  "atk-abh01a:1204_1": "vīrānaṃ vā kammaṃ vīriyaṃ.",
  "atk-abh01a:1204_2": "Vidhinā vā nayena upāyena īrayitabbaṃ pavattayitabbanti vīriyaṃ.",
  "atk-abh01a:1204_3": "Tadeva kosajjassa abhibhavanato adhipatiyaṭṭhena indriyaṃ.",
  "atk-abh01a:1204_4": "Paggahaṇalakkhaṇe vā indaṭṭhaṃ kāretīti indriyaṃ.",
  "atk-abh01a:1204_5": "Vīriyameva indriyaṃ vīriyindriyaṃ.",
  "atk-abh01a:1204_6": "Taṃ panetaṃ upatthambhanalakkhaṇañca vīriyaṃ paggahaṇalakkhaṇañca.",
  "atk-abh01a:1204_7": "Yathā hi jiṇṇagharaṃ āgantukena thūṇupatthambhena tiṭṭhati,",
  "atk-abh01a:1204_8": "evameva yogāvacaro vīriyupatthambhena upatthambhito hutvā sabbakusaladhammehi na hāyati,",
  "atk-abh01a:1204_9": "na parihāyati.",
  "atk-abh01a:1204_10": "Evaṃ tāvassa upatthambhanalakkhaṇatā veditabbā.",
  "atk-abh01a:1204_11": "Tenāha thero nāgaseno –",
  "atk-abh01a:1205_0": "“Yathā, mahārāja,",
  "atk-abh01a:1205_1": "puriso gehe patante tamaññena dārunā upatthambheyya,",
  "atk-abh01a:1205_2": "upatthambhitaṃ santaṃ evaṃ taṃ gehaṃ na pateyya,",
  "atk-abh01a:1205_3": "evameva kho mahārāja upatthambhanalakkhaṇaṃ vīriyaṃ,",
  "atk-abh01a:1205_4": "vīriyupatthambhitā sabbe kusalā dhammā na hāyanti na parihāyantī”ti.",
  "atk-abh01a:1206_0": "Yathā vā pana khuddikāya ca mahatikāya ca senāya saṅgāme pavatte khuddikā senā olīyeyya,",
  "atk-abh01a:1206_1": "tato rañño āroceyya,",
  "atk-abh01a:1206_2": "rājā balavāhanaṃ peseyya,",
  "atk-abh01a:1206_3": "tena paggahitā sakasenā parasenaṃ parājeyya,",
  "atk-abh01a:1206_4": "evameva vīriyaṃ sahajātasampayuttadhammānaṃ olīyituṃ osakkituṃ na deti,",
  "atk-abh01a:1206_5": "ukkhipati,",
  "atk-abh01a:1206_6": "paggaṇhāti.",
  "atk-abh01a:1206_7": "Tena vuttaṃ ‘paggahaṇalakkhaṇañca vīriya’nti.",
  "atk-abh01a:1207_0": "Aparo nayo –",
  "atk-abh01a:1207_1": "ussāhalakkhaṇaṃ vīriyaṃ,",
  "atk-abh01a:1207_2": "sahajātānaṃ upatthambhanarasaṃ,",
  "atk-abh01a:1207_3": "asaṃsīdanabhāvapaccupaṭṭhānaṃ,",
  "atk-abh01a:1207_4": "“saṃviggo yoniso padahatī”ti vacanato saṃvegapadaṭṭhānaṃ,",
  "atk-abh01a:1207_5": "vīriyārambhavatthupadaṭṭhānaṃ vā.",
  "atk-abh01a:1207_6": "Sammā āraddhaṃ sabbāsaṃ sampattīnaṃ mūlaṃ hotīti daṭṭhabbaṃ.",
  "atk-abh01a:1208_0": "Saranti etāya,",
  "atk-abh01a:1208_1": "sayaṃ vā sarati,",
  "atk-abh01a:1208_2": "saraṇamattameva vā esāti sati.",
  "atk-abh01a:1208_3": "Sāva muṭṭhassaccassa abhibhavanato adhipatiyaṭṭhena indriyaṃ,",
  "atk-abh01a:1208_4": "upaṭṭhānalakkhaṇe vā indaṭṭhaṃ kāretīti indriyaṃ.",
  "atk-abh01a:1208_5": "Sati eva indriyaṃ satindriyaṃ.",
  "atk-abh01a:1208_6": "Sā panesā apilāpanalakkhaṇā ca sati upaggaṇhanalakkhaṇā ca.",
  "atk-abh01a:1208_7": "Yathā hi rañño bhaṇḍāgāriko dasavidhaṃ ratanaṃ gopayanto sāyaṃpātaṃ rājānaṃ issariyasampattiṃ sallakkhāpeti sāreti,",
  "atk-abh01a:1208_8": "evameva sati kusalaṃ dhammaṃ sallakkhāpeti sarāpeti.",
  "atk-abh01a:1208_9": "Tenāha thero –",
  "atk-abh01a:1209_0": "“Yathā, mahārāja,",
  "atk-abh01a:1209_1": "rañño cakkavattissa bhaṇḍāgāriko rājānaṃ cakkavattiṃ sāyaṃpātaṃ yasaṃ sarāpeti – ‘ettakā, deva, hatthī,",
  "atk-abh01a:1209_2": "ettakā assā,",
  "atk-abh01a:1209_3": "ettakā rathā,",
  "atk-abh01a:1209_4": "ettakā pattī,",
  "atk-abh01a:1209_5": "ettakaṃ hiraññaṃ,",
  "atk-abh01a:1209_6": "ettakaṃ suvaṇṇaṃ,",
  "atk-abh01a:1209_7": "ettakaṃ sabbaṃ sāpateyyaṃ,",
  "atk-abh01a:1209_8": "taṃ devo saratū’ti,",
  "atk-abh01a:1209_9": "evameva kho, mahārāja,",
  "atk-abh01a:1209_10": "sati kusale dhamme apilāpeti –",
  "atk-abh01a:1209_11": "ime cattāro satipaṭṭhānā,",
  "atk-abh01a:1209_12": "ime cattāro sammappadhānā,",
  "atk-abh01a:1209_13": "ime cattāro iddhipādā,",
  "atk-abh01a:1209_14": "imāni pañcindriyāni,",
  "atk-abh01a:1209_15": "imāni pañca balāni,",
  "atk-abh01a:1209_16": "ime satta bojjhaṅgā,",
  "atk-abh01a:1209_17": "ayaṃ ariyo aṭṭhaṅgiko maggo,",
  "atk-abh01a:1209_18": "ayaṃ samatho,",
  "atk-abh01a:1209_19": "ayaṃ vipassanā,",
  "atk-abh01a:1209_20": "ayaṃ vijjā,",
  "atk-abh01a:1209_21": "ayaṃ vimutti,",
  "atk-abh01a:1209_22": "ime lokuttarā dhammāti. Evaṃ kho, mahārāja,",
  "atk-abh01a:1209_23": "apilāpanalakkhaṇā satī”ti.",
  "atk-abh01a:1210_0": "Yathā pana rañño cakkavattissa pariṇāyakaratanaṃ rañño ahite ca hite ca ñatvā ahite apayāpeti,",
  "atk-abh01a:1210_1": "hite upayāpeti,",
  "atk-abh01a:1210_2": "evameva sati hitāhitānaṃ dhammānaṃ gatiyo samanvesitvā ‘ime kāyaduccaritādayo dhammā ahitā’ti ahite dhamme apanudeti,",
  "atk-abh01a:1210_3": "‘ime kāyasucaritādayo dhammā hitā’ti hite dhamme upaggaṇhāti.",
  "atk-abh01a:1210_4": "Tenāha thero –",
  "atk-abh01a:1211_0": "“Yathā, mahārāja,",
  "atk-abh01a:1211_1": "rañño cakkavattissa pariṇāyakaratanaṃ rañño hitāhite jānāti ‘ime rañño hitā ime ahitā,",
  "atk-abh01a:1211_2": "ime upakārā ime anupakārā’ti,",
  "atk-abh01a:1211_3": "tato ahite apanudeti hite upaggaṇhāti,",
  "atk-abh01a:1211_4": "evameva kho, mahārāja,",
  "atk-abh01a:1211_5": "sati uppajjamānā hitāhitānaṃ dhammānaṃ gatiyo samanvesati ‘ime dhammā hitā ime dhammā ahitā,",
  "atk-abh01a:1211_6": "ime dhammā upakārā ime dhammā anupakārā’ti,",
  "atk-abh01a:1211_7": "tato ahite dhamme apanudeti hite dhamme upaggaṇhāti. Evaṃ kho, mahārāja,",
  "atk-abh01a:1211_8": "upaggaṇhanalakkhaṇā satī”ti.",
  "atk-abh01a:1212_0": "Aparo nayo –",
  "atk-abh01a:1212_1": "apilāpanalakkhaṇā sati,",
  "atk-abh01a:1212_2": "asammosanarasā,",
  "atk-abh01a:1212_3": "ārakkhapaccupaṭṭhānā visayābhimukhībhāvapaccupaṭṭhānā vā,",
  "atk-abh01a:1212_4": "thirasaññāpadaṭṭhānā,",
  "atk-abh01a:1212_5": "kāyādisatipaṭṭhānapadaṭṭhānā vā,",
  "atk-abh01a:1212_6": "ārammaṇe daḷhaṃ patiṭṭhitattā pana esikā viya,",
  "atk-abh01a:1212_7": "cakkhudvārādirakkhaṇato dovāriko viya ca daṭṭhabbā.",
  "atk-abh01a:1213_0": "Ārammaṇe cittaṃ sammā adhiyati ṭhapetīti samādhi.",
  "atk-abh01a:1213_1": "Sova vikkhepassa abhibhavanato adhipatiyaṭṭhena indriyaṃ.",
  "atk-abh01a:1213_2": "Avikkhepalakkhaṇe vā indaṭṭhaṃ kāretīti indriyaṃ.",
  "atk-abh01a:1213_3": "Samādhiyeva indriyaṃ samādhindriyaṃ.",
  "atk-abh01a:1213_4": "Lakkhaṇādīni panassa heṭṭhā vuttanayeneva veditabbāni.",
  "atk-abh01a:1214_0": "Pajānātīti paññā.",
  "atk-abh01a:1214_1": "Kiṃ pajānāti?",
  "atk-abh01a:1214_2": "‘Idaṃ dukkha’ntiādinā nayena ariyasaccāni.",
  "atk-abh01a:1214_3": "Aṭṭhakathāyaṃ pana ‘paññāpetīti paññā’ti vuttaṃ.",
  "atk-abh01a:1214_4": "Kinti paññāpetīti?",
  "atk-abh01a:1214_5": "Aniccaṃ dukkhaṃ anattāti paññāpeti.",
  "atk-abh01a:1214_6": "Sāva avijjāya abhibhavanato adhipatiyaṭṭhena indriyaṃ.",
  "atk-abh01a:1214_7": "Dassanalakkhaṇe vā indaṭṭhaṃ kāretīti indriyaṃ.",
  "atk-abh01a:1214_8": "Paññāva indriyaṃ paññindriyaṃ.",
  "atk-abh01a:1214_9": "Sā panesā obhāsanalakkhaṇā ca paññā pajānanalakkhaṇā ca.",
  "atk-abh01a:1214_10": "Yathā hi catubhittike gehe rattibhāge dīpe jalite andhakāro nirujjhati āloko pātubhavati,",
  "atk-abh01a:1214_11": "evameva obhāsanalakkhaṇā paññā.",
  "atk-abh01a:1214_12": "Paññobhāsasamo obhāso nāma natthi.",
  "atk-abh01a:1214_13": "Paññavato hi ekapallaṅkena nisinnassa dasasahassilokadhātu ekālokā hoti.",
  "atk-abh01a:1214_14": "Tenāha thero –",
  "atk-abh01a:1215_0": "“Yathā, mahārāja,",
  "atk-abh01a:1215_1": "puriso andhakāre gehe padīpaṃ paveseyya,",
  "atk-abh01a:1215_2": "paviṭṭho padīpo andhakāraṃ viddhaṃseti,",
  "atk-abh01a:1215_3": "obhāsaṃ janeti,",
  "atk-abh01a:1215_4": "ālokaṃ vidaṃseti,",
  "atk-abh01a:1215_5": "pākaṭāni ca rūpāni karoti,",
  "atk-abh01a:1215_6": "evameva kho, mahārāja,",
  "atk-abh01a:1215_7": "paññā uppajjamānā avijjandhakāraṃ viddhaṃseti,",
  "atk-abh01a:1215_8": "vijjobhāsaṃ janeti,",
  "atk-abh01a:1215_9": "ñāṇālokaṃ vidaṃseti,",
  "atk-abh01a:1215_10": "pākaṭāni ca ariyasaccāni karoti. Evaṃ kho, mahārāja,",
  "atk-abh01a:1215_11": "obhāsanalakkhaṇā paññā”ti.",
  "atk-abh01a:1216_0": "Yathā pana cheko bhisakko āturānaṃ sappāyāsappāyāni bhojanāni jānāti,",
  "atk-abh01a:1216_1": "evaṃ paññā uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge dhamme pajānāti.",
  "atk-abh01a:1216_2": "Vuttampi cetaṃ dhammasenāpatinā –",
  "atk-abh01a:1216_3": "“pajānāti pajānātīti kho, āvuso,",
  "atk-abh01a:1216_4": "tasmā paññavāti vuccati.",
  "atk-abh01a:1216_5": "Kiñca pajānāti?",
  "atk-abh01a:1216_6": "Idaṃ dukkhanti pajānātī”ti vitthāretabbaṃ.",
  "atk-abh01a:1216_7": "Evamassā pajānanalakkhaṇatā veditabbā.",
  "atk-abh01a:1217_0": "Aparo nayo –",
  "atk-abh01a:1217_1": "yathāsabhāvapaṭivedhalakkhaṇā paññā;",
  "atk-abh01a:1217_2": "akkhalitapaṭivedhalakkhaṇā vā kusalissāsakhittausupaṭivedho viya.",
  "atk-abh01a:1217_3": "Visayobhāsarasā padīpo viya.",
  "atk-abh01a:1217_4": "Asammohapaccupaṭṭhānā araññagatasudesako viya.",
  "atk-abh01a:1218_0": "Manatīti mano;",
  "atk-abh01a:1218_1": "vijānātīti attho.",
  "atk-abh01a:1218_2": "Aṭṭhakathācariyā panāhu –",
  "atk-abh01a:1218_3": "nāḷiyā minamāno viya,",
  "atk-abh01a:1218_4": "mahātulāya dhārayamāno viya ca,",
  "atk-abh01a:1218_5": "ārammaṇaṃ minati pajānātīti manoti.",
  "atk-abh01a:1218_6": "Tadeva mananalakkhaṇe indaṭṭhaṃ kāretīti indriyaṃ.",
  "atk-abh01a:1218_7": "Manova indriyaṃ manindriyaṃ.",
  "atk-abh01a:1218_8": "Heṭṭhā vuttacittassevetaṃ vevacanaṃ.",
  "atk-abh01a:1219_0": "Pītisomanassasampayogato sobhanaṃ mano assāti sumano.",
  "atk-abh01a:1219_1": "Sumanassa bhāvo somanassaṃ.",
  "atk-abh01a:1219_2": "Sātalakkhaṇe indaṭṭhaṃ kāretīti indriyaṃ.",
  "atk-abh01a:1219_3": "Somanassameva indriyaṃ somanassindriyaṃ.",
  "atk-abh01a:1219_4": "Heṭṭhā vuttavedanāyevetaṃ vevacanaṃ.",
  "atk-abh01a:1220_0": "Jīvanti tena taṃsampayuttakā dhammāti jīvitaṃ.",
  "atk-abh01a:1220_1": "Anupālanalakkhaṇe indaṭṭhaṃ kāretīti indriyaṃ.",
  "atk-abh01a:1220_2": "Jīvitameva indriyaṃ jīvitindriyaṃ.",
  "atk-abh01a:1220_3": "Taṃ pavattasantatādhipateyyaṃ hoti.",
  "atk-abh01a:1220_4": "Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ,",
  "atk-abh01a:1220_5": "tesaṃ pavattanarasaṃ,",
  "atk-abh01a:1220_6": "tesaṃyeva ṭhapanapaccupaṭṭhānaṃ,",
  "atk-abh01a:1220_7": "yāpayitabbadhammapadaṭṭhānaṃ.",
  "atk-abh01a:1220_8": "Santepi ca anupālanalakkhaṇādimhi vidhāne atthikkhaṇeyeva taṃ te dhamme anupāleti udakaṃ viya uppalādīni,",
  "atk-abh01a:1220_9": "yathāsakaṃpaccayuppannepi ca dhamme pāleti dhātī viya kumāraṃ,",
  "atk-abh01a:1220_10": "sayaṃpavattitadhammasambandheneva ca pavattati niyāmako viya,",
  "atk-abh01a:1220_11": "na bhaṅgato uddhaṃ pavattayati attano ca pavattayitabbānañca abhāvā,",
  "atk-abh01a:1220_12": "na bhaṅgakkhaṇe ṭhapeti sayaṃ bhijjamānattā khīyamāno viya vaṭṭisineho dīpasikhaṃ.",
  "atk-abh01a:1220_13": "Na ca anupālanapavattanaṭṭhapanānubhāvavirahitaṃ yathāvuttakkhaṇe tassa tassa sādhanatoti daṭṭhabbaṃ.",
  "atk-abh01a:1221_0": "Maggaṅgarāsivaṇṇanā",
  "atk-abh01a:1222_0": "Sammādiṭṭhiādīsu dassanaṭṭhena sammādiṭṭhi.",
  "atk-abh01a:1222_1": "Abhiniropanaṭṭhena sammāsaṅkappo,",
  "atk-abh01a:1222_2": "paggahanaṭṭhena sammāvāyāmo,",
  "atk-abh01a:1222_3": "upaṭṭhānaṭṭhena sammāsati,",
  "atk-abh01a:1222_4": "avikkhepanaṭṭhena sammāsamādhīti veditabbo.",
  "atk-abh01a:1222_5": "Vacanatthato pana sammā passati,",
  "atk-abh01a:1222_6": "sammā vā tāya passantīti sammādiṭṭhi.",
  "atk-abh01a:1222_7": "Sammā saṅkappeti,",
  "atk-abh01a:1222_8": "sammā vā tena saṅkappentīti sammāsaṅkappo.",
  "atk-abh01a:1222_9": "Sammā vāyāmeti,",
  "atk-abh01a:1222_10": "sammā vā tena vāyamantīti sammāvāyāmo.",
  "atk-abh01a:1222_11": "Sammā sarati,",
  "atk-abh01a:1222_12": "sammā vā tāya sarantīti sammāsati.",
  "atk-abh01a:1222_13": "Sammā samādhiyati,",
  "atk-abh01a:1222_14": "sammā vā tena samādhiyantīti sammāsamādhi. Apica,",
  "atk-abh01a:1222_15": "pasatthā sundarā vā diṭṭhi sammādiṭṭhīti.",
  "atk-abh01a:1222_16": "Imināpi nayena tesaṃ vacanattho veditabbo.",
  "atk-abh01a:1222_17": "Lakkhaṇādīni pana heṭṭhā vuttāneva.",
  "atk-abh01a:1223_0": "Balarāsivaṇṇanā",
  "atk-abh01a:1224_0": "Saddhābalādīsupi saddhādīni vuttatthāneva.",
  "atk-abh01a:1224_1": "Akampiyaṭṭhena pana balanti veditabbaṃ.",
  "atk-abh01a:1224_2": "Evametesu assaddhiye na kampatīti saddhābalaṃ.",
  "atk-abh01a:1224_3": "Kosajje na kampatīti vīriyabalaṃ.",
  "atk-abh01a:1224_4": "Muṭṭhassacce na kampatīti satibalaṃ.",
  "atk-abh01a:1224_5": "Uddhacce na kampatīti samādhibalaṃ.",
  "atk-abh01a:1224_6": "Avijjāya na kampatīti paññābalaṃ.",
  "atk-abh01a:1224_7": "Ahirike na kampatīti hiribalaṃ.",
  "atk-abh01a:1224_8": "Anottappe na kampatīti ottappabalanti.",
  "atk-abh01a:1224_9": "Ayaṃ ubhayapadavasena atthavaṇṇanā hoti.",
  "atk-abh01a:1225_0": "Tattha purimāni pañca heṭṭhā lakkhaṇādīhi pakāsitāneva.",
  "atk-abh01a:1225_1": "Pacchimadvaye kāyaduccaritādīhi hiriyatīti hirī;",
  "atk-abh01a:1225_2": "lajjāyetaṃ adhivacanaṃ.",
  "atk-abh01a:1225_3": "Tehi eva ottappatīti ottappaṃ;",
  "atk-abh01a:1225_4": "pāpato ubbegassetaṃ adhivacanaṃ.",
  "atk-abh01a:1225_5": "Tesaṃ nānākaraṇadīpanatthaṃ ‘samuṭṭhānaṃ adhipati lajjā bhayalakkhaṇena cā’ti imaṃ mātikaṃ ṭhapetvā ayaṃ vitthārakathā vuttā.",
  "atk-abh01a:1226_0": "Ajjhattasamuṭṭhānā hirī nāma;",
  "atk-abh01a:1226_1": "bahiddhāsamuṭṭhānaṃ ottappaṃ nāma.",
  "atk-abh01a:1226_2": "Attādhipati hirī nāma;",
  "atk-abh01a:1226_3": "lokādhipati ottappaṃ nāma.",
  "atk-abh01a:1226_4": "Lajjāsabhāvasaṇṭhitā hirī nāma;",
  "atk-abh01a:1226_5": "bhayasabhāvasaṇṭhitaṃ ottappaṃ nāma.",
  "atk-abh01a:1226_6": "Sappatissavalakkhaṇā hirī nāma;",
  "atk-abh01a:1226_7": "vajjabhīrukabhayadassāvilakkhaṇaṃ ottappaṃ nāma.",
  "atk-abh01a:1227_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti –",
  "atk-abh01a:1227_1": "jātiṃ paccavekkhitvā,",
  "atk-abh01a:1227_2": "vayaṃ paccavekkhitvā,",
  "atk-abh01a:1227_3": "sūrabhāvaṃ paccavekkhitvā,",
  "atk-abh01a:1227_4": "bāhusaccaṃ paccavekkhitvā. Kathaṃ?",
  "atk-abh01a:1227_5": "‘Pāpakaraṇaṃ nāmetaṃ na jātisampannānaṃ kammaṃ,",
  "atk-abh01a:1227_6": "hīnajaccānaṃ kevaṭṭādīnaṃ idaṃ kammaṃ.",
  "atk-abh01a:1227_7": "Mādisassa jātisampannassa idaṃ kammaṃ kātuṃ na yutta’nti,",
  "atk-abh01a:1227_8": "evaṃ tāva jātiṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-abh01a:1227_9": "Tathā ‘pāpakaraṇaṃ nāmetaṃ daharehi kattabbaṃ kammaṃ,",
  "atk-abh01a:1227_10": "mādisassa vaye ṭhitassa idaṃ kammaṃ kātuṃ na yutta’nti,",
  "atk-abh01a:1227_11": "evaṃ vayaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-abh01a:1227_12": "Tathā ‘pāpakammaṃ nāmetaṃ dubbalajātikānaṃ kammaṃ,",
  "atk-abh01a:1227_13": "na sūrabhāvānaṃ.",
  "atk-abh01a:1227_14": "Mādisassa sūrabhāvasampannassa idaṃ kammaṃ kātuṃ na yutta’nti,",
  "atk-abh01a:1227_15": "evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-abh01a:1227_16": "Tathā ‘pāpakammaṃ nāmetaṃ andhabālānaṃ kammaṃ,",
  "atk-abh01a:1227_17": "na paṇḍitānaṃ.",
  "atk-abh01a:1227_18": "Mādisassa paṇḍitassa bahussutassa idaṃ kammaṃ kātuṃ na yutta’nti,",
  "atk-abh01a:1227_19": "evaṃ bāhusaccaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-abh01a:1227_20": "Evaṃ ajjhattasamuṭṭhānahiriṃ catūhi kāraṇehi samuṭṭhāpeti.",
  "atk-abh01a:1227_21": "Samuṭṭhāpetvā ca pana attano citte hiriṃ pavesetvā pāpakammaṃ na karoti.",
  "atk-abh01a:1227_22": "Evaṃ ajjhattasamuṭṭhānā hirī nāma hoti.",
  "atk-abh01a:1228_0": "Kathaṃ bahiddhāsamuṭṭhānaṃ ottappaṃ nāma?",
  "atk-abh01a:1228_1": "Sace tvaṃ pāpakammaṃ karissasi catūsu parisāsu garahappatto bhavissasi.",
  "atk-abh01a:1229_0": "Garahissanti taṃ viññū, asuciṃ nāgariko yathā;",
  "atk-abh01a:1230_0": "Vajjito sīlavantehi, kathaṃ bhikkhu karissasīti.",
  "atk-abh01a:1231_0": "Evaṃ paccavekkhanto hi bahiddhāsamuṭṭhitena ottappena pāpakammaṃ na karoti.",
  "atk-abh01a:1231_1": "Evaṃ bahiddhāsamuṭṭhānaṃ ottappaṃ nāma hoti.",
  "atk-abh01a:1232_0": "Kathaṃ attādhipati hirī nāma?",
  "atk-abh01a:1232_1": "Idhekacco kulaputto attānaṃ adhipatiṃ jeṭṭhakaṃ katvā ‘mādisassa saddhāpabbajitassa bahussutassa dhutaṅgadharassa",
  "atk-abh01a:1232_2": "na yuttaṃ pāpakammaṃ kātu’nti pāpaṃ na karoti.",
  "atk-abh01a:1232_3": "Evaṃ attādhipati hirī nāma hoti.",
  "atk-abh01a:1232_4": "Tenāha bhagavā –",
  "atk-abh01a:1232_5": "“so attānaṃyeva adhipatiṃ jeṭṭhakaṃ karitvā akusalaṃ pajahati kusalaṃ bhāveti,",
  "atk-abh01a:1232_6": "sāvajjaṃ pajahati anavajjaṃ bhāveti,",
  "atk-abh01a:1232_7": "suddhamattānaṃ pariharatī”ti.",
  "atk-abh01a:1233_0": "Kathaṃ lokādhipati ottappaṃ nāma?",
  "atk-abh01a:1233_1": "Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-abh01a:1233_2": "“mahā kho panāyaṃ lokasannivāso.",
  "atk-abh01a:1233_3": "Mahantasmiṃ kho pana lokasannivāse santi samaṇabrāhmaṇā iddhimanto dibbacakkhukā paracittaviduno,",
  "atk-abh01a:1233_4": "te dūratopi passanti,",
  "atk-abh01a:1233_5": "āsannāpi na dissanti,",
  "atk-abh01a:1233_6": "cetasāpi cittaṃ pajānanti,",
  "atk-abh01a:1233_7": "tepimaṃ evaṃ jānissanti ‘passatha bho imaṃ kulaputtaṃ,",
  "atk-abh01a:1233_8": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-abh01a:1233_9": "Santi devatā iddhimantiniyo dibbacakkhukā paracittaviduniyo.",
  "atk-abh01a:1233_10": "Tā dūratopi passanti,",
  "atk-abh01a:1233_11": "āsannāpi na dissanti,",
  "atk-abh01a:1233_12": "cetasāpi cittaṃ pajānanti,",
  "atk-abh01a:1233_13": "tāpi maṃ jānissanti ‘passatha bho imaṃ kulaputtaṃ,",
  "atk-abh01a:1233_14": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti…",
  "atk-abh01a:1233_15": "so lokaṃyeva adhipatiṃ jeṭṭhakaṃ katvā akusalaṃ pajahati kusalaṃ bhāveti,",
  "atk-abh01a:1233_16": "sāvajjaṃ pajahati anavajjaṃ bhāveti,",
  "atk-abh01a:1233_17": "suddhamattānaṃ pariharatī”ti.",
  "atk-abh01a:1233_18": "Evaṃ lokādhipati ottappaṃ nāma hoti.",
  "atk-abh01a:1234_0": "Lajjāsabhāvasaṇṭhitā hirī,",
  "atk-abh01a:1234_1": "bhayasabhāvasaṇṭhitaṃ ottappanti.",
  "atk-abh01a:1234_2": "Ettha pana lajjāti lajjanākāro;",
  "atk-abh01a:1234_3": "tena sabhāvena saṇṭhitā hirī.",
  "atk-abh01a:1234_4": "Bhayanti apāyabhayaṃ;",
  "atk-abh01a:1234_5": "tena sabhāvena saṇṭhitaṃ ottappaṃ.",
  "atk-abh01a:1234_6": "Tadubhayampi pāpaparivajjane pākaṭaṃ hoti.",
  "atk-abh01a:1234_7": "Ekacco hi,",
  "atk-abh01a:1234_8": "yathā nāma eko kulaputto uccārapassāvādīni karonto lajjitabbayuttakaṃ ekaṃ disvā lajjanākārappatto bhaveyya hīḷito,",
  "atk-abh01a:1234_9": "evameva ajjhattaṃ lajjidhammaṃ okkamitvā pāpakammaṃ na karoti.",
  "atk-abh01a:1234_10": "Ekacco apāyabhayabhīto hutvā pāpakammaṃ na karoti.",
  "atk-abh01a:1235_0": "Tatridaṃ opammaṃ –",
  "atk-abh01a:1235_1": "yathā hi dvīsu ayoguḷesu eko sītalo bhaveyya gūthamakkhito,",
  "atk-abh01a:1235_2": "eko uṇho āditto.",
  "atk-abh01a:1235_3": "Tattha paṇḍito sītalaṃ gūthamakkhitattā jigucchanto na gaṇhāti,",
  "atk-abh01a:1235_4": "itaraṃ ḍāhabhayena.",
  "atk-abh01a:1235_5": "Tattha sītalassa gūthamakkhanajigucchāya agaṇhanaṃ viya ajjhattaṃ lajjidhammaṃ okkamitvā pāpassa akaraṇaṃ.",
  "atk-abh01a:1235_6": "Uṇhassa ḍāhabhayena agaṇhanaṃ viya apāyabhayena pāpassa akaraṇaṃ veditabbaṃ.",
  "atk-abh01a:1236_0": "Sappatissavalakkhaṇā hirī,",
  "atk-abh01a:1236_1": "vajjabhīrukabhayadassāvilakkhaṇaṃ ottappanti.",
  "atk-abh01a:1236_2": "Idampi dvayaṃ pāpaparivajjane eva pākaṭaṃ hoti.",
  "atk-abh01a:1236_3": "Ekacco hi jātimahattapaccavekkhaṇā satthumahattapaccavekkhaṇā dāyajjamahattapaccavekkhaṇā sabrahmacārīmahattapaccavekkhaṇāti",
  "atk-abh01a:1236_4": "catūhi kāraṇehi sappatissavalakkhaṇaṃ hiriṃ samuṭṭhāpetvā pāpaṃ na karoti.",
  "atk-abh01a:1236_5": "Ekacco attānuvādabhayaṃ parānuvādabhayaṃ daṇḍabhayaṃ duggatibhayanti catūhi kāraṇehi vajjabhīrukabhayadassāvilakkhaṇaṃ",
  "atk-abh01a:1236_6": "ottappaṃ samuṭṭhāpetvā pāpaṃ na karoti.",
  "atk-abh01a:1236_7": "Tattha jātimahattapaccavekkhaṇādīni ceva attānuvādabhayādīni ca vitthāretvā kathetabbāni.",
  "atk-abh01a:1237_0": "Mūlarāsivaṇṇanā",
  "atk-abh01a:1238_0": "Na lubbhanti etena,",
  "atk-abh01a:1238_1": "sayaṃ vā na lubbhati,",
  "atk-abh01a:1238_2": "alubbhanamattameva vā tanti alobho.",
  "atk-abh01a:1238_3": "Adosāmohesupi eseva nayo.",
  "atk-abh01a:1238_4": "Tesu alobho ārammaṇe cittassa agedhalakkhaṇo,",
  "atk-abh01a:1238_5": "alaggabhāvalakkhaṇo vā kamaladale jalabindu viya.",
  "atk-abh01a:1238_6": "Apariggahaṇaraso muttabhikkhu viya.",
  "atk-abh01a:1238_7": "Anallīnabhāvapaccupaṭṭhāno asucimhi patitapuriso viya.",
  "atk-abh01a:1238_8": "Adoso acaṇḍikkalakkhaṇo,",
  "atk-abh01a:1238_9": "avirodhalakkhaṇo vā anukūlamitto viya.",
  "atk-abh01a:1238_10": "Āghātavinayaraso pariḷāhavinayaraso vā candanaṃ viya.",
  "atk-abh01a:1238_11": "Sommabhāvapaccupaṭṭhāno puṇṇacando viya.",
  "atk-abh01a:1238_12": "Amoho lakkhaṇādīhi heṭṭhā paññindriyapade vibhāvito eva.",
  "atk-abh01a:1239_0": "Imesu pana tīsu alobho maccheramalassa paṭipakkho,",
  "atk-abh01a:1239_1": "adoso dussīlyamalassa,",
  "atk-abh01a:1239_2": "amoho kusalesu dhammesu abhāvanāya paṭipakkho.",
  "atk-abh01a:1239_3": "Alobho cettha dānahetu,",
  "atk-abh01a:1239_4": "adoso sīlahetu,",
  "atk-abh01a:1239_5": "amoho bhāvanāhetu.",
  "atk-abh01a:1239_6": "Tesu ca alobhena anadhikaṃ gaṇhāti,",
  "atk-abh01a:1239_7": "luddhassa adhikaggahaṇato.",
  "atk-abh01a:1239_8": "Adosena anūnaṃ,",
  "atk-abh01a:1239_9": "duṭṭhassa ūnaggahaṇato.",
  "atk-abh01a:1239_10": "Amohena aviparītaṃ,",
  "atk-abh01a:1239_11": "mūḷhassa viparītaggahaṇato.",
  "atk-abh01a:1240_0": "Alobhena cettha vijjamānaṃ dosaṃ dosato dhārento dose pavattati;",
  "atk-abh01a:1240_1": "luddho hi dosaṃ paṭicchādeti.",
  "atk-abh01a:1240_2": "Adosena vijjamānaṃ guṇaṃ guṇato dhārento guṇe pavattati;",
  "atk-abh01a:1240_3": "duṭṭho hi guṇaṃ makkheti.",
  "atk-abh01a:1240_4": "Amohena yāthāvasabhāvaṃ yāthāvasabhāvato dhārento yāthāvasabhāve pavattati.",
  "atk-abh01a:1240_5": "Mūḷho hi ‘tacchaṃ atacchanti atacchaṃ ca taccha’nti gaṇhāti.",
  "atk-abh01a:1240_6": "Alobhena ca piyavippayogadukkhaṃ na hoti,",
  "atk-abh01a:1240_7": "luddhassa piyasabhāvato piyavippayogāsahanato ca.",
  "atk-abh01a:1240_8": "Adosena appiyasampayogadukkhaṃ na hoti,",
  "atk-abh01a:1240_9": "duṭṭhassa hi appiyasabhāvato appiyasampayogāsahanato ca.",
  "atk-abh01a:1240_10": "Amohena icchitālābhadukkhaṃ na hoti,",
  "atk-abh01a:1240_11": "amūḷhassa hi ‘taṃ kutettha labbhā’tievamādipaccavekkhaṇasambhavato.",
  "atk-abh01a:1241_0": "Alobhena cettha jātidukkhaṃ na hoti,",
  "atk-abh01a:1241_1": "alobhassa taṇhāpaṭipakkhato taṇhāmūlakattā ca jātidukkhassa.",
  "atk-abh01a:1241_2": "Adosena jarādukkhaṃ na hoti,",
  "atk-abh01a:1241_3": "tikkhadosassa khippaṃ jarāsambhavato.",
  "atk-abh01a:1241_4": "Amohena maraṇadukkhaṃ na hoti,",
  "atk-abh01a:1241_5": "sammohamaraṇañhi dukkhaṃ,",
  "atk-abh01a:1241_6": "na cetaṃ amūḷhassa hoti.",
  "atk-abh01a:1241_7": "Alobhena ca gahaṭṭhānaṃ,",
  "atk-abh01a:1241_8": "amohena pabbajitānaṃ,",
  "atk-abh01a:1241_9": "adosena pana sabbesampi sukhasaṃvāsatā hoti.",
  "atk-abh01a:1242_0": "Visesato cettha alobhena pettivisaye upapatti na hoti.",
  "atk-abh01a:1242_1": "Yebhuyyena hi sattā taṇhāya pettivisayaṃ upapajjanti,",
  "atk-abh01a:1242_2": "taṇhāya ca paṭipakkho alobho.",
  "atk-abh01a:1242_3": "Adosena niraye upapatti na hoti.",
  "atk-abh01a:1242_4": "Dosena hi caṇḍajātitāya dosasadisaṃ nirayaṃ upapajjanti.",
  "atk-abh01a:1242_5": "Dosassa ca paṭipakkho adoso.",
  "atk-abh01a:1242_6": "Amohena tiracchānayoniyaṃ nibbatti na hoti.",
  "atk-abh01a:1242_7": "Mohena hi niccasammūḷhaṃ tiracchānayoniṃ upapajjanti.",
  "atk-abh01a:1242_8": "Mohassa paṭipakkho ca amoho.",
  "atk-abh01a:1242_9": "Etesu ca alobho rāgavasena upagamanassa abhāvakaro,",
  "atk-abh01a:1242_10": "adoso dosavasena apagamanassa,",
  "atk-abh01a:1242_11": "amoho mohavasena amajjhattabhāvassa.",
  "atk-abh01a:1243_0": "Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññāti imā tisso.",
  "atk-abh01a:1243_1": "Asubhasaññā appamāṇasaññā dhātusaññāti imā ca tisso saññāyo honti.",
  "atk-abh01a:1243_2": "Alobhena pana kāmasukhallikānuyogaantassa,",
  "atk-abh01a:1243_3": "adosena attakilamathānuyogaantassa parivajjanaṃ hoti;",
  "atk-abh01a:1243_4": "amohena majjhimāya paṭipattiyā paṭipajjanaṃ.",
  "atk-abh01a:1243_5": "Tathā alobhena abhijjhākāyaganthassa pabhedanaṃ hoti,",
  "atk-abh01a:1243_6": "adosena byāpādakāyaganthassa,",
  "atk-abh01a:1243_7": "amohena sesaganthadvayassa.",
  "atk-abh01a:1243_8": "Purimāni ca dve satipaṭṭhānāni purimānaṃ dvinnaṃ ānubhāvena,",
  "atk-abh01a:1243_9": "pacchimāni pacchimasseva ānubhāvena ijjhanti.",
  "atk-abh01a:1244_0": "Alobho cettha ārogyassa paccayo hoti;",
  "atk-abh01a:1244_1": "aluddho hi lobhanīyampi asappāyaṃ na sevati,",
  "atk-abh01a:1244_2": "tena kho arogo hoti.",
  "atk-abh01a:1244_3": "Adoso yobbanassa;",
  "atk-abh01a:1244_4": "aduṭṭho hi valipalitāvahena dosagginā aḍayhamāno dīgharattaṃ yuvā hoti.",
  "atk-abh01a:1244_5": "Amoho dīghāyukatāya;",
  "atk-abh01a:1244_6": "amūḷho hi hitāhitaṃ ñatvā ahitaṃ parivajjanto hitañca paṭisevamāno dīghāyuko hoti.",
  "atk-abh01a:1245_0": "Alobho cettha bhogasampattiyā paccayo hoti,",
  "atk-abh01a:1245_1": "aluddhassa hi cāgena bhogapaṭilābho.",
  "atk-abh01a:1245_2": "Adoso mittasampattiyā,",
  "atk-abh01a:1245_3": "mettāya mittānaṃ paṭilābhato ceva aparihānato ca.",
  "atk-abh01a:1245_4": "Amoho attasampattiyā,",
  "atk-abh01a:1245_5": "amūḷho hi attano hitameva karonto attānaṃ sampādeti.",
  "atk-abh01a:1245_6": "Alobho ca dibbavihārassa paccayo hoti,",
  "atk-abh01a:1245_7": "adoso brahmavihārassa,",
  "atk-abh01a:1245_8": "amoho ariyavihārassa.",
  "atk-abh01a:1246_0": "Alobhena cettha sakapakkhesu sattasaṅkhāresu nibbuto hoti,",
  "atk-abh01a:1246_1": "tesaṃ vināsena abhisaṅgahetukassa dukkhassa abhāvā;",
  "atk-abh01a:1246_2": "adosena parapakkhesu,",
  "atk-abh01a:1246_3": "aduṭṭhassa hi verīsupi verisaññāya abhāvato;",
  "atk-abh01a:1246_4": "amohena udāsīnapakkhesu,",
  "atk-abh01a:1246_5": "amūḷhassa sabbābhisaṅgatāya abhāvato.",
  "atk-abh01a:1247_0": "Alobhena ca aniccadassanaṃ hoti;",
  "atk-abh01a:1247_1": "luddho hi upabhogāsāya aniccepi saṅkhāre aniccato na passati.",
  "atk-abh01a:1247_2": "Adosena dukkhadassanaṃ;",
  "atk-abh01a:1247_3": "adosajjhāsayo hi pariccattaāghātavatthupariggaho saṅkhāreyeva dukkhato passati.",
  "atk-abh01a:1247_4": "Amohena anattadassanaṃ;",
  "atk-abh01a:1247_5": "amūḷho hi yāthāvagahaṇakusalo apariṇāyakaṃ khandhapañcakaṃ apariṇāyakato bujjhati.",
  "atk-abh01a:1247_6": "Yathā ca etehi aniccadassanādīni evametepi aniccadassanādīhi honti.",
  "atk-abh01a:1247_7": "Aniccadassanena hi alobho hoti,",
  "atk-abh01a:1247_8": "dukkhadassanena adoso,",
  "atk-abh01a:1247_9": "anattadassanena amoho hoti.",
  "atk-abh01a:1247_10": "Ko hi nāma ‘aniccamida’nti sammā ñatvā tassatthāya pihaṃ uppādeyya,",
  "atk-abh01a:1247_11": "saṅkhāre vā ‘dukkha’nti jānanto aparampi accantatikhiṇaṃ kodhadukkhaṃ uppādeyya,",
  "atk-abh01a:1247_12": "attasuññatañca bujjhitvā puna sammohamāpajjeyyāti?",
  "atk-abh01a:1248_0": "Kammapatharāsivaṇṇanā",
  "atk-abh01a:1249_0": "Nābhijjhāyatīti anabhijjhā.",
  "atk-abh01a:1249_1": "Kāyikacetasikasukhaṃ idhalokaparalokahitaṃ guṇānubhāvapaṭiladdhaṃ kittisaddañca na byāpādetīti abyāpādo.",
  "atk-abh01a:1249_2": "Sammā passati,",
  "atk-abh01a:1249_3": "sobhanā vā diṭṭhīti sammādiṭṭhi.",
  "atk-abh01a:1249_4": "Alobhādīnaṃyeva tāni nāmāni.",
  "atk-abh01a:1249_5": "Heṭṭhā panete dhammā mūlavasena gahitā,",
  "atk-abh01a:1249_6": "idha kammapathavasenāti veditabbā.",
  "atk-abh01a:1250_0": "Lokapāladukavaṇṇanā",
  "atk-abh01a:1251_0": "Hirottappānipi heṭṭhā balavasena gahitāni,",
  "atk-abh01a:1251_1": "idha lokapālavasena.",
  "atk-abh01a:1251_2": "Lokañhi ime dve dhammā pālayanti. Yathāha –",
  "atk-abh01a:1252_0": "“Dveme,",
  "atk-abh01a:1252_1": "bhikkhave,",
  "atk-abh01a:1252_2": "sukkā dhammā lokaṃ pālenti.",
  "atk-abh01a:1252_3": "Katame dve?",
  "atk-abh01a:1252_4": "Hirī ca ottappañca. Ime kho,",
  "atk-abh01a:1252_5": "bhikkhave,",
  "atk-abh01a:1252_6": "dve sukkā dhammā lokaṃ pālenti. Sace,",
  "atk-abh01a:1252_7": "bhikkhave,",
  "atk-abh01a:1252_8": "dve sukkā dhammā lokaṃ na pāleyyuṃ,",
  "atk-abh01a:1252_9": "nayidha paññāyetha mātāti vā,",
  "atk-abh01a:1252_10": "mātucchāti vā,",
  "atk-abh01a:1252_11": "mātulānīti vā,",
  "atk-abh01a:1252_12": "ācariyabhariyāti vā,",
  "atk-abh01a:1252_13": "garūnaṃ dārāti vā.",
  "atk-abh01a:1252_14": "Sambhedaṃ loko agamissa yathā ajeḷakā kukkuṭasūkarā soṇasiṅgālā.",
  "atk-abh01a:1252_15": "Yasmā ca kho,",
  "atk-abh01a:1252_16": "bhikkhave,",
  "atk-abh01a:1252_17": "ime dve sukkā dhammā lokaṃ pālenti,",
  "atk-abh01a:1252_18": "tasmā paññāyati mātāti vā mātucchāti vā mātulānīti vā ācariyabhariyāti vā garūnaṃ dārāti vā”ti.",
  "atk-abh01a:1253_0": "Passaddhādiyugalavaṇṇanā",
  "atk-abh01a:1254_0": "Kāyassa passambhanaṃ kāyapassaddhi.",
  "atk-abh01a:1254_1": "Cittassa passambhanaṃ cittapassaddhi.",
  "atk-abh01a:1254_2": "Kāyoti cettha vedanādayo tayo khandhā.",
  "atk-abh01a:1254_3": "Ubhopi panetā ekato katvā kāyacittadarathavūpasamalakkhaṇā kāyacittapassaddhiyo,",
  "atk-abh01a:1254_4": "kāyacittadarathanimmaddanarasā,",
  "atk-abh01a:1254_5": "kāyacittānaṃ aparipphandasītibhāvapaccupaṭṭhānā,",
  "atk-abh01a:1254_6": "kāyacittapadaṭṭhānā.",
  "atk-abh01a:1254_7": "Kāyacittānaṃ avūpasamakarauddhaccādikilesapaṭipakkhabhūtāti daṭṭhabbā.",
  "atk-abh01a:1255_0": "Kāyassa lahubhāvo kāyalahutā.",
  "atk-abh01a:1255_1": "Cittassa lahubhāvo cittalahutā.",
  "atk-abh01a:1255_2": "Tā kāyacittagarubhāvavūpasamalakkhaṇā,",
  "atk-abh01a:1255_3": "kāyacittagarubhāvanimmaddanarasā,",
  "atk-abh01a:1255_4": "kāyacittānaṃ adandhatāpaccupaṭṭhānā,",
  "atk-abh01a:1255_5": "kāyacittapadaṭṭhānā.",
  "atk-abh01a:1255_6": "Kāyacittānaṃ garubhāvakarathinamiddhādikilesapaṭipakkhabhūtāti daṭṭhabbā.",
  "atk-abh01a:1256_0": "Kāyassa mudubhāvo kāyamudutā.",
  "atk-abh01a:1256_1": "Cittassa mudubhāvo cittamudutā.",
  "atk-abh01a:1256_2": "Tā kāyacittathaddhabhāvavūpasamalakkhaṇā,",
  "atk-abh01a:1256_3": "kāyacittathaddhabhāvanimmaddanarasā,",
  "atk-abh01a:1256_4": "appaṭighātapaccupaṭṭhānā,",
  "atk-abh01a:1256_5": "kāyacittapadaṭṭhānā.",
  "atk-abh01a:1256_6": "Kāyacittānaṃ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "atk-abh01a:1257_0": "Kāyassa kammaññabhāvo kāyakammaññatā.",
  "atk-abh01a:1257_1": "Cittassa kammaññabhāvo cittakammaññatā.",
  "atk-abh01a:1257_2": "Tā kāyacittaakammaññabhāvavūpasamalakkhaṇā,",
  "atk-abh01a:1257_3": "kāyacittānaṃ akammaññabhāvanimmaddanarasā,",
  "atk-abh01a:1257_4": "kāyacittānaṃ ārammaṇakaraṇasampattipaccupaṭṭhānā,",
  "atk-abh01a:1257_5": "kāyacittapadaṭṭhānā.",
  "atk-abh01a:1257_6": "Kāyacittānaṃ akammaññabhāvakarāvasesanīvaraṇapaṭipakkhabhūtāti daṭṭhabbā.",
  "atk-abh01a:1257_7": "Tā pasādanīyavatthūsu pasādāvahā,",
  "atk-abh01a:1257_8": "hitakiriyāsu viniyogakkhemabhāvāvahā suvaṇṇavisuddhi viyāti daṭṭhabbā.",
  "atk-abh01a:1258_0": "Kāyassa pāguññabhāvo kāyapāguññatā.",
  "atk-abh01a:1258_1": "Cittassa pāguññabhāvo cittapāguññatā.",
  "atk-abh01a:1258_2": "Tā kāyacittānaṃ agelaññabhāvalakkhaṇā,",
  "atk-abh01a:1258_3": "kāyacittagelaññanimmaddanarasā,",
  "atk-abh01a:1258_4": "nirādīnavapaccupaṭṭhānā,",
  "atk-abh01a:1258_5": "kāyacittapadaṭṭhānā.",
  "atk-abh01a:1258_6": "Kāyacittagelaññakaraassaddhiyādikilesapaṭipakkhabhūtāti daṭṭhabbā.",
  "atk-abh01a:1259_0": "Kāyassa ujukabhāvo kāyujukatā.",
  "atk-abh01a:1259_1": "Cittassa ujukabhāvo cittujukatā.",
  "atk-abh01a:1259_2": "Tā kāyacittānaṃ ajjavalakkhaṇā,",
  "atk-abh01a:1259_3": "kāyacittakuṭilabhāvanimmaddanarasā,",
  "atk-abh01a:1259_4": "ajimhatāpaccupaṭṭhānā,",
  "atk-abh01a:1259_5": "kāyacittapadaṭṭhānā.",
  "atk-abh01a:1259_6": "Kāyacittānaṃ kuṭilabhāvakaramāyāsāṭheyyādikilesapaṭipakkhabhūtāti daṭṭhabbā.",
  "atk-abh01a:1260_0": "Saratīti sati.",
  "atk-abh01a:1260_1": "Sampajānātīti sampajaññaṃ;",
  "atk-abh01a:1260_2": "samantato pakārehi jānātīti attho.",
  "atk-abh01a:1260_3": "Sātthakasampajaññaṃ sappāyasampajaññaṃ gocarasampajaññaṃ asammohasampajaññanti imesaṃ catunnaṃ panassa vasena bhedo veditabbo.",
  "atk-abh01a:1260_4": "Lakkhaṇādīni ca tesaṃ satindriyapaññindriyesu vuttanayeneva veditabbāni.",
  "atk-abh01a:1260_5": "Iti heṭṭhā vuttamevetaṃ dhammadvayaṃ puna imasmiṃ ṭhāne upakāravasena gahitaṃ.",
  "atk-abh01a:1261_0": "Kāmacchandādayo paccanīkadhamme sametīti samatho.",
  "atk-abh01a:1261_1": "Aniccādivasena vividhehi ākārehi dhamme passatīti vipassanā.",
  "atk-abh01a:1261_2": "Paññāvesā atthato.",
  "atk-abh01a:1261_3": "Imesampi dvinnaṃ lakkhaṇādīni heṭṭhā vuttāneva.",
  "atk-abh01a:1261_4": "Idha panete yuganaddhavasena gahitā.",
  "atk-abh01a:1262_0": "Sahajātadhamme paggaṇhātīti paggāho.",
  "atk-abh01a:1262_1": "Uddhaccasaṅkhātassa vikkhepassa paṭipakkhabhāvato na vikkhepoti avikkhepo.",
  "atk-abh01a:1262_2": "Etesampi lakkhaṇādīni heṭṭhā vuttāneva.",
  "atk-abh01a:1262_3": "Idha panetaṃ dvayaṃ vīriyasamādhiyojanatthāya gahitanti veditabbaṃ.",
  "atk-abh01a:1263_0": "Yevāpanakavaṇṇanā",
  "atk-abh01a:1264_0": "Ye vā pana tasmiṃ samaye aññepi atthi paṭiccasamuppannā arūpino dhammā,",
  "atk-abh01a:1264_1": "ime dhammā kusalāti ‘phasso hoti…pe…",
  "atk-abh01a:1264_2": "avikkhepo hotī’ti na kevalaṃ padapaṭipāṭiyā uddiṭṭhā ime paropaṇṇāsadhammā eva,",
  "atk-abh01a:1264_3": "atha kho yasmiṃ samaye kāmāvacaraṃ tihetukaṃ somanassasahagataṃ paṭhamaṃ asaṅkhārikaṃ mahācittaṃ uppannaṃ hoti,",
  "atk-abh01a:1264_4": "tasmiṃ samaye ye vā pana aññepi tehiyeva phassādīhi sampayuttā hutvā pavattamānā atthi,",
  "atk-abh01a:1264_5": "attano attano anurūpaṃ paccayaṃ paṭicca samuppannā rūpābhāvena arūpino,",
  "atk-abh01a:1264_6": "sabhāvato upalabbhamānā dhammā sabbepi ime dhammā kusalā.",
  "atk-abh01a:1265_0": "Ettāvatā cittaṅgavasena pāḷiyaṃ āruḷhe paropaṇṇāsadhamme dīpetvā yevāpanakavasena aparepi nava dhamme dhammarājā dīpeti.",
  "atk-abh01a:1265_1": "Tesu tesu hi suttapadesu ‘chando adhimokkho manasikāro tatramajjhattatā karuṇā muditā kāyaduccaritavirati",
  "atk-abh01a:1265_2": "vacīduccaritavirati micchājīvaviratī’ti ime nava dhammā paññāyanti.",
  "atk-abh01a:1265_3": "Imasmiñcāpi mahācitte kattukamyatākusaladhammacchando atthi,",
  "atk-abh01a:1265_4": "cittaṅgavasena pana pāḷiyaṃ na āruḷho.",
  "atk-abh01a:1265_5": "So idha yevāpanakavasena gahito.",
  "atk-abh01a:1266_0": "Adhimokkho atthi,",
  "atk-abh01a:1266_1": "manasikāro atthi,",
  "atk-abh01a:1266_2": "tatramajjhattatā atthi.",
  "atk-abh01a:1266_3": "Mettāpubbabhāgo atthi;",
  "atk-abh01a:1266_4": "so adose gahite gahito eva hoti.",
  "atk-abh01a:1266_5": "Karuṇāpubbabhāgo atthi,",
  "atk-abh01a:1266_6": "muditāpubbabhāgo atthi.",
  "atk-abh01a:1266_7": "Upekkhāpubbabhāgo atthi;",
  "atk-abh01a:1266_8": "so pana tatramajjhattatāya gahitāya gahitova hoti.",
  "atk-abh01a:1266_9": "Sammāvācā atthi,",
  "atk-abh01a:1266_10": "sammākammanto atthi.",
  "atk-abh01a:1266_11": "Sammāājīvo atthi;",
  "atk-abh01a:1266_12": "cittaṅgavasena pana pāḷiyaṃ na āruḷho.",
  "atk-abh01a:1266_13": "Sopi idha yevāpanakavasena gahito.",
  "atk-abh01a:1267_0": "Imesu pana navasu chando adhimokkho manasikāro tatramajjhattatāti ime cattārova ekakkhaṇe labbhanti,",
  "atk-abh01a:1267_1": "sesā nānākkhaṇe.",
  "atk-abh01a:1267_2": "Yadā hi iminā cittena micchāvācaṃ pajahati,",
  "atk-abh01a:1267_3": "virativasena sammāvācaṃ pūreti,",
  "atk-abh01a:1267_4": "tadā chandādayo cattāro,",
  "atk-abh01a:1267_5": "sammāvācā cāti ime pañca ekakkhaṇe labbhanti.",
  "atk-abh01a:1267_6": "Yadā micchākammantaṃ pajahati,",
  "atk-abh01a:1267_7": "virativasena sammākammantaṃ pūreti…pe…",
  "atk-abh01a:1267_8": "micchāājīvaṃ pajahati,",
  "atk-abh01a:1267_9": "virativasena sammāājīvaṃ pūreti…pe…",
  "atk-abh01a:1267_10": "yadā karuṇāya parikammaṃ karoti…pe…",
  "atk-abh01a:1267_11": "yadā muditāya parikammaṃ karoti,",
  "atk-abh01a:1267_12": "tadā chandādayo cattāro,",
  "atk-abh01a:1267_13": "muditāpubbabhāgo cāti ime pañca ekakkhaṇe labbhanti.",
  "atk-abh01a:1267_14": "Ito pana muñcitvā,",
  "atk-abh01a:1267_15": "dānaṃ dentassa sīlaṃ pūrentassa yoge kammaṃ karontassa cattāri apaṇṇakaṅgāneva labbhanti.",
  "atk-abh01a:1268_0": "Evametesu navasu yevāpanakadhammesu ‘chando’ti kattukamyatāyetaṃ adhivacanaṃ.",
  "atk-abh01a:1268_1": "Tasmā so kattukamyatālakkhaṇo chando,",
  "atk-abh01a:1268_2": "ārammaṇapariyesanaraso,",
  "atk-abh01a:1268_3": "ārammaṇena atthikatāpaccupaṭṭhāno.",
  "atk-abh01a:1268_4": "Tadevassa padaṭṭhānaṃ.",
  "atk-abh01a:1268_5": "Ārammaṇassa gahaṇe cāyaṃ cetaso hatthappasāraṇaṃ viya daṭṭhabbo.",
  "atk-abh01a:1269_0": "Adhimuccanaṃ ‘adhimokkho’.",
  "atk-abh01a:1269_1": "So sanniṭṭhānalakkhaṇo,",
  "atk-abh01a:1269_2": "asaṃsappanaraso,",
  "atk-abh01a:1269_3": "nicchayapaccupaṭṭhāno sanniṭṭhātabbadhammapadaṭṭhāno.",
  "atk-abh01a:1269_4": "Ārammaṇe niccalabhāvena indakhīlo viya daṭṭhabbo.",
  "atk-abh01a:1270_0": "Kiriyā kāro,",
  "atk-abh01a:1270_1": "manasmiṃ kāro ‘manasikāro’.",
  "atk-abh01a:1270_2": "Purimamanato visadisaṃ manaṃ karotītipi manasikāro.",
  "atk-abh01a:1270_3": "Svāyaṃ ārammaṇapaṭipādako vīthipaṭipādako javanapaṭipādakoti tippakāro.",
  "atk-abh01a:1270_4": "Tattha ārammaṇapaṭipādako manasmiṃ kāroti manasikāro.",
  "atk-abh01a:1270_5": "So sāraṇalakkhaṇo,",
  "atk-abh01a:1270_6": "sampayuttānaṃ ārammaṇe sampayojanaraso,",
  "atk-abh01a:1270_7": "ārammaṇābhimukhabhāvapaccupaṭṭhāno,",
  "atk-abh01a:1270_8": "saṅkhārakkhandhapariyāpanno.",
  "atk-abh01a:1270_9": "Ārammaṇapaṭipādakattena sampayuttānaṃ sārathi viya daṭṭhabbo.",
  "atk-abh01a:1270_10": "Vīthipaṭipādakoti pana pañcadvārāvajjanassetaṃ adhivacanaṃ.",
  "atk-abh01a:1270_11": "Javanapaṭipādakoti manodvārāvajjanassa.",
  "atk-abh01a:1270_12": "Na te idha adhippetā.",
  "atk-abh01a:1271_0": "Tesu dhammesu majjhattatā ‘tatramajjhattatā’.",
  "atk-abh01a:1271_1": "Sā cittacetasikānaṃ samavāhitalakkhaṇā,",
  "atk-abh01a:1271_2": "ūnādhikanivāraṇarasā,",
  "atk-abh01a:1271_3": "pakkhapātupacchedanarasā vā;",
  "atk-abh01a:1271_4": "majjhattabhāvapaccupaṭṭhānā.",
  "atk-abh01a:1271_5": "Cittacetasikānaṃ ajjhupekkhanavasena samappavattānaṃ ājāneyyānaṃ ajjhupekkhanasārathi viya daṭṭhabbā.",
  "atk-abh01a:1272_0": "‘Karuṇāmuditā’ brahmavihāraniddese āvi bhavissanti.",
  "atk-abh01a:1272_1": "Kevalañhi tā appanappattā rūpāvacarā,",
  "atk-abh01a:1272_2": "idha kāmāvacarāti ayameva viseso.",
  "atk-abh01a:1273_0": "Kāyaduccaritato virati ‘kāyaduccaritavirati’.",
  "atk-abh01a:1273_1": "Sesapadadvayepi eseva nayo.",
  "atk-abh01a:1273_2": "Lakkhaṇādito panetā tissopi kāyaduccaritādivatthūnaṃ avītikkamalakkhaṇā;",
  "atk-abh01a:1273_3": "amaddanalakkhaṇāti vuttaṃ hoti.",
  "atk-abh01a:1273_4": "Kāyaduccaritādivatthuto saṅkocanarasā,",
  "atk-abh01a:1273_5": "akiriyapaccupaṭṭhānā,",
  "atk-abh01a:1273_6": "saddhāhirottappaappicchatādiguṇapadaṭṭhānā.",
  "atk-abh01a:1273_7": "Pāpakiriyato cittassa vimukhībhāvabhūtāti daṭṭhabbā.",
  "atk-abh01a:1274_0": "Iti phassādīni chappaññāsa yevāpanakavasena vuttāni navāti sabbānipi imasmiṃ dhammuddesavāre pañcasaṭṭhi dhammapadāni bhavanti.",
  "atk-abh01a:1274_1": "Tesu ekakkhaṇe kadāci ekasaṭṭhi bhavanti,",
  "atk-abh01a:1274_2": "kadāci samasaṭṭhi.",
  "atk-abh01a:1274_3": "Tāni hi sammāvācāpūraṇādivasena.",
  "atk-abh01a:1274_4": "Uppattiyaṃ pañcasu ṭhānesu ekasaṭṭhi bhavanti.",
  "atk-abh01a:1274_5": "Tehi mutte ekasmiṃ ṭhāne samasaṭṭhi bhavanti.",
  "atk-abh01a:1274_6": "Ṭhapetvā pana yevāpanake pāḷiyaṃ yathārutavasena gayhamānāni chappaññāsāva honti.",
  "atk-abh01a:1274_7": "Aggahitaggahaṇena panettha phassapañcakaṃ,",
  "atk-abh01a:1274_8": "vitakko vicāro pīti cittekaggatā,",
  "atk-abh01a:1274_9": "pañcindriyāni,",
  "atk-abh01a:1274_10": "hiribalaṃ ottappabalanti dve balāni,",
  "atk-abh01a:1274_11": "alobho adosoti dve mūlāni,",
  "atk-abh01a:1274_12": "kāyapassaddhicittapassaddhiādayo dvādasa dhammāti samatiṃsa dhammā honti.",
  "atk-abh01a:1275_0": "Tesu samatiṃsāya dhammesu aṭṭhārasa dhammā avibhattikā honti,",
  "atk-abh01a:1275_1": "dvādasa savibhattikā.",
  "atk-abh01a:1275_2": "Katame aṭṭhārasa?",
  "atk-abh01a:1275_3": "Phasso saññā cetanā vicāro pīti jīvitindriyaṃ,",
  "atk-abh01a:1275_4": "kāyapassaddhiādayo dvādasa dhammāti ime aṭṭhārasa avibhattikā.",
  "atk-abh01a:1275_5": "Vedanā cittaṃ vitakko cittekaggatā,",
  "atk-abh01a:1275_6": "saddhindriyaṃ vīriyindriyaṃ satindriyaṃ paññindriyaṃ,",
  "atk-abh01a:1275_7": "hiribalaṃ ottappabalaṃ,",
  "atk-abh01a:1275_8": "alobho adosoti ime dvādasa dhammā savibhattikā.",
  "atk-abh01a:1275_9": "Tesu satta dhammā dvīsu ṭhānesu vibhattā, eko tīsu,",
  "atk-abh01a:1275_10": "dve catūsu,",
  "atk-abh01a:1275_11": "eko chasu,",
  "atk-abh01a:1275_12": "eko sattasu ṭhānesu vibhatto.",
  "atk-abh01a:1276_0": "Kathaṃ? Cittaṃ vitakko saddhā hirī ottappaṃ alobho adosoti ime satta dvīsu ṭhānesu vibhattā.",
  "atk-abh01a:1277_0": "Etesu hi cittaṃ tāva phassapañcakaṃ patvā cittaṃ hotīti vuttaṃ,",
  "atk-abh01a:1277_1": "indriyāni patvā manindriyanti.",
  "atk-abh01a:1277_2": "Vitakko jhānaṅgāni patvā vitakko hotīti vutto,",
  "atk-abh01a:1277_3": "maggaṅgāni patvā sammāsaṅkappoti.",
  "atk-abh01a:1277_4": "Saddhā indriyāni patvā saddhindriyaṃ hotīti vuttā,",
  "atk-abh01a:1277_5": "balāni patvā saddhābalanti.",
  "atk-abh01a:1277_6": "Hirī balāni patvā hiribalaṃ hotīti vuttā,",
  "atk-abh01a:1277_7": "lokapāladukaṃ patvā hirīti.",
  "atk-abh01a:1277_8": "Ottappepi eseva nayo.",
  "atk-abh01a:1277_9": "Alobho mūlaṃ patvā alobho hotīti vutto,",
  "atk-abh01a:1277_10": "kammapathaṃ patvā anabhijjhāti.",
  "atk-abh01a:1277_11": "Adoso mūlaṃ patvā adoso hotīti vutto,",
  "atk-abh01a:1277_12": "kammapathaṃ patvā abyāpādoti.",
  "atk-abh01a:1277_13": "Ime satta dvīsu ṭhānesu vibhattā.",
  "atk-abh01a:1278_0": "Vedanā pana phassapañcakaṃ patvā vedanā hotīti vuttā,",
  "atk-abh01a:1278_1": "jhānaṅgāni patvā sukhanti,",
  "atk-abh01a:1278_2": "indriyāni patvā somanassindriyanti.",
  "atk-abh01a:1278_3": "Evaṃ eko dhammo tīsu ṭhānesu vibhatto.",
  "atk-abh01a:1279_0": "Vīriyaṃ pana indriyāni patvā vīriyindriyaṃ hotīti vuttaṃ,",
  "atk-abh01a:1279_1": "maggaṅgāni patvā sammāvāyāmoti,",
  "atk-abh01a:1279_2": "balāni patvā vīriyabalanti,",
  "atk-abh01a:1279_3": "piṭṭhidukaṃ patvā paggāhoti.",
  "atk-abh01a:1279_4": "Satipi indriyāni patvā satindriyaṃ hotīti vuttā,",
  "atk-abh01a:1279_5": "maggaṅgāni patvā sammāsatīti,",
  "atk-abh01a:1279_6": "balāni patvā satibalanti,",
  "atk-abh01a:1279_7": "piṭṭhidukaṃ patvā sati hotīti vuttā.",
  "atk-abh01a:1279_8": "Evaṃ ime dve dhammā catūsu ṭhānesu vibhattā.",
  "atk-abh01a:1280_0": "Samādhi pana jhānaṅgāni patvā cittassekaggatā hotīti vutto,",
  "atk-abh01a:1280_1": "indriyāni patvā samādhindriyanti,",
  "atk-abh01a:1280_2": "maggaṅgāni patvā sammāsamādhīti.",
  "atk-abh01a:1280_3": "Balāni patvā samādhibalanti,",
  "atk-abh01a:1280_4": "piṭṭhidukaṃ patvā samatho avikkhepoti.",
  "atk-abh01a:1280_5": "Evamayaṃ eko dhammo chasu ṭhānesu vibhatto.",
  "atk-abh01a:1281_0": "Paññā pana indriyāni patvā paññindriyaṃ hotīti vuttā,",
  "atk-abh01a:1281_1": "maggaṅgāni patvā sammādiṭṭhīti,",
  "atk-abh01a:1281_2": "balāni patvā paññābalanti,",
  "atk-abh01a:1281_3": "mūlāni patvā amohoti,",
  "atk-abh01a:1281_4": "kammapathaṃ patvā sammādiṭṭhīti,",
  "atk-abh01a:1281_5": "piṭṭhidukaṃ patvā sampajaññaṃ vipassanāti.",
  "atk-abh01a:1281_6": "Evaṃ eko dhammo sattasu ṭhānesu vibhatto.",
  "atk-abh01a:1282_0": "Sace pana koci vadeyya –",
  "atk-abh01a:1282_1": "‘ettha apubbaṃ nāma natthi,",
  "atk-abh01a:1282_2": "heṭṭhā gahitameva gaṇhitvā tasmiṃ tasmiṃ ṭhāne padaṃ pūritaṃ,",
  "atk-abh01a:1282_3": "ananusandhikā kathā uppaṭipāṭiyā corehi ābhatabhaṇḍasadisā,",
  "atk-abh01a:1282_4": "goyūthena gatamagge ālulitatiṇasadisā ajānitvā kathitā’ti,",
  "atk-abh01a:1282_5": "so ‘māheva’nti paṭisedhetvā vattabbo –",
  "atk-abh01a:1282_6": "‘buddhānaṃ desanā ananusandhikā nāma natthi,",
  "atk-abh01a:1282_7": "sānusandhikā va hoti.",
  "atk-abh01a:1282_8": "Ajānitvā kathitāpi natthi,",
  "atk-abh01a:1282_9": "sabbā jānitvā kathitāyeva.",
  "atk-abh01a:1282_10": "Sammāsambuddho hi tesaṃ tesaṃ dhammānaṃ kiccaṃ jānāti,",
  "atk-abh01a:1282_11": "taṃ ñatvā kiccavasena vibhattiṃ āropento aṭṭhārasa dhammā ekekakiccāti ñatvā ekekasmiṃ ṭhāne vibhattiṃ āropesi.",
  "atk-abh01a:1282_12": "Satta dhammā dvedvekiccāti ñatvā dvīsu dvīsu ṭhānesu vibhattiṃ āropesi.",
  "atk-abh01a:1282_13": "Vedanā tikiccāti ñatvā tīsu ṭhānesu vibhattiṃ āropesi.",
  "atk-abh01a:1282_14": "Vīriyasatīnaṃ cattāri cattāri kiccānīti ñatvā catūsu catūsu ṭhānesu vibhattiṃ āropesi.",
  "atk-abh01a:1282_15": "Samādhi chakiccoti ñatvā chasu ṭhānesu vibhattiṃ āropesi.",
  "atk-abh01a:1282_16": "Paññā sattakiccāti ñatvā sattasu ṭhānesu vibhattiṃ āropesi’.",
  "atk-abh01a:1283_0": "Tatridaṃ opammaṃ –",
  "atk-abh01a:1283_1": "eko kira paṇḍito rājā rahogato cintesi –",
  "atk-abh01a:1283_2": "‘imaṃ rājakulasantakaṃ na yathā vā tathā vā khāditabbaṃ,",
  "atk-abh01a:1283_3": "sippānucchavikaṃ vetanaṃ vaḍḍhessāmī’ti.",
  "atk-abh01a:1283_4": "So sabbe sippike sannipātāpetvā ‘ekekasippajānanake pakkosathā’ti āha.",
  "atk-abh01a:1283_5": "Evaṃ pakkosiyamānā aṭṭhārasa janā uṭṭhahiṃsu.",
  "atk-abh01a:1283_6": "Tesaṃ ekekaṃ paṭivīsaṃ dāpetvā vissajjesi.",
  "atk-abh01a:1283_7": "‘Dve dve sippāni jānantā āgacchantū’ti vutte pana satta janā āgamaṃsu.",
  "atk-abh01a:1283_8": "Tesaṃ dve dve paṭivīse dāpesi.",
  "atk-abh01a:1283_9": "‘Tīṇi sippāni jānantā āgacchantū’ti vutte ekova āgacchi.",
  "atk-abh01a:1283_10": "Tassa tayo paṭivīse dāpesi.",
  "atk-abh01a:1283_11": "‘Cattāri sippāni jānantā āgacchantū’ti vutte dve janā āgamaṃsu.",
  "atk-abh01a:1283_12": "Tesaṃ cattāri cattāri paṭivīse dāpesi.",
  "atk-abh01a:1283_13": "‘Pañca sippāni jānantā āgacchantū’ti vutte ekopi nāgacchi.",
  "atk-abh01a:1283_14": "‘Cha sippāni jānantā āgacchantū’ti vutte ekova āgacchi.",
  "atk-abh01a:1283_15": "Tassa cha paṭivīse dāpesi.",
  "atk-abh01a:1283_16": "‘Satta sippāni jānantā āgacchantū’ti vutte ekova āgacchi.",
  "atk-abh01a:1283_17": "Tassa satta paṭivīse dāpesi.",
  "atk-abh01a:1284_0": "Tattha paṇḍito rājā viya anuttaro dhammarājā.",
  "atk-abh01a:1284_1": "Sippajānanakā viya cittacittaṅgavasena uppannā dhammā.",
  "atk-abh01a:1284_2": "Sippānucchavikavetanavaḍḍhanaṃ viya kiccavasena tesaṃ tesaṃ dhammānaṃ vibhattiāropanaṃ.",
  "atk-abh01a:1285_0": "Sabbepi panete dhammā phassapañcakavasena jhānaṅgavasena indriyavasena maggavasena balavasena mūlavasena",
  "atk-abh01a:1285_1": "kammapathavasena lokapālavasena passaddhivasena lahutāvasena mudutāvasena kammaññatāvasena pāguññatāvasena",
  "atk-abh01a:1285_2": "ujukatāvasena satisampajaññavasena samathavipassanāvasena paggāhāvikkhepavasenāti sattarasa rāsayo hontīti.",
  "atk-abh01a:1286_0": "Dhammuddesavārakathā niṭṭhitā.",
  "atk-abh01a:1287_0": "Kāmāvacarakusalaṃ niddesavārakathā",
  "atk-abh01a:1288_0": "2.",
  "atk-abh01a:1288_1": "Idāni tāneva dhammuddesavāre pāḷiāruḷhāni chappaññāsa padāni vibhajitvā dassetuṃ ‘katamo tasmiṃ samaye phasso hotī’tiādinā nayena niddesavāro āraddho.",
  "atk-abh01a:1289_0": "Tattha pucchāya tāva ayamattho –",
  "atk-abh01a:1289_1": "yasmiṃ samaye kāmāvacaraṃ kusalaṃ somanassasahagataṃ tihetukaṃ asaṅkhārikaṃ mahācittaṃ uppajjati,",
  "atk-abh01a:1289_2": "tasmiṃ samaye phasso hotīti vutto,",
  "atk-abh01a:1289_3": "katamo so phassoti iminā nayena sabbapucchāsu attho veditabbo.",
  "atk-abh01a:1290_0": "Yo tasmiṃ samaye phassoti tasmiṃ samaye yo phusanakavasena uppanno phasso,",
  "atk-abh01a:1290_1": "so phassoti.",
  "atk-abh01a:1290_2": "Idaṃ phassassa sabhāvadīpanato sabhāvapadaṃ nāma.",
  "atk-abh01a:1290_3": "Phusanāti phusanākāro.",
  "atk-abh01a:1290_4": "Samphusanāti phusanākārova upasaggena padaṃ vaḍḍhetvā vutto.",
  "atk-abh01a:1290_5": "Samphusitattanti samphusitabhāvo.",
  "atk-abh01a:1290_6": "Ayaṃ panettha yojanā –",
  "atk-abh01a:1290_7": "yo tasmiṃ samaye phusanakavasena phasso,",
  "atk-abh01a:1290_8": "yā tasmiṃ samaye phusanā,",
  "atk-abh01a:1290_9": "yā tasmiṃ samaye samphusanā,",
  "atk-abh01a:1290_10": "yaṃ tasmiṃ samaye samphusitattaṃ; atha vā,",
  "atk-abh01a:1290_11": "yo tasmiṃ samaye phusanavasena phasso,",
  "atk-abh01a:1290_12": "aññenāpi pariyāyena phusanā samphusanā samphusitattanti vuccati,",
  "atk-abh01a:1290_13": "ayaṃ tasmiṃ samaye phasso hotīti.",
  "atk-abh01a:1290_14": "Vedanādīnampi niddesesu imināva nayena padayojanā veditabbā.",
  "atk-abh01a:1291_0": "Ayaṃ panettha sabbasādhāraṇo vibhattivinicchayo.",
  "atk-abh01a:1291_1": "Yānimāni bhagavatā paṭhamaṃ kāmāvacaraṃ kusalaṃ mahācittaṃ bhājetvā dassentena atirekapaṇṇāsapadāni mātikāvasena",
  "atk-abh01a:1291_2": "ṭhapetvā puna ekekapadaṃ gahetvā vibhattiṃ āropitāni,",
  "atk-abh01a:1291_3": "tāni vibhattiṃ gacchantāni tīhi kāraṇehi vibhattiṃ gacchanti;",
  "atk-abh01a:1291_4": "nānā hontāni catūhi kāraṇehi nānā bhavanti.",
  "atk-abh01a:1291_5": "Aparadīpanā panettha dve ṭhānāni gacchati. Kathaṃ?",
  "atk-abh01a:1291_6": "Etānihi byañjanavasena upasaggavasena atthavasenāti imehi tīhi kāraṇehi vibhattiṃ gacchanti.",
  "atk-abh01a:1291_7": "Tattha kodho kujjhanā kujjhitattaṃ,",
  "atk-abh01a:1291_8": "doso dussanā dussitattanti evaṃ byañjanavasena vibhattigamanaṃ veditabbaṃ.",
  "atk-abh01a:1291_9": "Ettha hi ekova kodho byañjanavasena evaṃ vibhattiṃ gato.",
  "atk-abh01a:1291_10": "Cāro vicāro anuvicāro upavicāroti evaṃ pana upasaggavasena vibhattigamanaṃ veditabbaṃ.",
  "atk-abh01a:1291_11": "Paṇḍiccaṃ kosallaṃ nepuññaṃ vebhabyā cintā upaparikkhāti evaṃ atthavasena vibhattigamanaṃ veditabbaṃ.",
  "atk-abh01a:1291_12": "Tesu phassapadaniddese tāva imā tissopi vibhattiyo labbhanti.",
  "atk-abh01a:1291_13": "‘Phasso phusanā’ti hi byañjanavasena vibhattigamanaṃ hoti.",
  "atk-abh01a:1291_14": "‘Samphusanā’ti upasaggavasena.",
  "atk-abh01a:1291_15": "‘Samphusitatta’nti atthavasena.",
  "atk-abh01a:1291_16": "Iminā nayena sabbapadaniddesesu vibhattigamanaṃ veditabbaṃ.",
  "atk-abh01a:1292_0": "Nānā hontānipi pana nāmanānattena lakkhaṇanānattena kiccanānattena paṭikkhepanānattenāti imehi catūhi kāraṇehi nānā honti.",
  "atk-abh01a:1292_1": "Tattha katamo tasmiṃ samaye byāpādo hoti?",
  "atk-abh01a:1292_2": "Yo tasmiṃ samaye doso dussanāti ettha byāpādoti vā,",
  "atk-abh01a:1292_3": "dosoti vā,",
  "atk-abh01a:1292_4": "dvepi ete kodho eva,",
  "atk-abh01a:1292_5": "nāmena nānattaṃ gatāti.",
  "atk-abh01a:1292_6": "Evaṃ ‘nāmanānattena’ nānattaṃ veditabbaṃ.",
  "atk-abh01a:1293_0": "Rāsaṭṭhena ca pañcapi khandhā ekova khandho hoti.",
  "atk-abh01a:1293_1": "Ettha pana rūpaṃ ruppanalakkhaṇaṃ,",
  "atk-abh01a:1293_2": "vedanā vedayitalakkhaṇā,",
  "atk-abh01a:1293_3": "saññā sañjānanalakkhaṇā,",
  "atk-abh01a:1293_4": "cetanā cetayitalakkhaṇā,",
  "atk-abh01a:1293_5": "viññāṇaṃ vijānanalakkhaṇanti iminā lakkhaṇanānattena pañcakkhandhā honti.",
  "atk-abh01a:1293_6": "Evaṃ ‘lakkhaṇanānattena’ nānattaṃ veditabbaṃ.",
  "atk-abh01a:1294_0": "Cattāro sammappadhānā –",
  "atk-abh01a:1294_1": "“idha bhikkhu anuppannānaṃ pāpakānaṃ akusalānaṃ dhammānaṃ anuppādāya…pe…",
  "atk-abh01a:1294_2": "cittaṃ paggaṇhāti padahatī”ti ekameva vīriyaṃ kiccanānattena catūsu ṭhānesu āgataṃ.",
  "atk-abh01a:1294_3": "Evaṃ ‘kiccanānattena’ nānattaṃ veditabbaṃ.",
  "atk-abh01a:1295_0": "Cattāro asaddhammā –",
  "atk-abh01a:1295_1": "kodhagarutā na saddhammagarutā,",
  "atk-abh01a:1295_2": "makkhagarutā na saddhammagarutā,",
  "atk-abh01a:1295_3": "lābhagarutā na saddhammagarutā,",
  "atk-abh01a:1295_4": "sakkāragarutā na saddhammagarutāti,",
  "atk-abh01a:1295_5": "evamādīsu pana ‘paṭikkhepanānattena’ nānattaṃ veditabbaṃ.",
  "atk-abh01a:1296_0": "Imāni pana cattāri nānattāni na phasseyeva labbhanti,",
  "atk-abh01a:1296_1": "sabbesupi phassapañcakādīsu labbhanti.",
  "atk-abh01a:1296_2": "Phassassa hi phassoti nāmaṃ…pe…",
  "atk-abh01a:1296_3": "cittassa cittanti.",
  "atk-abh01a:1296_4": "Phasso ca phusanalakkhaṇo,",
  "atk-abh01a:1296_5": "vedanā vedayitalakkhaṇā,",
  "atk-abh01a:1296_6": "saññā sañjānanalakkhaṇā,",
  "atk-abh01a:1296_7": "cetanā cetayitalakkhaṇā,",
  "atk-abh01a:1296_8": "viññāṇaṃ vijānanalakkhaṇaṃ.",
  "atk-abh01a:1296_9": "Tathā phasso phusanakicco,",
  "atk-abh01a:1296_10": "vedanā anubhavanakiccā,",
  "atk-abh01a:1296_11": "saññā sañjānanakiccā,",
  "atk-abh01a:1296_12": "cetanā cetayitakiccā,",
  "atk-abh01a:1296_13": "viññāṇaṃ vijānanakiccanti.",
  "atk-abh01a:1296_14": "Evaṃ kiccanānattena nānattaṃ veditabbaṃ.",
  "atk-abh01a:1297_0": "Paṭikkhepanānattaṃ phassapañcamake natthi.",
  "atk-abh01a:1297_1": "Alobhādiniddese pana alobho alubbhanā alubbhitattantiādinā nayena labbhatīti evaṃ paṭikkhepanānattena nānattaṃ veditabbaṃ.",
  "atk-abh01a:1297_2": "Evaṃ sabbapadaniddesesu labbhamānavasena catubbidhampi nānattaṃ veditabbaṃ.",
  "atk-abh01a:1298_0": "Aparadīpanā pana padatthuti vā hoti daḷhīkammaṃ vāti evaṃ dve ṭhānāni gacchati.",
  "atk-abh01a:1298_1": "Yaṭṭhikoṭiyā uppīḷentena viya hi sakimeva phassoti vutte etaṃ padaṃ phullitamaṇḍitavibhūsitaṃ nāma na hoti.",
  "atk-abh01a:1298_2": "Punappunaṃ byañjanavasena upasaggavasena atthavasena ‘phasso phusanā samphusanā samphusitatta’nti vutte phullitamaṇḍitavibhūsitaṃ nāma hoti.",
  "atk-abh01a:1298_3": "Yathā hi daharakumāraṃ nhāpetvā,",
  "atk-abh01a:1298_4": "manoramaṃ vatthaṃ paridahāpetvā pupphāni piḷandhāpetvā akkhīni añjetvā athassa nalāṭe ekameva manosilābinduṃ kareyyuṃ,",
  "atk-abh01a:1298_5": "tassa na ettāvatā cittatilako nāma hoti.",
  "atk-abh01a:1298_6": "Nānāvaṇṇehi pana parivāretvā bindūsu katesu cittatilako nāma hoti.",
  "atk-abh01a:1298_7": "Evaṃsampadamidaṃ veditabbaṃ.",
  "atk-abh01a:1298_8": "Ayaṃ ‘padatthuti’ nāma.",
  "atk-abh01a:1299_0": "Byañjanavasena upasaggavasena atthavasena ca punappunaṃ bhaṇanameva daḷhīkammaṃ nāma.",
  "atk-abh01a:1299_1": "Yathā hi ‘āvuso’ti vā ‘bhante’ti vā ‘yakkho’ti vā ‘sappo’ti vā vutte daḷhīkammaṃ nāma na hoti.",
  "atk-abh01a:1299_2": "‘Āvuso āvuso’‘bhante bhante’‘yakkho yakkho’‘sappo sappo’ti vutte pana daḷhīkammaṃ nāma hoti.",
  "atk-abh01a:1299_3": "Evameva sakideva yaṭṭhikoṭiyā uppīḷentena viya ‘phasso’ti vutte padaṃ daḷhīkammaṃ nāma na hoti.",
  "atk-abh01a:1299_4": "Punappunaṃ byañjanavasena upasaggavasena atthavasena ‘phasso phusanā samphusanā samphusitatta’nti vutteyeva ‘daḷhīkammaṃ’ nāma hotīti.",
  "atk-abh01a:1299_5": "Evaṃ aparadīpanā dve ṭhānāni gacchati.",
  "atk-abh01a:1299_6": "Etassāpi vasena labbhamānakapadaniddesesu sabbattha attho veditabbo.",
  "atk-abh01a:1300_0": "Ayaṃ tasmiṃ samaye phasso hotīti yasmiṃ samaye paṭhamaṃ kāmāvacaraṃ mahākusalacittaṃ uppajjati,",
  "atk-abh01a:1300_1": "tasmiṃ samaye ayaṃ phasso nāma hotīti attho.",
  "atk-abh01a:1300_2": "Ayaṃ tāva phassapadaniddesassa vaṇṇanā.",
  "atk-abh01a:1300_3": "Ito paresu pana vedanādīnaṃ padānaṃ niddesesu visesamattameva vaṇṇayissāma.",
  "atk-abh01a:1300_4": "Sesaṃ idha vuttanayeneva veditabbaṃ.",
  "atk-abh01a:1301_0": "3.",
  "atk-abh01a:1301_1": "Yaṃ tasmiṃ samayeti ettha kiñcāpi katamā tasmiṃ samaye vedanā hotīti āraddhaṃ,",
  "atk-abh01a:1301_2": "‘sātapadavasena pana ‘ya’nti vuttaṃ.",
  "atk-abh01a:1301_3": "Tajjāmanoviññāṇadhātusamphassajanti ettha ‘tajjā’ vuccati tassa sātasukhassa anucchavikā sāruppā.",
  "atk-abh01a:1301_4": "Anucchavikatthopi hi ayaṃ ‘tajjā’-",
  "atk-abh01a:1301_5": "saddo hoti. Yathāha –",
  "atk-abh01a:1301_6": "“tajjaṃ tassāruppaṃ kathaṃ mantetī”ti.",
  "atk-abh01a:1301_7": "Tehi vā rūpādīhi ārammaṇehi imassa ca sukhassa paccayehi jātātipi tajjā.",
  "atk-abh01a:1301_8": "Manoviññāṇameva nissattaṭṭhena dhātūti manoviññāṇadhātu.",
  "atk-abh01a:1301_9": "Samphassato jātaṃ,",
  "atk-abh01a:1301_10": "samphasse vā jātanti samphassajaṃ.",
  "atk-abh01a:1301_11": "Cittanissitattā cetasikaṃ.",
  "atk-abh01a:1301_12": "Madhuraṭṭhena sātaṃ.",
  "atk-abh01a:1301_13": "Idaṃ vuttaṃ hoti –",
  "atk-abh01a:1301_14": "yaṃ tasmiṃ samaye yathāvuttena atthena tajjāya manoviññāṇadhātuyā samphassajaṃ cetasikaṃ sātaṃ,",
  "atk-abh01a:1301_15": "ayaṃ tasmiṃ samaye vedanā hotīti.",
  "atk-abh01a:1301_16": "Evaṃ sabbapadehi saddhiṃ yojanā veditabbā.",
  "atk-abh01a:1302_0": "Idāni cetasikaṃ sukhantiādīsu cetasikapadena kāyikasukhaṃ paṭikkhipati,",
  "atk-abh01a:1302_1": "sukhapadena cetasikaṃ dukkhaṃ.",
  "atk-abh01a:1302_2": "Cetosamphassajanti cittasamphasse jātaṃ.",
  "atk-abh01a:1302_3": "Sātaṃ sukhaṃ vedayitanti sātaṃ vedayitaṃ,",
  "atk-abh01a:1302_4": "na asātaṃ vedayitaṃ;",
  "atk-abh01a:1302_5": "sukhaṃ vedayitaṃ,",
  "atk-abh01a:1302_6": "na dukkhaṃ vedayitaṃ.",
  "atk-abh01a:1302_7": "Parato tīṇi padāni itthiliṅgavasena vuttāni.",
  "atk-abh01a:1302_8": "Sātā vedanā, na asātā;",
  "atk-abh01a:1302_9": "sukhā vedanā,",
  "atk-abh01a:1302_10": "na dukkhāti.",
  "atk-abh01a:1302_11": "Ayameva panettha attho.",
  "atk-abh01a:1303_0": "4.",
  "atk-abh01a:1303_1": "Saññāniddese tajjāmanoviññāṇadhātusamphassajāti tassākusalasaññāya anucchavikāya manoviññāṇadhātuyā samphassamhi jātā.",
  "atk-abh01a:1303_2": "Saññāti sabhāvanāmaṃ.",
  "atk-abh01a:1303_3": "Sañjānanāti sañjānanākāro.",
  "atk-abh01a:1303_4": "Sañjānitattanti sañjānitabhāvo.",
  "atk-abh01a:1304_0": "5. Cetanāniddesepi imināva nayena veditabbo.",
  "atk-abh01a:1305_0": "Cittaniddese cittavicittatāya cittaṃ.",
  "atk-abh01a:1305_1": "Ārammaṇaṃ minamānaṃ jānātīti mano.",
  "atk-abh01a:1305_2": "Mānasanti mano eva.",
  "atk-abh01a:1305_3": "“Antalikkhacaro pāso yvāyaṃ carati mānaso”ti hi ettha pana sampayuttakadhammo ‘mānaso’ti vutto.",
  "atk-abh01a:1306_0": "“Kathañhi bhagavā tuyhaṃ, sāvako sāsane rato;",
  "atk-abh01a:1307_0": "Appattamānaso sekkho, kālaṃ kayirā jane sutā”ti. ;",
  "atk-abh01a:1308_0": "Ettha arahattaṃ ‘mānasa’nti vuttaṃ.",
  "atk-abh01a:1308_1": "Idha pana ‘manova’ mānasaṃ.",
  "atk-abh01a:1308_2": "Byañjanavasena hetaṃ padaṃ vaḍḍhitaṃ.",
  "atk-abh01a:1309_0": "Hadayanti cittaṃ.",
  "atk-abh01a:1309_1": "“Cittaṃ vā te khipissāmi,",
  "atk-abh01a:1309_2": "hadayaṃ vā te phālessāmī”ti ettha uro hadayanti vuttaṃ.",
  "atk-abh01a:1309_3": "“Hadayā hadayaṃ maññe aññāya tacchatī”ti ettha cittaṃ.",
  "atk-abh01a:1309_4": "“Vakkaṃ hadaya”nti ettha hadayavatthu.",
  "atk-abh01a:1309_5": "Idha pana cittameva abbhantaraṭṭhena ‘hadaya’nti vuttaṃ.",
  "atk-abh01a:1309_6": "Tameva parisuddhaṭṭhena paṇḍaraṃ.",
  "atk-abh01a:1309_7": "Bhavaṅgaṃ sandhāyetaṃ vuttaṃ. Yathāha –",
  "atk-abh01a:1309_8": "“pabhassaramidaṃ,",
  "atk-abh01a:1309_9": "bhikkhave, cittaṃ,",
  "atk-abh01a:1309_10": "tañca kho āgantukehi upakkilesehi upakkiliṭṭha”nti.",
  "atk-abh01a:1309_11": "Tato nikkhantattā pana akusalampi,",
  "atk-abh01a:1309_12": "gaṅgāya nikkhantā nadī gaṅgā viya,",
  "atk-abh01a:1309_13": "godhāvarito nikkhantā godhāvarī viya ca,",
  "atk-abh01a:1309_14": "paṇḍarantveva vuttaṃ.",
  "atk-abh01a:1310_0": "Mano manāyatananti idha pana manoggahaṇaṃ manasseva āyatanabhāvadīpanatthaṃ.",
  "atk-abh01a:1310_1": "Tenetaṃ dīpeti –",
  "atk-abh01a:1310_2": "‘nayidaṃ devāyatanaṃ viya manassa āyatanattā manāyatanaṃ,",
  "atk-abh01a:1310_3": "atha kho mano eva āyatanaṃ manāyatana’nti.",
  "atk-abh01a:1310_4": "Tattha nivāsaṭhānaṭṭhena ākaraṭṭhena samosaraṇaṭhānaṭṭhena sañjātidesaṭṭhena kāraṇaṭṭhena ca āyatanaṃ veditabbaṃ.",
  "atk-abh01a:1310_5": "Tathā hi loke ‘issarāyatanaṃ vāsudevāyatana’ntiādīsu nivāsaṭṭhānaṃ āyatananti vuccati.",
  "atk-abh01a:1310_6": "‘Suvaṇṇāyatanaṃ rajatāyatana’ntiādīsu ākaro.",
  "atk-abh01a:1310_7": "Sāsane pana “manorame āyatane sevanti naṃ vihaṅgamā”tiādīsu samosaraṇaṭṭhānaṃ.",
  "atk-abh01a:1310_8": "“Dakkhiṇāpatho gunnaṃ āyatana”ntiādīsu sañjātideso.",
  "atk-abh01a:1310_9": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "atk-abh01a:1310_10": "Idha pana sañjātidesaṭṭhena samosaraṇaṭhānaṭṭhena kāraṇaṭṭhenāti tidhāpi vaṭṭati.",
  "atk-abh01a:1311_0": "Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ.",
  "atk-abh01a:1311_1": "Bahiddhā rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi āyatanaṃ.",
  "atk-abh01a:1311_2": "Phassādīnaṃ pana sahajātādipaccayaṭṭhena kāraṇattā kāraṇaṭṭhenapi āyatananti veditabbaṃ.",
  "atk-abh01a:1311_3": "Manindriyaṃ vuttatthameva.",
  "atk-abh01a:1312_0": "Vijānātīti viññāṇaṃ viññāṇameva khandho viññāṇakkhandho.",
  "atk-abh01a:1312_1": "Tassa rāsiādivasena attho veditabbo.",
  "atk-abh01a:1312_2": "Mahāudakakkhandhotveva saṅkhyaṃ gacchatīti.",
  "atk-abh01a:1312_3": "Ettha hi rāsaṭṭhena khandho vutto.",
  "atk-abh01a:1312_4": "“Sīlakkhandho samādhikkhandho”tiādīsu guṇaṭṭhena.",
  "atk-abh01a:1312_5": "“Addasā kho bhagavā mahantaṃ dārukkhandha”nti ettha paṇṇattimattaṭṭhena.",
  "atk-abh01a:1312_6": "Idha pana ruḷhito khandho vutto.",
  "atk-abh01a:1312_7": "Rāsaṭṭhena hi viññāṇakkhandhassa ekadeso ekaṃ viññāṇaṃ.",
  "atk-abh01a:1312_8": "Tasmā yathā rukkhassa ekadesaṃ chindanto rukkhaṃ chindatīti vuccati,",
  "atk-abh01a:1312_9": "evameva viññāṇakkhandhassa ekadesabhūtaṃ ekampi viññāṇaṃ ruḷhito viññāṇakkhandhoti vuttaṃ.",
  "atk-abh01a:1313_0": "Tajjāmanoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.",
  "atk-abh01a:1313_1": "Imasmiñhi pade ekameva cittaṃ minanaṭṭhena mano,",
  "atk-abh01a:1313_2": "vijānanaṭṭhena viññāṇaṃ,",
  "atk-abh01a:1313_3": "sabhāvaṭṭhena nissattaṭṭhena vā dhātūti tīhi nāmehi vuttaṃ.",
  "atk-abh01a:1313_4": "Iti imasmiṃ phassapañcamake phasso tāva yasmā phasso eva,",
  "atk-abh01a:1313_5": "na tajjāmanoviññāṇadhātusamphassajo,",
  "atk-abh01a:1313_6": "cittañca yasmā tajjāmanoviññāṇadhātu eva,",
  "atk-abh01a:1313_7": "tasmā imasmiṃ padadvaye ‘tajjāmanoviññāṇadhātusamphassajā’ti paññatti na āropitā.",
  "atk-abh01a:1313_8": "Vitakkapadādīsu pana labbhamānāpi idha pacchinnattā na uddhaṭā.",
  "atk-abh01a:1314_0": "Imesañca pana phassapañcamakānaṃ dhammānaṃ pāṭiyekkaṃ pāṭiyekkaṃ vinibbhogaṃ katvā paññattiṃ uddharamānena bhagavatā dukkaraṃ kataṃ.",
  "atk-abh01a:1314_1": "Nānāudakānañhi nānātelānaṃ vā ekabhājane pakkhipitvā divasaṃ nimmathitānaṃ vaṇṇa gandharasānaṃ nānatāya",
  "atk-abh01a:1314_2": "disvā vā ghāyitvā vā sāyitvā vā nānākaraṇaṃ sakkā bhaveyya ñātuṃ.",
  "atk-abh01a:1314_3": "Evaṃ santepi taṃ dukkaranti vuttaṃ.",
  "atk-abh01a:1314_4": "Sammāsambuddhena pana imesaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ pāṭiyekkaṃ",
  "atk-abh01a:1314_5": "pāṭiyekkaṃ vinibbhogaṃ katvā paññattiṃ uddharamānena atidukkaraṃ kataṃ.",
  "atk-abh01a:1314_6": "Tenāha āyasmā nāgasenatthero –",
  "atk-abh01a:1315_0": "“Dukkaraṃ, mahārāja,",
  "atk-abh01a:1315_1": "bhagavatā katanti. ‘Kiṃ,",
  "atk-abh01a:1315_2": "bhante nāgasena,",
  "atk-abh01a:1315_3": "bhagavatā dukkaraṃ kata’nti.",
  "atk-abh01a:1315_4": "‘Dukkaraṃ, mahārāja,",
  "atk-abh01a:1315_5": "bhagavatā kataṃ,",
  "atk-abh01a:1315_6": "yaṃ imesaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ –",
  "atk-abh01a:1315_7": "ayaṃ phasso,",
  "atk-abh01a:1315_8": "ayaṃ vedanā,",
  "atk-abh01a:1315_9": "ayaṃ saññā,",
  "atk-abh01a:1315_10": "ayaṃ cetanā,",
  "atk-abh01a:1315_11": "idaṃ citta’nti. ‘Opammaṃ, bhante,",
  "atk-abh01a:1315_12": "karohī’ti. ‘Yathā, mahārāja,",
  "atk-abh01a:1315_13": "kocideva puriso nāvāya samuddaṃ ajjhogāhetvā hatthapuṭena udakaṃ gahetvā jivhāya sāyitvā jāneyya nu kho, mahārāja,",
  "atk-abh01a:1315_14": "so puriso –",
  "atk-abh01a:1315_15": "idaṃ gaṅgāya udakaṃ,",
  "atk-abh01a:1315_16": "idaṃ yamunāya udakaṃ,",
  "atk-abh01a:1315_17": "idaṃ aciravatiyā udakaṃ,",
  "atk-abh01a:1315_18": "idaṃ sarabhuyā udakaṃ,",
  "atk-abh01a:1315_19": "idaṃ mahiyā udaka’nti?",
  "atk-abh01a:1315_20": "‘Dukkaraṃ, bhante,",
  "atk-abh01a:1315_21": "jānitu’nti.",
  "atk-abh01a:1315_22": "‘Tato dukkarataraṃ kho, mahārāja,",
  "atk-abh01a:1315_23": "bhagavatā kataṃ yaṃ imesaṃ arūpīnaṃ cittacetasikānaṃ dhammānaṃ…pe…",
  "atk-abh01a:1315_24": "idaṃ citta”’nti.",
  "atk-abh01a:1316_0": "7.",
  "atk-abh01a:1316_1": "Vitakkaniddese takkanavasena takko.",
  "atk-abh01a:1316_2": "Tassa tittakaṃ takkesi kumbhaṃ takkesi sakaṭaṃ takkesi yojanaṃ takkesi addhayojanaṃ takkesīti evaṃ takkanavasena pavatti veditabbā.",
  "atk-abh01a:1316_3": "Idaṃ takkassa sabhāvapadaṃ.",
  "atk-abh01a:1316_4": "Vitakkanavasena vitakko.",
  "atk-abh01a:1316_5": "Balavataratakkassetaṃ nāmaṃ.",
  "atk-abh01a:1316_6": "Suṭṭhu kappanavasena saṅkappo.",
  "atk-abh01a:1316_7": "Ekaggaṃ cittaṃ ārammaṇe appetīti appanā.",
  "atk-abh01a:1316_8": "Dutiyapadaṃ upasaggavasena vaḍḍhitaṃ.",
  "atk-abh01a:1316_9": "Balavatarā vā appanā byappanā.",
  "atk-abh01a:1316_10": "Ārammaṇe cittaṃ abhiniropeti patiṭṭhāpetīti cetaso abhiniropanā.",
  "atk-abh01a:1316_11": "Yāthāvatāya niyyānikatāya ca kusalabhāvappatto pasattho saṅkappoti sammāsaṅkappo.",
  "atk-abh01a:1317_0": "8.",
  "atk-abh01a:1317_1": "Vicāraniddese ārammaṇe caraṇakavasena cāro.",
  "atk-abh01a:1317_2": "Idamassa sabhāvapadaṃ.",
  "atk-abh01a:1317_3": "Vicaraṇavasena vicāro.",
  "atk-abh01a:1317_4": "Anugantvā vicaraṇavasena anuvicāro.",
  "atk-abh01a:1317_5": "Upagantvā vicaraṇavasena upavicāroti.",
  "atk-abh01a:1317_6": "Upasaggavasena vā padāni vaḍḍhitāni.",
  "atk-abh01a:1317_7": "Ārammaṇe cittaṃ,",
  "atk-abh01a:1317_8": "saraṃ viya jiyāya,",
  "atk-abh01a:1317_9": "anusandahitvā ṭhapanato cittassa anusandhānatā.",
  "atk-abh01a:1317_10": "Ārammaṇaṃ anupekkhamāno viya tiṭṭhatīti anupekkhanatā.",
  "atk-abh01a:1317_11": "Vicaraṇavasena vā upekkhanatā anupekkhanatā.",
  "atk-abh01a:1318_0": "9.",
  "atk-abh01a:1318_1": "Pītiniddese pītīti sabhāvapadaṃ.",
  "atk-abh01a:1318_2": "Pamuditassa bhāvo pāmojjaṃ.",
  "atk-abh01a:1318_3": "Āmodanākāro āmodanā.",
  "atk-abh01a:1318_4": "Pamodanākāro pamodanā.",
  "atk-abh01a:1318_5": "Yathā vā bhesajjānaṃ vā telānaṃ vā uṇhodakasītodakānaṃ vā ekatokaraṇaṃ modanāti vuccati,",
  "atk-abh01a:1318_6": "evamayampi pīti dhammānaṃ ekatokaraṇena modanā.",
  "atk-abh01a:1318_7": "Upasaggavasena pana maṇḍetvā āmodanā pamodanāti vuttā.",
  "atk-abh01a:1318_8": "Hāsetīti hāso.",
  "atk-abh01a:1318_9": "Pahāsetīti pahāso.",
  "atk-abh01a:1318_10": "Haṭṭhapahaṭṭhākārānametaṃ adhivacanaṃ.",
  "atk-abh01a:1318_11": "Vittīti vittaṃ;",
  "atk-abh01a:1318_12": "dhanassetaṃ nāmaṃ.",
  "atk-abh01a:1318_13": "Ayaṃ pana somanassapaccayattā vittisarikkhatāya vitti.",
  "atk-abh01a:1318_14": "Yathā hi dhanino dhanaṃ paṭicca somanassaṃ uppajjati,",
  "atk-abh01a:1318_15": "evaṃ pītimatopi pītiṃ paṭicca somanassaṃ uppajjati,",
  "atk-abh01a:1318_16": "tasmā vittīti vuttā.",
  "atk-abh01a:1318_17": "Tuṭṭhisabhāvasaṇṭhitāya pītiyā etaṃ nāmaṃ.",
  "atk-abh01a:1318_18": "Pītimā pana puggalo kāyacittānaṃ uggatattā abbhuggatattā udaggoti vuccati.",
  "atk-abh01a:1318_19": "Udaggassa bhāvo odagyaṃ.",
  "atk-abh01a:1318_20": "Attano manatā attamanatā.",
  "atk-abh01a:1318_21": "Anabhiraddhassa hi mano dukkhapadaṭṭhānattā attano mano nāma na hoti,",
  "atk-abh01a:1318_22": "abhiraddhassa pana sukhapadaṭṭhānattā attano mano nāma hoti.",
  "atk-abh01a:1318_23": "Iti attano manatā attamanatā,",
  "atk-abh01a:1318_24": "sakamanatā.",
  "atk-abh01a:1318_25": "Sakamanassa bhāvoti attho.",
  "atk-abh01a:1318_26": "Sā pana yasmā na aññassa kassaci attano manatā,",
  "atk-abh01a:1318_27": "cittasseva paneso bhāvo,",
  "atk-abh01a:1318_28": "cetasiko dhammo,",
  "atk-abh01a:1318_29": "tasmā attamanatā cittassāti vuttā.",
  "atk-abh01a:1319_0": "11.",
  "atk-abh01a:1319_1": "Ekaggatāniddese acalabhāvena ārammaṇe tiṭṭhatīti ṭhiti.",
  "atk-abh01a:1319_2": "Parato padadvayaṃ upasaggavasena vaḍḍhitaṃ.",
  "atk-abh01a:1319_3": "Apica sampayuttadhamme ārammaṇamhi sampiṇḍetvā tiṭṭhatīti saṇṭhiti.",
  "atk-abh01a:1319_4": "Ārammaṇaṃ ogāhetvā anupavisitvā tiṭṭhatīti avaṭṭhiti.",
  "atk-abh01a:1319_5": "Kusalapakkhasmiñhi cattāro dhammā ārammaṇaṃ ogāhanti –",
  "atk-abh01a:1319_6": "saddhā sati samādhi paññāti.",
  "atk-abh01a:1319_7": "Teneva saddhā okappanāti vuttā,",
  "atk-abh01a:1319_8": "sati apilāpanatāti,",
  "atk-abh01a:1319_9": "samādhi avaṭṭhitīti,",
  "atk-abh01a:1319_10": "paññā pariyogāhanāti.",
  "atk-abh01a:1319_11": "Akusalapakkhe pana tayo dhammā ārammaṇaṃ ogāhanti –",
  "atk-abh01a:1319_12": "taṇhā diṭṭhi avijjāti.",
  "atk-abh01a:1319_13": "Teneva te oghāti vuttā.",
  "atk-abh01a:1319_14": "Cittekaggatā panettha na balavatī hoti.",
  "atk-abh01a:1319_15": "Yathā hi rajuṭṭhānaṭṭhāne udakena siñcitvā sammaṭṭhe thokameva kālaṃ rajo sannisīdati,",
  "atk-abh01a:1319_16": "sukkhante sukkhante puna pakatibhāvena vuṭṭhāti,",
  "atk-abh01a:1319_17": "evameva akusalapakkhe cittekaggatā na balavatī hoti.",
  "atk-abh01a:1319_18": "Yathā pana tasmiṃ ṭhāne ghaṭehi udakaṃ āsiñcitvā kudālena khanitvā ākoṭanamaddanaghaṭṭanāni katvā upalitte ādāse viya chāyā paññāyati,",
  "atk-abh01a:1319_19": "vassasatātikkamepi taṃmuhuttakataṃ viya hoti,",
  "atk-abh01a:1319_20": "evameva kusalapakkhe cittekaggatā balavatī hoti.",
  "atk-abh01a:1320_0": "Uddhaccavicikicchāvasena pavattassa visāhārassa paṭipakkhato avisāhāro.",
  "atk-abh01a:1320_1": "Uddhaccavicikicchāvaseneva gacchantaṃ cittaṃ vikkhipati nāma.",
  "atk-abh01a:1320_2": "Ayaṃ pana tathāvidho vikkhepo na hotīti avikkhepo.",
  "atk-abh01a:1320_3": "Uddhaccavicikicchāvaseneva ca cittaṃ visāhaṭaṃ nāma hoti,",
  "atk-abh01a:1320_4": "ito cito ca harīyati.",
  "atk-abh01a:1320_5": "Ayaṃ pana evaṃ avisāhaṭassa mānasassa bhāvoti avisāhaṭamānasatā.",
  "atk-abh01a:1321_0": "Samathoti tividho samatho –",
  "atk-abh01a:1321_1": "cittasamatho,",
  "atk-abh01a:1321_2": "adhikaraṇasamatho,",
  "atk-abh01a:1321_3": "sabbasaṅkhārasamathoti.",
  "atk-abh01a:1321_4": "Tattha aṭṭhasu samāpattīsu cittekaggatā cittasamatho nāma.",
  "atk-abh01a:1321_5": "Tañhi āgamma cittacalanaṃ cittavipphanditaṃ sammati vūpasammati,",
  "atk-abh01a:1321_6": "tasmā so cittasamathoti vuccati.",
  "atk-abh01a:1321_7": "Sammukhāvinayādisattavidho samatho adhikaraṇasamatho nāma.",
  "atk-abh01a:1321_8": "Tañhi āgamma tāni tāni adhikaraṇāni sammanti vūpasammanti,",
  "atk-abh01a:1321_9": "tasmā so adhikaraṇasamathoti vuccati.",
  "atk-abh01a:1321_10": "Yasmā pana sabbe saṅkhārā nibbānaṃ āgamma sammanti vūpasammanti,",
  "atk-abh01a:1321_11": "tasmā taṃ sabbasaṅkhārasamathoti vuccati.",
  "atk-abh01a:1321_12": "Imasmiṃ atthe cittasamatho adhippeto.",
  "atk-abh01a:1321_13": "Samādhilakkhaṇe indaṭṭhaṃ kāretīti samādhindriyaṃ.",
  "atk-abh01a:1321_14": "Uddhacce na kampatīti samādhibalaṃ.",
  "atk-abh01a:1321_15": "Sammāsamādhīti yāthāvasamādhi niyyānikasamādhi kusalasamādhi.",
  "atk-abh01a:1322_0": "12.",
  "atk-abh01a:1322_1": "Saddhindriyaniddese buddhādiguṇānaṃ saddahanavasena saddhā.",
  "atk-abh01a:1322_2": "Buddhādīni vā ratanāni saddahati pattiyāyatīti saddhā.",
  "atk-abh01a:1322_3": "Saddahanāti saddahanākāro.",
  "atk-abh01a:1322_4": "Buddhādīnaṃ guṇe ogāhati,",
  "atk-abh01a:1322_5": "bhinditvā viya anupavisatīti okappanā.",
  "atk-abh01a:1322_6": "Buddhādīnaṃ guṇesu etāya sattā ativiya pasīdanti,",
  "atk-abh01a:1322_7": "sayaṃ vā abhippasīdatīti abhippasādo.",
  "atk-abh01a:1322_8": "Idāni yasmā saddhindriyādīnaṃ samāsapadānaṃ vasena aññasmiṃ pariyāye āraddhe ādipadaṃ gahetvāva padabhājanaṃ karīyati –",
  "atk-abh01a:1322_9": "ayaṃ abhidhamme dhammatā –",
  "atk-abh01a:1322_10": "tasmā puna saddhāti vuttaṃ.",
  "atk-abh01a:1322_11": "Yathā vā itthiyā indriyaṃ itthindriyaṃ,",
  "atk-abh01a:1322_12": "na tathā idaṃ.",
  "atk-abh01a:1322_13": "Idaṃ pana saddhāva indriyaṃ saddhindriyanti.",
  "atk-abh01a:1322_14": "Evaṃ samānādhikaraṇabhāvañāpanatthampi puna saddhāti vuttaṃ.",
  "atk-abh01a:1322_15": "Evaṃ sabbapadaniddesesu ādipadassa puna vacane payojanaṃ veditabbaṃ.",
  "atk-abh01a:1322_16": "Adhimokkhalakkhaṇe indaṭṭhaṃ kāretīti saddhindriyaṃ.",
  "atk-abh01a:1322_17": "Asaddhiye na kampatīti saddhābalaṃ.",
  "atk-abh01a:1323_0": "13.",
  "atk-abh01a:1323_1": "Vīriyindriyaniddese cetasikoti idaṃ vīriyassa niyamato cetasikabhāvadīpanatthaṃ vuttaṃ.",
  "atk-abh01a:1323_2": "Idañhi vīriyaṃ “yadapi,",
  "atk-abh01a:1323_3": "bhikkhave,",
  "atk-abh01a:1323_4": "kāyikaṃ vīriyaṃ tadapi vīriyasambojjhaṅgo,",
  "atk-abh01a:1323_5": "yadapi cetasikaṃ vīriyaṃ tadapi vīriyasambojjhaṅgoti.",
  "atk-abh01a:1323_6": "Itihidaṃ uddesaṃ gacchatī”ti evamādīsu suttesu caṅkamādīni karontassa uppannattā ‘kāyika’nti vuccamānampi kāyaviññāṇaṃ viya kāyikaṃ nāma natthi,",
  "atk-abh01a:1323_7": "cetasikameva panetanti dassetuṃ ‘cetasiko’ti vuttaṃ.",
  "atk-abh01a:1323_8": "Vīriyārambhoti vīriyasaṅkhāto ārambho.",
  "atk-abh01a:1323_9": "Iminā sesārambhe paṭikkhipati.",
  "atk-abh01a:1323_10": "Ayañhi ‘ārambha’-",
  "atk-abh01a:1323_11": "saddo kamme āpattiyaṃ kiriyāyaṃ vīriye hiṃsāya vikopaneti anekesu atthesu āgato.",
  "atk-abh01a:1324_0": "“Yaṃkiñci dukkhaṃ sambhoti, sabbaṃ ārambhapaccayā;",
  "atk-abh01a:1325_0": "Ārambhānaṃ nirodhena, natthi dukkhassa sambhavo”ti. ;",
  "atk-abh01a:1326_0": "Ettha hi kammaṃ ‘ārambho’ti āgataṃ.",
  "atk-abh01a:1326_1": "“Ārambhati ca vippaṭisārī ca hotī”ti ettha āpatti.",
  "atk-abh01a:1326_2": "“Mahāyaññā mahārambhā na te honti mahapphalā”ti ettha yūpussāpanādikiriyā.",
  "atk-abh01a:1326_3": "“Ārambhatha nikkamatha yuñjatha buddhasāsane”ti ettha vīriyaṃ.",
  "atk-abh01a:1326_4": "“Samaṇaṃ gotamaṃ uddissa pāṇaṃ ārabhantī”ti ettha hiṃsā.",
  "atk-abh01a:1326_5": "“Bījagāmabhūtagāmasamārambhā paṭivirato hotī”ti ettha chedanabhañjanādikaṃ vikopanaṃ.",
  "atk-abh01a:1326_6": "Idha pana vīriyameva adhippetaṃ. Tenāha –",
  "atk-abh01a:1326_7": "‘vīriyārambhoti vīriyasaṅkhāto ārambho’ti.",
  "atk-abh01a:1326_8": "Vīriyañhi ārambhanakavasena ārambhoti vuccati.",
  "atk-abh01a:1326_9": "Idamassa sabhāvapadaṃ.",
  "atk-abh01a:1326_10": "Kosajjato nikkhamanavasena nikkamo.",
  "atk-abh01a:1326_11": "Paraṃ paraṃ ṭhānaṃ akkamanavasena parakkamo.",
  "atk-abh01a:1326_12": "Uggantvā yamanavasena uyyāmo.",
  "atk-abh01a:1326_13": "Byāyamanavasena vāyāmo.",
  "atk-abh01a:1326_14": "Ussāhanavasena ussāho.",
  "atk-abh01a:1326_15": "Adhimattussāhanavasena ussoḷhī.",
  "atk-abh01a:1326_16": "Thirabhāvaṭṭhena thāmo.",
  "atk-abh01a:1326_17": "Cittacetasikānaṃ dhāraṇavasena avicchedato vā pavattanavasena kusalasantānaṃ dhāretīti dhiti.",
  "atk-abh01a:1327_0": "Aparo nayo –",
  "atk-abh01a:1327_1": "nikkamo ceso kāmānaṃ panudanāya,",
  "atk-abh01a:1327_2": "parakkamo ceso bandhanacchedāya,",
  "atk-abh01a:1327_3": "uyyāmo ceso oghanittharaṇāya,",
  "atk-abh01a:1327_4": "vāyāmo ceso pāraṅgamanaṭṭhena,",
  "atk-abh01a:1327_5": "ussāho ceso pubbaṅgamaṭṭhena,",
  "atk-abh01a:1327_6": "ussoḷhī ceso adhimattaṭṭhena,",
  "atk-abh01a:1327_7": "thāmo ceso palighugghāṭanatāya,",
  "atk-abh01a:1327_8": "dhiti ceso avaṭṭhitikāritāyāti.",
  "atk-abh01a:1328_0": "“Kāmaṃ taco ca nhāru ca aṭṭhi ca avasissatū”ti evaṃ pavattikāle asithilaparakkamavasena asithilaparakkamatā;",
  "atk-abh01a:1328_1": "thiraparakkamo,",
  "atk-abh01a:1328_2": "daḷhaparakkamoti attho.",
  "atk-abh01a:1328_3": "Yasmā panetaṃ vīriyaṃ kusalakammakaraṇaṭṭhāne chandaṃ na nikkhipati,",
  "atk-abh01a:1328_4": "dhuraṃ na nikkhipati,",
  "atk-abh01a:1328_5": "na otāreti,",
  "atk-abh01a:1328_6": "na vissajjeti,",
  "atk-abh01a:1328_7": "anosakkitamānasataṃ āvahati,",
  "atk-abh01a:1328_8": "tasmā anikkhittachandatā anikkhittadhuratāti vuttaṃ.",
  "atk-abh01a:1328_9": "Yathā pana tajjātike udakasambhinnaṭṭhāne dhuravāhagoṇaṃ gaṇhathāti vadanti,",
  "atk-abh01a:1328_10": "so jaṇṇunā bhūmiṃ uppīḷetvāpi dhuraṃ vahati,",
  "atk-abh01a:1328_11": "bhūmiyaṃ patituṃ na deti,",
  "atk-abh01a:1328_12": "evameva vīriyaṃ kusalakammakaraṇaṭṭhāne dhuraṃ ukkhipati paggaṇhāti,",
  "atk-abh01a:1328_13": "tasmā dhurasampaggāhoti vuttaṃ.",
  "atk-abh01a:1328_14": "Paggahalakkhaṇe indaṭṭhaṃ kāretīti vīriyindriyaṃ.",
  "atk-abh01a:1328_15": "Kosajje na kampatīti vīriyabalaṃ.",
  "atk-abh01a:1328_16": "Yāthāvaniyyānikakusalavāyāmatāya sammāvāyāmo.",
  "atk-abh01a:1329_0": "14.",
  "atk-abh01a:1329_1": "Satindriyaniddese saraṇakavasena sati.",
  "atk-abh01a:1329_2": "Idaṃ satiyā sabhāvapadaṃ.",
  "atk-abh01a:1329_3": "Punappunaṃ saraṇato anussaraṇavasena anussati.",
  "atk-abh01a:1329_4": "Abhimukhaṃ gantvā viya saraṇato paṭisaraṇavasena paṭissati.",
  "atk-abh01a:1329_5": "Upasaggavasena vā vaḍḍhitamattametaṃ.",
  "atk-abh01a:1329_6": "Saraṇākāro saraṇatā.",
  "atk-abh01a:1329_7": "Yasmā pana saraṇatāti tiṇṇaṃ saraṇānampi nāmaṃ,",
  "atk-abh01a:1329_8": "tasmā taṃ paṭisedhetuṃ puna satiggahaṇaṃ kataṃ.",
  "atk-abh01a:1329_9": "Satisaṅkhātā saraṇatāti ayañhettha attho.",
  "atk-abh01a:1329_10": "Sutapariyattassa dhāraṇabhāvato dhāraṇatā.",
  "atk-abh01a:1329_11": "Anupavisanasaṅkhātena ogāhanaṭṭhena apilāpanabhāvo apilāpanatā.",
  "atk-abh01a:1329_12": "Yathā hi lābukaṭāhādīni udake plavanti,",
  "atk-abh01a:1329_13": "na anupavisanti,",
  "atk-abh01a:1329_14": "na tathā ārammaṇe sati.",
  "atk-abh01a:1329_15": "Ārammaṇañhesā anupavisati,",
  "atk-abh01a:1329_16": "tasmā apilāpanatāti vuttā.",
  "atk-abh01a:1329_17": "Cirakatacirabhāsitānaṃ asammussanabhāvato asammussanatā.",
  "atk-abh01a:1329_18": "Upaṭṭhānalakkhaṇe jotanalakkhaṇe ca indaṭṭhaṃ kāretīti indriyaṃ.",
  "atk-abh01a:1329_19": "Satisaṅkhātaṃ indriyaṃ satindriyaṃ.",
  "atk-abh01a:1329_20": "Pamāde na kampatīti satibalaṃ.",
  "atk-abh01a:1329_21": "Yāthāvasati niyyānikasati kusalasatīti sammāsati.",
  "atk-abh01a:1330_0": "16.",
  "atk-abh01a:1330_1": "Paññindriyaniddese tassa tassa atthassa pākaṭakaraṇasaṅkhātena paññāpanaṭṭhena paññā.",
  "atk-abh01a:1330_2": "Tena tena vā aniccādinā pakārena dhamme jānātītipi paññā.",
  "atk-abh01a:1330_3": "Idamassā sabhāvapadaṃ.",
  "atk-abh01a:1330_4": "Pajānanākāro pajānanā.",
  "atk-abh01a:1330_5": "Aniccādīni vicinātīti vicayo.",
  "atk-abh01a:1330_6": "Pavicayoti upasaggena padaṃ vaḍḍhitaṃ.",
  "atk-abh01a:1330_7": "Catusaccadhamme vicinātīti dhammavicayo.",
  "atk-abh01a:1330_8": "Aniccādīnaṃ sallakkhaṇavasena sallakkhaṇā.",
  "atk-abh01a:1330_9": "Sāyeva puna upasagganānattena upalakkhaṇā paccupalakkhaṇāti vuttā.",
  "atk-abh01a:1330_10": "Paṇḍitassa bhāvo paṇḍiccaṃ.",
  "atk-abh01a:1330_11": "Kusalassa bhāvo kosallaṃ.",
  "atk-abh01a:1330_12": "Nipuṇassa bhāvo nepuññaṃ.",
  "atk-abh01a:1330_13": "Aniccādīnaṃ vibhāvanavasena vebhabyā.",
  "atk-abh01a:1330_14": "Aniccādīnaṃ cintanakavasena cintā.",
  "atk-abh01a:1330_15": "Yassa vā uppajjati taṃ aniccādīni cintāpetītipi cintā.",
  "atk-abh01a:1330_16": "Aniccādīni upaparikkhatīti upaparikkhā.",
  "atk-abh01a:1330_17": "Bhūrīti pathaviyā nāmaṃ.",
  "atk-abh01a:1330_18": "Ayampi saṇhaṭṭhena vitthaṭaṭṭhena ca bhūrī viyāti bhūrī.",
  "atk-abh01a:1330_19": "Tena vuttaṃ –",
  "atk-abh01a:1330_20": "“bhūrī vuccati pathavī.",
  "atk-abh01a:1330_21": "Tāya pathavīsamāya vitthaṭāya vipulāya paññāya samannāgatoti bhūripaññoti.",
  "atk-abh01a:1330_22": "Apica paññāya etaṃ adhivacanaṃ bhūrī”ti.",
  "atk-abh01a:1330_23": "Bhūte atthe ramatītipi bhūrī.",
  "atk-abh01a:1330_24": "Asani viya siluccaye kilese medhati hiṃsatīti medhā.",
  "atk-abh01a:1330_25": "Khippaṃ gahaṇadhāraṇaṭṭhena vā medhā.",
  "atk-abh01a:1330_26": "Yassa uppajjati taṃ attahitapaṭipattiyaṃ sampayuttadhamme ca yāthāvalakkhaṇapaṭivedhe parinetīti pariṇāyikā.",
  "atk-abh01a:1330_27": "Aniccādivasena dhamme vipassatīti vipassanā.",
  "atk-abh01a:1330_28": "Sammā pakārehi aniccādīni jānātīti sampajaññaṃ.",
  "atk-abh01a:1330_29": "Uppathapaṭipanne sindhave vīthiāropanatthaṃ patodo viya uppathe dhāvanakaṃ kūṭacittaṃ vīthiāropanatthaṃ vijjhatīti patodo viya patodo.",
  "atk-abh01a:1330_30": "Dassanalakkhaṇe indaṭṭhaṃ kāretīti indriyaṃ.",
  "atk-abh01a:1330_31": "Paññāsaṅkhātaṃ indriyaṃ paññindriyaṃ.",
  "atk-abh01a:1330_32": "Avijjāya na kampatīti paññābalaṃ.",
  "atk-abh01a:1330_33": "Kilesacchedanaṭṭhena paññāva satthaṃ paññāsatthaṃ.",
  "atk-abh01a:1330_34": "Accuggataṭṭhena paññāva pāsādo paññāpāsādo.",
  "atk-abh01a:1331_0": "Ālokanaṭṭhena paññāva āloko paññāāloko.",
  "atk-abh01a:1331_1": "Obhāsanaṭṭhena paññāva obhāso paññāobhāso.",
  "atk-abh01a:1331_2": "Pajjotanaṭṭhena paññāva pajjoto paññāpajjoto.",
  "atk-abh01a:1331_3": "Paññavato hi ekapallaṅkena nisinnassa dasasahassilokadhātu ekālokā ekobhāsā ekapajjotā hoti,",
  "atk-abh01a:1331_4": "tenetaṃ vuttaṃ.",
  "atk-abh01a:1331_5": "Imesu pana tīsu padesu ekapadenapi etasmiṃ atthe siddhe,",
  "atk-abh01a:1331_6": "yāni panetāni “cattārome,",
  "atk-abh01a:1331_7": "bhikkhave, ālokā.",
  "atk-abh01a:1331_8": "Katame cattāro?",
  "atk-abh01a:1331_9": "Candāloko sūriyāloko agyāloko paññāloko. Ime kho,",
  "atk-abh01a:1331_10": "bhikkhave,",
  "atk-abh01a:1331_11": "cattāro ālokā.",
  "atk-abh01a:1331_12": "Etadaggaṃ,",
  "atk-abh01a:1331_13": "bhikkhave,",
  "atk-abh01a:1331_14": "imesaṃ catunnaṃ ālokānaṃ yadidaṃ paññāloko”.",
  "atk-abh01a:1331_15": "Tathā “cattārome,",
  "atk-abh01a:1331_16": "bhikkhave,",
  "atk-abh01a:1331_17": "obhāsā…pe…",
  "atk-abh01a:1331_18": "cattārome,",
  "atk-abh01a:1331_19": "bhikkhave,",
  "atk-abh01a:1331_20": "pajjotā”ti sattānaṃ ajjhāsayavasena suttāni desitāni,",
  "atk-abh01a:1331_21": "tadanurūpeneva idhāpi desanā katā.",
  "atk-abh01a:1331_22": "Attho hi anekehi ākārehi vibhajjamāno suvibhatto hoti.",
  "atk-abh01a:1331_23": "Aññathā ca añño bujjhati,",
  "atk-abh01a:1331_24": "aññathā ca aññoti.",
  "atk-abh01a:1332_0": "Ratikaraṇaṭṭhena pana ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena",
  "atk-abh01a:1332_1": "anomasattaparibhogaṭṭhena ca paññāva ratanaṃ paññāratanaṃ.",
  "atk-abh01a:1332_2": "Na tena sattā muyhanti,",
  "atk-abh01a:1332_3": "sayaṃ vā ārammaṇe na muyhatīti amoho.",
  "atk-abh01a:1332_4": "Dhammavicayapadaṃ vuttatthameva.",
  "atk-abh01a:1332_5": "Kasmā panetaṃ puna vuttanti?",
  "atk-abh01a:1332_6": "Amohassa mohapaṭipakkhabhāvadīpanatthaṃ.",
  "atk-abh01a:1332_7": "Tenetaṃ dīpeti –",
  "atk-abh01a:1332_8": "yvāyaṃ amoho so na kevalaṃ mohato añño dhammo,",
  "atk-abh01a:1332_9": "mohassa pana paṭipakkho,",
  "atk-abh01a:1332_10": "dhammavicayasaṅkhāto amoho nāma idha adhippetoti.",
  "atk-abh01a:1332_11": "Sammādiṭṭhīti yāthāvaniyyānikakusaladiṭṭhi.",
  "atk-abh01a:1333_0": "19.",
  "atk-abh01a:1333_1": "Jīvitindriyaniddese yo tesaṃ arūpīnaṃ dhammānaṃ āyūti tesaṃ sampayuttakānaṃ arūpadhammānaṃ yo āyāpanaṭṭhena āyu,",
  "atk-abh01a:1333_2": "tasmiñhi sati arūpadhammā ayanti gacchanti pavattanti,",
  "atk-abh01a:1333_3": "tasmā āyūti vuccati.",
  "atk-abh01a:1333_4": "Idamassa sabhāvapadaṃ.",
  "atk-abh01a:1333_5": "Yasmā panete dhammā āyusmiṃyeva sati tiṭṭhanti yapenti yāpenti iriyanti vattanti pālayanti,",
  "atk-abh01a:1333_6": "tasmā ṭhitītiādīni vuttāni.",
  "atk-abh01a:1333_7": "Vacanattho panettha –",
  "atk-abh01a:1333_8": "etāya tiṭṭhantīti ṭhiti.",
  "atk-abh01a:1333_9": "Yapentīti yapanā.",
  "atk-abh01a:1333_10": "Tathā yāpanā.",
  "atk-abh01a:1333_11": "Evaṃ bujjhantānaṃ pana vasena purimapade rassattaṃ kataṃ.",
  "atk-abh01a:1333_12": "Etāya iriyantīti iriyanā.",
  "atk-abh01a:1333_13": "Vattantīti vattanā.",
  "atk-abh01a:1333_14": "Pālayantīti pālanā.",
  "atk-abh01a:1333_15": "Jīvanti etenāti jīvitaṃ.",
  "atk-abh01a:1333_16": "Anupālanalakkhaṇe indaṭṭhaṃ kāretīti jīvitindriyaṃ.",
  "atk-abh01a:1334_0": "30.",
  "atk-abh01a:1334_1": "Hiribalaniddese yaṃ tasmiṃ samayeti yena dhammena tasmiṃ samaye.",
  "atk-abh01a:1334_2": "Liṅgavipallāsaṃ vā katvā yo dhammo tasmiṃ samayetipi attho veditabbo.",
  "atk-abh01a:1334_3": "Hiriyitabbenāti upayogatthe karaṇavacanaṃ.",
  "atk-abh01a:1334_4": "Hiriyitabbayuttakaṃ kāyaduccaritādidhammaṃ hiriyati jigucchatīti attho.",
  "atk-abh01a:1334_5": "Pāpakānanti lāmakānaṃ.",
  "atk-abh01a:1334_6": "Akusalānaṃ dhammānanti akosallasambhūtānaṃ dhammānaṃ.",
  "atk-abh01a:1334_7": "Samāpattiyāti idampi upayogatthe karaṇavacanaṃ.",
  "atk-abh01a:1334_8": "Tesaṃ dhammānaṃ samāpattiṃ paṭilābhaṃ samaṅgībhāvaṃ hiriyati jigucchatīti attho.",
  "atk-abh01a:1335_0": "31.",
  "atk-abh01a:1335_1": "Ottappabalaniddese ottappitabbenāti hetvatthe karaṇavacanaṃ.",
  "atk-abh01a:1335_2": "Ottappitabbayuttakena ottappassa hetubhūtena kāyaduccaritādinā vuttappakārāya ca samāpattiyā ottappassa hetubhūtāya ottappati,",
  "atk-abh01a:1335_3": "bhāyatīti attho.",
  "atk-abh01a:1336_0": "32.",
  "atk-abh01a:1336_1": "Alobhaniddese alubbhanakavasena alobho.",
  "atk-abh01a:1336_2": "Na lubbhatītipi alobho.",
  "atk-abh01a:1336_3": "Idamassa sabhāvapadaṃ.",
  "atk-abh01a:1336_4": "Alubbhanāti alubbhanākāro.",
  "atk-abh01a:1336_5": "Lobhasamaṅgī puggalo lubbhito nāma.",
  "atk-abh01a:1336_6": "Na lubbhito alubbhito.",
  "atk-abh01a:1336_7": "Alubbhitassa bhāvo alubbhitattaṃ.",
  "atk-abh01a:1336_8": "Sārāgapaṭipakkhato na sārāgoti asārāgo.",
  "atk-abh01a:1336_9": "Asārajjanāti asārajjanākāro.",
  "atk-abh01a:1336_10": "Asārajjitassa bhāvo asārajjitattaṃ.",
  "atk-abh01a:1336_11": "Na abhijjhāyatīti anabhijjhā.",
  "atk-abh01a:1336_12": "Alobho kusalamūlanti alobhasaṅkhātaṃ kusalamūlaṃ.",
  "atk-abh01a:1336_13": "Alobho hi kusalānaṃ dhammānaṃ mūlaṃ paccayaṭṭhenāti kusalamūlaṃ.",
  "atk-abh01a:1336_14": "Kusalañca taṃ paccayaṭṭhena mūlañcātipi kusalamūlaṃ.",
  "atk-abh01a:1337_0": "33.",
  "atk-abh01a:1337_1": "Adosaniddese adussanakavasena adoso.",
  "atk-abh01a:1337_2": "Na dussatītipi adoso.",
  "atk-abh01a:1337_3": "Idamassa sabhāvapadaṃ.",
  "atk-abh01a:1337_4": "Adussanāti adussanākāro.",
  "atk-abh01a:1337_5": "Adussitassa bhāvo adussitattaṃ.",
  "atk-abh01a:1337_6": "Byāpādapaṭipakkhato na byāpādoti abyāpādo.",
  "atk-abh01a:1337_7": "Kodhadukkhapaṭipakkhato na byāpajjoti abyāpajjo.",
  "atk-abh01a:1337_8": "Adosasaṅkhātaṃ kusalamūlaṃ adoso kusalamūlaṃ.",
  "atk-abh01a:1337_9": "Taṃ vuttatthameva.",
  "atk-abh01a:1338_0": "40- 41.",
  "atk-abh01a:1338_1": "Kāyapassaddhiniddesādīsu yasmā kāyoti tayo khandhā adhippetā,",
  "atk-abh01a:1338_2": "tasmā vedanākkhandhassātiādi vuttaṃ.",
  "atk-abh01a:1338_3": "Passambhanti etāya te dhammā,",
  "atk-abh01a:1338_4": "vigatadarathā bhavanti,",
  "atk-abh01a:1338_5": "samassāsappattāti passaddhi.",
  "atk-abh01a:1338_6": "Dutiyapadaṃ upasaggavasena vaḍḍhitaṃ.",
  "atk-abh01a:1338_7": "Passambhanāti passambhanākāro.",
  "atk-abh01a:1338_8": "Dutiyapadaṃ upasaggavasena vaḍḍhitaṃ.",
  "atk-abh01a:1338_9": "Passaddhisamaṅgitāya paṭippassambhitassa khandhattayassa bhāvo paṭippassambhitattaṃ.",
  "atk-abh01a:1338_10": "Sabbapadehipi tiṇṇaṃ khandhānaṃ kilesadarathapaṭippassaddhi eva kathitā.",
  "atk-abh01a:1338_11": "Dutiyanayena viññāṇakkhandhassa darathapaṭippassaddhi kathitā.",
  "atk-abh01a:1339_0": "42- 43.",
  "atk-abh01a:1339_1": "Lahutāti lahutākāro.",
  "atk-abh01a:1339_2": "Lahupariṇāmatāti lahupariṇāmo etesaṃ dhammānanti lahupariṇāmā;",
  "atk-abh01a:1339_3": "tesaṃ bhāvo lahupariṇāmatā;",
  "atk-abh01a:1339_4": "sīghaṃ sīghaṃ parivattanasamatthatāti vuttaṃ hoti.",
  "atk-abh01a:1339_5": "Adandhanatāti garubhāvapaṭikkhepavacanametaṃ;",
  "atk-abh01a:1339_6": "abhāriyatāti attho.",
  "atk-abh01a:1339_7": "Avitthanatāti mānādikilesabhārassa abhāvena athaddhatā.",
  "atk-abh01a:1339_8": "Evaṃ paṭhamena tiṇṇaṃ khandhānaṃ lahutākāro kathito.",
  "atk-abh01a:1339_9": "Dutiyena viññāṇakkhandhassa lahutākāro kathito.",
  "atk-abh01a:1340_0": "44- 45.",
  "atk-abh01a:1340_1": "Mudutāti mudubhāvo.",
  "atk-abh01a:1340_2": "Maddavatāti maddavaṃ vuccati siniddhaṃ, maṭṭhaṃ;",
  "atk-abh01a:1340_3": "maddavassa bhāvo maddavatā.",
  "atk-abh01a:1340_4": "Akakkhaḷatāti akakkhaḷabhāvo.",
  "atk-abh01a:1340_5": "Akathinatāti akathinabhāvo.",
  "atk-abh01a:1340_6": "Idhāpi purimanayena tiṇṇaṃ khandhānaṃ,",
  "atk-abh01a:1340_7": "pacchimanayena viññāṇakkhandhassa mudutākārova kathito.",
  "atk-abh01a:1341_0": "46- 47.",
  "atk-abh01a:1341_1": "Kammaññatāti kammani sādhutā;",
  "atk-abh01a:1341_2": "kusalakiriyāya viniyogakkhamatāti attho.",
  "atk-abh01a:1341_3": "Sesapadadvayaṃ byañjanavasena vaḍḍhitaṃ.",
  "atk-abh01a:1341_4": "Padadvayenāpi hi purimanayena tiṇṇaṃ khandhānaṃ,",
  "atk-abh01a:1341_5": "pacchimanayena viññāṇakkhandhassa kammaniyākārova kathito.",
  "atk-abh01a:1342_0": "48- 49.",
  "atk-abh01a:1342_1": "Paguṇatāti paguṇabhāvo,",
  "atk-abh01a:1342_2": "anāturatā niggilānatāti attho.",
  "atk-abh01a:1342_3": "Sesapadadvayaṃ byañjanavasena vaḍḍhitaṃ.",
  "atk-abh01a:1342_4": "Idhāpi purimanayena tiṇṇaṃ khandhānaṃ,",
  "atk-abh01a:1342_5": "pacchimanayena viññāṇakkhandhassa niggilānākārova kathito.",
  "atk-abh01a:1343_0": "50- 51.",
  "atk-abh01a:1343_1": "Ujukatāti ujukabhāvo,",
  "atk-abh01a:1343_2": "ujukenākārena pavattanatāti attho.",
  "atk-abh01a:1343_3": "Ujukassa khandhattayassa viññāṇakkhandhassa ca bhāvo ujukatā.",
  "atk-abh01a:1343_4": "Ajimhatāti gomuttavaṅkabhāvapaṭikkhepo.",
  "atk-abh01a:1343_5": "Avaṅkatāti candalekhāvaṅkabhāvapaṭikkhepo.",
  "atk-abh01a:1343_6": "Akuṭilatāti naṅgalakoṭivaṅkabhāvapaṭikkhepo.",
  "atk-abh01a:1344_0": "Yo hi pāpaṃ katvāva ‘na karomī’ti bhāsati,",
  "atk-abh01a:1344_1": "so gantvā paccosakkanatāya ‘gomuttavaṅko’ nāma hoti.",
  "atk-abh01a:1344_2": "Yo pāpaṃ karontova ‘bhāyāmahaṃ pāpassā’ti bhāsati,",
  "atk-abh01a:1344_3": "so yebhuyyena kuṭilatāya ‘candalekhāvaṅko’ nāma hoti.",
  "atk-abh01a:1344_4": "Yo pāpaṃ karontova ‘ko pāpassa na bhāyeyyā’ti bhāsati,",
  "atk-abh01a:1344_5": "so nātikuṭilatāya ‘naṅgalakoṭivaṅko’ nāma hoti.",
  "atk-abh01a:1344_6": "Yassa vā tīṇipi kammadvārāni asuddhāni,",
  "atk-abh01a:1344_7": "so ‘gomuttavaṅko’ nāma hoti.",
  "atk-abh01a:1344_8": "Yassa yāni kānici dve,",
  "atk-abh01a:1344_9": "so ‘candalekhāvaṅko’ nāma.",
  "atk-abh01a:1344_10": "Yassa yaṃkiñci ekaṃ,",
  "atk-abh01a:1344_11": "so ‘naṅgalakoṭivaṅko nāma.",
  "atk-abh01a:1345_0": "Dīghabhāṇakā panāhu –",
  "atk-abh01a:1345_1": "ekacco bhikkhu sabbavaye ekavīsatiyā anesanāsu,",
  "atk-abh01a:1345_2": "chasu ca agocaresu carati,",
  "atk-abh01a:1345_3": "ayaṃ ‘gomuttavaṅko’ nāma.",
  "atk-abh01a:1345_4": "Eko paṭhamavaye catupārisuddhisīlaṃ paripūreti,",
  "atk-abh01a:1345_5": "lajjī kukkuccako sikkhākāmo hoti,",
  "atk-abh01a:1345_6": "majjhimavayapacchimavayesu purimasadiso,",
  "atk-abh01a:1345_7": "ayaṃ ‘candalekhāvaṅko’ nāma.",
  "atk-abh01a:1345_8": "Eko paṭhamavaye majjhimavayepi catupārisuddhisīlaṃ pūreti,",
  "atk-abh01a:1345_9": "lajjī kukkuccako sikkhākāmo hoti,",
  "atk-abh01a:1345_10": "pacchimavaye purimasadiso.",
  "atk-abh01a:1345_11": "Ayaṃ ‘naṅgalakoṭivaṅko’ nāma.",
  "atk-abh01a:1346_0": "Tassa kilesavasena evaṃ vaṅkassa puggalassa bhāvo jimhatā vaṅkatā kuṭilatāti vuccati.",
  "atk-abh01a:1346_1": "Tāsaṃ paṭikkhepavasena ajimhatādikā vuttā.",
  "atk-abh01a:1346_2": "Khandhādhiṭṭhānāva desanā katā.",
  "atk-abh01a:1346_3": "Khandhānañhi etā ajimhatādikā,",
  "atk-abh01a:1346_4": "no puggalassāti.",
  "atk-abh01a:1346_5": "Evaṃ sabbehipi imehi padehi purimanayena tiṇṇaṃ khandhānaṃ,",
  "atk-abh01a:1346_6": "pacchimanayena viññāṇakkhandhassāti arūpīnaṃ dhammānaṃ nikkilesatāya ujutākārova kathitoti veditabbo.",
  "atk-abh01a:1347_0": "Idāni yvāyaṃ yevāpanāti appanāvāro vutto,",
  "atk-abh01a:1347_1": "tena dhammuddesavāre dassitānaṃ ‘yevāpanakānaṃ’yeva saṅkhepato niddeso kathito hotīti.",
  "atk-abh01a:1348_0": "Niddesavārakathā niṭṭhitā.",
  "atk-abh01a:1349_0": "Ettāvatā pucchā samayaniddeso dhammuddeso appanāti uddesavāre catūhi paricchedehi,",
  "atk-abh01a:1349_1": "pucchā samayaniddeso dhammuddeso appanāti niddesavāre catūhi paricchedehīti aṭṭhaparicchedapaṭimaṇḍito dhammavavatthānavāro niṭṭhitova hoti.",
  "atk-abh01a:1350_0": "Koṭṭhāsavāro",
  "atk-abh01a:1351_0": "58- 120.",
  "atk-abh01a:1351_1": "Idāni tasmiṃ kho pana samaye cattāro khandhā hontīti saṅgahavāro āraddho.",
  "atk-abh01a:1351_2": "So uddesaniddesapaṭiniddesānaṃ vasena tividho hoti.",
  "atk-abh01a:1351_3": "Tattha ‘tasmiṃ kho pana samaye cattāro khandhā’ti evamādiko uddeso.",
  "atk-abh01a:1351_4": "Katame tasmiṃ samaye cattāro khandhā’tiādiko niddeso.",
  "atk-abh01a:1351_5": "Katamo tasmiṃ samaye vedanākkhandhotiādiko paṭiniddesoti veditabbo.",
  "atk-abh01a:1352_0": "Tattha uddesavāre cattāro khandhātiādayo tevīsati koṭṭhāsā honti.",
  "atk-abh01a:1352_1": "Tesaṃ evamattho veditabbo –",
  "atk-abh01a:1352_2": "yasmiṃ samaye kāmāvacaraṃ paṭhamaṃ mahākusalacittaṃ uppajjati,",
  "atk-abh01a:1352_3": "ye tasmiṃ samaye cittaṅgavasena uppannā,",
  "atk-abh01a:1352_4": "ṭhapetvā yevāpanake,",
  "atk-abh01a:1352_5": "pāḷiāruḷhā atirekapaṇṇāsadhammā,",
  "atk-abh01a:1352_6": "te sabbepi saṅgayhamānā rāsaṭṭhena cattārova khandhā honti.",
  "atk-abh01a:1352_7": "Heṭṭhā vuttena āyatanaṭṭhena dve āyatanāni honti.",
  "atk-abh01a:1352_8": "Sabhāvaṭṭhena suññataṭṭhena nissattaṭṭhena dveva dhātuyo honti.",
  "atk-abh01a:1352_9": "Paccayasaṅkhātena āhāraṭṭhena tayovettha dhammā āhārā honti.",
  "atk-abh01a:1352_10": "Avasesā no āhārā.",
  "atk-abh01a:1353_0": "‘Kiṃ panete aññamaññaṃ vā taṃsamuṭṭhānarūpassa vā paccayā na hontī’ti?",
  "atk-abh01a:1353_1": "‘No na honti.",
  "atk-abh01a:1353_2": "Ime pana tathā ca honti,",
  "atk-abh01a:1353_3": "aññathā cāti samānepi paccayatte atirekapaccayā honti,",
  "atk-abh01a:1353_4": "tasmā āhārāti vuttā. Kathaṃ?",
  "atk-abh01a:1353_5": "Etesu hi phassāhāro,",
  "atk-abh01a:1353_6": "yesaṃ dhammānaṃ avasesā cittacetasikā paccayā honti,",
  "atk-abh01a:1353_7": "tesañca paccayo hoti,",
  "atk-abh01a:1353_8": "tisso ca vedanā āharati.",
  "atk-abh01a:1353_9": "Manosañcetanāhāro tesañca paccayo hoti tayo ca bhave āharati.",
  "atk-abh01a:1353_10": "Viññāṇāhāro tesañca paccayo hoti paṭisandhināmarūpañca āharatī’ti.",
  "atk-abh01a:1353_11": "‘Nanu ca so vipākova idaṃ pana kusalaviññāṇa’nti?",
  "atk-abh01a:1353_12": "‘Kiñcāpi kusalaviññāṇaṃ,",
  "atk-abh01a:1353_13": "taṃsarikkhatāya pana viññāṇāhāro’tveva vuttaṃ.",
  "atk-abh01a:1353_14": "Upatthambhakaṭṭhena vā ime tayo āhārāti vuttā.",
  "atk-abh01a:1353_15": "Ime hi sampayuttadhammānaṃ,",
  "atk-abh01a:1353_16": "kabaḷīkārāhāro viya rūpakāyassa,",
  "atk-abh01a:1353_17": "upatthambhakapaccayā honti.",
  "atk-abh01a:1353_18": "Teneva vuttaṃ –",
  "atk-abh01a:1353_19": "“arūpino āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti.",
  "atk-abh01a:1354_0": "Aparo nayo –",
  "atk-abh01a:1354_1": "ajjhattikasantatiyā visesapaccayattā kabaḷīkārāhāro ca ime ca tayo dhammā āhārāti vuttā.",
  "atk-abh01a:1354_2": "Visesapaccayo hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro;",
  "atk-abh01a:1354_3": "nāmakāye vedanāya phasso,",
  "atk-abh01a:1354_4": "viññāṇassa manosañcetanā,",
  "atk-abh01a:1354_5": "nāmarūpassa viññāṇaṃ. Yathāha –",
  "atk-abh01a:1355_0": "“Seyyathāpi,",
  "atk-abh01a:1355_1": "bhikkhave,",
  "atk-abh01a:1355_2": "ayaṃ kāyo āhāraṭṭhitiko,",
  "atk-abh01a:1355_3": "āhāraṃ paṭicca tiṭṭhati,",
  "atk-abh01a:1355_4": "anāhāro no tiṭṭhati”.",
  "atk-abh01a:1355_5": "Tathā phassapaccayā vedanā,",
  "atk-abh01a:1355_6": "saṅkhārapaccayā viññāṇaṃ,",
  "atk-abh01a:1355_7": "viññāṇapaccayā nāmarūpanti.",
  "atk-abh01a:1356_0": "Adhipatiyaṭṭhena pana aṭṭheva dhammā indriyāni honti,",
  "atk-abh01a:1356_1": "na avasesā.",
  "atk-abh01a:1356_2": "Tena vuttaṃ –",
  "atk-abh01a:1356_3": "aṭṭhindriyāni hontīti.",
  "atk-abh01a:1356_4": "Upanijjhāyanaṭṭhena pañceva dhammā jhānaṅgāni honti.",
  "atk-abh01a:1356_5": "Tena vuttaṃ –",
  "atk-abh01a:1356_6": "pañcaṅgikaṃ jhānaṃ hotīti.",
  "atk-abh01a:1357_0": "Niyyānaṭṭhena ca hetvaṭṭhena ca pañceva dhammā maggaṅgāni honti.",
  "atk-abh01a:1357_1": "Tena vuttaṃ –",
  "atk-abh01a:1357_2": "pañcaṅgiko maggo hotīti.",
  "atk-abh01a:1357_3": "Kiñcāpi hi aṭṭhaṅgiko ariyamaggo,",
  "atk-abh01a:1357_4": "lokiyacitte pana ekakkhaṇe tisso viratiyo na labbhanti,",
  "atk-abh01a:1357_5": "tasmā pañcaṅgikoti vutto.",
  "atk-abh01a:1357_6": "‘Nanu ca “yathāgatamaggoti kho, bhikkhu,",
  "atk-abh01a:1357_7": "ariyassetaṃ aṭṭhaṅgikassa maggassa adhivacana”nti imasmiṃ sutte ‘yatheva lokuttaramaggo aṭṭhaṅgiko,",
  "atk-abh01a:1357_8": "pubbabhāgavipassanāmaggopi tatheva aṭṭhaṅgiko’ti yathāgatavacanena imassatthassa dīpitattā,",
  "atk-abh01a:1357_9": "lokiyamaggenāpi aṭṭhaṅgikena bhavitabbanti?",
  "atk-abh01a:1357_10": "Na bhavitabbaṃ.",
  "atk-abh01a:1357_11": "Ayañhi suttantikadesanā nāma pariyāyadesanā. Tenāha –",
  "atk-abh01a:1357_12": "“pubbeva kho panassa kāyakammaṃ vacīkammaṃ ājīvo suparisuddho hotī”ti.",
  "atk-abh01a:1357_13": "Ayaṃ pana nippariyāyadesanā.",
  "atk-abh01a:1357_14": "Lokiyacittasmiñhi tisso viratiyo ekakkhaṇe na labbhanti,",
  "atk-abh01a:1357_15": "tasmā ‘pañcaṅgiko’va vuttoti.",
  "atk-abh01a:1358_0": "Akampiyaṭṭhena pana satteva dhammā balāni honti.",
  "atk-abh01a:1358_1": "Mūlaṭṭhena tayova dhammā hetū.",
  "atk-abh01a:1358_2": "Phusanaṭṭhena ekova dhammo phasso.",
  "atk-abh01a:1358_3": "Vedayitaṭṭhena ekova dhammo vedanā.",
  "atk-abh01a:1358_4": "Sañjānanaṭṭhena ekova dhammo saññā.",
  "atk-abh01a:1358_5": "Cetayanaṭṭhena ekova dhammo cetanā.",
  "atk-abh01a:1358_6": "Cittavicittaṭṭhena ekova dhammo cittaṃ.",
  "atk-abh01a:1358_7": "Rāsaṭṭhena ceva vedayitaṭṭhena ca ekova dhammo vedanākkhandho.",
  "atk-abh01a:1358_8": "Rāsaṭṭhena ca sañjānanaṭṭhena ca ekova dhammo saññākkhandho.",
  "atk-abh01a:1358_9": "Rāsaṭṭhena ca abhisaṅkharaṇaṭṭhena ca ekova dhammo saṅkhārakkhandho.",
  "atk-abh01a:1358_10": "Rāsaṭṭhena ca cittavicittaṭṭhena ca ekova dhammo viññāṇakkhandho.",
  "atk-abh01a:1358_11": "Vijānanaṭṭhena ceva heṭṭhā vuttaāyatanaṭṭhena ca ekameva manāyatanaṃ.",
  "atk-abh01a:1358_12": "Vijānanaṭṭhena ca adhipatiyaṭṭhena ca ekameva manindriyaṃ.",
  "atk-abh01a:1358_13": "Vijānanaṭṭhena ca sabhāvasuññatanissattaṭṭhena ca ekova dhammo manoviññāṇadhātu nāma hoti,",
  "atk-abh01a:1358_14": "na avasesā.",
  "atk-abh01a:1358_15": "Ṭhapetvā pana cittaṃ,",
  "atk-abh01a:1358_16": "yathāvuttena atthena avasesā sabbepi dhammā ekaṃ dhammāyatanameva,",
  "atk-abh01a:1358_17": "ekā ca dhammadhātuyeva hotīti.",
  "atk-abh01a:1359_0": "Ye vā pana tasmiṃ samayeti iminā pana appanāvārena idhāpi heṭṭhā vuttā yevāpanakāva saṅgahitā.",
  "atk-abh01a:1359_1": "Yathā ca idha evaṃ sabbattha.",
  "atk-abh01a:1359_2": "Ito parañhi ettakampi na vicārayissāma.",
  "atk-abh01a:1359_3": "Niddesapaṭiniddesavāresu heṭṭhā vuttanayeneva attho veditabboti.",
  "atk-abh01a:1360_0": "Saṅgahavāro niṭṭhito.",
  "atk-abh01a:1361_0": "Koṭṭhāsavārotipi etasseva nāmaṃ.",
  "atk-abh01a:1362_0": "Suññatavāro",
  "atk-abh01a:1363_0": "121- 145.",
  "atk-abh01a:1363_1": "Idāni tasmiṃ kho pana samaye dhammā hontīti suññatavāro āraddho.",
  "atk-abh01a:1363_2": "So uddesaniddesavasena dvidhā vavatthito.",
  "atk-abh01a:1363_3": "Tattha uddesavāre ‘dhammā hontī’ti iminā saddhiṃ catuvīsati koṭṭhāsā honti.",
  "atk-abh01a:1363_4": "Sabbakoṭṭhāsesu ca ‘cattāro dve tayo’ti gaṇanaparicchedo na vutto. Kasmā?",
  "atk-abh01a:1363_5": "Saṅgahavāre paricchinnattā.",
  "atk-abh01a:1363_6": "Tattha paricchinnadhammāyeva hi idhāpi vuttā.",
  "atk-abh01a:1363_7": "Na hettha satto vā bhāvo vā attā vā upalabbhati.",
  "atk-abh01a:1363_8": "Dhammāva ete dhammamattā asārā apariṇāyakāti imissā suññatāya dīpanatthaṃ vuttā.",
  "atk-abh01a:1363_9": "Tasmā evamettha attho veditabbo –",
  "atk-abh01a:1363_10": "yasmiṃ samaye kāmāvacaraṃ paṭhamaṃ mahākusalacittaṃ uppajjati,",
  "atk-abh01a:1363_11": "tasmiṃ samaye cittaṅgavasena uppannā atirekapaṇṇāsadhammā sabhāvaṭṭhena dhammā eva honti.",
  "atk-abh01a:1363_12": "Na añño koci satto vā bhāvo vā poso vā puggalo vā hotīti.",
  "atk-abh01a:1363_13": "Tathā rāsaṭṭhena khandhāva hontīti.",
  "atk-abh01a:1363_14": "Evaṃ purimanayeneva sabbapadesu atthayojanā veditabbā.",
  "atk-abh01a:1363_15": "Yasmā pana jhānato aññaṃ jhānaṅgaṃ,",
  "atk-abh01a:1363_16": "maggato vā aññaṃ maggaṅgaṃ natthi,",
  "atk-abh01a:1363_17": "tasmā idha ‘jhānaṃ hoti,",
  "atk-abh01a:1363_18": "maggo hoti’ icceva vuttaṃ.",
  "atk-abh01a:1363_19": "Upanijjhāyanaṭṭhena hi jhānameva hetvaṭṭhena maggova hoti.",
  "atk-abh01a:1363_20": "Na añño koci satto vā bhāvo vāti.",
  "atk-abh01a:1363_21": "Evaṃ sabbapadesu atthayojanā kātabbā.",
  "atk-abh01a:1363_22": "Niddesavāro uttānatthoyevāti.",
  "atk-abh01a:1364_0": "Suññatavāro niṭṭhito.",
  "atk-abh01a:1365_0": "Niṭṭhitā ca tīhi mahāvārehi maṇḍetvā niddiṭṭhassa",
  "atk-abh01a:1366_0": "Paṭhamacittassa atthavaṇṇanā.",
  "atk-abh01a:1367_0": "Dutiyacittaṃ",
  "atk-abh01a:1368_0": "146.",
  "atk-abh01a:1368_1": "Idāni dutiyacittādīni dassetuṃ puna “katame dhammā”tiādi āraddhaṃ.",
  "atk-abh01a:1368_2": "Tesu sabbesupi paṭhamacitte vuttanayeneva tayo tayo mahāvārā veditabbā.",
  "atk-abh01a:1368_3": "Na kevalañca mahāvārā eva,",
  "atk-abh01a:1368_4": "paṭhamacitte vuttasadisānaṃ sabbapadānaṃ atthopi vuttanayeneva veditabbo.",
  "atk-abh01a:1368_5": "Ito parampi apubbapadavaṇṇanaṃyeva karissāma.",
  "atk-abh01a:1368_6": "Imasmiṃ tāva dutiyacittaniddese sasaṅkhārenāti idameva apubbaṃ.",
  "atk-abh01a:1368_7": "Tassattho –",
  "atk-abh01a:1368_8": "saha saṅkhārenāti sasaṅkhāro.",
  "atk-abh01a:1368_9": "Tena sasaṅkhārena sappayogena saupāyena paccayagaṇenāti attho.",
  "atk-abh01a:1368_10": "Yena hi ārammaṇādinā paccayagaṇena paṭhamaṃ mahācittaṃ uppajjati,",
  "atk-abh01a:1368_11": "teneva sappayogena saupāyena idaṃ uppajjati.",
  "atk-abh01a:1369_0": "Tassevaṃ uppatti veditabbā –",
  "atk-abh01a:1369_1": "idhekacco bhikkhu vihārapaccante vasamāno cetiyaṅgaṇasammajjanavelāya vā therupaṭṭhānavelāya vā sampattāya,",
  "atk-abh01a:1369_2": "dhammasavanadivase vā sampatte ‘mayhaṃ gantvā paccāgacchato atidūraṃ bhavissati,",
  "atk-abh01a:1369_3": "na gamissāmī’ti cintetvā puna cinteti –",
  "atk-abh01a:1369_4": "‘bhikkhussa nāma cetiyaṅgaṇaṃ vā therupaṭṭhānaṃ vā dhammasavanaṃ vā agantuṃ asāruppaṃ,",
  "atk-abh01a:1369_5": "gamissāmī’ti gacchati.",
  "atk-abh01a:1369_6": "Tassevaṃ attano payogena vā,",
  "atk-abh01a:1369_7": "parena vā vattādīnaṃ akaraṇe ca ādīnavaṃ karaṇe ca ānisaṃsaṃ dassetvā ovadiyamānassa,",
  "atk-abh01a:1369_8": "niggahavaseneva vā ‘ehi,",
  "atk-abh01a:1369_9": "idaṃ karohī’ti kāriyamānassa uppannaṃ kusalacittaṃ sasaṅkhārena paccayagaṇena uppannaṃ nāma hotīti.",
  "atk-abh01a:1370_0": "Dutiyacittaṃ.",
  "atk-abh01a:1371_0": "Tatiyacittaṃ",
  "atk-abh01a:1372_0": "147- 148.",
  "atk-abh01a:1372_1": "Tatiye ñāṇena vippayuttanti ñāṇavippayuttaṃ.",
  "atk-abh01a:1372_2": "Idampi hi ārammaṇe haṭṭhapahaṭṭhaṃ hoti paricchindakañāṇaṃ panettha na hoti.",
  "atk-abh01a:1372_3": "Tasmā idaṃ daharakumārakānaṃ bhikkhuṃ disvā ‘ayaṃ thero mayha’nti vandanakāle,",
  "atk-abh01a:1372_4": "teneva nayena cetiyavandanadhammasavanakālādīsu ca uppajjatīti veditabbaṃ.",
  "atk-abh01a:1372_5": "Pāḷiyaṃ panettha sattasu ṭhānesu paññā parihāyati.",
  "atk-abh01a:1372_6": "Sesaṃ pākatikamevāti.",
  "atk-abh01a:1373_0": "Tatiyacittaṃ.",
  "atk-abh01a:1374_0": "Catutthacittaṃ",
  "atk-abh01a:1375_0": "149.",
  "atk-abh01a:1375_1": "Catutthacittepi eseva nayo.",
  "atk-abh01a:1375_2": "Idaṃ pana sasaṅkhārenāti vacanato yadā mātāpitaro daharakumārake sīse gahetvā cetiyādīni vandāpenti te",
  "atk-abh01a:1375_3": "ca anatthikā samānāpi haṭṭhapahaṭṭhāva vandanti.",
  "atk-abh01a:1375_4": "Evarūpe kāle labbhatīti veditabbaṃ.",
  "atk-abh01a:1376_0": "Catutthacittaṃ.",
  "atk-abh01a:1377_0": "Pañcamacittaṃ",
  "atk-abh01a:1378_0": "150.",
  "atk-abh01a:1378_1": "Pañcame upekkhāsahagatanti upekkhāvedanāya sampayuttaṃ.",
  "atk-abh01a:1378_2": "Idañhi ārammaṇe majjhattaṃ hoti.",
  "atk-abh01a:1378_3": "Paricchindakañāṇaṃ panettha hotiyeva.",
  "atk-abh01a:1378_4": "Pāḷiyaṃ panettha jhānacatukke upekkhā hotīti indriyaṭṭhake upekkhindriyaṃ hotīti vatvā sabbesampi vedanādipadānaṃ",
  "atk-abh01a:1378_5": "niddese sātāsātasukhadukkhapaṭikkhepavasena desanaṃ katvā adukkhamasukhavedanā kathitā.",
  "atk-abh01a:1378_6": "Tassā majjhattalakkhaṇe indattakaraṇavasena upekkhindriyabhāvo veditabbo.",
  "atk-abh01a:1378_7": "Padapaṭipāṭiyā ca ekasmiṃ ṭhāne pīti parihīnā.",
  "atk-abh01a:1378_8": "Tasmā cittaṅgavasena pāḷiāruḷhā pañcapaṇṇāseva dhammā honti.",
  "atk-abh01a:1378_9": "Tesaṃ vasena sabbakoṭṭhāsesu sabbavāresu ca vinicchayo veditabbo.",
  "atk-abh01a:1379_0": "Pañcamacittaṃ.",
  "atk-abh01a:1380_0": "Chaṭṭhacittādi",
  "atk-abh01a:1381_0": "156- 9.",
  "atk-abh01a:1381_1": "Chaṭṭhasattamaaṭṭhamāni dutiyatatiyacatutthesu vuttanayeneva veditabbāni.",
  "atk-abh01a:1381_2": "Kevalañhi imesu vedanāparivattanañceva pītiparihānañca hoti.",
  "atk-abh01a:1381_3": "Sesaṃ saddhiṃ uppattinayena tādisameva.",
  "atk-abh01a:1381_4": "Karuṇāmuditā parikammakālepi hi imesaṃ uppatti mahāaṭṭhakathāyaṃ anuññātā eva.",
  "atk-abh01a:1381_5": "Imāni aṭṭha kāmāvacarakusalacittāni nāma.",
  "atk-abh01a:1382_0": "Puññakiriyavatthādikathā",
  "atk-abh01a:1383_0": "Tāni sabbānipi dasahi puññakiriyavatthūhi dīpetabbāni. Kathaṃ?",
  "atk-abh01a:1383_1": "Dānamayaṃ puññakiriyavatthu,",
  "atk-abh01a:1383_2": "sīlamayaṃ…",
  "atk-abh01a:1383_3": "bhāvanāmayaṃ…",
  "atk-abh01a:1383_4": "apacitisahagataṃ…",
  "atk-abh01a:1383_5": "veyyāvaccasahagataṃ…",
  "atk-abh01a:1383_6": "pattānuppadānaṃ…",
  "atk-abh01a:1383_7": "abbhanumodanaṃ…",
  "atk-abh01a:1383_8": "desanāmayaṃ…",
  "atk-abh01a:1383_9": "savanamayaṃ…",
  "atk-abh01a:1383_10": "diṭṭhijukammaṃ puññakiriyavatthūti imāni dasa puññakiriyavatthūni nāma.",
  "atk-abh01a:1383_11": "Tattha dānameva dānamayaṃ.",
  "atk-abh01a:1383_12": "Puññakiriyā ca sā tesaṃ tesaṃ ānisaṃsānaṃ vatthu cāti puññakiriyavatthu.",
  "atk-abh01a:1383_13": "Sesesupi eseva nayo.",
  "atk-abh01a:1384_0": "Tattha cīvarādīsu catūsu paccayesu,",
  "atk-abh01a:1384_1": "rūpādīsu vā chasu ārammaṇesu,",
  "atk-abh01a:1384_2": "annādīsu vā dasasu dānavatthūsu,",
  "atk-abh01a:1384_3": "taṃ taṃ dentassa tesaṃ tesaṃ uppādanato paṭṭhāya pubbabhāge,",
  "atk-abh01a:1384_4": "pariccāgakāle,",
  "atk-abh01a:1384_5": "pacchā somanassacittena anussaraṇakāle cāti tīsu kālesu pavattā cetanā ‘dānamayaṃ puññakiriyavatthu’ nāma.",
  "atk-abh01a:1385_0": "Pañcasīlaṃ aṭṭhasīlaṃ dasasīlaṃ samādiyantassa,",
  "atk-abh01a:1385_1": "‘pabbajissāmī’ti vihāraṃ gacchantassa,",
  "atk-abh01a:1385_2": "pabbajantassa,",
  "atk-abh01a:1385_3": "‘manorathaṃ matthakaṃ pāpetvā pabbajito vata’mhi,",
  "atk-abh01a:1385_4": "‘sādhu sādhū’ti āvajjentassa,",
  "atk-abh01a:1385_5": "pātimokkhaṃ saṃvarantassa,",
  "atk-abh01a:1385_6": "cīvarādayo paccaye paccavekkhantassa,",
  "atk-abh01a:1385_7": "āpāthagatesu rūpādīsu cakkhudvārādīni saṃvarantassa,",
  "atk-abh01a:1385_8": "ājīvaṃ sodhentassa ca pavattā cetanā ‘sīlamayaṃ puññakiriyavatthu’ nāma.",
  "atk-abh01a:1386_0": "Paṭisambhidāyaṃ vuttena vipassanāmaggena cakkhuṃ aniccato dukkhato anattato bhāventassa…pe… manaṃ… rūpe…pe… dhamme…",
  "atk-abh01a:1386_1": "cakkhuviññāṇaṃ…pe…",
  "atk-abh01a:1386_2": "manoviññāṇaṃ,…",
  "atk-abh01a:1386_3": "cakkhusamphassaṃ…pe…",
  "atk-abh01a:1386_4": "manosamphassaṃ,",
  "atk-abh01a:1386_5": "cakkhusamphassajaṃ vedanaṃ…pe…",
  "atk-abh01a:1386_6": "manosamphassajaṃ vedanaṃ, …pe…",
  "atk-abh01a:1386_7": "rūpasaññaṃ…pe…",
  "atk-abh01a:1386_8": "jarāmaraṇaṃ aniccato dukkhato anattato bhāventassa pavattā cetanā,",
  "atk-abh01a:1386_9": "aṭṭhatiṃsāya vā ārammaṇesu appanaṃ appattā sabbāpi cetanā ‘bhāvanāmayaṃ puññakiriyavatthu’ nāma.",
  "atk-abh01a:1387_0": "Mahallakaṃ pana disvā paccuggamanapattacīvarapaṭiggahaṇaabhivādanamaggasampadānādivasena ‘apacitisahagataṃ’ veditabbaṃ.",
  "atk-abh01a:1388_0": "Vuḍḍhatarānaṃ vattappaṭipattikaraṇavasena gāmaṃ piṇḍāya paviṭṭhaṃ bhikkhuṃ disvā pattaṃ gahetvā gāme bhikkhaṃ samādapetvā upasaṃharaṇavasena,",
  "atk-abh01a:1388_1": "‘gaccha bhikkhūnaṃ pattaṃ āharā’ti sutvā vegena gantvā pattāharaṇādivasena ca kāyaveyyāvaṭikakāle ‘veyyāvaccasahagataṃ’ veditabbaṃ.",
  "atk-abh01a:1389_0": "Dānaṃ datvā gandhādīhi pūjaṃ katvā ‘asukassa nāma patti hotū’ti vā,",
  "atk-abh01a:1389_1": "‘sabbasattānaṃ hotū’ti vā pattiṃ dadato ‘pattānuppadānaṃ’ veditabbaṃ.",
  "atk-abh01a:1389_2": "Kiṃ panevaṃ pattiṃ dadato puññakkhayo hotīti? Na hoti.",
  "atk-abh01a:1389_3": "Yathā pana ekaṃ dīpaṃ jāletvā tato dīpasahassaṃ jālentassa paṭhamadīpo khīṇoti na vattabbo;",
  "atk-abh01a:1389_4": "purimālokena pana saddhiṃ pacchimāloko ekato hutvā atimahā hoti.",
  "atk-abh01a:1389_5": "Evameva pattiṃ dadato parihāni nāma natthi.",
  "atk-abh01a:1389_6": "Vuḍḍhiyeva pana hotīti veditabbo.",
  "atk-abh01a:1390_0": "Parehi dinnāya pattiyā vā aññāya vā puññakiriyāya ‘sādhu sādhū’ti anumodanavasena ‘abbhanumodanaṃ’ veditabbaṃ.",
  "atk-abh01a:1391_0": "Eko ‘evaṃ maṃ dhammakathikoti maṃ jānissantī’ti icchāya ṭhatvā lābhagaruko hutvā deseti,",
  "atk-abh01a:1391_1": "taṃ na mahapphalaṃ.",
  "atk-abh01a:1391_2": "Eko attano paguṇaṃ dhammaṃ apaccāsīsamāno vimuttāyatanasīsena paresaṃ deseti,",
  "atk-abh01a:1391_3": "idaṃ ‘desanāmayaṃ puññakiriyavatthu’ nāma.",
  "atk-abh01a:1392_0": "Eko suṇanto ‘iti maṃ saddhoti jānissantī’ti suṇāti,",
  "atk-abh01a:1392_1": "taṃ na mahapphalaṃ.",
  "atk-abh01a:1392_2": "Eko ‘evaṃ me mahapphalaṃ bhavissatī’ti hitapharaṇena muducittena dhammaṃ suṇāti,",
  "atk-abh01a:1392_3": "idaṃ ‘savanamayaṃ puññakiriyavatthu’ nāma.",
  "atk-abh01a:1393_0": "Diṭṭhiṃ ujuṃ karontassa ‘diṭṭhijukammaṃ puññakiriyavatthu’ nāma.",
  "atk-abh01a:1393_1": "Dīghabhāṇakā panāhu –",
  "atk-abh01a:1393_2": "‘diṭṭhijukammaṃ sabbesaṃ niyamalakkhaṇaṃ,",
  "atk-abh01a:1393_3": "yaṃkiñci puññaṃ karontassa hi diṭṭhiyā ujukabhāveneva mahapphalaṃ hotī’ti.",
  "atk-abh01a:1394_0": "Etesu pana puññakiriyavatthūsu dānamayaṃ tāva ‘dānaṃ dassāmī’ti cintentassa uppajjati,",
  "atk-abh01a:1394_1": "dānaṃ dadato uppajjati,",
  "atk-abh01a:1394_2": "‘dinnaṃ me’ti paccavekkhantassa uppajjati.",
  "atk-abh01a:1394_3": "Evaṃ pubbacetanaṃ muñcanacetanaṃ aparacetananti tissopi cetanā ekato katvā ‘dānamayaṃ puññakiriyavatthu’ nāma hoti.",
  "atk-abh01a:1394_4": "Sīlamayampi ‘sīlaṃ pūressāmī’ti cintentassa uppajjati,",
  "atk-abh01a:1394_5": "sīlapūraṇakāle uppajjati,",
  "atk-abh01a:1394_6": "‘pūritaṃ me’ti paccavekkhantassa uppajjati.",
  "atk-abh01a:1394_7": "Tā sabbāpi ekato katvā ‘sīlamayaṃ puññakiriyavatthu’ nāma hoti…pe…",
  "atk-abh01a:1394_8": "diṭṭhijukammampi ‘diṭṭhiṃ ujukaṃ karissāmī’ti cintentassa uppajjati,",
  "atk-abh01a:1394_9": "diṭṭhiṃ ujuṃ karontassa uppajjati,",
  "atk-abh01a:1394_10": "‘diṭṭhi me ujukā katā’ti paccavekkhantassa uppajjati.",
  "atk-abh01a:1394_11": "Tā sabbāpi ekato katvā ‘diṭṭhijukammaṃ puññakiriyavatthu’ nāma hoti.",
  "atk-abh01a:1395_0": "Sutte pana tīṇiyeva puññakiriyavatthūni āgatāni.",
  "atk-abh01a:1395_1": "Tesu itaresampi saṅgaho veditabbo.",
  "atk-abh01a:1395_2": "Apacitiveyyāvaccāni hi sīlamaye saṅgahaṃ gacchanti.",
  "atk-abh01a:1395_3": "Pattānuppadānaabbhanumodanāni dānamaye.",
  "atk-abh01a:1395_4": "Desanāsavanadiṭṭhijukammāni bhāvanāmaye.",
  "atk-abh01a:1395_5": "Ye pana ‘diṭṭhijukammaṃ sabbesaṃ niyamalakkhaṇa’nti vadanti tesaṃ taṃ tīsupi saṅgahaṃ gacchati.",
  "atk-abh01a:1395_6": "Evametāni saṅkhepato tīṇi hutvā vitthārato dasa honti.",
  "atk-abh01a:1396_0": "Tesu ‘dānaṃ dassāmī’ti cintento aṭṭhannaṃ kāmāvacarakusalacittānaṃ aññatareneva cinteti;",
  "atk-abh01a:1396_1": "dadamānopi tesaṃyeva aññatarena deti;",
  "atk-abh01a:1396_2": "‘dānaṃ me dinna’nti paccavekkhantopi tesaṃyeva aññatarena paccavekkhati.",
  "atk-abh01a:1396_3": "‘Sīlaṃ pūressāmī’ti cintentopi tesaṃyeva aññatarena cinteti;",
  "atk-abh01a:1396_4": "sīlaṃ pūrentopi tesaṃyeva aññatarena pūreti,",
  "atk-abh01a:1396_5": "‘sīlaṃ me pūrita’nti paccavekkhantopi tesaṃyeva aññatarena paccavekkhati.",
  "atk-abh01a:1396_6": "‘Bhāvanaṃ bhāvessāmī’ti cintentopi tesaṃyeva aññatarena cinteti;",
  "atk-abh01a:1396_7": "bhāventopi tesaṃyeva aññatarena bhāveti;",
  "atk-abh01a:1396_8": "‘bhāvanā me bhāvitā’ti paccavekkhantopi tesaṃyeva aññatarena paccavekkhati.",
  "atk-abh01a:1397_0": "‘Jeṭṭhāpacitikammaṃ karissāmī’ti cintentopi tesaṃyeva aññatarena cinteti,",
  "atk-abh01a:1397_1": "karontopi tesaṃyeva aññatarena karoti,",
  "atk-abh01a:1397_2": "‘kataṃ me’ti paccavekkhantopi tesaṃyeva aññatarena paccavekkhati.",
  "atk-abh01a:1397_3": "‘Kāyaveyyāvaṭikakammaṃ karissāmī’ti cintentopi,",
  "atk-abh01a:1397_4": "karontopi,",
  "atk-abh01a:1397_5": "‘kataṃ me’ti paccavekkhantopi tesaṃyeva aññatarena paccavekkhati.",
  "atk-abh01a:1397_6": "‘Pattiṃ dassāmī’ti cintentopi,",
  "atk-abh01a:1397_7": "dadantopi,",
  "atk-abh01a:1397_8": "‘dinnaṃ me’ti paccavekkhantopi,",
  "atk-abh01a:1397_9": "‘pattiṃ vā sesakusalaṃ vā anumodissāmī’ti cintentopi tesaṃyeva aññatarena cinteti;",
  "atk-abh01a:1397_10": "anumodantopi tesaṃyeva aññatarena anumodati,",
  "atk-abh01a:1397_11": "‘anumoditaṃ me’ti paccavekkhantopi tesaṃyeva aññatarena paccavekkhati.",
  "atk-abh01a:1397_12": "‘Dhammaṃ desessāmī’ti cintentopi tesaṃyeva aññatarena cinteti,",
  "atk-abh01a:1397_13": "desentopi tesaṃyeva aññatarena deseti,",
  "atk-abh01a:1397_14": "‘desito me’ti paccavekkhantopi tesaṃyeva aññatarena paccavekkhati.",
  "atk-abh01a:1397_15": "‘Dhammaṃ sossāmī’ti cintentopi tesaṃyeva aññatarena cinteti,",
  "atk-abh01a:1397_16": "suṇantopi tesaṃyeva aññatarena suṇāti,",
  "atk-abh01a:1397_17": "‘suto me’ti paccavekkhantopi tesaṃyeva aññatarena paccavekkhati.",
  "atk-abh01a:1397_18": "‘Diṭṭhiṃ ujukaṃ karissāmī’ti cintentopi tesaṃyeva aññatarena cinteti,",
  "atk-abh01a:1397_19": "ujuṃ karonto pana catunnaṃ ñāṇasampayuttānaṃ aññatarena karoti,",
  "atk-abh01a:1397_20": "‘diṭṭhi me ujukā katā’ti paccavekkhanto aṭṭhannaṃ aññatarena paccavekkhati.",
  "atk-abh01a:1398_0": "Imasmiṃ ṭhāne cattāri anantāni nāma gahitāni.",
  "atk-abh01a:1398_1": "Cattāri hi anantāni –",
  "atk-abh01a:1398_2": "ākāso ananto,",
  "atk-abh01a:1398_3": "cakkavāḷāni anantāni,",
  "atk-abh01a:1398_4": "sattanikāyo ananto,",
  "atk-abh01a:1398_5": "buddhaññāṇaṃ anantaṃ.",
  "atk-abh01a:1398_6": "Ākāsassa hi puratthimāya disāya vā pacchimuttaradakkhiṇāsu vā ettakāni vā yojanasatāni ettakāni vā yojanasahassānīti paricchedo natthi.",
  "atk-abh01a:1398_7": "Sinerumattampi ayokūṭaṃ pathaviṃ dvidhā katvā heṭṭhā khittaṃ bhassetheva,",
  "atk-abh01a:1398_8": "no patiṭṭhaṃ labhetha,",
  "atk-abh01a:1398_9": "evaṃ ākāsaṃ anantaṃ nāma.",
  "atk-abh01a:1399_0": "Cakkavāḷānampi satehi vā sahassehi vā paricchedo natthi.",
  "atk-abh01a:1399_1": "Sacepi hi akaniṭṭhabhavane nibbattā,",
  "atk-abh01a:1399_2": "daḷhathāmadhanuggahassa lahukena sarena tiriyaṃ tālacchāyaṃ atikkamanamattena kālena cakkavāḷasatasahassaṃ",
  "atk-abh01a:1399_3": "atikkamanasamatthena javena samannāgatā cattāro mahābrahmāno ‘cakkavāḷapariyantaṃ passissāmā’ti tena",
  "atk-abh01a:1399_4": "javena dhāveyyuṃ,",
  "atk-abh01a:1399_5": "cakkavāḷapariyantaṃ adisvāva parinibbāyeyyuṃ,",
  "atk-abh01a:1399_6": "evaṃ cakkavāḷāni anantāni nāma.",
  "atk-abh01a:1400_0": "Ettakesu pana cakkavāḷesu udakaṭṭhakathalaṭṭhakasattānaṃ pamāṇaṃ natthi.",
  "atk-abh01a:1400_1": "Evaṃ sattanikāyo ananto nāma.",
  "atk-abh01a:1400_2": "Tatopi buddhañāṇaṃ anantameva.",
  "atk-abh01a:1401_0": "Evaṃ aparimāṇesu cakkavāḷesu aparimāṇānaṃ sattānaṃ kāmāvacarasomanassasahagatañāṇasampayuttaasaṅkhārikakusalacittāni ekassa bahūni uppajjanti.",
  "atk-abh01a:1401_1": "Bahūnampi bahūni uppajjanti.",
  "atk-abh01a:1401_2": "Tāni sabbānipi kāmāvacaraṭṭhena somanassasahagataṭṭhena ñāṇasampayuttaṭṭhena asaṅkhārikaṭṭhena ekattaṃ gacchanti.",
  "atk-abh01a:1401_3": "Ekameva somanassasahagataṃ tihetukaṃ asaṅkhārikaṃ mahācittaṃ hoti.",
  "atk-abh01a:1401_4": "Tathā sasaṅkhārikaṃ mahācittaṃ…pe…",
  "atk-abh01a:1401_5": "tathā upekkhāsahagataṃ ñāṇavippayuttaṃ dvihetukaṃ sasaṅkhārikacittanti.",
  "atk-abh01a:1401_6": "Evaṃ sabbānipi aparimāṇesu cakkavāḷesu aparimāṇānaṃ sattānaṃ uppajjamānāni kāmāvacarakusalacittāni sammāsambuddho mahātulāya tulayamāno viya,",
  "atk-abh01a:1401_7": "tumbe pakkhipitvā minamāno viya,",
  "atk-abh01a:1401_8": "sabbaññutaññāṇena paricchinditvā ‘aṭṭhevetānī’ti sarikkhaṭṭhena aṭṭheva koṭṭhāse katvā dassesi.",
  "atk-abh01a:1402_0": "Puna imasmiṃ ṭhāne chabbidhena puññāyūhanaṃ nāma gahitaṃ.",
  "atk-abh01a:1402_1": "Puññañhi atthi sayaṃkāraṃ atthi paraṃkāraṃ,",
  "atk-abh01a:1402_2": "atthi sāhatthikaṃ atthi āṇattikaṃ,",
  "atk-abh01a:1402_3": "atthi sampajānakataṃ atthi asampajānakatanti.",
  "atk-abh01a:1403_0": "Tattha attano dhammatāya kataṃ ‘sayaṃkāraṃ’ nāma.",
  "atk-abh01a:1403_1": "Paraṃ karontaṃ disvā kataṃ ‘paraṃkāraṃ’ nāma.",
  "atk-abh01a:1403_2": "Sahatthena kataṃ ‘sāhatthikaṃ’ nāma.",
  "atk-abh01a:1403_3": "Āṇāpetvā kāritaṃ ‘āṇattikaṃ’ nāma.",
  "atk-abh01a:1403_4": "Kammañca phalañca saddahitvā kataṃ ‘sampajānakataṃ’ nāma.",
  "atk-abh01a:1403_5": "Kammampi phalampi ajānitvā kataṃ ‘asampajānakataṃ’ nāma.",
  "atk-abh01a:1403_6": "Tesu sayaṃkāraṃ karontopi imesaṃ aṭṭhannaṃ kusalacittānaṃ aññatareneva karoti.",
  "atk-abh01a:1403_7": "Paraṃkāraṃ karontopi,",
  "atk-abh01a:1403_8": "sahatthena karontopi,",
  "atk-abh01a:1403_9": "āṇāpetvā karontopi imesaṃ aṭṭhannaṃ kusalacittānaṃ aññatareneva karoti.",
  "atk-abh01a:1403_10": "Sampajānakaraṇaṃ pana catūhi ñāṇasampayuttehi hoti.",
  "atk-abh01a:1403_11": "Asampajānakaraṇaṃ catūhi ñāṇavippayuttehi.",
  "atk-abh01a:1404_0": "Aparāpi imasmiṃ ṭhāne catasso dakkhiṇāvisuddhiyo gahitā –",
  "atk-abh01a:1404_1": "paccayānaṃ dhammikatā,",
  "atk-abh01a:1404_2": "cetanāmahattaṃ,",
  "atk-abh01a:1404_3": "vatthusampatti,",
  "atk-abh01a:1404_4": "guṇātirekatāti.",
  "atk-abh01a:1404_5": "Tattha dhammena samena uppannā paccayā ‘dhammikā’ nāma.",
  "atk-abh01a:1404_6": "Saddahitvā okappetvā dadato pana ‘cetanāmahattaṃ’ nāma hoti.",
  "atk-abh01a:1404_7": "Khīṇāsavabhāvo ‘vatthusampatti’ nāma.",
  "atk-abh01a:1404_8": "Khīṇāsavasseva nirodhā vuṭṭhitabhāvo ‘guṇātirekatā’ nāma.",
  "atk-abh01a:1404_9": "Imāni cattāri samodhānetvā dātuṃ sakkontassa kāmāvacaraṃ kusalaṃ imasmiṃyeva attabhāve vipākaṃ deti.",
  "atk-abh01a:1404_10": "Puṇṇakaseṭṭhikākavaliyasumanamālākārādīnaṃ  viya.",
  "atk-abh01a:1405_0": "Saṅkhepato panetaṃ sabbampi kāmāvacarakusalacittaṃ ‘citta’nti karitvā cittavicittaṭṭhena ekameva hoti.",
  "atk-abh01a:1405_1": "Vedanāvasena somanassasahagataṃ upekkhāsahagatanti duvidhaṃ hoti.",
  "atk-abh01a:1405_2": "Ñāṇavibhattidesanāvasena catubbidhaṃ hoti.",
  "atk-abh01a:1405_3": "Somanassasahagataṃ ñāṇasampayuttaṃ asaṅkhārikaṃ mahācittañhi upekkhāsahagataṃ ñāṇasampayuttaṃ asaṅkhārikaṃ",
  "atk-abh01a:1405_4": "mahācittañca ñāṇasampayuttaṭṭhena asaṅkhārikaṭṭhena ca ekameva hoti.",
  "atk-abh01a:1405_5": "Tathā ñāṇasampayuttaṃ sasaṅkhārikaṃ,",
  "atk-abh01a:1405_6": "ñāṇavippayuttaṃ asaṅkhārikaṃ,",
  "atk-abh01a:1405_7": "ñāṇavippayuttaṃ sasaṅkhārikañcāti.",
  "atk-abh01a:1405_8": "Evaṃ ñāṇavibhattidesanāvasena catubbidhe panetasmiṃ asaṅkhārasasaṅkhāravibhattito cattāri asaṅkhārikāni",
  "atk-abh01a:1405_9": "cattāri sasaṅkhārikānīti aṭṭheva kusalacittāni honti.",
  "atk-abh01a:1405_10": "Tāni yāthāvato ñatvā bhagavā sabbaññū gaṇīvaro muniseṭṭho ācikkhati deseti paññapeti paṭṭhapeti vivarati vibhajati uttānīkarotīti.",
  "atk-abh01a:1406_0": "Aṭṭhasāliniyā dhammasaṅgahaṭṭhakathāya",
  "atk-abh01a:1407_0": "Kāmāvacarakusalaniddeso samatto.",
  "atk-abh01a:1408_0": "Rūpāvacarakusalavaṇṇanā",
  "atk-abh01a:1409_0": "Catukkanayo paṭhamajjhānaṃ",
  "atk-abh01a:1410_0": "160.",
  "atk-abh01a:1410_1": "Idāni rūpāvacarakusalaṃ dassetuṃ katame dhammā kusalātiādi āraddhaṃ.",
  "atk-abh01a:1410_2": "Tattha rūpūpapattiyā maggaṃ bhāvetīti rūpaṃ vuccati rūpabhavo.",
  "atk-abh01a:1410_3": "Upapattīti nibbatti jāti sañjāti.",
  "atk-abh01a:1410_4": "Maggoti upāyo.",
  "atk-abh01a:1410_5": "Vacanattho panettha –",
  "atk-abh01a:1410_6": "taṃ upapattiṃ maggati gavesati janeti nipphādetīti maggo.",
  "atk-abh01a:1410_7": "Idaṃ vuttaṃ hoti –",
  "atk-abh01a:1410_8": "yena maggena rūpabhave upapatti hoti nibbatti jāti sañjāti,",
  "atk-abh01a:1410_9": "taṃ maggaṃ bhāvetīti.",
  "atk-abh01a:1410_10": "Kiṃ panetena niyamato rūpabhave upapatti hotīti? Na hoti.",
  "atk-abh01a:1410_11": "“Samādhiṃ,",
  "atk-abh01a:1410_12": "bhikkhave, bhāvetha,",
  "atk-abh01a:1410_13": "samāhito yathābhūtaṃ pajānāti passatī”ti evaṃ vuttena hi nibbedhabhāgiyena rūpabhavātikkamopi hoti.",
  "atk-abh01a:1410_14": "Rūpūpapattiyā pana ito añño maggo nāma natthi,",
  "atk-abh01a:1410_15": "tena vuttaṃ ‘rūpūpapattiyā maggaṃ bhāvetī’ti.",
  "atk-abh01a:1410_16": "Atthato cāyaṃ maggo nāma cetanāpi hoti,",
  "atk-abh01a:1410_17": "cetanāya sampayuttadhammāpi,",
  "atk-abh01a:1410_18": "tadubhayampi.",
  "atk-abh01a:1410_19": "“Nirayañcāhaṃ,",
  "atk-abh01a:1410_20": "sāriputta,",
  "atk-abh01a:1410_21": "pajānāmi nirayagāmiñca magga”nti hi ettha cetanā maggo nāma.",
  "atk-abh01a:1411_0": "“Saddhā hiriyaṃ kusalañca dānaṃ, dhammā ete sappurisānuyātā;",
  "atk-abh01a:1412_0": "Etañhi maggaṃ diviyaṃ vadanti, etena hi gacchati devaloka”nti. ;",
  "atk-abh01a:1413_0": "Ettha cetanāsampayuttadhammā maggo nāma. “Ayaṃ,",
  "atk-abh01a:1413_1": "bhikkhave, maggo,",
  "atk-abh01a:1413_2": "ayaṃ paṭipadā”ti saṅkhārupapattisuttādīsu cetanāpi cetanāsampayuttadhammāpi maggo nāma.",
  "atk-abh01a:1413_3": "Imasmiṃ pana ṭhāne ‘jhāna’nti vacanato cetanāsampayuttā adhippetā.",
  "atk-abh01a:1413_4": "Yasmā pana jhānacetanā paṭisandhiṃ ākaḍḍhati,",
  "atk-abh01a:1413_5": "tasmā cetanāpi cetanāsampayuttadhammāpi vaṭṭantiyeva.",
  "atk-abh01a:1414_0": "Bhāvetīti janeti uppādeti vaḍḍheti.",
  "atk-abh01a:1414_1": "Ayaṃ tāva idha bhāvanāya attho.",
  "atk-abh01a:1414_2": "Aññattha pana upasaggavasena sambhāvanā paribhāvanā vibhāvanāti evaṃ aññathāpi attho hoti.",
  "atk-abh01a:1414_3": "Tattha “idhudāyi mama sāvakā adhisīle sambhāventi –",
  "atk-abh01a:1414_4": "sīlavā samaṇo gotamo,",
  "atk-abh01a:1414_5": "paramena sīlakkhandhena samannāgato”ti ayaṃ sambhāvanā nāma;",
  "atk-abh01a:1414_6": "okappanāti attho.",
  "atk-abh01a:1414_7": "“Sīlaparibhāvito samādhi mahapphalo hoti mahānisaṃso,",
  "atk-abh01a:1414_8": "samādhiparibhāvitā paññā mahapphalā hoti mahānisaṃsā,",
  "atk-abh01a:1414_9": "paññāparibhāvitaṃ cittaṃ sammadeva āsavehi vimuccatī”ti ayaṃ paribhāvanā nāma;",
  "atk-abh01a:1414_10": "vāsanāti attho.",
  "atk-abh01a:1414_11": "“Iṅgha rūpaṃ vibhāvehi, vedanaṃ… saññaṃ… saṅkhāre…",
  "atk-abh01a:1414_12": "viññāṇaṃ vibhāvehī”ti ayaṃ vibhāvanā nāma;",
  "atk-abh01a:1414_13": "antaradhāpanāti attho.",
  "atk-abh01a:1414_14": "“Puna caparaṃ, udāyi,",
  "atk-abh01a:1414_15": "akkhātā mayā sāvakānaṃ paṭipadā,",
  "atk-abh01a:1414_16": "yathāpaṭipannā me sāvakā cattāro satipaṭṭhāne bhāventī”ti,",
  "atk-abh01a:1414_17": "ayaṃ pana uppādanavaḍḍhanaṭṭhena bhāvanā nāma.",
  "atk-abh01a:1414_18": "Imasmimpi ṭhāne ayameva adhippetā.",
  "atk-abh01a:1414_19": "Tena vuttaṃ –",
  "atk-abh01a:1414_20": "‘bhāvetīti janeti uppādeti vaḍḍhetī’ti.",
  "atk-abh01a:1415_0": "Kasmā panettha,",
  "atk-abh01a:1415_1": "yathā kāmāvacarakusalaniddese dhammapubbaṅgamā desanā katā tathā akatvā,",
  "atk-abh01a:1415_2": "puggalapubbaṅgamā katāti?",
  "atk-abh01a:1415_3": "Paṭipadāya sādhetabbato.",
  "atk-abh01a:1415_4": "Idañhi catūsu paṭipadāsu aññatarāya sādhetabbaṃ;",
  "atk-abh01a:1415_5": "na kāmāvacaraṃ viya vinā paṭipadāya uppajjati.",
  "atk-abh01a:1415_6": "Paṭipadā ca nāmesā paṭipannake sati hotīti etamatthaṃ dassetuṃ puggalapubbaṅgamaṃ desanaṃ karonto ‘rūpūpapattiyā maggaṃ bhāvetī’ti āha.",
  "atk-abh01a:1416_0": "Vivicceva kāmehīti kāmehi viviccitvā,",
  "atk-abh01a:1416_1": "vinā hutvā,",
  "atk-abh01a:1416_2": "apakkamitvā.",
  "atk-abh01a:1416_3": "Yo panāyamettha ‘eva’-",
  "atk-abh01a:1416_4": "kāro so niyamatthoti veditabbo.",
  "atk-abh01a:1416_5": "Yasmā ca niyamattho,",
  "atk-abh01a:1416_6": "tasmā tasmiṃ paṭhamaṃ jhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ,",
  "atk-abh01a:1416_7": "kāmapariccāgeneva cassa adhigamaṃ dīpeti. Kathaṃ?",
  "atk-abh01a:1416_8": "‘Vivicceva kāmehī’ti evañhi niyame kariyamāne idaṃ paññāyati –",
  "atk-abh01a:1416_9": "nūnimassa kāmā paṭipakkhabhūtā yesu sati idaṃ na pavattati,",
  "atk-abh01a:1416_10": "andhakāre sati padīpobhāso viya?",
  "atk-abh01a:1416_11": "Tesaṃ pariccāgeneva cassa adhigamo hoti orimatīrapariccāgena pārimatīrasseva.",
  "atk-abh01a:1416_12": "Tasmā niyamaṃ karotīti.",
  "atk-abh01a:1417_0": "Tattha siyā –",
  "atk-abh01a:1417_1": "‘kasmā panesa pubbapadeyeva vutto,",
  "atk-abh01a:1417_2": "na uttarapade?",
  "atk-abh01a:1417_3": "Kiṃ akusalehi dhammehi aviviccāpi jhānaṃ upasampajja vihareyyā’ti?",
  "atk-abh01a:1417_4": "Na kho panetaṃ evaṃ daṭṭhabbaṃ.",
  "atk-abh01a:1417_5": "Taṃnissaraṇato hi pubbapade esa vutto.",
  "atk-abh01a:1417_6": "Kāmadhātusamatikkamanato hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha –",
  "atk-abh01a:1417_7": "“kāmānametaṃ nissaraṇaṃ yadidaṃ nekkhamma”nti.",
  "atk-abh01a:1417_8": "Uttarapadepi pana,",
  "atk-abh01a:1417_9": "yathā “idheva,",
  "atk-abh01a:1417_10": "bhikkhave, samaṇo,",
  "atk-abh01a:1417_11": "idha dutiyo samaṇo”ti ettha ‘eva’-",
  "atk-abh01a:1417_12": "kāro ānetvā vuccati,",
  "atk-abh01a:1417_13": "evaṃ vattabbo.",
  "atk-abh01a:1417_14": "Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ upasampajja viharituṃ,",
  "atk-abh01a:1417_15": "tasmā ‘vivicceva kāmehi vivicceva akusalehi dhammehī’ti evaṃ padadvayepi esa daṭṭhabbo.",
  "atk-abh01a:1417_16": "Padadvayepi ca kiñcāpi viviccāti iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ gacchanti,",
  "atk-abh01a:1417_17": "tathāpi kāyaviveko cittaviveko vikkhambhanavivekoti tayo eva idha daṭṭhabbā.",
  "atk-abh01a:1418_0": "Kāmehīti iminā pana padena ye ca niddese “katame vatthukāmā?",
  "atk-abh01a:1418_1": "Manāpiyā rūpā”tiādinā nayena vatthukāmā vuttā,",
  "atk-abh01a:1418_2": "ye ca tattheva vibhaṅge ca “chando kāmo,",
  "atk-abh01a:1418_3": "rāgo kāmo,",
  "atk-abh01a:1418_4": "chandarāgo kāmo;",
  "atk-abh01a:1418_5": "saṅkappo kāmo,",
  "atk-abh01a:1418_6": "rāgo kāmo,",
  "atk-abh01a:1418_7": "saṅkapparāgo kāmo;",
  "atk-abh01a:1418_8": "ime vuccanti kāmā”ti evaṃ kilesakāmā vuttā,",
  "atk-abh01a:1418_9": "te sabbepi saṅgahitāicceva daṭṭhabbā.",
  "atk-abh01a:1418_10": "Evañhi sati vivicceva kāmehīti vatthukāmehipi viviccevāti attho yujjati.",
  "atk-abh01a:1418_11": "Tena kāyaviveko vutto hoti.",
  "atk-abh01a:1419_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-abh01a:1419_1": "Tena cittaviveko vutto hoti.",
  "atk-abh01a:1419_2": "Purimena cettha vatthukāmehi vivekavacanato eva kāmasukhapariccāgo,",
  "atk-abh01a:1419_3": "dutiyena kilesakāmehi vivekavacanato nekkhammasukhapariggaho vibhāvito hoti.",
  "atk-abh01a:1419_4": "Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-abh01a:1419_5": "dutiyena saṃkilesappahānaṃ;",
  "atk-abh01a:1419_6": "paṭhamena lolabhāvassa hetupariccāgo,",
  "atk-abh01a:1419_7": "dutiyena bālabhāvassa;",
  "atk-abh01a:1419_8": "paṭhamena ca payogasuddhi,",
  "atk-abh01a:1419_9": "dutiyena āsayaposanaṃ vibhāvitaṃ hotīti ñātabbaṃ.",
  "atk-abh01a:1419_10": "Esa tāva nayo ‘kāmehī’ti ettha vuttakāmesu vatthukāmapakkhe.",
  "atk-abh01a:1420_0": "Kilesakāmapakkhe pana ‘chandoti ca rāgo’ti ca evamādīhi anekabhedo kāmacchandoyeva kāmoti adhippeto.",
  "atk-abh01a:1420_1": "So ca akusalapariyāpannopi samāno “tattha katamo kāmacchando kāmo”tiādinā nayena vibhaṅge jhānapaṭipakkhato visuṃ vutto.",
  "atk-abh01a:1420_2": "Kilesakāmattā vā purimapade vutto,",
  "atk-abh01a:1420_3": "akusalapariyāpannattā dutiyapade.",
  "atk-abh01a:1420_4": "Anekabhedato cassa ‘kāmato’ti avatvā ‘kāmehī’ti vuttaṃ.",
  "atk-abh01a:1420_5": "Aññesampi ca dhammānaṃ akusalabhāve vijjamāne “tattha katame akusalā dhammā?",
  "atk-abh01a:1420_6": "Kāmacchando”tiādinā nayena vibhaṅge uparijhānaṅgapaccanīkapaṭipakkhabhāvadassanato nīvaraṇāneva vuttāni.",
  "atk-abh01a:1420_7": "Nīvaraṇāni hi jhānaṅgapaccanīkāni.",
  "atk-abh01a:1420_8": "Tesaṃ jhānaṅgāneva paṭipakkhāni,",
  "atk-abh01a:1420_9": "viddhaṃsakāni,",
  "atk-abh01a:1420_10": "vighātakānīti vuttaṃ hoti.",
  "atk-abh01a:1420_11": "Tathā hi “samādhi kāmacchandassa paṭipakkho,",
  "atk-abh01a:1420_12": "pīti byāpādassa,",
  "atk-abh01a:1420_13": "vitakko thinamiddhassa,",
  "atk-abh01a:1420_14": "sukhaṃ uddhaccakukkuccassa,",
  "atk-abh01a:1420_15": "vicāro vicikicchāyā”ti peṭake vuttaṃ.",
  "atk-abh01a:1421_0": "Evamettha ‘vivicceva kāmehī’ti iminā kāmacchandassa vikkhambhanaviveko vutto hoti.",
  "atk-abh01a:1421_1": "‘Vivicca akusalehi dhammehī’ti iminā pañcannampi nīvaraṇānaṃ.",
  "atk-abh01a:1421_2": "Aggahitaggahaṇena pana paṭhamena kāmacchandassa,",
  "atk-abh01a:1421_3": "dutiyena sesanīvaraṇānaṃ;",
  "atk-abh01a:1421_4": "tathā paṭhamena tīsu akusalamūlesu pañcakāmaguṇabhedavisayassa lobhassa,",
  "atk-abh01a:1421_5": "dutiyena āghātavatthubhedādivisayānaṃ dosamohānaṃ.",
  "atk-abh01a:1421_6": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,",
  "atk-abh01a:1421_7": "dutiyena avasesaoghayogāsavaupādānaganthasaṃyojanānaṃ.",
  "atk-abh01a:1421_8": "Paṭhamena ca taṇhāya taṃsampayuttakānañca,",
  "atk-abh01a:1421_9": "dutiyena avijjāya taṃsampayuttakānañca.",
  "atk-abh01a:1421_10": "Apica paṭhamena lobhasampayuttaaṭṭhacittuppādānaṃ,",
  "atk-abh01a:1421_11": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-abh01a:1421_12": "Ayaṃ tāva ‘vivicceva kāmehi vivicca akusalehi dhammehī’ti ettha atthappakāsanā.",
  "atk-abh01a:1422_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ savitakkaṃ savicārantiādi vuttaṃ.",
  "atk-abh01a:1422_1": "Tattha heṭṭhā vuttalakkhaṇādivibhāgena appanāsampayogato rūpāvacarabhāvappattena vitakkena ceva vicārena ca saha vattati.",
  "atk-abh01a:1422_2": "Rukkho viya pupphena ca phalena cāti idaṃ jhānaṃ savitakkaṃ savicāranti vuccati.",
  "atk-abh01a:1422_3": "Vibhaṅge pana “iminā ca vitakkena iminā ca vicārena upeto hoti samupeto”tiādinā nayena puggalādhiṭṭhānā desanā katā.",
  "atk-abh01a:1422_4": "Attho pana tatrapi evameva daṭṭhabbo.",
  "atk-abh01a:1423_0": "Vivekajanti –",
  "atk-abh01a:1423_1": "ettha vivitti viveko.",
  "atk-abh01a:1423_2": "Nīvaraṇavigamoti attho.",
  "atk-abh01a:1423_3": "Vivittoti vā viveko,",
  "atk-abh01a:1423_4": "nīvaraṇavivitto jhānasampayuttadhammarāsīti attho.",
  "atk-abh01a:1423_5": "Tasmā vivekā,",
  "atk-abh01a:1423_6": "tasmiṃ vā viveke,",
  "atk-abh01a:1423_7": "jātanti vivekajaṃ.",
  "atk-abh01a:1423_8": "Pītisukhanti –",
  "atk-abh01a:1423_9": "ettha pītisukhāni heṭṭhā pakāsitāneva.",
  "atk-abh01a:1423_10": "Tesu pana vuttappakārāya pañcavidhāya pītiyā yā appanāsamādhissa mūlaṃ hutvā vaḍḍhamānā samādhisampayogaṃ gatā pharaṇāpīti –",
  "atk-abh01a:1423_11": "ayaṃ imasmiṃ atthe adhippetā pītīti.",
  "atk-abh01a:1423_12": "Ayañca pīti idañca sukhaṃ assa jhānassa,",
  "atk-abh01a:1423_13": "asmiṃ vā jhāne atthīti idaṃ jhānaṃ pītisukhanti vuccati.",
  "atk-abh01a:1423_14": "Atha vā pīti ca sukhañca pītisukhaṃ,",
  "atk-abh01a:1423_15": "dhammavinayādayo viya.",
  "atk-abh01a:1423_16": "Vivekajaṃ pītisukhamassa jhānassa,",
  "atk-abh01a:1423_17": "asmiṃ vā jhāne,",
  "atk-abh01a:1423_18": "atthīti evampi vivekajaṃ pītisukhaṃ.",
  "atk-abh01a:1423_19": "Yatheva hi jhānaṃ evaṃ pītisukhampettha vivekajameva hoti.",
  "atk-abh01a:1423_20": "Tañcassa atthi.",
  "atk-abh01a:1423_21": "Tasmā ekapadeneva ‘vivekajaṃ pītisukha’nti vattuṃ yujjati.",
  "atk-abh01a:1423_22": "Vibhaṅge pana “idaṃ sukhaṃ imāya pītiyā sahagata”ntiādinā nayena vuttaṃ.",
  "atk-abh01a:1423_23": "Attho pana tatthāpi evameva daṭṭhabbo.",
  "atk-abh01a:1424_0": "Paṭhamaṃ jhānanti –",
  "atk-abh01a:1424_1": "ettha gaṇanānupubbatā paṭhamaṃ.",
  "atk-abh01a:1424_2": "Paṭhamaṃ uppannanti paṭhamaṃ.",
  "atk-abh01a:1424_3": "Paṭhamaṃ samāpajjitabbantipi paṭhamaṃ.",
  "atk-abh01a:1424_4": "Idaṃ pana na ekantalakkhaṇaṃ.",
  "atk-abh01a:1424_5": "Ciṇṇavasībhāvo hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ sakkoti.",
  "atk-abh01a:1424_6": "Matthakato paṭṭhāya ādiṃ pāpentopi samāpajjituṃ sakkoti.",
  "atk-abh01a:1424_7": "Antarantarā okkamantopi sakkoti.",
  "atk-abh01a:1424_8": "Evaṃ pubbuppattiyaṭṭhena pana paṭhamaṃ nāma hoti.",
  "atk-abh01a:1425_0": "Jhānanti duvidhaṃ jhānaṃ –",
  "atk-abh01a:1425_1": "ārammaṇūpanijjhānaṃ lakkhaṇūpanijjhānanti.",
  "atk-abh01a:1425_2": "Tattha aṭṭha samāpattiyo pathavikasiṇādiārammaṇaṃ upanijjhāyantīti ārammaṇūpanijjhānanti saṅkhyaṃ gatā.",
  "atk-abh01a:1425_3": "Vipassanāmaggaphalāni pana lakkhaṇūpanijjhānaṃ nāma.",
  "atk-abh01a:1425_4": "Tattha vipassanā aniccādilakkhaṇassa upanijjhānato lakkhaṇūpanijjhānaṃ.",
  "atk-abh01a:1425_5": "Vipassanāya katakiccassa maggena ijjhanato maggo lakkhaṇūpanijjhānaṃ.",
  "atk-abh01a:1425_6": "Phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ nāma.",
  "atk-abh01a:1425_7": "Tesu imasmiṃ atthe ārammaṇūpanijjhānaṃ adhippetaṃ.",
  "atk-abh01a:1425_8": "Tasmā ārammaṇūpanijjhānato paccanīkajjhāpanato vā jhānanti veditabbaṃ.",
  "atk-abh01a:1426_0": "Upasampajjāti upagantvā,",
  "atk-abh01a:1426_1": "pāpuṇitvāti vuttaṃ hoti.",
  "atk-abh01a:1426_2": "Upasampādayitvā vā nipphādetvāti vuttaṃ hoti.",
  "atk-abh01a:1426_3": "Vibhaṅge pana “upasampajjāti paṭhamassa jhānassa lābho paṭilābho patti sampatti phusanā sacchikiriyā upasampadā”ti vuttaṃ.",
  "atk-abh01a:1426_4": "Tassāpi evamevattho daṭṭhabbo.",
  "atk-abh01a:1426_5": "Viharatīti tadanurūpena iriyāpathavihārena itivuttappakārajjhānasamaṅgī hutvā attabhāvassa iriyanaṃ vuttiṃ",
  "atk-abh01a:1426_6": "pālanaṃ yapanaṃ yāpanaṃ cāraṃ vihāraṃ abhinipphādeti.",
  "atk-abh01a:1426_7": "Vuttañhetaṃ vibhaṅge –",
  "atk-abh01a:1426_8": "“viharatīti iriyati vattati pāleti yapeti yāpeti carati viharati,",
  "atk-abh01a:1426_9": "tena vuccati viharatī”ti.",
  "atk-abh01a:1427_0": "Pathavikasiṇanti ettha pathavimaṇḍalampi sakalaṭṭhena pathavikasiṇanti vuccati.",
  "atk-abh01a:1427_1": "Taṃ nissāya paṭiladdhaṃ nimittampi.",
  "atk-abh01a:1427_2": "Pathavikasiṇanimitte paṭiladdhajjhānampi.",
  "atk-abh01a:1427_3": "Tattha imasmiṃ atthe jhānaṃ pathavīkasiṇanti veditabbaṃ.",
  "atk-abh01a:1427_4": "Pathavikasiṇasaṅkhātaṃ jhānaṃ upasampajja viharatīti ayañhettha saṅkhepattho.",
  "atk-abh01a:1427_5": "Imasmiṃ pana pathavikasiṇe parikammaṃ katvā catukkapañcakajjhānāni nibbattetvā jhānapadaṭṭhānaṃ vipassanaṃ",
  "atk-abh01a:1427_6": "vaḍḍhetvā arahattaṃ pattukāmena kulaputtena kiṃ kattabbanti?",
  "atk-abh01a:1427_7": "Ādito tāva pātimokkhasaṃvaraindriyasaṃvaraājīvapārisuddhipaccayasannissitasaṅkhātāni cattāri sīlāni visodhetvā suparisuddhe sīle patiṭṭhitena,",
  "atk-abh01a:1427_8": "yvāssa āvāsādīsu dasasu palibodhesu palibodho atthi,",
  "atk-abh01a:1427_9": "taṃ upacchinditvā kammaṭṭhānadāyakaṃ kalyāṇamittaṃ upasaṅkamitvā pāḷiyā āgatesu aṭṭhatiṃsāya kammaṭṭhānesu",
  "atk-abh01a:1427_10": "attano cariyānukūlaṃ kammaṭṭhānaṃ upaparikkhantena sacassa idaṃ pathavikasiṇaṃ anukūlaṃ hoti,",
  "atk-abh01a:1427_11": "idameva kammaṭṭhānaṃ gahetvā jhānabhāvanāya ananurūpaṃ vihāraṃ pahāya anurūpe vihāre viharantena khuddakapalibodhupacchedaṃ",
  "atk-abh01a:1427_12": "katvā kasiṇaparikammanimittānurakkhaṇasattaasappāyaparivajjanasattasappāyasevanadasavidhaappanākosallappabhedaṃ",
  "atk-abh01a:1427_13": "sabbaṃ bhāvanāvidhānaṃ aparihāpentena jhānādhigamatthāya paṭipajjitabbaṃ.",
  "atk-abh01a:1427_14": "Ayamettha saṅkhepo.",
  "atk-abh01a:1427_15": "Vitthāro pana visuddhimagge vuttanayeneva veditabbo.",
  "atk-abh01a:1427_16": "Yathā cettha evaṃ ito paresupi.",
  "atk-abh01a:1427_17": "Sabbakammaṭṭhānānañhi bhāvanāvidhānaṃ sabbaṃ aṭṭhakathānayena gahetvā visuddhimagge vitthāritaṃ.",
  "atk-abh01a:1427_18": "Kiṃ tena tattha tattha puna vuttenāti na naṃ puna vitthārayāma.",
  "atk-abh01a:1427_19": "Pāḷiyā pana heṭṭhā anāgataṃ atthaṃ aparihāpentā nirantaraṃ anupadavaṇṇanameva karissāma.",
  "atk-abh01a:1428_0": "Tasmiṃ samayeti tasmiṃ paṭhamajjhānaṃ upasampajja viharaṇasamaye.",
  "atk-abh01a:1428_1": "Phasso hoti…pe…",
  "atk-abh01a:1428_2": "avikkhepo hotīti ime kāmāvacarapaṭhamakusalacitte vuttappakārāya padapaṭipāṭiyā chapaṇṇāsa dhammā honti.",
  "atk-abh01a:1428_3": "Kevalañhi te kāmāvacarā,",
  "atk-abh01a:1428_4": "ime bhūmantaravasena mahaggatā rūpāvacarāti ayamettha viseso.",
  "atk-abh01a:1428_5": "Sesaṃ tādisameva.",
  "atk-abh01a:1428_6": "Yevāpanakā panettha chandādayo cattārova labbhanti.",
  "atk-abh01a:1428_7": "Koṭṭhāsavārasuññatavārā pākatikā evāti.",
  "atk-abh01a:1429_0": "Paṭhamaṃ.",
  "atk-abh01a:1430_0": "Dutiyajjhānaṃ",
  "atk-abh01a:1431_0": "161- 162.",
  "atk-abh01a:1431_1": "Dutiyajjhānaniddese vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā,",
  "atk-abh01a:1431_2": "samatikkamā;",
  "atk-abh01a:1431_3": "dutiyajjhānakkhaṇe apātubhāvāti vuttaṃ hoti.",
  "atk-abh01a:1431_4": "Tattha kiñcāpi dutiyajjhāne sabbepi paṭhamajjhānadhammā na santi,",
  "atk-abh01a:1431_5": "aññeyeva hi paṭhamajjhāne phassādayo aññe idha,",
  "atk-abh01a:1431_6": "oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti",
  "atk-abh01a:1431_7": "dīpanatthaṃ vitakkavicārānaṃ vūpasamāti evaṃ vuttanti veditabbaṃ.",
  "atk-abh01a:1431_8": "Ajjhattanti idha –",
  "atk-abh01a:1431_9": "niyakajjhattaṃ adhippetaṃ.",
  "atk-abh01a:1431_10": "Vibhaṅge pana “ajjhattaṃ paccatta”nti ettakameva vuttaṃ.",
  "atk-abh01a:1431_11": "Yasmā niyakajjhattaṃ adhippetaṃ,",
  "atk-abh01a:1431_12": "tasmā attani jātaṃ,",
  "atk-abh01a:1431_13": "attano santāne nibbattanti ayamettha attho.",
  "atk-abh01a:1432_0": "Sampasādananti sampasādanaṃ vuccati saddhā.",
  "atk-abh01a:1432_1": "Sampasādanayogato jhānampi sampasādanaṃ,",
  "atk-abh01a:1432_2": "nīlavaṇṇayogato nīlavatthaṃ viya.",
  "atk-abh01a:1432_3": "Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena ca ceto sampasādayati,",
  "atk-abh01a:1432_4": "tasmāpi sampasādananti vuttaṃ.",
  "atk-abh01a:1432_5": "Imasmiñca atthavikappe ‘sampasādanaṃ cetaso’ti evaṃ padasambandho veditabbo.",
  "atk-abh01a:1432_6": "Purimasmiṃ pana atthavikappe ‘cetaso’ti etaṃ ekodibhāvena saddhiṃ yojetabbaṃ.",
  "atk-abh01a:1433_0": "Tatrāyaṃ atthayojanā –",
  "atk-abh01a:1433_1": "eko udetīti ekodi,",
  "atk-abh01a:1433_2": "vitakkavicārehi anajjhāruḷhattā aggo seṭṭho hutvā udetīti attho.",
  "atk-abh01a:1433_3": "Seṭṭhopi hi loke ekoti vuccati.",
  "atk-abh01a:1433_4": "Vitakkavicāravirahato vā eko asahāyo hutvātipi vattuṃ vaṭṭati.",
  "atk-abh01a:1433_5": "Atha vā sampayuttadhamme udāyatīti udi.",
  "atk-abh01a:1433_6": "Uṭṭhāpetīti attho.",
  "atk-abh01a:1433_7": "Seṭṭhaṭṭhena eko ca so udi cāti ekodi.",
  "atk-abh01a:1433_8": "Samādhissetaṃ adhivacanaṃ.",
  "atk-abh01a:1433_9": "Iti imaṃ ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ.",
  "atk-abh01a:1433_10": "So panāyaṃ ekodi yasmā cetaso,",
  "atk-abh01a:1433_11": "na sattassa,",
  "atk-abh01a:1433_12": "na jīvassa,",
  "atk-abh01a:1433_13": "tasmā etaṃ ‘cetaso ekodibhāva’nti vuttaṃ.",
  "atk-abh01a:1434_0": "‘Nanu cāyaṃ saddhā paṭhamajjhānepi atthi,",
  "atk-abh01a:1434_1": "ayañca ekodināmako samādhi,",
  "atk-abh01a:1434_2": "atha kasmā idameva sampasādanaṃ cetaso ekodibhāvañcāti vuttanti? Vuccate –",
  "atk-abh01a:1434_3": "‘aduñhi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti,",
  "atk-abh01a:1434_4": "tasmā satiyāpi saddhāya sampasādana’nti na vuttaṃ.",
  "atk-abh01a:1434_5": "Na suppasannattā eva cettha samādhipi na suṭṭhu pākaṭo.",
  "atk-abh01a:1434_6": "Tasmā ekodibhāvantipi na vuttaṃ.",
  "atk-abh01a:1434_7": "Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "atk-abh01a:1434_8": "balavasaddhāsahāyapaṭilābheneva samādhipi pākaṭo.",
  "atk-abh01a:1434_9": "Tasmā idameva evaṃ vuttanti veditabbaṃ.",
  "atk-abh01a:1434_10": "Vibhaṅge pana “sampasādananti yā saddhā saddahanā okappanā abhippasādo;",
  "atk-abh01a:1434_11": "cetaso ekodibhāvanti yā cittassa ṭhiti…pe…",
  "atk-abh01a:1434_12": "sammāsamādhī”ti ettakameva vuttaṃ.",
  "atk-abh01a:1434_13": "Evaṃ vuttena panetena saddhiṃ ayaṃ atthavaṇṇanā yathā na virujjhati aññadatthu saṃsandati ceva sameti ca,",
  "atk-abh01a:1434_14": "evaṃ veditabbā.",
  "atk-abh01a:1435_0": "Avitakkaṃ avicāranti bhāvanāya pahīnattā etasmiṃ etassa vā vitakko natthīti avitakkaṃ.",
  "atk-abh01a:1435_1": "Imināva nayena avicāraṃ.",
  "atk-abh01a:1435_2": "Vibhaṅgepi vuttaṃ –",
  "atk-abh01a:1435_3": "“iti ayañca vitakko ayañca vicāro santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā,",
  "atk-abh01a:1435_4": "tena vuccati avitakkaṃ avicāra”nti.",
  "atk-abh01a:1436_0": "Etthāha –",
  "atk-abh01a:1436_1": "nanu ca vitakkavicārānaṃ vūpasamāti imināpi ayamattho siddho?",
  "atk-abh01a:1436_2": "Atha kasmā puna ‘vuttaṃ avitakkaṃ avicāra’nti? Vuccate – evametaṃ,",
  "atk-abh01a:1436_3": "siddhovāyamattho,",
  "atk-abh01a:1436_4": "na panetaṃ tadatthadīpakaṃ.",
  "atk-abh01a:1436_5": "Nanu avocumha –",
  "atk-abh01a:1436_6": "‘oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ samadhigamo",
  "atk-abh01a:1436_7": "hotīti dīpanatthaṃ vitakkavicārānaṃ vūpasamāti evaṃ vutta’nti.",
  "atk-abh01a:1437_0": "Apica vitakkavicārānaṃ vūpasamā idaṃ sampasādanaṃ,",
  "atk-abh01a:1437_1": "na kilesakālusiyassa;",
  "atk-abh01a:1437_2": "vitakkavicārānañca vūpasamā ekodibhāvaṃ,",
  "atk-abh01a:1437_3": "na upacārajjhānamiva nīvaraṇappahānā;",
  "atk-abh01a:1437_4": "na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ.",
  "atk-abh01a:1437_5": "Tathā vitakkavicārānaṃ vūpasamā idaṃ avitakkaṃ avicāraṃ,",
  "atk-abh01a:1437_6": "na tatiyacatutthajjhānāni viya,",
  "atk-abh01a:1437_7": "cakkhuviññāṇādīni viya ca,",
  "atk-abh01a:1437_8": "abhāvāti evaṃ avitakkaavicārabhāvassa hetuparidīpakañca,",
  "atk-abh01a:1437_9": "na vitakkavicārābhāvamattaparidīpakaṃ.",
  "atk-abh01a:1437_10": "Vitakkavicārābhāvamattaparidīpakameva pana avitakkaṃ avicāranti idaṃ vacanaṃ,",
  "atk-abh01a:1437_11": "tasmā purimaṃ vatvāpi puna vattabbamevāti.",
  "atk-abh01a:1438_0": "Samādhijanti paṭhamajjhānasamādhito sampayuttasamādhito vā jātanti attho.",
  "atk-abh01a:1438_1": "Tattha kiñcāpi paṭhamampi sampayuttasamādhito jātaṃ,",
  "atk-abh01a:1438_2": "atha kho ayameva samādhi ‘samādhī’ti vattabbataṃ arahati,",
  "atk-abh01a:1438_3": "vitakkavicārakkhobhavirahena ativiya acalattā suppasannattā ca.",
  "atk-abh01a:1438_4": "Tasmā imassa vaṇṇabhaṇanatthaṃ idameva samādhijanti vuttaṃ.",
  "atk-abh01a:1438_5": "Pītisukhanti idaṃ vuttanayameva.",
  "atk-abh01a:1439_0": "Dutiyanti gaṇanānupubbatā dutiyaṃ.",
  "atk-abh01a:1439_1": "Idaṃ dutiyaṃ samāpajjatītipi dutiyaṃ.",
  "atk-abh01a:1439_2": "Tasmiṃ samaye phasso hotītiādīsu jhānapañcake vitakkavicārapadāni maggapañcake ca sammāsaṅkappapadaṃ parihīnaṃ.",
  "atk-abh01a:1439_3": "Tesaṃ vasena savibhattikāvibhattikapadavinicchayo veditabbo.",
  "atk-abh01a:1439_4": "Koṭṭhāsavārepi tivaṅgikaṃ jhānaṃ hoti,",
  "atk-abh01a:1439_5": "caturaṅgiko maggo hotīti āgataṃ.",
  "atk-abh01a:1439_6": "Sesaṃ paṭhamajjhānasadisamevāti.",
  "atk-abh01a:1440_0": "Dutiyaṃ.",
  "atk-abh01a:1441_0": "Tatiyajjhānaṃ",
  "atk-abh01a:1442_0": "163.",
  "atk-abh01a:1442_1": "Tatiyajjhānaniddese pītiyā ca virāgāti virāgo nāma vuttappakārāya pītiyā jigucchanaṃ vā samatikkamo vā.",
  "atk-abh01a:1442_2": "Ubhinnaṃ pana antarā ‘ca’-",
  "atk-abh01a:1442_3": "saddo sampiṇḍanattho.",
  "atk-abh01a:1442_4": "So vūpasamaṃ vā sampiṇḍeti vitakkavicāravūpasamaṃ vā.",
  "atk-abh01a:1442_5": "Tattha yadā vūpasamameva sampiṇḍeti tadā pītiyā virāgā ca,",
  "atk-abh01a:1442_6": "kiñca bhiyyo ‘vūpasamā’ cāti evaṃ yojanā veditabbā.",
  "atk-abh01a:1442_7": "Imissā ca yojanāya virāgo jigucchanattho hoti.",
  "atk-abh01a:1442_8": "Tasmā pītiyā jigucchanā ca vūpasamā cāti ayamattho daṭṭhabbo.",
  "atk-abh01a:1442_9": "Yadā pana vitakkavicārānaṃ vūpasamaṃ sampiṇḍeti tadā pītiyā ca virāgā kiñca bhiyyo ‘vitakkavicārānañca vūpasamā’ti evaṃ yojanā veditabbā.",
  "atk-abh01a:1442_10": "Imissā ca yojanāya virāgo samatikkamanattho hoti,",
  "atk-abh01a:1442_11": "tasmā pītiyā ca samatikkamā vitakkavicārānañca vūpasamāti ayamattho daṭṭhabbo.",
  "atk-abh01a:1443_0": "Kāmañcete vitakkavicārā dutiyajjhāneyeva vūpasantā,",
  "atk-abh01a:1443_1": "imassa pana jhānassa maggaparidīpanatthaṃ vaṇṇabhaṇanatthañcetaṃ vuttaṃ.",
  "atk-abh01a:1443_2": "Vitakkavicārānañca vūpasamāti hi vutte idaṃ paññāyati –",
  "atk-abh01a:1443_3": "nūna vitakkavicāravūpasamo maggo imassa jhānassāti?",
  "atk-abh01a:1443_4": "Yathā ca tatiye ariyamagge appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-abh01a:1443_5": "evaṃ pahānaṃ vuccamānaṃ vaṇṇabhaṇanaṃ hoti,",
  "atk-abh01a:1443_6": "tadadhigamāya ussukkānaṃ ussāhajanakaṃ,",
  "atk-abh01a:1443_7": "evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti.",
  "atk-abh01a:1443_8": "Tenāyamattho vutto –",
  "atk-abh01a:1443_9": "‘pītiyā ca samatikkamā vitakkavicārānañca vūpasamā’ti.",
  "atk-abh01a:1444_0": "Upekkhako ca viharatīti –",
  "atk-abh01a:1444_1": "ettha upapattito ikkhatīti upekkhā.",
  "atk-abh01a:1444_2": "Samaṃ passati,",
  "atk-abh01a:1444_3": "apakkhapatitā hutvā passatīti attho.",
  "atk-abh01a:1444_4": "Tāya visadāya vipulāya thāmagatāya samannāgatattā tatiyajjhānasamaṅgī upekkhakoti vuccati.",
  "atk-abh01a:1445_0": "Upekkhā pana dasavidhā hoti –",
  "atk-abh01a:1445_1": "chaḷaṅgupekkhā brahmavihārupekkhā bojjhaṅgupekkhā vīriyupekkhā saṅkhārupekkhā vedanupekkhā vipassanupekkhā",
  "atk-abh01a:1445_2": "tatramajjhattupekkhā jhānupekkhā pārisuddhupekkhāti.",
  "atk-abh01a:1446_0": "Tattha yā “idha,",
  "atk-abh01a:1446_1": "bhikkhave,",
  "atk-abh01a:1446_2": "bhikkhu cakkhunā rūpaṃ disvā neva sumano hoti,",
  "atk-abh01a:1446_3": "na dummano,",
  "atk-abh01a:1446_4": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-abh01a:1446_5": "parisuddhapakatibhāvāvijahanākārabhūtā upekkhā,",
  "atk-abh01a:1446_6": "ayaṃ ‘chaḷaṅgupekkhā’ nāma.",
  "atk-abh01a:1447_0": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā,",
  "atk-abh01a:1447_1": "ayaṃ ‘brahmavihārupekkhā’ nāma.",
  "atk-abh01a:1448_0": "Yā “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā,",
  "atk-abh01a:1448_1": "ayaṃ ‘bojjhaṅgupekkhā’ nāma.",
  "atk-abh01a:1449_0": "Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā,",
  "atk-abh01a:1449_1": "ayaṃ ‘vīriyupekkhā’ nāma.",
  "atk-abh01a:1450_0": "Yā “kati saṅkhārupekkhā samathavasena uppajjanti,",
  "atk-abh01a:1450_1": "kati saṅkhārupekkhā vipassanāvasena uppajjanti?",
  "atk-abh01a:1450_2": "Aṭṭha saṅkhārupekkhā samathavasena uppajjanti,",
  "atk-abh01a:1450_3": "dasa saṅkhārupekkhā vipassanāvasena uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-abh01a:1450_4": "ayaṃ ‘saṅkhārupekkhā’ nāma.",
  "atk-abh01a:1451_0": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaṅkhātā upekkhā ayaṃ ‘vedanupekkhā’ nāma.",
  "atk-abh01a:1452_0": "Yā “yadatthi,",
  "atk-abh01a:1452_1": "yaṃ bhūtaṃ,",
  "atk-abh01a:1452_2": "taṃ pajahati,",
  "atk-abh01a:1452_3": "upekkhaṃ paṭilabhatī”ti evamāgatā vicinane majjhattabhūtā upekkhā,",
  "atk-abh01a:1452_4": "ayaṃ ‘vipassanupekkhā’ nāma.",
  "atk-abh01a:1453_0": "Yā pana chandādīsu yevāpanakesu āgatā sahajātānaṃ samavāhitabhūtā upekkhā ayaṃ,",
  "atk-abh01a:1453_1": "‘tatramajjhattupekkhā’ nāma.",
  "atk-abh01a:1454_0": "Yā “upekkhako ca viharatī”ti evamāgatā aggasukhepi tasmiṃ apakkhapātajananī upekkhā,",
  "atk-abh01a:1454_1": "ayaṃ ‘jhānupekkhā’ nāma.",
  "atk-abh01a:1455_0": "Yā “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā,",
  "atk-abh01a:1455_1": "ayaṃ ‘pārisuddhupekkhā’ nāma.",
  "atk-abh01a:1456_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā",
  "atk-abh01a:1456_1": "ca pārisuddhupekkhā ca atthato ekā tatramajjhattupekkhāva hoti.",
  "atk-abh01a:1456_2": "Tena tena avatthābhedena panassā ayaṃ bhedo.",
  "atk-abh01a:1456_3": "Ekassāpi sato sattassa kumārayuvathera senāpatirājādivasena bhedo viya.",
  "atk-abh01a:1456_4": "Tasmā tāsu yattha chaḷaṅgupekkhā na tattha bojjhaṅgupekkhādayo,",
  "atk-abh01a:1456_5": "yattha vā pana bojjhaṅgupekkhā na tattha chaḷaṅgupekkhādayo hontīti veditabbā.",
  "atk-abh01a:1457_0": "Yathā cetāsaṃ atthato ekībhāvo,",
  "atk-abh01a:1457_1": "evaṃ saṅkhārupekkhāvipassanupekkhānampi.",
  "atk-abh01a:1457_2": "Paññā eva hi esā kiccavasena dvidhā bhinnā.",
  "atk-abh01a:1457_3": "Yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake",
  "atk-abh01a:1457_4": "nipannaṃ disvā ‘sappo nu kho no’ti avalokentassa sovatthikattayaṃ disvā nibbematikassa ‘sappo,",
  "atk-abh01a:1457_5": "na sappo’ti vicinane majjhattatā hoti;",
  "atk-abh01a:1457_6": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati,",
  "atk-abh01a:1457_7": "ayaṃ ‘vipassanupekkhā’.",
  "atk-abh01a:1457_8": "Yathā pana tassa purisassa ajapadadaṇḍakena gāḷhaṃ sappaṃ gahetvā ‘kintāhaṃ imaṃ sappaṃ aviheṭhento attānañca",
  "atk-abh01a:1457_9": "iminā aḍaṃsāpento muñceyya’nti muñcanākārameva pariyesato gahaṇe majjhattatā hoti;",
  "atk-abh01a:1457_10": "evameva yā lakkhaṇattayassa diṭṭhattā,",
  "atk-abh01a:1457_11": "āditte viya tayo bhave passato,",
  "atk-abh01a:1457_12": "saṅkhāraggahaṇe majjhattatā,",
  "atk-abh01a:1457_13": "ayaṃ ‘saṅkhārupekkhā’.",
  "atk-abh01a:1457_14": "Iti vipassanupekkhāya siddhāya saṅkhārupekkhāpi siddhāva hoti.",
  "atk-abh01a:1457_15": "Iminā panesā vicinanaggahaṇesu majjhattasaṅkhātena kiccena dvidhā bhinnāti.",
  "atk-abh01a:1457_16": "Viriyupekkhā pana vedanupekkhā ca aññamaññañca avasesāhi ca atthato bhinnāyevāti.",
  "atk-abh01a:1458_0": "Imāsu dasasu upekkhāsu ‘jhānupekkhā’ idha adhippetā.",
  "atk-abh01a:1458_1": "Sā majjhattalakkhaṇā anābhogarasā abyāpārapaccupaṭṭhānā pītivirāgapadaṭṭhānāti. Etthāha –",
  "atk-abh01a:1458_2": "nanu cāyaṃ atthato tatramajjhattupekkhāva hoti?",
  "atk-abh01a:1458_3": "Sā ca paṭhamadutiyajjhānesupi atthi,",
  "atk-abh01a:1458_4": "tasmā tatrāpi ‘upekkhako ca viharatī’ti evamayaṃ vattabbā siyā.",
  "atk-abh01a:1458_5": "Sā kasmā na vuttāti?",
  "atk-abh01a:1458_6": "Aparibyattakiccato.",
  "atk-abh01a:1458_7": "Aparibyattañhi tassā tattha kiccaṃ,",
  "atk-abh01a:1458_8": "vitakkādīhi abhibhūtattā.",
  "atk-abh01a:1458_9": "Idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā jātā,",
  "atk-abh01a:1458_10": "tasmā vuttāti.",
  "atk-abh01a:1459_0": "Niṭṭhitā upekkhako ca viharatīti etassa",
  "atk-abh01a:1460_0": "Sabbaso atthavaṇṇanā.",
  "atk-abh01a:1461_0": "Idāni sato ca sampajānoti ettha saratīti sato.",
  "atk-abh01a:1461_1": "Sampajānātīti sampajāno.",
  "atk-abh01a:1461_2": "Iti puggalena sati ca sampajaññañca vuttaṃ.",
  "atk-abh01a:1461_3": "Tattha saraṇalakkhaṇā sati,",
  "atk-abh01a:1461_4": "asammussanarasā,",
  "atk-abh01a:1461_5": "ārakkhapaccupaṭṭhānā.",
  "atk-abh01a:1461_6": "Asammohalakkhaṇaṃ sampajaññaṃ,",
  "atk-abh01a:1461_7": "tīraṇarasaṃ,",
  "atk-abh01a:1461_8": "pavicayapaccupaṭṭhānaṃ.",
  "atk-abh01a:1462_0": "Tattha kiñcāpi idaṃ satisampajaññaṃ purimajjhānesupi atthi –",
  "atk-abh01a:1462_1": "muṭṭhassatissa hi asampajānassa upacāramattampi na sampajjati,",
  "atk-abh01a:1462_2": "pageva appanā –",
  "atk-abh01a:1462_3": "oḷārikattā pana tesaṃ jhānānaṃ,",
  "atk-abh01a:1462_4": "bhūmiyaṃ viya purisassa,",
  "atk-abh01a:1462_5": "cittassa gati sukhā hoti,",
  "atk-abh01a:1462_6": "abyattaṃ tattha satisampajaññakiccaṃ.",
  "atk-abh01a:1462_7": "Oḷārikaṅgappahānena pana sukhumattā imassa jhānassa,",
  "atk-abh01a:1462_8": "purisassa khuradhārāyaṃ viya,",
  "atk-abh01a:1462_9": "satisampajaññakiccapariggahitā eva cittassa gati icchitabbāti idheva vuttaṃ.",
  "atk-abh01a:1462_10": "Kiñca bhiyyo?",
  "atk-abh01a:1462_11": "Yathā dhenupago vaccho dhenuto apanīto arakkhiyamāno punadeva dhenuṃ upagacchati,",
  "atk-abh01a:1462_12": "evamidaṃ tatiyajjhānasukhaṃ pītito apanītampi satisampajaññārakkhena arakkhiyamānaṃ punadeva pītiṃ upagaccheyya,",
  "atk-abh01a:1462_13": "pītisampayuttameva siyā.",
  "atk-abh01a:1462_14": "Sukhe vāpi sattā sārajjanti,",
  "atk-abh01a:1462_15": "idañca atimadhuraṃ sukhaṃ,",
  "atk-abh01a:1462_16": "tato paraṃ sukhābhāvā.",
  "atk-abh01a:1462_17": "Satisampajaññānubhāvena panettha sukhe asārajjanā hoti,",
  "atk-abh01a:1462_18": "no aññathāti imampi atthavisesaṃ dassetuṃ idamidheva vuttanti veditabbaṃ.",
  "atk-abh01a:1463_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo natthi,",
  "atk-abh01a:1463_1": "evaṃ santepi yasmā tassa nāmakāyena sampayuttaṃ sukhaṃ,",
  "atk-abh01a:1463_2": "yaṃ vā taṃ nāmakāyasampayuttaṃ sukhaṃ,",
  "atk-abh01a:1463_3": "taṃsamuṭṭhānenassa yasmā atipaṇītena rūpena rūpakāyo phuṭo,",
  "atk-abh01a:1463_4": "yassa phuṭattā jhānā vuṭṭhitopi sukhaṃ paṭisaṃvedeyya,",
  "atk-abh01a:1463_5": "tasmā etamatthaṃ dassento ‘sukhañca kāyena paṭisaṃvedetī’ti āha.",
  "atk-abh01a:1464_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu yaṃjhānakāraṇā taṃ tatiyajjhānasamaṅgīpuggalaṃ",
  "atk-abh01a:1464_1": "buddhādayo ariyā “ācikkhanti desenti paññāpenti paṭṭhapenti vivaranti vibhajanti uttānīkaronti pakāse”nti",
  "atk-abh01a:1464_2": "pasaṃsantīti adhippāyo – kinti?",
  "atk-abh01a:1464_3": "‘Upekkhako satimā sukhavihārī’ti –",
  "atk-abh01a:1464_4": "taṃ tatiyajjhānaṃ upasampajja viharatīti evamettha yojanā veditabbā.",
  "atk-abh01a:1465_0": "Kasmā pana taṃ te evaṃ pasaṃsantīti?",
  "atk-abh01a:1465_1": "Pasaṃsārahato.",
  "atk-abh01a:1465_2": "Ayañhi yasmā atimadhurasukhe sukhapāramippattepi tatiyajjhāne upekkhako,",
  "atk-abh01a:1465_3": "na tattha sukhābhisaṅgena ākaḍḍhīyati,",
  "atk-abh01a:1465_4": "‘yathā ca pīti na uppajjati’ evaṃ upaṭṭhitasatitāya satimā,",
  "atk-abh01a:1465_5": "yasmā ca ariyakantaṃ ariyajanasevitameva asaṃkiliṭṭhaṃ sukhaṃ nāmakāyena paṭisaṃvedeti tasmā pasaṃsāraho;",
  "atk-abh01a:1465_6": "iti pasaṃsārahato naṃ ariyā te evaṃ pasaṃsāhetubhūte guṇe pakāsentā ‘upekkhako satimā sukhavihārī’ti evaṃ pasaṃsantīti veditabbaṃ.",
  "atk-abh01a:1466_0": "Tatiyanti gaṇanānupubbatā tatiyaṃ.",
  "atk-abh01a:1466_1": "Idaṃ tatiyaṃ samāpajjatītipi tatiyaṃ.",
  "atk-abh01a:1466_2": "Tasmiṃ samaye phasso hotītiādīsu jhānapañcake pītipadampi parihīnaṃ.",
  "atk-abh01a:1466_3": "Tassāpi vasena savibhattikāvibhattikapadavinicchayo veditabbo.",
  "atk-abh01a:1466_4": "Koṭṭhāsavārepi duvaṅgikaṃ jhānaṃ hotīti āgataṃ.",
  "atk-abh01a:1466_5": "Sesaṃ dutiyajjhānasadisamevāti.",
  "atk-abh01a:1467_0": "Tatiyaṃ.",
  "atk-abh01a:1468_0": "Catutthajjhānaṃ",
  "atk-abh01a:1469_0": "165.",
  "atk-abh01a:1469_1": "Catutthajjhānaniddese sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-abh01a:1469_2": "Pubbevāti tañca kho pubbeva na catutthajjhānakkhaṇe.",
  "atk-abh01a:1469_3": "Somanassadomanassānaṃ atthaṅgamāti cetasikasukhassa ca cetasikadukkhassa cāti imesampi dvinnaṃ pubbeva atthaṅgamā;",
  "atk-abh01a:1469_4": "pahānā icceva vuttaṃ hoti.",
  "atk-abh01a:1469_5": "Kadā pana nesaṃ pahānaṃ hoti?",
  "atk-abh01a:1469_6": "Catunnaṃ jhānānaṃ upacārakkhaṇe.",
  "atk-abh01a:1469_7": "Somanassañhi catutthajjhānassa upacārakkhaṇeyeva pahīyati.",
  "atk-abh01a:1469_8": "Dukkhadomanassasukhāni paṭhamadutiyatatiyajjhānānaṃ upacārakkhaṇesu.",
  "atk-abh01a:1469_9": "Evametesaṃ pahānakkamena avuttānaṃ indriyavibhaṅge pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ",
  "atk-abh01a:1469_10": "pahānaṃ veditabbaṃ.",
  "atk-abh01a:1470_0": "Yadi panetāni tassa tassa jhānassa upacārakkhaṇeyeva pahīyanti,",
  "atk-abh01a:1470_1": "atha kasmā “kattha cuppannaṃ dukkhindriyaṃ aparisesaṃ nirujjhati? Idha,",
  "atk-abh01a:1470_2": "bhikkhave,",
  "atk-abh01a:1470_3": "bhikkhu vivicceva kāmehi…pe…",
  "atk-abh01a:1470_4": "paṭhamaṃ jhānaṃ upasampajja viharati,",
  "atk-abh01a:1470_5": "etthuppannaṃ dukkhindriyaṃ aparisesaṃ nirujjhati.",
  "atk-abh01a:1470_6": "Kattha cuppannaṃ domanassindriyaṃ…",
  "atk-abh01a:1470_7": "sukhindriyaṃ…",
  "atk-abh01a:1470_8": "somanassindriyaṃ aparisesaṃ nirujjhati? Idha,",
  "atk-abh01a:1470_9": "bhikkhave,",
  "atk-abh01a:1470_10": "bhikkhu sukhassa ca pahānā…pe…",
  "atk-abh01a:1470_11": "catutthaṃ jhānaṃ upasampajja viharati.",
  "atk-abh01a:1470_12": "Etthuppannaṃ somanassindriyaṃ aparisesaṃ nirujjhatī”ti evaṃ jhānesveva nirodho vuttoti?",
  "atk-abh01a:1470_13": "Atisayanirodhattā.",
  "atk-abh01a:1470_14": "Atisayanirodho hi tesaṃ paṭhamajjhānādīsu,",
  "atk-abh01a:1470_15": "na nirodhoyeva.",
  "atk-abh01a:1470_16": "Nirodhoyeva pana upacārakkhaṇe,",
  "atk-abh01a:1470_17": "nātisayanirodho.",
  "atk-abh01a:1470_18": "Tathā hi nānāvajjane paṭhamajjhānupacāre niruddhassāpi dukkhindriyassa ḍaṃsamakasādisamphassena vā,",
  "atk-abh01a:1470_19": "visamāsanupatāpena vā siyā uppatti,",
  "atk-abh01a:1470_20": "natveva antoappanāyaṃ.",
  "atk-abh01a:1470_21": "Upacāre vā niruddhampetaṃ na suṭṭhu niruddhaṃ hoti,",
  "atk-abh01a:1470_22": "paṭipakkhena avihatattā.",
  "atk-abh01a:1470_23": "Antoappanāyaṃ pana pītipharaṇena sabbo kāyo sukhokkanto hoti.",
  "atk-abh01a:1470_24": "Sukhokkantakāyassa ca suṭṭhu niruddhaṃ hoti dukkhindriyaṃ,",
  "atk-abh01a:1470_25": "paṭipakkhena vihatattā.",
  "atk-abh01a:1470_26": "Nānāvajjaneyeva ca dutiyajjhānupacāre pahīnassa domanassindriyassa yasmā etaṃ vitakkavicārapaccayepi kāyakilamathe cittupaghāte ca sati uppajjati,",
  "atk-abh01a:1470_27": "vitakkavicārābhāve neva uppajjati;",
  "atk-abh01a:1470_28": "yattha pana uppajjati tattha vitakkavicārabhāve;",
  "atk-abh01a:1470_29": "appahīnā eva ca dutiyajjhānupacāre vitakkavicārāti tatthassa siyā uppatti,",
  "atk-abh01a:1470_30": "natveva dutiyajjhāne,",
  "atk-abh01a:1470_31": "pahīnapaccayattā.",
  "atk-abh01a:1470_32": "Tathā tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭakāyassa siyā uppatti,",
  "atk-abh01a:1470_33": "natveva tatiyajjhāne.",
  "atk-abh01a:1470_34": "Tatiyajjhāne hi sukhassa paccayabhūtā pīti sabbaso niruddhāti.",
  "atk-abh01a:1470_35": "Tathā catutthajjhānupacāre pahīnassāpi somanassindriyassa āsannattā,",
  "atk-abh01a:1470_36": "appanāppattāya upekkhāya abhāvena sammā anatikkantattā ca,",
  "atk-abh01a:1470_37": "siyā uppatti,",
  "atk-abh01a:1470_38": "natveva catutthajjhāne.",
  "atk-abh01a:1470_39": "Tasmā eva ca ‘etthuppannaṃ dukkhindriyaṃ aparisesaṃ nirujjhatī’ti tattha tattha aparisesaggahaṇaṃ katanti.",
  "atk-abh01a:1471_0": "Etthāha –",
  "atk-abh01a:1471_1": "‘athevaṃ tassa tassa jhānassupacāre pahīnāpi etā vedanā idha kasmā samāhaṭā’ti?",
  "atk-abh01a:1471_2": "‘Sukhaggahaṇatthaṃ’.",
  "atk-abh01a:1471_3": "Yā hi ayaṃ ‘adukkhamasukha’nti ettha adukkhamasukhā vedanā vuttā,",
  "atk-abh01a:1471_4": "sā sukhumā,",
  "atk-abh01a:1471_5": "dubbiññeyyā,",
  "atk-abh01a:1471_6": "na sakkā sukhena gahetuṃ.",
  "atk-abh01a:1471_7": "Tasmā yathā nāma duṭṭhassa yathā tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ vaje sabbā gāvo samāharati,",
  "atk-abh01a:1471_8": "athekekaṃ nīharanto paṭipāṭiyā āgataṃ ‘ayaṃ so,",
  "atk-abh01a:1471_9": "gaṇhatha na’nti tampi gāhāpayati;",
  "atk-abh01a:1471_10": "evameva bhagavā sukhagahaṇatthaṃ sabbāpi etā samāharīti.",
  "atk-abh01a:1471_11": "Evañhi samāhaṭā etā dassetvā yaṃ neva sukhaṃ na dukkhaṃ,",
  "atk-abh01a:1471_12": "na somanassaṃ na domanassaṃ,",
  "atk-abh01a:1471_13": "ayaṃ adukkhamasukhāvedanāti sakkā hoti esā gāhayituṃ.",
  "atk-abh01a:1472_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-abh01a:1472_1": "Sukhadukkhappahānādayo hi tassā paccayā. Yathāha –",
  "atk-abh01a:1472_2": "“cattāro kho, āvuso,",
  "atk-abh01a:1472_3": "paccayā adukkhamasukhāya cetovimuttiyā samāpattiyā.",
  "atk-abh01a:1472_4": "Idhāvuso bhikkhu,",
  "atk-abh01a:1472_5": "sukhassa ca pahānā…pe…",
  "atk-abh01a:1472_6": "catutthaṃ jhānaṃ upasampajja viharati, ime kho, āvuso,",
  "atk-abh01a:1472_7": "cattāro paccayā adukkhamasukhāya cetovimuttiyā samāpattiyā”ti.",
  "atk-abh01a:1472_8": "Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti vuttā,",
  "atk-abh01a:1472_9": "evaṃ vaṇṇabhaṇanatthampetassa jhānassetā idha vuttāti veditabbā.",
  "atk-abh01a:1472_10": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-abh01a:1472_11": "Etāsu hi sukhaṃ somanassassa paccayo,",
  "atk-abh01a:1472_12": "somanassaṃ rāgassa;",
  "atk-abh01a:1472_13": "dukkhaṃ domanassassa,",
  "atk-abh01a:1472_14": "domanassaṃ dosassa.",
  "atk-abh01a:1472_15": "Sukhādighātena ca sappaccayā rāgadosā hatāti atidūre hontīti.",
  "atk-abh01a:1473_0": "Adukkhamasukhanti dukkhābhāvena adukkhaṃ,",
  "atk-abh01a:1473_1": "sukhābhāvena asukhaṃ.",
  "atk-abh01a:1473_2": "Etenettha dukkhasukhappaṭipakkhabhūtaṃ tatiyavedanaṃ dīpeti,",
  "atk-abh01a:1473_3": "na dukkhasukhābhāvamattaṃ.",
  "atk-abh01a:1473_4": "Tatiyavedanā nāma adukkhamasukhā.",
  "atk-abh01a:1473_5": "Upekkhātipi vuccati.",
  "atk-abh01a:1473_6": "Sā iṭṭhāniṭṭhaviparītānubhavanalakkhaṇā,",
  "atk-abh01a:1473_7": "majjhattarasā,",
  "atk-abh01a:1473_8": "avibhūtapaccupaṭṭhānā,",
  "atk-abh01a:1473_9": "sukhanirodhapadaṭṭhānāti veditabbā.",
  "atk-abh01a:1474_0": "Upekkhāsatipārisuddhinti upekkhāya janitasatipārisuddhiṃ.",
  "atk-abh01a:1474_1": "Imasmiñhi jhāne suparisuddhā sati.",
  "atk-abh01a:1474_2": "Yā ca tassā satiyā pārisuddhi sā upekkhāya katā,",
  "atk-abh01a:1474_3": "na aññena.",
  "atk-abh01a:1474_4": "Tasmā etaṃ upekkhāsatipārisuddhīti vuccati.",
  "atk-abh01a:1474_5": "Vibhaṅgepi vuttaṃ –",
  "atk-abh01a:1474_6": "“ayaṃ sati imāya upekkhāya visadā hoti parisuddhā pariyodātā,",
  "atk-abh01a:1474_7": "tena vuccati upekkhāsatipārisuddhī”ti.",
  "atk-abh01a:1474_8": "Yāya ca upekkhāya ettha sati pārisuddhi hoti sā atthato tatramajjhattatāti veditabbā.",
  "atk-abh01a:1474_9": "Na kevalañcettha tāya satiyeva parisuddhā apica kho sabbepi sampayuttadhammā.",
  "atk-abh01a:1474_10": "Satisīsena pana desanā vuttā.",
  "atk-abh01a:1475_0": "Tattha kiñcāpi ayaṃ upekkhā heṭṭhāpi tīsu jhānesu vijjati –",
  "atk-abh01a:1475_1": "yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā",
  "atk-abh01a:1475_2": "divā vijjamānāpi candalekhā aparisuddhā hoti apariyodātā –",
  "atk-abh01a:1475_3": "evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya ca upekkhāvedanārattiyā",
  "atk-abh01a:1475_4": "appaṭilābhā vijjamānāpi paṭhamādijjhānabhedesu aparisuddhā hoti.",
  "atk-abh01a:1475_5": "Tassā ca aparisuddhāya divā aparisuddhacandalekhāya pabhā viya sahajātāpi satiādayo aparisuddhāva honti.",
  "atk-abh01a:1475_6": "Tasmā tesu ekampi ‘upekkhāsatipārisuddhī’ti na vuttaṃ.",
  "atk-abh01a:1475_7": "Idha pana vitakkādipaccanīkadhammatejābhibhavābhāvā sabhāgāya ca upekkhā vedanārattiyā paṭilābhā ayaṃ",
  "atk-abh01a:1475_8": "tatramajjhattupekkhācandalekhā ativiya parisuddhā.",
  "atk-abh01a:1475_9": "Tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā.",
  "atk-abh01a:1475_10": "Tasmā idameva upekkhāsatipārisuddhīti vuttanti veditabbaṃ.",
  "atk-abh01a:1476_0": "Catutthanti gaṇanānupubbatā catutthaṃ.",
  "atk-abh01a:1476_1": "Idaṃ catutthaṃ samāpajjatītipi catutthaṃ.",
  "atk-abh01a:1476_2": "Phasso hotītiādīsu phassapañcake tāva vedanāti upekkhāvedanā veditabbā.",
  "atk-abh01a:1476_3": "Jhānapañcakaindriyaaṭṭhakesu pana upekkhā hoti upekkhindriyaṃ hotīti vuttameva.",
  "atk-abh01a:1476_4": "Sesāni tatiye parihīnapadāni idhāpi parihīnāneva.",
  "atk-abh01a:1476_5": "Koṭṭhāsavārepi duvaṅgikaṃ jhānanti upekkhācittekaggatāvaseneva veditabbaṃ.",
  "atk-abh01a:1476_6": "Sesaṃ sabbaṃ tatiyasadisamevāti.",
  "atk-abh01a:1477_0": "Catukkanayo niṭṭhito.",
  "atk-abh01a:1478_0": "Pañcakanayo",
  "atk-abh01a:1479_0": "167.",
  "atk-abh01a:1479_1": "Idāni katame dhammā kusalāti pañcakanayo āraddho.",
  "atk-abh01a:1479_2": "Kasmāti ce,",
  "atk-abh01a:1479_3": "puggalajjhāsayavasena ceva desanāvilāsena ca.",
  "atk-abh01a:1479_4": "Sannisinnadevaparisāya kira ekaccānaṃ devānaṃ vitakko eva oḷārikato upaṭṭhāsi,",
  "atk-abh01a:1479_5": "vicārapītisukhacittekaggatā santato.",
  "atk-abh01a:1479_6": "Tesaṃ sappāyavasena satthā caturaṅgikaṃ avitakkaṃ vicāramattaṃ dutiyajjhānaṃ nāma bhājesi.",
  "atk-abh01a:1479_7": "Ekaccānaṃ vicāro oḷārikato upaṭṭhāsi,",
  "atk-abh01a:1479_8": "pītisukhacittekaggatā santato.",
  "atk-abh01a:1479_9": "Tesaṃ sappāyavasena tivaṅgikaṃ tatiyajjhānaṃ nāma bhājesi.",
  "atk-abh01a:1479_10": "Ekaccānaṃ pīti oḷārikato upaṭṭhāsi,",
  "atk-abh01a:1479_11": "sukhacittekaggatā santato.",
  "atk-abh01a:1479_12": "Tesaṃ sappāyavasena duvaṅgikaṃ catutthajjhānaṃ nāma bhājesi.",
  "atk-abh01a:1479_13": "Ekaccānaṃ sukhaṃ oḷārikato upaṭṭhāsi,",
  "atk-abh01a:1479_14": "upekkhācittekaggatā santato.",
  "atk-abh01a:1479_15": "Tesaṃ sappāyavasena duvaṅgikaṃ pañcamajjhānaṃ nāma bhājesi.",
  "atk-abh01a:1479_16": "Ayaṃ tāva ‘puggalajjhāsayo’.",
  "atk-abh01a:1480_0": "Yassā pana dhammadhātuyā suppaṭividdhattā desanāvilāsappatto nāma hoti –",
  "atk-abh01a:1480_1": "sā tathāgatassa suṭṭhu paṭividdhā –",
  "atk-abh01a:1480_2": "tasmā ñāṇamahattatāya desanāvidhānesu kusalo desanāvilāsappatto satthā yaṃ yaṃ aṅgaṃ labbhati tassa tassa",
  "atk-abh01a:1480_3": "vasena yathā yathā icchati tathā tathā desanaṃ niyāmetīti so idha pañcaṅgikaṃ paṭhamajjhānaṃ bhājesi,",
  "atk-abh01a:1480_4": "caturaṅgikaṃ avitakkaṃ vicāramattaṃ dutiyajjhānaṃ,",
  "atk-abh01a:1480_5": "bhājesi tivaṅgikaṃ tatiyajjhānaṃ,",
  "atk-abh01a:1480_6": "bhājesi duvaṅgikaṃ catutthajjhānaṃ,",
  "atk-abh01a:1480_7": "duvaṅgikameva pañcamajjhānaṃ bhājesi.",
  "atk-abh01a:1480_8": "Ayaṃ ‘desanāvilāso’ nāma.",
  "atk-abh01a:1481_0": "Apica ye bhagavatā “tayome,",
  "atk-abh01a:1481_1": "bhikkhave, samādhī –",
  "atk-abh01a:1481_2": "savitakkasavicāro samādhi,",
  "atk-abh01a:1481_3": "avitakkavicāramatto samādhi,",
  "atk-abh01a:1481_4": "avitakkaavicāro samādhī”ti suttante tayo samādhī desitā,",
  "atk-abh01a:1481_5": "tesu heṭṭhā savitakkasavicāro samādhi avitakkaavicāro samādhi ca bhājetvā dassito,",
  "atk-abh01a:1481_6": "avitakkavicāramatto na dassito.",
  "atk-abh01a:1481_7": "Taṃ dassetumpi ayaṃ pañcakanayo āraddhoti veditabbo.",
  "atk-abh01a:1482_0": "Tattha dutiyajjhānaniddese phassādīsu vitakkamattaṃ parihāyati,",
  "atk-abh01a:1482_1": "koṭṭhāsavāre “caturaṅgikaṃ jhānaṃ hoti caturaṅgiko maggo hotī”ti ayameva viseso.",
  "atk-abh01a:1482_2": "Sesaṃ sabbaṃ paṭhamajjhānasadisameva.",
  "atk-abh01a:1482_3": "Yāni ca catukkanaye dutiyatatiyacatutthāni tāneva idha tatiyacatutthapañcamāni.",
  "atk-abh01a:1482_4": "Tesaṃ adhigamapaṭipāṭidīpanatthaṃ ayaṃ nayo veditabbo –",
  "atk-abh01a:1483_0": "Eko kira amaccaputto rājānaṃ upaṭṭhātuṃ janapadato nagaraṃ āgato.",
  "atk-abh01a:1483_1": "So ekadivasameva rājānaṃ disvā pānabyasanena sabbaṃ vibhavajātaṃ nāsesi.",
  "atk-abh01a:1483_2": "Taṃ ekadivasaṃ surāmadamattaṃ niccoḷaṃ katvā jiṇṇakaṭasārakamattena paṭicchādetvā pānāgārato nīhariṃsu.",
  "atk-abh01a:1483_3": "Tamenaṃ saṅkārakūṭe nipajjitvā niddāyantaṃ eko aṅgavijjāpāṭhako disvā ‘ayaṃ puriso mahājanassa avassayo bhavissati,",
  "atk-abh01a:1483_4": "paṭijaggitabbo eso’ti sanniṭṭhānaṃ katvā mattikāya nhāpetvā thūlasāṭakayugaṃ nivāsāpetvā puna gandhodakena",
  "atk-abh01a:1483_5": "nhāpetvā sukhumena dukūlayugaḷena acchādetvā pāsādaṃ āropetvā subhojanaṃ bhojetvā ‘evaṃ naṃ paricāreyyāthā’ti",
  "atk-abh01a:1483_6": "paricārake paṭipādetvā pakkāmi.",
  "atk-abh01a:1483_7": "Atha naṃ te sayanaṃ āropesuṃ.",
  "atk-abh01a:1483_8": "Pānāgāragamanapaṭibāhanatthañca naṃ cattāro tāva janā catūsu hatthapādesu uppīḷetvā aṭṭhaṃsu.",
  "atk-abh01a:1483_9": "Eko pāde parimajji.",
  "atk-abh01a:1483_10": "Eko tālavaṇṭaṃ gahetvā bīji.",
  "atk-abh01a:1483_11": "Eko vīṇaṃ vādayamāno gāyanto nisīdi.",
  "atk-abh01a:1484_0": "So sayanupagamanena vigatakilamatho thokaṃ niddāyitvā vuṭṭhito hatthapādanippīḷanaṃ asahamāno ‘ko me hatthapāde uppīḷeti?",
  "atk-abh01a:1484_1": "Apagacchathā’ti tajjesi.",
  "atk-abh01a:1484_2": "Te ekavacaneneva apagacchiṃsu.",
  "atk-abh01a:1484_3": "Tato puna thokaṃ niddāyitvā vuṭṭhito pādaparimajjanaṃ asahamāno ‘ko me pāde parimajjati?",
  "atk-abh01a:1484_4": "Apagacchā’ti āha.",
  "atk-abh01a:1484_5": "Sopi ekavacaneneva apagacchi.",
  "atk-abh01a:1484_6": "Puna thokaṃ niddāyitvā vuṭṭhito vātavuṭṭhi viya tālavaṇṭavātaṃ asahanto ‘ko esa?",
  "atk-abh01a:1484_7": "Apagacchatū’ti āha.",
  "atk-abh01a:1484_8": "Sopi ekavacaneneva apagacchi.",
  "atk-abh01a:1484_9": "Puna thokaṃ niddāyitvā vuṭṭhito kaṇṇasūlaṃ viya gītavāditasaddaṃ asahamāno vīṇāvādakaṃ tajjesi.",
  "atk-abh01a:1484_10": "Sopi ekavacaneneva apagacchi.",
  "atk-abh01a:1484_11": "Athevaṃ anukkamena pahīnakilamathuppīḷanaparimajjanavātappahāragītavāditasaddupaddavo sukhaṃ sayitvā vuṭṭhāya rañño santikaṃ agamāsi.",
  "atk-abh01a:1484_12": "Rājāpissa mahantaṃ issariyamadāsi.",
  "atk-abh01a:1484_13": "So mahājanassa avassayo jāto.",
  "atk-abh01a:1485_0": "Tattha pānabyasanena pārijuññappatto so amaccaputto viya anekabyasanapārijuññappatto gharāvāsagato kulaputto daṭṭhabbo.",
  "atk-abh01a:1485_1": "Aṅgavijjāpāṭhako puriso viya tathāgato.",
  "atk-abh01a:1485_2": "Tassa purisassa ‘ayaṃ mahājanassa avassayo bhavissati,",
  "atk-abh01a:1485_3": "paṭijagganaṃ arahatī’ti sanniṭṭhānaṃ viya tathāgatassa ‘ayaṃ mahājanassa avassayo bhavissati,",
  "atk-abh01a:1485_4": "pabbajjaṃ arahati kulaputto’ti sanniṭṭhānakaraṇaṃ.",
  "atk-abh01a:1486_0": "Athassa amaccaputtassa mattikāmattena nhāpanaṃ viya kulaputtassāpi pabbajjāpaṭilābho.",
  "atk-abh01a:1486_1": "Athassa thūlasāṭakanivāsanaṃ viya imassāpi dasasikkhāpadasaṅkhātasīlavatthanivāsanaṃ.",
  "atk-abh01a:1486_2": "Puna tassa gandhodakanhāpanaṃ viya imassāpi pātimokkhasaṃvarādisīlagandhodakanhāpanaṃ.",
  "atk-abh01a:1486_3": "Puna tassa sukhumadukūlayugaḷacchādanaṃ viya imassāpi yathāvuttasīlavisuddhisampadāsaṅkhātadukūlacchādanaṃ.",
  "atk-abh01a:1487_0": "Dukūlacchāditassa panassa pāsādāropanaṃ viya imassāpi sīlavisuddhidukūlacchāditassa samādhibhāvanāpāsādārohanaṃ.",
  "atk-abh01a:1487_1": "Tato tassa subhojanabhuñjanaṃ viya imassāpi samādhiupakārakasatisampajaññādidhammāmataparibhuñjanaṃ.",
  "atk-abh01a:1488_0": "Bhuttabhojanassa pana tassa paricārakehi sayanāropanaṃ viya imassāpi vitakkādīhi upacārajjhānāropanaṃ.",
  "atk-abh01a:1488_1": "Puna tassa pānāgāragamanapaṭibāhanatthaṃ hatthapāduppīḷanakapurisacatukkaṃ viya imassāpi kāmasaññābhimukhagamanapaṭibāhanatthaṃ",
  "atk-abh01a:1488_2": "ārammaṇe cittuppīḷanako nekkhammavitakko.",
  "atk-abh01a:1488_3": "Tassa pādaparimajjakapuriso viya imassāpi ārammaṇe cittānumajjanako vicāro.",
  "atk-abh01a:1488_4": "Tassa tālavaṇṭavātadāyako viya imassāpi cetaso sītalabhāvadāyikā pīti.",
  "atk-abh01a:1489_0": "Tassa sotānuggahakaro gandhabbapuriso viya imassāpi cittānuggāhakaṃ somanassaṃ.",
  "atk-abh01a:1489_1": "Tassa sayanupagamanena vigatakilamathassa thokaṃ niddupagamanaṃ viya imassāpi upacārajjhānasannissayena",
  "atk-abh01a:1489_2": "vigatanīvaraṇakilamathassa paṭhamajjhānupagamanaṃ.",
  "atk-abh01a:1490_0": "Athassa niddāyitvā vuṭṭhitassa hatthapāduppīḷanāsahanena hatthapāduppīḷakānaṃ santajjanaṃ tesañca apagamanena",
  "atk-abh01a:1490_1": "puna thokaṃ niddupagamanaṃ viya imassāpi paṭhamajjhānato vuṭṭhitassa cittuppīḷakavitakkāsahanena vitakkadosadassanaṃ,",
  "atk-abh01a:1490_2": "vitakkappahānā ca puna avitakkavicāramattadutiyajjhānupagamanaṃ.",
  "atk-abh01a:1491_0": "Tato tassa punappunaṃ niddāyitvā vuṭṭhitassa yathāvuttena kamena pādaparimajjanādīnaṃ asahanena paṭipāṭiyā pādaparimajjakādīnaṃ santajjanaṃ,",
  "atk-abh01a:1491_1": "tesaṃ tesañca apagamanena punappunaṃ thokaṃ niddupagamanaṃ viya imassāpi punappunaṃ dutiyādīhi jhānehi",
  "atk-abh01a:1491_2": "vuṭṭhitassa yathāvuttadosānaṃ vicārādīnaṃ asahanena paṭipāṭiyā vicārādidosadassanaṃ.",
  "atk-abh01a:1491_3": "Tesaṃ tesañca pahānā punappunaṃ avitakkaavicāranippītika pahīnasomanassajjhānupagamanaṃ.",
  "atk-abh01a:1492_0": "Tassa pana sayanā vuṭṭhāya rañño santikaṃ gatassa issariyappatti viya imassāpi pañcamajjhānato vuṭṭhitassa vipassanā maggaṃ upagatassa arahattappatti.",
  "atk-abh01a:1493_0": "Tassa pattissariyassa bahūnaṃ janānaṃ avassayabhāvo viya imassāpi arahattappattassa bahūnaṃ avassayabhāvo veditabbo.",
  "atk-abh01a:1493_1": "Ettāvatā hi esa anuttaraṃ puññakkhettaṃ nāma hotīti.",
  "atk-abh01a:1494_0": "Pañcakanayo niṭṭhito.",
  "atk-abh01a:1495_0": "Ettāvatā catukkapañcakanayadvayabhedo suddhikanavako nāma pakāsito hoti.",
  "atk-abh01a:1495_1": "Atthato panesa pañcakanaye catukkanayassa paviṭṭhattā jhānapañcako evāti veditabbo.",
  "atk-abh01a:1496_0": "Paṭipadācatukkaṃ",
  "atk-abh01a:1497_0": "176- 180.",
  "atk-abh01a:1497_1": "Idāni yasmā etaṃ jhānaṃ nāma paṭipadākamena sijjhati,",
  "atk-abh01a:1497_2": "tasmā tassa paṭipadābhedaṃ dassetuṃ puna katame dhammā kusalātiādi āraddhaṃ.",
  "atk-abh01a:1497_3": "Tattha dukkhā paṭipadā assāti dukkhapaṭipadaṃ.",
  "atk-abh01a:1497_4": "Dandhā abhiññā assāti dandhābhiññaṃ.",
  "atk-abh01a:1497_5": "Iti dukkhapaṭipadanti vā dandhābhiññanti vā pathavīkasiṇanti vā tīṇipi jhānasseva nāmāni.",
  "atk-abh01a:1497_6": "Dukkhapaṭipadaṃ khippābhiññantiādīsupi eseva nayo.",
  "atk-abh01a:1498_0": "Tattha paṭhamasamannāhārato paṭṭhāya yāva tassa tassa jhānassa upacāraṃ uppajjati tāva pavattā jhānabhāvanā ‘paṭipadā’ti vuccati.",
  "atk-abh01a:1498_1": "Upacārato pana paṭṭhāya yāva appanā tāva pavattā paññā ‘abhiññā’ti vuccati.",
  "atk-abh01a:1498_2": "Sā panesā paṭipadā ekaccassa dukkhā hoti.",
  "atk-abh01a:1498_3": "Nīvaraṇādipaccanīkadhammasamudācāragahanatāya kicchā asukhasevanāti attho.",
  "atk-abh01a:1498_4": "Ekaccassa tadabhāvena sukhā.",
  "atk-abh01a:1498_5": "Abhiññāpi ekaccassa dandhā hoti, mandā,",
  "atk-abh01a:1498_6": "asīghappavatti.",
  "atk-abh01a:1498_7": "Ekaccassa khippā amandā sīghappavatti.",
  "atk-abh01a:1498_8": "Tasmā yo ādito kilese vikkhambhento dukkhena sasaṅkhārena sappayogena kilamanto vikkhambheti,",
  "atk-abh01a:1498_9": "tassa dukkhā paṭipadā nāma hoti.",
  "atk-abh01a:1498_10": "Yo pana vikkhambhitakileso appanāparivāsaṃ vasanto cirena aṅgapātubhāvaṃ pāpuṇāti,",
  "atk-abh01a:1498_11": "tassa dandhābhiññā nāma hoti.",
  "atk-abh01a:1498_12": "Yo khippaṃ aṅgapātubhāvaṃ pāpuṇāti tassa khippābhiññā nāma hoti.",
  "atk-abh01a:1498_13": "Yo kilese vikkhambhento sukhena akilamanto vikkhambheti,",
  "atk-abh01a:1498_14": "tassa sukhā paṭipadā nāma hoti.",
  "atk-abh01a:1499_0": "Tattha yāni sappāyāsappāyāni ca palibodhupacchedādīni pubbakiccāni ca appanākosallāni ca visuddhimagge cittabhāvanāniddese niddiṭṭhāni,",
  "atk-abh01a:1499_1": "tesu yo asappāyasevī hoti,",
  "atk-abh01a:1499_2": "tassa dukkhā paṭipadā dandhā ca abhiññā hoti.",
  "atk-abh01a:1499_3": "Sappāyasevino sukhā paṭipadā khippā ca abhiññā.",
  "atk-abh01a:1499_4": "Yo pana pubbabhāge asappāyaṃ sevitvā aparabhāge sappāyasevī hoti,",
  "atk-abh01a:1499_5": "pubbabhāge vā sappāyaṃ sevitvā aparabhāge asappāyasevī,",
  "atk-abh01a:1499_6": "tassa vomissakatā veditabbā.",
  "atk-abh01a:1499_7": "Tathā palibodhupacchedādikaṃ pubbakiccaṃ asampādetvā bhāvanaṃ anuyuttassa dukkhā paṭipadā hoti,",
  "atk-abh01a:1499_8": "vipariyāyena sukhā.",
  "atk-abh01a:1499_9": "Appanākosallāni pana asampādentassa dandhā abhiññā hoti,",
  "atk-abh01a:1499_10": "sampādentassa khippā.",
  "atk-abh01a:1500_0": "Apica taṇhāavijjāvasena samathavipassanākatādhikāravasena cāpi etāsaṃ pabhedo veditabbo.",
  "atk-abh01a:1500_1": "Taṇhābhibhūtassa hi dukkhā paṭipadā hoti,",
  "atk-abh01a:1500_2": "anabhibhūtassa sukhā.",
  "atk-abh01a:1500_3": "Avijjābhibhūtassa ca dandhā abhiññā hoti,",
  "atk-abh01a:1500_4": "anabhibhūtassa khippā.",
  "atk-abh01a:1500_5": "Yo ca samathe akatādhikāro tassa dukkhā paṭipadā hoti,",
  "atk-abh01a:1500_6": "katādhikārassa sukhā.",
  "atk-abh01a:1500_7": "Yo pana vipassanāya akatādhikāro hoti,",
  "atk-abh01a:1500_8": "tassa dandhā abhiññā hoti,",
  "atk-abh01a:1500_9": "katādhikārassa khippā.",
  "atk-abh01a:1501_0": "Kilesindriyavasena cāpi etāsaṃ pabhedo veditabbo.",
  "atk-abh01a:1501_1": "Tibbakilesassa hi mudindriyassa dukkhā paṭipadā hoti dandhā ca abhiññā,",
  "atk-abh01a:1501_2": "tikkhindriyassa pana khippā abhiññā.",
  "atk-abh01a:1501_3": "Mandakilesassa ca mudindriyassa sukhā paṭipadā hoti dandhā ca abhiññā,",
  "atk-abh01a:1501_4": "tikkhindriyassa pana khippā abhiññāti.",
  "atk-abh01a:1502_0": "Iti imāsu paṭipadāabhiññāsu yo puggalo dukkhāya paṭipadāya dandhāya abhiññāya jhānaṃ pāpuṇāti,",
  "atk-abh01a:1502_1": "tassa taṃ jhānaṃ dukkhapaṭipadaṃ dandhābhiññanti vuccati.",
  "atk-abh01a:1502_2": "Sesesupi eseva nayo.",
  "atk-abh01a:1503_0": "Tattha ‘tadanudhammatā sati santiṭṭhati ṭhitibhāginī paññā’ti evaṃ vuttasatiyā vā taṃtaṃjhānanikantiyā vā vikkhambhane paṭipadā,",
  "atk-abh01a:1503_1": "taṃtaṃjhānupacārappattassa appanāya parivāse abhiññā ca veditabbā.",
  "atk-abh01a:1503_2": "Āgamanavasenāpi ca paṭipadā abhiññā hontiyeva.",
  "atk-abh01a:1503_3": "Dukkhapaṭipadañhi dandhābhiññaṃ paṭhamajjhānaṃ patvā pavattaṃ dutiyampi tādisameva hoti.",
  "atk-abh01a:1503_4": "Tatiyacatutthesupi eseva nayo.",
  "atk-abh01a:1503_5": "Yathā ca catukkanaye evaṃ pañcakanayepi paṭipadāvasena catudhā bhedo veditabbo.",
  "atk-abh01a:1503_6": "Iti paṭipadāvasenapi cattāro navakā vuttā honti.",
  "atk-abh01a:1503_7": "Tesu pāṭhato chattiṃsa cittāni,",
  "atk-abh01a:1503_8": "atthato pana pañcakanaye catukkanayassa paviṭṭhattā vīsatimeva bhavantīti.",
  "atk-abh01a:1504_0": "Paṭipadācatukkaṃ.",
  "atk-abh01a:1505_0": "Ārammaṇacatukkaṃ",
  "atk-abh01a:1506_0": "181.",
  "atk-abh01a:1506_1": "Idāni yasmā etaṃ jhānaṃ nāma yathā paṭipadābhedena evaṃ ārammaṇabhedenāpi catubbidhaṃ hoti.",
  "atk-abh01a:1506_2": "Tasmāssa taṃ pabhedaṃ dassetuṃ puna katame dhammā kusalātiādi āraddhaṃ.",
  "atk-abh01a:1506_3": "Tattha parittaṃ parittārammaṇantiādīsu yaṃ appaguṇaṃ hoti,",
  "atk-abh01a:1506_4": "uparijjhānassa paccayo bhavituṃ na sakkoti,",
  "atk-abh01a:1506_5": "idaṃ parittaṃ nāma.",
  "atk-abh01a:1506_6": "Yaṃ pana avaḍḍhite suppamatte vā sarāvamatte vā ārammaṇe pavattaṃ,",
  "atk-abh01a:1506_7": "taṃ parittaṃ ārammaṇaṃ assāti parittārammaṇaṃ.",
  "atk-abh01a:1506_8": "Yaṃ paguṇaṃ subhāvitaṃ uparijjhānassa paccayo bhavituṃ sakkoti,",
  "atk-abh01a:1506_9": "idaṃ appamāṇaṃ nāma.",
  "atk-abh01a:1506_10": "Yaṃ vipule ārammaṇe pavattaṃ taṃ vuḍḍhippamāṇattā appamāṇaṃ ārammaṇaṃ assāti appamāṇārammaṇaṃ.",
  "atk-abh01a:1506_11": "Vuttalakkhaṇavomissakatāya pana vomissakanayo veditabbo.",
  "atk-abh01a:1506_12": "Iti ārammaṇavasenapi cattāro navakā vuttā honti.",
  "atk-abh01a:1506_13": "Cittagaṇanāpettha purimasadisā evāti.",
  "atk-abh01a:1507_0": "Ārammaṇacatukkaṃ.",
  "atk-abh01a:1508_0": "Ārammaṇapaṭipadāmissakaṃ",
  "atk-abh01a:1509_0": "186.",
  "atk-abh01a:1509_1": "Idāni ārammaṇapaṭipadāmissakaṃ soḷasakkhattukanayaṃ dassetuṃ puna katame dhammā kusalātiādi āraddhaṃ.",
  "atk-abh01a:1509_2": "Tattha paṭhamanaye vuttajjhānaṃ dukkhapaṭipadattā dandhābhiññattā parittattā parittārammaṇattāti catūhi kāraṇehi hīnaṃ,",
  "atk-abh01a:1509_3": "soḷasamanaye vuttajjhānaṃ sukhapaṭipadattā khippābhiññattā appamāṇattā appamāṇārammaṇattāti catūhi kāraṇehi paṇītaṃ.",
  "atk-abh01a:1509_4": "Sesesu cuddasasu ekena dvīhi tīhi ca kāraṇehi hīnappaṇītatā veditabbā.",
  "atk-abh01a:1510_0": "Kasmā panāyaṃ nayo desitoti?",
  "atk-abh01a:1510_1": "Jhānuppattikāraṇattā.",
  "atk-abh01a:1510_2": "Sammāsambuddhena hi pathavīkasiṇe suddhikajjhānaṃ catukkanayavasena pañcakanayavasena ca dassitaṃ;",
  "atk-abh01a:1510_3": "tathā suddhikapaṭipadā,",
  "atk-abh01a:1510_4": "tathā suddhikārammaṇaṃ.",
  "atk-abh01a:1510_5": "Tattha yā devatā pathavīkasiṇe suddhikajjhānaṃ catukkanayavasena desiyamānaṃ bujjhituṃ sakkonti,",
  "atk-abh01a:1510_6": "tāsaṃ sappāyavasena suddhikajjhāne catukkanayo desito.",
  "atk-abh01a:1510_7": "Yā pañcakanayavasena desiyamānaṃ bujjhituṃ sakkonti,",
  "atk-abh01a:1510_8": "tāsaṃ sappāyavasena pañcakanayo.",
  "atk-abh01a:1510_9": "Yā suddhikapaṭipadāya,",
  "atk-abh01a:1510_10": "suddhikārammaṇe catukkanayavasena desiyamānaṃ bujjhituṃ sakkonti,",
  "atk-abh01a:1510_11": "tāsaṃ sappāyavasena suddhikapaṭipadāya suddhikārammaṇe catukkanayo desito.",
  "atk-abh01a:1510_12": "Yā pañcakanayavasena desiyamānaṃ bujjhituṃ sakkonti tāsaṃ sappāyavasena pañcakanayo.",
  "atk-abh01a:1510_13": "Iti heṭṭhā puggalajjhāsayavasena desanā katā.",
  "atk-abh01a:1511_0": "Desanāvilāsappatto cesa pabhinnapaṭisambhido dasabalacatuvesārajjavisadañāṇo dhammānaṃ yāthāvasarasalakkhaṇassa",
  "atk-abh01a:1511_1": "suppaṭividdhattā dhammapaññattikusalatāya yo yo nayo labbhati tassa tassa vasena desanaṃ niyametuṃ sakkoti,",
  "atk-abh01a:1511_2": "tasmā imāya desanāvilāsappattiyāpi tena esā pathavīkasiṇe suddhikacatukkanayādivasena desanā katā.",
  "atk-abh01a:1512_0": "Yasmā pana ye keci jhānaṃ uppādenti nāma na te ārammaṇapaṭipadāhi vinā uppādetuṃ sakkonti,",
  "atk-abh01a:1512_1": "tasmā niyamato jhānuppattikāraṇattā ayaṃ soḷasakkhattukanayo kathito.",
  "atk-abh01a:1513_0": "Ettāvatā suddhikanavako,",
  "atk-abh01a:1513_1": "cattāro paṭipadānavakā,",
  "atk-abh01a:1513_2": "cattāro ārammaṇanavakā,",
  "atk-abh01a:1513_3": "ime ca soḷasa navakāti pañcavīsati navakā kathitā honti.",
  "atk-abh01a:1513_4": "Tattha ekekasmiṃ navake catukkapañcakavasena dve dve nayāti paññāsa nayā.",
  "atk-abh01a:1513_5": "Tattha “pañcavīsatiyā catukkanayesu sataṃ,",
  "atk-abh01a:1513_6": "pañcakanayesu pañcavīsasata”nti pāṭhato pañcavīsādhikāni dve jhānacittasatāni honti.",
  "atk-abh01a:1513_7": "Pañcakanaye pana catukkanayassa paviṭṭhattā atthato pañcavīsādhikameva cittasataṃ hoti.",
  "atk-abh01a:1513_8": "Yāni cetāni pāṭhe pañcavīsādhikāni dve cittasatāni tesu ekekassa niddese dhammavavatthānādayo tayo tayo mahāvārā honti.",
  "atk-abh01a:1513_9": "Te pana tattha tattha nayamattameva dassetvā saṃkhittāti.",
  "atk-abh01a:1514_0": "Pathavīkasiṇaṃ.",
  "atk-abh01a:1515_0": "203.",
  "atk-abh01a:1515_1": "Idāni yasmā āpokasiṇādīsupi etāni jhānāni uppajjanti,",
  "atk-abh01a:1515_2": "tasmā tesaṃ dassanatthaṃ puna katame dhammā kusalātiādi āraddhaṃ.",
  "atk-abh01a:1515_3": "Tesu sabbo pāḷinayo ca atthavibhāvanā ca cittagaṇanā ca vārasaṅkhepo ca pathavīkasiṇe vuttanayeneva veditabbo.",
  "atk-abh01a:1515_4": "Bhāvanānayo pana kasiṇaparikammaṃ ādiṃ katvā sabbo visuddhimagge (visuddhi 1.91 ādayo) pakāsitoyeva.",
  "atk-abh01a:1515_5": "Mahāsakuludāyisutte pana dasakasiṇāni vuttāni.",
  "atk-abh01a:1515_6": "Tesu viññāṇakasiṇaṃ ākāse pavattitamahaggataviññāṇampi tattha parikammaṃ katvā nibbattā viññāṇañcāyatanasamāpattipi",
  "atk-abh01a:1515_7": "hotīti sabbappakārena āruppadesanameva bhajati,",
  "atk-abh01a:1515_8": "tasmā imasmiṃ ṭhāne na kathitaṃ.",
  "atk-abh01a:1516_0": "Ākāsakasiṇanti pana kasiṇugghāṭimamākāsampi,",
  "atk-abh01a:1516_1": "taṃ ārammaṇaṃ katvā pavattakkhandhāpi,",
  "atk-abh01a:1516_2": "bhitticchiddādīsu aññatarasmiṃ gahetabbanimittaparicchedākāsampi,",
  "atk-abh01a:1516_3": "taṃ ārammaṇaṃ katvā uppannaṃ catukkapañcakajjhānampi vuccati.",
  "atk-abh01a:1516_4": "Tattha purimanayo āruppadesanaṃ bhajati,",
  "atk-abh01a:1516_5": "pacchimanayo rūpāvacaradesanaṃ.",
  "atk-abh01a:1516_6": "Iti missakattā imaṃ rūpāvacaradesanaṃ na āruḷhaṃ.",
  "atk-abh01a:1516_7": "Paricchedākāse nibbattajjhānaṃ pana rūpūpapattiyā maggo hoti tasmā taṃ gahetabbaṃ.",
  "atk-abh01a:1516_8": "Tasmiṃ pana catukkapañcakajjhānameva uppajjati,",
  "atk-abh01a:1516_9": "arūpajjhānaṃ nuppajjati. Kasmā?",
  "atk-abh01a:1516_10": "Kasiṇugghāṭanassa alābhato.",
  "atk-abh01a:1516_11": "Tañhi punappunaṃ ugghāṭiyamānampi ākāsameva hotīti na tattha kasiṇugghāṭanaṃ labbhati,",
  "atk-abh01a:1516_12": "tasmā tatthuppannaṃ jhānaṃ diṭṭhadhammasukhavihārāya saṃvattati,",
  "atk-abh01a:1516_13": "abhiññāpādakaṃ hoti,",
  "atk-abh01a:1516_14": "vipassanāpādakaṃ hoti,",
  "atk-abh01a:1516_15": "nirodhapādakaṃ na hoti.",
  "atk-abh01a:1516_16": "Anupubbanirodho panettha yāva pañcamajjhānā labbhati vaṭṭapādakaṃ hotiyeva.",
  "atk-abh01a:1516_17": "Yathā cetaṃ evaṃ purimakasiṇesu uppannaṃ jhānampi.",
  "atk-abh01a:1516_18": "Nirodhapādakabhāvo panettha viseso.",
  "atk-abh01a:1516_19": "Sesamettha ākāsakasiṇe yaṃ vattabbaṃ siyā taṃ sabbaṃ visuddhimagge vuttameva.",
  "atk-abh01a:1517_0": "‘Ekopi hutvā bahudhā hotī’tiādinayaṃ pana vikubbanaṃ icchantena purimesu aṭṭhasu kasiṇesu aṭṭha samāpattiyo",
  "atk-abh01a:1517_1": "nibbattetvā kasiṇānulomato kasiṇapaṭilomato,",
  "atk-abh01a:1517_2": "kasiṇānulomapaṭilomato;",
  "atk-abh01a:1517_3": "jhānānulomato,",
  "atk-abh01a:1517_4": "jhānapaṭilomato,",
  "atk-abh01a:1517_5": "jhānānulomapaṭilomato;",
  "atk-abh01a:1517_6": "jhānukkantikato,",
  "atk-abh01a:1517_7": "kasiṇukkantikato,",
  "atk-abh01a:1517_8": "jhānakasiṇukkantikato;",
  "atk-abh01a:1517_9": "aṅgasaṅkantikato,",
  "atk-abh01a:1517_10": "ārammaṇasaṅkantikato,",
  "atk-abh01a:1517_11": "aṅgārammaṇasaṅkantikato;",
  "atk-abh01a:1517_12": "aṅgavavatthānato,",
  "atk-abh01a:1517_13": "ārammaṇavavatthānatoti imehi cuddasahākārehi cittaṃ paridametabbaṃ.",
  "atk-abh01a:1517_14": "Tesaṃ vitthārakathā visuddhimagge vuttāyeva.",
  "atk-abh01a:1518_0": "Evaṃ pana cuddasahākārehi cittaṃ aparidametvā,",
  "atk-abh01a:1518_1": "pubbe abhāvitabhāvano ādikammiko yogāvacaro iddhivikubbanaṃ sampādessatīti netaṃ ṭhānaṃ vijjati.",
  "atk-abh01a:1518_2": "Ādikammikassa hi kasiṇaparikammampi bhāro;",
  "atk-abh01a:1518_3": "satesu sahassesu vā ekova sakkoti.",
  "atk-abh01a:1518_4": "Katakasiṇaparikammassa nimittuppādanaṃ bhāro;",
  "atk-abh01a:1518_5": "satesu sahassesu vā ekova sakkoti.",
  "atk-abh01a:1518_6": "Uppanne nimitte taṃ vaḍḍhetvā appanādhigamo bhāro,",
  "atk-abh01a:1518_7": "satesu sahassesu vā ekova sakkoti.",
  "atk-abh01a:1518_8": "Adhigatappanassa cuddasahākārehi cittaparidamanaṃ bhāro;",
  "atk-abh01a:1518_9": "satesu sahassesu vā ekova sakkoti.",
  "atk-abh01a:1518_10": "Cuddasahākārehi paridamitacittassāpi iddhivikubbanaṃ nāma bhāro,",
  "atk-abh01a:1518_11": "satesu sahassesu vā ekova sakkoti.",
  "atk-abh01a:1518_12": "Vikubbanappattassāpi khippanisantibhāvo nāma bhāro;",
  "atk-abh01a:1518_13": "satesu sahassesu vā ekova khippanisanti hoti.",
  "atk-abh01a:1518_14": "Therambatthale mahārohanaguttattherassa gilānupaṭṭhānaṃ āgatesu tiṃsamattesu iddhimantasahassesu upasampadāya aṭṭhavassiko rakkhitatthero viya.",
  "atk-abh01a:1518_15": "Sabbaṃ vatthu visuddhimagge vitthāritamevāti.",
  "atk-abh01a:1519_0": "Kasiṇakathā.",
  "atk-abh01a:1520_0": "Abhibhāyatanakathā",
  "atk-abh01a:1521_0": "204.",
  "atk-abh01a:1521_1": "Evaṃ aṭṭhasu kasiṇesu rūpāvacarakusalaṃ niddisitvā,",
  "atk-abh01a:1521_2": "idāni yasmā samānepi ārammaṇe bhāvanāya asamānaṃ imesu aṭṭhasu kasiṇesu aññampi abhibhāyatanasaṅkhātaṃ rūpāvacarakusalaṃ pavattati,",
  "atk-abh01a:1521_3": "tasmā taṃ dassetuṃ puna katame dhammā kusalātiādi āraddhaṃ.",
  "atk-abh01a:1521_4": "Tattha ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-abh01a:1521_5": "Bahiddhā rūpāni passatīti bahiddhā aṭṭhasu kasiṇesu kataparikammatāya parikammavasena ceva appanāvasena",
  "atk-abh01a:1521_6": "ca tāni bahiddhā aṭṭhasu kasiṇesu rūpāni passati.",
  "atk-abh01a:1521_7": "Parittānīti avaḍḍhitāni.",
  "atk-abh01a:1521_8": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā ‘kiṃ ettha bhuñjitabbaṃ atthī’ti saṅkaḍḍhitvā ekakabaḷameva karoti,",
  "atk-abh01a:1521_9": "evameva ñāṇuttariko puggalo visadañāṇo ‘kimettha parittake ārammaṇe samāpajjitabbaṃ atthi,",
  "atk-abh01a:1521_10": "nāyaṃ mama bhāro’ti tāni rūpāni abhibhavitvā samāpajjati.",
  "atk-abh01a:1521_11": "Saha nimittuppādenevettha appanaṃ nibbattetīti attho.",
  "atk-abh01a:1521_12": "Jānāmi passāmīti iminā panassa pubbabhāgo kathito.",
  "atk-abh01a:1521_13": "Āgamaṭṭhakathāsu pana vuttaṃ –",
  "atk-abh01a:1521_14": "imināssa pana ābhogo kathito.",
  "atk-abh01a:1521_15": "So ca kho samāpattito vuṭṭhitassa,",
  "atk-abh01a:1521_16": "na antosamāpattiyanti.",
  "atk-abh01a:1522_0": "Appamāṇānīti vaḍḍhitappamāṇāni.",
  "atk-abh01a:1522_1": "Abhibhuyyāti ettha pana yathā mahagghaso puriso ekaṃ bhattavaḍḍhitakaṃ labhitvā ‘aññāpi hotu ‘kimesā mayhaṃ karissatī’ti taṃ na mahantato passati,",
  "atk-abh01a:1522_2": "evameva ñāṇuttaro puggalo visadaññāṇo ‘kimettha samāpajjitabbaṃ,",
  "atk-abh01a:1522_3": "na idaṃ appamāṇaṃ,",
  "atk-abh01a:1522_4": "na mayhaṃ cittekaggatākaraṇe bhāro atthī’ti tāni abhibhavitvā samāpajjati.",
  "atk-abh01a:1522_5": "Saha nimittuppādenevettha appanaṃ nibbattetīti attho.",
  "atk-abh01a:1523_0": "Parittaṃ parittārammaṇaṃ appamāṇaṃ parittārammaṇanti idha parittānīti āgatattā appamāṇārammaṇatā na gahitā,",
  "atk-abh01a:1523_1": "parato appamāṇānīti āgatattā parittārammaṇatā.",
  "atk-abh01a:1523_2": "Aṭṭhakathāyaṃ pana vuttaṃ –",
  "atk-abh01a:1523_3": "‘imasmiṃ ṭhāne cattāri cattāri ārammaṇāni aggahetvā dve dveva gahitāni.",
  "atk-abh01a:1523_4": "Kiṃ kāraṇā?",
  "atk-abh01a:1523_5": "Catūsu hi gahitesu desanā soḷasakkhattukā hoti,",
  "atk-abh01a:1523_6": "satthārā ca heṭṭhā soḷasakkhattukā desanā kilañjamhi tile pattharantena viya vitthārato kathitā.",
  "atk-abh01a:1523_7": "Tassa imasmiṃ ṭhāne aṭṭhakkhattukaṃ desanaṃ kātuṃ ajjhāsayo.",
  "atk-abh01a:1523_8": "Tasmā dve dveyeva gahitānīti veditabbānīti.",
  "atk-abh01a:1524_0": "Suvaṇṇadubbaṇṇānīti parisuddhāparisuddhavaṇṇāni.",
  "atk-abh01a:1524_1": "Parisuddhāni hi nīlādīni suvaṇṇāni,",
  "atk-abh01a:1524_2": "aparisuddhāni ca dubbaṇṇānīti idha adhippetāni.",
  "atk-abh01a:1524_3": "Āgamaṭṭhakathāsu pana ‘suvaṇṇāni vā hontu dubbaṇṇāni vā,",
  "atk-abh01a:1524_4": "parittaappamāṇavaseneva imāni abhibhāyatanāni desitānī’ti vuttaṃ.",
  "atk-abh01a:1524_5": "Imesu pana catūsu parittaṃ vitakkacaritavasena āgataṃ,",
  "atk-abh01a:1524_6": "appamāṇaṃ mohacaritavasena,",
  "atk-abh01a:1524_7": "suvaṇṇaṃ dosacaritavasena,",
  "atk-abh01a:1524_8": "dubbaṇṇaṃ rāgacaritavasena.",
  "atk-abh01a:1524_9": "Etesañhi etāni sappāyāni.",
  "atk-abh01a:1524_10": "Sā ca tesaṃ sappāyatā vitthārato visuddhimagge cariyaniddese vuttā.",
  "atk-abh01a:1525_0": "Kasmā pana,",
  "atk-abh01a:1525_1": "yathā suttante “ajjhattaṃ rūpasaññī eko bahiddhā rūpāni passati parittānī”tiādi vuttaṃ,",
  "atk-abh01a:1525_2": "evaṃ avatvā idha catūsupi abhibhāyatanesu ajjhattaṃ arūpasaññitāva vuttāti?",
  "atk-abh01a:1525_3": "Ajjhattarūpānaṃ anabhibhavanīyato.",
  "atk-abh01a:1525_4": "Tattha vā hi idha vā bahiddhārūpāneva abhibhavitabbāni,",
  "atk-abh01a:1525_5": "tasmā tāni niyamato vattabbānīti tatrapi idhapi vuttāni.",
  "atk-abh01a:1525_6": "Ajjhattaṃ arūpasaññīti idaṃ pana satthu desanāvilāsamattameva.",
  "atk-abh01a:1525_7": "Ayaṃ tāva catūsu abhibhāyatanesu apubbapadavaṇṇanā.",
  "atk-abh01a:1525_8": "Suddhikanayapaṭipadābhedo panettha pathavīkasiṇe vuttanayeneva ekekasmiṃ abhibhāyatane veditabbo.",
  "atk-abh01a:1525_9": "Kevalañcettha ārammaṇacatukkaṃ ārammaṇadukaṃ hoti,",
  "atk-abh01a:1525_10": "soḷasakkhattukañca aṭṭhakkhattukaṃ.",
  "atk-abh01a:1525_11": "Sesaṃ tādisameva.",
  "atk-abh01a:1525_12": "Evamettha ekekasmiṃ abhibhāyatane eko suddhikanavako,",
  "atk-abh01a:1525_13": "cattāro paṭipadānavakā,",
  "atk-abh01a:1525_14": "dve ārammaṇanavakā,",
  "atk-abh01a:1525_15": "ārammaṇapaṭipadāmissake aṭṭha navakāti pannarasa navakāti catūsupi abhibhāyatanesu samasaṭṭhi navakā veditabbā.",
  "atk-abh01a:1526_0": "246.",
  "atk-abh01a:1526_1": "Pañcamaabhibhāyatanādīsu nīlānīti sabbasaṅgāhikavasena vuttaṃ.",
  "atk-abh01a:1526_2": "Nīlavaṇṇānīti vaṇṇavasena,",
  "atk-abh01a:1526_3": "nīlanidassanānīti nidassanavasena,",
  "atk-abh01a:1526_4": "apaññāyamānavivarāni,",
  "atk-abh01a:1526_5": "asambhinnavaṇṇāni,",
  "atk-abh01a:1526_6": "ekanīlāneva hutvā dissantīti vuttaṃ hoti.",
  "atk-abh01a:1526_7": "Nīlanibhāsānīti idaṃ pana obhāsanavasena vuttaṃ;",
  "atk-abh01a:1526_8": "nīlobhāsāni nīlappabhāyuttānīti attho.",
  "atk-abh01a:1526_9": "Etena nesaṃ suvisuddhataṃ dasseti.",
  "atk-abh01a:1526_10": "Suvisuddhavaṇṇavasena hi imāni cattāri abhibhāyatanāni vuttāni.",
  "atk-abh01a:1526_11": "Pītānītiādīsupi imināva nayena attho veditabbo.",
  "atk-abh01a:1526_12": "Nīlakasiṇaṃ uggaṇhanto nīlasmiṃ nimittaṃ gaṇhāti.",
  "atk-abh01a:1526_13": "Pupphasmiṃ vā vatthasmiṃ vā vaṇṇadhātuyā vātiādikaṃ panettha kasiṇakaraṇañca parikammañca appanāvidhānañca sabbaṃ visuddhimagge vitthārato vuttameva.",
  "atk-abh01a:1526_14": "Yathā ca pathavīkasiṇe evamettha ekekasmiṃ abhibhāyatane pañcavīsati pañcavīsati navakā veditabbā.",
  "atk-abh01a:1527_0": "Abhibhāyatanakathā.",
  "atk-abh01a:1528_0": "Vimokkhakathā",
  "atk-abh01a:1529_0": "248.",
  "atk-abh01a:1529_1": "Idāni yasmā idaṃ rūpāvacarakusalaṃ nāma na kevalaṃ ārammaṇasaṅkhātānaṃ āyatanānaṃ abhibhavanato abhibhāyatanavaseneva uppajjati,",
  "atk-abh01a:1529_2": "atha kho vimokkhavasenapi uppajjati,",
  "atk-abh01a:1529_3": "tasmā tampi nayaṃ dassetuṃ puna katame dhammā kusalātiādi āraddhaṃ.",
  "atk-abh01a:1530_0": "Kenaṭṭhena pana vimokkho veditabboti?",
  "atk-abh01a:1530_1": "Adhimuccanaṭṭhena.",
  "atk-abh01a:1530_2": "Ko ayaṃ adhimuccanaṭṭho nāma?",
  "atk-abh01a:1530_3": "Paccanīkadhammehi ca suṭṭhu vimuccanaṭṭho,",
  "atk-abh01a:1530_4": "ārammaṇe ca abhirativasena suṭṭhu vimuccanaṭṭho.",
  "atk-abh01a:1530_5": "Pituaṅke vissaṭṭhaaṅgapaccaṅgassa dārakassa sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti.",
  "atk-abh01a:1530_6": "Evaṃlakkhaṇañhi vimokkhabhāvappattaṃ rūpāvacarakusalaṃ dassetuṃ ayaṃ nayo āraddho.",
  "atk-abh01a:1531_0": "Tattha rūpīti ajjhattaṃ kesādīsu uppāditaṃ rūpajjhānaṃ rūpaṃ,",
  "atk-abh01a:1531_1": "tadassatthīti rūpī.",
  "atk-abh01a:1531_2": "Ajjhattañhi nīlaparikammaṃ karonto kese vā pitte vā akkhitārakāya vā karoti.",
  "atk-abh01a:1531_3": "Pītaparikammaṃ karonto mede vā chaviyā vā akkhīnaṃ pītaṭṭhāne vā karoti.",
  "atk-abh01a:1531_4": "Lohitaparikammaṃ karonto maṃse vā lohite vā jivhāya vā hatthatalapādatalesu vā akkhīnaṃ rattaṭṭhāne vā karoti.",
  "atk-abh01a:1531_5": "Odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne vā karoti.",
  "atk-abh01a:1531_6": "Evaṃ parikammaṃ katvā uppannajjhānasamaṅginaṃ sandhāyetaṃ vuttaṃ.",
  "atk-abh01a:1531_7": "Rūpāni passatīti bahiddhāpi nīlakasiṇādirūpāni jhānacakkhunā passati.",
  "atk-abh01a:1531_8": "Iminā ajjhattabahiddhāvatthukesu kasiṇesu jhānapaṭilābho dassito.",
  "atk-abh01a:1532_0": "Ajjhattaṃ arūpasaññīti ajjhattaṃ na rūpasaññī.",
  "atk-abh01a:1532_1": "Attano kesādīsu anuppāditarūpāvacarajjhānoti attho.",
  "atk-abh01a:1532_2": "Iminā bahiddhā parikammaṃ katvā bahiddhāva paṭiladdhajjhānatā dassitā.",
  "atk-abh01a:1533_0": "Subhanti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-abh01a:1533_1": "Tattha kiñcāpi antoappanāya ‘subha’nti ābhogo natthi,",
  "atk-abh01a:1533_2": "yo pana suvisuddhaṃ subhakasiṇaṃ ārammaṇaṃ katvā viharati,",
  "atk-abh01a:1533_3": "so yasmā ‘subha’nti…pe…",
  "atk-abh01a:1533_4": "paṭhamaṃ jhānaṃ upasampajja viharati,",
  "atk-abh01a:1533_5": "tathā dutiyādīni,",
  "atk-abh01a:1533_6": "tasmā evaṃ desanā katā.",
  "atk-abh01a:1533_7": "Paṭisambhidāmagge pana “kathaṃ subhantveva adhimutto hotīti vimokkho?",
  "atk-abh01a:1533_8": "Idha bhikkhu mettāsahagatena cetasā ekaṃ disaṃ…pe… viharati,",
  "atk-abh01a:1533_9": "mettāya bhāvitattā sattā appaṭikūlā honti; karuṇā… muditā…",
  "atk-abh01a:1533_10": "upekkhāsahagatena cetasā ekaṃ disaṃ…pe… viharati,",
  "atk-abh01a:1533_11": "upekkhāya bhāvitattā sattā appaṭikūlā honti,",
  "atk-abh01a:1533_12": "evaṃ subhantveva adhimutto hotī”ti vimokkhoti vuttaṃ.",
  "atk-abh01a:1533_13": "Idha pana upari pāḷiyaṃyeva brahmavihārānaṃ āgatattā taṃ nayaṃ paṭikkhipitvā sunīlakasupītakasulohitakasuodātakaparisuddhanīlakaparisuddhapītakaparisuddhalohitakaparisuddhaodātakavaseneva",
  "atk-abh01a:1533_14": "subhavimokkho anuññāto.",
  "atk-abh01a:1533_15": "Iti kasiṇanti vā abhibhāyatananti vā vimokkhoti vā rūpāvacarajjhānameva.",
  "atk-abh01a:1533_16": "Tañhi ārammaṇassa sakalaṭṭhena kasiṇaṃ nāma,",
  "atk-abh01a:1533_17": "ārammaṇaṃ abhibhavanaṭṭhena abhibhāyatanaṃ nāma,",
  "atk-abh01a:1533_18": "ārammaṇe adhimuccanaṭṭhena paccanīkadhammehi ca vimuccanaṭṭhena vimokkho nāmāti vuttaṃ.",
  "atk-abh01a:1533_19": "Tattha kasiṇadesanā abhidhammavasena,",
  "atk-abh01a:1533_20": "itarā pana suttantadesanāvasena vuttāti veditabbā.",
  "atk-abh01a:1533_21": "Ayamettha apubbapadavaṇṇanā.",
  "atk-abh01a:1533_22": "Ekekasmiṃ pana vimokkhe pathavīkasiṇe viya pañcavīsati pañcavīsatīti katvā pañcasattati navakā veditabbā.",
  "atk-abh01a:1534_0": "Vimokkhakathā.",
  "atk-abh01a:1535_0": "Brahmavihārakathā",
  "atk-abh01a:1536_0": "251.",
  "atk-abh01a:1536_1": "Idāni mettādibrahmavihāravasena pavattamānaṃ rūpāvacarakusalaṃ dassetuṃ puna katame dhammā kusalātiādi āraddhaṃ.",
  "atk-abh01a:1536_2": "Tattha mettāsahagatanti mettāya samannāgataṃ.",
  "atk-abh01a:1536_3": "Parato karuṇāsahagatādīsupi eseva nayo.",
  "atk-abh01a:1536_4": "Yena panesa vidhānena paṭipanno mettādisahagatāni jhānāni upasampajja viharati,",
  "atk-abh01a:1536_5": "taṃ mettādīnaṃ bhāvanāvidhānaṃ sabbaṃ visuddhimagge vitthāritameva.",
  "atk-abh01a:1536_6": "Avasesāya pāḷiyā attho pathavīkasiṇe vuttanayeneva veditabbo.",
  "atk-abh01a:1537_0": "Kevalañhi pathavīkasiṇe pañcavīsati navakā,",
  "atk-abh01a:1537_1": "idha purimāsu tīsu tikacatukkajjhānikavasena pañcavīsati sattakā,",
  "atk-abh01a:1537_2": "upekkhāya catutthajjhānavasena pañcavīsati ekakā,",
  "atk-abh01a:1537_3": "karuṇāmuditāsu ca chandādīhi catūhi saddhiṃ karuṇāmuditāti imepi yevāpanakā labbhanti.",
  "atk-abh01a:1537_4": "Dukkhapaṭipadādibhāvo cettha mettāya tāva byāpādavikkhambhanavasena,",
  "atk-abh01a:1537_5": "karuṇāya vihiṃsāvikkhambhanavasena,",
  "atk-abh01a:1537_6": "muditāya arativikkhambhanavasena,",
  "atk-abh01a:1537_7": "upekkhāya rāgapaṭighavikkhambhanavasena veditabbo.",
  "atk-abh01a:1537_8": "Parittārammaṇatā pana nabahusattārammaṇavasena;",
  "atk-abh01a:1537_9": "appamāṇārammaṇatā bahusattārammaṇavasena hotīti ayaṃ viseso.",
  "atk-abh01a:1537_10": "Sesaṃ tādisameva.",
  "atk-abh01a:1538_0": "Evaṃ tāva pāḷivaseneva –",
  "atk-abh01a:1539_0": "Brahmuttamena kathite, brahmavihāre ime iti viditvā;",
  "atk-abh01a:1540_0": "Bhiyyo etesu ayaṃ, pakiṇṇakakathāpi viññeyyā.",
  "atk-abh01a:1541_0": "Etāsu hi mettākaruṇāmuditāupekkhāsu atthato tāva mejjatīti mettā,",
  "atk-abh01a:1541_1": "siniyhatīti attho.",
  "atk-abh01a:1541_2": "Mitte vā bhavā,",
  "atk-abh01a:1541_3": "mittassa vā esā pavattatīpi mettā.",
  "atk-abh01a:1541_4": "Paradukkhe sati sādhūnaṃ hadayakampanaṃ karotīti karuṇā.",
  "atk-abh01a:1541_5": "Kiṇāti vā paradukkhaṃ hiṃsati vināsetīti karuṇā.",
  "atk-abh01a:1541_6": "Kirīyati vā dukkhitesu pharaṇavasena pasāriyatīti karuṇā.",
  "atk-abh01a:1541_7": "Modanti tāya taṃsamaṅgino,",
  "atk-abh01a:1541_8": "sayaṃ vā modati,",
  "atk-abh01a:1541_9": "modanamattameva vā tanti muditā.",
  "atk-abh01a:1541_10": "‘Averā hontū’tiādibyāpārappahānena majjhattabhāvūpagamanena ca upekkhatīti upekkhā.",
  "atk-abh01a:1542_0": "Lakkhaṇādito panettha hitākārappavattilakkhaṇā ‘mettā’,",
  "atk-abh01a:1542_1": "hitūpasaṃhārarasā,",
  "atk-abh01a:1542_2": "āghātavinayapaccupaṭṭhānā,",
  "atk-abh01a:1542_3": "sattānaṃ manāpabhāvadassanapadaṭṭhānā.",
  "atk-abh01a:1542_4": "Byāpādūpasamo etissā sampatti,",
  "atk-abh01a:1542_5": "sinehasambhavo vipatti.",
  "atk-abh01a:1542_6": "Dukkhāpanayanākārappavattilakkhaṇā ‘karuṇā’,",
  "atk-abh01a:1542_7": "paradukkhāsahanarasā,",
  "atk-abh01a:1542_8": "avihiṃsāpaccupaṭṭhānā,",
  "atk-abh01a:1542_9": "dukkhābhibhūtānaṃ anāthabhāvadassanapadaṭṭhānā.",
  "atk-abh01a:1542_10": "Vihiṃsūpasamo tassā sampatti,",
  "atk-abh01a:1542_11": "sokasambhavo vipatti.",
  "atk-abh01a:1542_12": "Sattesu pamodanalakkhaṇā ‘muditā’,",
  "atk-abh01a:1542_13": "anissāyanarasā,",
  "atk-abh01a:1542_14": "arativighātapaccupaṭṭhānā,",
  "atk-abh01a:1542_15": "sattānaṃ sampattidassanapadaṭṭhānā.",
  "atk-abh01a:1542_16": "Arativūpasamo tassā sampatti,",
  "atk-abh01a:1542_17": "pahāsasambhavo vipatti.",
  "atk-abh01a:1542_18": "Sattesu majjhattākārappavattilakkhaṇā ‘upekkhā’,",
  "atk-abh01a:1542_19": "sattesu samabhāvadassanarasā,",
  "atk-abh01a:1542_20": "paṭighānunayavūpasamapaccupaṭṭhānā,",
  "atk-abh01a:1542_21": "“kammassakā sattā,",
  "atk-abh01a:1542_22": "te kassa ruciyā sukhitā vā bhavissanti,",
  "atk-abh01a:1542_23": "dukkhato vā muccissanti,",
  "atk-abh01a:1542_24": "pattasampattito vā na parihāyissantī”ti?",
  "atk-abh01a:1542_25": "Evaṃ pavattakammassakatādassanapadaṭṭhānā.",
  "atk-abh01a:1542_26": "Paṭighānunayavūpasamo tassā sampatti,",
  "atk-abh01a:1542_27": "gehassitāya aññāṇupekkhāya sambhavo vipatti.",
  "atk-abh01a:1543_0": "Catunnampi panetesaṃ brahmavihārānaṃ vipassanāsukhañceva bhavasampatti ca sādhāraṇappayojanaṃ,",
  "atk-abh01a:1543_1": "byāpādādipaṭighāto āveṇikaṃ.",
  "atk-abh01a:1543_2": "Byāpādapaṭighātappayojanā hettha mettā,",
  "atk-abh01a:1543_3": "vihiṃsāaratirāgapaṭighātappayojanā itarā.",
  "atk-abh01a:1543_4": "Vuttampi cetaṃ –",
  "atk-abh01a:1544_0": "“Nissaraṇañhetaṃ, āvuso,",
  "atk-abh01a:1544_1": "byāpādassa yadidaṃ mettācetovimutti,",
  "atk-abh01a:1544_2": "nissaraṇañhetaṃ, āvuso,",
  "atk-abh01a:1544_3": "vihesāya yadidaṃ karuṇācetovimutti;",
  "atk-abh01a:1544_4": "nissaraṇañhetaṃ, āvuso,",
  "atk-abh01a:1544_5": "aratiyā yadidaṃ muditācetovimutti,",
  "atk-abh01a:1544_6": "nissaraṇañhetaṃ, āvuso,",
  "atk-abh01a:1544_7": "rāgassa yadidaṃ upekkhācetovimuttī”ti.",
  "atk-abh01a:1545_0": "Ekamekassa cettha āsannadūravasena dve dve paccatthikā.",
  "atk-abh01a:1545_1": "Mettābrahmavihārassa hi,",
  "atk-abh01a:1545_2": "samīpacāro viya purisassa sapatto,",
  "atk-abh01a:1545_3": "guṇadassanasabhāgatāya rāgo āsannapaccatthiko.",
  "atk-abh01a:1545_4": "So lahuṃ otāraṃ labhati.",
  "atk-abh01a:1545_5": "Tasmā tato suṭṭhu mettā rakkhitabbā.",
  "atk-abh01a:1545_6": "Pabbatādigahananissito viya purisassa sapatto sabhāvavisabhāgatāya byāpādo dūrapaccatthiko.",
  "atk-abh01a:1545_7": "Tasmā tato nibbhayena mettāyitabbaṃ.",
  "atk-abh01a:1545_8": "Mettāyissati ca nāma kopañca karissatīti aṭṭhānametaṃ.",
  "atk-abh01a:1546_0": "Karuṇābrahmavihārassa “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ",
  "atk-abh01a:1546_1": "appaṭilābhaṃ vā appaṭilābhato samanupassato pubbe vā paṭiladdhapubbaṃ atītaṃ niruddhaṃ vipariṇataṃ samanussarato",
  "atk-abh01a:1546_2": "uppajjati domanassaṃ.",
  "atk-abh01a:1546_3": "Yaṃ evarūpaṃ domanassaṃ idaṃ vuccati gehassitaṃ domanassa”ntiādinā nayena āgataṃ gehassitaṃ domanassaṃ vipattidassanasabhāgatāya āsannapaccatthikaṃ.",
  "atk-abh01a:1546_4": "Sabhāvavisabhāgatāya vihesā dūrapaccatthikā.",
  "atk-abh01a:1546_5": "Tasmā tato nibbhayena karuṇāyitabbaṃ.",
  "atk-abh01a:1546_6": "Karuṇañca nāma karissati pāṇiādīhi ca vihesissatīti aṭṭhānametaṃ.",
  "atk-abh01a:1547_0": "Muditābrahmavihārassa “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ",
  "atk-abh01a:1547_1": "paṭilābhaṃ vā paṭilābhato samanupassato pubbe vā paṭiladdhapubbaṃ atītaṃ niruddhaṃ vipariṇataṃ samanussarato",
  "atk-abh01a:1547_2": "uppajjati somanassaṃ.",
  "atk-abh01a:1547_3": "Yaṃ evarūpaṃ somanassaṃ idaṃ vuccati gehassitaṃ somanassa”ntiādinā nayena āgataṃ gehassitaṃ somanassaṃ sampattidassanasabhāgatāya āsannapaccatthikaṃ.",
  "atk-abh01a:1547_4": "Sabhāvavisabhāgatāya arati dūrapaccatthikā.",
  "atk-abh01a:1547_5": "Tasmā tato nibbhayena muditā bhāvetabbā.",
  "atk-abh01a:1547_6": "Pamudito ca nāma bhavissati pantasenāsanesu ca adhikusaladhammesu ca ukkaṇṭhissatīti aṭṭhānametaṃ.",
  "atk-abh01a:1548_0": "Upekkhābrahmavihārassa pana “cakkhunā rūpaṃ disvā uppajjati upekkhā bālassa mūḷhassa puthujjanassa anodhijinassa",
  "atk-abh01a:1548_1": "avipākajinassa anādīnavadassāvino assutavato puthujjanassa.",
  "atk-abh01a:1548_2": "Yā evarūpā upekkhā rūpaṃ sā nātivattati.",
  "atk-abh01a:1548_3": "Tasmā sā upekkhā gehassitāti vuccatī”tiādinā nayena āgatā gehassitā aññāṇupekkhā dosaguṇānaṃ avicāraṇavasena sabhāgattā āsannapaccatthikā.",
  "atk-abh01a:1548_4": "Sabhāvavisabhāgatāya rāgapaṭighā dūrapaccatthikā.",
  "atk-abh01a:1548_5": "Tasmā tato nibbhayena upekkhitabbaṃ.",
  "atk-abh01a:1548_6": "Upekkhissati ca nāma rajjissati ca paṭihaññissati cāti aṭṭhānametaṃ.",
  "atk-abh01a:1549_0": "Sabbesampi ca etesaṃ kattukāmatāchando ādi,",
  "atk-abh01a:1549_1": "nīvaraṇādivikkhambhanaṃ majjhaṃ,",
  "atk-abh01a:1549_2": "appanā pariyosānaṃ,",
  "atk-abh01a:1549_3": "paññattidhammavasena eko vā satto anekā vā sattā ārammaṇaṃ,",
  "atk-abh01a:1549_4": "upacāre vā appanāya vā pattāya ārammaṇavaḍḍhanaṃ.",
  "atk-abh01a:1550_0": "Tatrāyaṃ vaḍḍhanakkamo –",
  "atk-abh01a:1550_1": "yathā hi kusalo kassako kasitabbaṭṭhānaṃ paricchinditvā kasati,",
  "atk-abh01a:1550_2": "evaṃ paṭhamameva ekaṃ āvāsaṃ paricchinditvā tattha sattesu ‘imasmiṃ āvāse sattā averā hontū’tiādinā nayena mettā bhāvetabbā.",
  "atk-abh01a:1550_3": "Tattha cittaṃ muduṃ kammaniyaṃ katvā dve āvāsā paricchinditabbā.",
  "atk-abh01a:1550_4": "Tato anukkamena tayo cattāro pañca cha satta aṭṭha nava dasa,",
  "atk-abh01a:1550_5": "ekā racchā,",
  "atk-abh01a:1550_6": "upaḍḍhagāmo, gāmo, janapado, rajjaṃ,",
  "atk-abh01a:1550_7": "ekā disāti evaṃ yāva ekaṃ cakkavāḷaṃ,",
  "atk-abh01a:1550_8": "tato vā pana bhiyyo tattha tattha sattesu mettā bhāvetabbā.",
  "atk-abh01a:1550_9": "Tathā karuṇādayoti.",
  "atk-abh01a:1550_10": "Ayamettha ārammaṇavaḍḍhanakkamo.",
  "atk-abh01a:1551_0": "Yathā pana kasiṇānaṃ nissando āruppā,",
  "atk-abh01a:1551_1": "samādhīnaṃ nissando nevasaññānāsaññāyatanaṃ,",
  "atk-abh01a:1551_2": "vipassanānaṃ nissando phalasamāpatti,",
  "atk-abh01a:1551_3": "samathavipassanānaṃ nissando nirodhasamāpatti,",
  "atk-abh01a:1551_4": "evaṃ purimabrahmavihārattayassa nissando ettha upekkhābrahmavihāro.",
  "atk-abh01a:1551_5": "Yathā hi thambhe anussāpetvā tulāsaṅghāṭaṃ anāropetvā na sakkā ākāse kūṭagopānasiyo ṭhapetuṃ,",
  "atk-abh01a:1551_6": "evaṃ purimesu tatiyajjhānaṃ vinā na sakkā catutthaṃ bhāvetuṃ.",
  "atk-abh01a:1551_7": "Kasiṇesu pana uppannatatiyajjhānassapesā nuppajjati visabhāgārammaṇattāti.",
  "atk-abh01a:1552_0": "Ettha siyā –",
  "atk-abh01a:1552_1": "‘kasmā panetā mettā karuṇā muditā upekkhā brahmavihārāti vuccanti? Kasmā ca,",
  "atk-abh01a:1552_2": "catassova?",
  "atk-abh01a:1552_3": "Ko ca etāsaṃ kamo?",
  "atk-abh01a:1552_4": "Vibhaṅge ca kasmā appamaññāti vuttā’ti? Vuccate –",
  "atk-abh01a:1552_5": "seṭṭhaṭṭhena tāva niddosabhāvena cettha brahmavihāratā veditabbā.",
  "atk-abh01a:1552_6": "Sattesu sammāpaṭipattibhāvena hi seṭṭhā ete vihārā.",
  "atk-abh01a:1552_7": "Yathā ca brahmāno niddosacittā viharanti,",
  "atk-abh01a:1552_8": "evaṃ etehi sampayuttā yogino brahmasamāva hutvā viharantīti seṭṭhaṭṭhena niddosabhāvena ca brahmavihārāti vuccanti.",
  "atk-abh01a:1553_0": "Kasmā ca catassotiādipañhassa pana idaṃ vissajjanaṃ –",
  "atk-abh01a:1554_0": "Visuddhimaggādivasā catasso,",
  "atk-abh01a:1555_0": "Hitādiākāravasā panāsaṃ;",
  "atk-abh01a:1556_0": "Kamo pavattanti ca appamāṇe,",
  "atk-abh01a:1557_0": "Tā gocare yena tadappamaññā.",
  "atk-abh01a:1558_0": "Etāsu hi yasmā mettā byāpādabahulassa,",
  "atk-abh01a:1558_1": "karuṇā vihiṃsābahulassa,",
  "atk-abh01a:1558_2": "muditā aratibahulassa,",
  "atk-abh01a:1558_3": "upekkhā rāgabahulassa visuddhimaggo;",
  "atk-abh01a:1558_4": "yasmā ca hitūpasaṃhāraahitāpanayanasampattimodanaanābhogavasena catubbidhoyeva sattesu manasikāro;",
  "atk-abh01a:1558_5": "yasmā ca yathā mātā daharagilānayobbanappattasakiccapasutesu catūsu puttesu daharassa abhivuḍḍhikāmā hoti,",
  "atk-abh01a:1558_6": "gilānassa gelaññāpanayanakāmā,",
  "atk-abh01a:1558_7": "yobbanappattassa yobbanasampattiyā ciraṭṭhitikāmā,",
  "atk-abh01a:1558_8": "sakiccapasutassa kismiñcipi pariyāye abyāvaṭā hoti,",
  "atk-abh01a:1558_9": "tathā appamaññāvihārikenāpi sabbasattesu mettādivasena bhavitabbaṃ,",
  "atk-abh01a:1558_10": "tasmā ito visuddhimaggādivasā catassova appamaññā.",
  "atk-abh01a:1559_0": "Yasmā pana catassopetā bhāvetukāmena paṭhamaṃ hitākārappavattivasena sattesu paṭipajjitabbaṃ,",
  "atk-abh01a:1559_1": "hitākārappavattilakkhaṇā ca mettā;",
  "atk-abh01a:1559_2": "tato evaṃ patthitahitānaṃ sattānaṃ dukkhābhibhavaṃ disvā vā sutvā vā sambhāvetvā vā dukkhāpanayanākārappavattivasena,",
  "atk-abh01a:1559_3": "dukkhāpanayanākārappavattilakkhaṇā ca karuṇā;",
  "atk-abh01a:1559_4": "athevaṃ patthitahitānaṃ patthitadukkhāpagamānañca nesaṃ sampattiṃ disvā sampattippamodanavasena,",
  "atk-abh01a:1559_5": "pamodanalakkhaṇā ca muditā;",
  "atk-abh01a:1559_6": "tato paraṃ pana kattabbābhāvato ajjhupekkhakatāsaṅkhātena majjhattākārena paṭipajjitabbaṃ,",
  "atk-abh01a:1559_7": "majjhattākārappavattilakkhaṇā ca upekkhā;",
  "atk-abh01a:1559_8": "tasmā ito hitādiākāravasā panāsaṃ paṭhamaṃ mettā vuttā.",
  "atk-abh01a:1559_9": "Atha karuṇā muditā upekkhāti ayaṃ kamo veditabbo.",
  "atk-abh01a:1560_0": "Yasmā pana sabbāpetā appamāṇe gocare pavattanti,",
  "atk-abh01a:1560_1": "tasmā appamaññāti vuccanti.",
  "atk-abh01a:1560_2": "Appamāṇā hi sattā etāsaṃ gocarabhūtā,",
  "atk-abh01a:1560_3": "‘ekasattassāpi ca ettake padese mettādayo bhāvetabbā’ti evaṃ pamāṇaṃ aggahetvā sakalapharaṇavaseneva pavattāti,",
  "atk-abh01a:1560_4": "tena vuttaṃ –",
  "atk-abh01a:1561_0": "Visuddhimaggādivasā catasso,",
  "atk-abh01a:1562_0": "Hitādiākāravasā panāsaṃ;",
  "atk-abh01a:1563_0": "Kamo pavattanti ca appamāṇe,",
  "atk-abh01a:1564_0": "Tā gocare yena tadappamaññāti.",
  "atk-abh01a:1565_0": "Evaṃ appamāṇagocaratāya ekalakkhaṇāsu cāpi etāsu purimā tisso tikacatukkajjhānikāva honti. Kasmā?",
  "atk-abh01a:1565_1": "Somanassāvippayogato.",
  "atk-abh01a:1565_2": "Kasmā panāsaṃ somanassena avippayogoti?",
  "atk-abh01a:1565_3": "Domanassasamuṭṭhitānaṃ byāpādādīnaṃ nissaraṇattā.",
  "atk-abh01a:1565_4": "Pacchimā pana avasesekajjhānikāva. Kasmā?",
  "atk-abh01a:1565_5": "Upekkhāvedanāsampayogato.",
  "atk-abh01a:1565_6": "Na hi sattesu majjhattākārappavattā brahmavihārupekkhā upekkhāvedanaṃ vinā vattatīti.",
  "atk-abh01a:1566_0": "Brahmavihārakathā.",
  "atk-abh01a:1567_0": "Asubhakathā",
  "atk-abh01a:1568_0": "263.",
  "atk-abh01a:1568_1": "Idāni rāgacaritasattānaṃ ekantahitaṃ nānārammaṇesu ekekajjhānavaseneva pavattamānaṃ rūpāvacarakusalaṃ",
  "atk-abh01a:1568_2": "dassetuṃ puna katame dhammā kusalātiādi āraddhaṃ.",
  "atk-abh01a:1569_0": "Tattha uddhumātakasaññāsahagatantiādīsu,",
  "atk-abh01a:1569_1": "bhastā viya vāyunā,",
  "atk-abh01a:1569_2": "uddhaṃ jīvitapariyādānā yathānukkamaṃ samuggatena sūnabhāvena dhumātattā uddhumātaṃ.",
  "atk-abh01a:1569_3": "Uddhumātameva uddhumātakaṃ.",
  "atk-abh01a:1569_4": "Paṭikūlattā vā kucchitaṃ uddhumātanti uddhumātakaṃ.",
  "atk-abh01a:1569_5": "Tathārūpassa chavasarīrassetaṃ adhivacanaṃ.",
  "atk-abh01a:1569_6": "Vinīlaṃ vuccati viparibhinnanīlavaṇṇaṃ.",
  "atk-abh01a:1569_7": "Vinīlameva vinīlakaṃ.",
  "atk-abh01a:1569_8": "Paṭikūlattā vā kucchitaṃ vinīlanti vinīlakaṃ.",
  "atk-abh01a:1569_9": "Maṃsussadaṭṭhānesu rattavaṇṇassa,",
  "atk-abh01a:1569_10": "pubbasannicayaṭṭhānesu setavaṇṇassa,",
  "atk-abh01a:1569_11": "yebhuyyena ca nīlavaṇṇassa,",
  "atk-abh01a:1569_12": "nīlaṭṭhāne nīlasāṭakapārutasseva chavasarīrassetaṃ adhivacanaṃ.",
  "atk-abh01a:1569_13": "Paribhinnaṭṭhānesu vissandamānaṃ pubbaṃ vipubbaṃ.",
  "atk-abh01a:1569_14": "Vipubbameva vipubbakaṃ.",
  "atk-abh01a:1569_15": "Paṭikūlattā vā kucchitaṃ vipubbanti vipubbakaṃ.",
  "atk-abh01a:1569_16": "Tathārūpassa chavasarīrassetaṃ adhivacanaṃ.",
  "atk-abh01a:1569_17": "Vicchiddaṃ vuccati dvidhā chindanena apadhāritaṃ,",
  "atk-abh01a:1569_18": "vicchiddameva vicchiddakaṃ.",
  "atk-abh01a:1569_19": "Paṭikūlattā vā kucchitaṃ vicchiddanti vicchiddakaṃ.",
  "atk-abh01a:1569_20": "Vemajjhe chinnassa chavasarīrassetaṃ adhivacanaṃ.",
  "atk-abh01a:1569_21": "Ito ca etto ca vividhākārena soṇasiṅgālādīhi khāyitaṃ vikkhāyitaṃ.",
  "atk-abh01a:1569_22": "Vikkhāyitameva vikkhāyitakaṃ.",
  "atk-abh01a:1569_23": "Paṭikūlattā vā kucchitaṃ vikkhāyitanti vikkhāyitakaṃ.",
  "atk-abh01a:1569_24": "Tathārūpassa chavasarīrassetaṃ adhivacanaṃ.",
  "atk-abh01a:1569_25": "Vividhā khittaṃ vikkhittaṃ.",
  "atk-abh01a:1569_26": "Vikkhittameva vikkhittakaṃ.",
  "atk-abh01a:1569_27": "Paṭikūlattā vā kucchitaṃ vikkhittanti vikkhittakaṃ.",
  "atk-abh01a:1569_28": "‘Aññena hatthaṃ aññena pādaṃ aññena sīsa’nti evaṃ tato tato khittassa chavasarīrassetaṃ adhivacanaṃ.",
  "atk-abh01a:1569_29": "Hatañca taṃ purimanayeneva vikkhittakañcāti hatavikkhittakaṃ.",
  "atk-abh01a:1569_30": "Kākapadākārena aṅgapaccaṅgesu satthena hanitvā vuttanayena vikkhittakassa chavasarīrassetaṃ adhivacanaṃ.",
  "atk-abh01a:1569_31": "Lohitaṃ kirati,",
  "atk-abh01a:1569_32": "vikkhipati,",
  "atk-abh01a:1569_33": "ito cito ca paggharatīti lohitakaṃ.",
  "atk-abh01a:1569_34": "Paggharitalohitamakkhitassa chavasarīrassetaṃ adhivacanaṃ.",
  "atk-abh01a:1569_35": "Puḷavā vuccanti kimayo.",
  "atk-abh01a:1569_36": "Puḷave vikiratīti puḷavakaṃ.",
  "atk-abh01a:1569_37": "Kimiparipuṇṇassa chavasarīrassetaṃ adhivacanaṃ.",
  "atk-abh01a:1569_38": "Aṭṭhiyeva aṭṭhikaṃ.",
  "atk-abh01a:1569_39": "Paṭikūlattā vā kucchitaṃ aṭṭhīti aṭṭhikaṃ.",
  "atk-abh01a:1569_40": "Aṭṭhisaṅkhalikāyapi ekaṭṭhikassapi etaṃ adhivacanaṃ.",
  "atk-abh01a:1569_41": "Imāni ca pana uddhumātakādīni nissāya uppannanimittānampi nimittesu paṭiladdhajjhānānampi etāneva nāmāni.",
  "atk-abh01a:1570_0": "Tattha uddhumātakanimitte appanāvasena uppannā saññā uddhumātakasaññā.",
  "atk-abh01a:1570_1": "Tāya uddhumātakasaññāya sampayogaṭṭhena sahagataṃ uddhumātakasaññāsahagataṃ.",
  "atk-abh01a:1570_2": "Vinīlakasaññāsahagatādīsupi eseva nayo.",
  "atk-abh01a:1570_3": "Yaṃ panettha bhāvanāvidhānaṃ vattabbaṃ bhaveyya,",
  "atk-abh01a:1570_4": "taṃ sabbākārena visuddhimagge vuttameva.",
  "atk-abh01a:1570_5": "Avasesā pāḷivaṇṇanā heṭṭhā vuttanayeneva veditabbā.",
  "atk-abh01a:1570_6": "Kevalañhi idha,",
  "atk-abh01a:1570_7": "catutthajjhānavasena upekkhābrahmavihāre viya,",
  "atk-abh01a:1570_8": "paṭhamajjhānavasena ekekasmiṃ pañcavīsati ekakā honti.",
  "atk-abh01a:1570_9": "Asubhārammaṇassa ca avaḍḍhanīyattā,",
  "atk-abh01a:1570_10": "paritte uddhumātakaṭṭhāne uppannanimittārammaṇaṃ parittārammaṇaṃ,",
  "atk-abh01a:1570_11": "mahante appamāṇārammaṇaṃ veditabbaṃ.",
  "atk-abh01a:1570_12": "Sesesupi eseva nayoti.",
  "atk-abh01a:1571_0": "Iti asubhāni subhaguṇo,",
  "atk-abh01a:1572_0": "Dasasatalocanena thutakitti;",
  "atk-abh01a:1573_0": "Yāni avoca dasabalo,",
  "atk-abh01a:1574_0": "Ekekajjhānahetūni.",
  "atk-abh01a:1575_0": "Evaṃ pāḷinayeneva, tāva sabbāni tāni jānitvā;",
  "atk-abh01a:1576_0": "Tesveva ayaṃ bhiyyo, pakiṇṇakakathāpi viññeyyā. ;",
  "atk-abh01a:1577_0": "Etesu hi yattha katthaci adhigatajjhāno suvikkhambhitarāgattā vītarāgo viya nilloluppacāro hoti.",
  "atk-abh01a:1577_1": "Evaṃ santepi yvāyaṃ asubhabhedo vutto,",
  "atk-abh01a:1577_2": "so sarīrasabhāvappattivasena ca rāgacaritabhedavasena cāti veditabbo.",
  "atk-abh01a:1578_0": "Chavasarīrañhi paṭikūlabhāvaṃ āpajjamānaṃ uddhumātakasabhāvappattaṃ vā siyā,",
  "atk-abh01a:1578_1": "vinīlakādīnaṃ vā aññatarasabhāvappattaṃ.",
  "atk-abh01a:1578_2": "Iti yādisaṃ yādisaṃ sakkā hoti laddhuṃ tādise tādise uddhumātakapaṭikūlaṃ vinīlakapaṭikūlanti evaṃ nimittaṃ",
  "atk-abh01a:1578_3": "gaṇhitabbamevāti sarīrasabhāvappattivasena dasadhā asubhappabhedo vuttoti veditabbo.",
  "atk-abh01a:1579_0": "Visesato cettha uddhumātakaṃ sarīrasaṇṭhānavipattippakāsanato sarīrasaṇṭhānarāgino sappāyaṃ.",
  "atk-abh01a:1579_1": "Vinīlakaṃ chavirāgavipattippakāsanato sarīravaṇṇarāgino sappāyaṃ.",
  "atk-abh01a:1579_2": "Vipubbakaṃ kāyavaṇapaṭibaddhassa duggandhabhāvassa pakāsanato mālāgandhādivasena samuṭṭhāpitasarīragandharāgino sappāyaṃ.",
  "atk-abh01a:1579_3": "Vicchiddakaṃ antosusirabhāvappakāsanato sarīre ghanabhāvarāgino sappāyaṃ.",
  "atk-abh01a:1579_4": "Vikkhāyitakaṃ maṃsūpacayasampattivināsappakāsanato thanādīsu sarīrappadesesu maṃsūpacayarāgino sappāyaṃ.",
  "atk-abh01a:1579_5": "Vikkhittakaṃ aṅgapaccaṅgānaṃ vikkhepappakāsanato aṅgapaccaṅgalīlārāgino sappāyaṃ.",
  "atk-abh01a:1579_6": "Hatavikkhittakaṃ sarīrasaṅghāṭabhedavikārappakāsanato sarīrasaṅghāṭasampattirāgino sappāyaṃ.",
  "atk-abh01a:1579_7": "Lohitakaṃ lohitamakkhitapaṭikūlabhāvappakāsanato alaṅkārajanitasobharāgino sappāyaṃ.",
  "atk-abh01a:1579_8": "Puḷavakaṃ kāyassa anekakimikulasādhāraṇabhāvappakāsanato kāye mamattarāgino sappāyaṃ.",
  "atk-abh01a:1579_9": "Aṭṭhikaṃ sarīraṭṭhīnaṃ paṭikūlabhāvappakāsanato dantasampattirāgino sappāyanti.",
  "atk-abh01a:1579_10": "Evaṃ rāgacaritavasenāpi dasadhā asubhappabhedo vuttoti veditabbo.",
  "atk-abh01a:1580_0": "Yasmā pana dasavidhepi etasmiṃ asubhe seyyathāpi nāma aparisaṇṭhitajalāya sīghasotāya nadiyā arittabaleneva nāvā tiṭṭhati,",
  "atk-abh01a:1580_1": "vinā arittena na sakkā ṭhapetuṃ,",
  "atk-abh01a:1580_2": "evameva dubbalattā ārammaṇassa vitakkabaleneva cittaṃ ekaggaṃ hutvā tiṭṭhati,",
  "atk-abh01a:1580_3": "vinā vitakkena na sakkā ṭhapetuṃ,",
  "atk-abh01a:1580_4": "tasmā paṭhamajjhānamevettha hoti,",
  "atk-abh01a:1580_5": "na dutiyādīni.",
  "atk-abh01a:1580_6": "Paṭikūlepi cetasmiṃ ārammaṇe ‘addhā imāya paṭipadāya jarāmaraṇamhā parimuccissāmī’ti evaṃ ānisaṃsadassāvitāya",
  "atk-abh01a:1580_7": "ceva nīvaraṇasantāpappahānena ca pītisomanassaṃ uppajjati,",
  "atk-abh01a:1580_8": "‘bahuṃ dāni vetanaṃ labhissāmī’ti ānisaṃsadassāvino pupphachaḍḍakassa gūtharāsimhi viya,",
  "atk-abh01a:1580_9": "ussannabyādhidukkhassa rogino vamanavirecanappavattiyaṃ viya ca.",
  "atk-abh01a:1581_0": "Dasavidhampi cetaṃ asubhaṃ lakkhaṇato ekameva hoti.",
  "atk-abh01a:1581_1": "Dasavidhassapi hi etassa asuciduggandhajegucchapaṭikūlabhāvo eva lakkhaṇaṃ.",
  "atk-abh01a:1581_2": "Tadetaṃ iminā lakkhaṇena na kevalaṃ matasarīreyeva dantaṭṭhikadassāvino pana cetiyapabbatavāsino mahātissattherassa viya,",
  "atk-abh01a:1581_3": "hatthikkhandhagataṃ rājānaṃ ullokentassa saṅgharakkhitattherupaṭṭhākasāmaṇerassa viya ca,",
  "atk-abh01a:1581_4": "jīvamānakasarīrepi upaṭṭhāti.",
  "atk-abh01a:1581_5": "Yatheva hi matasarīraṃ evaṃ jīvamānakampi asubhameva.",
  "atk-abh01a:1581_6": "Asubhalakkhaṇaṃ panettha āgantukena alaṅkārena paṭicchannattā na paññāyatīti.",
  "atk-abh01a:1582_0": "Asubhakathā.",
  "atk-abh01a:1583_0": "Kiṃ pana pathavīkasiṇaṃ ādiṃ katvā aṭṭhikasaññāpariyosānāvesā rūpāvacarappanā,",
  "atk-abh01a:1583_1": "udāhu aññāpi atthīti? Atthi;",
  "atk-abh01a:1583_2": "ānāpānajjhānañhi kāyagatāsatibhāvanā ca idha na kathitā.",
  "atk-abh01a:1583_3": "Kiñcāpi na kathitā vāyokasiṇe pana gahite ānāpānajjhānaṃ gahitameva;",
  "atk-abh01a:1583_4": "vaṇṇakasiṇesu ca gahitesu kesādīsu catukkapañcakajjhānavasena uppannā kāyagatāsati,",
  "atk-abh01a:1583_5": "dasasu asubhesu gahitesu dvattiṃsākāre paṭikūlamanasikārajjhānavasena ceva navasivathikāvaṇṇajjhānavasena ca pavattā kāyagatāsati gahitāvāti.",
  "atk-abh01a:1583_6": "Sabbāpi rūpāvacarappanā idha kathitāva hotīti.",
  "atk-abh01a:1584_0": "Rūpāvacarakusalakathā niṭṭhitā.",
  "atk-abh01a:1585_0": "Arūpāvacarakusalavaṇṇanā",
  "atk-abh01a:1586_0": "Ākāsānañcāyatanaṃ",
  "atk-abh01a:1587_0": "265.",
  "atk-abh01a:1587_1": "Idāni arūpāvacarakusalaṃ dassetuṃ puna katame dhammā kusalātiādi āraddhaṃ.",
  "atk-abh01a:1587_2": "Tattha arūpūpapattiyāti arūpabhavo arūpaṃ,",
  "atk-abh01a:1587_3": "arūpe upapatti arūpūpapatti,",
  "atk-abh01a:1587_4": "tassā arūpūpapattiyā.",
  "atk-abh01a:1587_5": "Maggaṃ bhāvetīti upāyaṃ hetuṃ kāraṇaṃ uppādeti vaḍḍheti.",
  "atk-abh01a:1587_6": "Sabbasoti sabbākārena.",
  "atk-abh01a:1587_7": "Sabbāsaṃ vā anavasesānanti attho.",
  "atk-abh01a:1587_8": "Rūpasaññānanti saññāsīsena vuttarūpāvacarajjhānānañceva tadārammaṇānañca.",
  "atk-abh01a:1587_9": "Rūpāvacarajjhānampi hi rūpanti vuccati ‘rūpī rūpāni passatī’tiādīsu.",
  "atk-abh01a:1587_10": "Tassa ārammaṇampi “bahiddhā rūpāni passati suvaṇṇadubbaṇṇānī”tiādīsu ;",
  "atk-abh01a:1587_11": "tasmā idha rūpe saññā rūpasaññāti evaṃ saññāsīsena vuttarūpāvacarajjhānassetaṃ adhivacanaṃ.",
  "atk-abh01a:1587_12": "Rūpaṃ saññā assāti rūpasaññaṃ,",
  "atk-abh01a:1587_13": "rūpamassa nāmanti vuttaṃ hoti.",
  "atk-abh01a:1587_14": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "atk-abh01a:1588_0": "Samatikkamāti virāgā nirodhā ca.",
  "atk-abh01a:1588_1": "Kiṃ vuttaṃ hoti?",
  "atk-abh01a:1588_2": "Etāsaṃ kusalavipākakiriyavasena pañcadasannaṃ jhānasaṅkhātānaṃ rūpasaññānaṃ,",
  "atk-abh01a:1588_3": "etesañca pathavīkasiṇādivasena aṭṭhannaṃ ārammaṇasaṅkhātānaṃ rūpasaññānaṃ,",
  "atk-abh01a:1588_4": "sabbākārena anavasesānaṃ vā virāgā ca nirodhā ca virāgahetu ceva nirodhahetu ca ākāsānañcāyatanaṃ upasampajja viharati.",
  "atk-abh01a:1588_5": "Na hi sakkā sabbaso anatikkantarūpasaññena etaṃ upasampajja viharitunti.",
  "atk-abh01a:1589_0": "Tattha yasmā ārammaṇe avirattassa saññāsamatikkamo na hoti,",
  "atk-abh01a:1589_1": "samatikkantāsu ca saññāsu ārammaṇaṃ samatikkantameva hoti,",
  "atk-abh01a:1589_2": "tasmā ārammaṇasamatikkamaṃ avatvā “tattha katamā rūpasaññā?",
  "atk-abh01a:1589_3": "Rūpāvacarasamāpattiṃ samāpannassa vā upapannassa vā diṭṭhadhammasukhavihārissa vā saññā sañjānanā sañjānitattaṃ,",
  "atk-abh01a:1589_4": "imā vuccanti rūpasaññāyo.",
  "atk-abh01a:1589_5": "Imā rūpasaññāyo atikkanto hoti,",
  "atk-abh01a:1589_6": "vītikkanto,",
  "atk-abh01a:1589_7": "samatikkanto,",
  "atk-abh01a:1589_8": "tena vuccati sabbaso rūpasaññānaṃ samatikkamā”ti evaṃ vibhaṅge saññānaṃyeva samatikkamo vutto.",
  "atk-abh01a:1589_9": "Yasmā pana ārammaṇasamatikkamena pattabbā etā samāpattiyo,",
  "atk-abh01a:1589_10": "na ekasmiṃyeva ārammaṇe paṭhamajjhānādīni viya,",
  "atk-abh01a:1589_11": "tasmā ayaṃ ārammaṇasamatikkamavasenāpi atthavaṇṇanā katāti veditabbā.",
  "atk-abh01a:1590_0": "Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena samuppannā saññā paṭighasaññā.",
  "atk-abh01a:1590_1": "Rūpasaññādīnaṃ etaṃ adhivacanaṃ. Yathāha –",
  "atk-abh01a:1590_2": "“tattha katamā paṭighasaññā?",
  "atk-abh01a:1590_3": "Rūpasaññā saddasaññā gandhasaññā rasasaññā phoṭṭhabbasaññā,",
  "atk-abh01a:1590_4": "imā vuccanti paṭighasaññāyo”ti.",
  "atk-abh01a:1590_5": "Tāsaṃ kusalavipākānaṃ pañcannaṃ akusalavipākānaṃ pañcannanti sabbaso dasannampi paṭighasaññānaṃ atthaṅgamā",
  "atk-abh01a:1590_6": "pahānā asamuppādā appavattiṃ katvāti vuttaṃ hoti.",
  "atk-abh01a:1591_0": "Kāmañcetā paṭhamajjhānādīni samāpannassāpi na santi –",
  "atk-abh01a:1591_1": "na hi tasmiṃ samaye pañcadvāravasena cittaṃ pavattati –",
  "atk-abh01a:1591_2": "evaṃ santepi,",
  "atk-abh01a:1591_3": "aññattha pahīnānaṃ sukhadukkhānaṃ catutthajjhāne viya,",
  "atk-abh01a:1591_4": "sakkāyadiṭṭhādīnaṃ tatiyamagge viya ca,",
  "atk-abh01a:1591_5": "imasmiṃ jhāne ussāhajananatthaṃ imassa jhānassa pasaṃsāvasena etāsaṃ ettha vacanaṃ veditabbaṃ.",
  "atk-abh01a:1591_6": "Atha vā kiñcāpi tā rūpāvacaraṃ samāpannassa na santi,",
  "atk-abh01a:1591_7": "atha kho na pahīnattā na santi.",
  "atk-abh01a:1591_8": "Na hi rūpavirāgāya rūpāvacarabhāvanā saṃvattati,",
  "atk-abh01a:1591_9": "rūpāyattā ca etāsaṃ pavatti.",
  "atk-abh01a:1591_10": "Ayaṃ pana bhāvanā rūpavirāgāya saṃvattati.",
  "atk-abh01a:1591_11": "Tasmā tā ettha pahīnāti vattuṃ vaṭṭati.",
  "atk-abh01a:1591_12": "Na kevalañca vattuṃ,",
  "atk-abh01a:1591_13": "ekaṃseneva evaṃ dhāretumpi vaṭṭati.",
  "atk-abh01a:1591_14": "Tāsañhi ito pubbe appahīnattāyeva paṭhamajjhānaṃ samāpannassa “saddo kaṇṭako”ti vutto bhagavatā.",
  "atk-abh01a:1591_15": "Idha ca pahīnattāyeva arūpasamāpattīnaṃ āneñjatā santavimokkhatā ca vuttā.",
  "atk-abh01a:1591_16": "Āḷāro ca kāḷāmo āruppasamāpanno pañcamattāni sakaṭasatāni nissāya nissāya atikkantāni neva addasa,",
  "atk-abh01a:1591_17": "na pana saddaṃ assosīti.",
  "atk-abh01a:1592_0": "Nānattasaññānaṃ amanasikārāti nānatte gocare pavattānaṃ saññānaṃ nānattānaṃ vā saññānaṃ.",
  "atk-abh01a:1592_1": "Yasmā hi etā “tattha katamā nānattasaññā?",
  "atk-abh01a:1592_2": "Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ,",
  "atk-abh01a:1592_3": "imā vuccanti nānattasaññāyo”ti evaṃ vibhaṅge vibhajitvā vuttā idha adhippetā;",
  "atk-abh01a:1592_4": "asamāpannassa manodhātumanoviññāṇadhātusaṅgahitā saññā rūpasaddādibhede nānatte nānāsabhāve gocare pavattanti;",
  "atk-abh01a:1592_5": "yasmā cetā aṭṭha kāmāvacarakusalasaññā,",
  "atk-abh01a:1592_6": "dvādasa akusalasaññā,",
  "atk-abh01a:1592_7": "ekādasa kāmāvacarakusalavipākasaññā,",
  "atk-abh01a:1592_8": "dve akusalavipākasaññā,",
  "atk-abh01a:1592_9": "ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ asadisā,",
  "atk-abh01a:1592_10": "tasmā nānattasaññāti vuttā.",
  "atk-abh01a:1592_11": "Tāsaṃ sabbaso nānattasaññānaṃ amanasikārā anāvajjanā asamannāhārā apaccavekkhaṇā.",
  "atk-abh01a:1592_12": "Yasmā tā nāvajjati,",
  "atk-abh01a:1592_13": "na manasikaroti,",
  "atk-abh01a:1592_14": "na paccavekkhati,",
  "atk-abh01a:1592_15": "tasmāti vuttaṃ hoti.",
  "atk-abh01a:1593_0": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,",
  "atk-abh01a:1593_1": "pageva tasmiṃ bhave imaṃ jhānaṃ upasampajja viharaṇakāle,",
  "atk-abh01a:1593_2": "tasmā tāsaṃ ‘samatikkamā atthaṅgamā’ti dvedhāpi abhāvoyeva vutto.",
  "atk-abh01a:1593_3": "Nānattasaññāsu pana yasmā aṭṭha kāmāvacarakusalasaññā,",
  "atk-abh01a:1593_4": "nava kiriyāsaññā,",
  "atk-abh01a:1593_5": "dasa akusalasaññāti imā sattavīsati saññā iminā jhānena nibbatte bhave vijjanti,",
  "atk-abh01a:1593_6": "tasmā tāsaṃ amanasikārāti vuttanti veditabbaṃ.",
  "atk-abh01a:1593_7": "Tatrāpi hi imaṃ jhānaṃ upasampajja viharanto tāsaṃ amanasikārāyeva upasampajja viharati.",
  "atk-abh01a:1593_8": "Tā pana manasikaronto asamāpanno hotīti.",
  "atk-abh01a:1593_9": "Saṅkhepato cettha ‘rūpasaññānaṃ samatikkamā’ti iminā sabbarūpāvacaradhammānaṃ pahānaṃ vuttaṃ.",
  "atk-abh01a:1593_10": "‘Paṭighasaññānaṃ atthaṅgamā nānattasaññānaṃ amanasikārā’ti iminā sabbesaṃ kāmāvacaracittacetasikānañca pahānaṃ amanasikāro ca vuttoti veditabbo.",
  "atk-abh01a:1594_0": "Iti bhagavā ‘pannarasannaṃ rūpasaññānaṃ samatikkamena,",
  "atk-abh01a:1594_1": "dasannaṃ paṭighasaññānaṃ atthaṅgamena,",
  "atk-abh01a:1594_2": "catucattālīsāya nānattasaññānaṃ amanasikārenā’ti tīhi padehi ākāsānañcāyatanasamāpattiyā vaṇṇaṃ kathesi.",
  "atk-abh01a:1594_3": "Kiṃ kāraṇāti ce sotūnaṃ ussāhajananatthañceva palobhanatthañca.",
  "atk-abh01a:1594_4": "Sace hi keci apaṇḍitā vadeyyuṃ ‘satthā ākāsānañcāyatanasamāpattiṃ nibbattethāti vadati,",
  "atk-abh01a:1594_5": "ko nu kho etāya nibbattitāya attho?",
  "atk-abh01a:1594_6": "Ko ānisaṃso’ti te evaṃ vattuṃ mā labhantūti imehi ākārehi samāpattiyā vaṇṇaṃ kathesi.",
  "atk-abh01a:1594_7": "Tañhi nesaṃ sutvā evaṃ bhavissati –",
  "atk-abh01a:1594_8": "‘evaṃsantā kira ayaṃ samāpatti,",
  "atk-abh01a:1594_9": "evaṃpaṇītā,",
  "atk-abh01a:1594_10": "nibbattessāma na’nti.",
  "atk-abh01a:1594_11": "Athassa nibbattanatthāya ussāhaṃ karissantīti.",
  "atk-abh01a:1595_0": "Palobhanatthañcāpi nesaṃ etissā vaṇṇaṃ kathesi,",
  "atk-abh01a:1595_1": "visakaṇṭakavāṇijo viya.",
  "atk-abh01a:1595_2": "Visakaṇṭakavāṇijo nāma guḷavāṇijo vuccati.",
  "atk-abh01a:1595_3": "So kira guḷaphāṇitakhaṇḍasakkarādīni sakaṭenādāya paccantagāmaṃ gantvā ‘visakaṇṭakaṃ gaṇhatha visakaṇṭakaṃ gaṇhathā’ti ugghosesi.",
  "atk-abh01a:1595_4": "Taṃ sutvā gāmikā ‘visaṃ nāma kakkhaḷaṃ,",
  "atk-abh01a:1595_5": "yo naṃ khādati so marati,",
  "atk-abh01a:1595_6": "kaṇṭakopi vijjhitvā māreti.",
  "atk-abh01a:1595_7": "Ubhopete kakkhaḷā,",
  "atk-abh01a:1595_8": "ko ettha ānisaṃso’ti gehadvārāni thakesuṃ,",
  "atk-abh01a:1595_9": "dārake ca palāpesuṃ.",
  "atk-abh01a:1595_10": "Taṃ disvā vāṇijo ‘avohārakusalā ime gāmikā,",
  "atk-abh01a:1595_11": "handa ne upāyena gaṇhāpemī’ti ‘atimadhuraṃ gaṇhatha atisāduṃ gaṇhatha,",
  "atk-abh01a:1595_12": "guḷaṃ phāṇitaṃ sakkaraṃ samagghaṃ labbhati,",
  "atk-abh01a:1595_13": "kūṭamāsakakūṭakahāpaṇādīhipi labbhatī’ti ugghosesi.",
  "atk-abh01a:1595_14": "Taṃ sutvā gāmikā haṭṭhapahaṭṭhā niggantvā bahumpi mūlaṃ datvā gahesuṃ.",
  "atk-abh01a:1596_0": "Tattha vāṇijassa ‘visakaṇṭakaṃ gaṇhathā’ti ugghosanaṃ viya bhagavato ‘ākāsānañcāyatanasamāpattiṃ nibbattethā’ti vacanaṃ.",
  "atk-abh01a:1596_1": "‘Ubhopete kakkhaḷā,",
  "atk-abh01a:1596_2": "ko ettha ānisaṃso’ti?",
  "atk-abh01a:1596_3": "Gāmikānaṃ cintanaṃ viya ‘bhagavā ākāsānañcāyatanaṃ nibbattethāti āha,",
  "atk-abh01a:1596_4": "ko ettha ānisaṃso?",
  "atk-abh01a:1596_5": "Nāssa guṇaṃ jānāmā’ti sotūnaṃ cintanaṃ.",
  "atk-abh01a:1596_6": "Athassa vāṇijassa ‘atimadhuraṃ gaṇhathā’tiādivacanaṃ viya bhagavato rūpasaññāsamatikkamanādikaṃ ānisaṃsappakāsanaṃ.",
  "atk-abh01a:1596_7": "Idañhi sutvā te bahumpi mūlaṃ datvā,",
  "atk-abh01a:1596_8": "gāmikā viya guḷaṃ,",
  "atk-abh01a:1596_9": "iminā ānisaṃsena palobhitacittā mahantampi ussāhaṃ katvā imaṃ samāpattiṃ nibbattessantīti ussāhajananatthaṃ palobhanatthañca kathesi.",
  "atk-abh01a:1597_0": "Ākāsānañcāyatanasaññāsahagatanti ettha nāssa antoti anantaṃ.",
  "atk-abh01a:1597_1": "Ākāsaṃ anantaṃ ākāsānantaṃ.",
  "atk-abh01a:1597_2": "Ākāsānantameva ākāsānañcaṃ.",
  "atk-abh01a:1597_3": "Taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa,",
  "atk-abh01a:1597_4": "devānaṃ devāyatanamivāti ākāsānañcāyatanaṃ.",
  "atk-abh01a:1597_5": "Iti ākāsānañcaṃ ca taṃ āyatanañcātipi ākāsānañcāyatanaṃ.",
  "atk-abh01a:1597_6": "Kasiṇugghāṭimākāsassetaṃ adhivacanaṃ.",
  "atk-abh01a:1597_7": "Tasmiṃ ākāsānañcāyatane appanāppattāya saññāya sahagataṃ ākāsānañcāyatanasaññāsahagataṃ.",
  "atk-abh01a:1598_0": "Yathā pana aññattha ‘ananto ākāso’ti vuttaṃ,",
  "atk-abh01a:1598_1": "evamidha anantanti vā parittanti vā na gahitaṃ. Kasmā?",
  "atk-abh01a:1598_2": "Anante hi gahite parittaṃ na gayhati,",
  "atk-abh01a:1598_3": "paritte gahite anantaṃ na gayhati.",
  "atk-abh01a:1598_4": "Evaṃ sante ārammaṇacatukkaṃ na pūrati,",
  "atk-abh01a:1598_5": "desanā soḷasakkhattukā na hoti.",
  "atk-abh01a:1598_6": "Sammāsambuddhassa ca imasmiṃ ṭhāne desanaṃ soḷasakkhattukaṃ kātuṃ ajjhāsayo,",
  "atk-abh01a:1598_7": "tasmā anantanti vā parittanti vā avatvā ‘ākāsānañcāyatanasaññāsahagata’nti āha.",
  "atk-abh01a:1598_8": "Evañhi sati ubhayampi gahitameva hoti.",
  "atk-abh01a:1598_9": "Ārammaṇacatukkaṃ pūrati,",
  "atk-abh01a:1598_10": "desanā soḷasakkhattukā sampajjati.",
  "atk-abh01a:1598_11": "Avaseso pāḷiattho heṭṭhā vuttanayeneva veditabbo.",
  "atk-abh01a:1598_12": "Rūpāvacaracatutthajjhānanikantipariyādānadukkhatāya cettha dukkhā paṭipadā,",
  "atk-abh01a:1598_13": "pariyādinnanikantikassa appanāparivāsadandhatāya dandhābhiññā hoti.",
  "atk-abh01a:1598_14": "Vipariyāyena sukhā paṭipadā khippābhiññā ca veditabbā.",
  "atk-abh01a:1598_15": "Parittakasiṇugghāṭimākāse pana pavattaṃ jhānaṃ parittārammaṇaṃ vipulakasiṇugghāṭimākāse pavattaṃ appamāṇārammaṇanti veditabbaṃ.",
  "atk-abh01a:1598_16": "Upekkhābrahmavihāre viya ca idhāpi catutthajjhānavasena pañcavīsati ekakā honti.",
  "atk-abh01a:1598_17": "Yathā cettha evaṃ ito paresupi.",
  "atk-abh01a:1598_18": "Visesamattameva pana tesu vaṇṇayissāma.",
  "atk-abh01a:1599_0": "Viññāṇañcāyatanaṃ",
  "atk-abh01a:1600_0": "266.",
  "atk-abh01a:1600_1": "Ākāsānañcāyatanaṃ samatikkammāti,",
  "atk-abh01a:1600_2": "ettha tāva pubbe vuttanayena ākāsānañcaṃ āyatanamassa adhiṭṭhānaṭṭhenāti jhānampi ākāsānañcāyatanaṃ.",
  "atk-abh01a:1600_3": "Vuttanayeneva ārammaṇampi.",
  "atk-abh01a:1600_4": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-abh01a:1600_5": "idaṃ viññāṇañcāyatanaṃ upasampajja vihātabbaṃ,",
  "atk-abh01a:1600_6": "tasmā ubhayampetaṃ ekajjhaṃ katvā ‘ākāsānañcāyatanaṃ samatikkammā’ti idaṃ vuttanti veditabbaṃ.",
  "atk-abh01a:1601_0": "Viññāṇañcāyatanasaññāsahagatanti,",
  "atk-abh01a:1601_1": "ettha pana anantanti manasikātabbavasena nāssa antoti anantaṃ.",
  "atk-abh01a:1601_2": "Anantameva ānañcaṃ.",
  "atk-abh01a:1601_3": "Viññāṇaṃ ānañcaṃ viññāṇānañcanti avatvā viññāṇañcanti vuttaṃ.",
  "atk-abh01a:1601_4": "Ayañhettha rūḷhīsaddo.",
  "atk-abh01a:1601_5": "Tadeva viññāṇañcaṃ adhiṭṭhānaṭṭhena imāya saññāya āyatananti viññāṇañcāyatanaṃ.",
  "atk-abh01a:1601_6": "Tasmiṃ viññāṇañcāyatane pavattāya saññāya sahagatanti viññāṇañcāyatanasaññāsahagataṃ.",
  "atk-abh01a:1601_7": "Ākāse pavattaviññāṇārammaṇassa jhānassetaṃ adhivacanaṃ.",
  "atk-abh01a:1601_8": "Idha ākāsānañcāyatanasamāpattiyā nikantipariyādānadukkhatāya dukkhā paṭipadā,",
  "atk-abh01a:1601_9": "pariyādinnanikantikassa appanāparivāsadandhatāya dandhābhiññā.",
  "atk-abh01a:1601_10": "Vipariyāyena sukhā paṭipadā khippābhiññā ca.",
  "atk-abh01a:1601_11": "Parittakasiṇugghāṭimākāsārammaṇaṃ samāpattiṃ ārabbha pavattiyā parittārammaṇatā,",
  "atk-abh01a:1601_12": "vipariyāyena appamāṇārammaṇatā veditabbā.",
  "atk-abh01a:1601_13": "Sesaṃ purimasadisameva.",
  "atk-abh01a:1602_0": "Ākiñcaññāyatanaṃ",
  "atk-abh01a:1603_0": "267.",
  "atk-abh01a:1603_1": "Viññāṇañcāyatanaṃ samatikkammāti etthāpi pubbe vuttanayeneva viññāṇañca āyatanamassa adhiṭṭhānaṭṭhenāti jhānampi viññāṇañcāyatanaṃ.",
  "atk-abh01a:1603_2": "Vuttanayeneva ca ārammaṇampi.",
  "atk-abh01a:1603_3": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-abh01a:1603_4": "idaṃ ākiñcaññāyatanaṃ upasampajja vihātabbaṃ,",
  "atk-abh01a:1603_5": "tasmā ubhayampetaṃ ekajjhaṃ katvā ‘viññāṇañcāyatanaṃ samatikkammā’ti idaṃ vuttanti veditabbaṃ.",
  "atk-abh01a:1604_0": "Ākiñcaññāyatanasaññāsahagatanti ettha pana nāssa kiñcananti akiñcanaṃ;",
  "atk-abh01a:1604_1": "antamaso bhaṅgamattampi assa avasiṭṭhaṃ natthīti vuttaṃ hoti.",
  "atk-abh01a:1604_2": "Akiñcanassa bhāvo ākiñcaññaṃ.",
  "atk-abh01a:1604_3": "Ākāsānañcāyatanaviññāṇāpagamassetaṃ adhivacanaṃ.",
  "atk-abh01a:1604_4": "Taṃ ākiñcaññaṃ adhiṭṭhānaṭṭhena imissā saññāya āyatananti ākiñcaññāyatanaṃ.",
  "atk-abh01a:1604_5": "Tasmiṃ ākiñcaññāyatane pavattāya saññāya sahagatanti ākiñcaññāyatanasaññāsahagataṃ.",
  "atk-abh01a:1604_6": "Ākāse pavattitaviññāṇāpagamārammaṇassa jhānassetaṃ adhivacanaṃ.",
  "atk-abh01a:1604_7": "Idha viññāṇañcāyatanasamāpattiyā nikantipariyādānadukkhatāya dukkhā paṭipadā,",
  "atk-abh01a:1604_8": "pariyādinnanikantikassa appanā parivāsadandhatāya dandhābhiññā.",
  "atk-abh01a:1604_9": "Vipariyāyena sukhā paṭipadā khippābhiññā ca.",
  "atk-abh01a:1604_10": "Parittakasiṇugghāṭimākāse pavattitaviññāṇāpagamārammaṇatāya parittārammaṇatā,",
  "atk-abh01a:1604_11": "vipariyāyena appamāṇārammaṇatā veditabbā.",
  "atk-abh01a:1604_12": "Sesaṃ purimasadisameva.",
  "atk-abh01a:1605_0": "Nevasaññānāsaññāyatanaṃ",
  "atk-abh01a:1606_0": "Ākiñcaññāyatanaṃ samatikkammāti etthāpi pubbe vuttanayeneva ākiñcaññaṃ āyatanamassa adhiṭṭhānaṭṭhenāti jhānampi ākiñcaññāyatanaṃ.",
  "atk-abh01a:1606_1": "Vuttanayeneva ārammaṇampi.",
  "atk-abh01a:1606_2": "Evametaṃ jhānañca ārammaṇañcāti ubhayampi appavattikaraṇena ca amanasikaraṇe ca samatikkamitvāva yasmā",
  "atk-abh01a:1606_3": "idaṃ nevasaññānāsaññāyatanaṃ upasampajja vihātabbaṃ,",
  "atk-abh01a:1606_4": "tasmā ubhayampetaṃ ekajjhaṃ katvā ‘ākiñcaññāyatanaṃ samatikkammā’ti idaṃ vuttanti veditabbaṃ.",
  "atk-abh01a:1607_0": "Nevasaññānāsaññāyatanasaññāsahagatanti ettha pana yāya saññāya bhāvato taṃ nevasaññānāsaññāyatananti vuccati,",
  "atk-abh01a:1607_1": "yathā paṭipannassa sā saññā hoti,",
  "atk-abh01a:1607_2": "taṃ tāva dassetuṃ vibhaṅge “nevasaññīnāsaññī”ti uddharitvā “taññeva ākiñcaññāyatanaṃ santato manasikaroti saṅkhārāvasesasamāpattiṃ bhāveti,",
  "atk-abh01a:1607_3": "tena vuccati nevasaññīnāsaññī”ti vuttaṃ.",
  "atk-abh01a:1607_4": "Tattha ‘santato manasikarotī’ti ‘santā vatāyaṃ samāpatti,",
  "atk-abh01a:1607_5": "yatra hi nāma natthibhāvampi ārammaṇaṃ karitvā ṭhassatī’ti evaṃ santārammaṇatāya naṃ ‘santā’ti manasikaroti.",
  "atk-abh01a:1607_6": "Santato ce manasikaroti,",
  "atk-abh01a:1607_7": "kathaṃ samatikkamo hotīti?",
  "atk-abh01a:1607_8": "Anāvajjitukāmatāya.",
  "atk-abh01a:1607_9": "So hi kiñcāpi naṃ santato manasikaroti,",
  "atk-abh01a:1607_10": "atha khvassa ‘ahametaṃ āvajjissāmi samāpajjissāmi adhiṭṭhahissāmi vuṭṭhahissāmi paccavekkhissāmī’ti esa ābhogo samannāhāro manasikāro na hoti. Kasmā?",
  "atk-abh01a:1607_11": "Ākiñcaññāyatanato nevasaññānāsaññāyatanassa santatarapaṇītataratāya.",
  "atk-abh01a:1608_0": "Yathā hi rājā mahaccarājānubhāvena hatthikkhandhagato nagaravīthiyaṃ vicaranto dantakārādayo sippike",
  "atk-abh01a:1608_1": "ekaṃ vatthaṃ daḷhaṃ nivāsetvā ekena sīsaṃ veṭhetvā dantacuṇṇādīhi samokiṇṇagatte anekāni dantavikatiādīni",
  "atk-abh01a:1608_2": "karonte disvā ‘aho vata re chekā ācariyā,",
  "atk-abh01a:1608_3": "īdisānipi nāma sippāni karissantī’ti,",
  "atk-abh01a:1608_4": "evaṃ tesaṃ chekatāya tussati,",
  "atk-abh01a:1608_5": "na cassa evaṃ hoti –",
  "atk-abh01a:1608_6": "‘aho vatāhaṃ rajjaṃ pahāya evarūpo sippiko bhaveyya’nti.",
  "atk-abh01a:1608_7": "Taṃ kissa hetu?",
  "atk-abh01a:1608_8": "Rajjasiriyā mahānisaṃsatāya.",
  "atk-abh01a:1608_9": "So sippike samatikkamitvāva gacchati.",
  "atk-abh01a:1608_10": "Evamevesa kiñcāpi taṃ samāpattiṃ santato manasikaroti,",
  "atk-abh01a:1608_11": "atha khvassa ‘ahametaṃ samāpattiṃ āvajjissāmi samāpajjissāmi adhiṭṭhahissāmi vuṭṭhahissāmi paccavekkhissāmī’ti",
  "atk-abh01a:1608_12": "neva esa ābhogo samannāhāro manasikāro hoti.",
  "atk-abh01a:1608_13": "So taṃ santato manasi karonto taṃ paramasukhumaṃ appanāppattaṃ saññaṃ pāpuṇāti,",
  "atk-abh01a:1608_14": "yāya ‘nevasaññīnāsaññī nāma hoti,",
  "atk-abh01a:1608_15": "saṅkhārāvasesasamāpattiṃ bhāvetī’ti vuccati.",
  "atk-abh01a:1608_16": "‘Saṅkhārāvasesasamāpatti’nti accantasukhumabhāvappattasaṅkhāraṃ catutthāruppasamāpattiṃ.",
  "atk-abh01a:1609_0": "Idāni yaṃ taṃ evaṃ adhigatāya saññāya vasena nevasaññānāsaññāyatananti vuccati,",
  "atk-abh01a:1609_1": "taṃ atthato dassetuṃ “nevasaññānāsaññāyatananti nevasaññānāsaññāyatanaṃ samāpannassa vā,",
  "atk-abh01a:1609_2": "upapannassa vā,",
  "atk-abh01a:1609_3": "diṭṭhadhammasukhavihārissa vā cittacetasikā dhammā”ti vuttaṃ.",
  "atk-abh01a:1609_4": "Tesu idha samāpannassa cittacetasikā dhammā adhippetā.",
  "atk-abh01a:1610_0": "Vacanattho panettha –",
  "atk-abh01a:1610_1": "oḷārikāya saññāya abhāvato,",
  "atk-abh01a:1610_2": "sukhumāya ca bhāvato,",
  "atk-abh01a:1610_3": "nevassa sasampayuttadhammassa jhānassa saññā,",
  "atk-abh01a:1610_4": "nāsaññāti nevasaññānāsaññaṃ.",
  "atk-abh01a:1610_5": "Nevasaññānāsaññañca taṃ manāyatanadhammāyatanapariyāpannattā āyatanañcāti nevasaññānāsaññāyatanaṃ.",
  "atk-abh01a:1610_6": "Atha vā yāyamettha saññā,",
  "atk-abh01a:1610_7": "sā paṭusaññākiccaṃ kātuṃ asamatthatāya nevasaññā,",
  "atk-abh01a:1610_8": "saṅkhārāvasesasukhumabhāvena vijjamānattā nāsaññāti nevasaññānāsaññā.",
  "atk-abh01a:1610_9": "Nevasaññānāsaññā ca sā sesadhammānaṃ adhiṭṭhānaṭṭhena āyatanañcāti nevasaññānāsaññāyatanaṃ.",
  "atk-abh01a:1611_0": "Na kevalañcettha saññāva edisī,",
  "atk-abh01a:1611_1": "atha kho vedanāpi nevavedanā nāvedanā,",
  "atk-abh01a:1611_2": "cittampi nevacittaṃ nācittaṃ,",
  "atk-abh01a:1611_3": "phassopi nevaphasso nāphassoti.",
  "atk-abh01a:1611_4": "Esa nayo sesasampayuttadhammesu.",
  "atk-abh01a:1611_5": "Saññāsīsena panāyaṃ desanā katāti veditabbā.",
  "atk-abh01a:1611_6": "Pattamakkhanatelappabhutīhi ca upamāhi esamattho vibhāvetabbo –",
  "atk-abh01a:1611_7": "sāmaṇero kira telena pattaṃ makkhetvā ṭhapesi.",
  "atk-abh01a:1611_8": "Taṃ yāgupānakāle thero ‘pattamāharā’ti āha.",
  "atk-abh01a:1611_9": "So ‘patte telamatthi,",
  "atk-abh01a:1611_10": "bhante’ti āha.",
  "atk-abh01a:1611_11": "Tato ‘āhara, sāmaṇera,",
  "atk-abh01a:1611_12": "telaṃ nāḷiṃ pūressāmī’ti vutte ‘natthi, bhante,",
  "atk-abh01a:1611_13": "tela’nti āha.",
  "atk-abh01a:1611_14": "Tattha yathā antovutthattā yāguyā saddhiṃ akappiyaṭṭhena telaṃ atthīti hoti,",
  "atk-abh01a:1611_15": "nāḷipūraṇādīnaṃ abhāvavasena natthīti hoti,",
  "atk-abh01a:1611_16": "evaṃ sāpi saññā paṭusaññākiccaṃ kātuṃ asamatthatāya nevasaññā,",
  "atk-abh01a:1611_17": "saṅkhārāvasesasukhumabhāvena vijjamānattā nāsaññā hoti.",
  "atk-abh01a:1612_0": "Kimpanettha saññākiccanti?",
  "atk-abh01a:1612_1": "Ārammaṇasañjānanañceva vipassanāya ca visayabhāvaṃ upagantvā nibbidājananaṃ.",
  "atk-abh01a:1612_2": "Dahanakiccamiva hi sukhodake tejodhātu,",
  "atk-abh01a:1612_3": "sañjānanakiccampesā paṭuṃ kātuṃ na sakkoti.",
  "atk-abh01a:1612_4": "Sesasamāpattīsu saññā viya vipassanāya visayabhāvaṃ upagantvā nibbidājananampi kātuṃ na sakkoti.",
  "atk-abh01a:1612_5": "Aññesu hi khandhesu akatābhiniveso bhikkhu nevasaññānāsaññāyatanakkhandhe sammasitvā nibbidaṃ pattuṃ samattho nāma natthi.",
  "atk-abh01a:1612_6": "Apica āyasmā sāriputto,",
  "atk-abh01a:1612_7": "pakativipassako pana mahāpañño sāriputtasadisova sakkuṇeyya.",
  "atk-abh01a:1612_8": "Sopi “evaṃ kirime dhammā ahutvā sambhonti,",
  "atk-abh01a:1612_9": "hutvā paṭiventī”ti evaṃ kalāpasammasanavaseneva,",
  "atk-abh01a:1612_10": "no anupadadhammavipassanāvasena.",
  "atk-abh01a:1612_11": "Evaṃ sukhumattaṃ gatā esā samāpatti.",
  "atk-abh01a:1613_0": "Yathā ca pattamakkhanatelūpamāya evaṃ maggudakūpamāyapi ayamattho vibhāvetabbo.",
  "atk-abh01a:1613_1": "Maggapaṭipannassa kira therassa purato gacchanto sāmaṇero thokamudakaṃ disvā ‘udakaṃ, bhante,",
  "atk-abh01a:1613_2": "upāhanā omuñcathā’ti āha.",
  "atk-abh01a:1613_3": "Tato therena ‘sace udakamatthi,",
  "atk-abh01a:1613_4": "āhara nhānasāṭakaṃ,",
  "atk-abh01a:1613_5": "nhāyissāmī’ti vutte ‘natthi,",
  "atk-abh01a:1613_6": "bhante’ti āha.",
  "atk-abh01a:1613_7": "Tattha yathā upāhanatemanamattaṭṭhena udakaṃ atthīti hoti,",
  "atk-abh01a:1613_8": "nhānaṭṭhena natthīti hoti,",
  "atk-abh01a:1613_9": "evampi sā paṭusaññākiccaṃ kātuṃ asamatthatāya neva saññā,",
  "atk-abh01a:1613_10": "saṅkhārāvasesasukhumabhāvena vijjamānattā nāsaññā hoti.",
  "atk-abh01a:1613_11": "Na kevalañca etāheva,",
  "atk-abh01a:1613_12": "aññāhipi anurūpāhi upamāhi esa attho vibhāvetabbo.",
  "atk-abh01a:1613_13": "Iti imāya nevasaññānāsaññāyatane pavattāya saññāya nevasaññānāsaññāyatanabhūtāya vā saññāya sahagatanti nevasaññānāsaññāyatanasaññāsahagataṃ.",
  "atk-abh01a:1613_14": "Ākiñcaññāyatanasamāpattiārammaṇassa jhānassetaṃ adhivacanaṃ.",
  "atk-abh01a:1614_0": "Idha ākiñcaññāyatanasamāpattiyā nikantipariyādānadukkhatāya dukkhā paṭipadā,",
  "atk-abh01a:1614_1": "pariyādinnanikantikassa appanāparivāsadandhatāya dandhābhiññā.",
  "atk-abh01a:1614_2": "Vipariyāyena sukhā paṭipadā khippābhiññā ca.",
  "atk-abh01a:1614_3": "Parittakasiṇugghāṭimākāse pavattitaviññāṇāpagamārammaṇaṃ samāpattiṃ ārabbha pavattitāya parittārammaṇatā,",
  "atk-abh01a:1614_4": "vipariyāyena appamāṇārammaṇatā veditabbā.",
  "atk-abh01a:1614_5": "Sesaṃ purimasadisameva.",
  "atk-abh01a:1615_0": "Asadisarūpo nātho, āruppaṃ yaṃ catubbidhaṃ āha;",
  "atk-abh01a:1616_0": "Taṃ iti ñatvā tasmiṃ, pakiṇṇakakathāpi viññeyyā.",
  "atk-abh01a:1617_0": "Arūpasamāpattiyo hi –",
  "atk-abh01a:1618_0": "Ārammaṇātikkamato, catassopi bhavantimā;",
  "atk-abh01a:1619_0": "Aṅgātikkamametāsaṃ, na icchanti vibhāvino.",
  "atk-abh01a:1620_0": "Etāsu hi rūpanimittātikkamato paṭhamā,",
  "atk-abh01a:1620_1": "ākāsātikkamato dutiyā,",
  "atk-abh01a:1620_2": "ākāse pavattitaviññāṇātikkamato tatiyā,",
  "atk-abh01a:1620_3": "ākāse pavattitaviññāṇassa apagamātikkamato catutthāti sabbathā ‘ārammaṇātikkamato catassopi bhavantimā’ arūpasamāpattiyoti veditabbā.",
  "atk-abh01a:1620_4": "Aṅgātikkamaṃ pana etāsaṃ na icchanti paṇḍitā.",
  "atk-abh01a:1620_5": "Na hi rūpāvacarasamāpattīsu viya etāsu aṅgātikkamo atthi.",
  "atk-abh01a:1620_6": "Sabbāsupi hi etāsu upekkhā cittekaggatāti dve eva jhānaṅgāni honti.",
  "atk-abh01a:1620_7": "Evaṃ santepi –",
  "atk-abh01a:1621_0": "Supaṇītatarā honti, pacchimā pacchimā idha;",
  "atk-abh01a:1622_0": "Upamā tattha viññeyyā, pāsādatalasāṭikā.",
  "atk-abh01a:1623_0": "Yathā hi catubhūmakapāsādassa heṭṭhimatale dibbanaccagītavāditasurabhigandhamālāsādurasapānabhojanasayanacchādanādivasena",
  "atk-abh01a:1623_1": "paṇītā pañca kāmaguṇā paccupaṭṭhitā assu,",
  "atk-abh01a:1623_2": "dutiye tato paṇītatarā,",
  "atk-abh01a:1623_3": "tatiye tato paṇītatamā,",
  "atk-abh01a:1623_4": "catutthe sabbapaṇītā;",
  "atk-abh01a:1623_5": "tattha kiñcāpi tāni cattāripi pāsādatalāneva,",
  "atk-abh01a:1623_6": "natthi nesaṃ pāsādatalabhāvena viseso,",
  "atk-abh01a:1623_7": "pañcakāmaguṇasamiddhivisesena pana heṭṭhimato heṭṭhimato uparimaṃ uparimaṃ paṇītataraṃ hoti.",
  "atk-abh01a:1624_0": "Yathā ca ekāya itthiyā kantitathūlasaṇhasaṇhatarasaṇhatamasuttānaṃ catupalatipaladvipalaekapalasāṭikā assu,",
  "atk-abh01a:1624_1": "āyāmena vitthārena ca samappamāṇā;",
  "atk-abh01a:1624_2": "tattha kiñcāpi tā sāṭikā catassopi āyāmato ca vitthārato ca samappamāṇā,",
  "atk-abh01a:1624_3": "natthi tāsaṃ pamāṇato viseso,",
  "atk-abh01a:1624_4": "sukhasamphassasukhumabhāvamahagghabhāvehi pana purimāya purimāya pacchimā pacchimā paṇītatarā honti,",
  "atk-abh01a:1624_5": "evameva kiñcāpi catūsupi etāsu upekkhā cittekaggatāti etāni dveyeva aṅgāni honti,",
  "atk-abh01a:1624_6": "atha kho bhāvanāvisesena tesaṃ aṅgānaṃ paṇītapaṇītatarabhāvena supaṇītatarā honti pacchimā pacchimā idhāti veditabbā.",
  "atk-abh01a:1624_7": "Evaṃ anupubbena paṇītapaṇītā cetā –",
  "atk-abh01a:1625_0": "Asucimhi maṇḍape laggo, eko taṃ nissito paro;",
  "atk-abh01a:1626_0": "Añño bahi anissāya, taṃ taṃ nissāya cāparo.",
  "atk-abh01a:1627_0": "Ṭhito catūhi etehi, purisehi yathākkamaṃ;",
  "atk-abh01a:1628_0": "Samānatāya ñātabbā, catassopi vibhāvinā. ;",
  "atk-abh01a:1629_0": "Tatrāyamatthayojanā –",
  "atk-abh01a:1629_1": "asucimhi kira dese eko maṇḍapo.",
  "atk-abh01a:1629_2": "Atheko puriso āgantvā taṃ asuciṃ jigucchamāno taṃ maṇḍapaṃ hatthehi ālambitvā tattha laggo,",
  "atk-abh01a:1629_3": "laggito viya aṭṭhāsi.",
  "atk-abh01a:1629_4": "Athāparo āgantvā taṃ maṇḍapalaggaṃ purisaṃ nissito.",
  "atk-abh01a:1629_5": "Athañño āgantvā cintesi –",
  "atk-abh01a:1629_6": "‘yo esa maṇḍape laggo,",
  "atk-abh01a:1629_7": "yo ca taṃ nissito,",
  "atk-abh01a:1629_8": "ubhopete duṭṭhitā;",
  "atk-abh01a:1629_9": "dhuvo ca nesaṃ maṇḍapapapāte pāto,",
  "atk-abh01a:1629_10": "handāhaṃ bahiyeva tiṭṭhāmī’ti so tannissitaṃ anissāya bahiyeva aṭṭhāsi.",
  "atk-abh01a:1629_11": "Athāparo āgantvā maṇḍapalaggassa tannissitassa ca akhemabhāvaṃ cintetvā bahiṭhitañca suṭṭhitoti mantvā taṃ nissāya aṭṭhāsi.",
  "atk-abh01a:1630_0": "Tattha asucimhi dese maṇḍapo viya kasiṇugghāṭimākāsaṃ daṭṭhabbaṃ.",
  "atk-abh01a:1630_1": "Asucijigucchāya maṇḍapalaggo puriso viya rūpanimittajigucchāya ākāsārammaṇaṃ ākāsānañcāyatanaṃ.",
  "atk-abh01a:1630_2": "Maṇḍapalaggaṃ purisaṃ nissito viya ākāsārammaṇaṃ ākāsānañcāyatanaṃ ārabbha pavattaṃ viññāṇañcāyatanaṃ.",
  "atk-abh01a:1630_3": "Tesaṃ dvinnampi akhemabhāvaṃ cintetvā anissāya taṃ maṇḍapalaggaṃ,",
  "atk-abh01a:1630_4": "bahiṭhito viya,",
  "atk-abh01a:1630_5": "ākāsānañcāyatanaṃ ārammaṇaṃ akatvā tadabhāvārammaṇaṃ ākiñcaññāyatanaṃ.",
  "atk-abh01a:1630_6": "Maṇḍapalaggassa tannissitassa ca akhemataṃ cintetvā bahiṭhitañca ‘suṭṭhito’ti mantvā taṃ nissāya ṭhito",
  "atk-abh01a:1630_7": "viya viññāṇābhāvasaṅkhāte bahipadese ṭhitaṃ ākiñcaññāyatanaṃ ārabbha pavattaṃ nevasaññānāsaññāyatanaṃ",
  "atk-abh01a:1630_8": "daṭṭhabbaṃ.",
  "atk-abh01a:1630_9": "Evaṃ pavattamānañca –",
  "atk-abh01a:1631_0": "Ārammaṇaṃ karoteva, aññābhāvena taṃ idaṃ;",
  "atk-abh01a:1632_0": "Diṭṭhadosampi rājānaṃ, vuttihetu yathā jano. ;",
  "atk-abh01a:1633_0": "Idañhi nevasaññānāsaññāyatanaṃ ‘āsannaviññāṇañcāyatanapaccatthikā ayaṃ samāpattī’ti evaṃ diṭṭhadosampi",
  "atk-abh01a:1633_1": "taṃ ākiñcaññāyatanaṃ aññassa ārammaṇassa abhāvā ārammaṇaṃ karoteva.",
  "atk-abh01a:1633_2": "Yathā kiṃ?",
  "atk-abh01a:1633_3": "‘Diṭṭhadosampi rājānaṃ vuttihetu yathā jano’.",
  "atk-abh01a:1633_4": "Yathā hi asaṃyataṃ pharusakāyavacīmanosamācāraṃ kañci sabbadisampatiṃ rājānaṃ ‘pharusasamācāro aya’nti",
  "atk-abh01a:1633_5": "evaṃ diṭṭhadosampi aññattha vuttiṃ alabhamāno jano vuttihetu nissāya vattati,",
  "atk-abh01a:1633_6": "evaṃ diṭṭhadosampi taṃ ākiñcaññāyatanaṃ aññaṃ ārammaṇaṃ alabhamānamidaṃ nevasaññānāsaññāyatanaṃ ārammaṇaṃ karoteva.",
  "atk-abh01a:1633_7": "Evaṃ kurumānañca –",
  "atk-abh01a:1634_0": "Āruḷho dīghanisseṇiṃ, yathā nisseṇibāhukaṃ;",
  "atk-abh01a:1635_0": "Pabbataggañca āruḷho, yathā pabbatamatthakaṃ.",
  "atk-abh01a:1636_0": "Yathā vā girimāruḷho, attanoyeva jaṇṇukaṃ;",
  "atk-abh01a:1637_0": "Olubbhati tathevetaṃ, jhānamolubbha vattatīti. ;",
  "atk-abh01a:1638_0": "Arūpāvacarakusalakathā niṭṭhitā.",
  "atk-abh01a:1639_0": "Tebhūmakakusalavaṇṇanā",
  "atk-abh01a:1640_0": "269.",
  "atk-abh01a:1640_1": "Idāni yasmā sabbānipetāni tebhūmakakusalāni hīnādinā pabhedena vattanti,",
  "atk-abh01a:1640_2": "tasmā tesaṃ taṃ pabhedaṃ dassetuṃ puna katame dhammā kusalātiādi āraddhaṃ.",
  "atk-abh01a:1640_3": "Tattha hīnanti lāmakaṃ.",
  "atk-abh01a:1640_4": "Taṃ āyūhanavasena veditabbaṃ.",
  "atk-abh01a:1640_5": "Hīnuttamānaṃ majjhe bhavaṃ majjhimaṃ.",
  "atk-abh01a:1640_6": "Padhānabhāvaṃ nītaṃ paṇītaṃ,",
  "atk-abh01a:1640_7": "uttamanti attho.",
  "atk-abh01a:1640_8": "Tānipi āyūhanavaseneva veditabbāni.",
  "atk-abh01a:1640_9": "Yassa hi āyūhanakkhaṇe chando vā hīno hoti,",
  "atk-abh01a:1640_10": "vīriyaṃ vā,",
  "atk-abh01a:1640_11": "cittaṃ vā,",
  "atk-abh01a:1640_12": "vīmaṃsā vā,",
  "atk-abh01a:1640_13": "taṃ hīnaṃ nāma.",
  "atk-abh01a:1640_14": "Yassa te dhammā majjhimā ceva paṇītā,",
  "atk-abh01a:1640_15": "ca taṃ majjhimañceva paṇītañca.",
  "atk-abh01a:1640_16": "Yaṃ pana kattukāmatāsaṅkhātaṃ chandaṃ dhuraṃ chandaṃ jeṭṭhakaṃ chandaṃ pubbaṅgamaṃ katvā āyūhitaṃ,",
  "atk-abh01a:1640_17": "taṃ chandādhipatito āgatattā chandādhipateyyaṃ nāma.",
  "atk-abh01a:1640_18": "Vīriyādhipateyyādīsupi eseva nayo.",
  "atk-abh01a:1641_0": "Imasmiṃ pana ṭhāne ṭhatvā nayā gaṇetabbā.",
  "atk-abh01a:1641_1": "Sabbapaṭhamaṃ vibhatto hi eko nayo,",
  "atk-abh01a:1641_2": "hīnanti eko,",
  "atk-abh01a:1641_3": "majjhimanti eko,",
  "atk-abh01a:1641_4": "paṇītanti eko,",
  "atk-abh01a:1641_5": "chandādhipateyyanti eko.",
  "atk-abh01a:1641_6": "Ime tāva chandādhipateyye pañca nayā.",
  "atk-abh01a:1641_7": "Evaṃ vīriyādhipateyyādīsupīti cattāro pañcakā vīsati honti.",
  "atk-abh01a:1641_8": "Purimo vā eko suddhikanayo,",
  "atk-abh01a:1641_9": "hīnantiādayo tayo,",
  "atk-abh01a:1641_10": "chandādhipateyyantiādayo cattāro,",
  "atk-abh01a:1641_11": "chandādhipateyyaṃ hīnantiādayo dvādasāti evampi vīsati nayā honti.",
  "atk-abh01a:1642_0": "Ime vīsati mahānayā kattha vibhattāti?",
  "atk-abh01a:1642_1": "Mahāpakaraṇe hīnattike vibhattā.",
  "atk-abh01a:1642_2": "Imasmiṃ pana ṭhāne hīnattikato majjhimarāsiṃ gahetvā hīnamajjhimapaṇītavasena tayo koṭṭhāsā kātabbā.",
  "atk-abh01a:1642_3": "Tatopi majjhimarāsiṃ ṭhapetvā hīnapaṇīte gahetvā nava nava koṭṭhāsā kātabbā.",
  "atk-abh01a:1642_4": "Hīnasmiṃyeva hi hīnaṃ atthi majjhimaṃ atthi paṇītaṃ atthi.",
  "atk-abh01a:1642_5": "Paṇītasmimpi hīnaṃ atthi majjhimaṃ atthi paṇītaṃ atthi.",
  "atk-abh01a:1642_6": "Tathā hīnahīnasmiṃ hīnaṃ,",
  "atk-abh01a:1642_7": "hīnahīnasmiṃ majjhimaṃ,",
  "atk-abh01a:1642_8": "hīnahīnasmiṃ paṇītaṃ.",
  "atk-abh01a:1642_9": "Hīnamajjhimasmiṃ hīnaṃ,",
  "atk-abh01a:1642_10": "hīnamajjhimasmiṃ majjhimaṃ,",
  "atk-abh01a:1642_11": "hīnamajjhimasmiṃ paṇītaṃ.",
  "atk-abh01a:1642_12": "Hīnapaṇītasmiṃ hīnaṃ,",
  "atk-abh01a:1642_13": "hīnapaṇītasmiṃ majjhimaṃ,",
  "atk-abh01a:1642_14": "hīnapaṇītasmiṃ paṇītanti ayameko navako.",
  "atk-abh01a:1642_15": "Paṇītahīnasmimpi hīnaṃ nāma atthi,",
  "atk-abh01a:1642_16": "paṇītahīnasmiṃ majjhimaṃ,",
  "atk-abh01a:1642_17": "paṇītahīnasmiṃ paṇītaṃ.",
  "atk-abh01a:1642_18": "Tathā paṇītamajjhimasmiṃ hīnaṃ,",
  "atk-abh01a:1642_19": "paṇītamajjhimasmiṃ majjhimaṃ,",
  "atk-abh01a:1642_20": "paṇītamajjhimasmiṃ paṇītaṃ.",
  "atk-abh01a:1642_21": "Paṇītapaṇītasmiṃ hīnaṃ,",
  "atk-abh01a:1642_22": "paṇītapaṇītasmiṃ majjhimaṃ,",
  "atk-abh01a:1642_23": "paṇītapaṇītasmiṃ paṇītanti.",
  "atk-abh01a:1642_24": "Ayaṃ dutiyo navakoti dve navakā aṭṭhārasa.",
  "atk-abh01a:1642_25": "Imāni aṭṭhārasa kammadvārāni nāma.",
  "atk-abh01a:1642_26": "Imehi pabhāvitattā,",
  "atk-abh01a:1642_27": "imesaṃ vasena,",
  "atk-abh01a:1642_28": "aṭṭhārasa khattiyā,",
  "atk-abh01a:1642_29": "aṭṭhārasa brāhmaṇā,",
  "atk-abh01a:1642_30": "aṭṭhārasa vessā,",
  "atk-abh01a:1642_31": "aṭṭhārasa suddā,",
  "atk-abh01a:1642_32": "aṭṭhacattālīsa gottacaraṇāni veditabbāni.",
  "atk-abh01a:1643_0": "Imesu ca pana tebhūmakesu kusalesu kāmāvacarakusalaṃ tihetukampi duhetukampi hoti ñāṇasampayuttavippayuttavasena.",
  "atk-abh01a:1643_1": "Rūpāvacarārūpāvacaraṃ pana tihetukameva ñāṇasampayuttameva.",
  "atk-abh01a:1643_2": "Kāmāvacarampettha adhipatinā sahāpi uppajjati vināpi.",
  "atk-abh01a:1643_3": "Rūpāvacarārūpāvacaraṃ adhipatisampannameva hoti.",
  "atk-abh01a:1643_4": "Kāmāvacarakusale cettha ārammaṇādhipati sahajātādhipatīti dvepi adhipatayo labbhanti.",
  "atk-abh01a:1643_5": "Rūpāvacarārūpāvacaresu ārammaṇādhipati na labbhati,",
  "atk-abh01a:1643_6": "sahajātādhipatiyeva labbhati.",
  "atk-abh01a:1643_7": "Tattha cittassa cittādhipateyyabhāvo sampayuttadhammānaṃ vasena vutto.",
  "atk-abh01a:1643_8": "Dvinnaṃ pana cittānaṃ ekato abhāvena sampayuttacittassa cittādhipati nāma natthi.",
  "atk-abh01a:1643_9": "Tathā chandādīnaṃ chandādhipatiādayo.",
  "atk-abh01a:1643_10": "Keci pana ‘sace cittavato kusalaṃ hoti,",
  "atk-abh01a:1643_11": "mayhaṃ bhavissatīti evaṃ yaṃ cittaṃ dhuraṃ katvā jeṭṭhakaṃ katvā aparaṃ kusalacittaṃ āyūhitaṃ,",
  "atk-abh01a:1643_12": "tassa taṃ purimacittaṃ cittādhipati nāma hoti,",
  "atk-abh01a:1643_13": "tato āgatattā idaṃ cittādhipateyyaṃ nāmā’ti evaṃ āgamanavasenāpi adhipatiṃ nāma icchanti.",
  "atk-abh01a:1643_14": "Ayaṃ pana nayo neva pāḷiyaṃ na aṭṭhakathāyaṃ dissati.",
  "atk-abh01a:1643_15": "Tasmā vuttanayeneva adhipatibhāvo veditabbo.",
  "atk-abh01a:1643_16": "Imesu ca ekūnavīsatiyā mahānayesu purime suddhikanaye vuttaparimāṇāneva cittāni ca navakā ca pāṭhavārā ca honti.",
  "atk-abh01a:1643_17": "Tasmā ñāṇasampayuttesu vuttaparimāṇato vīsatiguṇo cittanavakavārabhedo veditabbo,",
  "atk-abh01a:1643_18": "catūsu ñāṇavippayuttesu soḷasaguṇoti,",
  "atk-abh01a:1643_19": "ayaṃ tebhūmakakusale pakiṇṇakakathā nāmāti.",
  "atk-abh01a:1644_0": "Tebhūmakakusalaṃ.",
  "atk-abh01a:1645_0": "Lokuttarakusalavaṇṇanā",
  "atk-abh01a:1646_0": "277.",
  "atk-abh01a:1646_1": "Evaṃ bhavattayasampattinibbattakaṃ kusalaṃ dassetvā idāni sabbabhavasamatikkamanāya lokuttarakusalaṃ dassetuṃ puna katame dhammā kusalātiādi āraddhaṃ.",
  "atk-abh01a:1646_2": "Tattha lokuttaranti kenaṭṭhena lokuttaraṃ?",
  "atk-abh01a:1646_3": "Lokaṃ taratīti,",
  "atk-abh01a:1646_4": "lokuttaraṃ lokaṃ uttaratīti lokuttaraṃ;",
  "atk-abh01a:1646_5": "lokaṃ samatikkamma abhibhuyya tiṭṭhatīti lokuttaraṃ.",
  "atk-abh01a:1646_6": "Jhānaṃ bhāvetīti ekacittakkhaṇikaṃ appanājhānaṃ bhāveti janeti vaḍḍheti.",
  "atk-abh01a:1647_0": "Lokato niyyāti vaṭṭato niyyātīti niyyānikaṃ.",
  "atk-abh01a:1647_1": "Niyyāti vā etenāti niyyānikaṃ.",
  "atk-abh01a:1647_2": "Taṃsamaṅgī hi puggalo dukkhaṃ parijānanto niyyāti,",
  "atk-abh01a:1647_3": "samudayaṃ pajahanto niyyāti,",
  "atk-abh01a:1647_4": "nirodhaṃ sacchikaronto niyyāti,",
  "atk-abh01a:1647_5": "maggaṃ bhāvento niyyāti.",
  "atk-abh01a:1647_6": "Yathā ca pana tebhūmakakusalaṃ vaṭṭasmiṃ cutipaṭisandhiyo ācināti vaḍḍhetīti ācayagāmī nāma hoti,",
  "atk-abh01a:1647_7": "na tathā idaṃ.",
  "atk-abh01a:1647_8": "Idaṃ pana yathā ekasmiṃ purise aṭṭhārasahatthaṃ pākāraṃ cinante aparo mahāmuggaraṃ gahetvā tena citacitaṭṭhānaṃ",
  "atk-abh01a:1647_9": "apacinanto viddhaṃsento eva gaccheyya,",
  "atk-abh01a:1647_10": "evameva tebhūmakakusalena citā cutipaṭisandhiyo paccayavekallakaraṇena apacinantaṃ viddhaṃsentaṃ gacchatīti apacayagāmi.",
  "atk-abh01a:1648_0": "Diṭṭhigatānaṃ pahānāyāti,",
  "atk-abh01a:1648_1": "ettha diṭṭhiyo eva diṭṭhigatāni,",
  "atk-abh01a:1648_2": "gūthagataṃ muttagatantiādīni viya.",
  "atk-abh01a:1648_3": "Dvāsaṭṭhiyā vā diṭṭhīnaṃ antogadhattā diṭṭhīsu gatānītipi diṭṭhigatāni.",
  "atk-abh01a:1648_4": "Diṭṭhiyā vā gataṃ etesantipi diṭṭhigatāni.",
  "atk-abh01a:1648_5": "Diṭṭhisadisagamanāni diṭṭhisadisappavattānīti attho.",
  "atk-abh01a:1648_6": "Kāni pana tānīti?",
  "atk-abh01a:1648_7": "Sasampayuttāni sakkāyadiṭṭhivicikicchāsīlabbataparāmāsaapāyagamanīyarāgadosamohākusalāni.",
  "atk-abh01a:1648_8": "Tāni hi yāva paṭhamamaggabhāvanā tāva pavattisabbhāvato diṭṭhisadisagamanānīti vuccanti.",
  "atk-abh01a:1648_9": "Iti diṭṭhiyo ca diṭṭhigatāni ca diṭṭhigatāni.",
  "atk-abh01a:1648_10": "Tesaṃ diṭṭhigatānaṃ.",
  "atk-abh01a:1648_11": "Pahānāyāti samucchedavaseneva pajahanatthāya.",
  "atk-abh01a:1648_12": "Paṭhamāyāti gaṇanavasenapi paṭhamuppattivasenapi paṭhamāya.",
  "atk-abh01a:1648_13": "Bhūmiyāti “anantarahitāya bhūmiyā”tiādīsu tāva ayaṃ mahāpathavī bhūmīti vuccati.",
  "atk-abh01a:1648_14": "“Sukhabhūmiyaṃ kāmāvacare”tiādīsu cittuppādo.",
  "atk-abh01a:1648_15": "Idha pana sāmaññaphalaṃ adhippetaṃ.",
  "atk-abh01a:1648_16": "Tañhi sampayuttānaṃ nissayabhāvato te dhammā bhavanti etthāti bhūmi.",
  "atk-abh01a:1648_17": "Yasmā vā samānepi lokuttarabhāve sayampi bhavati uppajjati,",
  "atk-abh01a:1648_18": "na nibbānaṃ viya apātubhāvaṃ,",
  "atk-abh01a:1648_19": "tasmāpi bhūmīti vuccati;",
  "atk-abh01a:1648_20": "tassā paṭhamāya bhūmiyā.",
  "atk-abh01a:1648_21": "Pattiyāti sotāpattiphalasaṅkhātassa paṭhamassa sāmaññaphalassa pattatthāya paṭilābhatthāyāti evamettha attho veditabbo.",
  "atk-abh01a:1648_22": "Viviccāti samucchedavivekavasena viviccitvā,",
  "atk-abh01a:1648_23": "vinā hutvā.",
  "atk-abh01a:1649_0": "Idāni kiñcāpi lokiyajjhānampi na vinā paṭipadāya ijjhati,",
  "atk-abh01a:1649_1": "evaṃ santepi idha suddhikanayaṃ pahāya lokuttarajjhānaṃ paṭipadāya saddhiṃyeva garuṃ katvā desetukāmatāya dukkhapaṭipadaṃ dandhābhiññantiādimāha.",
  "atk-abh01a:1650_0": "Tattha yo āditova kilese vikkhambhento dukkhena sasaṅkhārena sappayogena kilamanto vikkhambheti tassa dukkhā paṭipadā hoti;",
  "atk-abh01a:1650_1": "yo pana vikkhambhita kileso vipassanāparivāsaṃ vasanto cirena maggapātubhāvaṃ pāpuṇāti tassa dandhābhiññā hoti.",
  "atk-abh01a:1650_2": "Iti yo koci vāro dukkhapaṭipadadandhābhiñño nāma kato.",
  "atk-abh01a:1651_0": "Katamaṃ pana vāraṃ rocesunti?",
  "atk-abh01a:1651_1": "Yattha sakiṃ vikkhambhitā kilesā samudācaritvā dutiyampi vikkhambhitā puna samudācaranti,",
  "atk-abh01a:1651_2": "tatiyaṃ vikkhambhite pana tathāvikkhambhiteva katvā maggena samugghātaṃ pāpeti,",
  "atk-abh01a:1651_3": "imaṃ vāraṃ rocesuṃ.",
  "atk-abh01a:1651_4": "Imassa vārassa dukkhāpaṭipadā dandhābhiññāti nāmaṃ kataṃ.",
  "atk-abh01a:1651_5": "Ettakena pana na pākaṭaṃ hoti.",
  "atk-abh01a:1651_6": "Tasmā evamettha ādito paṭṭhāya vibhāvanā veditabbā –",
  "atk-abh01a:1651_7": "yo hi cattāri mahābhūtāni pariggahetvā upādārūpaṃ pariggaṇhāti,",
  "atk-abh01a:1651_8": "arūpaṃ pariggaṇhāti,",
  "atk-abh01a:1651_9": "‘rūpārūpaṃ’ pana pariggaṇhanto dukkhena kasirena kilamanto pariggahetuṃ sakkoti,",
  "atk-abh01a:1651_10": "tassa dukkhā paṭipadā nāma hoti.",
  "atk-abh01a:1651_11": "Pariggahitarūpārūpassa pana vipassanāparivāse maggapātubhāvadandhatāya dandhābhiññā nāma hoti.",
  "atk-abh01a:1652_0": "Yopi rūpārūpaṃ pariggahetvā ‘nāmarūpaṃ’ vavatthapento dukkhena kasirena kilamanto vavatthapeti,",
  "atk-abh01a:1652_1": "vavatthāpite ca nāmarūpe vipassanāparivāsaṃ vasanto cirena maggaṃ uppādetuṃ sakkoti,",
  "atk-abh01a:1652_2": "tassāpi dukkhā paṭipadā dandhābhiññā nāma hoti.",
  "atk-abh01a:1653_0": "Aparo nāmarūpampi vavatthapetvā ‘paccaye’ pariggaṇhanto dukkhena kasirena kilamanto pariggaṇhāti,",
  "atk-abh01a:1653_1": "paccaye ca pariggahetvā vipassanāparivāsaṃ vasanto cirena maggaṃ uppādeti,",
  "atk-abh01a:1653_2": "evampi dukkhā paṭipadā dandhābhiññā nāma hoti.",
  "atk-abh01a:1654_0": "Aparo paccayepi pariggahetvā ‘lakkhaṇāni’ paṭivijjhanto dukkhena kasirena kilamanto paṭivijjhati,",
  "atk-abh01a:1654_1": "paṭividdhalakkhaṇo ca vipassanāparivāsaṃ vasanto cirena maggaṃ uppādeti,",
  "atk-abh01a:1654_2": "evampi dukkhā paṭipadā dandhābhiññā nāma hoti.",
  "atk-abh01a:1655_0": "Aparo lakkhaṇānipi paṭivijjhitvā vipassanāñāṇe tikkhe sūre pasanne vahante uppannaṃ ‘vipassanānikantiṃ’",
  "atk-abh01a:1655_1": "pariyādiyamāno dukkhena kasirena kilamanto pariyādiyati,",
  "atk-abh01a:1655_2": "nikantiñca pariyādiyitvā vipassanāparivāsaṃ vasanto cirena maggaṃ uppādeti,",
  "atk-abh01a:1655_3": "evampi dukkhā paṭipadā dandhābhiññā nāma hoti.",
  "atk-abh01a:1655_4": "Imaṃ vāraṃ rocesuṃ.",
  "atk-abh01a:1655_5": "Imassa vārassa etaṃ nāmaṃ kataṃ.",
  "atk-abh01a:1655_6": "Imināva upāyena parato tisso paṭipadā veditabbā.",
  "atk-abh01a:1656_0": "Phasso hotītiādīsu anaññātaññassāmītindriyaṃ,",
  "atk-abh01a:1656_1": "sammāvācā,",
  "atk-abh01a:1656_2": "sammākammanto,",
  "atk-abh01a:1656_3": "sammāājīvoti cattāri padāni adhikāni.",
  "atk-abh01a:1656_4": "Niddesavāre ca vitakkādiniddesesu ‘maggaṅga’ntiādīni padāni adhikāni.",
  "atk-abh01a:1656_5": "Sesaṃ sabbaṃ heṭṭhā vuttasadisameva.",
  "atk-abh01a:1656_6": "Bhūmantaravasena pana lokuttaratāva idha viseso.",
  "atk-abh01a:1657_0": "Tattha anaññātaññassāmītindriyanti ‘anamatagge saṃsāravaṭṭe anaññātaṃ amataṃ padaṃ catusaccadhammameva",
  "atk-abh01a:1657_1": "vā jānissāmī’ti paṭipannassa iminā pubbābhogena uppannaṃ indriyaṃ.",
  "atk-abh01a:1657_2": "Lakkhaṇādīni panassa heṭṭhā paññindriye vuttanayeneva veditabbāni.",
  "atk-abh01a:1658_0": "Sundarā pasatthā vā vācā sammāvācā.",
  "atk-abh01a:1658_1": "Vacīduccaritasamugghāṭikāya micchāvācāviratiyā etaṃ adhivacanaṃ.",
  "atk-abh01a:1658_2": "Sā pariggahalakkhaṇā viramaṇarasā micchāvācappahānapaccupaṭṭhānā.",
  "atk-abh01a:1658_3": "Sundaro pasattho vā kammanto sammākammanto.",
  "atk-abh01a:1658_4": "Micchākammantasamucchedikāya pāṇātipātādiviratiyā etaṃ nāmaṃ.",
  "atk-abh01a:1658_5": "So samuṭṭhānalakkhaṇo viramaṇaraso micchākammantappahānapaccupaṭṭhāno.",
  "atk-abh01a:1658_6": "Sundaro pasattho vā ājīvo sammāājīvo.",
  "atk-abh01a:1658_7": "Micchājīvaviratiyā etaṃ adhivacanaṃ.",
  "atk-abh01a:1658_8": "So vodānalakkhaṇo ñāyājīvappavattiraso micchājīvappahānapaccupaṭṭhāno.",
  "atk-abh01a:1659_0": "Apica heṭṭhā viratittaye vuttavasenapettha lakkhaṇādīni veditabbāni.",
  "atk-abh01a:1659_1": "Iti imesaṃ tiṇṇaṃ dhammānaṃ vasena heṭṭhā vuttaṃ maggapañcakaṃ idha maggaṭṭhakaṃ veditabbaṃ.",
  "atk-abh01a:1659_2": "Yevāpanakesu ca imesaṃ abhāvo.",
  "atk-abh01a:1659_3": "Tathā karuṇāmuditānaṃ.",
  "atk-abh01a:1659_4": "Ime hi tayo dhammā idha pāḷiyaṃ āgatattāva yevāpanakesu na gahitā.",
  "atk-abh01a:1659_5": "Karuṇāmuditā pana sattārammaṇā,",
  "atk-abh01a:1659_6": "ime dhammā nibbānārammaṇāti tāpettha na gahitā.",
  "atk-abh01a:1659_7": "Ayaṃ tāva uddesavāre visesattho.",
  "atk-abh01a:1660_0": "283.",
  "atk-abh01a:1660_1": "Niddesavāre pana maggaṅgaṃ maggapariyāpannanti ettha tāva maggassa aṅganti maggaṅgaṃ;",
  "atk-abh01a:1660_2": "maggakoṭṭhāsoti attho.",
  "atk-abh01a:1660_3": "Yathā pana araññe pariyāpannaṃ araññapariyāpannaṃ nāma hoti,",
  "atk-abh01a:1660_4": "evaṃ magge pariyāpannanti maggapariyāpannaṃ.",
  "atk-abh01a:1660_5": "Maggasannissitanti attho.",
  "atk-abh01a:1661_0": "285.",
  "atk-abh01a:1661_1": "Pītisambojjhaṅgoti ettha pīti eva sambojjhaṅgoti pītisambojjhaṅgo.",
  "atk-abh01a:1661_2": "Tattha bodhiyā bodhissa vā aṅgoti bojjhaṅgo.",
  "atk-abh01a:1661_3": "Idaṃ vuttaṃ hoti –",
  "atk-abh01a:1661_4": "yā ayaṃ dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-abh01a:1661_5": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-abh01a:1661_6": "ariyasāvako bujjhatīti katvā bodhīti vuccati.",
  "atk-abh01a:1661_7": "Bujjhatīti kilesasantānaniddāya uṭṭhahati,",
  "atk-abh01a:1661_8": "cattāri vā ariyasaccāni paṭivijjhati,",
  "atk-abh01a:1661_9": "nibbānameva vā sacchikaroti.",
  "atk-abh01a:1661_10": "Tassā dhammasāmaggīsaṅkhātāya bodhiyā aṅgotipi bojjhaṅgo,",
  "atk-abh01a:1661_11": "jhānaṅgamaggaṅgādīni viya.",
  "atk-abh01a:1661_12": "Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-abh01a:1661_13": "tassa bodhissa aṅgotipi bojjhaṅgo;",
  "atk-abh01a:1661_14": "senaṅgarathaṅgādayo viya.",
  "atk-abh01a:1661_15": "Tenāhu aṭṭhakathācariyā –",
  "atk-abh01a:1661_16": "“bujjhanakassa puggalassa aṅgāti vā bojjhaṅgā”ti.",
  "atk-abh01a:1662_0": "Apica “bojjhaṅgāti kenaṭṭhena bojjhaṅgā?",
  "atk-abh01a:1662_1": "Bodhāya saṃvattantīti bojjhaṅgā,",
  "atk-abh01a:1662_2": "bujjhantīti bojjhaṅgā,",
  "atk-abh01a:1662_3": "anubujjhantīti bojjhaṅgā,",
  "atk-abh01a:1662_4": "paṭibujjhantīti bojjhaṅgā,",
  "atk-abh01a:1662_5": "sambujjhantīti bojjhaṅgā”ti iminā paṭisambhidānayenāpi bojjhaṅgattho veditabbo.",
  "atk-abh01a:1662_6": "Pasattho sundaro vā bojjhaṅgoti sambojjhaṅgo.",
  "atk-abh01a:1662_7": "Evaṃ pīti eva sambojjhaṅgo pītisambojjhaṅgoti.",
  "atk-abh01a:1662_8": "Cittekaggatāniddesādīsupi imināva nayena attho veditabbo.",
  "atk-abh01a:1663_0": "296.",
  "atk-abh01a:1663_1": "Tesaṃ dhammānanti ye tasmiṃ samaye paṭivedhaṃ gacchanti catusaccadhammā,",
  "atk-abh01a:1663_2": "tesaṃ dhammānaṃ.",
  "atk-abh01a:1663_3": "Anaññātānanti kiñcāpi paṭhamamaggena te dhammā ñātā nāma honti,",
  "atk-abh01a:1663_4": "yathā pana pakatiyā anāgatapubbaṃ vihāraṃ āgantvā vihāramajjhe ṭhitopi puggalo pakatiyā anāgatabhāvaṃ",
  "atk-abh01a:1663_5": "upādāya ‘anāgatapubbaṃ ṭhānaṃ āgatomhī’ti vadati,",
  "atk-abh01a:1663_6": "yathā ca pakatiyā apiḷandhapubbaṃ mālaṃ piḷandhitvā,",
  "atk-abh01a:1663_7": "anivatthapubbaṃ vatthaṃ nivāsetvā,",
  "atk-abh01a:1663_8": "abhuttapubbaṃ bhojanaṃ bhuñjitvā,",
  "atk-abh01a:1663_9": "pakatiyā abhuttabhāvaṃ upādāya abhuttapubbaṃ bhojanaṃ bhuttomhīti vadati,",
  "atk-abh01a:1663_10": "evamidhāpi yasmā pakatiyā iminā puggalena ime dhammā na ñātapubbā tasmā anaññātānanti vuttaṃ.",
  "atk-abh01a:1663_11": "Adiṭṭhādīsupi eseva nayo.",
  "atk-abh01a:1663_12": "Tattha adiṭṭhānanti ito pubbe paññācakkhunā adiṭṭhānaṃ.",
  "atk-abh01a:1663_13": "Appattānanti adhigamanavasena appattānaṃ.",
  "atk-abh01a:1663_14": "Aviditānanti ñāṇena apākaṭakatānaṃ.",
  "atk-abh01a:1663_15": "Asacchikatānanti apaccakkhakatānaṃ.",
  "atk-abh01a:1663_16": "Sacchikiriyāyāti paccakkhakaraṇatthaṃ.",
  "atk-abh01a:1663_17": "Yathā ca iminā padena,",
  "atk-abh01a:1663_18": "evaṃ sesehipi saddhiṃ anaññātānaṃ ñāṇāya,",
  "atk-abh01a:1663_19": "adiṭṭhānaṃ dassanāya,",
  "atk-abh01a:1663_20": "appattānaṃ pattiyā,",
  "atk-abh01a:1663_21": "aviditānaṃ vedāyāti yojanā kātabbā.",
  "atk-abh01a:1664_0": "299.",
  "atk-abh01a:1664_1": "Catūhi vacīduccaritehītiādīsu vacīti vacīviññatti veditabbā.",
  "atk-abh01a:1664_2": "Tiṇṇaṃ dosānaṃ yena kenaci duṭṭhāni caritānīti duccaritāni.",
  "atk-abh01a:1664_3": "Vacīto pavattāni duccaritāni vacīduccaritāni,",
  "atk-abh01a:1664_4": "vaciyā vā nipphāditāni duccaritāni vacīduccaritāni.",
  "atk-abh01a:1664_5": "Tehi vacīduccaritehi.",
  "atk-abh01a:1664_6": "Ārakā ramatīti ārati.",
  "atk-abh01a:1664_7": "Vinā tehi ramatīti virati.",
  "atk-abh01a:1664_8": "Tato tato paṭinivattāva hutvā tehi vinā ramatīti paṭivirati.",
  "atk-abh01a:1664_9": "Upasaggavasena vā padaṃ vaḍḍhitaṃ.",
  "atk-abh01a:1664_10": "Sabbamidaṃ oramaṇabhāvassevādhivacanaṃ.",
  "atk-abh01a:1664_11": "Veraṃ maṇati,",
  "atk-abh01a:1664_12": "vināsetīti veramaṇī.",
  "atk-abh01a:1664_13": "Idampi oramaṇasseva vevacanaṃ.",
  "atk-abh01a:1664_14": "Yāya pana cetanāya musāvādādīni bhāsamāno karoti nāma,",
  "atk-abh01a:1664_15": "ayaṃ lokuttaramaggavirati.",
  "atk-abh01a:1664_16": "Uppajjitvā taṃ kiriyaṃ kātuṃ na deti,",
  "atk-abh01a:1664_17": "kiriyāpathaṃ pacchindatīti akiriyā.",
  "atk-abh01a:1664_18": "Tathā taṃ karaṇaṃ kātuṃ na deti,",
  "atk-abh01a:1664_19": "karaṇapathaṃ pacchindatīti akaraṇaṃ.",
  "atk-abh01a:1664_20": "Yāya ca cetanāya catubbidhaṃ vacīduccaritaṃ bhāsamāno ajjhāpajjati nāma,",
  "atk-abh01a:1664_21": "ayaṃ uppajjitvā tathā ajjhāpajjituṃ na detīti anajjhāpatti.",
  "atk-abh01a:1665_0": "Velāanatikkamoti ettha “tāya velāyā”tiādīsu tāva kālo velāti āgato.",
  "atk-abh01a:1665_1": "“Uruvelāyaṃ viharatī”ti ettha rāsi.",
  "atk-abh01a:1665_2": "“Ṭhitadhammo velaṃ nātivattatī”ti ettha sīmā.",
  "atk-abh01a:1665_3": "Idhāpi sīmāva.",
  "atk-abh01a:1665_4": "Anatikkamanīyaṭṭhena hi cattāri vacīsucaritāni velāti adhippetāni.",
  "atk-abh01a:1665_5": "Iti yāya cetanāya cattāri vacīduccaritāni bhāsamāno velaṃ atikkamati nāma,",
  "atk-abh01a:1665_6": "ayaṃ uppajjitvā taṃ velaṃ atikkamituṃ na detīti velāanatikkamoti vuttā.",
  "atk-abh01a:1665_7": "Velāyatīti vā velā,",
  "atk-abh01a:1665_8": "calayati viddhaṃsetīti attho.",
  "atk-abh01a:1665_9": "Kiṃ velāyati?",
  "atk-abh01a:1665_10": "Catubbidhaṃ vacīduccaritaṃ.",
  "atk-abh01a:1665_11": "Iti velāyanato ‘velā’.",
  "atk-abh01a:1665_12": "Purisassa pana hitasukhaṃ anatikkamitvā vattatīti ‘anatikkamo’.",
  "atk-abh01a:1665_13": "Evamettha padadvayavasenāpi attho veditabbo.",
  "atk-abh01a:1666_0": "Setuṃ hanatīti setughāto;",
  "atk-abh01a:1666_1": "catunnaṃ vacīduccaritānaṃ padaghāto paccayaghātoti attho.",
  "atk-abh01a:1666_2": "Paccayo hi idha setūti adhippeto.",
  "atk-abh01a:1666_3": "Tatrāyaṃ vacanattho –",
  "atk-abh01a:1666_4": "rāgādiko catunnaṃ vacīduccaritānaṃ paccayo vaṭṭasmiṃ puggalaṃ sinoti bandhatīti setu.",
  "atk-abh01a:1666_5": "Setussa ghāto setughāto.",
  "atk-abh01a:1666_6": "Vacīduccaritapaccayasamugghāṭikāya viratiyā etaṃ adhivacanaṃ.",
  "atk-abh01a:1666_7": "Ayaṃ pana sammāvācāsaṅkhātā virati pubbabhāge nānācittesu labbhati.",
  "atk-abh01a:1666_8": "Aññeneva hi cittena musāvādā viramati,",
  "atk-abh01a:1666_9": "aññena pesuññādīhi.",
  "atk-abh01a:1666_10": "Lokuttaramaggakkhaṇe pana ekacittasmiṃyeva labbhati.",
  "atk-abh01a:1666_11": "Catubbidhāya hi vacīduccaritacetanāya padapacchedaṃ kurumānā maggaṅgaṃ pūrayamānā ekāva virati uppajjati.",
  "atk-abh01a:1667_0": "300.",
  "atk-abh01a:1667_1": "Kāyaduccaritehīti kāyato pavattehi kāyena vā nipphāditehi pāṇātipātādīhi duccaritehi.",
  "atk-abh01a:1667_2": "Sesaṃ purimanayeneva veditabbaṃ.",
  "atk-abh01a:1667_3": "Ayampi sammākammantasaṅkhātā virati pubbabhāge nānācittesu labbhati.",
  "atk-abh01a:1667_4": "Aññeneva hi cittena pāṇātipātā viramati,",
  "atk-abh01a:1667_5": "aññena adinnādānamicchācārehi.",
  "atk-abh01a:1667_6": "Lokuttaramaggakkhaṇe pana ekacittasmiṃyeva labbhati.",
  "atk-abh01a:1667_7": "Tividhāya hi kāyaduccaritacetanāya padapacchedaṃ kurumānā maggaṅgaṃ pūrayamānā ekāva virati uppajjati.",
  "atk-abh01a:1668_0": "301.",
  "atk-abh01a:1668_1": "Sammāājīvaniddese akiriyātiādīsu yāya cetanāya micchājīvaṃ ājīvamāno kiriyaṃ karoti nāma,",
  "atk-abh01a:1668_2": "ayaṃ uppajjitvā taṃ kiriyaṃ kātuṃ na detīti akiriyāti.",
  "atk-abh01a:1668_3": "Iminā nayena yojanā veditabbā.",
  "atk-abh01a:1668_4": "Ājīvo ca nāmesa pāṭiyekko natthi,",
  "atk-abh01a:1668_5": "vācākammantesu gahitesu gahitova hoti,",
  "atk-abh01a:1668_6": "tappakkhikattā.",
  "atk-abh01a:1668_7": "Dhuvapaṭisevanavasena panāyaṃ tato nīharitvā dassitoti.",
  "atk-abh01a:1668_8": "Evaṃ sante sammāājīvo sakiccako na hoti,",
  "atk-abh01a:1668_9": "aṭṭha maggaṅgāni na paripūrenti,",
  "atk-abh01a:1668_10": "tasmā sammāājīvo sakiccako kātabbo,",
  "atk-abh01a:1668_11": "aṭṭha maggaṅgāni paripūretabbānīti.",
  "atk-abh01a:1668_12": "Tatrāyaṃ nayo –",
  "atk-abh01a:1668_13": "ājīvo nāma bhijjamāno kāyavacīdvāresuyeva bhijjati.",
  "atk-abh01a:1668_14": "Manodvāre ājīvabhedo nāma natthi.",
  "atk-abh01a:1668_15": "Pūrayamānopi tasmiṃyeva dvāradvaye pūrati.",
  "atk-abh01a:1668_16": "Manodvāre ājīvapūraṇaṃ nāma natthi.",
  "atk-abh01a:1668_17": "Kāyadvāre pana vītikkamo ājīvahetukopi atthi naājīvahetukopi.",
  "atk-abh01a:1668_18": "Tathā vacīdvāre.",
  "atk-abh01a:1669_0": "Tattha yaṃ rājarājamahāmattā khiḍḍāpasutā sūrabhāvaṃ dassentā migavadhaṃ vā panthaduhanaṃ vā paradāravītikkamaṃ vā karonti,",
  "atk-abh01a:1669_1": "idaṃ akusalaṃ kāyakammaṃ nāma.",
  "atk-abh01a:1669_2": "Tato viratipi ‘sammākammanto’ nāma.",
  "atk-abh01a:1669_3": "Yaṃ pana naājīvahetukaṃ catubbidhaṃ vacīduccaritaṃ bhāsanti,",
  "atk-abh01a:1669_4": "idaṃ akusalaṃ vacīkammaṃ nāma.",
  "atk-abh01a:1669_5": "Tato viratipi ‘sammāvācā’ nāma.",
  "atk-abh01a:1670_0": "Yaṃ pana ājīvahetu nesādamacchabandhādayo pāṇaṃ hananti,",
  "atk-abh01a:1670_1": "adinnaṃ ādiyanti,",
  "atk-abh01a:1670_2": "micchācāraṃ caranti,",
  "atk-abh01a:1670_3": "ayaṃ micchājīvo nāma.",
  "atk-abh01a:1670_4": "Tato virati ‘sammāājīvo’ nāma.",
  "atk-abh01a:1670_5": "Yampi lañjaṃ gahetvā musā bhaṇanti,",
  "atk-abh01a:1670_6": "pesuññapharusasamphappalāpe pavattenti,",
  "atk-abh01a:1670_7": "ayampi micchājīvo nāma.",
  "atk-abh01a:1670_8": "Tato virati sammāājīvo nāma.",
  "atk-abh01a:1671_0": "Mahāsīvatthero panāha –",
  "atk-abh01a:1671_1": "‘kāyavacīdvāresupi vītikkamo ājīvahetuko vā hotu no vā ājīvahetuko,",
  "atk-abh01a:1671_2": "akusalaṃ kāyakammaṃ vacīkammantveva saṅkhyaṃ gacchati.",
  "atk-abh01a:1671_3": "Tato viratipi sammākammanto sammāvācātveva vuccatī’ti.",
  "atk-abh01a:1671_4": "‘Ājīvo kuhi’nti vutte pana ‘tīṇi kuhanavatthūni nissāya cattāro paccaye uppādetvā tesaṃ paribhogo’ti āha.",
  "atk-abh01a:1671_5": "Ayaṃ pana koṭippatto micchājīvo.",
  "atk-abh01a:1671_6": "Tato virati sammāājīvo nāma.",
  "atk-abh01a:1672_0": "Ayampi sammāājīvo pubbabhāge nānācittesu labbhati,",
  "atk-abh01a:1672_1": "aññeneva hi cittena kāyadvāravītikkamā viramati,",
  "atk-abh01a:1672_2": "aññena vacīdvāravītikkamā.",
  "atk-abh01a:1672_3": "Lokuttaramaggakkhaṇe pana ekacittasmiṃyeva labbhati.",
  "atk-abh01a:1672_4": "Kāyavacīdvāresu hi sattakammapathavasena uppannāya micchājīvasaṅkhātāya dussīlyacetanāya padapacchedaṃ",
  "atk-abh01a:1672_5": "kurumānā maggaṅgaṃ pūrayamānā ekāva virati uppajjatīti.",
  "atk-abh01a:1672_6": "Ayaṃ niddesavāre viseso.",
  "atk-abh01a:1673_0": "Yaṃ panetaṃ indriyesu anaññātaññassāmītindriyaṃ vaḍḍhitaṃ,",
  "atk-abh01a:1673_1": "maggaṅgesu ca sammāvācādīni,",
  "atk-abh01a:1673_2": "tesaṃ vasena saṅgahavāre “navindriyāni,",
  "atk-abh01a:1673_3": "aṭṭhaṅgiko maggo”ti vuttaṃ.",
  "atk-abh01a:1673_4": "Suññatavāro pākatikoyevāti.",
  "atk-abh01a:1673_5": "Ayaṃ tāva suddhikapaṭipadāya viseso.",
  "atk-abh01a:1674_0": "343.",
  "atk-abh01a:1674_1": "Ito paraṃ suddhikasuññatā suññatapaṭipadā suddhikaappaṇihitā appaṇihitapaṭipadāti ayaṃ desanābhedo hoti.",
  "atk-abh01a:1674_2": "Tattha suññatanti lokuttaramaggassa nāmaṃ.",
  "atk-abh01a:1674_3": "So hi āgamanato saguṇato ārammaṇatoti tīhi kāraṇehi nāmaṃ labhati. Kathaṃ?",
  "atk-abh01a:1674_4": "Idha bhikkhu anattato abhinivisitvā anattato saṅkhāre passati.",
  "atk-abh01a:1674_5": "Yasmā pana anattato diṭṭhamatteneva maggavuṭṭhānaṃ nāma na hoti,",
  "atk-abh01a:1674_6": "aniccatopi dukkhatopi daṭṭhumeva vaṭṭati,",
  "atk-abh01a:1674_7": "tasmā ‘aniccaṃ dukkhamanattā’ti tividhaṃ anupassanaṃ āropetvā sammasanto carati.",
  "atk-abh01a:1674_8": "Vuṭṭhānagāminivipassanā panassa tebhūmakepi saṅkhāre suññatova passati.",
  "atk-abh01a:1674_9": "Ayaṃ vipassanā suññatā nāma hoti.",
  "atk-abh01a:1674_10": "Sā āgamanīyaṭṭhāne ṭhatvā attano maggassa ‘suññata’nti nāmaṃ deti.",
  "atk-abh01a:1674_11": "Evaṃ maggo ‘āgamanato’ suññatanāmaṃ labhati.",
  "atk-abh01a:1674_12": "Yasmā pana so rāgādīhi suñño tasmā ‘saguṇeneva’ suññatanāmaṃ labhati.",
  "atk-abh01a:1674_13": "Nibbānampi rāgādīhi suññattā suññatanti vuccati.",
  "atk-abh01a:1674_14": "Taṃ ārammaṇaṃ katvā uppannattā maggo ‘ārammaṇato’ suññatanāmaṃ labhati.",
  "atk-abh01a:1675_0": "Tattha suttantikapariyāyena saguṇatopi ārammaṇatopi nāmaṃ labhati.",
  "atk-abh01a:1675_1": "Pariyāyadesanā hesā.",
  "atk-abh01a:1675_2": "Abhidhammakathā pana nippariyāyadesanā.",
  "atk-abh01a:1675_3": "Tasmā idha saguṇato vā ārammaṇato vā nāmaṃ na labhati,",
  "atk-abh01a:1675_4": "āgamanatova labhati.",
  "atk-abh01a:1675_5": "Āgamanameva hi dhuraṃ.",
  "atk-abh01a:1675_6": "Taṃ duvidhaṃ hoti –",
  "atk-abh01a:1675_7": "vipassanāgamanaṃ maggāgamananti.",
  "atk-abh01a:1675_8": "Tattha maggassa āgataṭṭhāne vipassanāgamanaṃ dhuraṃ,",
  "atk-abh01a:1675_9": "phalassa āgataṭṭhāne maggāgamanaṃ dhuraṃ.",
  "atk-abh01a:1675_10": "Idha maggassa āgatattā vipassanāgamanameva dhuraṃ jātaṃ.",
  "atk-abh01a:1676_0": "350.",
  "atk-abh01a:1676_1": "Appaṇihitanti,",
  "atk-abh01a:1676_2": "etthāpi appaṇihitanti maggasseva nāmaṃ.",
  "atk-abh01a:1676_3": "Idampi nāmaṃ maggo tīheva kāraṇehi labhati. Kathaṃ?",
  "atk-abh01a:1676_4": "Idha bhikkhu āditova dukkhato abhinivisitvā dukkhatova saṅkhāre passati.",
  "atk-abh01a:1676_5": "Yasmā pana dukkhato diṭṭhamatteneva maggavuṭṭhānaṃ nāma na hoti,",
  "atk-abh01a:1676_6": "aniccatopi anattatopi daṭṭhumeva vaṭṭati,",
  "atk-abh01a:1676_7": "tasmā aniccaṃ dukkhamanattā’ti tividhaṃ anupassanaṃ āropetvā sammasanto carati.",
  "atk-abh01a:1676_8": "Vuṭṭhānagāminivipassanā panassa tebhūmakasaṅkhāresu paṇidhiṃ sosetvā pariyādiyitvā vissajjeti.",
  "atk-abh01a:1676_9": "Ayaṃ vipassanā appaṇihitā nāma hoti.",
  "atk-abh01a:1676_10": "Sā āgamanīyaṭṭhāne ṭhatvā attano maggassa ‘appaṇihita’nti nāmaṃ deti.",
  "atk-abh01a:1676_11": "Evaṃ maggo ‘āgamanato’ appaṇihitanāmaṃ labhati.",
  "atk-abh01a:1676_12": "Yasmā pana tattha rāgadosamohapaṇidhayo natthi,",
  "atk-abh01a:1676_13": "tasmā ‘saguṇeneva’ appaṇihitanāmaṃ labhati.",
  "atk-abh01a:1676_14": "Nibbānampi tesaṃ paṇidhīnaṃ abhāvā appaṇihitanti vuccati.",
  "atk-abh01a:1676_15": "Taṃ ārammaṇaṃ katvā uppannattā maggo appaṇihitanāmaṃ labhati.",
  "atk-abh01a:1677_0": "Tattha suttantikapariyāyena saguṇatopi ārammaṇatopi nāmaṃ labhati.",
  "atk-abh01a:1677_1": "Pariyāyadesanā hesā.",
  "atk-abh01a:1677_2": "Abhidhammakathā pana nippariyāyadesanā.",
  "atk-abh01a:1677_3": "Tasmā idha saguṇato vā ārammaṇato vā nāmaṃ na labhati,",
  "atk-abh01a:1677_4": "āgamanatova labhati.",
  "atk-abh01a:1677_5": "Āgamanameva hi dhuraṃ.",
  "atk-abh01a:1677_6": "Taṃ duvidhaṃ hoti –",
  "atk-abh01a:1677_7": "vipassanāgamanaṃ maggāgamananti.",
  "atk-abh01a:1677_8": "Tattha maggassa āgataṭṭhāne vipassanāgamanaṃ dhuraṃ,",
  "atk-abh01a:1677_9": "phalassa āgataṭṭhāne maggāgamanaṃ dhuraṃ.",
  "atk-abh01a:1677_10": "Idha maggassa āgatattā vipassanāgamanameva dhuraṃ jātaṃ.",
  "atk-abh01a:1678_0": "Nanu ca suññato animitto appaṇihitoti tīṇi maggassa nāmāni? Yathāha – “tayome,",
  "atk-abh01a:1678_1": "bhikkhave,",
  "atk-abh01a:1678_2": "vimokkhā –",
  "atk-abh01a:1678_3": "suññato vimokkho,",
  "atk-abh01a:1678_4": "animitto vimokkho,",
  "atk-abh01a:1678_5": "appaṇihito vimokkho”ti.",
  "atk-abh01a:1678_6": "Tesu idha dve magge gahetvā animitto kasmā na gahitoti?",
  "atk-abh01a:1678_7": "Āgamanābhāvato.",
  "atk-abh01a:1678_8": "Animittavipassanā hi sayaṃ āgamanīyaṭṭhāne ṭhatvā attano maggassa nāmaṃ dātuṃ na sakkoti.",
  "atk-abh01a:1678_9": "Sammāsambuddho pana attano puttassa rāhulattherassa.",
  "atk-abh01a:1679_0": "“Animittañca bhāvehi, mānānusayamujjaha;",
  "atk-abh01a:1680_0": "Tato mānābhisamayā, upasanto carissasī”ti. ;",
  "atk-abh01a:1681_0": "Animittavipassanaṃ kathesi.",
  "atk-abh01a:1681_1": "Vipassanā hi niccanimittaṃ dhuvanimittaṃ sukhanimittaṃ attanimittañca ugghāṭeti.",
  "atk-abh01a:1681_2": "Tasmā animittāti kathitā.",
  "atk-abh01a:1681_3": "Sā ca kiñcāpi taṃ nimittaṃ ugghāṭeti,",
  "atk-abh01a:1681_4": "sayaṃ pana nimittadhammesu caratīti sanimittāva hoti.",
  "atk-abh01a:1681_5": "Tasmā sayaṃ āgamanīyaṭṭhāne ṭhatvā attano maggassa nāmaṃ dātuṃ na sakkoti.",
  "atk-abh01a:1682_0": "Aparo nayo –",
  "atk-abh01a:1682_1": "abhidhammo nāma paramatthadesanā.",
  "atk-abh01a:1682_2": "Animittamaggassa ca paramatthato hetuvekallameva hoti. Kathaṃ?",
  "atk-abh01a:1682_3": "Aniccānupassanāya hi vasena animittavimokkho kathito.",
  "atk-abh01a:1682_4": "Tena ca vimokkhena saddhindriyaṃ adhimattaṃ hoti.",
  "atk-abh01a:1682_5": "Taṃ ariyamagge ekaṅgampi na hoti,",
  "atk-abh01a:1682_6": "amaggaṅgattā attano maggassa paramatthato nāmaṃ dātuṃ na sakkoti.",
  "atk-abh01a:1682_7": "Itaresu pana dvīsu anattānupassanāya tāva vasena suññatavimokkho,",
  "atk-abh01a:1682_8": "dukkhānupassanāya vasena appaṇihitavimokkho kathito.",
  "atk-abh01a:1682_9": "Tesu suññatavimokkhena paññindriyaṃ adhimattaṃ hoti,",
  "atk-abh01a:1682_10": "appaṇihitavimokkhena samādhindriyaṃ.",
  "atk-abh01a:1682_11": "Tāni ariyamaggassa aṅgattā attano maggassa paramatthato nāmaṃ dātuṃ sakkonti.",
  "atk-abh01a:1682_12": "Maggārammaṇattikepi hi maggādhipatidhammavibhajane chandacittānaṃ adhipatikāle tesaṃ dhammānaṃ amaggaṅgattāva maggādhipatibhāvo na vutto.",
  "atk-abh01a:1682_13": "Evaṃsampadamidaṃ veditabbanti.",
  "atk-abh01a:1682_14": "Ayamettha aṭṭhakathāmuttako ekassa ācariyassa mativinicchayo.",
  "atk-abh01a:1683_0": "Evaṃ sabbathāpi animittavipassanā sayaṃ āgamanīyaṭṭhāne ṭhatvā attano maggassa nāmaṃ dātuṃ na sakkotīti animittamaggo na gahito.",
  "atk-abh01a:1683_1": "Keci pana ‘animittamaggo āgamanato nāmaṃ alabhantopi suttantapariyāyena saguṇato ca ārammaṇato ca nāmaṃ labhatī’ti āhaṃsu.",
  "atk-abh01a:1683_2": "Te idaṃ vatvā paṭikkhittā –",
  "atk-abh01a:1683_3": "animittamagge saguṇato ca ārammaṇato ca nāmaṃ labhante suññataappaṇihitamaggāpi saguṇatoyeva ārammaṇatoyeva ca idha nāmaṃ labheyyuṃ.",
  "atk-abh01a:1683_4": "Na pana labhanti.",
  "atk-abh01a:1683_5": "Kiṃ kāraṇā?",
  "atk-abh01a:1683_6": "Ayañhi maggo nāma dvīhi kāraṇehi nāmaṃ labhati –",
  "atk-abh01a:1683_7": "sarasato ca paccanīkato ca;",
  "atk-abh01a:1683_8": "sabhāvato ca paṭipakkhato cāti attho.",
  "atk-abh01a:1683_9": "Tattha suññataappaṇihitamaggā sarasatopi paccanīkatopi nāmaṃ labhanti.",
  "atk-abh01a:1683_10": "Suññataappaṇihitamaggā hi rāgādīhi suññā,",
  "atk-abh01a:1683_11": "rāgapaṇidhiādīhi ca appaṇihitāti evaṃ ‘sarasato’ nāmaṃ labhanti.",
  "atk-abh01a:1683_12": "Suññato ca attābhinivesassa paṭipakkho,",
  "atk-abh01a:1683_13": "appaṇihito paṇidhissāti evaṃ ‘paccanīkato’ nāmaṃ labhanti.",
  "atk-abh01a:1683_14": "Animittamaggo pana rāgādinimittānaṃ niccanimittādīnañca abhāvena sarasatova nāmaṃ labhati,",
  "atk-abh01a:1683_15": "no paccanīkato.",
  "atk-abh01a:1683_16": "Na hi so saṅkhāranimittārammaṇāya aniccānupassanāya paṭipakkho.",
  "atk-abh01a:1683_17": "Aniccānupassanā panassa anulomabhāve ṭhitāti.",
  "atk-abh01a:1683_18": "Sabbathāpi abhidhammapariyāyena animittamaggo nāma natthīti.",
  "atk-abh01a:1684_0": "Suttantikapariyāyena panesa evaṃ āharitvā dīpito –",
  "atk-abh01a:1684_1": "yasmiñhi vāre maggavuṭṭhānaṃ hoti,",
  "atk-abh01a:1684_2": "tīṇi lakkhaṇāni ekāvajjanena viya āpāthamāgacchanti,",
  "atk-abh01a:1684_3": "tiṇṇañca ekato āpāthagamanaṃ nāma natthi.",
  "atk-abh01a:1684_4": "Kammaṭṭhānassa pana vibhūtabhāvadīpanatthaṃ evaṃ vuttaṃ.",
  "atk-abh01a:1684_5": "Ādito hi yattha katthaci abhiniveso hotu,",
  "atk-abh01a:1684_6": "vuṭṭhānagāminī pana vipassanā yaṃ yaṃ sammasitvā vuṭṭhāti tassa tasseva vasena āgamanīyaṭṭhāne ṭhatvā attano maggassa nāmaṃ deti. Kathaṃ?",
  "atk-abh01a:1684_7": "Aniccādīsu hi yattha katthaci abhinivisitvā itarampi lakkhaṇadvayaṃ daṭṭhuṃ vaṭṭati eva.",
  "atk-abh01a:1684_8": "Ekalakkhaṇadassanamatteneva hi maggavuṭṭhānaṃ nāma na hoti,",
  "atk-abh01a:1684_9": "tasmā aniccato abhiniviṭṭho bhikkhu na kevalaṃ aniccatova vuṭṭhāti,",
  "atk-abh01a:1684_10": "dukkhatopi anattatopi vuṭṭhātiyeva.",
  "atk-abh01a:1684_11": "Dukkhato anattato abhiniviṭṭhepi eseva nayo.",
  "atk-abh01a:1684_12": "Iti ādito yattha katthaci abhiniveso hotu,",
  "atk-abh01a:1684_13": "vuṭṭhānagāminī pana vipassanā yaṃ yaṃ sammasitvā vuṭṭhāti tassa tasseva vasena āgamanīyaṭṭhāne ṭhatvā attano maggassa nāmaṃ deti.",
  "atk-abh01a:1684_14": "Tattha aniccato vuṭṭhahantassa maggo animitto nāma hoti,",
  "atk-abh01a:1684_15": "dukkhato vuṭṭhahantassa appaṇihito,",
  "atk-abh01a:1684_16": "anattato vuṭṭhahantassa suññatoti.",
  "atk-abh01a:1684_17": "Evaṃ suttantapariyāyena āharitvā dīpito.",
  "atk-abh01a:1685_0": "Vuṭṭhānagāminī pana vipassanā kimārammaṇāti?",
  "atk-abh01a:1685_1": "Lakkhaṇārammaṇāti.",
  "atk-abh01a:1685_2": "Lakkhaṇaṃ nāma paññattigatikaṃ na vattabbadhammabhūtaṃ.",
  "atk-abh01a:1685_3": "Yo pana aniccaṃ dukkhamanattāti tīṇi lakkhaṇāni sallakkheti,",
  "atk-abh01a:1685_4": "tassa pañcakkhandhā kaṇṭhe baddhakuṇapaṃ viya honti.",
  "atk-abh01a:1685_5": "Saṅkhārārammaṇameva ñāṇaṃ saṅkhārato vuṭṭhāti.",
  "atk-abh01a:1685_6": "Yathā hi eko bhikkhu pattaṃ kiṇitukāmo pattavāṇijena pattaṃ ābhataṃ disvā haṭṭhapahaṭṭho gaṇhissāmīti cintetvā vīmaṃsamāno tīṇi chiddāni passeyya,",
  "atk-abh01a:1685_7": "so na chiddesu nirālayo hoti,",
  "atk-abh01a:1685_8": "patte pana nirālayo hoti;",
  "atk-abh01a:1685_9": "evameva tīṇi lakkhaṇāni sallakkhetvā saṅkhāresu nirālayo hoti.",
  "atk-abh01a:1685_10": "Saṅkhārārammaṇeneva ñāṇena saṅkhārato vuṭṭhātīti veditabbaṃ.",
  "atk-abh01a:1685_11": "Dussopamāyapi eseva nayo.",
  "atk-abh01a:1686_0": "Iti bhagavā lokuttaraṃ jhānaṃ bhājento suddhikapaṭipadāya catukkanayaṃ pañcakanayanti dvepi naye āhari.",
  "atk-abh01a:1686_1": "Tathā suddhikasuññatāya suññatapaṭipadāya suddhikaappaṇihitāya appaṇihitapaṭipadāyāti.",
  "atk-abh01a:1686_2": "Kasmā evaṃ āharīti?",
  "atk-abh01a:1686_3": "Puggalajjhāsayena ceva desanāvilāsena ca.",
  "atk-abh01a:1686_4": "Tadubhayampi heṭṭhā vuttanayeneva veditabbaṃ.",
  "atk-abh01a:1686_5": "Evaṃ lokuttaraṃ jhānaṃ bhāvetīti ettha suddhikapaṭipadāya catukkapañcakavasena dve nayā,",
  "atk-abh01a:1686_6": "tathā sesesūti sabbesupi pañcasu koṭṭhāsesu dasa nayā bhājitā.",
  "atk-abh01a:1687_0": "Lokuttarakusalaṃ pakiṇṇakakathā",
  "atk-abh01a:1688_0": "Tatridaṃ pakiṇṇakaṃ –",
  "atk-abh01a:1689_0": "Ajjhattañca bahiddhā ca, rūpārūpesu pañcasu;",
  "atk-abh01a:1690_0": "Sattaṭṭhaṅgapariṇāmaṃ, nimittaṃ paṭipadāpatīti.",
  "atk-abh01a:1691_0": "Lokuttaramaggo hi ajjhattaṃ abhinivisitvā ajjhattaṃ vuṭṭhāti,",
  "atk-abh01a:1691_1": "ajjhattaṃ abhinivisitvā bahiddhā vuṭṭhāti,",
  "atk-abh01a:1691_2": "bahiddhā abhinivisitvā bahiddhā vuṭṭhāti,",
  "atk-abh01a:1691_3": "bahiddhā abhinivisitvā ajjhattaṃ vuṭṭhāti.",
  "atk-abh01a:1691_4": "Rūpe abhinivisitvā rūpā vuṭṭhāti,",
  "atk-abh01a:1691_5": "rūpe abhinivisitvā arūpā vuṭṭhāti.",
  "atk-abh01a:1691_6": "Arūpe abhinivisitvā arūpā vuṭṭhāti,",
  "atk-abh01a:1691_7": "arūpe abhinivisitvā rūpā vuṭṭhāti,",
  "atk-abh01a:1691_8": "ekappahāreneva pañcahi khandhehi vuṭṭhāti.",
  "atk-abh01a:1692_0": "‘Sattaṭṭhaṅgapariṇāma’nti so panesa maggo aṭṭhaṅgikopi hoti sattaṅgikopi.",
  "atk-abh01a:1692_1": "Bojjhaṅgāpi satta vā honti cha vā.",
  "atk-abh01a:1692_2": "Jhānaṃ pana pañcaṅgikaṃ vā hoti caturaṅgikaṃ vā;",
  "atk-abh01a:1692_3": "tivaṅgikaṃ vā duvaṅgikaṃ vā.",
  "atk-abh01a:1692_4": "Evaṃ sattaaṭṭhādīnaṃ aṅgānaṃ pariṇāmo veditabboti attho.",
  "atk-abh01a:1693_0": "‘Nimittaṃ paṭipadāpatī’ti nimittanti yato vuṭṭhānaṃ hoti;",
  "atk-abh01a:1693_1": "‘paṭipadāpatī’ti paṭipadāya ca adhipatino ca calanācalanaṃ veditabbaṃ.",
  "atk-abh01a:1694_0": "Tattha ajjhattaṃ abhinivisitvā ajjhattaṃ vuṭṭhātītiādīsu tāva idhekacco āditova ajjhattaṃ pañcasu khandhesu abhinivisati,",
  "atk-abh01a:1694_1": "abhinivisitvā te aniccādito passati,",
  "atk-abh01a:1694_2": "yasmā pana na suddhaajjhattadassanamatteneva maggavuṭṭhānaṃ hoti,",
  "atk-abh01a:1694_3": "bahiddhāpi daṭṭhabbameva,",
  "atk-abh01a:1694_4": "tasmā parassa khandhepi anupādinnasaṅkhārepi aniccaṃ dukkhamanattāti passati.",
  "atk-abh01a:1694_5": "So kālena ajjhattaṃ sammasati kālena bahiddhāti.",
  "atk-abh01a:1694_6": "Tassevaṃ sammasato ajjhattaṃ sammasanakāle vipassanā maggena saddhiṃ ghaṭiyati.",
  "atk-abh01a:1694_7": "Evaṃ ajjhattaṃ abhinivisitvā ajjhattaṃ vuṭṭhāti nāma.",
  "atk-abh01a:1694_8": "Sace panassa bahiddhā sammasanakāle vipassanā maggena saddhiṃ ghaṭiyati,",
  "atk-abh01a:1694_9": "evaṃ ajjhattaṃ abhinivisitvā bahiddhā vuṭṭhāti nāma.",
  "atk-abh01a:1694_10": "Eseva nayo bahiddhā abhinivisitvā bahiddhā ca ajjhattañca vuṭṭhānepi.",
  "atk-abh01a:1695_0": "Aparo āditova rūpe abhinivisati abhinivisitvā bhūtarūpañca upādārūpañca paricchinditvā aniccādito passati,",
  "atk-abh01a:1695_1": "yasmā pana na suddharūpadassanamatteneva vuṭṭhānaṃ hoti arūpampi daṭṭhabbameva,",
  "atk-abh01a:1695_2": "tasmā taṃ rūpaṃ ārammaṇaṃ katvā uppannaṃ vedanaṃ saññaṃ saṅkhāre viññāṇañca idaṃ arūpanti paricchinditvā aniccādito passati.",
  "atk-abh01a:1695_3": "So kālena rūpaṃ sammasati kālena arūpaṃ.",
  "atk-abh01a:1695_4": "Tassevaṃ sammasato rūpasammasanakāle vipassanā maggena saddhiṃ ghaṭiyati.",
  "atk-abh01a:1695_5": "Evaṃ rūpe abhinivisitvā rūpā vuṭṭhāti nāma.",
  "atk-abh01a:1695_6": "Sace panassa arūpasammasanakāle vipassanā maggena saddhiṃ ghaṭiyati,",
  "atk-abh01a:1695_7": "evaṃ rūpe abhinivisitvā arūpā vuṭṭhāti nāma.",
  "atk-abh01a:1695_8": "Esa nayo arūpe abhinivisitvā arūpā ca rūpā ca vuṭṭhānepi.",
  "atk-abh01a:1696_0": "“Yaṃkiñci samudayadhammaṃ sabbaṃ taṃ nirodhadhamma”nti evaṃ abhinivisitvā evameva vuṭṭhānakāle pana ekappahārena pañcahi khandhehi vuṭṭhāti nāmāti.",
  "atk-abh01a:1696_1": "Ayaṃ tikkhavipassakassa mahāpaññassa bhikkhuno vipassanā.",
  "atk-abh01a:1697_0": "Yathā hi chātajjhattassa purisassa majjhe gūthapiṇḍaṃ ṭhapetvā nānaggarasabhojanapuṇṇaṃ pātiṃ upaneyyuṃ,",
  "atk-abh01a:1697_1": "so byañjanaṃ hatthena viyūhanto taṃ gūthapiṇḍaṃ disvā ‘kimida’nti pucchitvā gūthapiṇḍoti vutte ‘dhi dhi,",
  "atk-abh01a:1697_2": "apanethā’ti bhattepi pātiyampi nirālayo hoti.",
  "atk-abh01a:1697_3": "Evaṃsampadamidaṃ daṭṭhabbaṃ.",
  "atk-abh01a:1698_0": "Bhojanapātidassanasmiñhi tassa attamanakālo viya imassa bhikkhuno bālaputhujjanakāle pañcakkhandhe ‘ahaṃ mamā’ti gahitakālo.",
  "atk-abh01a:1698_1": "Gūthapiṇḍassa diṭṭhakālo viya tiṇṇaṃ lakkhaṇānaṃ sallakkhitakālo.",
  "atk-abh01a:1698_2": "Bhattepi pātiyampi nirālayakālo viya tikkhavipassakassa mahāpaññassa bhikkhuno “yaṃkiñci samudayadhammaṃ",
  "atk-abh01a:1698_3": "sabbaṃ taṃ nirodhadhamma”nti pañcahi khandhehi ekappahārena vuṭṭhitakālo veditabbo.",
  "atk-abh01a:1699_0": "‘Sattaṭṭhaṅgapariṇāma’nti ettha ayaṃ vuttappabhedo aṅgapariṇāmo yathā hoti tathā veditabbo.",
  "atk-abh01a:1699_1": "Saṅkhārupekkhāñāṇameva hi ariyamaggassa bojjhaṅgamaggaṅgajhānaṅgavisesaṃ niyameti.",
  "atk-abh01a:1699_2": "Keci pana therā ‘bojjhaṅgamaggaṅgajhānaṅgavisesaṃ pādakajjhānaṃ niyametī’ti vadanti.",
  "atk-abh01a:1699_3": "Keci ‘vipassanāya ārammaṇabhūtā khandhā niyamentī’ti vadanti.",
  "atk-abh01a:1699_4": "Keci ‘puggalajjhāsayo niyametī’ti vadanti.",
  "atk-abh01a:1699_5": "Tesampi vādesu ayaṃ saṅkhārupekkhāsaṅkhātā pubbabhāgā vuṭṭhānagāminivipassanāva niyametīti veditabbā.",
  "atk-abh01a:1700_0": "Tatrāyaṃ anupubbīkathā –",
  "atk-abh01a:1700_1": "vipassanāniyamena hi sukkhavipassakassa uppannamaggopi samāpattilābhino jhānaṃ pādakaṃ akatvā uppannamaggopi",
  "atk-abh01a:1700_2": "paṭhamajjhānaṃ pādakaṃ katvā pakiṇṇakasaṅkhāre sammasitvā uppāditamaggopi paṭhamajjhānikova hoti.",
  "atk-abh01a:1700_3": "Sabbesu satta bojjhaṅgāni aṭṭha maggaṅgāni pañca jhānaṅgāni honti.",
  "atk-abh01a:1700_4": "Tesañhi pubbabhāgavipassanā somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ pattā somanassasahagatāva hoti.",
  "atk-abh01a:1701_0": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva jhānaṃ caturaṅgikaṃ tivaṅgikaṃ duvaṅgikañca hoti.",
  "atk-abh01a:1701_1": "Sabbesu pana satta maggaṅgāni honti,",
  "atk-abh01a:1701_2": "catutthe cha bojjhaṅgāni.",
  "atk-abh01a:1701_3": "Ayaṃ viseso pādakajjhānaniyamena ceva vipassanāniyamena ca hoti.",
  "atk-abh01a:1701_4": "Tesampi hi pubbabhāgavipassanā somanassasahagatāpi upekkhāsahagatāpi hoti.",
  "atk-abh01a:1701_5": "Vuṭṭhānagāminī somanassasahagatāva.",
  "atk-abh01a:1702_0": "Pañcamajjhānaṃ pādakaṃ katvā nibbattitamagge pana upekkhācittekaggatāvasena dve jhānaṅgāni bojjhaṅgamaggaṅgāni cha satta ceva.",
  "atk-abh01a:1702_1": "Ayampi viseso ubhayaniyamavasena hoti.",
  "atk-abh01a:1702_2": "Imasmiñhi naye pubbabhāgavipassanā somanassasahagatā vā upekkhāsahagatā vā hoti,",
  "atk-abh01a:1702_3": "vuṭṭhānagāminī upekkhāsahagatāva.",
  "atk-abh01a:1702_4": "Arūpajjhānāni pādakāni katvā uppāditamaggepi eseva nayo.",
  "atk-abh01a:1702_5": "Evaṃ pādakajjhānato vuṭṭhāya ye keci saṅkhāre sammasitvā nibbattitamaggassa āsannapadese vuṭṭhitā samāpatti attanā sadisabhāvaṃ karoti,",
  "atk-abh01a:1702_6": "bhūmivaṇṇo viya godhāvaṇṇassa.",
  "atk-abh01a:1703_0": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā maggo nibbattito hoti taṃtaṃsamāpattisadisova hoti,",
  "atk-abh01a:1703_1": "sammasitasamāpattisadisoti attho.",
  "atk-abh01a:1703_2": "Sace pana kāmāvacaradhamme sammasati paṭhamajjhānikova hoti.",
  "atk-abh01a:1703_3": "Tatrāpi vipassanāniyamo vuttanayeneva veditabbo.",
  "atk-abh01a:1704_0": "Tatiyattheravāde ‘aho vatāhaṃ sattaṅgikaṃ maggaṃ pāpuṇeyyaṃ,",
  "atk-abh01a:1704_1": "aṭṭhaṅgikaṃ maggaṃ pāpuṇeyya’nti attano ajjhāsayānurūpena yaṃ yaṃ jhānaṃ pādakaṃ katvā ye vā ye vā jhānadhamme",
  "atk-abh01a:1704_2": "sammasitvā maggo nibbattito taṃtaṃjhānasadisova hoti.",
  "atk-abh01a:1704_3": "Pādakajjhānaṃ pana sammasitajjhānaṃ vā vinā,",
  "atk-abh01a:1704_4": "ajjhāsayamatteneva taṃ na ijjhati.",
  "atk-abh01a:1704_5": "Svāyamattho nandakovādasuttena dīpetabbo.",
  "atk-abh01a:1704_6": "Vuttañhetaṃ –",
  "atk-abh01a:1705_0": "“Seyyathāpi,",
  "atk-abh01a:1705_1": "bhikkhave,",
  "atk-abh01a:1705_2": "tadahuposathe pannarase na hoti bahuno janassa kaṅkhā vā vimati vā ‘ūno nu kho cando puṇṇo nu kho cando’ti,",
  "atk-abh01a:1705_3": "atha kho puṇṇo candotveva hoti,",
  "atk-abh01a:1705_4": "evameva kho,",
  "atk-abh01a:1705_5": "bhikkhave,",
  "atk-abh01a:1705_6": "tā bhikkhuniyo nandakassa dhammadesanāya attamanā ceva paripuṇṇasaṅkappā ca. Tāsaṃ,",
  "atk-abh01a:1705_7": "bhikkhave,",
  "atk-abh01a:1705_8": "pañcannaṃ bhikkhunisatānaṃ yā pacchimikā bhikkhunī sā sotāpannā avinipātadhammā niyatā sambodhiparāyaṇā”ti.",
  "atk-abh01a:1706_0": "Tāsu hi yassā bhikkhuniyā sotāpattiphalassa upanissayo,",
  "atk-abh01a:1706_1": "sā sotāpattiphaleneva paripuṇṇasaṅkappā ahosi…pe…",
  "atk-abh01a:1706_2": "yassā arahattassa upanissayo sā arahatteneva.",
  "atk-abh01a:1706_3": "Evameva attano ajjhāsayānurūpena yaṃ yaṃ jhānaṃ pādakaṃ katvā ye vā ye vā jhānadhamme sammasitvā maggo nibbattito taṃtaṃjhānasadisova so hoti.",
  "atk-abh01a:1706_4": "Pādakajjhānaṃ pana sammasitajjhānaṃ vā vinā,",
  "atk-abh01a:1706_5": "ajjhāsayamatteneva taṃ na ijjhatīti.",
  "atk-abh01a:1706_6": "Etthāpi ca vipassanāniyamo vuttanayeneva veditabbo.",
  "atk-abh01a:1707_0": "Tattha ‘pādakajjhānameva niyametī’ti evaṃvādiṃ tipiṭakacūḷanāgattheraṃ antevāsikā āhaṃsu – ‘bhante,",
  "atk-abh01a:1707_1": "yattha tāva pādakajjhānaṃ atthi tattha taṃ niyametu;",
  "atk-abh01a:1707_2": "yasmiṃ pana pādakajjhānaṃ natthi,",
  "atk-abh01a:1707_3": "tasmiṃ arūpabhave kiṃ niyametī’ti? ‘Āvuso,",
  "atk-abh01a:1707_4": "tatthapi pādakajjhānameva niyameti.",
  "atk-abh01a:1707_5": "Yo hi bhikkhu aṭṭhasamāpattilābhī paṭhamajjhānaṃ pādakaṃ katvā sotāpattimaggaphalāni nibbattetvā aparihīnajjhāno kālaṃ katvā arūpabhave nibbatto,",
  "atk-abh01a:1707_6": "paṭhamajjhānikāya sotāpattiphalasamāpattiyā vuṭṭhāya vipassanaṃ paṭṭhapetvā upari tīṇi maggaphalāni nibbatteti,",
  "atk-abh01a:1707_7": "tassa tāni paṭhamajjhānikāneva honti.",
  "atk-abh01a:1707_8": "Dutiyajjhānikādīsupi eseva nayo.",
  "atk-abh01a:1707_9": "Arūpe tikacatukkajjhānaṃ uppajjati,",
  "atk-abh01a:1707_10": "tañca kho lokuttaraṃ na lokiyaṃ.",
  "atk-abh01a:1707_11": "Evaṃ tatthāpi pādakajjhānameva niyameti āvuso’ti.",
  "atk-abh01a:1707_12": "‘Sukathito, bhante, pañho’ti.",
  "atk-abh01a:1708_0": "‘Vipassanāya ārammaṇabhūtā khandhā niyamenti;",
  "atk-abh01a:1708_1": "yaṃ yaṃ hi pañcakkhandhaṃ sammasitvā vuṭṭhāti taṃtaṃsadisova maggo hotī’ti vādiṃ moravāpivāsimahādattattherampi antevāsikā āhaṃsu ‘bhante,",
  "atk-abh01a:1708_2": "tumhākaṃ vāde doso paññāyati –",
  "atk-abh01a:1708_3": "rūpaṃ sammasitvā vuṭṭhitabhikkhuno hi rūpasadisena abyākatena maggena bhavitabbaṃ,",
  "atk-abh01a:1708_4": "nevasaññānāsaññāyatanaṃ nayato pariggahetvā vuṭṭhitassa taṃsadiseneva nevasaññānāsaññābhāvappattena maggena bhavitabba’nti. ‘Na, āvuso,",
  "atk-abh01a:1708_5": "evaṃ hoti.",
  "atk-abh01a:1708_6": "Lokuttaramaggo hi appanaṃ appatto nāma natthi,",
  "atk-abh01a:1708_7": "tasmā rūpaṃ sammasitvā vuṭṭhitassa aṭṭhaṅgiko somanassasahagatamaggo hoti,",
  "atk-abh01a:1708_8": "nevasaññānāsaññāyatanaṃ sammasitvā vuṭṭhitassapi na sabbākārena tādiso hoti,",
  "atk-abh01a:1708_9": "sattaṅgiko pana upekkhāsahagatamaggo hotī’ti.",
  "atk-abh01a:1709_0": "‘Puggalajjhāsayo niyametī’tivādino cūḷābhayattherassāpi vādaṃ āharitvā tipiṭakacūḷanāgattherassa kathayiṃsu. So āha –",
  "atk-abh01a:1709_1": "‘yassa tāva pādakajjhānaṃ atthi tassa puggalajjhāsayo niyametu,",
  "atk-abh01a:1709_2": "yassa taṃ natthi tassa katarajjhāsayo niyamessati niddhanassa vuḍḍhigavesanakālo viya hotī’ti.",
  "atk-abh01a:1710_0": "Taṃ kathaṃ āharitvā tipiṭakacūḷābhayattherassa puna kathayiṃsu.",
  "atk-abh01a:1710_1": "So ‘pādakajjhānavato idaṃ kathitaṃ āvuso’ti āha.",
  "atk-abh01a:1710_2": "Yathā pana pādakajjhānavato,",
  "atk-abh01a:1710_3": "sammasitajjhānavatopi tatheva veditabbaṃ.",
  "atk-abh01a:1710_4": "Pañcamajjhānato vuṭṭhāya hi paṭhamādīni sammasato uppannamaggo paṭhamattheravādena pañcamajjhāniko.",
  "atk-abh01a:1710_5": "Dutiyavādena paṭhamādijjhāniko āpajjatīti dvepi vādā virujjhanti.",
  "atk-abh01a:1710_6": "Tatiyavādena panettha ‘yaṃ icchati tajjhāniko hotī’ti te ca vādā na virujjhanti,",
  "atk-abh01a:1710_7": "ajjhāsayo ca sātthako hotīti.",
  "atk-abh01a:1710_8": "Evaṃ tayopi therā paṇḍitā byattā buddhisampannāva.",
  "atk-abh01a:1710_9": "Tena tesaṃ vādaṃ tantiṃ katvā ṭhapayiṃsu.",
  "atk-abh01a:1710_10": "Idha pana atthameva uddharitvā tayopete vāde vipassanāva niyametīti dassitaṃ.",
  "atk-abh01a:1711_0": "Idāni ‘nimittaṃ paṭipadāpatī’ti ettha evaṃ aṅgapariṇāmavato maggassa uppādakāle gotrabhu kuto vuṭṭhāti?",
  "atk-abh01a:1711_1": "Maggo kutoti?",
  "atk-abh01a:1711_2": "Gotrabhu tāva nimittato vuṭṭhāti,",
  "atk-abh01a:1711_3": "pavattaṃ chettuṃ na sakkoti,",
  "atk-abh01a:1711_4": "ekatovuṭṭhāno hesa.",
  "atk-abh01a:1711_5": "Maggo nimittato vuṭṭhāti,",
  "atk-abh01a:1711_6": "pavattampi chindati ubhatovuṭṭhāno hesa.",
  "atk-abh01a:1711_7": "Tesaṃ ayaṃ uppattinayo –",
  "atk-abh01a:1711_8": "yasmiñhi vāre maggavuṭṭhānaṃ hoti,",
  "atk-abh01a:1711_9": "tasmiṃ anulomaṃ neva ekaṃ hoti,",
  "atk-abh01a:1711_10": "na pañcamaṃ.",
  "atk-abh01a:1711_11": "Ekañhi āsevanaṃ na labhati,",
  "atk-abh01a:1711_12": "pañcamaṃ bhavaṅgassa āsannattā pavedhati.",
  "atk-abh01a:1711_13": "Tadā hi javanaṃ patitaṃ nāma hoti.",
  "atk-abh01a:1711_14": "Tasmā neva ekaṃ hoti na pañcamaṃ.",
  "atk-abh01a:1711_15": "Mahāpaññassa pana dve anulomāni honti,",
  "atk-abh01a:1711_16": "tatiyaṃ gotrabhu,",
  "atk-abh01a:1711_17": "catutthaṃ maggacittaṃ,",
  "atk-abh01a:1711_18": "tīṇi phalāni,",
  "atk-abh01a:1711_19": "tato bhavaṅgotaraṇaṃ.",
  "atk-abh01a:1711_20": "Majjhimapaññassa tīṇi anulomāni honti,",
  "atk-abh01a:1711_21": "catutthaṃ gotrabhu,",
  "atk-abh01a:1711_22": "pañcamaṃ maggacittaṃ,",
  "atk-abh01a:1711_23": "dve phalāni,",
  "atk-abh01a:1711_24": "tato bhavaṅgotaraṇaṃ.",
  "atk-abh01a:1711_25": "Mandapaññassa cattāri anulomāni,",
  "atk-abh01a:1711_26": "honti pañcamaṃ gotrabhu,",
  "atk-abh01a:1711_27": "chaṭṭhaṃ maggacittaṃ,",
  "atk-abh01a:1711_28": "sattamaṃ phalaṃ,",
  "atk-abh01a:1711_29": "tato bhavaṅgotaraṇaṃ.",
  "atk-abh01a:1711_30": "Tatra mahāpaññamandapaññānaṃ vasena akathetvā majjhimapaññassa vasena kathetabbaṃ.",
  "atk-abh01a:1712_0": "Yasmiñhi vāre maggavuṭṭhānaṃ hoti,",
  "atk-abh01a:1712_1": "tasmiṃ kiriyāhetukamanoviññāṇadhātu upekkhāsahagatā manodvārāvajjanaṃ hutvā vipassanāgocare khandhe ārammaṇaṃ katvā bhavaṅgaṃ āvaṭṭeti.",
  "atk-abh01a:1712_2": "Tadanantaraṃ teneva āvajjanena gahitakkhandhe gahetvā uppajjati paṭhamaṃ javanaṃ anulomañāṇaṃ.",
  "atk-abh01a:1712_3": "Taṃ tesu khandhesu aniccāti vā dukkhāti vā anattāti vā pavattitvā oḷārikaṃ oḷārikaṃ saccapaṭicchādakatamaṃ",
  "atk-abh01a:1712_4": "vinodetvā tīṇi lakkhaṇāni bhiyyo bhiyyo pākaṭāni katvā nirujjhati.",
  "atk-abh01a:1712_5": "Tadanantaraṃ uppajjati dutiyānulomaṃ.",
  "atk-abh01a:1712_6": "Tesu purimaṃ anāsevanaṃ.",
  "atk-abh01a:1712_7": "Dutiyassa purimaṃ āsevanaṃ hoti.",
  "atk-abh01a:1712_8": "Tampi laddhāsevanattā tikkhaṃ sūraṃ pasannaṃ hutvā tasmiṃyevārammaṇe tenevākārena pavattitvā majjhimappamāṇaṃ",
  "atk-abh01a:1712_9": "saccapaṭicchādakatamaṃ vinodetvā tīṇi lakkhaṇāni bhiyyo bhiyyo pākaṭāni katvā nirujjhati.",
  "atk-abh01a:1712_10": "Tadanantaraṃ uppajjati tatiyānulomaṃ.",
  "atk-abh01a:1712_11": "Tassa dutiyaṃ āsevanaṃ hoti.",
  "atk-abh01a:1712_12": "Tampi laddhāsevanattā tikkhaṃ sūraṃ pasannaṃ hutvā tasmiṃyevārammaṇe tenevākārena pavattitvā tadavasesaṃ",
  "atk-abh01a:1712_13": "aṇusahagataṃ saccapaṭicchādakatamaṃ vinodetvā niravasesaṃ katvā tīṇi lakkhaṇāni bhiyyo bhiyyo pākaṭāni",
  "atk-abh01a:1712_14": "katvā nirujjhati.",
  "atk-abh01a:1712_15": "Evaṃ tīhi anulomehi saccapaṭicchādakatame vinodite tadanantaraṃ uppajjati gotrabhuññāṇaṃ nibbānaṃ ārammaṇaṃ kurumānaṃ.",
  "atk-abh01a:1713_0": "Tatrāyaṃ upamā –",
  "atk-abh01a:1713_1": "eko kira cakkhumā puriso nakkhattayogaṃ jānissāmīti rattibhāge nikkhamitvā candaṃ passituṃ uddhaṃ ullokesi.",
  "atk-abh01a:1713_2": "Tassa valāhakehi paṭicchannattā cando na paññāyittha.",
  "atk-abh01a:1713_3": "Atheko vāto uṭṭhahitvā thūlathūle valāhake viddhaṃsesi.",
  "atk-abh01a:1713_4": "Aparo majjhime.",
  "atk-abh01a:1713_5": "Aparo sukhume.",
  "atk-abh01a:1713_6": "Tato so puriso vigatavalāhake nabhe candaṃ disvā nakkhattayogaṃ aññāsi.",
  "atk-abh01a:1714_0": "Tattha tayo valāhakā viya saccapaṭicchādakathūlamajjhimasukhumakilesandhakārā.",
  "atk-abh01a:1714_1": "Tayo vātā viya tīṇi anulomacittāni.",
  "atk-abh01a:1714_2": "Cakkhumā puriso viya gotrabhuññāṇaṃ.",
  "atk-abh01a:1714_3": "Cando viya nibbānaṃ.",
  "atk-abh01a:1714_4": "Ekekassa vātassa yathākkamena valāhakattayaviddhaṃsanaṃ viya ekekassa anulomacittassa saccapaṭicchādakatamavinodanaṃ.",
  "atk-abh01a:1714_5": "Vigatavalāhake nabhe tassa purisassa visuddhacandadassanaṃ viya vigate saccapaṭicchādake tame gotrabhuññāṇassa suvisuddhanibbānārammaṇakaraṇaṃ.",
  "atk-abh01a:1715_0": "Yatheva hi tayo vātā candapaṭicchādake valāhakeyeva viddhaṃsetuṃ sakkonti,",
  "atk-abh01a:1715_1": "na candaṃ daṭṭhuṃ,",
  "atk-abh01a:1715_2": "evaṃ anulomāni saccapaṭicchādakatameyeva vinodetuṃ sakkonti,",
  "atk-abh01a:1715_3": "na nibbānaṃ ārammaṇaṃ kātuṃ.",
  "atk-abh01a:1715_4": "Yathā so puriso candameva daṭṭhuṃ sakkoti na valāhake viddhaṃsetuṃ,",
  "atk-abh01a:1715_5": "evaṃ gotrabhuññāṇaṃ nibbānameva ārammaṇaṃ kātuṃ sakkoti na kilesatamaṃ vinodetuṃ.",
  "atk-abh01a:1715_6": "Evaṃ anulomaṃ saṅkhārārammaṇaṃ hoti,",
  "atk-abh01a:1715_7": "gotrabhu nibbānārammaṇaṃ.",
  "atk-abh01a:1716_0": "Yadi hi gotrabhu anulomena gahitārammaṇaṃ gaṇheyya puna anulomaṃ taṃ anubandheyyāti maggavuṭṭhānameva na bhaveyya.",
  "atk-abh01a:1716_1": "Gotrabhuññāṇaṃ pana anulomassa ārammaṇaṃ aggahetvā taṃ apacchatopavattikaṃ katvā sayaṃ anāvajjanampi",
  "atk-abh01a:1716_2": "samānaṃ āvajjanaṭṭhāne ṭhatvā evaṃ nibbattāhīti maggassa saññaṃ datvā viya nirujjhati.",
  "atk-abh01a:1716_3": "Maggopi tena dinnasaññaṃ amuñcitvāva avīcisantativasena taṃ ñāṇaṃ anubandhamāno anibbiddhapubbaṃ apadālitapubbaṃ",
  "atk-abh01a:1716_4": "lobhakkhandhaṃ dosakkhandhaṃ mohakkhandhaṃ nibbijjhamānova padālayamānova nibbattati.",
  "atk-abh01a:1717_0": "Tatrāyaṃ upamā –",
  "atk-abh01a:1717_1": "eko kira issāso dhanusatamatthake phalakasataṃ ṭhapāpetvā vatthena mukhaṃ veṭhetvā saraṃ sannayhitvā cakkayante aṭṭhāsi.",
  "atk-abh01a:1717_2": "Añño puriso cakkayantaṃ āvañchitvā yadā issāsassa phalakasataṃ abhimukhaṃ hoti tadā tattha daṇḍakena saññaṃ deti,",
  "atk-abh01a:1717_3": "issāso daṇḍakasaññaṃ amuñcitvāva saraṃ khipitvā phalakasataṃ nibbijjhati.",
  "atk-abh01a:1717_4": "Tattha daṇḍakasaññā viya gotrabhuññāṇaṃ.",
  "atk-abh01a:1717_5": "Issāso viya maggañāṇaṃ.",
  "atk-abh01a:1717_6": "Issāsassa daṇḍakasaññaṃ amuñcitvāva phalakasatanibbijjhanaṃ viya maggañāṇassa gotrabhuññāṇena dinnasaññaṃ",
  "atk-abh01a:1717_7": "amuñcitvāva nibbānaṃ ārammaṇaṃ katvā anibbiddhapubbaapadālitapubbānaṃ lobhakkhandhādīnaṃ nibbijjhanapadālanaṃ.",
  "atk-abh01a:1717_8": "Bhūmiladdhavaṭṭasetusamugghātakaraṇantipi etadeva.",
  "atk-abh01a:1717_9": "Maggassa hi ekameva kiccaṃ anusayappajahanaṃ.",
  "atk-abh01a:1717_10": "Iti so anusaye pajahanto nimittā vuṭṭhāti nāma,",
  "atk-abh01a:1717_11": "pavattaṃ chindati nāma.",
  "atk-abh01a:1717_12": "‘Nimitta’nti rūpavedanāsaññāsaṅkhāraviññāṇanimittaṃ.",
  "atk-abh01a:1717_13": "‘Pavatta’mpi rūpavedanāsaññāsaṅkhāraviññāṇapavattameva.",
  "atk-abh01a:1717_14": "Taṃ duvidhaṃ hoti –",
  "atk-abh01a:1717_15": "upādinnakaṃ anupādinnakanti.",
  "atk-abh01a:1717_16": "Tesu maggassa anupādinnakato vuṭṭhānacchāyā dissatīti vatvā anupādinnakato vuṭṭhātīti vadiṃsu.",
  "atk-abh01a:1718_0": "Sotāpattimaggena hi cattāri diṭṭhigatasampayuttāni vicikicchāsahagatanti pañca cittāni pahīyanti.",
  "atk-abh01a:1718_1": "Tāni rūpaṃ samuṭṭhāpenti.",
  "atk-abh01a:1718_2": "Taṃ anupādinnakarūpakkhandho.",
  "atk-abh01a:1718_3": "Tāni cittāni viññāṇakkhandho.",
  "atk-abh01a:1718_4": "Taṃsampayuttā vedanā saññā saṅkhārā tayo arūpakkhandhā.",
  "atk-abh01a:1718_5": "Tattha sace sotāpannassa sotāpattimaggo abhāvito abhavissa tāni pañca cittāni chasu ārammaṇesu pariyuṭṭhānaṃ pāpuṇeyyuṃ.",
  "atk-abh01a:1718_6": "Sotāpattimaggo pana tesaṃ pariyuṭṭhānenappattiṃ vārayamāno setusamugghātaṃ abhabbuppattikabhāvaṃ kurumāno anupādinnakato vuṭṭhāti nāma.",
  "atk-abh01a:1719_0": "Sakadāgāmimaggena cattāri diṭṭhigatavippayuttāni dve domanassasahagatānīti oḷārikakāmarāgabyāpādavasena cha cittāni pahīyanti.",
  "atk-abh01a:1719_1": "Anāgāmimaggena aṇusahagatakāmarāgabyāpādavasena tāni eva cha cittāni pahīyanti.",
  "atk-abh01a:1719_2": "Arahattamaggena cattāri diṭṭhigatavippayuttāni uddhaccasahagatañcāti pañca akusalacittāni pahīyanti.",
  "atk-abh01a:1719_3": "Tattha sace tesaṃ ariyānaṃ te maggā abhāvitā assu,",
  "atk-abh01a:1719_4": "tāni cittāni chasu ārammaṇesu pariyuṭṭhānaṃ pāpuṇeyyuṃ.",
  "atk-abh01a:1719_5": "Te pana tesaṃ maggā pariyuṭṭhānappattiṃ vārayamānā setusamugghātaṃ abhabbuppattikabhāvaṃ kurumānā anupādinnakato vuṭṭhahanti nāma.",
  "atk-abh01a:1720_0": "Upādinnakato vuṭṭhānacchāyā dissatīti vatvā upādinnakato vuṭṭhātītipi vadiṃsu.",
  "atk-abh01a:1720_1": "Sace hi sotāpannassa sotāpattimaggo abhāvito abhavissa,",
  "atk-abh01a:1720_2": "ṭhapetvā satta bhave anamatagge saṃsāravaṭṭe upādinnakappavattaṃ pavatteyya. Kasmā?",
  "atk-abh01a:1720_3": "Tassa pavattiyā hetūnaṃ atthitāya.",
  "atk-abh01a:1720_4": "Tīṇi saṃyojanāni diṭṭhānusayo vicikicchānusayoti ime pana pañca kilese sotāpattimaggo uppajjamānova samugghāteti.",
  "atk-abh01a:1720_5": "Idāni kuto sotāpannassa satta bhave ṭhapetvā anamatagge saṃsāravaṭṭe upādinnakappavattaṃ pavattissati?",
  "atk-abh01a:1720_6": "Evaṃ sotāpattimaggo upādinnakappavattaṃ appavattaṃ kurumāno upādinnakato vuṭṭhāti nāma.",
  "atk-abh01a:1721_0": "Sace sakadāgāmissa sakadāgāmimaggo abhāvito abhavissa,",
  "atk-abh01a:1721_1": "ṭhapetvā dve bhave pañcasu bhavesu upādinnakapavattaṃ pavatteyya. Kasmā?",
  "atk-abh01a:1721_2": "Tassa pavattiyā hetūnaṃ atthitāya.",
  "atk-abh01a:1721_3": "Oḷārikāni kāmarāgapaṭighasaṃyojanāni oḷāriko kāmarāgānusayo paṭighānusayoti ime pana cattāro kilese so maggo uppajjamānova samugghāteti.",
  "atk-abh01a:1721_4": "Idāni kuto sakadāgāmissa dve bhave ṭhapetvā pañcasu bhavesu upādinnakappavattaṃ pavattissati?",
  "atk-abh01a:1721_5": "Evaṃ sakadāgāmimaggo upādinnakappavattaṃ appavattaṃ kurumāno upādinnakato vuṭṭhāti nāma.",
  "atk-abh01a:1722_0": "Sace anāgāmissa anāgāmimaggo abhāvito abhavissa,",
  "atk-abh01a:1722_1": "ṭhapetvā ekaṃ bhavaṃ dutiyabhave upādinnakappavattaṃ pavatteyya. Kasmā?",
  "atk-abh01a:1722_2": "Tassa pavattiyā hetūnaṃ atthitāya.",
  "atk-abh01a:1722_3": "Aṇusahagatāni kāmarāgapaṭighasaṃyojanāni aṇusahagato kāmarāgānusayo paṭighānusayoti ime pana cattāro kilese so maggo uppajjamānova samugghāteti.",
  "atk-abh01a:1722_4": "Idāni kuto anāgāmissa ekaṃ bhavaṃ ṭhapetvā dutiyabhave upādinnakappavattaṃ pavattissati?",
  "atk-abh01a:1722_5": "Evaṃ anāgāmimaggo upādinnakappavattaṃ appavattaṃ kurumāno upādinnakato vuṭṭhāti nāma.",
  "atk-abh01a:1723_0": "Sace arahato arahattamaggo abhāvito abhavissa,",
  "atk-abh01a:1723_1": "rūpārūpabhavesu upādinnakappavattaṃ pavatteyya. Kasmā?",
  "atk-abh01a:1723_2": "Tassa pavattiyā hetūnaṃ atthitāya.",
  "atk-abh01a:1723_3": "Rūparāgo arūparāgo māno uddhaccaṃ avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova samugghāteti.",
  "atk-abh01a:1723_4": "Idāni kuto khīṇāsavassa punabbhave upādinnakappavattaṃ pavattissati?",
  "atk-abh01a:1723_5": "Evaṃ arahattamaggo upādinnakappavattaṃ appavattaṃ kurumāno upādinnakato vuṭṭhāti nāma.",
  "atk-abh01a:1724_0": "Sotāpattimaggo cettha apāyabhavato vuṭṭhāti,",
  "atk-abh01a:1724_1": "sakadāgāmimaggo sugatikāmabhavekadesato,",
  "atk-abh01a:1724_2": "anāgāmimaggo kāmabhavato,",
  "atk-abh01a:1724_3": "arahattamaggo rūpārūpabhavato sabbabhavehipi vuṭṭhāti evāti vadanti.",
  "atk-abh01a:1725_0": "Imassa panatthassa vibhāvanatthaṃ ayaṃ pāḷi –",
  "atk-abh01a:1725_1": "“sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṃsāravaṭṭe ye uppajjeyyuṃ,",
  "atk-abh01a:1725_2": "nāmañca rūpañca etthete nirujjhanti vūpasamanti atthaṃ gacchanti paṭippassambhanti.",
  "atk-abh01a:1726_0": "‘Sakadāgāmimaggañāṇena abhisaṅkhāraviññāṇassa nirodhena dve bhave ṭhapetvā pañcasu bhavesu ye uppajjeyyuṃ,",
  "atk-abh01a:1726_1": "nāmañca rūpañca etthete nirujjhanti vūpasamanti atthaṃ gacchanti paṭippassambhanti.",
  "atk-abh01a:1727_0": "‘Anāgāmimaggañāṇena abhisaṅkhāraviññāṇassa nirodhena ekaṃ bhavaṃ ṭhapetvā kāmadhātuyā dvīsu bhavesu ye uppajjeyyuṃ,",
  "atk-abh01a:1727_1": "nāmañca rūpañca etthete nirujjhanti vūpasamanti atthaṃ gacchanti paṭippassambhanti.",
  "atk-abh01a:1728_0": "‘Arahattamaggañāṇena abhisaṅkhāraviññāṇassa nirodhena rūpadhātuyā vā arūpadhātuyā vā ye uppajjeyyuṃ,",
  "atk-abh01a:1728_1": "nāmañca rūpañca etthete nirujjhanti vūpasamanti atthaṃ gacchanti paṭippassambhanti.",
  "atk-abh01a:1728_2": "Arahato anupādisesāya nibbānadhātuyā parinibbāyantassa carimaviññāṇassa nirodhena paññā ca sati ca nāmañca",
  "atk-abh01a:1728_3": "rūpañca etthete nirujjhanti vūpasamanti atthaṃ gacchanti paṭippassambhantī”ti.",
  "atk-abh01a:1728_4": "Ayaṃ tāva nimitte vinicchayo.",
  "atk-abh01a:1729_0": "‘Paṭipadāpatī’ti –",
  "atk-abh01a:1729_1": "ettha pana paṭipadā calati na calatīti? Calati.",
  "atk-abh01a:1729_2": "Tathāgatassa hi sāriputtattherassa ca cattāropi maggā sukhapaṭipadā khippābhiññā ahesuṃ.",
  "atk-abh01a:1729_3": "Mahāmoggallānattherassa paṭhamamaggo sukhapaṭipado khippābhiñño,",
  "atk-abh01a:1729_4": "upari tayo maggā dukkhapaṭipadā khippābhiññā. Kasmā?",
  "atk-abh01a:1729_5": "Niddābhibhūtattā.",
  "atk-abh01a:1729_6": "Sammāsambuddho kira sattāhaṃ daharakumārakaṃ viya theraṃ parihari.",
  "atk-abh01a:1729_7": "Theropi ekadivasaṃ niddāyamāno nisīdi.",
  "atk-abh01a:1729_8": "Atha naṃ satthā āha –",
  "atk-abh01a:1729_9": "“pacalāyasi no tvaṃ,",
  "atk-abh01a:1729_10": "moggallāna,",
  "atk-abh01a:1729_11": "pacalāyasi no tvaṃ moggallānā”ti.",
  "atk-abh01a:1729_12": "Evarūpassapi mahābhiññappattassa sāvakassa paṭipadā calati,",
  "atk-abh01a:1729_13": "sesānaṃ kiṃ na calissati?",
  "atk-abh01a:1729_14": "Ekaccassa hi bhikkhuno cattāropi maggā dukkhapaṭipadā dandhābhiññā honti,",
  "atk-abh01a:1729_15": "ekaccassa dukkhapaṭipadā khippābhiññā,",
  "atk-abh01a:1729_16": "ekaccassa sukhapaṭipadā dandhābhiññā,",
  "atk-abh01a:1729_17": "ekaccassa sukhapaṭipadā khippābhiññā.",
  "atk-abh01a:1729_18": "Ekaccassa paṭhamamaggo dukkhapaṭipado dandhābhiñño hoti,",
  "atk-abh01a:1729_19": "dutiyamaggo dukkhapaṭipado khippābhiñño,",
  "atk-abh01a:1729_20": "tatiyamaggo sukhapaṭipado dandhābhiñño,",
  "atk-abh01a:1729_21": "catutthamaggo sukhapaṭipado khippābhiññoti.",
  "atk-abh01a:1730_0": "Yathā ca paṭipadā evaṃ adhipatipi calati eva.",
  "atk-abh01a:1730_1": "Ekaccassa hi bhikkhuno cattāropi maggā chandādhipateyyā honti,",
  "atk-abh01a:1730_2": "ekaccassa vīriyādhipateyyā,",
  "atk-abh01a:1730_3": "ekaccassa cittādhipateyyā,",
  "atk-abh01a:1730_4": "ekaccassa vīmaṃsādhipateyyā.",
  "atk-abh01a:1730_5": "Ekaccassa pana paṭhamamaggo chandādhipateyyo hoti,",
  "atk-abh01a:1730_6": "dutiyo vīriyādhipateyyo,",
  "atk-abh01a:1730_7": "tatiyo cittādhipateyyo,",
  "atk-abh01a:1730_8": "catuttho vīmaṃsādhipateyyoti.",
  "atk-abh01a:1731_0": "Pakiṇṇakakathā niṭṭhitā.",
  "atk-abh01a:1732_0": "Paṭhamamaggavīsatimahānayo",
  "atk-abh01a:1733_0": "357.",
  "atk-abh01a:1733_1": "Idāni yasmā lokuttarakusalaṃ bhāvento na kevalaṃ upanijjhāyanaṭṭhena jhānaṃyeva bhāveti,",
  "atk-abh01a:1733_2": "niyyānaṭṭhena pana maggampi bhāveti,",
  "atk-abh01a:1733_3": "upaṭṭhānaṭṭhena satipaṭṭhānampi,",
  "atk-abh01a:1733_4": "padahanaṭṭhena sammappadhānampi,",
  "atk-abh01a:1733_5": "ijjhanaṭṭhena iddhipādampi,",
  "atk-abh01a:1733_6": "adhipatiyaṭṭhena indriyampi,",
  "atk-abh01a:1733_7": "akampiyaṭṭhena balampi,",
  "atk-abh01a:1733_8": "bujjhanaṭṭhena bojjhaṅgampi,",
  "atk-abh01a:1733_9": "tathaṭṭhena saccampi,",
  "atk-abh01a:1733_10": "avikkhepaṭṭhena samathampi,",
  "atk-abh01a:1733_11": "suññataṭṭhena dhammampi,",
  "atk-abh01a:1733_12": "rāsaṭṭhena khandhampi,",
  "atk-abh01a:1733_13": "āyatanaṭṭhena āyatanampi,",
  "atk-abh01a:1733_14": "suññasabhāvanissattaṭṭhena dhātumpi,",
  "atk-abh01a:1733_15": "paccayaṭṭhena āhārampi,",
  "atk-abh01a:1733_16": "phusanaṭṭhena phassampi,",
  "atk-abh01a:1733_17": "vedayitaṭṭhena vedanampi,",
  "atk-abh01a:1733_18": "sañjānanaṭṭhena saññampi,",
  "atk-abh01a:1733_19": "cetayitaṭṭhena cetanampi,",
  "atk-abh01a:1733_20": "vijānanaṭṭhena cittampi bhāveti,",
  "atk-abh01a:1733_21": "tasmā etesaṃ ekūnavīsatiyā padānaṃ dassanatthaṃ puna katame dhammā kusalātiādi vuttaṃ.",
  "atk-abh01a:1733_22": "Evaṃ ‘idampi bhāveti,",
  "atk-abh01a:1733_23": "idampi bhāvetī’ti puggalajjhāsayena ceva desanāvilāsena ca vīsati nayā desitā honti.",
  "atk-abh01a:1733_24": "Dhammaṃ sotuṃ nisinnadevaparisāya hi ye upanijjhāyanaṭṭhena lokuttaraṃ ‘jhāna’nti kathite bujjhanti,",
  "atk-abh01a:1733_25": "tesaṃ sappāyavasena jhānanti kathitaṃ…pe…",
  "atk-abh01a:1733_26": "ye vijānanaṭṭhena ‘citta’nti vutte bujjhanti,",
  "atk-abh01a:1733_27": "tesaṃ sappāyavasena cittanti kathitaṃ.",
  "atk-abh01a:1733_28": "Ayamettha ‘puggalajjhāsayo’.",
  "atk-abh01a:1734_0": "Sammāsambuddho pana attano buddhasubodhitāya dasabalacatuvesārajjacatupaṭisambhidatāya chaasādhāraṇañāṇayogena",
  "atk-abh01a:1734_1": "ca desanaṃ yadicchakaṃ niyametvā dasseti.",
  "atk-abh01a:1734_2": "Icchanto upanijjhāyanaṭṭhena lokuttaraṃ jhānanti dasseti,",
  "atk-abh01a:1734_3": "icchanto niyyānaṭṭhena…pe…",
  "atk-abh01a:1734_4": "vijānanaṭṭhena lokuttaraṃ cittanti.",
  "atk-abh01a:1734_5": "Ayaṃ ‘desanāvilāso’ nāma.",
  "atk-abh01a:1734_6": "Tattha yatheva lokuttaraṃ jhānanti vuttaṭṭhāne dasa nayā vibhattā,",
  "atk-abh01a:1734_7": "evaṃ maggādīsupi teyeva veditabbā.",
  "atk-abh01a:1734_8": "Iti vīsatiyā ṭhānesu dasa dasa katvā dve nayasatāni vibhattāni honti.",
  "atk-abh01a:1735_0": "358.",
  "atk-abh01a:1735_1": "Idāni adhipatibhedaṃ dassetuṃ puna katame dhammā kusalātiādi āraddhaṃ.",
  "atk-abh01a:1735_2": "Tattha chandaṃ dhuraṃ jeṭṭhakaṃ pubbaṅgamaṃ katvā nibbattitaṃ lokuttaraṃ jhānaṃ chandādhipateyyaṃ nāma.",
  "atk-abh01a:1735_3": "Sesesupi eseva nayo.",
  "atk-abh01a:1735_4": "Iti purimasmiṃ suddhike dvenayasatāni chandādhipateyyādīsupi dve dveti nayasahassena bhājetvā paṭhamamaggaṃ dassesi dhammarājā.",
  "atk-abh01a:1736_0": "Paṭhamamaggo niṭṭhito.",
  "atk-abh01a:1737_0": "Dutiyamaggo",
  "atk-abh01a:1738_0": "361.",
  "atk-abh01a:1738_1": "Idāni dutiyamaggādīnaṃ dassanatthaṃ puna katame dhammā kusalātiādi āraddhaṃ.",
  "atk-abh01a:1738_2": "Tattha kāmarāgabyāpādānaṃ tanubhāvāyāti etesaṃ kilesānaṃ tanubhāvatthāya.",
  "atk-abh01a:1738_3": "Tattha dvīhi kāraṇehi tanubhāvo veditabbo –",
  "atk-abh01a:1738_4": "adhiccuppattiyā ca pariyuṭṭhānamandatāya ca.",
  "atk-abh01a:1738_5": "Sakadāgāmissa hi,",
  "atk-abh01a:1738_6": "vaṭṭānusārimahājanasseva,",
  "atk-abh01a:1738_7": "kilesā abhiṇhaṃ nuppajjanti,",
  "atk-abh01a:1738_8": "kadāci kadāci uppajjanti;",
  "atk-abh01a:1738_9": "uppajjantāpi viraḷākārā hutvā uppajjanti,",
  "atk-abh01a:1738_10": "viraḷavāpitakhette aṅkurā viya.",
  "atk-abh01a:1738_11": "Uppajjamānāpi,",
  "atk-abh01a:1738_12": "ca vaṭṭānusārimahājanasseva,",
  "atk-abh01a:1738_13": "maddantā pharantā chādentā andhakāraṃ karontā nuppajjanti.",
  "atk-abh01a:1738_14": "Dvīhi pana maggehi pahīnattā mandā mandā uppajjanti.",
  "atk-abh01a:1738_15": "Tanukākārā hutvā uppajjanti,",
  "atk-abh01a:1738_16": "abbhapaṭalaṃ viya makkhikāpattaṃ viya ca.",
  "atk-abh01a:1739_0": "Tattha keci therā vadanti –",
  "atk-abh01a:1739_1": "‘sakadāgāmissa kilesā kiñcāpi cirena uppajjanti,",
  "atk-abh01a:1739_2": "bahalāva pana hutvā uppajjanti,",
  "atk-abh01a:1739_3": "tathā hissa puttā ca dhītaro ca dissantī’ti.",
  "atk-abh01a:1739_4": "Etaṃ pana appamāṇaṃ.",
  "atk-abh01a:1739_5": "Puttadhītaro hi aṅgapaccaṅgaparāmasanamattenapi honti.",
  "atk-abh01a:1739_6": "Dvīhi pana maggehi pahīnattā natthi kilesānaṃ bahalatāti.",
  "atk-abh01a:1739_7": "Dvīhi eva kāraṇehissa kilesānaṃ tanubhāvo veditabbo –",
  "atk-abh01a:1739_8": "adhiccuppattiyā ca pariyuṭṭhānamandatāya cāti.",
  "atk-abh01a:1740_0": "Dutiyāyāti gaṇanavasenāpi dutiyuppattivasenāpi dutiyāya.",
  "atk-abh01a:1740_1": "Bhūmiyā pattiyāti sāmaññaphalassa paṭilābhatthāya.",
  "atk-abh01a:1740_2": "Tatiyacatutthesupi eseva nayo.",
  "atk-abh01a:1740_3": "Visesamattaṃyeva pana vakkhāma.",
  "atk-abh01a:1741_0": "Aññindriyanti ājānanakaṃ indriyaṃ.",
  "atk-abh01a:1741_1": "Paṭhamamaggena ñātamariyādaṃ anatikkamitvā tesaṃyeva tena maggena ñātānaṃ catusaccadhammānaṃ jānanakaṃ indriyanti vuttaṃ hoti.",
  "atk-abh01a:1741_2": "Niddesavārepissa imināva nayena attho veditabbo.",
  "atk-abh01a:1741_3": "Koṭṭhāsavārepi imināva saddhiṃ navindriyāni honti.",
  "atk-abh01a:1741_4": "Sesaṃ purimanayeneva veditabbaṃ.",
  "atk-abh01a:1742_0": "Dutiyamaggo niṭṭhito.",
  "atk-abh01a:1743_0": "Tatiyacatutthamaggā",
  "atk-abh01a:1744_0": "362.",
  "atk-abh01a:1744_1": "Tatiye anavasesappahānāyāti tesaṃyeva sakadāgāmimaggena tanubhūtānaṃ saṃyojanānaṃ nissesapajahanatthāya.",
  "atk-abh01a:1745_0": "Catutthe rūparāgaarūparāgamānauddhaccaavijjāya anavasesappahānāyāti etesaṃ pañcannaṃ uddhambhāgiyasaṃyojanānaṃ nissesapajahanatthāya.",
  "atk-abh01a:1745_1": "Tattha rūparāgoti rūpabhave chandarāgo.",
  "atk-abh01a:1745_2": "Arūparāgoti arūpabhave chandarāgo.",
  "atk-abh01a:1745_3": "Mānoti arahattamaggavajjhako māno eva.",
  "atk-abh01a:1745_4": "Tathā uddhaccāvijjā.",
  "atk-abh01a:1745_5": "Imesupi dvīsu maggesu navamaṃ aññindriyameva hoti.",
  "atk-abh01a:1746_0": "Catumagganayasahassaṃ",
  "atk-abh01a:1747_0": "Sabbamaggesu padapaṭipāṭiyā samasaṭṭhipadāni,",
  "atk-abh01a:1747_1": "catūhi apaṇṇakaṅgehi saddhiṃ catusaṭṭhi honti.",
  "atk-abh01a:1747_2": "Asambhinnato pana tettiṃsa.",
  "atk-abh01a:1747_3": "Koṭṭhāsavārasuññatavārā pākatikā eva.",
  "atk-abh01a:1747_4": "Yathā ca pana paṭhamamagge evaṃ dutiyādīsupi nayasahassamevāti cattāro magge catūhi nayasahassehi bhājetvā dassesi dhammarājā.",
  "atk-abh01a:1748_0": "Saccavibhaṅge pana saṭṭhi nayasahassāni lokuttarāni imesaṃ eva vasena nikkhittāni.",
  "atk-abh01a:1748_1": "Satipaṭṭhānavibhaṅge vīsati nayasahassāni lokuttarāni,",
  "atk-abh01a:1748_2": "sammappadhānavibhaṅge vīsati,",
  "atk-abh01a:1748_3": "iddhipādavibhaṅge dvattiṃsa,",
  "atk-abh01a:1748_4": "bojjhaṅgavibhaṅge dvattiṃsa,",
  "atk-abh01a:1748_5": "maggaṅgavibhaṅge aṭṭhavīsati nayasahassāni lokuttarāni imesaṃ eva vasena nikkhittāni.",
  "atk-abh01a:1749_0": "Idha pana catūsu maggesu cattāriyeva nayasahassāni.",
  "atk-abh01a:1749_1": "Tesu paṭhamajjhānike paṭhamamagge aṭṭhaṅgāni bhājitāni;",
  "atk-abh01a:1749_2": "tathā dutiyādīsu.",
  "atk-abh01a:1749_3": "Tattha paṭhamamagge sammādiṭṭhi micchādiṭṭhiṃ pajahatīti sammādiṭṭhi.",
  "atk-abh01a:1749_4": "Sammāsaṅkappādayopi micchāsaṅkappādīnaṃ pajahanaṭṭheneva veditabbā.",
  "atk-abh01a:1749_5": "Evaṃ sante ‘paṭhamamaggeneva dvāsaṭṭhiyā diṭṭhigatānaṃ pahīnattā uparimaggattayena pahātabbā diṭṭhi nāma natthi.",
  "atk-abh01a:1749_6": "Tattha sammādiṭṭhīti nāmaṃ kathaṃ hotī’ti?",
  "atk-abh01a:1749_7": "‘Yathā visaṃ atthi vā,",
  "atk-abh01a:1749_8": "hotu mā vā,",
  "atk-abh01a:1749_9": "agado agado tveva vuccati,",
  "atk-abh01a:1749_10": "evaṃ micchādiṭṭhi atthi vā,",
  "atk-abh01a:1749_11": "hotu mā vā,",
  "atk-abh01a:1749_12": "ayaṃ sammādiṭṭhi eva nāma’.",
  "atk-abh01a:1750_0": "‘Yadi evaṃ nāmamattamevetaṃ hoti,",
  "atk-abh01a:1750_1": "uparimaggattaye pana sammādiṭṭhiyā kiccābhāvo āpajjati,",
  "atk-abh01a:1750_2": "maggaṅgāni na paripūrenti,",
  "atk-abh01a:1750_3": "tasmā sammādiṭṭhi sakiccakā kātabbā maggaṅgāni pūretabbānī’ti.",
  "atk-abh01a:1750_4": "Sakiccakā cettha sammādiṭṭhi yathālābhaniyamena dīpetabbā.",
  "atk-abh01a:1750_5": "Uparimaggattayavajjho hi eko māno atthi,",
  "atk-abh01a:1750_6": "so diṭṭhiṭṭhāne tiṭṭhati.",
  "atk-abh01a:1750_7": "Sā taṃ mānaṃ pajahatīti sammādiṭṭhi.",
  "atk-abh01a:1750_8": "Sotāpattimaggasmiñhi sammādiṭṭhi micchādiṭṭhiṃ pajahati.",
  "atk-abh01a:1750_9": "Sotāpannassa pana sakadāgāmimaggavajjho māno atthi,",
  "atk-abh01a:1750_10": "so diṭṭhiṭṭhāne tiṭṭhati sā taṃ mānaṃ pajahatīti sammādiṭṭhi.",
  "atk-abh01a:1750_11": "Tasseva sattaakusalacittasahajāto saṅkappo atthi.",
  "atk-abh01a:1750_12": "Teheva cittehi vācaṅgacopanaṃ atthi,",
  "atk-abh01a:1750_13": "kāyaṅgacopanaṃ atthi,",
  "atk-abh01a:1750_14": "paccayaparibhogo atthi,",
  "atk-abh01a:1750_15": "sahajātavāyāmo atthi,",
  "atk-abh01a:1750_16": "asatibhāvo atthi,",
  "atk-abh01a:1750_17": "sahajātacittekaggatā atthi.",
  "atk-abh01a:1750_18": "Ete micchāsaṅkappādayo nāma sakadāgāmimagge sammāsaṅkappādayo.",
  "atk-abh01a:1750_19": "Tesaṃ pahānena sammāsaṅkappādayoti veditabbā.",
  "atk-abh01a:1750_20": "Evaṃ sakadāgāmimagge aṭṭhaṅgāni sakiccakāni katvā āgatāni.",
  "atk-abh01a:1750_21": "Sakadāgāmissa anāgāmimaggavajjho māno atthi.",
  "atk-abh01a:1750_22": "So diṭṭhiṭṭhāne tiṭṭhati.",
  "atk-abh01a:1750_23": "Tasseva sattahi cittehi sahajātā saṅkappādayo.",
  "atk-abh01a:1750_24": "Tesaṃ pahānena anāgāmimagge aṭṭhannaṃ aṅgānaṃ sakiccakatā veditabbā.",
  "atk-abh01a:1750_25": "Anāgāmissa arahattamaggavajjho māno atthi.",
  "atk-abh01a:1750_26": "So diṭṭhiṭṭhāne tiṭṭhati.",
  "atk-abh01a:1750_27": "Yāni panassa pañca akusalacittāni,",
  "atk-abh01a:1750_28": "tehi sahajātā saṅkappādayo.",
  "atk-abh01a:1750_29": "Tesaṃ pahānena arahattamagge aṭṭhannaṃ aṅgānaṃ sakiccakatā veditabbā.",
  "atk-abh01a:1751_0": "Imesu catūsu maggesu paṭhamamaggena cattāri saccāni diṭṭhāni.",
  "atk-abh01a:1751_1": "‘Uparimaggattayaṃ diṭṭhakameva passati,",
  "atk-abh01a:1751_2": "adiṭṭhakaṃ passatī’ti diṭṭhakameva passatīti ayaṃ ācariyānaṃ samānatthakathā.",
  "atk-abh01a:1751_3": "Vitaṇḍavādī panāha ‘adiṭṭhaṃ passatī’ti.",
  "atk-abh01a:1751_4": "So vattabbo –",
  "atk-abh01a:1751_5": "‘paṭhamamagge katamaṃ indriyaṃ bhājesī’ti?",
  "atk-abh01a:1751_6": "Jānamāno ‘anaññātaññassāmītindriya’nti vakkhati.",
  "atk-abh01a:1751_7": "‘Uparimaggesu katara’nti?",
  "atk-abh01a:1751_8": "Vuttepi ‘aññindriya’nti vakkhati.",
  "atk-abh01a:1751_9": "So vattabbo –",
  "atk-abh01a:1751_10": "‘adiṭṭhasaccadassane sati uparimaggesupi anaññātaññassāmītindriyameva bhājehi.",
  "atk-abh01a:1751_11": "Evaṃ te pañho samessatī’ti.",
  "atk-abh01a:1751_12": "‘Kilese pana aññe añño pajahati;",
  "atk-abh01a:1751_13": "pahīne eva pajahatī’ti?",
  "atk-abh01a:1751_14": "‘Aññe añño pajahatī’ti.",
  "atk-abh01a:1751_15": "‘Yadi aññe añño,",
  "atk-abh01a:1751_16": "appahīne kilese pajahati.",
  "atk-abh01a:1751_17": "Saccānipi adiṭṭhāneva passatī’ti evaṃvādī puggalo pucchitabbo –",
  "atk-abh01a:1751_18": "‘saccāni nāma katī’ti?",
  "atk-abh01a:1751_19": "Jānanto ‘cattārī’ti vakkhati.",
  "atk-abh01a:1751_20": "So vattabbo –",
  "atk-abh01a:1751_21": "‘tava vāde soḷasa saccāni āpajjanti.",
  "atk-abh01a:1751_22": "Tvaṃ buddhehipi adiṭṭhaṃ passasi.",
  "atk-abh01a:1751_23": "Bahusaccako nāma tvaṃ.",
  "atk-abh01a:1751_24": "Evaṃ mā gaṇha.",
  "atk-abh01a:1751_25": "Saccadassanaṃ nāma apubbaṃ natthi,",
  "atk-abh01a:1751_26": "kilese pana appahīne pajahatī’ti.",
  "atk-abh01a:1752_0": "Tattha saccadassanassa apubbābhāve peḷopamaṃ nāma gahitaṃ –",
  "atk-abh01a:1752_1": "ekassa kira cattāro ratanapeḷā sāragabbhe ṭhapitā.",
  "atk-abh01a:1752_2": "So rattibhāge peḷāsu uppannakicco dvāraṃ vivaritvā,",
  "atk-abh01a:1752_3": "dīpaṃ jāletvā,",
  "atk-abh01a:1752_4": "dīpena vihate andhakāre,",
  "atk-abh01a:1752_5": "peḷāsu pākaṭabhāvaṃ gatāsu,",
  "atk-abh01a:1752_6": "tāsu kiccaṃ katvā dvāraṃ pidahitvā gato.",
  "atk-abh01a:1752_7": "Puna andhakāraṃ avatthari.",
  "atk-abh01a:1752_8": "Dutiyavārepi tatiyavārepi tatheva akāsi.",
  "atk-abh01a:1752_9": "Catutthavāre dvāre vivaṭe andhakāre peḷā na paññāyantīti vīmaṃsantasseva sūriyo uggañchi,",
  "atk-abh01a:1752_10": "sūriyobhāsena vihate andhakāre peḷāsu kiccaṃ katvā pakkāmi.",
  "atk-abh01a:1753_0": "Tattha cattāro peḷā viya cattāri saccāni.",
  "atk-abh01a:1753_1": "Tāsu kicce uppanne dvāravivaraṇakālo viya sotāpattimaggassa vipassanābhinīharaṇakālo.",
  "atk-abh01a:1753_2": "Andhakāraṃ viya saccapaṭicchādakatamaṃ.",
  "atk-abh01a:1753_3": "Dīpo bhāso viya sotāpattimaggobhāso.",
  "atk-abh01a:1753_4": "Vihate andhakāre tassa purisassa peḷānaṃ pākaṭabhāvo viya maggañāṇassa saccānaṃ pākaṭabhāvo.",
  "atk-abh01a:1753_5": "Maggañāṇassa pākaṭāni pana maggasamaṅgissa puggalassa pākaṭāneva honti.",
  "atk-abh01a:1753_6": "Peḷāsu kiccaṃ katvā gatakālo viya sotāpattimaggassa attanā pahātabbakilese pajahitvā niruddhakālo.",
  "atk-abh01a:1753_7": "Puna andhakārāvattharaṇaṃ viya uparimaggattayavajjhasaccapaṭicchādakatamaṃ.",
  "atk-abh01a:1754_0": "Dutiyavāre dvāravivaraṇakālo viya sakadāgāmimaggassa vipassanābhinīharaṇakālo.",
  "atk-abh01a:1754_1": "Dīpobhāso viya sakadāgāmimaggobhāso.",
  "atk-abh01a:1754_2": "Peḷāsu kiccaṃ katvā gatakālo viya sakadāgāmimaggassa attanā pahātabbakilese pajahitvā niruddhakālo.",
  "atk-abh01a:1754_3": "Puna andhakārāvattharaṇaṃ viya uparimaggadvayavajjhasaccapaṭicchādakatamaṃ.",
  "atk-abh01a:1755_0": "Tatiyavāre dvāravivaraṇakālo viya anāgāmimaggassa vipassanābhinīharaṇakālo.",
  "atk-abh01a:1755_1": "Dīpobhāso viya anāgāmimaggobhāso.",
  "atk-abh01a:1755_2": "Peḷāsu kiccaṃ katvā gatakālo viya anāgāmimaggassa attanā pahātabbakilese pajahitvā niruddhakālo.",
  "atk-abh01a:1755_3": "Puna andhakārāvattharaṇaṃ viya upariarahattamaggavajjhasaccapaṭicchādakatamaṃ.",
  "atk-abh01a:1756_0": "Catutthavāre dvāravivaraṇakālo viya arahattamaggassa vipassanābhinīharaṇakālo.",
  "atk-abh01a:1756_1": "Sūriyuggamanaṃ viya arahattamagguppādo.",
  "atk-abh01a:1756_2": "Andhakāravidhamanaṃ viya arahattamaggassa saccapaṭicchādakatamavinodanaṃ.",
  "atk-abh01a:1756_3": "Vihate andhakāre tassa peḷānaṃ pākaṭabhāvo viya arahattamaggañāṇassa catunnaṃ saccānaṃ pākaṭabhāvo.",
  "atk-abh01a:1756_4": "Ñāṇassa pākaṭāni pana puggalassa pākaṭāneva honti.",
  "atk-abh01a:1756_5": "Peḷāsu kiccaṃ katvā gatakālo viya arahattamaggassa sabbakilesakhepanaṃ.",
  "atk-abh01a:1756_6": "Sūriyuggamanato paṭṭhāya ālokasseva pavattikālo viya arahattamaggassa uppannakālato paṭṭhāya puna saccapaṭicchādakatamābhāvo.",
  "atk-abh01a:1756_7": "Idaṃ tāva saccadassanassa apubbābhāve opammaṃ.",
  "atk-abh01a:1757_0": "Diṭṭhakameva hi passati.",
  "atk-abh01a:1757_1": "‘Kilese pana aññe añño pajahatī’ti ettha khāropamaṃ nāma gahitaṃ.",
  "atk-abh01a:1757_2": "Eko puriso kiliṭṭhaṃ vatthaṃ rajakassa adāsi.",
  "atk-abh01a:1757_3": "Rajako ūsakhāraṃ chārikakhāraṃ gomayakhāranti tayo khāre datvā khārehi khāditabhāvaṃ ñatvā udake vikkhāletvā oḷārikoḷārikaṃ malaṃ pavāhesi.",
  "atk-abh01a:1757_4": "Tato na tāva parisuddhanti dutiyampi tatheva khāre datvā,",
  "atk-abh01a:1757_5": "udake vikkhāletvā,",
  "atk-abh01a:1757_6": "tato nātisaṇhataraṃ malaṃ pavāhesi.",
  "atk-abh01a:1757_7": "Tato na tāva parisuddhanti tatiyampi te khāre datvā udake vikkhāletvā tato saṇhataraṃ malaṃ pavāhesi.",
  "atk-abh01a:1757_8": "Tato na tāva parisuddhanti catutthampi te khāre datvā,",
  "atk-abh01a:1757_9": "udake vikkhāletvā aṃsuabbhantaragatampi nissesaṃ malaṃ pavāhetvā sāmikassa adāsi.",
  "atk-abh01a:1757_10": "So gandhakaraṇḍake pakkhipitvā icchiticchitakāle paridahati.",
  "atk-abh01a:1758_0": "Tattha kiliṭṭhavatthaṃ viya kilesānugataṃ cittaṃ.",
  "atk-abh01a:1758_1": "Tividhakhāradānakālo viya tīsu anupassanāsu kammassa pavattanakālo.",
  "atk-abh01a:1758_2": "Udake vikkhāletvā oḷārikoḷārikamalappavāhanaṃ viya sotāpattimaggena pañcakilesakhepanaṃ.",
  "atk-abh01a:1758_3": "Dutiyampi tesaṃ khārānaṃ anuppadānaṃ viya ‘na tāva parisuddhaṃ idaṃ citta’nti tāsuyeva tīsu anupassanāsu kammappavattanaṃ.",
  "atk-abh01a:1758_4": "Tato nātisaṇhataramalappavāhanaṃ viya sakadāgāmimaggena oḷārikasaṃyojanadvayakhepanaṃ.",
  "atk-abh01a:1758_5": "Tato ‘na tāva parisuddhaṃ vattha’nti puna khārattayadānaṃ viya ‘na tāva parisuddhaṃ idaṃ citta’nti tāsuyeva tīsu anupassanāsu kammappavattanaṃ.",
  "atk-abh01a:1758_6": "Tato saṇhataramalappavāhanaṃ viya anāgāmimaggena aṇusahagatasaṃyojanadvayakhepanaṃ.",
  "atk-abh01a:1758_7": "‘Na tāva parisuddhaṃ vattha’nti puna khārattayadānaṃ viya ‘na tāva parisuddhaṃ idaṃ citta’nti tāsuyeva tīsu anupassanāsu kammappavattanaṃ.",
  "atk-abh01a:1758_8": "Tato vikkhālanena aṃsuabbhantaragate male pavāhetvā parisuddhassa rajatapaṭṭasadisassa gandhakaraṇḍake",
  "atk-abh01a:1758_9": "nikkhittassa vatthassa icchiticchitakkhaṇe paridahanaṃ viya arahattamaggena aṭṭhannaṃ kilesānaṃ khepitattā",
  "atk-abh01a:1758_10": "parisuddhassa khīṇāsavacittassa icchiticchitakkhaṇe phalasamāpattivihārena vītināmanaṃ.",
  "atk-abh01a:1758_11": "Idaṃ ‘aññe añño kilese pajahatī’ti ettha opammaṃ.",
  "atk-abh01a:1758_12": "Vuttampi cetaṃ –",
  "atk-abh01a:1759_0": "“Seyyathāpi, āvuso,",
  "atk-abh01a:1759_1": "vatthaṃ saṃkiliṭṭhaṃ malaggahitaṃ,",
  "atk-abh01a:1759_2": "tamenaṃ sāmikā rajakassa anupadajjeyyuṃ.",
  "atk-abh01a:1759_3": "Tamenaṃ rajako ūse vā khāre vā gomaye vā sammadditvā acche udake vikkhāleti.",
  "atk-abh01a:1759_4": "Kiñcāpi taṃ hoti vatthaṃ parisuddhaṃ pariyodātaṃ,",
  "atk-abh01a:1759_5": "atha khvassa hotiyeva ‘aṇusahagato ūsagandho vā khāragandho vā gomayagandho vā asamūhato’.",
  "atk-abh01a:1759_6": "Tamenaṃ rajako sāmikānaṃ deti.",
  "atk-abh01a:1759_7": "Tamenaṃ sāmikā gandhaparibhāvite karaṇḍake nikkhipanti.",
  "atk-abh01a:1759_8": "Yopissa hoti aṇusahagato ūsagandho vā khāragandho vā gomayagandho vā asamūhato,",
  "atk-abh01a:1759_9": "sopi samugghātaṃ gacchati.",
  "atk-abh01a:1759_10": "Evameva kho, āvuso,",
  "atk-abh01a:1759_11": "kiñcāpi ariyasāvakassa pañcorambhāgiyāni saṃyojanāni pahīnāni bhavanti,",
  "atk-abh01a:1759_12": "atha khvassa hotiyeva pañcasu upādānakkhandhesu aṇusahagato ‘asmī’ti māno,",
  "atk-abh01a:1759_13": "‘asmī’ti chando,",
  "atk-abh01a:1759_14": "‘asmī’ti anusayo asamūhato,",
  "atk-abh01a:1759_15": "so aparena samayena pañcasu upādānakkhandhesu udayabbayānupassī viharati –",
  "atk-abh01a:1759_16": "‘iti rūpaṃ,",
  "atk-abh01a:1759_17": "iti rūpassa samudayo,",
  "atk-abh01a:1759_18": "iti rūpassa atthaṅgamo;",
  "atk-abh01a:1759_19": "iti vedanā iti saññā iti saṅkhārā iti viññāṇaṃ,",
  "atk-abh01a:1759_20": "iti viññāṇassa samudayo,",
  "atk-abh01a:1759_21": "iti viññāṇassa atthaṅgamo’ti.",
  "atk-abh01a:1759_22": "Tassimesu pañcasu upādānakkhandhesu udayabbayānupassino viharato yopissa hoti pañcasu upādānakkhandhesu aṇusahagato ‘asmī’ti māno,",
  "atk-abh01a:1759_23": "‘asmī’ti chando,",
  "atk-abh01a:1759_24": "‘asmī’ti anusayo asamūhato,",
  "atk-abh01a:1759_25": "sopi samugghātaṃ gacchatī”ti.",
  "atk-abh01a:1760_0": "Tattha sotāpattimaggena pañca akusalacittāni pahīyanti saddhiṃ cittaṅgavasena uppajjanakapāpadhammehi.",
  "atk-abh01a:1760_1": "Sakadāgāmimaggena dve domanassasahagatacittāni tanukāni bhavanti saddhiṃ cittaṅgavasena uppajjanakapāpadhammehi.",
  "atk-abh01a:1760_2": "Anāgāmimaggena tāniyeva pahīyanti saddhiṃ sampayuttadhammehi.",
  "atk-abh01a:1760_3": "Arahattamaggena pañca akusalacittāni pahīyanti saddhiṃ cittaṅgavasena uppajjanakapāpadhammehi.",
  "atk-abh01a:1760_4": "Imesaṃ dvādasannaṃ akusalacittānaṃ pahīnakālato paṭṭhāya khīṇāsavassa cittaṅgavasena puna pacchatopavattanakakileso nāma na hoti.",
  "atk-abh01a:1761_0": "Tatridaṃ opammaṃ –",
  "atk-abh01a:1761_1": "eko kira mahārājā paccante ārakkhaṃ datvā mahānagare issariyaṃ anubhavanto vasati.",
  "atk-abh01a:1761_2": "Athassa paccanto kuppi.",
  "atk-abh01a:1761_3": "Tasmiṃ samaye dvādasa corajeṭṭhakā anekehi purisasahassehi saddhiṃ raṭṭhaṃ vilumpanti.",
  "atk-abh01a:1761_4": "Paccantavāsino mahāmattā ‘paccanto kupito’ti rañño pahiṇiṃsu.",
  "atk-abh01a:1761_5": "Rājā ‘vissaṭṭhā gaṇhatha,",
  "atk-abh01a:1761_6": "ahaṃ tumhākaṃ kattabbaṃ karissāmī’ti sāsanaṃ pahiṇi.",
  "atk-abh01a:1761_7": "Te paṭhamasampahāreneva anekehi purisasahassehi saddhiṃ pañca corajeṭṭhake ghātayiṃsu.",
  "atk-abh01a:1761_8": "Sesā satta janā attano attano parivāre gahetvā pabbataṃ pavisiṃsu.",
  "atk-abh01a:1761_9": "Amaccā taṃ pavattiṃ rañño pesayiṃsu.",
  "atk-abh01a:1762_0": "Rājā ‘tumhākaṃ kattabbayuttaṃ ahaṃ jānissāmi,",
  "atk-abh01a:1762_1": "tepi gaṇhathā’ti dhanaṃ pahiṇi.",
  "atk-abh01a:1762_2": "Te dutiyasampahārena dve corajeṭṭhake pahariṃsu,",
  "atk-abh01a:1762_3": "parivārepi tesaṃ dubbale akaṃsu.",
  "atk-abh01a:1762_4": "Te sabbepi palāyitvā pabbataṃ pavisiṃsu.",
  "atk-abh01a:1762_5": "Tampi pavattiṃ amaccā rañño pesayiṃsu.",
  "atk-abh01a:1763_0": "Puna rājā ‘vissaṭṭhā gaṇhantū’ti dhanaṃ pahiṇi.",
  "atk-abh01a:1763_1": "Te tatiyasampahārena saddhiṃ sahāyapurisehi dve corajeṭṭhake ghātayitvā taṃ pavattiṃ rañño pesayiṃsu.",
  "atk-abh01a:1764_0": "Puna rājā ‘avasese vissaṭṭhā gaṇhantū’ti dhanaṃ pahiṇi.",
  "atk-abh01a:1764_1": "Te catutthasampahārena saparivāre pañca corajeṭṭhake ghātayiṃsu.",
  "atk-abh01a:1764_2": "Dvādasannaṃ corajeṭṭhakānaṃ ghātitakālato paṭṭhāya koci coro nāma natthi.",
  "atk-abh01a:1764_3": "Khemā janapadā ure putte naccentā maññe viharanti.",
  "atk-abh01a:1764_4": "Rājā vijitasaṅgāmehi yodhehi parivuto varapāsādagato mahāsampattiṃ anubhavi.",
  "atk-abh01a:1765_0": "Tattha mahanto rājā viya dhammarājā.",
  "atk-abh01a:1765_1": "Paccantavāsino amaccā viya yogāvacarā kulaputtā.",
  "atk-abh01a:1765_2": "Dvādasa corajeṭṭhakā viya dvādasa akusalacittāni.",
  "atk-abh01a:1765_3": "Tesaṃ sahāyā anekasahassapurisā viya cittaṅgavasena uppajjanakapāpadhammā.",
  "atk-abh01a:1765_4": "Rañño paccanto kupitoti pahitakālo viya ārammaṇe kilesesu uppannesu ‘bhante,",
  "atk-abh01a:1765_5": "kileso me uppanno’ti satthu ārocanakālo.",
  "atk-abh01a:1765_6": "‘Vissaṭṭhā gaṇhantū’ti dhanadānaṃ viya ‘kilese niggaṇha bhikkhū’ti dhammarañño kammaṭṭhānācikkhanaṃ.",
  "atk-abh01a:1765_7": "Saparivārānaṃ pañcannaṃ corajeṭṭhakānaṃ ghātitakālo viya sotāpattimaggena sampayuttānaṃ pañcannaṃ akusalacittānaṃ pahānaṃ.",
  "atk-abh01a:1766_0": "Puna rañño pavattipesanaṃ viya sammāsambuddhassa paṭiladdhaguṇārocanaṃ.",
  "atk-abh01a:1766_1": "‘Sesake ca gaṇhantū’ti puna dhanadānaṃ viya bhagavato sakadāgāmimaggassa vipassanācikkhanaṃ.",
  "atk-abh01a:1766_2": "Dutiyasampahārena saparivārānaṃ dvinnaṃ corajeṭṭhakānaṃ dubbalīkaraṇaṃ viya sakadāgāmimaggena sasampayuttānaṃ",
  "atk-abh01a:1766_3": "dvinnaṃ domanassacittānaṃ tanubhāvakaraṇaṃ.",
  "atk-abh01a:1767_0": "Puna rañño pavattipesanaṃ viya satthu paṭiladdhaguṇārocanaṃ.",
  "atk-abh01a:1767_1": "‘Vissaṭṭhā gaṇhantū’ti puna dhanadānaṃ viya bhagavato anāgāmimaggassa vipassanācikkhanaṃ.",
  "atk-abh01a:1767_2": "Tatiyasampahārena saparivārānaṃ dvinnaṃ corajeṭṭhakānaṃ ghātanaṃ viya anāgāmimaggena sasampayuttānaṃ dvinnaṃ domanassacittānaṃ pahānaṃ.",
  "atk-abh01a:1768_0": "Puna rañño pavattipesanaṃ viya tathāgatassa paṭiladdhaguṇārocanaṃ.",
  "atk-abh01a:1768_1": "‘Vissaṭṭhā gaṇhantū’ti puna dhanadānaṃ viya bhagavato arahattamaggassa vipassanācikkhanaṃ.",
  "atk-abh01a:1768_2": "Catutthasampahārena saparivārānaṃ pañcannaṃ corajeṭṭhakānaṃ ghātitakālato paṭṭhāya janapadassa khemakālo",
  "atk-abh01a:1768_3": "viya arahattamaggena sasampayuttesu pañcasu akusalacittesu pahīnesu dvādasannaṃ akusalacittānaṃ pahīnakālato",
  "atk-abh01a:1768_4": "paṭṭhāya puna cittaṅgavasena uppajjanakassa akusaladhammassa abhāvo.",
  "atk-abh01a:1768_5": "Rañño vijitasaṅgāmassa amaccagaṇaparivutassa varapāsāde mahāsampattianubhavanaṃ viya khīṇāsavaparivutassa",
  "atk-abh01a:1768_6": "dhammarañño suññataanimittaappaṇihitabhedesu samāpattisukhesu icchiticchitaphalasamāpattisukhānubhavanaṃ",
  "atk-abh01a:1768_7": "veditabbanti.",
  "atk-abh01a:1769_0": "Kusalā dhammātipadassa vaṇṇanā niṭṭhitā.",
  "atk-abh01a:1770_0": "Akusalapadaṃ",
  "atk-abh01a:1771_0": "Dhammuddesavārakathā",
  "atk-abh01a:1772_0": "Paṭhamacittaṃ",
  "atk-abh01a:1773_0": "365.",
  "atk-abh01a:1773_1": "Idāni akusaladhammapadaṃ bhājetvā dassetuṃ katame dhammā akusalātiādi āraddhaṃ.",
  "atk-abh01a:1773_2": "Tattha dhammavavatthānādivārappabhedo ca heṭṭhā āgatānaṃ padānaṃ atthavinicchayo ca heṭṭhā vuttanayeneva veditabbo.",
  "atk-abh01a:1773_3": "Tattha tattha pana visesamattameva vaṇṇayissāma.",
  "atk-abh01a:1773_4": "Tattha samayavavatthāne tāva yasmā,",
  "atk-abh01a:1773_5": "kusalassa viya,",
  "atk-abh01a:1773_6": "akusalassa bhūmibhedo natthi,",
  "atk-abh01a:1773_7": "tasmā ekantaṃ kāmāvacarampi samānaṃ etaṃ ‘kāmāvacara’nti na vuttaṃ.",
  "atk-abh01a:1773_8": "Diṭṭhigatasampayuttanti ettha diṭṭhi eva diṭṭhigataṃ ‘gūthagataṃ muttagata’ntiādīni viya.",
  "atk-abh01a:1773_9": "Gantabbābhāvato vā diṭṭhiyā gatamattamevetantipi diṭṭhigataṃ.",
  "atk-abh01a:1773_10": "Tena sampayuttaṃ diṭṭhigatasampayuttaṃ.",
  "atk-abh01a:1774_0": "Tattha asaddhammasavanaṃ,",
  "atk-abh01a:1774_1": "akalyāṇamittatā,",
  "atk-abh01a:1774_2": "ariyānaṃ adassanakāmatādīni ayoniso manasikāroti evamādīhi kāraṇehi imassa diṭṭhigatasaṅkhātassa micchādassanassa uppatti veditabbā.",
  "atk-abh01a:1774_3": "Ye hi ete diṭṭhivādapaṭisaṃyuttā asaddhammā tesaṃ bahumānapubbaṅgamena atikkantamajjhattena upaparikkhārahitena savanena,",
  "atk-abh01a:1774_4": "ye ca diṭṭhivipannā akalyāṇamittā taṃsampavaṅkatāsaṅkhātāya akalyāṇamittatāya,",
  "atk-abh01a:1774_5": "buddhādīnaṃ ariyānañceva sappurisānañca adassanakāmatāya catusatipaṭṭhānādibhede ariyadhamme akovidattena",
  "atk-abh01a:1774_6": "pātimokkhasaṃvaraindriyasaṃvarasatisaṃvarañāṇasaṃvarapahānasaṃvarappabhede ariyadhamme ceva sappurisadhamme",
  "atk-abh01a:1774_7": "ca saṃvarabhedasaṅkhātena avinayena teheva kāraṇehi paribhāvitena ayoniso manasikārena kotūhalamaṅgalādipasutatāya",
  "atk-abh01a:1774_8": "ca etaṃ uppajjatīti veditabbaṃ.",
  "atk-abh01a:1774_9": "Asaṅkhārabhāvo panassa cittassa heṭṭhā vuttanayeneva veditabbo.",
  "atk-abh01a:1775_0": "Dhammuddesavāre phassoti akusalacittasahajāto phasso.",
  "atk-abh01a:1775_1": "Vedanādīsupi eseva nayo.",
  "atk-abh01a:1775_2": "Iti akusalamattameva etesaṃ purimehi viseso.",
  "atk-abh01a:1776_0": "Cittassekaggatā hotīti pāṇātipātādīsupi avikkhittabhāvena cittassa ekaggatā hoti.",
  "atk-abh01a:1776_1": "Manussā hi cittaṃ samādahitvā avikkhittā hutvā avirajjhamānāni satthāni pāṇasarīresu nipātenti,",
  "atk-abh01a:1776_2": "susamāhitā paresaṃ santakaṃ haranti,",
  "atk-abh01a:1776_3": "ekarasena cittena micchācāraṃ āpajjanti.",
  "atk-abh01a:1776_4": "Evaṃ akusalappavattiyampi cittassa ekaggatā hoti.",
  "atk-abh01a:1777_0": "Micchādiṭṭhīti ayāthāvadiṭṭhi,",
  "atk-abh01a:1777_1": "virajjhitvā gahaṇato vā vitathā diṭṭhi micchādiṭṭhi.",
  "atk-abh01a:1777_2": "Anatthāvahattā paṇḍitehi jigucchitā diṭṭhītipi micchādiṭṭhi.",
  "atk-abh01a:1777_3": "Micchāsaṅkappādīsupi eseva nayo.",
  "atk-abh01a:1777_4": "Apica micchā passanti tāya,",
  "atk-abh01a:1777_5": "sayaṃ vā micchā passati,",
  "atk-abh01a:1777_6": "micchādassanamattameva vā esāti micchādiṭṭhi.",
  "atk-abh01a:1777_7": "Sā ayoniso abhinivesalakkhaṇā,",
  "atk-abh01a:1777_8": "parāmāsarasā,",
  "atk-abh01a:1777_9": "micchābhinivesapaccupaṭṭhānā,",
  "atk-abh01a:1777_10": "ariyānaṃ adassanakāmatādipadaṭṭhānā;",
  "atk-abh01a:1777_11": "paramaṃ vajjanti daṭṭhabbā.",
  "atk-abh01a:1777_12": "Micchāsaṅkappādīsu ‘micchā’ti padamattameva viseso.",
  "atk-abh01a:1777_13": "Sesaṃ kusalādhikāre vuttanayeneva veditabbaṃ.",
  "atk-abh01a:1778_0": "Ahirikabalaṃ anottappabalanti ettha balattho niddesavāre āvi bhavissati.",
  "atk-abh01a:1778_1": "Itaresu pana –",
  "atk-abh01a:1778_2": "na hiriyatīti ahiriko.",
  "atk-abh01a:1778_3": "Ahirikassa bhāvo ahirikaṃ.",
  "atk-abh01a:1778_4": "Na ottappaṃ anottappaṃ.",
  "atk-abh01a:1778_5": "Tesu ahirikaṃ kāyaduccaritādīhi ajigucchanalakkhaṇaṃ,",
  "atk-abh01a:1778_6": "alajjālakkhaṇaṃ vā.",
  "atk-abh01a:1778_7": "Anottappaṃ teheva asārajjanalakkhaṇaṃ anuttāsanalakkhaṇaṃ vā.",
  "atk-abh01a:1778_8": "Ahirikameva balaṃ ahirikabalaṃ.",
  "atk-abh01a:1778_9": "Anottappameva balaṃ anottappabalaṃ.",
  "atk-abh01a:1778_10": "Ayamettha saṅkhepattho.",
  "atk-abh01a:1778_11": "Vitthāro pana heṭṭhā vuttapaṭipakkhavasena veditabbo.",
  "atk-abh01a:1779_0": "Lubbhanti tena,",
  "atk-abh01a:1779_1": "sayaṃ vā lubbhati,",
  "atk-abh01a:1779_2": "lubbhanamattameva vā tanti lobho.",
  "atk-abh01a:1779_3": "Muyhanti tena,",
  "atk-abh01a:1779_4": "sayaṃ vā muyhati,",
  "atk-abh01a:1779_5": "muyhanamattameva vā tanti moho.",
  "atk-abh01a:1779_6": "Tesu lobho ārammaṇaggahaṇalakkhaṇo makkaṭālepo viya,",
  "atk-abh01a:1779_7": "abhisaṅgaraso tattakapāle khittamaṃsapesi viya,",
  "atk-abh01a:1779_8": "apariccāgapaccupaṭṭhāno telañjanarāgo viya,",
  "atk-abh01a:1779_9": "saṃyojaniyadhammesu assādadassanapadaṭṭhāno.",
  "atk-abh01a:1779_10": "So taṇhānadībhāvena vaḍḍhamāno,",
  "atk-abh01a:1779_11": "sīghasotā nadī viya mahāsamuddaṃ,",
  "atk-abh01a:1779_12": "apāyameva gahetvā gacchatīti daṭṭhabbo.",
  "atk-abh01a:1780_0": "Moho cittassa andhabhāvalakkhaṇo aññāṇalakkhaṇo vā,",
  "atk-abh01a:1780_1": "asampaṭivedharaso ārammaṇasabhāvacchādanaraso vā,",
  "atk-abh01a:1780_2": "asammāpaṭipattipaccupaṭṭhāno andhakārapaccupaṭṭhāno vā,",
  "atk-abh01a:1780_3": "ayonisomanasikārapadaṭṭhāno.",
  "atk-abh01a:1780_4": "Sabbākusalānaṃ mūlanti daṭṭhabbo.",
  "atk-abh01a:1781_0": "Abhijjhāyanti tāya,",
  "atk-abh01a:1781_1": "sayaṃ vā abhijjhāyati,",
  "atk-abh01a:1781_2": "abhijjhāyanamattameva vā esāti abhijjhā.",
  "atk-abh01a:1781_3": "Sā parasampattīnaṃ sakakaraṇaicchālakkhaṇā,",
  "atk-abh01a:1781_4": "tenākārena esanabhāvarasā,",
  "atk-abh01a:1781_5": "parasampatti-",
  "atk-abh01a:1781_6": "abhimukhabhāvapaccupaṭṭhānā,",
  "atk-abh01a:1781_7": "parasampattīsu abhiratipadaṭṭhānā.",
  "atk-abh01a:1781_8": "Parasampattiabhimukhā eva hi sā upaṭṭhahati.",
  "atk-abh01a:1781_9": "Tāsu ca abhiratiyā sati pavattati,",
  "atk-abh01a:1781_10": "parasampattīsu cetaso hatthappasāroviyāti daṭṭhabbā.",
  "atk-abh01a:1782_0": "Samatho hotītiādīsu aññesu kiccesu vikkhepasamanato samatho.",
  "atk-abh01a:1782_1": "Akusalappavattiyaṃ cittaṃ paggaṇhātīti paggāho.",
  "atk-abh01a:1782_2": "Na vikkhipatīti avikkhepo.",
  "atk-abh01a:1783_0": "Imasmiṃ citte saddhā, sati, paññā,",
  "atk-abh01a:1783_1": "cha yugaḷakānīti ime dhammā na gahitā. Kasmā?",
  "atk-abh01a:1783_2": "Assaddhiyacitte pasādo nāma natthi.",
  "atk-abh01a:1783_3": "Tasmā tāva saddhā na gahitā.",
  "atk-abh01a:1783_4": "Kiṃ pana diṭṭhigatikā attano attano satthārānaṃ na saddahantīti?",
  "atk-abh01a:1783_5": "Saddahanti.",
  "atk-abh01a:1783_6": "Sā pana saddhā nāma na hoti,",
  "atk-abh01a:1783_7": "vacanasampaṭicchanamattamevetaṃ.",
  "atk-abh01a:1783_8": "Atthato anupaparikkhā vā hoti,",
  "atk-abh01a:1783_9": "diṭṭhi vā.",
  "atk-abh01a:1783_10": "Asatiyacitte pana sati natthīti na gahitā.",
  "atk-abh01a:1783_11": "Kiṃ diṭṭhigatikā attanā katakammaṃ na sarantīti? Saranti.",
  "atk-abh01a:1783_12": "Sā pana sati nāma na hoti.",
  "atk-abh01a:1783_13": "Kevalaṃ tenākārena akusalacittappavatti.",
  "atk-abh01a:1783_14": "Tasmā sati na gahitā.",
  "atk-abh01a:1783_15": "Atha kasmā “micchāsatī”ti suttante vuttā?",
  "atk-abh01a:1783_16": "Sā pana akusalakkhandhānaṃ sativirahitattā satipaṭipakkhattā ca micchāmaggamicchattānaṃ pūraṇatthaṃ tattha pariyāyena desanā katā.",
  "atk-abh01a:1783_17": "Nippariyāyena panesā natthi.",
  "atk-abh01a:1783_18": "Tasmā na gahitā.",
  "atk-abh01a:1783_19": "Andhabālacitte pana paññā natthīti na gahitā.",
  "atk-abh01a:1783_20": "Kiṃ diṭṭhigatikānaṃ vañcanāpaññā natthīti? Atthi.",
  "atk-abh01a:1783_21": "Na panesā paññā,",
  "atk-abh01a:1783_22": "māyā nāmesā hoti.",
  "atk-abh01a:1783_23": "Sā atthato taṇhāva.",
  "atk-abh01a:1783_24": "Idaṃ pana cittaṃ sadarathaṃ garukaṃ bhāriyaṃ kakkhaḷaṃ thaddhaṃ akammaññaṃ gilānaṃ vaṅkaṃ kuṭilaṃ.",
  "atk-abh01a:1783_25": "Tasmā passaddhādīni cha yugaḷakāni na gahitāni.",
  "atk-abh01a:1784_0": "Ettāvatā padapaṭipāṭiyā cittaṅgavasena pāḷiāruḷhāni dvattiṃsa padāni dassetvā idāni yevāpanakadhamme dassetuṃ ye vā pana tasmiṃ samayetiādimāha.",
  "atk-abh01a:1784_1": "Tattha sabbesupi akusalacittesu chando adhimokkho manasikāro māno issā macchariyaṃ thinaṃ middhaṃ uddhaccaṃ",
  "atk-abh01a:1784_2": "kukkuccanti ime daseva yevāpanakā honti dhammā,",
  "atk-abh01a:1784_3": "suttāgatā,",
  "atk-abh01a:1784_4": "suttapadesu dissareti vuttā.",
  "atk-abh01a:1784_5": "Imasmiṃ pana citte chando adhimokkho manasikāro uddhaccanti ime apaṇṇakaṅgasaṅkhātā cattārova yevāpanakā honti.",
  "atk-abh01a:1785_0": "Tattha chandādayo heṭṭhā vuttanayeneva veditabbā.",
  "atk-abh01a:1785_1": "Kevalañhi te kusalā,",
  "atk-abh01a:1785_2": "ime akusalā.",
  "atk-abh01a:1785_3": "Itaraṃ pana uddhatassa bhāvo ‘uddhaccaṃ’.",
  "atk-abh01a:1785_4": "Taṃ cetaso avūpasamalakkhaṇaṃ vātābhighātacalajalaṃ viya,",
  "atk-abh01a:1785_5": "anavaṭṭhānarasaṃ vātābhighātacaladhajapaṭākā viya,",
  "atk-abh01a:1785_6": "bhantattapaccupaṭṭhānaṃ pāsāṇābhighātasamuddhatabhasmā viya,",
  "atk-abh01a:1785_7": "cetaso avūpasame ayonisomanasikārapadaṭṭhānaṃ.",
  "atk-abh01a:1785_8": "Cittavikkhepoti daṭṭhabbaṃ.",
  "atk-abh01a:1786_0": "Iti phassādīni dvattiṃsa,",
  "atk-abh01a:1786_1": "yevāpanakavasena vuttāni cattārīti sabbānipi imasmiṃ dhammuddesavāre chattiṃsa dhammapadāni bhavanti.",
  "atk-abh01a:1786_2": "Cattāri apaṇṇakaṅgāni hāpetvā pāḷiyaṃ āgatāni dvattiṃsameva.",
  "atk-abh01a:1786_3": "Aggahitaggahaṇena panettha phassapañcakaṃ,",
  "atk-abh01a:1786_4": "vitakko vicāro pīti cittassekaggatā vīriyindriyaṃ jīvitindriyaṃ micchādiṭṭhi ahirikaṃ anottappaṃ lobho mohoti soḷasa dhammā honti.",
  "atk-abh01a:1787_0": "Tesu soḷasasu satta dhammā avibhattikā nava savibhattikā honti.",
  "atk-abh01a:1787_1": "Katame satta?",
  "atk-abh01a:1787_2": "Phasso saññā cetanā vicāro pīti jīvitindriyaṃ mohoti ime satta avibhattikā.",
  "atk-abh01a:1787_3": "Vedanā cittaṃ vitakko cittassekaggatā vīriyindriyaṃ micchādiṭṭhi ahirikaṃ anottappaṃ lobhoti ime nava savibhattikā.",
  "atk-abh01a:1788_0": "Tesu cha dhammā dvīsu ṭhānesu vibhattā, eko tīsu,",
  "atk-abh01a:1788_1": "eko catūsu,",
  "atk-abh01a:1788_2": "eko chasu. Kathaṃ?",
  "atk-abh01a:1788_3": "Cittaṃ vitakko micchādiṭṭhi ahirikaṃ anottappaṃ lobhoti ime cha dvīsu ṭhānesu vibhattā.",
  "atk-abh01a:1788_4": "Tesu hi cittaṃ tāva phassapañcakaṃ patvā cittaṃ hotīti vuttaṃ,",
  "atk-abh01a:1788_5": "indriyāni patvā manindriyanti.",
  "atk-abh01a:1788_6": "Vitakko jhānaṅgāni patvā vitakko hotīti vutto,",
  "atk-abh01a:1788_7": "maggaṅgāni patvā micchāsaṅkappoti.",
  "atk-abh01a:1788_8": "Micchādiṭṭhi maggaṅgesupi kammapathesupi micchādiṭṭhiyeva.",
  "atk-abh01a:1788_9": "Ahirikaṃ balāni patvā ahirikabalaṃ hotīti vuttaṃ,",
  "atk-abh01a:1788_10": "lokanāsakadukaṃ patvā ahirikanti.",
  "atk-abh01a:1788_11": "Anottappepi eseva nayo.",
  "atk-abh01a:1788_12": "Lobho mūlaṃ patvā lobho hotīti vutto.",
  "atk-abh01a:1788_13": "Kammapathaṃ patvā abhijjhāti.",
  "atk-abh01a:1788_14": "Ime cha dvīsu ṭhānesu vibhattā.",
  "atk-abh01a:1789_0": "Vedanā pana phassapañcakaṃ patvā vedanā hotīti vuttā,",
  "atk-abh01a:1789_1": "jhānaṅgāni patvā sukhanti,",
  "atk-abh01a:1789_2": "indriyāni patvā somanassindriyanti.",
  "atk-abh01a:1789_3": "Evaṃ ekova dhammo tīsu ṭhānesu vibhatto.",
  "atk-abh01a:1790_0": "Vīriyaṃ pana indriyāni patvā vīriyindriyaṃ hotīti vuttaṃ,",
  "atk-abh01a:1790_1": "maggaṅgāni patvā micchāvāyāmo hotīti,",
  "atk-abh01a:1790_2": "balāni patvā vīriyabalanti,",
  "atk-abh01a:1790_3": "piṭṭhidukaṃ patvā paggāho hotīti.",
  "atk-abh01a:1790_4": "Evaṃ ayaṃ eko dhammo catūsu ṭhānesu vibhatto.",
  "atk-abh01a:1791_0": "Samādhi pana jhānaṅgāni patvā cittassekaggatā hotīti vutto,",
  "atk-abh01a:1791_1": "indriyāni patvā samādhindriyanti,",
  "atk-abh01a:1791_2": "maggaṅgāni patvā micchāsamādhīti,",
  "atk-abh01a:1791_3": "balāni patvā samādhibalanti,",
  "atk-abh01a:1791_4": "piṭṭhidukaṃ patvā dutiyaduke ekakavaseneva samathoti,",
  "atk-abh01a:1791_5": "tatiye avikkhepoti.",
  "atk-abh01a:1791_6": "Evamayaṃ eko dhammo chasu ṭhānesu vibhatto.",
  "atk-abh01a:1792_0": "Sabbepi panete dhammā phassapañcakavasena jhānaṅgavasena indriyavasena maggaṅgavasena balavasena mūlavasena",
  "atk-abh01a:1792_1": "kammapathavasena lokanāsakavasena piṭṭhidukavasenāti nava rāsayo honti.",
  "atk-abh01a:1792_2": "Tattha yaṃ vattabbaṃ taṃ paṭhamakusalacittaniddese vuttamevāti.",
  "atk-abh01a:1793_0": "Dhammuddesavārakathā niṭṭhitā.",
  "atk-abh01a:1794_0": "Niddesavārakathā",
  "atk-abh01a:1795_0": "375.",
  "atk-abh01a:1795_1": "Niddesavāre cittassekaggatāniddese tāva saṇṭhiti avaṭṭhitīti.",
  "atk-abh01a:1795_2": "Idaṃ dvayaṃ ṭhitivevacanameva.",
  "atk-abh01a:1795_3": "Yaṃ pana kusalaniddese ‘ārammaṇaṃ ogāhetvā anupavisitvā tiṭṭhatīti avaṭṭhitī’ti vuttaṃ,",
  "atk-abh01a:1795_4": "taṃ idha na labbhati.",
  "atk-abh01a:1795_5": "Akusalasmiñhi dubbalā cittassekaggatāti heṭṭhā dīpitameva.",
  "atk-abh01a:1796_0": "384.",
  "atk-abh01a:1796_1": "Uddhaccavicikicchāvasena pavattassa visāhārassa paṭipakkhato avisāhāroti evarūpopi attho idha na labbhati.",
  "atk-abh01a:1796_2": "Sahajātadhamme pana na visāharatīti avisāhāro.",
  "atk-abh01a:1796_3": "Na vikkhipatīti avikkhepo.",
  "atk-abh01a:1796_4": "Akusalacittekaggatāvasena avisāhaṭassa mānasassa bhāvo avisāhaṭamānasatā.",
  "atk-abh01a:1796_5": "Sahajātadhammesu na kampatīti samādhibalaṃ.",
  "atk-abh01a:1796_6": "Ayāthāvasamādhānato micchāsamādhīti evamidha attho daṭṭhabbo.",
  "atk-abh01a:1797_0": "385.",
  "atk-abh01a:1797_1": "Vīriyindriyaniddese yo heṭṭhā ‘nikkamo ceso kāmānaṃ panudanāyā’tiādi nayo vutto,",
  "atk-abh01a:1797_2": "so idha na labbhati.",
  "atk-abh01a:1797_3": "Sahajātadhammesu akampanaṭṭheneva vīriyabalaṃ veditabbaṃ.",
  "atk-abh01a:1798_0": "386.",
  "atk-abh01a:1798_1": "Micchādiṭṭhiniddese ayāthāvadassanaṭṭhena micchādiṭṭhi.",
  "atk-abh01a:1798_2": "Diṭṭhīsu gataṃ idaṃ dassanaṃ,",
  "atk-abh01a:1798_3": "dvāsaṭṭhidiṭṭhiantogatattāti diṭṭhigataṃ.",
  "atk-abh01a:1798_4": "Heṭṭhāpissa attho vuttoyeva.",
  "atk-abh01a:1798_5": "Diṭṭhiyeva duratikkamanaṭṭhena diṭṭhigahanaṃ,",
  "atk-abh01a:1798_6": "tiṇagahanavanagahanapabbatagahanāni viya.",
  "atk-abh01a:1798_7": "Diṭṭhiyeva sāsaṅkasappaṭibhayaṭṭhena diṭṭhikantāro,",
  "atk-abh01a:1798_8": "corakantāravāḷakantāramarukantāranirudakakantāradubbhikkhakantārā viya.",
  "atk-abh01a:1798_9": "Sammādiṭṭhiyā vinivijjhanaṭṭhena vilomanaṭṭhena ca diṭṭhivisūkāyikaṃ.",
  "atk-abh01a:1798_10": "Micchādassanañhi uppajjamānaṃ sammādassanaṃ vinivijjhati ceva vilometi ca.",
  "atk-abh01a:1798_11": "Kadāci sassatassa kadāci ucchedassa gahaṇato diṭṭhiyā virūpaṃ phanditanti diṭṭhivipphanditaṃ.",
  "atk-abh01a:1798_12": "Diṭṭhigatiko hi ekasmiṃ patiṭṭhātuṃ na sakkoti,",
  "atk-abh01a:1798_13": "kadāci sassataṃ anupatati kadāci ucchedaṃ.",
  "atk-abh01a:1798_14": "Diṭṭhiyeva bandhanaṭṭhena saṃyojananti diṭṭhisaṃyojanaṃ.",
  "atk-abh01a:1799_0": "Susumārādayo viya purisaṃ,",
  "atk-abh01a:1799_1": "ārammaṇaṃ daḷhaṃ gaṇhātīti gāho.",
  "atk-abh01a:1799_2": "Patiṭṭhahanato patiṭṭhāho.",
  "atk-abh01a:1799_3": "Ayañhi balavappavattibhāvena patiṭṭhahitvā gaṇhāti.",
  "atk-abh01a:1799_4": "Niccādivasena abhinivisatīti abhiniveso.",
  "atk-abh01a:1799_5": "Dhammasabhāvaṃ atikkamitvā niccādivasena parato āmasatīti parāmāso.",
  "atk-abh01a:1799_6": "Anatthāvahattā kucchito maggo,",
  "atk-abh01a:1799_7": "kucchitānaṃ vā apāyānaṃ maggoti kummaggo.",
  "atk-abh01a:1799_8": "Ayāthāvapathato micchāpatho.",
  "atk-abh01a:1799_9": "Yathā hi disāmūḷhena ayaṃ asukagāmassa nāma pathoti gahitopi taṃ gāmaṃ na sampāpeti,",
  "atk-abh01a:1799_10": "evaṃ diṭṭhigatikena sugatipathoti gahitāpi diṭṭhi sugatiṃ na pāpetīti ayāthāvapathato,",
  "atk-abh01a:1799_11": "micchāpatho.",
  "atk-abh01a:1799_12": "Micchāsabhāvato micchattaṃ.",
  "atk-abh01a:1799_13": "Tattheva paribbhamanato taranti ettha bālāti titthaṃ.",
  "atk-abh01a:1799_14": "Titthañca taṃ anatthānañca āyatananti titthāyatanaṃ.",
  "atk-abh01a:1799_15": "Titthiyānaṃ vā sañjātidesaṭṭhena nivāsaṭhānaṭṭhena ca āyatanantipi titthāyatanaṃ.",
  "atk-abh01a:1799_16": "Vipariyesabhūto gāho,",
  "atk-abh01a:1799_17": "vipariyesato vā gāhoti vipariyesaggāho;",
  "atk-abh01a:1799_18": "vipallattha gāhoti attho.",
  "atk-abh01a:1800_0": "387- 388.",
  "atk-abh01a:1800_1": "Ahirikānottappaniddesesu hirottappaniddesavipariyāyena attho veditabbo.",
  "atk-abh01a:1800_2": "Sahajātadhammesu pana akampanaṭṭheneva ahirikabalaṃ anottappabalañca veditabbaṃ.",
  "atk-abh01a:1801_0": "389.",
  "atk-abh01a:1801_1": "Lobhamohaniddesesu lubbhatīti lobho.",
  "atk-abh01a:1801_2": "Lubbhanāti lubbhanākāro.",
  "atk-abh01a:1801_3": "Lobhasampayuttacittaṃ,",
  "atk-abh01a:1801_4": "puggalo vā lubbhito;",
  "atk-abh01a:1801_5": "lubbhitassa bhāvo lubbhitattaṃ.",
  "atk-abh01a:1801_6": "Sārajjatīti sārāgo.",
  "atk-abh01a:1801_7": "Sārajjanākāro sārajjanā.",
  "atk-abh01a:1801_8": "Sārajjitassa bhāvo sārajjitattaṃ.",
  "atk-abh01a:1801_9": "Abhijjhāyanaṭṭhena abhijjhā.",
  "atk-abh01a:1801_10": "Puna ‘lobha’-",
  "atk-abh01a:1801_11": "vacane kāraṇaṃ vuttameva.",
  "atk-abh01a:1801_12": "Akusalañca taṃ mūlañca akusalānaṃ vā mūlanti akusalamūlaṃ.",
  "atk-abh01a:1802_0": "390.",
  "atk-abh01a:1802_1": "Ñāṇadassanapaṭipakkhato aññāṇaṃ adassanaṃ.",
  "atk-abh01a:1802_2": "Abhimukho hutvā dhammena na sameti,",
  "atk-abh01a:1802_3": "na samāgacchatīti anabhisamayo.",
  "atk-abh01a:1802_4": "Anurūpato dhamme bujjhatīti anubodho.",
  "atk-abh01a:1802_5": "Tappaṭipakkhatāya ananubodho.",
  "atk-abh01a:1802_6": "Aniccādīhi saddhiṃ yojetvā na bujjhatīti asambodho.",
  "atk-abh01a:1802_7": "Asantaṃ asamañca bujjhatītipi asambodho.",
  "atk-abh01a:1802_8": "Catusaccadhammaṃ nappaṭivijjhatīti appaṭivedho.",
  "atk-abh01a:1802_9": "Rūpādīsu ekadhammampi aniccādisāmaññato na saṅgaṇhātīti asaṃgāhanā.",
  "atk-abh01a:1802_10": "Tameva dhammaṃ na pariyogāhatīti apariyogāhanā.",
  "atk-abh01a:1802_11": "Na samaṃ pekkhatīti asamapekkhaṇā.",
  "atk-abh01a:1802_12": "Dhammānaṃ sabhāvaṃ pati na apekkhatīti apaccavekkhaṇā.",
  "atk-abh01a:1803_0": "Kusalākusalakammesu viparītavuttiyā sabhāvaggahaṇābhāvena vā ekampi kammaṃ etassa paccakkhaṃ natthi,",
  "atk-abh01a:1803_1": "sayaṃ vā kassaci kammassa paccakkhakaraṇaṃ nāma na hotīti appaccakkhakammaṃ.",
  "atk-abh01a:1803_2": "Yaṃ etasmiṃ anuppajjamāne cittasantānaṃ mejjhaṃ bhaveyya, suci, vodānaṃ,",
  "atk-abh01a:1803_3": "taṃ duṭṭhaṃ mejjhaṃ imināti dummejjhaṃ.",
  "atk-abh01a:1803_4": "Bālānaṃ bhāvoti bālyaṃ.",
  "atk-abh01a:1803_5": "Muyhatīti moho.",
  "atk-abh01a:1803_6": "Balavataro moho pamoho.",
  "atk-abh01a:1803_7": "Samantato muyhatīti sammoho.",
  "atk-abh01a:1803_8": "Vijjāya paṭipakkhabhāvato na vijjāti avijjā.",
  "atk-abh01a:1803_9": "Oghayogattho vuttoyeva.",
  "atk-abh01a:1803_10": "Thāmagataṭṭhena anusetīti anusayo.",
  "atk-abh01a:1803_11": "Cittaṃ pariyuṭṭhāti,",
  "atk-abh01a:1803_12": "abhibhavatīti pariyuṭṭhānaṃ.",
  "atk-abh01a:1803_13": "Hitaggahaṇābhāvena hitābhimukhaṃ gantuṃ na sakkoti,",
  "atk-abh01a:1803_14": "aññadatthu laṅgatiyevāti laṅgī;",
  "atk-abh01a:1803_15": "khañjatīti attho.",
  "atk-abh01a:1803_16": "Durugghāṭanaṭṭhena vā laṅgī.",
  "atk-abh01a:1803_17": "Yathā hi mahāpalighasaṅkhātā laṅgī durugghāṭā hoti,",
  "atk-abh01a:1803_18": "evamayampi laṅgī viyāti laṅgī.",
  "atk-abh01a:1803_19": "Sesaṃ uttānatthameva.",
  "atk-abh01a:1803_20": "Saṅgahavārasuññatavārāpi heṭṭhā vuttanayeneva atthato veditabbāti.",
  "atk-abh01a:1804_0": "Dutiyacittaṃ",
  "atk-abh01a:1805_0": "399.",
  "atk-abh01a:1805_1": "Dutiyacitte sasaṅkhārenāti padaṃ visesaṃ.",
  "atk-abh01a:1805_2": "Tampi heṭṭhā vuttatthameva.",
  "atk-abh01a:1805_3": "Idaṃ pana cittaṃ kiñcāpi chasu ārammaṇesu somanassitassa lobhaṃ uppādetvā ‘satto satto’tiādinā nayena parāmasantassa uppajjati,",
  "atk-abh01a:1805_4": "tathāpi sasaṅkhārikattā sappayogena saupāyena uppajjanato –",
  "atk-abh01a:1805_5": "yadā kulaputto micchādiṭṭhikassa kulassa kumārikaṃ pattheti.",
  "atk-abh01a:1805_6": "Te ca ‘aññadiṭṭhikā tumhe’ti kumārikaṃ na denti.",
  "atk-abh01a:1805_7": "Athaññe ñātakā ‘yaṃ tumhe karotha tamevāyaṃ karissatī’ti dāpenti.",
  "atk-abh01a:1805_8": "So tehi saddhiṃ titthiye upasaṅkamati.",
  "atk-abh01a:1805_9": "Āditova vematiko hoti.",
  "atk-abh01a:1805_10": "Gacchante gacchante kāle etesaṃ kiriyā manāpāti laddhiṃ roceti,",
  "atk-abh01a:1805_11": "diṭṭhiṃ gaṇhāti –",
  "atk-abh01a:1805_12": "evarūpe kāle idaṃ labbhatīti veditabbaṃ.",
  "atk-abh01a:1806_0": "Yevāpanakesu panettha thinamiddhaṃ adhikaṃ.",
  "atk-abh01a:1806_1": "Tattha thinanatā ‘thinaṃ’.",
  "atk-abh01a:1806_2": "Middhanatā ‘middhaṃ’;",
  "atk-abh01a:1806_3": "anussāhasaṃhananatā asattivighāto cāti attho.",
  "atk-abh01a:1806_4": "Thinañca middhañca thinamiddhaṃ.",
  "atk-abh01a:1806_5": "Tattha thinaṃ anussāhalakkhaṇaṃ,",
  "atk-abh01a:1806_6": "vīriyavinodanarasaṃ,",
  "atk-abh01a:1806_7": "saṃsīdanapaccupaṭṭhānaṃ.",
  "atk-abh01a:1806_8": "Middhaṃ akammaññatālakkhaṇaṃ,",
  "atk-abh01a:1806_9": "onahanarasaṃ,",
  "atk-abh01a:1806_10": "līnabhāvapaccupaṭṭhānaṃ pacalāyikāniddāpaccupaṭṭhānaṃ vā.",
  "atk-abh01a:1806_11": "Ubhayampi aratitandīvijambhitādīsu ayonisomanasikārapadaṭṭhānanti.",
  "atk-abh01a:1807_0": "Tatiyacittaṃ",
  "atk-abh01a:1808_0": "400.",
  "atk-abh01a:1808_1": "Tatiyaṃ chasu ārammaṇesu somanassitassa lobhaṃ uppādetvā ‘satto satto’tiādinā nayena aparāmasantassa",
  "atk-abh01a:1808_2": "nārāyaṇavirājanamallayuddhanaṭasamajjādīni passato manāpiyasaddasavanādipasutassa vā uppajjati.",
  "atk-abh01a:1808_3": "Idha mānena saddhiṃ pañca apaṇṇakaṅgāni honti.",
  "atk-abh01a:1808_4": "Tattha maññatīti ‘māno’.",
  "atk-abh01a:1808_5": "So unnatilakkhaṇo,",
  "atk-abh01a:1808_6": "sampaggaharaso,",
  "atk-abh01a:1808_7": "ketukamyatāpaccupaṭṭhāno,",
  "atk-abh01a:1808_8": "diṭṭhivippayuttalobhapadaṭṭhāno,",
  "atk-abh01a:1808_9": "ummādo viya daṭṭhabboti.",
  "atk-abh01a:1809_0": "Catutthacittaṃ",
  "atk-abh01a:1810_0": "402.",
  "atk-abh01a:1810_1": "Catutthaṃ vuttappakāresu eva ṭhānesu yadā sīse kheḷaṃ khipanti,",
  "atk-abh01a:1810_2": "pādapaṃsuṃ okiranti,",
  "atk-abh01a:1810_3": "tadā tassa pariharaṇatthaṃ saussāhena antarantarā olokentānaṃ rājanāṭakesu nikkhantesu ussāraṇāya vattamānāya",
  "atk-abh01a:1810_4": "tena tena chiddena olokentānañcāti evamādīsu ṭhānesu uppajjati.",
  "atk-abh01a:1810_5": "Idha pana thinamiddhehi saddhiṃ satta yevāpanakā honti.",
  "atk-abh01a:1810_6": "Ubhayatthāpi micchādiṭṭhi parihāyati.",
  "atk-abh01a:1810_7": "Taṃ ṭhapetvā sesānaṃ vasena dhammagaṇanā veditabbāti.",
  "atk-abh01a:1811_0": "Pañcamacittaṃ",
  "atk-abh01a:1812_0": "403.",
  "atk-abh01a:1812_1": "Pañcamaṃ chasu ārammaṇesu vedanāvasena majjhattassa lobhaṃ uppādetvā ‘satto satto’tiādinā nayena parāmasantassa uppajjati.",
  "atk-abh01a:1812_2": "Somanassaṭṭhāne panettha upekkhāvedanā hoti,",
  "atk-abh01a:1812_3": "pītipadaṃ parihāyati.",
  "atk-abh01a:1812_4": "Sesaṃ sabbaṃ paṭhamacittasadisameva.",
  "atk-abh01a:1813_0": "Chaṭṭhacittādi",
  "atk-abh01a:1814_0": "409- 412.",
  "atk-abh01a:1814_1": "Chaṭṭhasattamaṭṭhamānipi vedanaṃ parivattetvā pītipadañca hāpetvā dutiyatatiyacatutthesu vuttanayeneva veditabbāni.",
  "atk-abh01a:1814_2": "Imesu aṭṭhasu lobhasahagatacittesu sahajātādhipati ārammaṇādhipatīti dvepi adhipatayo labbhanti.",
  "atk-abh01a:1815_0": "Navamacittaṃ",
  "atk-abh01a:1816_0": "413.",
  "atk-abh01a:1816_1": "Navamaṃ chasu ārammaṇesu domanassitassa paṭighaṃ uppādayato uppajjati.",
  "atk-abh01a:1816_2": "Tassa samayavavatthānavāre tāva duṭṭhu mano,",
  "atk-abh01a:1816_3": "hīnavedanattā vā kucchitaṃ manoti dummano;",
  "atk-abh01a:1816_4": "dummanassa bhāvo domanassaṃ.",
  "atk-abh01a:1816_5": "Tena sahagatanti domanassasahagataṃ.",
  "atk-abh01a:1816_6": "Asampiyāyanabhāvena ārammaṇasmiṃ paṭihaññatīti paṭighaṃ.",
  "atk-abh01a:1816_7": "Tena sampayuttanti paṭighasampayuttaṃ.",
  "atk-abh01a:1817_0": "Dhammuddese tīsupi ṭhānesu domanassavedanāva āgatā.",
  "atk-abh01a:1817_1": "Tattha vedanāpadaṃ vuttameva.",
  "atk-abh01a:1817_2": "Tathā dukkhadomanassapadāni lakkhaṇādito pana aniṭṭhārammaṇānubhavanalakkhaṇaṃ domanassaṃ,",
  "atk-abh01a:1817_3": "yathātathā vā aniṭṭhākārasambhogarasaṃ,",
  "atk-abh01a:1817_4": "cetasikābādhapaccupaṭṭhānaṃ,",
  "atk-abh01a:1817_5": "ekanteneva hadayavatthupadaṭṭhānaṃ.",
  "atk-abh01a:1818_0": "Mūlakammapathesu yathā purimacittesu lobho hoti,",
  "atk-abh01a:1818_1": "abhijjhā hotīti āgataṃ,",
  "atk-abh01a:1818_2": "evaṃ doso hoti,",
  "atk-abh01a:1818_3": "byāpādo hotīti vuttaṃ.",
  "atk-abh01a:1818_4": "Tattha dussanti tena,",
  "atk-abh01a:1818_5": "sayaṃ vā dussati,",
  "atk-abh01a:1818_6": "dussanamattameva vā tanti doso so caṇḍikkalakkhaṇo pahaṭāsiviso viya,",
  "atk-abh01a:1818_7": "visappanaraso visanipāto viya,",
  "atk-abh01a:1818_8": "attano nissayadahanaraso vā dāvaggi viya,",
  "atk-abh01a:1818_9": "dussanapaccupaṭṭhāno laddhokāso viya sapatto,",
  "atk-abh01a:1818_10": "āghātavatthupadaṭṭhāno visasaṃsaṭṭhapūtimuttaṃ viya daṭṭhabbo.",
  "atk-abh01a:1819_0": "Byāpajjati tena cittaṃ,",
  "atk-abh01a:1819_1": "pūtibhāvaṃ upagacchati,",
  "atk-abh01a:1819_2": "byāpādayati vā vinayācārarūpasampattihitasukhādīnīti byāpādo.",
  "atk-abh01a:1819_3": "Atthato panesa dosoyeva.",
  "atk-abh01a:1819_4": "Idha padapaṭipāṭiyā ekūnatiṃsa padāni honti.",
  "atk-abh01a:1819_5": "Aggahitaggahaṇena cuddasa.",
  "atk-abh01a:1819_6": "Tesaṃ vasena savibhattikāvibhattikarāsibhedo veditabbo.",
  "atk-abh01a:1820_0": "Yevāpanakesu chandādhimokkhamanasikārauddhaccāni niyatāni.",
  "atk-abh01a:1820_1": "Issāmacchariyakukkuccesu pana aññatarena saddhiṃ pañca pañca hutvāpi uppajjanti.",
  "atk-abh01a:1820_2": "Evamepi tayo dhammā aniyatayevāpanakā nāma.",
  "atk-abh01a:1820_3": "Tesu issatīti ‘issā’.",
  "atk-abh01a:1820_4": "Sā parasampattīnaṃ usūyanalakkhaṇā,",
  "atk-abh01a:1820_5": "tattheva anabhiratirasā,",
  "atk-abh01a:1820_6": "tato vimukhabhāvapaccupaṭṭhānā,",
  "atk-abh01a:1820_7": "parasampattipadaṭṭhānā.",
  "atk-abh01a:1820_8": "Saṃyojananti daṭṭhabbā.",
  "atk-abh01a:1820_9": "Maccherabhāvo ‘macchariyaṃ’.",
  "atk-abh01a:1820_10": "Taṃ laddhānaṃ vā labhitabbānaṃ vā attano sampattīnaṃ nigūhanalakkhaṇaṃ,",
  "atk-abh01a:1820_11": "tāsaṃyeva parehi sādhāraṇabhāvaakkhamanarasaṃ,",
  "atk-abh01a:1820_12": "saṅkocanapaccupaṭṭhānaṃ kaṭukañcukatāpaccupaṭṭhānaṃ vā,",
  "atk-abh01a:1820_13": "attasampattipadaṭṭhānaṃ.",
  "atk-abh01a:1820_14": "Cetaso virūpabhāvoti daṭṭhabbaṃ.",
  "atk-abh01a:1820_15": "Kucchitaṃ kataṃ kukataṃ.",
  "atk-abh01a:1820_16": "Tassa bhāvo ‘kukkuccaṃ’.",
  "atk-abh01a:1820_17": "Taṃ pacchānutāpalakkhaṇaṃ,",
  "atk-abh01a:1820_18": "katākatānusocanarasaṃ,",
  "atk-abh01a:1820_19": "vippaṭisārapaccupaṭṭhānaṃ,",
  "atk-abh01a:1820_20": "katākatapadaṭṭhānaṃ.",
  "atk-abh01a:1820_21": "Dāsabyaṃ viya daṭṭhabbaṃ.",
  "atk-abh01a:1820_22": "Ayaṃ tāva uddesavāre viseso.",
  "atk-abh01a:1821_0": "415. Niddesavāre vedanāniddese asātaṃ sātapaṭipakkhavasena veditabbaṃ.",
  "atk-abh01a:1822_0": "418.",
  "atk-abh01a:1822_1": "Dosaniddese dussatīti doso.",
  "atk-abh01a:1822_2": "Dussanāti dussanākāro.",
  "atk-abh01a:1822_3": "Dussitattanti dussitabhāvo.",
  "atk-abh01a:1822_4": "Pakatibhāvavijahanaṭṭhena byāpajjanaṃ byāpatti.",
  "atk-abh01a:1822_5": "Byāpajjanāti byāpajjanākāro.",
  "atk-abh01a:1822_6": "Virujjhatīti virodho.",
  "atk-abh01a:1822_7": "Punappunaṃ virujjhatīti paṭivirodho.",
  "atk-abh01a:1822_8": "Viruddhākārapaṭiviruddhākāravasena vā idaṃ vuttaṃ.",
  "atk-abh01a:1822_9": "Caṇḍiko vuccati caṇḍo,",
  "atk-abh01a:1822_10": "thaddhapuggalo;",
  "atk-abh01a:1822_11": "tassa bhāvo caṇḍikkaṃ.",
  "atk-abh01a:1822_12": "Na etena suropitaṃ vacanaṃ hoti,",
  "atk-abh01a:1822_13": "duruttaṃ aparipuṇṇameva hotīti asuropo.",
  "atk-abh01a:1822_14": "Kuddhakāle hi paripuṇṇavacanaṃ nāma natthi.",
  "atk-abh01a:1822_15": "Sacepi kassaci hoti taṃ appamāṇaṃ.",
  "atk-abh01a:1822_16": "Apare pana assujananaṭṭhena assuropanato assuropoti vadanti.",
  "atk-abh01a:1822_17": "Taṃ akāraṇaṃ,",
  "atk-abh01a:1822_18": "somanassassāpi assujananato.",
  "atk-abh01a:1822_19": "Heṭṭhā vuttaattamanatāpaṭipakkhato na attamanatāti anattamanatā.",
  "atk-abh01a:1822_20": "Sā pana yasmā cittasseva,",
  "atk-abh01a:1822_21": "na sattassa,",
  "atk-abh01a:1822_22": "tasmā cittassāti vuttaṃ.",
  "atk-abh01a:1822_23": "Sesamettha saṅgahasuññatavāresu ca heṭṭhā vuttanayeneva veditabbanti.",
  "atk-abh01a:1823_0": "Dasamacittaṃ",
  "atk-abh01a:1824_0": "421.",
  "atk-abh01a:1824_1": "Dasamaṃ sasaṅkhārattā parehi ussāhitassa vā,",
  "atk-abh01a:1824_2": "paresaṃ vā aparādhaṃ sāritassa,",
  "atk-abh01a:1824_3": "sayameva vā paresaṃ aparādhaṃ anussaritvā kujjhamānassa uppajjati.",
  "atk-abh01a:1825_0": "Idhāpi padapaṭipāṭiyā ekūnatiṃsa,",
  "atk-abh01a:1825_1": "aggahitaggahaṇena ca cuddaseva padāni honti.",
  "atk-abh01a:1825_2": "Yevāpanakesu pana thinamiddhampi labbhati.",
  "atk-abh01a:1825_3": "Tasmā ettha vinā issāmacchariyakukkuccehi cattāri apaṇṇakaṅgāni thinamiddhanti ime cha issādīnaṃ uppattikāle",
  "atk-abh01a:1825_4": "tesu aññatarena saddhiṃ satta yevāpanakā ekakkhaṇe uppajjanti.",
  "atk-abh01a:1825_5": "Sesaṃ sabbaṃ sabbavāresu navamasadisameva.",
  "atk-abh01a:1825_6": "Imesu pana dvīsu domanassacittesu sahajātādhipatiyeva labbhati,",
  "atk-abh01a:1825_7": "na ārammaṇādhipati.",
  "atk-abh01a:1825_8": "Na hi kuddho kiñci garuṃ karotīti.",
  "atk-abh01a:1826_0": "Ekādasamacittaṃ",
  "atk-abh01a:1827_0": "422.",
  "atk-abh01a:1827_1": "Ekādasamaṃ chasu ārammaṇesu vedanāvasena majjhattassa kaṅkhāpavattikāle uppajjati.",
  "atk-abh01a:1827_2": "Tassa samayavavatthāne vicikicchāsampayuttanti padaṃ apubbaṃ.",
  "atk-abh01a:1827_3": "Tassattho –",
  "atk-abh01a:1827_4": "vicikicchāya sampayuttanti vicikicchāsampayuttaṃ.",
  "atk-abh01a:1827_5": "Dhammuddese ‘vicikicchā hotī’ti padameva viseso.",
  "atk-abh01a:1827_6": "Tattha vigatā cikicchāti vicikicchā.",
  "atk-abh01a:1827_7": "Sabhāvaṃ vā vicinanto etāya kicchati kilamatīti vicikicchā.",
  "atk-abh01a:1827_8": "Sā saṃsayalakkhaṇā,",
  "atk-abh01a:1827_9": "kampanarasā,",
  "atk-abh01a:1827_10": "anicchayapaccupaṭṭhānā anekaṃsagāhapaccupaṭṭhānā vā,",
  "atk-abh01a:1827_11": "ayonisomanasikārapadaṭṭhānā.",
  "atk-abh01a:1827_12": "Paṭipattiantarāyakarāti daṭṭhabbā.",
  "atk-abh01a:1828_0": "Idha padapaṭipāṭiyā tevīsati padāni honti.",
  "atk-abh01a:1828_1": "Aggahitaggahaṇena cuddasa.",
  "atk-abh01a:1828_2": "Tesaṃ vasena savibhattikāvibhattikarāsivinicchayo veditabbo.",
  "atk-abh01a:1828_3": "Manasikāro uddhaccanti dveyeva yevāpanakā.",
  "atk-abh01a:1829_0": "424.",
  "atk-abh01a:1829_1": "Niddesavārassa cittassekaggatāniddese yasmā idaṃ dubbalaṃ cittaṃ pavattiṭṭhitimattakamevettha hoti,",
  "atk-abh01a:1829_2": "tasmā ‘saṇṭhitī’tiādīni avatvā cittassa ‘ṭhitī’ti ekameva padaṃ vuttaṃ.",
  "atk-abh01a:1829_3": "Teneva ca kāraṇena uddesavārepi ‘samādhindriya’ntiādi na vuttaṃ.",
  "atk-abh01a:1830_0": "425.",
  "atk-abh01a:1830_1": "Vicikicchāniddese kaṅkhanavasena kaṅkhā.",
  "atk-abh01a:1830_2": "Kaṅkhāya āyanāti kaṅkhāyanā.",
  "atk-abh01a:1830_3": "Purimakaṅkhā hi uttarakaṅkhaṃ āneti nāma.",
  "atk-abh01a:1830_4": "Ākāravasena vā etaṃ vuttaṃ.",
  "atk-abh01a:1830_5": "Kaṅkhāsamaṅgicittaṃ kaṅkhāya āyitattā kaṅkhāyitaṃ nāma.",
  "atk-abh01a:1830_6": "Tassa bhāvo kaṅkhāyitattaṃ.",
  "atk-abh01a:1830_7": "Vimatīti namati.",
  "atk-abh01a:1830_8": "Vicikicchā vuttatthā eva.",
  "atk-abh01a:1830_9": "Kampanaṭṭhena dvidhā eḷayatīti dveḷhakaṃ.",
  "atk-abh01a:1830_10": "Paṭipattinivāraṇena dvidhāpatho viyāti dvedhāpatho.",
  "atk-abh01a:1830_11": "‘Niccaṃ nu kho idaṃ,",
  "atk-abh01a:1830_12": "aniccaṃ nu kho’tiādipavattiyā ekasmiṃ ākāre saṇṭhātuṃ asamatthatāya samantato setīti saṃsayo.",
  "atk-abh01a:1830_13": "Ekaṃsaṃ gahetuṃ asamatthatāya na ekaṃsaggāhoti anekaṃsaggāho.",
  "atk-abh01a:1830_14": "Nicchetuṃ asakkontī ārammaṇato osakkatīti āsappanā.",
  "atk-abh01a:1830_15": "Ogāhituṃ asakkontī parisamantato sappatīti parisappanā.",
  "atk-abh01a:1830_16": "Pariyogāhituṃ asamatthatāya apariyogāhanā.",
  "atk-abh01a:1830_17": "Nicchayavasena ārammaṇe pavattituṃ asamatthatāya thambhitattaṃ;",
  "atk-abh01a:1830_18": "cittassa thaddhabhāvoti attho.",
  "atk-abh01a:1830_19": "Vicikicchā hi uppajjitvā cittaṃ thaddhaṃ karoti.",
  "atk-abh01a:1830_20": "Yasmā panesā uppajjamānā ārammaṇaṃ gahetvā manaṃ vilikhantī viya,",
  "atk-abh01a:1830_21": "tasmā manovilekhoti vuttā.",
  "atk-abh01a:1830_22": "Sesaṃ sabbattha uttānatthameva.",
  "atk-abh01a:1831_0": "Dvādasamacittaṃ",
  "atk-abh01a:1832_0": "427.",
  "atk-abh01a:1832_1": "Dvādasamassa samayavavatthāne uddhaccena sampayuttanti uddhaccasampayuttaṃ.",
  "atk-abh01a:1832_2": "Idañhi cittaṃ chasu ārammaṇesu vedanāvasena majjhattaṃ hutvā uddhataṃ hoti.",
  "atk-abh01a:1832_3": "Idha dhammuddese ‘vicikicchā’-",
  "atk-abh01a:1832_4": "ṭhāne ‘uddhaccaṃ hotī’ti āgataṃ.",
  "atk-abh01a:1832_5": "Padapaṭipāṭiyā aṭṭhavīsati padāni honti.",
  "atk-abh01a:1832_6": "Aggahitaggahaṇena cuddasa.",
  "atk-abh01a:1832_7": "Tesaṃ vasena savibhattikāvibhattikarāsividhānaṃ veditabbaṃ.",
  "atk-abh01a:1832_8": "Adhimokkho manasikāroti dveyeva yevāpanakā.",
  "atk-abh01a:1833_0": "429.",
  "atk-abh01a:1833_1": "Niddesavārassa uddhaccaniddese cittassāti na sattassa,",
  "atk-abh01a:1833_2": "na posassa.",
  "atk-abh01a:1833_3": "Uddhaccanti uddhatākāro.",
  "atk-abh01a:1833_4": "Na vūpasamoti avūpasamo.",
  "atk-abh01a:1833_5": "Ceto vikkhipatīti cetasovikkhepo.",
  "atk-abh01a:1833_6": "Bhantattaṃ cittassāti cittassa bhantabhāvo,",
  "atk-abh01a:1833_7": "bhantayānabhantagoṇādīni viya.",
  "atk-abh01a:1833_8": "Iminā ekārammaṇasmiṃyeva vipphandanaṃ kathitaṃ.",
  "atk-abh01a:1833_9": "Uddhaccañhi ekārammaṇe vipphandati,",
  "atk-abh01a:1833_10": "vicikicchā nānārammaṇe.",
  "atk-abh01a:1833_11": "Sesaṃ sabbavāresu heṭṭhā vuttanayeneva veditabbaṃ.",
  "atk-abh01a:1834_0": "Idāni imasmiṃ cittadvaye pakiṇṇakavinicchayo hoti.",
  "atk-abh01a:1834_1": "‘Ārammaṇe pavaṭṭanakacittāni nāma katī’ti?",
  "atk-abh01a:1834_2": "Hi vutte ‘imāneva dve’ti vattabbaṃ.",
  "atk-abh01a:1834_3": "Tattha vicikicchāsahagataṃ ekantena pavaṭṭati,",
  "atk-abh01a:1834_4": "uddhaccasahagataṃ pana laddhādhimokkhattā laddhapatiṭṭhaṃ pavaṭṭati.",
  "atk-abh01a:1834_5": "Yathā hi vaṭṭacaturassesu dvīsu maṇīsu pabbhāraṭṭhāne pavaṭṭetvā vissaṭṭhesu vaṭṭamaṇi ekanteneva pavaṭṭati,",
  "atk-abh01a:1834_6": "caturasso patiṭṭhāya patiṭṭhāya pavaṭṭati,",
  "atk-abh01a:1834_7": "evaṃsampadamidaṃ veditabbaṃ.",
  "atk-abh01a:1834_8": "Sabbesupi hīnādibhedo na uddhaṭo,",
  "atk-abh01a:1834_9": "sabbesaṃ ekantahīnattā.",
  "atk-abh01a:1834_10": "Sahajātādhipati labbhamānopi na uddhaṭo,",
  "atk-abh01a:1834_11": "heṭṭhā dassitanayattā.",
  "atk-abh01a:1834_12": "Ñāṇābhāvato panettha vīmaṃsādhipati nāma natthi.",
  "atk-abh01a:1834_13": "Pacchimadvaye sesopi natthi eva. Kasmā?",
  "atk-abh01a:1834_14": "Kañci dhammaṃ dhuraṃ katvā anuppajjanato,",
  "atk-abh01a:1834_15": "paṭṭhāne ca paṭisiddhato.",
  "atk-abh01a:1835_0": "Imehi pana dvādasahipi akusalacittehi kamme āyūhite,",
  "atk-abh01a:1835_1": "ṭhapetvā uddhaccasahagataṃ,",
  "atk-abh01a:1835_2": "sesāni ekādaseva paṭisandhiṃ ākaḍḍhanti.",
  "atk-abh01a:1835_3": "Vicikicchāsahagate aladdhādhimokkhe dubbalepi paṭisandhiṃ ākaḍḍhamāne uddhaccasahagataṃ laddhādhimokkhaṃ balavaṃ kasmā nākaḍḍhatīti?",
  "atk-abh01a:1835_4": "Dassanena pahātabbābhāvato.",
  "atk-abh01a:1835_5": "Yadi hi ākaḍḍheyya ‘dassanenapahātabba’-",
  "atk-abh01a:1835_6": "padavibhaṅge āgaccheyya, tasmā,",
  "atk-abh01a:1835_7": "ṭhapetvā taṃ,",
  "atk-abh01a:1835_8": "sesāni ekādasa ākaḍḍhanti.",
  "atk-abh01a:1835_9": "Tesu hi yena kenaci kamme āyūhite tāya cetanāya catūsu apāyesu paṭisandhi hoti.",
  "atk-abh01a:1835_10": "Akusalavipākesu ahetukamanoviññāṇadhātuupekkhāsahagatāya paṭisandhiṃ gaṇhāti.",
  "atk-abh01a:1835_11": "Itarassāpi ettheva paṭisandhidānaṃ bhaveyya.",
  "atk-abh01a:1835_12": "Yasmā panetaṃ natthi,",
  "atk-abh01a:1835_13": "tasmā ‘dassanenapahātabba’-",
  "atk-abh01a:1835_14": "padavibhaṅge nāgatanti.",
  "atk-abh01a:1836_0": "Akusalā dhammātipadassa vaṇṇanā niṭṭhitā.",
  "atk-abh01a:1837_0": "Abyākatapadaṃ",
  "atk-abh01a:1838_0": "Ahetukakusalavipāko",
  "atk-abh01a:1839_0": "431.",
  "atk-abh01a:1839_1": "Idāni abyākatapadaṃ bhājetvā dassetuṃ katame dhammā abyākatātiādi āraddhaṃ.",
  "atk-abh01a:1839_2": "Tattha catubbidhaṃ abyākataṃ –",
  "atk-abh01a:1839_3": "vipākaṃ kiriyaṃ rūpaṃ nibbānanti.",
  "atk-abh01a:1839_4": "Tesu vipākābyākataṃ.",
  "atk-abh01a:1839_5": "Vipākābyākatepi kusalavipākaṃ.",
  "atk-abh01a:1839_6": "Tasmimpi parittavipākaṃ.",
  "atk-abh01a:1839_7": "Tasmimpi ahetukaṃ.",
  "atk-abh01a:1839_8": "Tasmimpi pañcaviññāṇaṃ.",
  "atk-abh01a:1839_9": "Tasmimpi dvārapaṭipāṭiyā cakkhuviññāṇaṃ. Tassāpi,",
  "atk-abh01a:1839_10": "ṭhapetvā dvārārammaṇādisādhāraṇapaccayaṃ,",
  "atk-abh01a:1839_11": "asādhāraṇakammapaccayavaseneva uppattiṃ dīpetuṃ kāmāvacarassa kusalassa kammassa katattātiādi vuttaṃ.",
  "atk-abh01a:1839_12": "Tattha katattāti katakāraṇā.",
  "atk-abh01a:1839_13": "Upacitattāti ācitattā,",
  "atk-abh01a:1839_14": "vaḍḍhitakāraṇā.",
  "atk-abh01a:1839_15": "Cakkhuviññāṇanti kāraṇabhūtassa cakkhussa viññāṇaṃ,",
  "atk-abh01a:1839_16": "cakkhuto vā pavattaṃ,",
  "atk-abh01a:1839_17": "cakkhusmiṃ vā nissitaṃ viññāṇanti cakkhuviññāṇaṃ.",
  "atk-abh01a:1839_18": "Parato sotaviññāṇādīsupi eseva nayo.",
  "atk-abh01a:1840_0": "Tattha cakkhusannissitarūpavijānanalakkhaṇaṃ cakkhuviññāṇaṃ,",
  "atk-abh01a:1840_1": "rūpamattārammaṇarasaṃ,",
  "atk-abh01a:1840_2": "rūpābhimukhabhāvapaccupaṭṭhānaṃ,",
  "atk-abh01a:1840_3": "rūpārammaṇāya kiriyamanodhātuyā apagamapadaṭṭhānaṃ.",
  "atk-abh01a:1840_4": "Parato āgatāni sotādisannissitasaddādivijānanalakkhaṇāni sotaghānajivhākāyaviññāṇāni saddādimattārammaṇarasāni,",
  "atk-abh01a:1840_5": "saddādiabhimukhabhāvapaccupaṭṭhānāni,",
  "atk-abh01a:1840_6": "saddādiārammaṇānaṃ kiriyamanodhātūnaṃ apagamapadaṭṭhānāni.",
  "atk-abh01a:1841_0": "Idha padapaṭipāṭiyā dasa padāni honti.",
  "atk-abh01a:1841_1": "Aggahitaggahaṇena satta.",
  "atk-abh01a:1841_2": "Tesu pañca avibhattikāni,",
  "atk-abh01a:1841_3": "dve savibhattikāni.",
  "atk-abh01a:1841_4": "Tesu cittaṃ phassapañcakavasena ceva indriyavasena ca dvīsu ṭhānesu vibhattiṃ gacchati,",
  "atk-abh01a:1841_5": "vedanā phassapañcakajhānaṅgaindriyavasena tīsuyeva.",
  "atk-abh01a:1841_6": "Rāsayopi imeva tayo honti.",
  "atk-abh01a:1841_7": "Yevāpanako eko manasikāro eva.",
  "atk-abh01a:1842_0": "436.",
  "atk-abh01a:1842_1": "Niddesavāre cakkhuviññāṇaṃ paṇḍaranti vatthuto vuttaṃ.",
  "atk-abh01a:1842_2": "Kusalañhi attano parisuddhatāya paṇḍaraṃ nāma,",
  "atk-abh01a:1842_3": "akusalaṃ bhavaṅganissandena,",
  "atk-abh01a:1842_4": "vipākaṃ vatthupaṇḍarattā.",
  "atk-abh01a:1843_0": "439.",
  "atk-abh01a:1843_1": "Cittassekaggatāniddese cittassa ṭhitīti ekameva padaṃ vuttaṃ.",
  "atk-abh01a:1843_2": "Idampi hi dubbalaṃ cittaṃ pavattiṭṭhitimattamevettha labbhati,",
  "atk-abh01a:1843_3": "‘saṇṭhitiavaṭṭhiti’-",
  "atk-abh01a:1843_4": "bhāvaṃ pāpuṇituṃ na sakkoti.",
  "atk-abh01a:1843_5": "Saṅgahavāre jhānaṅgamaggaṅgāni na uddhaṭāni. Kasmā?",
  "atk-abh01a:1843_6": "Vitakkapacchimakañhi jhānaṃ nāma,",
  "atk-abh01a:1843_7": "hetupacchimako maggo nāma.",
  "atk-abh01a:1843_8": "Pakatiyā avitakkacitte jhānaṅgaṃ na labbhati,",
  "atk-abh01a:1843_9": "ahetukacitte ca maggaṅgāni.",
  "atk-abh01a:1843_10": "Tasmā idha ubhayampi na uddhaṭaṃ.",
  "atk-abh01a:1843_11": "Saṅkhārakkhandhopettha caturaṅgikoyeva bhājito.",
  "atk-abh01a:1843_12": "Suññatavāro pākatikoyeva.",
  "atk-abh01a:1843_13": "Sotaviññāṇādiniddesāpi imināva nayena veditabbā.",
  "atk-abh01a:1844_0": "Kevalañhi cakkhuviññāṇādīsu ‘upekkhā’ bhājitā,",
  "atk-abh01a:1844_1": "kāyaviññāṇe ‘sukha’nti,",
  "atk-abh01a:1844_2": "ayamettha viseso.",
  "atk-abh01a:1844_3": "Sopi ca ghaṭṭanavasena hotīti veditabbo.",
  "atk-abh01a:1844_4": "Cakkhudvārādīsu hi catūsu upādārūpameva upādārūpaṃ ghaṭṭeti,",
  "atk-abh01a:1844_5": "upādārūpeyeva upādārūpaṃ ghaṭṭente paṭighaṭṭanānighaṃso balavā na hoti.",
  "atk-abh01a:1844_6": "Catunnaṃ adhikaraṇīnaṃ upari cattāro kappāsapicupiṇḍe ṭhapetvā picupiṇḍeheva pahatakālo viya phuṭṭhamattameva hoti.",
  "atk-abh01a:1844_7": "Vedanā majjhattaṭṭhāne tiṭṭhati.",
  "atk-abh01a:1844_8": "Kāyadvāre pana bahiddhā mahābhūtārammaṇaṃ ajjhattikakāyapasādaṃ ghaṭṭetvā pasādapaccayesu mahābhūtesu paṭihaññati.",
  "atk-abh01a:1844_9": "Yathā adhikaraṇīmatthake kappāsapicupiṇḍaṃ ṭhapetvā kūṭena paharantassa kappāsapicupiṇḍaṃ chinditvā kūṭaṃ adhikaraṇiṃ gaṇhatīti,",
  "atk-abh01a:1844_10": "nighaṃso balavā hoti,",
  "atk-abh01a:1844_11": "evameva paṭighaṭṭanānighaṃso balavā hoti.",
  "atk-abh01a:1844_12": "Iṭṭhe ārammaṇe sukhasahagataṃ kāyaviññāṇaṃ uppajjati,",
  "atk-abh01a:1844_13": "aniṭṭhe dukkhasahagataṃ.",
  "atk-abh01a:1845_0": "Imesaṃ pana pañcannaṃ cittānaṃ vatthudvārārammaṇāni nibaddhāneva honti,",
  "atk-abh01a:1845_1": "vatthādisaṅkamanaṃ nāmettha natthi.",
  "atk-abh01a:1845_2": "Kusalavipākacakkhuviññāṇañhi cakkhupasādaṃ vatthuṃ katvā iṭṭhe ca iṭṭhamajjhatte ca catusamuṭṭhānikarūpārammaṇe",
  "atk-abh01a:1845_3": "dassanakiccaṃ sādhayamānaṃ cakkhudvāre ṭhatvā vipaccati.",
  "atk-abh01a:1845_4": "Sotaviññāṇādīni sotapasādādīni vatthuṃ katvā iṭṭhaiṭṭhamajjhattesu saddādīsu savanaghāyanasāyanaphusanakiccāni",
  "atk-abh01a:1845_5": "sādhayamānāni sotadvārādīsu ṭhatvā vipaccanti.",
  "atk-abh01a:1845_6": "Saddo panettha dvisamuṭṭhānikoyeva hoti.",
  "atk-abh01a:1846_0": "455.",
  "atk-abh01a:1846_1": "Manodhātuniddese sabhāvasuññatanissattaṭṭhena manoyeva dhātu manodhātu.",
  "atk-abh01a:1846_2": "Sā cakkhuviññāṇādīnaṃ anantaraṃ rūpādivijānanalakkhaṇā,",
  "atk-abh01a:1846_3": "rūpādīnaṃ sampaṭicchanarasā,",
  "atk-abh01a:1846_4": "tathābhāvapaccupaṭṭhānā,",
  "atk-abh01a:1846_5": "cakkhuviññāṇādiapagamapadaṭṭhānā.",
  "atk-abh01a:1846_6": "Idha dhammuddese dvādasa padāni honti.",
  "atk-abh01a:1846_7": "Aggahitaggahaṇena nava.",
  "atk-abh01a:1846_8": "Tesu satta avibhattikāni dve savibhattikāni.",
  "atk-abh01a:1846_9": "Adhimokkho manasikāroti dve yevāpanakā.",
  "atk-abh01a:1846_10": "Vitakkaniddeso abhiniropanaṃ pāpetvā ṭhapito.",
  "atk-abh01a:1846_11": "Yasmā panetaṃ cittaṃ neva kusalaṃ nākusalaṃ,",
  "atk-abh01a:1846_12": "tasmā sammāsaṅkappoti vā micchāsaṅkappoti vā na vuttaṃ.",
  "atk-abh01a:1846_13": "Saṅgahavāre labbhamānampi jhānaṅgaṃ pañcaviññāṇasote patitvā gatanti.",
  "atk-abh01a:1846_14": "Maggaṅgaṃ pana na labbhatiyevāti na uddhaṭaṃ.",
  "atk-abh01a:1846_15": "Suññatavāro pākatikoyeva.",
  "atk-abh01a:1846_16": "Imassa cittassa vatthu nibaddhaṃ hadayavatthumeva hoti.",
  "atk-abh01a:1846_17": "Dvārārammaṇāni anibaddhāni.",
  "atk-abh01a:1846_18": "Tattha kiñcāpi dvārārammaṇāni saṅkamanti,",
  "atk-abh01a:1846_19": "ṭhānaṃ pana ekaṃ.",
  "atk-abh01a:1846_20": "Sampaṭicchanakiccameva hetaṃ hoti.",
  "atk-abh01a:1846_21": "Idañhi pañcadvāre pañcasu ārammaṇesu sampaṭicchanaṃ hutvā vipaccati.",
  "atk-abh01a:1846_22": "Kusalavipākesu cakkhuviññāṇādīsu niruddhesu taṃsamanantarā tāneva ṭhānappattāni rūpārammaṇādīni sampaṭicchati.",
  "atk-abh01a:1847_0": "469.",
  "atk-abh01a:1847_1": "Manoviññāṇadhātuniddesesu paṭhamamanoviññāṇadhātuyaṃ ‘pīti’padaṃ adhikaṃ.",
  "atk-abh01a:1847_2": "Vedanāpi ‘somanassa’-",
  "atk-abh01a:1847_3": "vedanā hoti.",
  "atk-abh01a:1847_4": "Ayañhi iṭṭhārammaṇasmiṃyeva pavattati.",
  "atk-abh01a:1847_5": "Dutiyamanoviññāṇadhātu iṭṭhamajjhattārammaṇe.",
  "atk-abh01a:1847_6": "Tasmā tattha ‘upekkhā’ vedanā hotīti.",
  "atk-abh01a:1847_7": "Padāni manodhātuniddesasadisāneva.",
  "atk-abh01a:1847_8": "Ubhayatthāpi pañcaviññāṇasote patitvā gatattāyeva jhānaṅgāni na uddhaṭāni.",
  "atk-abh01a:1847_9": "Maggaṅgāni alābhatoyeva.",
  "atk-abh01a:1847_10": "Sesaṃ sabbattha vuttanayeneva veditabbaṃ.",
  "atk-abh01a:1847_11": "Lakkhaṇādito panesā duvidhāpi manoviññāṇadhātu ahetukavipākā,",
  "atk-abh01a:1847_12": "chaḷārammaṇavijānanalakkhaṇā,",
  "atk-abh01a:1847_13": "santīraṇādirasā,",
  "atk-abh01a:1847_14": "tathābhāvapaccupaṭṭhānā,",
  "atk-abh01a:1847_15": "hadayavatthupadaṭṭhānāti veditabbā.",
  "atk-abh01a:1848_0": "Tattha paṭhamā dvīsu ṭhānesu vipaccati.",
  "atk-abh01a:1848_1": "Sā hi pañcadvāre kusalavipākacakkhuviññāṇādianantaraṃ,",
  "atk-abh01a:1848_2": "vipākamanodhātuyā taṃ ārammaṇaṃ sampaṭicchitvā niruddhāya,",
  "atk-abh01a:1848_3": "tasmiṃ yevārammaṇe santīraṇakiccaṃ sādhayamānā pañcasu dvāresu ṭhatvā vipaccati.",
  "atk-abh01a:1848_4": "Chasu dvāresu pana balavārammaṇe tadārammaṇā hutvā vipaccati. Kathaṃ?",
  "atk-abh01a:1848_5": "Yathā hi caṇḍasote,",
  "atk-abh01a:1848_6": "tiriyaṃ nāvāya gacchantiyā,",
  "atk-abh01a:1848_7": "udakaṃ chijjitvā thokaṃ ṭhānaṃ nāvaṃ anubandhitvā yathāsotameva gacchati,",
  "atk-abh01a:1848_8": "evameva chasu dvāresu balavārammaṇe palobhayamāne āpāthagate javanaṃ javati.",
  "atk-abh01a:1848_9": "Tasmiṃ javite bhavaṅgassa vāro.",
  "atk-abh01a:1848_10": "Idaṃ pana cittaṃ bhavaṅgassa vāraṃ adatvā javanena gahitārammaṇaṃ gahetvā ekaṃ dve cittavāre pavattitvā bhavaṅgameva otarati.",
  "atk-abh01a:1848_11": "Gavakkhandhe nadiṃ tarantepi evameva upamā vitthāretabbā.",
  "atk-abh01a:1848_12": "Evamesā yaṃ javanena gahitārammaṇaṃ tasseva gahitattā tadārammaṇaṃ nāma hutvā vipaccati.",
  "atk-abh01a:1849_0": "Dutiyā pana pañcasu ṭhānesu vipaccati. Kathaṃ?",
  "atk-abh01a:1849_1": "Manussaloke tāva jaccandhajaccabadhirajaccaeḷajaccummattakaubhatobyañjanakanapuṃsakānaṃ paṭisandhiggahaṇakāle paṭisandhi hutvā vipaccati.",
  "atk-abh01a:1849_2": "Paṭisandhiyā vītivattāya yāvatāyukaṃ bhavaṅgaṃ hutvā vipaccati.",
  "atk-abh01a:1849_3": "Iṭṭhamajjhatte pañcārammaṇavīthiyā santīraṇaṃ hutvā,",
  "atk-abh01a:1849_4": "balavārammaṇe chasu dvāresu tadārammaṇaṃ hutvā,",
  "atk-abh01a:1849_5": "maraṇakāle cuti hutvāti imesu pañcasu ṭhānesu vipaccatīti.",
  "atk-abh01a:1850_0": "Manoviññāṇadhātudvayaṃ niṭṭhitaṃ.",
  "atk-abh01a:1851_0": "Aṭṭhamahāvipākacittavaṇṇanā",
  "atk-abh01a:1852_0": "498.",
  "atk-abh01a:1852_1": "Idāni aṭṭhamahāvipākacittāni dassetuṃ puna katame dhammā abyākatātiādi āraddhaṃ.",
  "atk-abh01a:1852_2": "Tattha pāḷiyaṃ nayamattaṃ dassetvā sabbavārā saṃkhittā.",
  "atk-abh01a:1852_3": "Tesaṃ attho heṭṭhā vuttanayeneva veditabbo.",
  "atk-abh01a:1852_4": "Yo panettha viseso taṃ dassetuṃ alobho abyākatamūlantiādi vuttaṃ.",
  "atk-abh01a:1852_5": "Yampi na vuttaṃ taṃ evaṃ veditabbaṃ –",
  "atk-abh01a:1852_6": "yo hi kāmāvacarakusalesu kammadvārakammapathapuññakiriyavatthubhedo vutto so idha natthi. Kasmā?",
  "atk-abh01a:1852_7": "Aviññattijanakato avipākadhammato tathā appavattito ca.",
  "atk-abh01a:1852_8": "Yāpi tā yevāpanakesu karuṇāmuditā vuttā,",
  "atk-abh01a:1852_9": "tā sattārammaṇattā vipākesu na santi.",
  "atk-abh01a:1852_10": "Ekantaparittārammaṇāni hi kāmāvacaravipākāni.",
  "atk-abh01a:1852_11": "Na kevalañca karuṇāmuditā,",
  "atk-abh01a:1852_12": "viratiyopettha na santi.",
  "atk-abh01a:1852_13": "‘Pañca sikkhāpadāni kusalānevā’ti hi vuttaṃ.",
  "atk-abh01a:1853_0": "Asaṅkhārasasaṅkhāravidhānañcettha kusalato ceva paccayabhedato ca veditabbaṃ.",
  "atk-abh01a:1853_1": "Asaṅkhārikassa hi kusalassa asaṅkhārikameva vipākaṃ,",
  "atk-abh01a:1853_2": "sasaṅkhārikassa sasaṅkhārikaṃ.",
  "atk-abh01a:1853_3": "Balavapaccayehi ca uppannaṃ asaṅkhārikaṃ,",
  "atk-abh01a:1853_4": "itarehi itaraṃ.",
  "atk-abh01a:1853_5": "Hīnādibhedepi imāni hīnamajjhimapaṇītehi chandādīhi anipphāditattā hīnamajjhimapaṇītāni nāma na honti.",
  "atk-abh01a:1853_6": "Hīnassa pana kusalassa vipākaṃ hīnaṃ,",
  "atk-abh01a:1853_7": "majjhimassa majjhimaṃ,",
  "atk-abh01a:1853_8": "paṇītassa paṇītaṃ.",
  "atk-abh01a:1853_9": "Adhipatino pettha na santi. Kasmā?",
  "atk-abh01a:1853_10": "Chandādīni dhuraṃ katvā anuppādetabbato.",
  "atk-abh01a:1853_11": "Sesaṃ sabbaṃ aṭṭhasu kusalesu vuttasadisameva.",
  "atk-abh01a:1854_0": "Idāni imesaṃ aṭṭhannaṃ mahāvipākacittānaṃ vipaccanaṭṭhānaṃ veditabbaṃ.",
  "atk-abh01a:1854_1": "Etāni hi catūsu ṭhānesu vipaccanti –",
  "atk-abh01a:1854_2": "paṭisandhiyaṃ, bhavaṅge, cutiyaṃ,",
  "atk-abh01a:1854_3": "tadārammaṇeti. Kathaṃ?",
  "atk-abh01a:1854_4": "Manussesu tāva kāmāvacaradevesu ca puññavantānaṃ duhetukatihetukānaṃ paṭisandhiggahaṇakāle paṭisandhi hutvā vipaccanti.",
  "atk-abh01a:1854_5": "Paṭisandhiyā vītivattāya pavatte saṭṭhipi asītipi vassāni asaṅkhyeyyampi āyukālaṃ bhavaṅgaṃ hutvā,",
  "atk-abh01a:1854_6": "balavārammaṇe chasu dvāresu tadārammaṇaṃ hutvā,",
  "atk-abh01a:1854_7": "maraṇakāle cuti hutvāti.",
  "atk-abh01a:1854_8": "Evaṃ catūsu ṭhānesu vipaccanti.",
  "atk-abh01a:1855_0": "Tattha sabbepi sabbaññubodhisattā pacchimapaṭisandhiggahaṇe paṭhamena somanassasahagatatihetukaasaṅkhārikamahāvipākacittena paṭisandhiṃ gaṇhanti.",
  "atk-abh01a:1855_1": "Taṃ pana mettāpubbabhāgacittassa vipākaṃ hoti.",
  "atk-abh01a:1855_2": "Tena dinnāya paṭisandhiyā asaṅkhyeyyaṃ āyu.",
  "atk-abh01a:1855_3": "Kālavasena pana pariṇamati.",
  "atk-abh01a:1855_4": "Mahāsīvatthero panāha –",
  "atk-abh01a:1855_5": "‘somanassasahagatato upekkhāsahagataṃ balavataraṃ.",
  "atk-abh01a:1855_6": "Tena paṭisandhiṃ gaṇhanti.",
  "atk-abh01a:1855_7": "Tena gahitapaṭisandhikā hi mahajjhāsayā honti.",
  "atk-abh01a:1855_8": "Dibbesupi ārammaṇesu uppilāvino na honti,",
  "atk-abh01a:1855_9": "tipiṭakacūḷanāgattherādayo viyā’ti.",
  "atk-abh01a:1855_10": "Aṭṭhakathāyaṃ pana –",
  "atk-abh01a:1855_11": "‘ayaṃ therassa manoratho,’‘natthi eta’nti paṭikkhipitvā ‘sabbaññubodhisattānaṃ hitūpacāro balavā hoti,",
  "atk-abh01a:1855_12": "tasmā mettāpubbabhāgakāmāvacarakusalavipākasomanassasahagatatihetukaasaṅkhārikacittena paṭisandhiṃ gaṇhantī’ti vuttaṃ.",
  "atk-abh01a:1856_0": "Vipākuddhārakathā",
  "atk-abh01a:1857_0": "Idāni vipākuddhārakathāya mātikā ṭhapetabbā –",
  "atk-abh01a:1857_1": "tipiṭakacūḷanāgatthero tāva āha –",
  "atk-abh01a:1857_2": "ekāya kusalacetanāya soḷasa vipākacittāni uppajjanti.",
  "atk-abh01a:1857_3": "Ettheva dvādasakamaggopi ahetukaṭṭhakampīti.",
  "atk-abh01a:1857_4": "Moravāpivāsī mahādattatthero panāha –",
  "atk-abh01a:1857_5": "ekāya kusalacetanāya dvādasa vipākacittāni uppajjanti.",
  "atk-abh01a:1857_6": "Ettheva dasakamaggopi ahetukaṭṭhakampīti.",
  "atk-abh01a:1857_7": "Tipiṭakamahādhammarakkhitatthero āha –",
  "atk-abh01a:1857_8": "ekāya kusalacetanāya dasa vipākacittāni uppajjanti,",
  "atk-abh01a:1857_9": "ettheva ahetukaṭṭhakanti.",
  "atk-abh01a:1858_0": "Imasmiṃ ṭhāne sāketapañhaṃ nāma gaṇhiṃsu.",
  "atk-abh01a:1858_1": "Sākete kira upāsakā sālāyaṃ nisīditvā ‘kiṃ nu kho ekāya cetanāya kamme āyūhite ekā paṭisandhi hoti udāhu nānā’ti?",
  "atk-abh01a:1858_2": "Pañhaṃ nāma samuṭṭhāpetvā nicchetuṃ asakkontā ābhidhammikatthere upasaṅkamitvā pucchiṃsu.",
  "atk-abh01a:1858_3": "Therā ‘yathā ekasmā ambabījā ekova aṅkuro nikkhamati,",
  "atk-abh01a:1858_4": "evaṃ ekāva paṭisandhi hotī’ti saññāpesuṃ.",
  "atk-abh01a:1858_5": "Athekadivasaṃ ‘kiṃ nu kho nānācetanāhi kamme āyūhite paṭisandhiyo nānā honti udāhu ekā’ti?",
  "atk-abh01a:1858_6": "Pañhaṃ samuṭṭhāpetvā nicchetuṃ asakkontā there pucchiṃsu.",
  "atk-abh01a:1858_7": "Therā ‘yathā bahūsu ambabījesu ropitesu bahū aṅkurā nikkhamanti,",
  "atk-abh01a:1858_8": "evaṃ bahukāva paṭisandhiyo hontī’ti saññāpesuṃ.",
  "atk-abh01a:1859_0": "Aparampi imasmiṃ ṭhāne ussadakittanaṃ nāma gahitaṃ.",
  "atk-abh01a:1859_1": "Imesañhi sattānaṃ lobhopi ussanno hoti,",
  "atk-abh01a:1859_2": "dosopi mohopi;",
  "atk-abh01a:1859_3": "alobhopi adosopi amohopi.",
  "atk-abh01a:1859_4": "Taṃ nesaṃ ussannabhāvaṃ ko niyāmetīti?",
  "atk-abh01a:1859_5": "Pubbahetu niyāmeti.",
  "atk-abh01a:1859_6": "Kammāyūhanakkhaṇeyeva nānattaṃ hoti. Kathaṃ?",
  "atk-abh01a:1859_7": "“Yassa hi kammāyūhanakkhaṇe lobho balavā hoti alobho mando,",
  "atk-abh01a:1859_8": "adosāmohā balavanto dosamohā mandā,",
  "atk-abh01a:1859_9": "tassa mando alobho lobhaṃ pariyādātuṃ na sakkoti,",
  "atk-abh01a:1859_10": "adosāmohā pana balavanto dosamohe pariyādātuṃ sakkonti.",
  "atk-abh01a:1859_11": "Tasmā so tena kammena dinnapaṭisandhivasena nibbatto luddho hoti,",
  "atk-abh01a:1859_12": "sukhasīlo akkodhano,",
  "atk-abh01a:1859_13": "paññavā pana hoti vajirūpamañāṇo”ti.",
  "atk-abh01a:1860_0": "‘Yassa pana kammāyūhanakkhaṇe lobhadosā balavanto honti alobhādosā mandā,",
  "atk-abh01a:1860_1": "amoho balavā moho mando,",
  "atk-abh01a:1860_2": "so purimanayeneva luddho ceva hoti duṭṭho ca,",
  "atk-abh01a:1860_3": "paññavā pana hoti vajirūpamañāṇo dattābhayatthero viya.",
  "atk-abh01a:1861_0": "‘Yassa pana kammāyūhanakkhaṇe lobhādosamohā balavanto honti itare mandā,",
  "atk-abh01a:1861_1": "so purimanayeneva luddho ceva hoti dandho ca,",
  "atk-abh01a:1861_2": "sukhasīlako pana hoti akkodhano.",
  "atk-abh01a:1862_0": "‘Tathā yassa kammāyūhanakkhaṇe tayopi lobhadosamohā balavanto honti alobhādayo mandā,",
  "atk-abh01a:1862_1": "so purimanayeneva luddho ceva hoti duṭṭho ca mūḷho ca.",
  "atk-abh01a:1863_0": "‘Yassa pana kammāyūhanakkhaṇe alobhadosamohā balavanto honti itare mandā,",
  "atk-abh01a:1863_1": "so purimanayeneva appakileso hoti,",
  "atk-abh01a:1863_2": "dibbārammaṇampi disvā niccalo,",
  "atk-abh01a:1863_3": "duṭṭho pana hoti dandhapañño cāti.",
  "atk-abh01a:1864_0": "‘Yassa pana kammāyūhanakkhaṇe alobhādosamohā balavanto honti itare mandā,",
  "atk-abh01a:1864_1": "so purimanayeneva aluddho ceva hoti,",
  "atk-abh01a:1864_2": "sukhasīlako ca,",
  "atk-abh01a:1864_3": "dandho pana hoti.",
  "atk-abh01a:1865_0": "‘Tathā yassa kammāyūhanakkhaṇe alobhadosāmohā balavanto honti itare mandā,",
  "atk-abh01a:1865_1": "so purimanayeneva aluddho ceva hoti paññavā ca,",
  "atk-abh01a:1865_2": "duṭṭho ca pana hoti kodhano.",
  "atk-abh01a:1866_0": "‘Yassa pana kammāyūhanakkhaṇe tayopi alobhādayo balavanto honti lobhādayo mandā,",
  "atk-abh01a:1866_1": "so mahāsaṅgharakkhitatthero viya aluddho aduṭṭho paññavā ca hotī’ti.",
  "atk-abh01a:1867_0": "Aparampi imasmiṃ ṭhāne hetukittanaṃ nāma gahitaṃ.",
  "atk-abh01a:1867_1": "Tihetukakammañhi tihetukampi duhetukampi ahetukampi vipākaṃ deti.",
  "atk-abh01a:1867_2": "Duhetukakammaṃ tihetukavipākaṃ na deti,",
  "atk-abh01a:1867_3": "itaraṃ deti.",
  "atk-abh01a:1867_4": "Tihetukakammena paṭisandhi tihetukāpi hoti,",
  "atk-abh01a:1867_5": "duhetukāpi;",
  "atk-abh01a:1867_6": "ahetukā na hoti.",
  "atk-abh01a:1867_7": "Duhetukena duhetukāpi hoti ahetukāpi;",
  "atk-abh01a:1867_8": "tihetukā na hoti.",
  "atk-abh01a:1867_9": "Asaṅkhārikaṃ kusalaṃ asaṅkhārikampi sasaṅkhārikampi vipākaṃ deti.",
  "atk-abh01a:1867_10": "Sasaṅkhārikaṃ sasaṅkhārikampi asaṅkhārikampi vipākaṃ deti.",
  "atk-abh01a:1867_11": "Ārammaṇena vedanā parivattetabbā.",
  "atk-abh01a:1867_12": "Javanena tadārammaṇaṃ niyāmetabbaṃ.",
  "atk-abh01a:1868_0": "Idāni tassa tassa therassa vāde soḷasamaggādayo veditabbā.",
  "atk-abh01a:1868_1": "Paṭhamakāmāvacarakusalasadisena hi paṭhamamahāvipākacittena gahitapaṭisandhikassa gabbhāvāsato nikkhamitvā",
  "atk-abh01a:1868_2": "saṃvarāsaṃvare paṭṭhapetuṃ samatthabhāvaṃ upagatassa cakkhudvārasmiṃ ‘iṭṭhārammaṇe’ āpāthamāgate kiriyamanodhātuyā",
  "atk-abh01a:1868_3": "bhavaṅge anāvaṭṭiteyeva atikkamanaārammaṇānaṃ pamāṇaṃ natthi.",
  "atk-abh01a:1868_4": "Kasmā evaṃ hoti?",
  "atk-abh01a:1868_5": "Ārammaṇadubbalatāya.",
  "atk-abh01a:1868_6": "Ayaṃ tāva eko moghavāro.",
  "atk-abh01a:1869_0": "Sace pana bhavaṅgaṃ āvaṭṭeti,",
  "atk-abh01a:1869_1": "kiriyamanodhātuyā bhavaṅge āvaṭṭite,",
  "atk-abh01a:1869_2": "voṭṭhabbanaṃ apāpetvāva antarā,",
  "atk-abh01a:1869_3": "cakkhuviññāṇe vā sampaṭicchane vā santīraṇe vā ṭhatvā nivattissatīti netaṃ ṭhānaṃ vijjati.",
  "atk-abh01a:1869_4": "Voṭṭhabbanavasena pana ṭhatvā ekaṃ vā dve vā cittāni pavattanti.",
  "atk-abh01a:1869_5": "Tato āsevanaṃ labhitvā javanaṭṭhāne ṭhatvā puna bhavaṅgaṃ otarati idampi ārammaṇadubbalatāya eva hoti.",
  "atk-abh01a:1869_6": "Ayaṃ pana vāro ‘diṭṭhaṃ viya me,",
  "atk-abh01a:1869_7": "sutaṃ viya me’tiādīni vadanakāle labbhati.",
  "atk-abh01a:1869_8": "Ayampi dutiyo moghavāro.",
  "atk-abh01a:1870_0": "Aparassa kiriyamanodhātuyā bhavaṅge āvaṭṭite vīthicittāni uppajjanti,",
  "atk-abh01a:1870_1": "javanaṃ javati.",
  "atk-abh01a:1870_2": "Javanapariyosāne pana tadārammaṇassa vāro.",
  "atk-abh01a:1870_3": "Tasmiṃ anuppanneyeva bhavaṅgaṃ otarati.",
  "atk-abh01a:1870_4": "Tatrāyaṃ upamā –",
  "atk-abh01a:1870_5": "yathā hi nadiyā āvaraṇaṃ bandhitvā mahāmātikābhimukhe udake kate udakaṃ gantvā ubhosu tīresu kedāre pūretvā",
  "atk-abh01a:1870_6": "atirekaṃ kakkaṭakamaggādīhi palāyitvā puna nadiṃyeva otarati,",
  "atk-abh01a:1870_7": "evametaṃ daṭṭhabbaṃ.",
  "atk-abh01a:1870_8": "Ettha hi nadiyaṃ udakappavattanakālo viya bhavaṅgavīthippavattanakālo.",
  "atk-abh01a:1870_9": "Āvaraṇabandhanakālo viya kiriyamanodhātuyā bhavaṅgassa āvaṭṭanakālo.",
  "atk-abh01a:1870_10": "Mahāmātikāya udakappavattanakālo viya vīthicittappavatti.",
  "atk-abh01a:1870_11": "Ubhosu tīresu kedārapūraṇaṃ viya javanaṃ.",
  "atk-abh01a:1870_12": "Kakkaṭakamaggādīhi palāyitvā puna udakassa nadīotaraṇaṃ viya javanaṃ javitvā tadārammaṇe anuppanneyeva puna bhavaṅgotaraṇaṃ.",
  "atk-abh01a:1870_13": "Evaṃ bhavaṅgaṃ otaraṇacittānampi gaṇanapatho natthi.",
  "atk-abh01a:1870_14": "Idañcāpi ārammaṇadubbalatāya eva hoti.",
  "atk-abh01a:1870_15": "Ayaṃ tatiyo moghavāro.",
  "atk-abh01a:1871_0": "Sace pana balavārammaṇaṃ āpāthagataṃ hoti kiriyamanodhātuyā bhavaṅge āvaṭṭite cakkhuviññāṇādīni uppajjanti.",
  "atk-abh01a:1871_1": "Javanaṭṭhāne pana paṭhamakāmāvacarakusalacittaṃ javanaṃ hutvā chasattavāre javitvā tadārammaṇassa vāraṃ deti.",
  "atk-abh01a:1871_2": "Tadārammaṇaṃ patiṭṭhahamānaṃ taṃsadisameva mahāvipākacittaṃ patiṭṭhāti.",
  "atk-abh01a:1871_3": "Idaṃ dve nāmāni labhati –",
  "atk-abh01a:1871_4": "paṭisandhicittasadisattā ‘mūlabhavaṅga’nti ca,",
  "atk-abh01a:1871_5": "yaṃ javanena gahitaṃ ārammaṇaṃ tassa gahitattā ‘tadārammaṇa’nti ca.",
  "atk-abh01a:1871_6": "Imasmiṃ ṭhāne cakkhuviññāṇaṃ sampaṭicchanaṃ santīraṇaṃ tadārammaṇanti cattāri vipākacittāni gaṇanūpagāni honti.",
  "atk-abh01a:1872_0": "Yadā pana dutiyakusalacittaṃ javanaṃ hoti,",
  "atk-abh01a:1872_1": "tadā taṃsadisaṃ dutiyavipākacittameva tadārammaṇaṃ hutvā patiṭṭhāti.",
  "atk-abh01a:1872_2": "Idañca dve nāmāni labhati.",
  "atk-abh01a:1872_3": "Paṭisandhicittena asadisattā ‘āgantukabhavaṅga’nti ca purimanayeneva ‘tadārammaṇa’nti ca.",
  "atk-abh01a:1872_4": "Iminā saddhiṃ purimāni cattāri pañca honti.",
  "atk-abh01a:1873_0": "Yadā pana tatiyakusalacittaṃ javanaṃ hoti,",
  "atk-abh01a:1873_1": "tadā taṃsadisaṃ tatiyavipākacittaṃ tadārammaṇaṃ hutvā patiṭṭhāti.",
  "atk-abh01a:1873_2": "Idampi vuttanayeneva ‘āgantukabhavaṅgaṃ’‘tadārammaṇa’nti ca dve nāmāni labhati.",
  "atk-abh01a:1873_3": "Iminā saddhiṃ purimāni pañca cha honti.",
  "atk-abh01a:1874_0": "Yadā pana catutthakusalacittaṃ javanaṃ hoti,",
  "atk-abh01a:1874_1": "tadā taṃsadisaṃ catutthavipākacittaṃ tadārammaṇaṃ hutvā patiṭṭhāti.",
  "atk-abh01a:1874_2": "Idampi vuttanayeneva ‘āgantukabhavaṅgaṃ’‘tadārammaṇa’nti ca dve nāmāni labhati.",
  "atk-abh01a:1874_3": "Iminā saddhiṃ purimāni cha satta honti.",
  "atk-abh01a:1875_0": "Yadā pana tasmiṃ dvāre ‘iṭṭhamajjhattārammaṇaṃ’ āpāthamāgacchati,",
  "atk-abh01a:1875_1": "tatrāpi vuttanayeneva tayo moghavārā labbhanti.",
  "atk-abh01a:1875_2": "Yasmā pana ārammaṇena vedanā parivattati tasmā tattha upekkhāsahagatasantīraṇaṃ.",
  "atk-abh01a:1875_3": "Catunnañca upekkhāsahagatamahākusalajavanānaṃ pariyosāne cattāri upekkhāsahagatamahāvipākacittāneva tadārammaṇabhāvena patiṭṭhahanti.",
  "atk-abh01a:1875_4": "Tānipi vuttanayeneva ‘āgantukabhavaṅgaṃ’‘tadārammaṇa’nti ca dve nāmāni labhanti.",
  "atk-abh01a:1875_5": "‘Piṭṭhibhavaṅgānī’tipi vuccanti eva.",
  "atk-abh01a:1875_6": "Iti imāni pañca purimehi sattahi saddhiṃ dvādasa honti.",
  "atk-abh01a:1875_7": "Evaṃ cakkhudvāre dvādasa,",
  "atk-abh01a:1875_8": "sotadvārādīsu dvādasa dvādasāti,",
  "atk-abh01a:1875_9": "samasaṭṭhi honti.",
  "atk-abh01a:1875_10": "Evaṃ ekāya cetanāya kamme āyūhite samasaṭṭhi vipākacittāni uppajjanti.",
  "atk-abh01a:1875_11": "Aggahitaggahaṇena pana cakkhudvāre dvādasa,",
  "atk-abh01a:1875_12": "sotaghānajivhākāyaviññāṇāni cattārīti soḷasa honti.",
  "atk-abh01a:1876_0": "Imasmiṃ ṭhāne ambopamaṃ nāma gaṇhiṃsu –",
  "atk-abh01a:1876_1": "eko kira puriso phalitambarukkhamūle sasīsaṃ pārupitvā nipanno niddāyati.",
  "atk-abh01a:1876_2": "Athekaṃ ambapakkaṃ vaṇṭato muccitvā tassa kaṇṇasakkhaliṃ puñchamānaṃ viya ‘tha’nti bhūmiyaṃ pati.",
  "atk-abh01a:1876_3": "So tassa saddena pabujjhitvā ummīletvā olokesi.",
  "atk-abh01a:1876_4": "Tato hatthaṃ pasāretvā phalaṃ gahetvā madditvā upasiṅghitvā paribhuñji.",
  "atk-abh01a:1877_0": "Tattha,",
  "atk-abh01a:1877_1": "tassa purisassa ambarukkhamūle niddāyanakālo viya bhavaṅgasamaṅgikālo.",
  "atk-abh01a:1877_2": "Ambapakkassa vaṇṭato muccitvā kaṇṇasakkhaliṃ puñchamānassa patanakālo viya ārammaṇassa pasādaghaṭṭanakālo.",
  "atk-abh01a:1877_3": "Tena saddena pabuddhakālo viya kiriyamanodhātuyā bhavaṅgassa āvaṭṭitakālo.",
  "atk-abh01a:1877_4": "Ummīletvā olokitakālo viya cakkhuviññāṇassa dassanakiccasādhanakālo.",
  "atk-abh01a:1877_5": "Hatthaṃ pasāretvā gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a:1877_6": "Gahetvā madditakālo viya vipākamanoviññāṇadhātuyā ārammaṇassa santīraṇakālo.",
  "atk-abh01a:1877_7": "Upasiṅghitakālo viya kiriyamanoviññāṇadhātuyā ārammaṇassa vavatthāpitakālo.",
  "atk-abh01a:1877_8": "Paribhuttakālo viya javanassa ārammaṇarasaṃ anubhavitakālo.",
  "atk-abh01a:1877_9": "Ayaṃ upamā kiṃ dīpeti?",
  "atk-abh01a:1877_10": "Ārammaṇassa pasādaghaṭṭanameva kiccaṃ.",
  "atk-abh01a:1877_11": "Tena pasāde ghaṭṭite kiriyamanodhātuyā bhavaṅgāvaṭṭanameva,",
  "atk-abh01a:1877_12": "cakkhuviññāṇassa dassanamattakameva,",
  "atk-abh01a:1877_13": "vipākamanodhātuyā ārammaṇasampaṭicchanamattakameva,",
  "atk-abh01a:1877_14": "vipākamanoviññāṇadhātuyā ārammaṇasantīraṇamattakameva,",
  "atk-abh01a:1877_15": "kiriyamanoviññāṇadhātuyā ārammaṇavavatthāpanamattakameva kiccaṃ.",
  "atk-abh01a:1877_16": "Ekantena pana ārammaṇarasaṃ javanameva anubhavatīti dīpeti.",
  "atk-abh01a:1878_0": "Ettha ca ‘tvaṃ bhavaṅgaṃ nāma hohi,",
  "atk-abh01a:1878_1": "tvaṃ āvajjanaṃ nāma,",
  "atk-abh01a:1878_2": "tvaṃ dassanaṃ nāma,",
  "atk-abh01a:1878_3": "tvaṃ sampaṭicchanaṃ nāma,",
  "atk-abh01a:1878_4": "tvaṃ santīraṇaṃ nāma,",
  "atk-abh01a:1878_5": "tvaṃ voṭṭhabbanaṃ nāma,",
  "atk-abh01a:1878_6": "tvaṃ javanaṃ nāma,",
  "atk-abh01a:1878_7": "hohī’ti koci kattā vā kāretā vā natthi.",
  "atk-abh01a:1879_0": "Imasmiṃ pana ṭhāne pañcavidhaṃ niyāmaṃ nāma gaṇhiṃsu –",
  "atk-abh01a:1879_1": "bījaniyāmaṃ utuniyāmaṃ kammaniyāmaṃ dhammaniyāmaṃ cittaniyāmanti.",
  "atk-abh01a:1879_2": "Tattha kulatthagacchassa uttaraggabhāvo,",
  "atk-abh01a:1879_3": "dakkhiṇavalliyā dakkhiṇato rukkhapariharaṇaṃ,",
  "atk-abh01a:1879_4": "sūriyāvaṭṭapupphānaṃ sūriyābhimukhabhāvo,",
  "atk-abh01a:1879_5": "māluvalatāya rukkhābhimukhagamanameva,",
  "atk-abh01a:1879_6": "nāḷikerassa matthake chiddasabbhāvoti tesaṃ tesaṃ bījānaṃ taṃtaṃsadisaphaladānaṃ bījaniyāmo nāma.",
  "atk-abh01a:1879_7": "Tasmiṃ tasmiṃ samaye tesaṃ tesaṃ rukkhānaṃ ekappahāreneva pupphaphalapallavaggahaṇaṃ utuniyāmo nāma.",
  "atk-abh01a:1879_8": "Tihetukakammaṃ tihetukaduhetukāhetukavipākaṃ deti.",
  "atk-abh01a:1879_9": "Duhetukakammaṃ duhetukāhetukavipākaṃ deti,",
  "atk-abh01a:1879_10": "tihetukaṃ na detīti,",
  "atk-abh01a:1879_11": "evaṃ tassa tassa kammassa taṃtaṃsadisavipākadānameva kammaniyāmo nāma.",
  "atk-abh01a:1880_0": "Aparopi kammasarikkhakavipākavaseneva kammaniyāmo hoti.",
  "atk-abh01a:1880_1": "Tassa dīpanatthamidaṃ vatthuṃ kathenti –",
  "atk-abh01a:1880_2": "sammāsambuddhakāle sāvatthiyā dvāragāmo jhāyi.",
  "atk-abh01a:1880_3": "Tato pajjalitaṃ tiṇakaraḷaṃ uṭṭhahitvā ākāsena gacchato kākassa gīvāya paṭimuñci.",
  "atk-abh01a:1880_4": "So viravanto bhūmiyaṃ patitvā kālamakāsi.",
  "atk-abh01a:1880_5": "Mahāsamuddepi ekā nāvā niccalā aṭṭhāsi.",
  "atk-abh01a:1880_6": "Heṭṭhā kenaci niruddhabhāvaṃ apassantā kāḷakaṇṇisalākaṃ vicāresuṃ.",
  "atk-abh01a:1880_7": "Sā nāvikasseva upāsikāya hatthe pati.",
  "atk-abh01a:1880_8": "Tato ekissā kāraṇā mā sabbe nassantu,",
  "atk-abh01a:1880_9": "udake naṃ khipāmāti āhaṃsu.",
  "atk-abh01a:1880_10": "Nāviko ‘na sakkhissāmi etaṃ udake uppilavamānaṃ passitu’nti vālikāghaṭaṃ gīvāyaṃ bandhāpetvā khipāpesi.",
  "atk-abh01a:1880_11": "Taṅkhaṇaññeva nāvā khittasaro viya pakkhandi.",
  "atk-abh01a:1880_12": "Eko bhikkhu leṇe vasati.",
  "atk-abh01a:1880_13": "Mahantaṃ pabbatakūṭaṃ patitvā dvāraṃ pidahi.",
  "atk-abh01a:1880_14": "Taṃ sattame divase sayameva apagataṃ.",
  "atk-abh01a:1880_15": "Sammāsambuddhassa jetavane nisīditvā dhammaṃ kathentassa imāni tīṇi vatthūni ekappahāreneva ārocesuṃ.",
  "atk-abh01a:1880_16": "Satthā ‘na etaṃ aññehi kataṃ,",
  "atk-abh01a:1880_17": "tehi katakammameva ta’nti atītaṃ āharitvā dassento āha –",
  "atk-abh01a:1881_0": "Kāko purimattabhāve manusso hutvā ekaṃ duṭṭhagoṇaṃ dametuṃ asakkonto gīvāya palālaveṇiṃ bandhitvā aggiṃ adāsi.",
  "atk-abh01a:1881_1": "Goṇo teneva mato.",
  "atk-abh01a:1881_2": "Idāni taṃ kammaṃ etassa ākāsena gacchatopi na muccituṃ adāsi.",
  "atk-abh01a:1881_3": "Sāpi itthī purimattabhāve ekā itthīyeva.",
  "atk-abh01a:1881_4": "Eko kukkuro tāya paricito hutvā araññaṃ gacchantiyā saddhiṃ gacchati,",
  "atk-abh01a:1881_5": "saddhimevāgacchati.",
  "atk-abh01a:1881_6": "Manussā ‘nikkhanto idāni amhākaṃ sunakhaluddako’ti uppaṇḍenti.",
  "atk-abh01a:1881_7": "Sā tena aṭṭīyamānā kukkuraṃ nivāretuṃ asakkontī vālikāghaṭaṃ gīvāya bandhitvā udake khipi.",
  "atk-abh01a:1881_8": "Taṃ kammaṃ tassā samuddamajjhe muccituṃ nādāsi.",
  "atk-abh01a:1881_9": "Sopi bhikkhu purimattabhāve gopālako hutvā bilaṃ paviṭṭhāya godhāya sākhābhaṅgamuṭṭhiyā dvāraṃ thakesi.",
  "atk-abh01a:1881_10": "Tato sattame divase sayaṃ āgantvā vivari.",
  "atk-abh01a:1881_11": "Godhā kampamānā nikkhami.",
  "atk-abh01a:1881_12": "Karuṇāya taṃ na māresi.",
  "atk-abh01a:1881_13": "Taṃ kammaṃ tassa pabbatantaraṃ pavisitvā nisinnassa muccituṃ nādāsīti.",
  "atk-abh01a:1881_14": "Imāni tīṇi vatthūni samodhānetvā imaṃ gāthamāha –",
  "atk-abh01a:1882_0": "“Na antalikkhe na samuddamajjhe,",
  "atk-abh01a:1883_0": "Na pabbatānaṃ vivaraṃ pavissa;",
  "atk-abh01a:1884_0": "Na vijjate so jagatippadeso,",
  "atk-abh01a:1885_0": "Yatthaṭṭhito mucceyya pāpakammā”ti. ;",
  "atk-abh01a:1886_0": "Ayampi kammaniyāmoyeva nāma. Aññānipi evarūpāni vatthūni kathetabbāni.",
  "atk-abh01a:1887_0": "Bodhisattānaṃ pana paṭisandhiggahaṇe,",
  "atk-abh01a:1887_1": "mātukucchito nikkhamane,",
  "atk-abh01a:1887_2": "abhisambodhiyaṃ tathāgatassa dhammacakkappavattane,",
  "atk-abh01a:1887_3": "āyusaṅkhārassa ossajjane,",
  "atk-abh01a:1887_4": "parinibbāne ca dasasahassacakkavāḷakampanaṃ dhammaniyāmo nāma.",
  "atk-abh01a:1888_0": "Ārammaṇena pana pasāde ghaṭṭite ‘tvaṃ āvajjanaṃ nāma hohi…pe…",
  "atk-abh01a:1888_1": "tvaṃ javanaṃ nāma hohī’ti koci kattā vā kāretā vā natthi,",
  "atk-abh01a:1888_2": "attano attano pana dhammatāya eva ārammaṇena pasādassa ghaṭṭitakālato paṭṭhāya kiriyamanodhātucittaṃ bhavaṅgaṃ āvaṭṭeti,",
  "atk-abh01a:1888_3": "cakkhuviññāṇaṃ dassanakiccaṃ sādheti,",
  "atk-abh01a:1888_4": "vipākamanodhātu sampaṭicchanakiccaṃ sādheti,",
  "atk-abh01a:1888_5": "vipākamanoviññāṇadhātu santīraṇakiccaṃ sādheti,",
  "atk-abh01a:1888_6": "kiriyamanoviññāṇadhātu voṭṭhabbanakiccaṃ sādheti,",
  "atk-abh01a:1888_7": "javanaṃ ārammaṇarasaṃ anubhavatīti ayaṃ cittaniyāmo nāma.",
  "atk-abh01a:1888_8": "Ayaṃ idha adhippeto.",
  "atk-abh01a:1889_0": "Sasaṅkhārikatihetukakusalenāpi upekkhāsahagatehi asaṅkhārikasasaṅkhārikakusalacittehipi kamme āyūhite",
  "atk-abh01a:1889_1": "taṃsadisavipākacittehi ādinnāya paṭisandhiyā eseva nayo.",
  "atk-abh01a:1889_2": "Upekkhāsahagatadvaye pana paṭhamaṃ ‘iṭṭhamajjhattārammaṇavasena’ pavattiṃ dassetvā pacchā ‘iṭṭhārammaṇavasena’ dassetabbā.",
  "atk-abh01a:1890_0": "Evampi ekekasmiṃ dvāre dvādasa dvādasa hutvā samasaṭṭhi honti.",
  "atk-abh01a:1890_1": "Aggahitaggahaṇena soḷasa vipākacittāni uppajjanti.",
  "atk-abh01a:1891_0": "Imasmiṃ ṭhāne pañcaucchunāḷiyantopamaṃ nāma gaṇhiṃsu.",
  "atk-abh01a:1891_1": "Ucchupīḷanasamaye kira ekasmā gāmā ekādasa yantavāhā nikkhamitvā ekaṃ ucchuvāṭaṃ disvā tassa paripakkabhāvaṃ",
  "atk-abh01a:1891_2": "ñatvā ucchusāmikaṃ upasaṅkamitvā ‘yantavāhā maya’nti ārocesuṃ.",
  "atk-abh01a:1891_3": "So ‘ahaṃ tumheyeva pariyesāmī’ti ucchusālaṃ te gahetvā agamāsi.",
  "atk-abh01a:1891_4": "Te tattha nāḷiyantaṃ sajjetvā ‘mayaṃ ekādasa janā,",
  "atk-abh01a:1891_5": "aparampi ekaṃ laddhuṃ vaṭṭati,",
  "atk-abh01a:1891_6": "vetanena gaṇhathā’ti āhaṃsu.",
  "atk-abh01a:1891_7": "Ucchusāmiko ‘ahameva sahāyo bhavissāmī’ti ucchūnaṃ sālaṃ pūrāpetvā tesaṃ sahāyo ahosi.",
  "atk-abh01a:1891_8": "Te attano attano kiccāni katvā,",
  "atk-abh01a:1891_9": "phāṇitapācakena ucchurase pakke,",
  "atk-abh01a:1891_10": "guḷabandhakena baddhe,",
  "atk-abh01a:1891_11": "ucchusāmikena tulayitvā bhāgesu dinnesu,",
  "atk-abh01a:1891_12": "attano attano bhāgaṃ ādāya ucchusālaṃ sāmikassa paṭicchāpetvā,",
  "atk-abh01a:1891_13": "eteneva upāyena aparāsupi catūsu sālāsu kammaṃ katvā pakkamiṃsu.",
  "atk-abh01a:1892_0": "Tattha pañca yantasālā viya pañca pasādā daṭṭhabbā.",
  "atk-abh01a:1892_1": "Pañca ucchuvāṭā viya pañca ārammaṇāni.",
  "atk-abh01a:1892_2": "Ekādasa vicaraṇakayantavāhā viya ekādasa vipākacittāni.",
  "atk-abh01a:1892_3": "Pañca ucchusālāsāmino viya pañcaviññāṇāni.",
  "atk-abh01a:1892_4": "Paṭhamakasālāyaṃ sāmikena saddhiṃ dvādasannaṃ janānaṃ ekatova hutvā katakammānaṃ bhāgaggahaṇakālo viya",
  "atk-abh01a:1892_5": "ekādasannaṃ vipākacittānaṃ cakkhuviññāṇena saddhiṃ ekato hutvā cakkhudvāre rūpārammaṇe sakasakakiccakaraṇakālo.",
  "atk-abh01a:1892_6": "Sālāsāmikassa sālāya sampaṭicchanakālo viya cakkhuviññāṇassa dvārasaṅkantiakaraṇaṃ.",
  "atk-abh01a:1892_7": "Dutiya tatiya catuttha pañcamasālāya dvādasannaṃ ekato hutvā katakammānaṃ bhāgaggahaṇakālo viya ekādasannaṃ",
  "atk-abh01a:1892_8": "vipākacittānaṃ kāyaviññāṇena saddhiṃ ekato hutvā kāyadvāre phoṭṭhabbārammaṇe sakasakakiccakaraṇakālo.",
  "atk-abh01a:1892_9": "Sālāsāmikassa sālāya sampaṭicchanakālo viya kāyaviññāṇassa dvārasaṅkantiakaraṇaṃ veditabbaṃ.",
  "atk-abh01a:1892_10": "Ettāvatā tihetukakammena paṭisandhi tihetukā hotīti vāro kathito.",
  "atk-abh01a:1892_11": "Yā pana tena duhetukapaṭisandhi hoti,",
  "atk-abh01a:1892_12": "sā paṭicchannāva hutvā gatā.",
  "atk-abh01a:1893_0": "Idāni duhetukakammena duhetukā paṭisandhi hotīti vāro kathetabbo.",
  "atk-abh01a:1893_1": "Duhetukena hi somanassasahagataasaṅkhārikacittena kamme āyūhite taṃsadiseneva duhetukavipākacittena gahitapaṭisandhikassa",
  "atk-abh01a:1893_2": "vuttanayeneva cakkhudvāre ‘iṭṭhārammaṇe’ āpāthamāgate tayo moghavārā.",
  "atk-abh01a:1893_3": "Duhetukasomanassasahagataasaṅkhārikajavanāvasāne taṃsadisameva mūlabhavaṅgasaṅkhātaṃ tadārammaṇaṃ.",
  "atk-abh01a:1893_4": "Sasaṅkhārikajavanāvasāne taṃsadisameva āgantukabhavaṅgasaṅkhātaṃ tadārammaṇaṃ.",
  "atk-abh01a:1893_5": "‘Iṭṭhamajjhattārammaṇe’ dvinnaṃ upekkhāsahagatajavanānaṃ avasāne tādisāneva dve tadārammaṇāni uppajjanti.",
  "atk-abh01a:1893_6": "Idha ekekasmiṃ dvāre aṭṭha aṭṭha katvā samacattālīsa cittāni.",
  "atk-abh01a:1893_7": "Aggahitaggahaṇena pana cakkhudvāre aṭṭha,",
  "atk-abh01a:1893_8": "sotaghānajivhākāyaviññāṇāni cattārīti dvādasa honti.",
  "atk-abh01a:1893_9": "Evaṃ ekāya cetanāya kamme āyūhite dvādasa vipākacittāni uppajjanti.",
  "atk-abh01a:1893_10": "Ambopamapañcaniyāmakathā pākatikā eva.",
  "atk-abh01a:1893_11": "Duhetukasesacittattayasadisavipākena gahitapaṭisandhikepi eseva nayo.",
  "atk-abh01a:1893_12": "Yantavāhopamāya panettha satta yantavāhā.",
  "atk-abh01a:1893_13": "Tehi tattha yante nāma sajjite sālāsāmikaṃ aṭṭhamaṃ katvā vuttanayānusārena yojanā veditabbā.",
  "atk-abh01a:1893_14": "Ettāvatā duhetukakammena duhetukapaṭisandhi hotīti vāro kathito.",
  "atk-abh01a:1894_0": "Idāni ahetukapaṭisandhikathā hoti –",
  "atk-abh01a:1894_1": "catunnañhi duhetukakusalacittānaṃ aññatarena kamme āyūhite kusalavipākaupekkhāsahagatāhetukamanoviññāṇadhātucittena",
  "atk-abh01a:1894_2": "gahitapaṭisandhikassa paṭisandhi kammasadisāti na vattabbā.",
  "atk-abh01a:1894_3": "Kammañhi duhetukaṃ paṭisandhi ahetukā.",
  "atk-abh01a:1894_4": "Tassa vuḍḍhippattassa cakkhudvāre ‘iṭṭhamajjhattārammaṇe’ āpāthamāgate purimanayeneva tayo moghavārā veditabbā.",
  "atk-abh01a:1894_5": "Catunnaṃ pana duhetukakusalacittānaṃ aññatarajavanassa pariyosāne ahetukacittaṃ tadārammaṇabhāvena patiṭṭhāti.",
  "atk-abh01a:1894_6": "Taṃ ‘mūlabhavaṅgaṃ’‘tadārammaṇa’nti dve nāmāni labhati.",
  "atk-abh01a:1894_7": "Evamettha cakkhuviññāṇaṃ sampaṭicchanaṃ upekkhāsahagatasantīraṇaṃ tadārammaṇampi upekkhāsahagatamevāti tesu ekaṃ gahetvā gaṇanūpagāni tīṇeva honti.",
  "atk-abh01a:1895_0": "‘Iṭṭhārammaṇe’ pana santīraṇampi tadārammaṇampi somanassasahagatameva.",
  "atk-abh01a:1895_1": "Tesu ekaṃ gahetvā purimāni tīṇi cattāri honti.",
  "atk-abh01a:1895_2": "Evaṃ pañcasu dvāresu cattāri cattāri katvā ekāya cetanāya kamme āyūhite vīsati vipākacittāni uppajjantīti veditabbāni.",
  "atk-abh01a:1895_3": "Aggahitaggahaṇena pana cakkhudvāre cattāri sotaghānajivhākāyaviññāṇāni cattārīti aṭṭha honti.",
  "atk-abh01a:1895_4": "Idaṃ ‘ahetukaṭṭhakaṃ’ nāma.",
  "atk-abh01a:1895_5": "Idaṃ manussalokena gahitaṃ.",
  "atk-abh01a:1896_0": "Catūsu pana apāyesu pavatte labbhati.",
  "atk-abh01a:1896_1": "Yadā hi mahāmoggallānatthero niraye padumaṃ māpetvā padumakaṇṇikāya nisinno nerayikānaṃ dhammakathaṃ kathesi,",
  "atk-abh01a:1896_2": "tadā tesaṃ theraṃ passantānaṃ kusalavipākaṃ cakkhuviññāṇaṃ uppajjati.",
  "atk-abh01a:1896_3": "Saddaṃ suṇantānaṃ sotaviññāṇaṃ,",
  "atk-abh01a:1896_4": "candanavane divāvihāraṃ nisīditvā gatassa cīvaragandhaghāyanakāle ghānaviññāṇaṃ,",
  "atk-abh01a:1896_5": "nirayaggiṃ nibbāpetuṃ devaṃ vassāpetvā pānīyadānakāle jivhāviññāṇaṃ,",
  "atk-abh01a:1896_6": "mandamandavātasamuṭṭhāpanakāle kāyaviññāṇanti evaṃ cakkhuviññāṇādīni pañca,",
  "atk-abh01a:1896_7": "ekaṃ sampaṭicchanaṃ,",
  "atk-abh01a:1896_8": "dve santīraṇānīti ahetukaṭṭhakaṃ labbhati.",
  "atk-abh01a:1896_9": "Nāgasupaṇṇavemānikapetānampi akusalena paṭisandhi hoti.",
  "atk-abh01a:1896_10": "Pavatte kusalaṃ vipaccati.",
  "atk-abh01a:1896_11": "Tathā cakkavattino maṅgalahatthiassādīnaṃ.",
  "atk-abh01a:1896_12": "Ayaṃ tāva ‘iṭṭhaiṭṭhamajjhattārammaṇesu’ kusalajavanavasena kathāmaggo.",
  "atk-abh01a:1897_0": "‘Iṭṭhārammaṇe’ pana catūsu somanassasahagatākusalacittesu javitesu kusalavipākaṃ somanassasahagatāhetukacittaṃ tadārammaṇaṃ hoti.",
  "atk-abh01a:1897_1": "‘Iṭṭhamajjhattārammaṇe’ catūsu upekkhāsahagatalobhasampayuttesu javitesu kusalavipākaṃ upekkhāsahagatāhetukacittaṃ tadārammaṇaṃ hoti.",
  "atk-abh01a:1897_2": "Yaṃ pana ‘javanena tadārammaṇaṃ niyametabba’nti vuttaṃ taṃ kusalaṃ sandhāya vuttanti veditabbaṃ.",
  "atk-abh01a:1897_3": "Domanassasahagatajavanānantaraṃ tadārammaṇaṃ uppajjamānaṃ kiṃ uppajjatīti?",
  "atk-abh01a:1897_4": "Akusalavipākāhetukamanoviññāṇadhātucittaṃ uppajjati.",
  "atk-abh01a:1898_0": "Idaṃ pana javanaṃ kusalatthāya vā akusalatthāya vā ko niyāmetīti?",
  "atk-abh01a:1898_1": "Āvajjanañceva voṭṭhabbanañca.",
  "atk-abh01a:1898_2": "Āvajjanena hi yoniso āvaṭṭite voṭṭhabbanena yoniso vavatthāpite javanaṃ akusalaṃ bhavissatīti aṭṭhānametaṃ.",
  "atk-abh01a:1898_3": "Āvajjanena ayoniso āvaṭṭite voṭṭhabbanena ayoniso vavatthāpite javanaṃ kusalaṃ bhavissatītipi aṭṭhānametaṃ.",
  "atk-abh01a:1898_4": "Ubhayena pana yoniso āvaṭṭite vavatthāpite ca javanaṃ kusalaṃ hoti,",
  "atk-abh01a:1898_5": "ayoniso akusalanti veditabbaṃ.",
  "atk-abh01a:1899_0": "‘Iṭṭhārammaṇe’ pana kaṅkhato uddhatassa ca tadārammaṇaṃ kiṃ hotīti?",
  "atk-abh01a:1899_1": "Iṭṭhārammaṇasmiṃ kaṅkhatu vā mā vā,",
  "atk-abh01a:1899_2": "uddhato vā hotu mā vā,",
  "atk-abh01a:1899_3": "kusalavipākāhetukasomanassacittameva tadārammaṇaṃ hoti,",
  "atk-abh01a:1899_4": "‘iṭṭhamajjhattārammaṇe’ ‘kusalavipākāhetukaupekkhāsahagata’nti,",
  "atk-abh01a:1899_5": "ayaṃ panettha saṅkhepato atthadīpano mahādhammarakkhitattheravādo nāma.",
  "atk-abh01a:1899_6": "Somanassasahagatasmiñhi javane javite pañca tadārammaṇāni gavesitabbānīti.",
  "atk-abh01a:1899_7": "Upekkhāsahagatasmiṃ javane javite cha gavesitabbānīti.",
  "atk-abh01a:1900_0": "Atha yadā somanassasahagatapaṭisandhikassa pavatte jhānaṃ nibbattetvā pamādena parihīnajjhānassa ‘paṇītadhammo",
  "atk-abh01a:1900_1": "me naṭṭho’ti paccavekkhato vippaṭisāravasena domanassaṃ uppajjati,",
  "atk-abh01a:1900_2": "tadā kiṃ uppajjati?",
  "atk-abh01a:1900_3": "‘Somanassānantarañhi domanassaṃ domanassānantarañca somanassaṃ’ paṭṭhāne paṭisiddhaṃ.",
  "atk-abh01a:1900_4": "Mahaggatadhammaṃ ārabbha javane javite tadārammaṇampi tattheva paṭisiddhanti?",
  "atk-abh01a:1900_5": "Kusalavipākā vā akusalavipākā vā upekkhāsahagatāhetukamanoviññāṇadhātu uppajjati,",
  "atk-abh01a:1900_6": "kimassā āvajjananti?",
  "atk-abh01a:1900_7": "‘Bhavaṅgāvajjanānaṃ viya natthassā āvajjanakicca’nti.",
  "atk-abh01a:1900_8": "‘Etāni tāva attano ninnattā ca ciṇṇattā ca samudācārattā ca uppajjantu,",
  "atk-abh01a:1900_9": "ayaṃ kathaṃ uppajjatī’ti?",
  "atk-abh01a:1900_10": "‘Yathā nirodhassa anantarapaccayaṃ nevasaññānāsaññāyatanaṃ,",
  "atk-abh01a:1900_11": "nirodhā vuṭṭhahantassa phalasamāpatticittaṃ,",
  "atk-abh01a:1900_12": "ariyamaggacittaṃ,",
  "atk-abh01a:1900_13": "maggānantarāni phalacittāni,",
  "atk-abh01a:1900_14": "evaṃ asantepi āvajjane,",
  "atk-abh01a:1900_15": "ninnaciṇṇasamudācārabhāvena uppajjati.",
  "atk-abh01a:1900_16": "Vinā hi āvajjanena cittaṃ uppajjati,",
  "atk-abh01a:1900_17": "ārammaṇena pana vinā nuppajjatī’ti.",
  "atk-abh01a:1900_18": "‘Atha kimassārammaṇa’nti?",
  "atk-abh01a:1900_19": "‘Rūpādīsu parittadhammesu aññataraṃ.",
  "atk-abh01a:1900_20": "Etesu hi yadeva tasmiṃ samaye āpāthamāgataṃ hoti,",
  "atk-abh01a:1900_21": "taṃ ārabbha etaṃ cittaṃ uppajjatī’ti veditabbaṃ.",
  "atk-abh01a:1901_0": "Idāni sabbesampi etesaṃ cittānaṃ pākaṭabhāvatthaṃ ayaṃ pakiṇṇakanayo vutto –",
  "atk-abh01a:1902_0": "Suttaṃ dovāriko ca, gāmillo ambo koliyakena ca;",
  "atk-abh01a:1903_0": "Jaccandho pīṭhasappī ca, visayaggāho ca upanissayamatthasoti.",
  "atk-abh01a:1904_0": "Tattha ‘sutta’nti,",
  "atk-abh01a:1904_1": "eko panthamakkaṭako pañcasu disāsu suttaṃ pasāretvā jālaṃ katvā majjhe nipajjati.",
  "atk-abh01a:1904_2": "Paṭhamadisāya pasāritasutte pāṇakena vā paṭaṅgena vā makkhikāya vā pahaṭe nipannaṭṭhānato calitvā nikkhamitvā",
  "atk-abh01a:1904_3": "suttānusārena gantvā tassa yūsaṃ pivitvā punaāgantvā tattheva nipajjati.",
  "atk-abh01a:1904_4": "Dutiyadisādīsu pahaṭakālepi evameva karoti.",
  "atk-abh01a:1905_0": "Tattha pañcasu disāsu pasāritasuttaṃ viya pañcapasādā.",
  "atk-abh01a:1905_1": "Majjhe nipannamakkaṭako viya cittaṃ.",
  "atk-abh01a:1905_2": "Pāṇakādīhi suttaghaṭṭanakālo viya ārammaṇena pasādassa ghaṭṭitakālo.",
  "atk-abh01a:1905_3": "Majjhe nipannamakkaṭakassa calanaṃ viya pasādaghaṭṭanakaṃ ārammaṇaṃ gahetvā kiriyamanodhātuyā bhavaṅgassa āvaṭṭitakālo.",
  "atk-abh01a:1905_4": "Suttānusārena gamanakālo viya vīthicittappavatti.",
  "atk-abh01a:1905_5": "Sīse vijjhitvā yūsapivanaṃ viya javanassa ārammaṇe javitakālo.",
  "atk-abh01a:1905_6": "Punaāgantvā majjhe nipajjanaṃ viya cittassa hadayavatthumeva nissāya pavattanaṃ.",
  "atk-abh01a:1906_0": "Idaṃ opammaṃ kiṃ dīpeti?",
  "atk-abh01a:1906_1": "Ārammaṇena pasāde ghaṭṭite pasādavatthukacittato hadayarūpavatthukacittaṃ paṭhamataraṃ uppajjatīti dīpeti.",
  "atk-abh01a:1906_2": "Ekekaṃ ārammaṇaṃ dvīsu dvīsu dvāresu āpāthamāgacchatītipi.",
  "atk-abh01a:1907_0": "‘Dovāriko’ti,",
  "atk-abh01a:1907_1": "eko rājā sayanagato niddāyati.",
  "atk-abh01a:1907_2": "Tassa paricārako pāde parimajjanto nisīdi.",
  "atk-abh01a:1907_3": "Badhiradovāriko dvāre ṭhito.",
  "atk-abh01a:1907_4": "Tayo paṭihārā paṭipāṭiyā ṭhitā.",
  "atk-abh01a:1907_5": "Atheko paccantavāsī manusso paṇṇākāraṃ ādāya āgantvā dvāraṃ ākoṭesi.",
  "atk-abh01a:1907_6": "Badhiradovāriko saddaṃ na suṇāti.",
  "atk-abh01a:1907_7": "Pādaparimajjako saññaṃ adāsi.",
  "atk-abh01a:1907_8": "Tāya saññāya dvāraṃ vivaritvā passi.",
  "atk-abh01a:1907_9": "Paṭhamapaṭihāro paṇṇākāraṃ gahetvā dutiyassa adāsi,",
  "atk-abh01a:1907_10": "dutiyo tatiyassa,",
  "atk-abh01a:1907_11": "tatiyo rañño.",
  "atk-abh01a:1907_12": "Rājā paribhuñji.",
  "atk-abh01a:1908_0": "Tattha so rājā viya javanaṃ daṭṭhabbaṃ.",
  "atk-abh01a:1908_1": "Pādaparimajjako viya āvajjanaṃ.",
  "atk-abh01a:1908_2": "Badhiradovāriko viya cakkhuviññāṇaṃ.",
  "atk-abh01a:1908_3": "Tayo paṭihārā viya sampaṭicchanādīni tīṇi vīthicittāni.",
  "atk-abh01a:1908_4": "Paccantavāsino paṇṇākāraṃ ādāya āgantvā dvārākoṭanaṃ viya ārammaṇassa pasādaghaṭṭanaṃ.",
  "atk-abh01a:1908_5": "Pādaparimajjakena saññāya dinnakālo viya kiriyamanodhātuyā bhavaṅgassa āvaṭṭitakālo.",
  "atk-abh01a:1908_6": "Tena dinnasaññāya badhiradovārikassa dvāravivaraṇakālo viya cakkhuviññāṇassa ārammaṇe dassanakiccasādhanakālo.",
  "atk-abh01a:1908_7": "Paṭhamapaṭihārena paṇṇākārassa gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a:1908_8": "Paṭhamena dutiyassa dinnakālo viya vipākamanoviññāṇadhātuyā ārammaṇassa santīraṇakālo.",
  "atk-abh01a:1908_9": "Dutiyena tatiyassa dinnakālo viya kiriyamanoviññāṇadhātuyā ārammaṇassa vavatthāpitakālo.",
  "atk-abh01a:1908_10": "Tatiyena rañño dinnakālo viya voṭṭhabbanena javanassa niyyāditakālo.",
  "atk-abh01a:1908_11": "Rañño paribhogakālo viya javanassa ārammaṇarasānubhavanakālo.",
  "atk-abh01a:1909_0": "Idaṃ opammaṃ kiṃ dīpeti?",
  "atk-abh01a:1909_1": "Ārammaṇassa pasādaghaṭṭamattanameva kiccaṃ,",
  "atk-abh01a:1909_2": "kiriyamanodhātuyā bhavaṅgāvaṭṭanamattameva,",
  "atk-abh01a:1909_3": "cakkhuviññāṇādīnaṃ dassanasampaṭicchanasantīraṇavavatthāpanamattāneva kiccāni.",
  "atk-abh01a:1909_4": "Ekantena pana javanameva ārammaṇarasaṃ anubhotīti dīpeti.",
  "atk-abh01a:1910_0": "‘Gāmillo’ti,",
  "atk-abh01a:1910_1": "sambahulā gāmadārakā antaravīthiyaṃ paṃsukīḷaṃ kīḷanti.",
  "atk-abh01a:1910_2": "Tatthekassa hatthe kahāpaṇo paṭihaññi.",
  "atk-abh01a:1910_3": "So ‘mayhaṃ hatthe paṭihataṃ,",
  "atk-abh01a:1910_4": "kiṃ nu kho eta’nti āha.",
  "atk-abh01a:1910_5": "Atheko ‘paṇḍaraṃ eta’nti āha.",
  "atk-abh01a:1910_6": "Aparo saha paṃsunā gāḷhaṃ gaṇhi.",
  "atk-abh01a:1910_7": "Añño ‘puthulaṃ caturassaṃ eta’nti āha.",
  "atk-abh01a:1910_8": "Aparo ‘kahāpaṇo eso’ti āha.",
  "atk-abh01a:1910_9": "Atha naṃ āharitvā mātu adāsi.",
  "atk-abh01a:1910_10": "Sā kamme upanesi.",
  "atk-abh01a:1911_0": "Tattha sambahulānaṃ dārakānaṃ antaravīthiyaṃ kīḷantānaṃ nisinnakālo viya bhavaṅgacittappavatti daṭṭhabbā.",
  "atk-abh01a:1911_1": "Kahāpaṇassa hatthe paṭihatakālo viya ārammaṇena pasādassa ghaṭṭitakālo.",
  "atk-abh01a:1911_2": "‘Kiṃ nu kho eta’nti vuttakālo viya taṃ ārammaṇaṃ gahetvā kiriyamanodhātuyā bhavaṅgassa āvaṭṭitakālo.",
  "atk-abh01a:1911_3": "‘Paṇḍaraṃ eta’nti vuttakālo viya cakkhuviññāṇena dassanakiccassa sādhitakālo.",
  "atk-abh01a:1911_4": "Saha paṃsunā gāḷhaṃ gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a:1911_5": "‘Puthulaṃ caturassaṃ eta’nti vuttakālo viya vipākamanoviññāṇadhātuyā ārammaṇassa santīraṇakālo.",
  "atk-abh01a:1911_6": "‘Eso kahāpaṇo’ti vuttakālo viya kiriyamanoviññāṇadhātuyā ārammaṇassa vavatthāpitakālo.",
  "atk-abh01a:1911_7": "Mātarā kamme upanītakālo viya javanassa ārammaṇarasānubhavanaṃ veditabbaṃ.",
  "atk-abh01a:1912_0": "Idaṃ opammaṃ kiṃ dīpeti?",
  "atk-abh01a:1912_1": "Kiriyamanodhātu adisvāva bhavaṅgaṃ āvaṭṭeti,",
  "atk-abh01a:1912_2": "vipākamanodhātu adisvāva sampaṭicchati,",
  "atk-abh01a:1912_3": "vipākamanoviññāṇadhātu adisvāva santīreti,",
  "atk-abh01a:1912_4": "kiriyamanoviññāṇadhātu adisvāva vavatthāpeti,",
  "atk-abh01a:1912_5": "javanaṃ adisvāva ārammaṇarasaṃ anubhoti.",
  "atk-abh01a:1912_6": "Ekantena pana cakkhuviññāṇameva dassanakiccaṃ sādhetīti dīpeti.",
  "atk-abh01a:1913_0": "‘Ambo koliyakena cā’ti, idaṃ heṭṭhā vuttaṃ ambopamañca ucchusālāsāmikopamañca sandhāya vuttaṃ.",
  "atk-abh01a:1914_0": "‘Jaccandho pīṭhasappī cā’ti,",
  "atk-abh01a:1914_1": "ubhopi kira te nagaradvāre sālāyaṃ nisīdiṃsu.",
  "atk-abh01a:1914_2": "Tattha pīṭhasappī āha –",
  "atk-abh01a:1914_3": "‘bho andhaka,",
  "atk-abh01a:1914_4": "kasmā tvaṃ idha sussamāno vicarasi,",
  "atk-abh01a:1914_5": "asuko padeso subhikkho bahvannapāno,",
  "atk-abh01a:1914_6": "kiṃ tattha gantvā sukhena jīvituṃ na vaṭṭatī’ti?",
  "atk-abh01a:1914_7": "‘Mayhaṃ tāva tayā ācikkhitaṃ,",
  "atk-abh01a:1914_8": "tuyhaṃ pana tattha gantvā sukhena jīvituṃ kiṃ na vaṭṭatī’ti?",
  "atk-abh01a:1914_9": "‘Mayhaṃ gantuṃ pādā natthī’ti.",
  "atk-abh01a:1914_10": "‘Mayhampi passituṃ cakkhūni natthī’ti.",
  "atk-abh01a:1914_11": "‘Yadi evaṃ,",
  "atk-abh01a:1914_12": "tava pādā hontu,",
  "atk-abh01a:1914_13": "mama cakkhūnī’ti ubhopi ‘sādhū’ti sampaṭicchitvā jaccandho pīṭhasappiṃ khandhaṃ āropesi.",
  "atk-abh01a:1914_14": "So tassa khandhe nisīditvā vāmahatthenassa sīsaṃ parikkhipitvā dakkhiṇahatthena ‘imasmiṃ ṭhāne mūlaṃ āvaritvā ṭhitaṃ,",
  "atk-abh01a:1914_15": "imasmiṃ pāsāṇo,",
  "atk-abh01a:1914_16": "vāmaṃ muñca dakkhiṇaṃ gaṇha,",
  "atk-abh01a:1914_17": "dakkhiṇaṃ muñca vāmaṃ gaṇhā’ti maggaṃ niyametvā ācikkhati.",
  "atk-abh01a:1914_18": "Evaṃ jaccandhassa pādā pīṭhasappissa cakkhūnīti ubhopi sampayogena icchitaṭṭhānaṃ gantvā sukhena jīviṃsu.",
  "atk-abh01a:1915_0": "Tattha jaccandho viya rūpakāyo,",
  "atk-abh01a:1915_1": "pīṭhasappī viya arūpakāyo.",
  "atk-abh01a:1915_2": "Pīṭhasappinā vinā jaccandhassa disaṃ gantuṃ gamanābhisaṅkhārassa anibbattitakālo viya rūpassa arūpena vinā ādānagahaṇacopanaṃ pāpetuṃ asamatthatā.",
  "atk-abh01a:1915_3": "Jaccandhena vinā pīṭhasappissa disaṃ gantuṃ gamanābhisaṅkhārassa appavattanaṃ viya pañcavokāre rūpaṃ,",
  "atk-abh01a:1915_4": "vinā arūpassa appavatti.",
  "atk-abh01a:1915_5": "Dvinnampi sampayogena icchitaṭṭhānaṃ gantvā sukhena jīvitakālo viya rūpārūpadhammānaṃ aññamaññayogena sabbakiccesu pavattisambhāvoti.",
  "atk-abh01a:1915_6": "Ayaṃ pañho pañcavokārabhavavasena kathito.",
  "atk-abh01a:1916_0": "‘Visayaggāho’ cāti, cakkhu rūpavisayaṃ gaṇhāti. Sotādīni saddādivisaye.",
  "atk-abh01a:1917_0": "‘Upanissayamatthaso’ti,",
  "atk-abh01a:1917_1": "‘upanissayato’ ca ‘atthato’ ca.",
  "atk-abh01a:1917_2": "Tattha asambhinnattā cakkhussa,",
  "atk-abh01a:1917_3": "āpāthagatattā rūpānaṃ,",
  "atk-abh01a:1917_4": "ālokasannissitaṃ,",
  "atk-abh01a:1917_5": "manasikārahetukaṃ catūhi paccayehi uppajjati cakkhuviññāṇaṃ,",
  "atk-abh01a:1917_6": "saddhiṃ sampayuttadhammehi.",
  "atk-abh01a:1917_7": "Tattha matassāpi cakkhu sambhinnaṃ hoti.",
  "atk-abh01a:1917_8": "Jīvato niruddhampi,",
  "atk-abh01a:1917_9": "pittena vā semhena vā ruhirena vā palibuddhampi,",
  "atk-abh01a:1917_10": "cakkhuviññāṇassa paccayo bhavituṃ asakkontaṃ ‘sambhinnaṃ’ nāma hoti.",
  "atk-abh01a:1917_11": "Sakkontaṃ asambhinnaṃ nāma.",
  "atk-abh01a:1917_12": "Sotādīsupi eseva nayo.",
  "atk-abh01a:1917_13": "Cakkhusmiṃ pana asambhinnepi bahiddhā rūpārammaṇe āpāthaṃ anāgacchante cakkhuviññāṇaṃ nuppajjati.",
  "atk-abh01a:1917_14": "Tasmiṃ pana āpāthaṃ āgacchantepi ālokasannissaye asati nuppajjati.",
  "atk-abh01a:1917_15": "Tasmiṃ santepi kiriyamanodhātuyā bhavaṅge anāvaṭṭite nuppajjati.",
  "atk-abh01a:1917_16": "Āvaṭṭiteyeva uppajjati.",
  "atk-abh01a:1917_17": "Evaṃ uppajjamānaṃ sampayuttadhammehi saddhiṃyeva uppajjati.",
  "atk-abh01a:1917_18": "Iti ime cattāro paccaye labhitvā uppajjati cakkhuviññāṇaṃ.",
  "atk-abh01a:1918_0": "Asambhinnattā sotassa,",
  "atk-abh01a:1918_1": "āpāthagatattā saddānaṃ,",
  "atk-abh01a:1918_2": "ākāsasannissitaṃ,",
  "atk-abh01a:1918_3": "manasikārahetukaṃ catūhi paccayehi uppajjati sotaviññāṇaṃ,",
  "atk-abh01a:1918_4": "saddhiṃ sampayuttadhammehi.",
  "atk-abh01a:1918_5": "Tattha ‘ākāsasannissita’nti ākāsasannissayaṃ laddhāva uppajjati,",
  "atk-abh01a:1918_6": "na vinā tena.",
  "atk-abh01a:1918_7": "Na hi pihitakaṇṇacchiddassa sotaviññāṇaṃ pavattati.",
  "atk-abh01a:1918_8": "Sesaṃ purimanayeneva veditabbaṃ.",
  "atk-abh01a:1918_9": "Yathā cettha evaṃ ito paresupi.",
  "atk-abh01a:1918_10": "Visesamattaṃ pana vakkhāma.",
  "atk-abh01a:1919_0": "Asambhinnattā ghānassa,",
  "atk-abh01a:1919_1": "āpāthagatattā gandhānaṃ,",
  "atk-abh01a:1919_2": "vāyosannissitaṃ,",
  "atk-abh01a:1919_3": "manasikārahetukaṃ catūhi paccayehi uppajjati ghānaviññāṇaṃ,",
  "atk-abh01a:1919_4": "saddhiṃ sampayuttadhammehi.",
  "atk-abh01a:1919_5": "Tattha ‘vāyosannissita’nti ghānabilaṃ vāyumhi pavisanteyeva uppajjati,",
  "atk-abh01a:1919_6": "tasmiṃ asati nuppajjatīti attho.",
  "atk-abh01a:1920_0": "Asambhinnattā jivhāya,",
  "atk-abh01a:1920_1": "āpāthagatattā rasānaṃ,",
  "atk-abh01a:1920_2": "āposannissitaṃ,",
  "atk-abh01a:1920_3": "manasikārahetukaṃ catūhi paccayehi uppajjati jivhāviññāṇaṃ,",
  "atk-abh01a:1920_4": "saddhiṃ sampayuttadhammehi.",
  "atk-abh01a:1920_5": "Tattha ‘āposannissita’nti jivhātemanaṃ āpaṃ laddhāva uppajjati,",
  "atk-abh01a:1920_6": "na vinā tena.",
  "atk-abh01a:1920_7": "Sukkhajivhānañhi sukkhakhādanīye jivhāya ṭhapitepi jivhāviññāṇaṃ nuppajjateva.",
  "atk-abh01a:1921_0": "Asambhinnattā kāyassa,",
  "atk-abh01a:1921_1": "āpāthagatattā phoṭṭhabbānaṃ,",
  "atk-abh01a:1921_2": "pathavisannissitaṃ,",
  "atk-abh01a:1921_3": "manasikārahetukaṃ catūhi paccayehi uppajjati kāyaviññāṇaṃ,",
  "atk-abh01a:1921_4": "saddhiṃ sampayuttadhammehi.",
  "atk-abh01a:1921_5": "Tattha ‘pathavisannissita’nti kāyapasādapaccayaṃ pathavisannissayaṃ laddhāva uppajjati,",
  "atk-abh01a:1921_6": "na tena vinā.",
  "atk-abh01a:1921_7": "Kāyadvārasmiñhi bahiddhāmahābhūtārammaṇaṃ ajjhattikaṃ kāyapasādaṃ ghaṭṭetvā pasādapaccayesu mahābhūtesu paṭihaññati.",
  "atk-abh01a:1922_0": "Asambhinnattā manassa,",
  "atk-abh01a:1922_1": "āpāthagatattā dhammānaṃ,",
  "atk-abh01a:1922_2": "vatthusannissitaṃ,",
  "atk-abh01a:1922_3": "manasikārahetukaṃ catūhi paccayehi uppajjati manoviññāṇaṃ,",
  "atk-abh01a:1922_4": "saddhiṃ sampayuttadhammehi.",
  "atk-abh01a:1922_5": "Tattha ‘mano’ti bhavaṅgacittaṃ.",
  "atk-abh01a:1922_6": "Taṃ niruddhampi,",
  "atk-abh01a:1922_7": "āvajjanacittassa paccayo bhavituṃ asamatthaṃ mandathāmagatameva pavattamānampi,",
  "atk-abh01a:1922_8": "sambhinnaṃ nāma hoti.",
  "atk-abh01a:1922_9": "Āvajjanassa pana paccayo bhavituṃ samatthaṃ asambhinnaṃ nāma.",
  "atk-abh01a:1922_10": "‘Āpāthagatattā dhammāna’nti dhammārammaṇe āpāthagate.",
  "atk-abh01a:1922_11": "‘Vatthusannissita’nti hadayavatthusannissayaṃ laddhāva uppajjati,",
  "atk-abh01a:1922_12": "na tena vinā.",
  "atk-abh01a:1922_13": "Ayampi pañho pañcavokārabhavaṃ sandhāya kathito.",
  "atk-abh01a:1922_14": "‘Manasikārahetuka’nti kiriyamanoviññāṇadhātuyā bhavaṅge āvaṭṭiteyeva uppajjatīti attho.",
  "atk-abh01a:1922_15": "Ayaṃ tāva ‘upanissayamatthaso’ti ettha upanissayavaṇṇanā.",
  "atk-abh01a:1923_0": "‘Atthato’ pana cakkhu dassanatthaṃ,",
  "atk-abh01a:1923_1": "sotaṃ savanatthaṃ,",
  "atk-abh01a:1923_2": "ghānaṃ ghāyanatthaṃ,",
  "atk-abh01a:1923_3": "jivhā sāyanatthā,",
  "atk-abh01a:1923_4": "kāyo phusanattho,",
  "atk-abh01a:1923_5": "mano vijānanattho.",
  "atk-abh01a:1923_6": "Tattha dassanaṃ attho assa.",
  "atk-abh01a:1923_7": "Tañhi tena nipphādetabbanti dassanatthaṃ.",
  "atk-abh01a:1923_8": "Sesesupi eseva nayo.",
  "atk-abh01a:1923_9": "Ettāvatā tipiṭakacūḷanāgattheravāde soḷasakamaggo niṭṭhito,",
  "atk-abh01a:1923_10": "saddhiṃ dvādasakamaggena ceva ahetukaṭṭhakena cāti.",
  "atk-abh01a:1924_0": "Idāni moravāpīvāsīmahādattattheravāde dvādasakamaggakathā hoti.",
  "atk-abh01a:1924_1": "Tattha sāketapañhaussadakittanahetukittanāni pākatikāneva.",
  "atk-abh01a:1924_2": "Ayaṃ pana thero asaṅkhārikasasaṅkhārikesu dosaṃ disvā ‘asaṅkhārikaṃ asaṅkhārikameva vipākaṃ deti,",
  "atk-abh01a:1924_3": "no sasaṅkhārikaṃ;",
  "atk-abh01a:1924_4": "sasaṅkhārikampi sasaṅkhārikameva no asaṅkhārika’nti āha.",
  "atk-abh01a:1924_5": "Javanena cesa cittaniyāmaṃ na katheti.",
  "atk-abh01a:1924_6": "Ārammaṇena pana vedanāniyāmaṃ katheti.",
  "atk-abh01a:1924_7": "Tenassa vipākuddhāre dvādasakamaggo nāma jāto.",
  "atk-abh01a:1924_8": "Dasakamaggopi,",
  "atk-abh01a:1924_9": "ahetukaṭṭhakampi ettheva paviṭṭhaṃ.",
  "atk-abh01a:1925_0": "Tatrāyaṃ nayo –",
  "atk-abh01a:1925_1": "somanassasahagatatihetukaasaṅkhārikacittena hi kamme āyūhite tādiseneva vipākacittena gahitapaṭisandhikassa",
  "atk-abh01a:1925_2": "vuḍḍhippattassa cakkhudvāre ‘iṭṭhārammaṇe’ āpāthagate heṭṭhā vuttanayeneva tayo moghavārā honti.",
  "atk-abh01a:1925_3": "Tassa kusalato cattāri somanassasahagatāni,",
  "atk-abh01a:1925_4": "akusalato cattāri,",
  "atk-abh01a:1925_5": "kiriyato pañcāti imesaṃ terasannaṃ cittānaṃ aññatarena javitapariyosāne tadārammaṇaṃ patiṭṭhahamānaṃ",
  "atk-abh01a:1925_6": "somanassasahagataasaṅkhārikatihetukacittampi duhetukacittampi patiṭṭhāti.",
  "atk-abh01a:1925_7": "Evamassa cakkhudvāre cakkhuviññāṇādīni tīṇi,",
  "atk-abh01a:1925_8": "tadārammaṇāni dveti,",
  "atk-abh01a:1925_9": "pañca gaṇanūpagacittāni honti.",
  "atk-abh01a:1926_0": "Ārammaṇena pana vedanaṃ parivattetvā kusalato catunnaṃ,",
  "atk-abh01a:1926_1": "akusalato catunnaṃ,",
  "atk-abh01a:1926_2": "kiriyato catunnanti,",
  "atk-abh01a:1926_3": "dvādasannaṃ upekkhāsahagatacittānaṃ aññatarena javitāvasāne upekkhāsahagatatihetukaasaṅkhārikavipākampi",
  "atk-abh01a:1926_4": "duhetukaasaṅkhārikavipākampi tadārammaṇaṃ hutvā uppajjati.",
  "atk-abh01a:1926_5": "Evamassa cakkhudvāre upekkhāsahagatasantīraṇaṃ,",
  "atk-abh01a:1926_6": "imāni dve tadārammaṇānīti,",
  "atk-abh01a:1926_7": "tīṇi gaṇanūpagacittāni honti.",
  "atk-abh01a:1926_8": "Tāni purimehi pañcahi saddhiṃ aṭṭha.",
  "atk-abh01a:1926_9": "Sotadvārādīsupi aṭṭha aṭṭhāti ekāya cetanāya kamme āyūhite samacattālīsa cittāni uppajjanti.",
  "atk-abh01a:1926_10": "Aggahitaggahaṇena pana cakkhudvāre aṭṭha,",
  "atk-abh01a:1926_11": "sotaviññāṇādīni cattārīti,",
  "atk-abh01a:1926_12": "dvādasa honti.",
  "atk-abh01a:1926_13": "Tattha ‘mūlabhavaṅgatā’‘āgantukabhavaṅgatā’‘ambopamaniyāmakathā’ ca vuttanayeneva veditabbā.",
  "atk-abh01a:1927_0": "Somanassasahagatatihetukasasaṅkhārikakusalacittena kamme āyūhitepi upekkhāsahagatatihetukaasaṅkhārikasasaṅkhārikehi kamme āyūhitepi eseva nayo.",
  "atk-abh01a:1927_1": "Tattha yantopamāpi ettha pākatikā eva.",
  "atk-abh01a:1927_2": "Ettāvatā tihetukakammena tihetukapaṭisandhi hotīti vāro kathito.",
  "atk-abh01a:1927_3": "Tihetukakammena duhetukapaṭisandhi hotīti vāro pana paṭicchanno hutvā gato.",
  "atk-abh01a:1928_0": "Idāni duhetukakammena duhetukapaṭisandhikathā hoti.",
  "atk-abh01a:1928_1": "Somanassasahagataduhetukaasaṅkhārikacittena hi kamme āyūhite tādiseneva vipākacittena gahitapaṭisandhikassa",
  "atk-abh01a:1928_2": "vuḍḍhippattassa cakkhudvāre iṭṭhārammaṇe āpāthagate heṭṭhā vuttanayeneva tayo moghavārā honti.",
  "atk-abh01a:1928_3": "Duhetukassa pana javanakiriyā natthi.",
  "atk-abh01a:1928_4": "Tasmā kusalato cattāri somanassasahagatāni,",
  "atk-abh01a:1928_5": "akusalato cattārīti imesaṃ aṭṭhannaṃ aññatarena javitapariyosāne duhetukameva somanassasahagataasaṅkhārikaṃ tadārammaṇaṃ hoti.",
  "atk-abh01a:1928_6": "Evamassa cakkhuviññāṇādīni tīṇi,",
  "atk-abh01a:1928_7": "idañca tadārammaṇanti,",
  "atk-abh01a:1928_8": "cattāri gaṇanūpagacittāni honti.",
  "atk-abh01a:1928_9": "‘Iṭṭhamajjhattārammaṇe’ pana kusalato upekkhāsahagatānaṃ catunnaṃ,",
  "atk-abh01a:1928_10": "akusalato catunnanti,",
  "atk-abh01a:1928_11": "aṭṭhannaṃ aññatarena javitapariyosāne duhetukameva upekkhāsahagataṃ asaṅkhārikaṃ tadārammaṇaṃ hoti.",
  "atk-abh01a:1928_12": "Evamassa upekkhāsahagatasantīraṇaṃ,",
  "atk-abh01a:1928_13": "idañca tadārammaṇanti,",
  "atk-abh01a:1928_14": "dve gaṇanūpagacittāni honti.",
  "atk-abh01a:1928_15": "Tāni purimehi catūhi saddhiṃ cha.",
  "atk-abh01a:1928_16": "Sotadvārādīsupi cha chāti ekāya cetanāya kamme āyūhite samatiṃsa cittāni uppajjanti.",
  "atk-abh01a:1928_17": "Aggahitaggahaṇena pana cakkhudvāre cha,",
  "atk-abh01a:1928_18": "sotaviññāṇādīni cattārīti dasa honti.",
  "atk-abh01a:1928_19": "Ambopamaniyāmakathā pākatikā eva.",
  "atk-abh01a:1928_20": "Yantopamā idha na labbhatīti vuttaṃ.",
  "atk-abh01a:1929_0": "Somanassasahagataduhetukasasaṅkhārikakusalacittena kamme āyūhitepi upekkhāsahagataduhetukaasaṅkhārikasasaṅkhārikehi kamme āyūhitepi eseva nayo.",
  "atk-abh01a:1929_1": "Ettāvatā duhetukakammena duhetukapaṭisandhi hotīti vāro kathito.",
  "atk-abh01a:1930_0": "Ahetukapaṭisandhi hotīti vāro pana evaṃ veditabbo –",
  "atk-abh01a:1930_1": "kusalato catūhi ñāṇavippayuttehi kamme āyūhite,",
  "atk-abh01a:1930_2": "kusalavipākāhetukamanoviññāṇadhātuyā upekkhāsahagatāya paṭisandhiyā gahitāya,",
  "atk-abh01a:1930_3": "kammasadisā paṭisandhīti na vattabbā.",
  "atk-abh01a:1930_4": "Ito paṭṭhāya heṭṭhā vuttanayeneva kathetvā iṭṭhepi iṭṭhamajjhattepi cittappavatti veditabbā.",
  "atk-abh01a:1930_5": "Imassa hi therassa vāde piṇḍajavanaṃ javati.",
  "atk-abh01a:1930_6": "Sesā idaṃ pana javanaṃ kusalatthāya vā akusalatthāya vā ko niyāmetītiādikathā sabbā heṭṭhā vuttanayeneva veditabbāti.",
  "atk-abh01a:1930_7": "Ettāvatā moravāpīvāsīmahādattattheravāde dvādasakamaggo niṭṭhito saddhiṃ dasakamaggena ceva ahetukaṭṭhakena ca.",
  "atk-abh01a:1931_0": "Idāni mahādhammarakkhitattheravāde dasakamaggakathā hoti.",
  "atk-abh01a:1931_1": "Tattha sāketapañhaussadakittanāni pākatikāneva.",
  "atk-abh01a:1931_2": "Hetukittane pana ayaṃ viseso.",
  "atk-abh01a:1931_3": "Tihetukakammaṃ tihetukavipākampi duhetukavipākampi ahetukavipākampi deti.",
  "atk-abh01a:1931_4": "Duhetukakammaṃ tihetukameva na deti,",
  "atk-abh01a:1931_5": "itaraṃ deti.",
  "atk-abh01a:1931_6": "Tihetukakammena paṭisandhi tihetukāva hoti;",
  "atk-abh01a:1931_7": "duhetukāhetukā na hoti.",
  "atk-abh01a:1931_8": "Duhetukakammena duhetukāhetukā hoti,",
  "atk-abh01a:1931_9": "tihetukā na hoti.",
  "atk-abh01a:1931_10": "Asaṅkhārikakammaṃ vipākaṃ asaṅkhārikameva deti,",
  "atk-abh01a:1931_11": "no sasaṅkhārikaṃ.",
  "atk-abh01a:1931_12": "Sasaṅkhārikampi sasaṅkhārikameva deti,",
  "atk-abh01a:1931_13": "no asaṅkhārikaṃ.",
  "atk-abh01a:1931_14": "Ārammaṇena vedanā parivattetabbā.",
  "atk-abh01a:1931_15": "Javanaṃ piṇḍajavanameva javati.",
  "atk-abh01a:1931_16": "Ādito paṭṭhāya cittāni kathetabbāni.",
  "atk-abh01a:1932_0": "Tatrāyaṃ kathā –",
  "atk-abh01a:1932_1": "eko paṭhamakusalacittena kammaṃ āyūhati,",
  "atk-abh01a:1932_2": "paṭhamavipākacitteneva paṭisandhiṃ gaṇhāti.",
  "atk-abh01a:1932_3": "Ayaṃ kammasadisā paṭisandhi.",
  "atk-abh01a:1932_4": "Tassa vuḍḍhippattassa cakkhudvāre ‘iṭṭhārammaṇe’ āpāthagate vuttanayeneva tayo moghavārā honti.",
  "atk-abh01a:1932_5": "Athassa heṭṭhā vuttānaṃ terasannaṃ somanassasahagatajavanānaṃ aññatarena javitapariyosāne paṭhamavipākacittameva tadārammaṇaṃ hoti.",
  "atk-abh01a:1932_6": "Taṃ ‘mūlabhavaṅgaṃ’ ‘tadārammaṇa’nti dve nāmāni labhati.",
  "atk-abh01a:1932_7": "Evamassa cakkhuviññāṇādīni tīṇi,",
  "atk-abh01a:1932_8": "idañca tadārammaṇanti,",
  "atk-abh01a:1932_9": "cattāri gaṇanūpagacittāni honti.",
  "atk-abh01a:1932_10": "‘Iṭṭhamajjhattārammaṇe’ heṭṭhā vuttānaṃyeva dvādasannaṃ upekkhāsahagatajavanānaṃ aññatarena javitapariyosāne",
  "atk-abh01a:1932_11": "upekkhāsahagataṃ tihetukaṃ asaṅkhārikacittaṃ tadārammaṇatāya pavattati.",
  "atk-abh01a:1932_12": "Taṃ ‘āgantukabhavaṅgaṃ’‘tadārammaṇa’nti dve nāmāni labhati.",
  "atk-abh01a:1932_13": "Evamassa upekkhāsahagatasantīraṇaṃ idañca tadārammaṇanti dve gaṇanūpagacittāni.",
  "atk-abh01a:1932_14": "Tāni purimehi catūhi saddhiṃ cha honti.",
  "atk-abh01a:1932_15": "Evaṃ ekāya cetanāya kamme āyūhite pañcasu dvāresu samatiṃsa cittāni uppajjanti.",
  "atk-abh01a:1932_16": "Aggahitaggahaṇena pana cakkhudvāre cha,",
  "atk-abh01a:1932_17": "sotaviññāṇādīni cattārīti dasa honti.",
  "atk-abh01a:1932_18": "Ambopamaniyāmakathā pākatikāyeva.",
  "atk-abh01a:1933_0": "Dutiyatatiyacatutthakusalacittehi kamme āyūhitepi ettakāneva vipākacittāni honti.",
  "atk-abh01a:1933_1": "Catūhi upekkhāsahagatacittehi āyūhitepi eseva nayo.",
  "atk-abh01a:1933_2": "Idha pana paṭhamaṃ iṭṭhamajjhattārammaṇaṃ dassetabbaṃ.",
  "atk-abh01a:1933_3": "Pacchā iṭṭhārammaṇena vedanā parivattetabbā.",
  "atk-abh01a:1933_4": "Ambopamaniyāmakathā pākatikā eva.",
  "atk-abh01a:1933_5": "Yantopamā na labbhati.",
  "atk-abh01a:1933_6": "‘Kusalato pana catunnaṃ ñāṇavippayuttānaṃ aññatarena kamme āyūhite’ti ito paṭṭhāya sabbaṃ vitthāretvā ahetukaṭṭhakaṃ kathetabbaṃ.",
  "atk-abh01a:1933_7": "Ettāvatā mahādhammarakkhitattheravāde dasakamaggo niṭṭhito hoti,",
  "atk-abh01a:1933_8": "saddhiṃ ahetukaṭṭhakenāti.",
  "atk-abh01a:1934_0": "Imesaṃ pana tiṇṇaṃ therānaṃ katarassa vādo gahetabboti?",
  "atk-abh01a:1934_1": "Na kassaci ekaṃsena.",
  "atk-abh01a:1934_2": "Sabbesaṃ pana vādesu yuttaṃ gahetabbaṃ.",
  "atk-abh01a:1934_3": "Paṭhamavādasmiñhi sasaṅkhārāsaṅkhāravidhānaṃ paccayabhedato adhippetaṃ. Tenettha,",
  "atk-abh01a:1934_4": "asaṅkhārikakusalassa dubbalapaccayehi uppannaṃ sasaṅkhārikavipākaṃ,",
  "atk-abh01a:1934_5": "sasaṅkhārikakusalassa balavapaccayehi uppannaṃ asaṅkhārikavipākañca gahetvā,",
  "atk-abh01a:1934_6": "labbhamānānipi kiriyajavanāni pahāya,",
  "atk-abh01a:1934_7": "kusalajavanena tadārammaṇaṃ ārammaṇena ca vedanaṃ niyāmetvā,",
  "atk-abh01a:1934_8": "sekkhaputhujjanavasena soḷasakamaggo kathito.",
  "atk-abh01a:1934_9": "Yaṃ panettha akusalajavanāvasāne ahetukavipākameva tadārammaṇaṃ dassitaṃ,",
  "atk-abh01a:1934_10": "taṃ itaresu na dassitameva.",
  "atk-abh01a:1934_11": "Tasmā taṃ tattha tesu vuttaṃ sahetukavipākañca,",
  "atk-abh01a:1934_12": "etthāpi sabbamidaṃ labbhateva.",
  "atk-abh01a:1934_13": "Tatrāyaṃ nayo –",
  "atk-abh01a:1934_14": "yadā hi kusalajavanānaṃ antarantarā akusalaṃ javati,",
  "atk-abh01a:1934_15": "tadā kusalāvasāne āciṇṇasadisameva,",
  "atk-abh01a:1934_16": "akusalāvasāne sahetukaṃ tadārammaṇaṃ yuttaṃ.",
  "atk-abh01a:1934_17": "Yadā nirantaraṃ akusalameva tadā ahetukaṃ.",
  "atk-abh01a:1934_18": "Evaṃ tāva paṭhamavāde yuttaṃ gahetabbaṃ.",
  "atk-abh01a:1935_0": "Dutiyavāde pana kusalato sasaṅkhārāsaṅkhāravidhānaṃ adhippetaṃ.",
  "atk-abh01a:1935_1": "Tenettha asaṅkhārikakusalassa asaṅkhārikameva vipākaṃ,",
  "atk-abh01a:1935_2": "sasaṅkhārikakusalassa ca sasaṅkhārikameva gahetvā,",
  "atk-abh01a:1935_3": "javanena tadārammaṇaniyāmaṃ akatvā,",
  "atk-abh01a:1935_4": "sabbesampi sekkhāsekkhaputhujjanānaṃ uppattiraho piṇḍajavanavaseneva dvādasakamaggo kathito.",
  "atk-abh01a:1935_5": "Tihetukajavanāvasāne panettha tihetukaṃ tadārammaṇaṃ yuttaṃ.",
  "atk-abh01a:1935_6": "Duhetukajavanāvasāne duhetukaṃ,",
  "atk-abh01a:1935_7": "ahetukajavanāvasāne ahetukaṃ bhājetvā pana na vuttaṃ.",
  "atk-abh01a:1935_8": "Evaṃ dutiyavāde yuttaṃ gahetabbaṃ.",
  "atk-abh01a:1936_0": "Tatiyavādepi kusalatova asaṅkhārasasaṅkhāravidhānaṃ adhippetaṃ.",
  "atk-abh01a:1936_1": "‘Tihetukakammaṃ tihetukavipākampi duhetukavipākampi ahetukavipākampi detī’ti pana vacanato asaṅkhārikatihetukapaṭisandhikassa",
  "atk-abh01a:1936_2": "asaṅkhārikaduhetukenapi tadārammaṇena bhavitabbaṃ.",
  "atk-abh01a:1936_3": "Taṃ adassetvā hetusadisameva tadārammaṇaṃ dassitaṃ.",
  "atk-abh01a:1936_4": "Taṃ purimāya hetukittanaladdhiyā na yujjati.",
  "atk-abh01a:1936_5": "Kevalaṃ dasakamaggavibhāvanatthameva vuttaṃ.",
  "atk-abh01a:1936_6": "Itarampi pana labbhateva.",
  "atk-abh01a:1936_7": "Evaṃ tatiyavādepi yuttaṃ gahetabbaṃ.",
  "atk-abh01a:1936_8": "Ayañca sabbāpi paṭisandhijanakasseva kammassa vipākaṃ sandhāya tadārammaṇakathā.",
  "atk-abh01a:1936_9": "‘Sahetukaṃ bhavaṅgaṃ ahetukassa bhavaṅgassa anantarapaccayena paccayo’ti vacanato pana nānākammena ahetukapaṭisandhikassāpi",
  "atk-abh01a:1936_10": "sahetukavipākaṃ tadārammaṇaṃ uppajjati.",
  "atk-abh01a:1936_11": "Tassa uppattividhānaṃ mahāpakaraṇe āvi bhavissatīti.",
  "atk-abh01a:1937_0": "Kāmāvacarakusalavipākakathā niṭṭhitā.",
  "atk-abh01a:1938_0": "Rūpāvacarārūpāvacaravipākakathā",
  "atk-abh01a:1939_0": "499.",
  "atk-abh01a:1939_1": "Idāni rūpāvacarādivipākaṃ dassetuṃ puna katame dhammā abyākatātiādi āraddhaṃ.",
  "atk-abh01a:1939_2": "Tattha yasmā kāmāvacaravipākaṃ attano kusalena sadisampi hoti,",
  "atk-abh01a:1939_3": "asadisampi,",
  "atk-abh01a:1939_4": "tasmā na taṃ kusalānugatikaṃ katvā bhājitaṃ.",
  "atk-abh01a:1939_5": "Rūpāvacarārūpāvacaravipākaṃ pana yathā hatthiassapabbatādīnaṃ chāyā hatthiādisadisāva honti,",
  "atk-abh01a:1939_6": "tathā attano kusalasadisameva hotīti kusalānugatikaṃ katvā bhājitaṃ.",
  "atk-abh01a:1939_7": "Kāmāvacarakammañca yadā kadāci vipākaṃ deti,",
  "atk-abh01a:1939_8": "rūpāvacarārūpāvacaraṃ pana anantarāyena,",
  "atk-abh01a:1939_9": "dutiyasmiṃyeva attabhāve,",
  "atk-abh01a:1939_10": "vipākaṃ detītipi kusalānugatikameva katvā bhājitaṃ.",
  "atk-abh01a:1939_11": "Sesaṃ kusale vuttanayeneva veditabbaṃ.",
  "atk-abh01a:1939_12": "Ayaṃ pana viseso –",
  "atk-abh01a:1939_13": "paṭipadādibhedo ca hīnapaṇītamajjhimabhāvo ca etesu jhānāgamanato veditabbo.",
  "atk-abh01a:1939_14": "Chandādīnaṃ pana aññataraṃ dhuraṃ katvā anuppādanīyattā niradhipatikāneva etānīti.",
  "atk-abh01a:1940_0": "Rūpāvacarārūpāvacaravipākakathā niṭṭhitā.",
  "atk-abh01a:1941_0": "Lokuttaravipākakathā",
  "atk-abh01a:1942_0": "505.",
  "atk-abh01a:1942_1": "Lokuttaravipākampi kusalasadisattā kusalānugatikameva katvā bhājitaṃ.",
  "atk-abh01a:1942_2": "Yasmā pana tebhūmakakusalaṃ cutipaṭisandhivasena vaṭṭaṃ ācināti vaḍḍheti,",
  "atk-abh01a:1942_3": "tasmā tattha katattā upacitattāti vuttaṃ.",
  "atk-abh01a:1942_4": "Lokuttaraṃ pana tena ācitampi apacināti,",
  "atk-abh01a:1942_5": "sayampi cutipaṭisandhivasena na ācināti,",
  "atk-abh01a:1942_6": "tenettha ‘katattā upacitattā’ti avatvā katattā bhāvitattāti vuttaṃ.",
  "atk-abh01a:1943_0": "Suññatantiādīsu ‘maggo’ tāva ‘āgamanato saguṇato ārammaṇatoti tīhi kāraṇehi nāmaṃ labhatī’ti,",
  "atk-abh01a:1943_1": "idaṃ heṭṭhā kusalādhikāre vitthāritaṃ.",
  "atk-abh01a:1943_2": "Tattha suttantikapariyāyena saguṇatopi ārammaṇatopi nāmaṃ labhati.",
  "atk-abh01a:1943_3": "Pariyāyadesanā hesā.",
  "atk-abh01a:1943_4": "Abhidhammakathā pana nippariyāyadesanā.",
  "atk-abh01a:1943_5": "Tasmā idha saguṇato vā ārammaṇato vā nāmaṃ na labhati,",
  "atk-abh01a:1943_6": "āgamanatova labhati.",
  "atk-abh01a:1943_7": "Āgamanameva hi dhuraṃ.",
  "atk-abh01a:1943_8": "Taṃ duvidhaṃ hoti –",
  "atk-abh01a:1943_9": "vipassanāgamanaṃ maggāgamananti.",
  "atk-abh01a:1944_0": "Tattha maggassa āgataṭṭhāne vipassanāgamanaṃ dhuraṃ,",
  "atk-abh01a:1944_1": "phalassa āgataṭṭhāne maggāgamanaṃ dhuranti,",
  "atk-abh01a:1944_2": "idampi heṭṭhā vuttameva.",
  "atk-abh01a:1944_3": "Tesu idaṃ phalassa āgataṭṭhānaṃ,",
  "atk-abh01a:1944_4": "tasmā idha maggāgamanaṃ dhuranti veditabbaṃ.",
  "atk-abh01a:1944_5": "So panesa maggo āgamanato ‘suññata’nti nāmaṃ labhitvā saguṇato ca ārammaṇato ca ‘animitto’‘appaṇihito’tipi vuccati.",
  "atk-abh01a:1944_6": "Tasmā sayaṃ āgamanīyaṭṭhāne ṭhatvā attano phalassa tīṇi nāmāni deti. Kathaṃ?",
  "atk-abh01a:1944_7": "Ayañhi suddhāgamanavaseneva laddhanāmo ‘suññatamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘suññata’nti nāmaṃ akāsi.",
  "atk-abh01a:1944_8": "‘Suññataanimittamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘animitta’nti nāmaṃ akāsi.",
  "atk-abh01a:1944_9": "‘Suññataappaṇihitamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘appaṇihita’nti nāmaṃ akāsi.",
  "atk-abh01a:1944_10": "Imāni pana tīṇi nāmāni maggānantare phalacittasmiṃyeva iminā nayena labbhanti,",
  "atk-abh01a:1944_11": "no aparabhāge vaḷañjanakaphalasamāpattiyā.",
  "atk-abh01a:1944_12": "Aparabhāge pana aniccatādīhi tīhi vipassanāhi vipassituṃ sakkoti.",
  "atk-abh01a:1944_13": "Athassa vuṭṭhitavuṭṭhitavipassanāvasena animittaappaṇihitasuññatasaṅkhātāni tīṇi phalāni uppajjanti.",
  "atk-abh01a:1944_14": "Tesaṃ tāneva saṅkhārārammaṇāni.",
  "atk-abh01a:1944_15": "Aniccānupassanādīni ñāṇāni anulomañāṇāni nāma honti.",
  "atk-abh01a:1945_0": "Yo cāyaṃ suññatamagge vutto.",
  "atk-abh01a:1945_1": "Appaṇihitamaggepi eseva nayo.",
  "atk-abh01a:1945_2": "Ayampi hi suddhāgamanavasena laddhanāmo ‘appaṇihitamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘appaṇihita’nti nāmaṃ akāsi.",
  "atk-abh01a:1945_3": "‘Appaṇihitaanimittamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘animitta’nti nāmaṃ akāsi.",
  "atk-abh01a:1945_4": "‘Appaṇihitasuññatamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘suññata’nti nāmaṃ akāsi.",
  "atk-abh01a:1945_5": "Imānipi tīṇi nāmāni maggānantare phalacittasmiṃyeva iminā nayena labbhanti,",
  "atk-abh01a:1945_6": "na aparabhāge vaḷañjanakaphalasamāpattiyāti.",
  "atk-abh01a:1945_7": "Evaṃ imasmiṃ vipākaniddese kusalacittehi tiguṇāni vipākacittāni veditabbāni.",
  "atk-abh01a:1946_0": "Yathā pana tebhūmakakusalāni attano vipākaṃ adhipatiṃ labhāpetuṃ na sakkonti,",
  "atk-abh01a:1946_1": "na evaṃ lokuttarakusalāni. Kasmā?",
  "atk-abh01a:1946_2": "Tebhūmakakusalānañhi añño āyūhanakālo añño vipaccanakālo.",
  "atk-abh01a:1946_3": "Tena tāni attano vipākaṃ adhipatiṃ labhāpetuṃ na sakkonti.",
  "atk-abh01a:1946_4": "Lokuttarāni pana tāya saddhāya,",
  "atk-abh01a:1946_5": "tasmiṃ vīriye,",
  "atk-abh01a:1946_6": "tāya satiyā,",
  "atk-abh01a:1946_7": "tasmiṃ samādhimhi,",
  "atk-abh01a:1946_8": "tāya paññāya avūpasantāya,",
  "atk-abh01a:1946_9": "apaṇṇakaṃ aviraddhaṃ maggānantarameva vipākaṃ paṭilabhanti,",
  "atk-abh01a:1946_10": "tena attano vipākaṃ adhipatiṃ labhāpetuṃ sakkonti.",
  "atk-abh01a:1947_0": "Yathā hi parittakassa aggino gataṭṭhāne aggismiṃ nibbutamatteyeva uṇhākāro nibbāyitvā kiñci na hoti,",
  "atk-abh01a:1947_1": "mahantaṃ pana ādittaṃ aggikkhandhaṃ nibbāpetvā gomayaparibhaṇḍe katepi uṇhākāro avūpasantova hoti,",
  "atk-abh01a:1947_2": "evameva tebhūmakakusale añño kammakkhaṇo añño vipākakkhaṇo parittaaggiṭṭhāne uṇhabhāvanibbutakālo viya hoti.",
  "atk-abh01a:1947_3": "Tasmā taṃ attano vipākaṃ adhipatiṃ labhāpetuṃ na sakkoti.",
  "atk-abh01a:1947_4": "Lokuttare pana tāya saddhāya…pe…",
  "atk-abh01a:1947_5": "tāya paññāya avūpasantāya,",
  "atk-abh01a:1947_6": "maggānantarameva phalaṃ uppajjati,",
  "atk-abh01a:1947_7": "tasmā taṃ attano vipākaṃ adhipatiṃ labhāpetīti veditabbaṃ.",
  "atk-abh01a:1947_8": "Tenāhu porāṇā –",
  "atk-abh01a:1947_9": "‘vipāke adhipati natthi ṭhapetvā lokuttara’nti.",
  "atk-abh01a:1948_0": "555.",
  "atk-abh01a:1948_1": "Catutthaphalaniddese aññātāvindriyanti aññātāvino catūsu saccesu niṭṭhitañāṇakiccassa indriyaṃ,",
  "atk-abh01a:1948_2": "aññātāvīnaṃ vā catūsu saccesu niṭṭhitakiccānaṃ cattāri saccāni ñatvā paṭivijjhitvā ṭhitānaṃ dhammānaṃ abbhantare indaṭṭhasādhanena indriyaṃ.",
  "atk-abh01a:1948_3": "Niddesavārepissa aññātāvīnanti ājānitvā ṭhitānaṃ.",
  "atk-abh01a:1948_4": "Dhammānanti sampayuttadhammānaṃ abbhantare.",
  "atk-abh01a:1948_5": "Aññāti ājānanā,",
  "atk-abh01a:1948_6": "paññā pajānanātiādīni vuttatthāneva.",
  "atk-abh01a:1948_7": "Maggaṅgaṃ maggapariyāpannanti phalamaggassa aṅgaṃ,",
  "atk-abh01a:1948_8": "phalamagge ca pariyāpannanti attho.",
  "atk-abh01a:1949_0": "Apicettha idaṃ pakiṇṇakaṃ –",
  "atk-abh01a:1949_1": "ekaṃ indriyaṃ ekaṃ ṭhānaṃ gacchati,",
  "atk-abh01a:1949_2": "ekaṃ cha ṭhānāni gacchati,",
  "atk-abh01a:1949_3": "ekaṃ ekaṃ ṭhānaṃ gacchati.",
  "atk-abh01a:1949_4": "Ekañhi ‘anaññātaññassāmītindriyaṃ’ ekaṃ ṭhānaṃ gacchati sotāpattimaggaṃ.",
  "atk-abh01a:1949_5": "Ekaṃ ‘aññindriyaṃ’ heṭṭhā tīṇi phalāni,",
  "atk-abh01a:1949_6": "upari tayo maggeti cha ṭhānāni gacchati.",
  "atk-abh01a:1949_7": "Ekaṃ ‘aññātāvindriyaṃ’ ekaṃ ṭhānaṃ gacchati arahattaphalaṃ.",
  "atk-abh01a:1949_8": "Sabbesupi maggaphalesu atthato aṭṭha aṭṭha indriyānīti catusaṭṭhi lokuttarindriyāni kathitāni.",
  "atk-abh01a:1949_9": "Pāḷito pana nava nava katvā dvāsattati honti.",
  "atk-abh01a:1949_10": "Magge maggaṅganti vuttaṃ.",
  "atk-abh01a:1949_11": "Phalepi maggaṅgaṃ.",
  "atk-abh01a:1949_12": "Magge bojjhaṅgoti vutto phalepi bojjhaṅgo.",
  "atk-abh01a:1949_13": "Maggakkhaṇe ārati viratīti vuttā phalakkhaṇepi ārati viratīti.",
  "atk-abh01a:1949_14": "Tattha maggo maggabhāveneva maggo,",
  "atk-abh01a:1949_15": "phalaṃ pana maggaṃ upādāya maggo nāma;",
  "atk-abh01a:1949_16": "phalaṅgaṃ phalapariyāpannanti vattumpi vaṭṭati.",
  "atk-abh01a:1949_17": "Magge bujjhanakassa aṅgoti sambojjhaṅgo,",
  "atk-abh01a:1949_18": "phale buddhassa aṅgoti sambojjhaṅgo.",
  "atk-abh01a:1949_19": "Magge āramaṇaviramaṇavaseneva ārati virati.",
  "atk-abh01a:1949_20": "Phale pana ārativirativasenāti.",
  "atk-abh01a:1950_0": "Lokuttaravipākakathā niṭṭhitā.",
  "atk-abh01a:1951_0": "Akusalavipākakathā",
  "atk-abh01a:1952_0": "556.",
  "atk-abh01a:1952_1": "Ito parāni akusalavipākāni –",
  "atk-abh01a:1952_2": "pañca cakkhusotaghānajivhākāyaviññāṇāni,",
  "atk-abh01a:1952_3": "ekā manodhātu,",
  "atk-abh01a:1952_4": "ekā manoviññāṇadhātūti imāni satta cittāni –",
  "atk-abh01a:1952_5": "pāḷito ca atthato ca heṭṭhā vuttehi tādiseheva kusalavipākacittehi sadisāni.",
  "atk-abh01a:1953_0": "Kevalañhi tāni kusalakammapaccayāni imāni akusalakammapaccayāni.",
  "atk-abh01a:1953_1": "Tāni ca iṭṭhaiṭṭhamajjhattesu ārammaṇesu vattanti,",
  "atk-abh01a:1953_2": "imāni aniṭṭhaaniṭṭhamajjhattesu.",
  "atk-abh01a:1953_3": "Tattha ca sukhasahagataṃ kāyaviññāṇaṃ,",
  "atk-abh01a:1953_4": "idha dukkhasahagataṃ.",
  "atk-abh01a:1953_5": "Tattha ca upekkhāsahagatā manoviññāṇadhātu manussesu jaccandhādīnaṃ paṭisandhiṃ ādiṃ katvā pañcasu ṭhānesu vipaccati.",
  "atk-abh01a:1953_6": "Idha pana ekādasavidhenāpi akusalacittena kamme āyūhite kammakammanimittagatinimittesu aññataraṃ ārammaṇaṃ",
  "atk-abh01a:1953_7": "katvā catūsu apāyesu paṭisandhi hutvā vipaccati;",
  "atk-abh01a:1953_8": "dutiyavārato paṭṭhāya yāvatāyukaṃ bhavaṅgaṃ hutvā,",
  "atk-abh01a:1953_9": "aniṭṭhaaniṭṭhamajjhattārammaṇāya pañcaviññāṇavīthiyā santīraṇaṃ hutvā,",
  "atk-abh01a:1953_10": "balavārammaṇe chasu dvāresu tadārammaṇaṃ hutvā,",
  "atk-abh01a:1953_11": "maraṇakāle cuti hutvāti,",
  "atk-abh01a:1953_12": "evaṃ pañcasu eva ṭhānesu vipaccatīti.",
  "atk-abh01a:1954_0": "Akusalavipākakathā niṭṭhitā.",
  "atk-abh01a:1955_0": "Kiriyābyākatavaṇṇanā",
  "atk-abh01a:1956_0": "Manodhātucittaṃ",
  "atk-abh01a:1957_0": "566.",
  "atk-abh01a:1957_1": "Idāni kiriyābyākataṃ bhājetvā dassetuṃ puna katame dhammā abyākatātiādi āraddhaṃ.",
  "atk-abh01a:1957_2": "Tattha kiriyāti karaṇamattaṃ.",
  "atk-abh01a:1957_3": "Sabbesuyeva hi kiriyacittesu yaṃ javanabhāvaṃ appattaṃ taṃ vātapupphaṃ viya.",
  "atk-abh01a:1957_4": "Yaṃ javanabhāvappattaṃ taṃ chinnamūlakarukkhapupphaṃ viya aphalaṃ hoti,",
  "atk-abh01a:1957_5": "taṃtaṃ kiccasādhanavasena pavattattā pana karaṇamattameva hoti.",
  "atk-abh01a:1957_6": "Tasmā kiriyāti vuttaṃ.",
  "atk-abh01a:1957_7": "Nevakusalānākusalātiādīsu kusalamūlasaṅkhātassa kusalahetuno abhāvā ‘nevakusalā’;",
  "atk-abh01a:1957_8": "akusalamūlasaṅkhātassa akusalahetuno abhāvā ‘nevaakusalā’;",
  "atk-abh01a:1957_9": "yonisomanasikāraayonisomanasikārasaṅkhātānampi kusalākusalapaccayānaṃ abhāvā ‘nevakusalānākusalā’.",
  "atk-abh01a:1957_10": "Kusalākusalasaṅkhātassa janakahetuno abhāvā nevakammavipākā.",
  "atk-abh01a:1958_0": "Idhāpi cittassekaggatāniddese pavattiṭṭhitimattameva labbhati.",
  "atk-abh01a:1958_1": "Dve pañcaviññāṇāni,",
  "atk-abh01a:1958_2": "tisso manodhātuyo,",
  "atk-abh01a:1958_3": "tisso manoviññāṇadhātuyo,",
  "atk-abh01a:1958_4": "vicikicchāsahagatanti imesu sattarasasu cittesu dubbalattā saṇṭhiti avaṭṭhitiādīni na labbhanti.",
  "atk-abh01a:1958_5": "Sesaṃ sabbaṃ vipākamanodhātuniddese vuttanayeneva veditabbaṃ,",
  "atk-abh01a:1958_6": "aññatra uppattiṭṭhānā.",
  "atk-abh01a:1958_7": "Tañhi cittaṃ pañcaviññāṇānantaraṃ uppajjati.",
  "atk-abh01a:1958_8": "Idaṃ pana pañcadvāre vaḷañjanakappavattikāle sabbesaṃ pure uppajjati. Kathaṃ?",
  "atk-abh01a:1958_9": "Cakkhudvāre tāva iṭṭhaiṭṭhamajjhattaaniṭṭhaaniṭṭhamajjhattesu rūpārammaṇesu yena kenaci pasāde ghaṭṭite",
  "atk-abh01a:1958_10": "taṃ ārammaṇaṃ gahetvā āvajjanavasena purecārikaṃ hutvā bhavaṅgaṃ āvaṭṭayamānaṃ uppajjati.",
  "atk-abh01a:1958_11": "Sotadvārādīsupi eseva nayoti.",
  "atk-abh01a:1959_0": "Kiriyamanodhātucittaṃ niṭṭhitaṃ.",
  "atk-abh01a:1960_0": "Kiriyamanoviññāṇadhātucittāni",
  "atk-abh01a:1961_0": "568.",
  "atk-abh01a:1961_1": "Manoviññāṇadhātu uppannā hoti…pe…",
  "atk-abh01a:1961_2": "somanassasahagatāti,",
  "atk-abh01a:1961_3": "idaṃ cittaṃ aññesaṃ asādhāraṇaṃ.",
  "atk-abh01a:1961_4": "Khīṇāsavasseva pāṭipuggalikaṃ.",
  "atk-abh01a:1961_5": "Chasu dvāresu labbhati.",
  "atk-abh01a:1961_6": "Cakkhudvāre hi padhānasāruppaṃ ṭhānaṃ disvā khīṇāsavo iminā cittena somanassito hoti.",
  "atk-abh01a:1961_7": "Sotadvāre bhaṇḍabhājanīyaṭṭhānaṃ patvā mahāsaddaṃ katvā luddhaluddhesu gaṇhantesu ‘evarūpā nāma me loluppataṇhā",
  "atk-abh01a:1961_8": "pahīnā’ti iminā cittena somanassito hoti.",
  "atk-abh01a:1961_9": "Ghānadvāre gandhehi vā pupphehi vā cetiyaṃ pūjento iminā cittena somanassito hoti.",
  "atk-abh01a:1961_10": "Jivhādvāre rasasampannaṃ piṇḍapātaṃ laddhā bhājetvā paribhuñjanto ‘sāraṇīyadhammo vata me pūrito’ti iminā cittena somanassito hoti.",
  "atk-abh01a:1961_11": "Kāyadvāre abhisamācārikavattaṃ karonto ‘kāyadvāre me vattaṃ pūrita’nti iminā cittena somanassito hoti.",
  "atk-abh01a:1961_12": "Evaṃ tāva pañcadvāre labbhati.",
  "atk-abh01a:1962_0": "Manodvāre pana atītānāgatamārabbha uppajjati.",
  "atk-abh01a:1962_1": "Jotipālamāṇava magghadevarāja kaṇhatāpasādikālasmiñhi kataṃ kāraṇaṃ āvajjetvā tathāgato sitaṃ pātvākāsi.",
  "atk-abh01a:1962_2": "Taṃ pana pubbenivāsañāṇasabbaññutaññāṇānaṃ kiccaṃ.",
  "atk-abh01a:1962_3": "Tesaṃ pana dvinnaṃ ñāṇānaṃ ciṇṇapariyante idaṃ cittaṃ hāsayamānaṃ uppajjati.",
  "atk-abh01a:1962_4": "Anāgate ‘tantissaro mudiṅgassaro paccekabuddho bhavissatī’ti sitaṃ pātvākāsi.",
  "atk-abh01a:1962_5": "Tampi anāgataṃsañāṇasabbaññutaññāṇānaṃ kiccaṃ.",
  "atk-abh01a:1962_6": "Tesaṃ pana dvinna ñāṇānaṃ ciṇṇapariyante idaṃ cittaṃ hāsayamānaṃ uppajjati.",
  "atk-abh01a:1963_0": "Niddesavāre panassa sesaahetukacittehi balavataratāya cittekaggatā samādhibalaṃ pāpetvā ṭhapitā.",
  "atk-abh01a:1963_1": "Vīriyampi vīriyabalaṃ pāpetvā.",
  "atk-abh01a:1963_2": "Uddesavāre pana ‘samādhibalaṃ hoti vīriyabalaṃ hotī’ti anāgatattā paripuṇṇena balaṭṭhenetaṃ dvayaṃ balaṃ nāma na hoti.",
  "atk-abh01a:1963_3": "Yasmā pana ‘neva kusalaṃ nākusalaṃ’ tasmā balanti vatvāna ṭhapitaṃ.",
  "atk-abh01a:1963_4": "Yasmā ca na nippariyāyena balaṃ,",
  "atk-abh01a:1963_5": "tasmā saṅgahavārepi ‘dve balāni hontī’ti na vuttaṃ.",
  "atk-abh01a:1963_6": "Sesaṃ sabbaṃ somanassasahagatāhetukamanoviññāṇadhātuniddese vuttanayeneva veditabbaṃ.",
  "atk-abh01a:1964_0": "574.",
  "atk-abh01a:1964_1": "Upekkhāsahagatāti idaṃ cittaṃ tīsu bhavesu sabbesaṃ sacittakasattānaṃ sādhāraṇaṃ,",
  "atk-abh01a:1964_2": "na kassaci sacittakassa nuppajjati nāma.",
  "atk-abh01a:1964_3": "Uppajjamānaṃ pana pañcadvāre voṭṭhabbanaṃ hoti,",
  "atk-abh01a:1964_4": "manodvāre āvajjanaṃ.",
  "atk-abh01a:1964_5": "Cha asādhāraṇañāṇānipi iminā gahitārammaṇameva gaṇhanti.",
  "atk-abh01a:1964_6": "Mahāgajaṃ nāmetaṃ cittaṃ;",
  "atk-abh01a:1964_7": "imassa anārammaṇaṃ nāma natthi.",
  "atk-abh01a:1964_8": "‘Asabbaññutaññāṇaṃ sabbaññutaññāṇagatikaṃ nāma katama’nti vutte ‘ida’nti vattabbaṃ.",
  "atk-abh01a:1964_9": "Sesamettha purimacitte vuttanayeneva veditabbaṃ.",
  "atk-abh01a:1964_10": "Kevalañhi tattha sappītikattā navaṅgiko saṅkhārakkhandho vibhatto.",
  "atk-abh01a:1964_11": "Idha nippītikattā aṭṭhaṅgiko.",
  "atk-abh01a:1965_0": "Idāni yāni kusalato aṭṭha mahācittāneva khīṇāsavassa uppajjanatāya kiriyāni jātāni,",
  "atk-abh01a:1965_1": "tasmā tāni kusalaniddese vuttanayeneva veditabbāni.",
  "atk-abh01a:1966_0": "Idha ṭhatvā hasanakacittāni samodhānetabbāni.",
  "atk-abh01a:1966_1": "Kati panetāni hontīti?",
  "atk-abh01a:1966_2": "Vuccate terasa.",
  "atk-abh01a:1966_3": "Puthujjanā hi kusalato catūhi somanassasahagatehi,",
  "atk-abh01a:1966_4": "akusalato catūhīti,",
  "atk-abh01a:1966_5": "aṭṭhahi cittehi hasanti.",
  "atk-abh01a:1966_6": "Sekkhā kusalato catūhi somanassasahagatehi,",
  "atk-abh01a:1966_7": "akusalato dvīhi diṭṭhigatavippayuttehi somanassasahagatehīti,",
  "atk-abh01a:1966_8": "chahi cittehi hasanti.",
  "atk-abh01a:1966_9": "Khīṇāsavā kiriyato pañcahi somanassasahagatehi hasantīti.",
  "atk-abh01a:1967_0": "Rūpāvacarārūpāvacarakiriyaṃ",
  "atk-abh01a:1968_0": "577.",
  "atk-abh01a:1968_1": "Rūpāvacarārūpāvacarakiriyaniddesesu diṭṭhadhammasukhavihāranti diṭṭhadhamme,",
  "atk-abh01a:1968_2": "imasmiṃyeva attabhāve,",
  "atk-abh01a:1968_3": "sukhavihāramattaṃ.",
  "atk-abh01a:1968_4": "Tattha khīṇāsavassa puthujjanakāle nibbattitā samāpatti yāva na naṃ samāpajjati tāva kusalāva samāpannakāle kiriyā hoti.",
  "atk-abh01a:1968_5": "Khīṇāsavakāle panassa nibbattitā samāpatti kiriyāva hoti.",
  "atk-abh01a:1968_6": "Sesaṃ sabbaṃ taṃsadisattā kusalaniddese vuttanayeneva veditabbanti.",
  "atk-abh01a:1969_0": "Aṭṭhasāliniyā dhammasaṅgahaaṭṭhakathāya",
  "atk-abh01a:1970_0": "Cittuppādakaṇḍakathā niṭṭhitā.",
  "atk-abh01a:1971_0": "Abyākatapadaṃ pana neva tāva niṭṭhitanti.",
  "atk-abh01a:1972_0": "Cittuppādakaṇḍavaṇṇanā niṭṭhitā.",
  "atk-abh01a:1973_0": "2. Rūpakaṇḍo",
  "atk-abh01a:1974_0": "Uddesavaṇṇanā",
  "atk-abh01a:1975_0": "Idāni rūpakaṇḍaṃ bhājetvā dassetuṃ puna katame dhammā abyākatātiādi āraddhaṃ.",
  "atk-abh01a:1975_1": "Tattha kiñcāpi heṭṭhā cittuppādakaṇḍe vipākābyākatañceva kiriyābyākatañca nissesaṃ katvā bhājitaṃ,",
  "atk-abh01a:1975_2": "rūpābyākatanibbānābyākatāni pana akathitāni,",
  "atk-abh01a:1975_3": "tāni kathetuṃ catubbidhampi abyākataṃ samodhānetvā dassento kusalākusalānaṃ dhammānaṃ vipākātiādimāha.",
  "atk-abh01a:1975_4": "Tattha kusalākusalānanti catubhūmakakusalānañceva akusalānañca.",
  "atk-abh01a:1975_5": "Evaṃ tāva vipākābyākataṃ kusalavipākākusalavipākavasena dvīhi padehi pariyādiyitvā dassitaṃ.",
  "atk-abh01a:1975_6": "Yasmā pana taṃ sabbampi kāmāvacaraṃ vā hoti,",
  "atk-abh01a:1975_7": "rūpāvacarādīsu vā aññataraṃ,",
  "atk-abh01a:1975_8": "tasmā ‘kāmāvacarā’tiādinā nayena tadeva vipākābyākataṃ bhūmantaravasena pariyādiyitvā dassitaṃ.",
  "atk-abh01a:1975_9": "Yasmā pana taṃ vedanākkhandhopi hoti…pe…",
  "atk-abh01a:1975_10": "viññāṇakkhandhopi,",
  "atk-abh01a:1975_11": "tasmā puna sampayuttacatukkhandhavasena pariyādiyitvā dassitaṃ.",
  "atk-abh01a:1976_0": "Evaṃ vipākābyākataṃ kusalākusalavasena bhūmantaravasena sampayuttakkhandhavasenāti tīhi nayehi pariyādāya dassetvā,",
  "atk-abh01a:1976_1": "puna kiriyābyākataṃ dassento ye ca dhammā kiriyātiādimāha.",
  "atk-abh01a:1976_2": "Tattha ‘kāmāvacarā rūpāvacarā arūpāvacarā vedanākkhandho…pe…",
  "atk-abh01a:1976_3": "viññāṇakkhandho’ti vattabbaṃ bhaveyya.",
  "atk-abh01a:1976_4": "Heṭṭhā pana gahitamevāti nayaṃ dassetvā nissajjitaṃ.",
  "atk-abh01a:1976_5": "Idāni avibhattaṃ dassento sabbañca rūpaṃ asaṅkhatā ca dhātūti āha.",
  "atk-abh01a:1976_6": "Tattha ‘sabbañca rūpa’nti padena pañcavīsati rūpāni channavutirūpakoṭṭhāsā nippadesato gahitāti veditabbā.",
  "atk-abh01a:1976_7": "‘Asaṅkhatā ca dhātū’ti padena nibbānaṃ nippadesato gahitanti.",
  "atk-abh01a:1976_8": "Ettāvatā ‘abyākatā dhammā’ti padaṃ niṭṭhitaṃ hoti.",
  "atk-abh01a:1977_0": "584.",
  "atk-abh01a:1977_1": "Tattha katamaṃ sabbaṃ rūpanti idaṃ kasmā gahitaṃ?",
  "atk-abh01a:1977_2": "Heṭṭhā rūpābyākataṃ saṅkhepena kathitaṃ.",
  "atk-abh01a:1977_3": "Idāni taṃ ekakadukatikacatukka…pe…",
  "atk-abh01a:1977_4": "ekādasakavasena vitthārato bhājetvā dassetuṃ idaṃ gahitaṃ.",
  "atk-abh01a:1977_5": "Tassattho –",
  "atk-abh01a:1977_6": "yaṃ vuttaṃ ‘sabbañca rūpaṃ,",
  "atk-abh01a:1977_7": "asaṅkhatā ca dhātū’ti,",
  "atk-abh01a:1977_8": "tasmiṃ padadvaye ‘katamaṃ sabbaṃ rūpaṃ nāma’?",
  "atk-abh01a:1977_9": "Idāni taṃ dassento cattāro ca mahābhūtātiādimāha.",
  "atk-abh01a:1977_10": "Tattha cattāroti gaṇanaparicchedo.",
  "atk-abh01a:1977_11": "Tena tesaṃ ūnādhikabhāvaṃ nivāreti. ‘Ca’-",
  "atk-abh01a:1977_12": "saddo sampiṇḍanattho.",
  "atk-abh01a:1977_13": "Tena na kevalaṃ ‘cattāro mahābhūtāva’ rūpaṃ,",
  "atk-abh01a:1977_14": "aññampi atthīti ‘upādārūpaṃ’ sampiṇḍeti.",
  "atk-abh01a:1978_0": "Mahābhūtāti ettha mahantapātubhāvādīhi kāraṇehi mahābhūtatā veditabbā.",
  "atk-abh01a:1978_1": "Etāni hi mahantapātubhāvato,",
  "atk-abh01a:1978_2": "mahābhūtasāmaññato,",
  "atk-abh01a:1978_3": "mahāparihārato,",
  "atk-abh01a:1978_4": "mahāvikārato,",
  "atk-abh01a:1978_5": "mahantabhūtattā cāti imehi kāraṇehi mahābhūtānīti vuccanti.",
  "atk-abh01a:1978_6": "Tattha ‘mahantapātubhāvato’ti,",
  "atk-abh01a:1978_7": "etāni hi anupādinnakasantānepi upādinnakasantānepi mahantāni pātubhūtāni.",
  "atk-abh01a:1978_8": "Tesaṃ anupādinnakasantāne evaṃ mahantapātubhāvatā veditabbā –",
  "atk-abh01a:1978_9": "ekañhi cakkavāḷaṃ āyāmato ca vitthārato ca yojanānaṃ dvādasa satasahassāni tīṇi sahassāni cattāri satāni paññāsañca yojanāni.",
  "atk-abh01a:1978_10": "Parikkhepato –",
  "atk-abh01a:1979_0": "Sabbaṃ satasahassāni, chattiṃsa parimaṇḍalaṃ;",
  "atk-abh01a:1980_0": "Dasa ceva sahassāni, aḍḍhuḍḍhāni satāni ca. ;",
  "atk-abh01a:1981_0": "Tattha –",
  "atk-abh01a:1982_0": "Duve satasahassāni, cattāri nahutāni ca;",
  "atk-abh01a:1983_0": "Ettakaṃ bahalattena, saṅkhātāyaṃ vasundharā. ;",
  "atk-abh01a:1984_0": "Tassāyeva sandhārakaṃ –",
  "atk-abh01a:1985_0": "Cattāri satasahassāni, aṭṭheva nahutāni ca;",
  "atk-abh01a:1986_0": "Ettakaṃ bahalattena, jalaṃ vāte patiṭṭhitaṃ.",
  "atk-abh01a:1987_0": "Tassāpi sandhārako –",
  "atk-abh01a:1988_0": "Navasatasahassāni, māluto nabhamuggato;",
  "atk-abh01a:1989_0": "Saṭṭhi ceva sahassāni, esā lokassa saṇṭhiti.",
  "atk-abh01a:1990_0": "Evaṃ saṇṭhite cettha yojanānaṃ –",
  "atk-abh01a:1991_0": "Caturāsītisahassāni, ajjhogāḷho mahaṇṇave;",
  "atk-abh01a:1992_0": "Accuggato tāvadeva, sineru pabbatuttamo.",
  "atk-abh01a:1993_0": "Tato upaḍḍhupaḍḍhena, pamāṇena yathākkamaṃ;",
  "atk-abh01a:1994_0": "Ajjhogāḷhuggatā dibbā, nānāratanacittitā.",
  "atk-abh01a:1995_0": "Yugandharo īsadharo, karavīko sudassano;",
  "atk-abh01a:1996_0": "Nemindharo vinatako, assakaṇṇo giri brahā.",
  "atk-abh01a:1997_0": "Ete satta mahāselā, sinerussa samantato;",
  "atk-abh01a:1998_0": "Mahārājānamāvāsā devayakkhanisevitā.",
  "atk-abh01a:1999_0": "Yojanānaṃ satānucco, himavā pañca pabbato;",
  "atk-abh01a:2000_0": "Yojanānaṃ sahassāni, tīṇi āyatavitthato;",
  "atk-abh01a:2001_0": "Caturāsītisahassehi, kūṭehi paṭimaṇḍito.",
  "atk-abh01a:2002_0": "Tipañcayojanakkhandhaparikkhepā nagavhayā;",
  "atk-abh01a:2003_0": "Paññāsayojanakkhandhasākhāyāmā samantato.",
  "atk-abh01a:2004_0": "Satayojanavitthiṇṇā, tāvadeva ca uggatā;",
  "atk-abh01a:2005_0": "Jambū yassānubhāvena, jambudīpo pakāsito. ;",
  "atk-abh01a:2006_0": "Yañcetaṃ jambuyā pamāṇaṃ tadeva asurānaṃ cittapāṭaliyā,",
  "atk-abh01a:2006_1": "garuḷānaṃ simbalirukkhassa,",
  "atk-abh01a:2006_2": "aparagoyāne kadambarukkhassa,",
  "atk-abh01a:2006_3": "uttarakurumhi kapparukkhassa,",
  "atk-abh01a:2006_4": "pubbavidehe sirīsassa,",
  "atk-abh01a:2006_5": "tāvatiṃsesu pāricchattakassāti.",
  "atk-abh01a:2006_6": "Tenāhu porāṇā –",
  "atk-abh01a:2007_0": "Pāṭalī simbalī jambū, devānaṃ pāricchattako;",
  "atk-abh01a:2008_0": "Kadambo kapparukkho ca, sirīsena bhavati sattamanti.",
  "atk-abh01a:2009_0": "Dveasītisahassāni, ajjhogāḷho mahaṇṇave;",
  "atk-abh01a:2010_0": "Accuggato tāvadeva, cakkavāḷasiluccayo;",
  "atk-abh01a:2011_0": "Parikkhipitvā taṃ sabbaṃ, lokadhātumayaṃ ṭhitoti.",
  "atk-abh01a:2012_0": "Upādinnakasantānepi macchakacchapadevadānavādisarīravasena mahantāneva pātubhūtāni.",
  "atk-abh01a:2012_1": "Vuttañhetaṃ bhagavatā – “santi,",
  "atk-abh01a:2012_2": "bhikkhave,",
  "atk-abh01a:2012_3": "mahāsamudde yojanasatikāpi attabhāvāti”ādi.",
  "atk-abh01a:2013_0": "‘Mahābhūtasāmaññato’ti etāni hi yathā māyākāro amaṇiṃyeva udakaṃ maṇiṃ katvā dasseti,",
  "atk-abh01a:2013_1": "asuvaṇṇaṃyeva leḍḍuṃ suvaṇṇaṃ katvā dasseti,",
  "atk-abh01a:2013_2": "yathā ca sayaṃ neva yakkho na pakkhī samāno yakkhabhāvampi pakkhibhāvampi dasseti,",
  "atk-abh01a:2013_3": "evameva sayaṃ anīlāneva hutvā nīlaṃ upādārūpaṃ dassenti, apītāni…",
  "atk-abh01a:2013_4": "alohitāni…",
  "atk-abh01a:2013_5": "anodātāneva hutvā odātaṃ upādārūpaṃ dassentīti māyākāramahābhūtasāmaññato mahābhūtāni.",
  "atk-abh01a:2013_6": "Yathā ca yakkhādīni mahābhūtāni yaṃ gaṇhanti neva tesaṃ tassa anto na bahiṭhānaṃ upalabbhati,",
  "atk-abh01a:2013_7": "na ca taṃ nissāya na tiṭṭhanti,",
  "atk-abh01a:2013_8": "evameva etānipi neva aññamaññassa anto na bahi ṭhitāni hutvā upalabbhanti,",
  "atk-abh01a:2013_9": "na ca aññamaññaṃ nissāya na tiṭṭhantīti.",
  "atk-abh01a:2013_10": "Acinteyyaṭṭhānatāya yakkhādimahābhūtasāmaññatopi mahābhūtāni.",
  "atk-abh01a:2014_0": "Yathā ca yakkhinīsaṅkhātāni mahābhūtāni manāpehi vaṇṇasaṇṭhānavikkhepehi attano bhayānakabhāvaṃ paṭicchādetvā satte vañcenti,",
  "atk-abh01a:2014_1": "evameva etānipi itthipurisasarīrādīsu manāpena chavivaṇṇena,",
  "atk-abh01a:2014_2": "manāpena aṅgapaccaṅgasaṇṭhānena,",
  "atk-abh01a:2014_3": "manāpena ca hatthapādaṅgulibhamukavikkhepena attano kakkhaḷatādibhedaṃ sarasalakkhaṇaṃ paṭicchādetvā bālajanaṃ vañcenti,",
  "atk-abh01a:2014_4": "attano sabhāvaṃ daṭṭhuṃ na denti.",
  "atk-abh01a:2014_5": "Iti vañcakaṭṭhena yakkhinīmahābhūtasāmaññatopi mahābhūtāni.",
  "atk-abh01a:2015_0": "‘Mahāparihārato’ti mahantehi paccayehi pariharitabbato.",
  "atk-abh01a:2015_1": "Etāni hi divase divase upanetabbattā mahantehi ghāsacchādanādīhi bhūtāni pavattānīti mahābhūtāni.",
  "atk-abh01a:2015_2": "Mahāparihārāni vā bhūtānīti mahābhūtāni.",
  "atk-abh01a:2016_0": "‘Mahāvikārato’ti bhūtānaṃ mahāvikārato.",
  "atk-abh01a:2016_1": "Etāni hi upādiṇṇānipi anupādiṇṇānipi mahāvikārāni honti.",
  "atk-abh01a:2016_2": "Tattha anupādiṇṇānaṃ kappavuṭṭhāne vikāramahattaṃ pākaṭaṃ hoti,",
  "atk-abh01a:2016_3": "upādiṇṇānaṃ dhātukkhobhakāle.",
  "atk-abh01a:2016_4": "Tathā hi –",
  "atk-abh01a:2017_0": "Bhūmito vuṭṭhitā yāva, brahmalokā vidhāvati;",
  "atk-abh01a:2018_0": "Acci accimato loke, dayhamānamhi tejasā.",
  "atk-abh01a:2019_0": "Koṭisatasahassekaṃ, cakkavāḷaṃ vilīyati;",
  "atk-abh01a:2020_0": "Kupitena yadā loko, salilena vinassati.",
  "atk-abh01a:2021_0": "Koṭisatasahassekaṃ, cakkavāḷaṃ vikīrati;",
  "atk-abh01a:2022_0": "Vāyodhātuppakopena, yadā loko vinassati.",
  "atk-abh01a:2023_0": "Patthaddho bhavati kāyo, daṭṭho kaṭṭhamukhena vā;",
  "atk-abh01a:2024_0": "Pathavīdhātuppakopena, hoti kaṭṭhamukheva so.",
  "atk-abh01a:2025_0": "Pūtiyo bhavati kāyo, daṭṭho pūtimukhena vā;",
  "atk-abh01a:2026_0": "Āpodhātuppakopena, hoti pūtimukheva so.",
  "atk-abh01a:2027_0": "Santatto bhavati kāyo, daṭṭho aggimukhena vā;",
  "atk-abh01a:2028_0": "Tejodhātuppakopena, hoti aggimukheva so.",
  "atk-abh01a:2029_0": "Sañchinno bhavati kāyo, daṭṭho satthamukhena vā;",
  "atk-abh01a:2030_0": "Vāyodhātuppakopena, hoti satthamukheva so. ;",
  "atk-abh01a:2031_0": "Iti mahāvikārāni bhūtānīti mahābhūtāni.",
  "atk-abh01a:2032_0": "‘Mahantabhūtattā cā’ti etāni hi mahantāni mahatā vāyāmena pariggahetabbattā,",
  "atk-abh01a:2032_1": "bhūtāni vijjamānattāti,",
  "atk-abh01a:2032_2": "mahantabhūtattā ca mahābhūtāni.",
  "atk-abh01a:2032_3": "Evaṃ mahantapātubhāvādīhi kāraṇehi mahābhūtāni.",
  "atk-abh01a:2033_0": "Catunnañca mahābhūtānaṃ upādāya rūpanti upayogatthe sāmivacanaṃ.",
  "atk-abh01a:2033_1": "Cattāri mahābhūtāni upādāya, nissāya,",
  "atk-abh01a:2033_2": "amuñcitvā pavattarūpanti attho.",
  "atk-abh01a:2033_3": "Idaṃ vuccati sabbaṃ rūpanti idaṃ cattāri mahābhūtāni,",
  "atk-abh01a:2033_4": "padapaṭipāṭiyā niddiṭṭhāni tevīsati upādārūpānīti,",
  "atk-abh01a:2033_5": "sattavīsatippabhedaṃ sabbaṃ rūpaṃ nāma.",
  "atk-abh01a:2034_0": "Ekavidharūpasaṅgaho",
  "atk-abh01a:2035_0": "Idāni taṃ vitthārato dassetuṃ ekavidhādīhi ekādasahi saṅgahehi mātikaṃ ṭhapento sabbaṃ rūpaṃ na hetūtiādimāha.",
  "atk-abh01a:2036_0": "Tattha ‘sabbaṃ rūpa’nti idaṃ padaṃ ‘sabbaṃ rūpaṃ na hetu’ ‘sabbaṃ rūpaṃ ahetuka’nti evaṃ sabbapadehi saddhiṃ yojetabbaṃ.",
  "atk-abh01a:2036_1": "Sabbāneva cetāni ‘na hetū’tiādīni tecattālīsapadāni uddiṭṭhāni.",
  "atk-abh01a:2036_2": "Tesu paṭipāṭiyā cattālīsapadāni mātikato gahetvā ṭhapitāni,",
  "atk-abh01a:2036_3": "avasāne tīṇi mātikāmuttakānīti.",
  "atk-abh01a:2036_4": "Evaṃ tāva paṭhame saṅgahe pāḷivavatthānameva veditabbaṃ.",
  "atk-abh01a:2036_5": "Tathā dutiyasaṅgahādīsu.",
  "atk-abh01a:2037_0": "Duvidharūpasaṅgaho",
  "atk-abh01a:2038_0": "Tatrāyaṃ nayo –",
  "atk-abh01a:2038_1": "dutiyasaṅgahe tāva sataṃ cattāro ca dukā.",
  "atk-abh01a:2038_2": "Tattha atthi rūpaṃ upādā,",
  "atk-abh01a:2038_3": "atthi rūpaṃ noupādātiādayo ādimhi cuddasa dukā aññamaññasambandhābhāvato pakiṇṇakadukā nāma.",
  "atk-abh01a:2038_4": "Tato atthi rūpaṃ cakkhusamphassassa vatthūtiādayo pañcavīsati dukā vatthuavatthuupaparikkhaṇavasena pavattattā vatthudukā nāma.",
  "atk-abh01a:2038_5": "Tato atthi rūpaṃ cakkhusamphassassa ārammaṇantiādayo pañcavīsati ārammaṇānārammaṇaupaparikkhaṇavasena pavattattā ārammaṇadukā nāma.",
  "atk-abh01a:2038_6": "Tato atthi rūpaṃ cakkhāyatananti ādayo dasa āyatanānāyatanaupaparikkhaṇavasena pavattattā āyatanadukā nāma.",
  "atk-abh01a:2038_7": "Tato atthi rūpaṃ cakkhudhātūtiādayo dasa dhātuadhātuupaparikkhaṇavasena pavattattā dhātudukā nāma.",
  "atk-abh01a:2038_8": "Tato atthi rūpaṃ cakkhundriyantiādayo aṭṭha indriyānindriyaupaparikkhaṇavasena pavattattā indriyadukā nāma.",
  "atk-abh01a:2038_9": "Tato atthi rūpaṃ kāyaviññattītiādayo dvādasa sukhumāsukhumarūpaupaparikkhaṇavasena pavattattā sukhumarūpadukā nāmāti.",
  "atk-abh01a:2038_10": "Idaṃ dutiyasaṅgahe pāḷivavatthānaṃ.",
  "atk-abh01a:2039_0": "Tividharūpasaṅgaho",
  "atk-abh01a:2040_0": "585.",
  "atk-abh01a:2040_1": "Tatiyasaṅgahe sataṃ tīṇi ca tikāni.",
  "atk-abh01a:2040_2": "Tattha dutiyasaṅgahe vuttesu cuddasasu pakiṇṇakadukesu ekaṃ ajjhattikadukaṃ sesehi terasahi yojetvā yaṃ taṃ rūpaṃ ajjhattikaṃ taṃ upādā;",
  "atk-abh01a:2040_3": "yaṃ taṃ rūpaṃ bāhiraṃ taṃ atthi upādā,",
  "atk-abh01a:2040_4": "atthi noupādātiādinā nayena ṭhapitā terasa pakiṇṇakatikā nāma.",
  "atk-abh01a:2040_5": "Tato tameva dukaṃ sesadukehi saddhiṃ yojetvā yaṃ taṃ rūpaṃ bāhiraṃ taṃ cakkhusamphassassa na vatthu,",
  "atk-abh01a:2040_6": "yaṃ taṃ rūpaṃ ajjhattikaṃ taṃ atthi cakkhusamphassassa vatthu,",
  "atk-abh01a:2040_7": "atthi cakkhusamphassassa na vatthūtiādinā nayena sesatikā ṭhapitā.",
  "atk-abh01a:2040_8": "Tesaṃ nāmañca gaṇanā ca tesaṃyeva vatthudukādīnaṃ vasena veditabbāti.",
  "atk-abh01a:2040_9": "Idaṃ tatiyasaṅgahe pāḷivavatthānaṃ.",
  "atk-abh01a:2041_0": "Catubbidhādirūpasaṅgahā",
  "atk-abh01a:2042_0": "586.",
  "atk-abh01a:2042_1": "Catutthasaṅgahe dvāvīsati catukkā.",
  "atk-abh01a:2042_2": "Tattha sabbapacchimo atthi rūpaṃ upādā atthi rūpaṃ noupādāti evaṃ idha vuttaṃ mātikaṃ anāmasitvā ṭhapito.",
  "atk-abh01a:2042_3": "Itare pana āmasitvā ṭhapitā. Kathaṃ?",
  "atk-abh01a:2042_4": "Ye tāva idha duvidhasaṅgahe pakiṇṇakesu ādito tayo dukā,",
  "atk-abh01a:2042_5": "tesu ekekaṃ gahetvā yaṃ taṃ rūpaṃ upādā taṃ atthi upādiṇṇaṃ,",
  "atk-abh01a:2042_6": "atthi anupādiṇṇantiādinā nayena pañcahi pañcahi dukehi saddhiṃ yojetvā dukattayamūlakā ādimhi pañcadasa catukkā ṭhapitā.",
  "atk-abh01a:2043_0": "Idāni yo yaṃ catukko sanidassanaduko so yasmā yaṃ taṃ rūpaṃ sanidassanaṃ taṃ atthi sappaṭighaṃ,",
  "atk-abh01a:2043_1": "atthi appaṭighantiādinā nayena parehi vā,",
  "atk-abh01a:2043_2": "atthi upādā atthi noupādātiādinā nayena purimehi vā,",
  "atk-abh01a:2043_3": "dukehi saddhiṃ atthābhāvato kamābhāvato visesābhāvato ca yogaṃ na gacchati.",
  "atk-abh01a:2043_4": "Sanidassanañhi ‘appaṭighaṃ’ nāma,",
  "atk-abh01a:2043_5": "‘no upādā’ vā natthīti atthābhāvato yogaṃ na gacchati.",
  "atk-abh01a:2043_6": "‘Upādiṇṇaṃ pana anupādiṇṇañca atthi taṃ kamābhāvā yogaṃ na gacchati.",
  "atk-abh01a:2043_7": "Sabbadukā hi pacchimapacchimeheva saddhiṃ yojitā.",
  "atk-abh01a:2043_8": "Ayamettha kamo.",
  "atk-abh01a:2043_9": "Purimehi pana saddhiṃ kamābhāvoti.",
  "atk-abh01a:2043_10": "‘Sati atthe kamābhāvo akāraṇaṃ.",
  "atk-abh01a:2043_11": "Tasmā upādiṇṇapadādīhi saddhiṃ yojetabbo’ti ce – na,",
  "atk-abh01a:2043_12": "visesābhāvā;",
  "atk-abh01a:2043_13": "upādiṇṇapadādīni hi iminā saddhiṃ yojitāni.",
  "atk-abh01a:2043_14": "Tattha ‘upādiṇṇaṃ vā sanidassanaṃ,",
  "atk-abh01a:2043_15": "sanidassanaṃ vā upādiṇṇa’nti vutte viseso natthīti visesābhāvāpi yogaṃ na gacchati.",
  "atk-abh01a:2043_16": "Tasmā taṃ catutthadukaṃ anāmasitvā,",
  "atk-abh01a:2043_17": "tato parehi atthi rūpaṃ sappaṭighantiādīhi tīhi dukehi saddhiṃ ‘yaṃ taṃ rūpaṃ sappaṭighaṃ taṃ atthi indriyaṃ,",
  "atk-abh01a:2043_18": "atthi na indriyaṃ,",
  "atk-abh01a:2043_19": "yaṃ taṃ rūpaṃ appaṭighaṃ taṃ atthi indriyaṃ,",
  "atk-abh01a:2043_20": "atthi na indriya’ntiādinā nayena yujjamāne dve dve duke yojetvā cha catukkā ṭhapitā.",
  "atk-abh01a:2044_0": "Yathā cāyaṃ catutthaduko yogaṃ na gacchati,",
  "atk-abh01a:2044_1": "tathā tena saddhiṃ ādidukopi. Kasmā?",
  "atk-abh01a:2044_2": "Anupādārūpassa ekantena anidassanattā.",
  "atk-abh01a:2044_3": "So hi yaṃ taṃ rūpaṃ noupādā taṃ atthi sanidassanaṃ,",
  "atk-abh01a:2044_4": "atthi anidassananti –",
  "atk-abh01a:2044_5": "evaṃ catutthena dukena saddhiṃ yojiyamāno yogaṃ na gacchati.",
  "atk-abh01a:2044_6": "Tasmā taṃ atikkamitvā pañcamena saha yojito.",
  "atk-abh01a:2044_7": "Evaṃ yo yena saddhiṃ yogaṃ gacchati,",
  "atk-abh01a:2044_8": "yo ca na gacchati so veditabboti.",
  "atk-abh01a:2044_9": "Idaṃ catutthasaṅgahe pāḷivavatthānaṃ.",
  "atk-abh01a:2044_10": "Ito pare pana pañcavidhasaṅgahādayo satta saṅgahā asammissā eva.",
  "atk-abh01a:2044_11": "Evaṃ sakalāyapi mātikāya pāḷivavatthānaṃ veditabbaṃ.",
  "atk-abh01a:2045_0": "Rūpavibhattiekakaniddesavaṇṇanā",
  "atk-abh01a:2046_0": "594.",
  "atk-abh01a:2046_1": "Idāni tassā atthaṃ bhājetvā dassetuṃ sabbaṃ rūpaṃ na hetumevātiādi āraddhaṃ.",
  "atk-abh01a:2046_2": "Kasmā panettha ‘katamaṃ taṃ sabbaṃ rūpaṃ na hetū’ti pucchā na katāti?",
  "atk-abh01a:2046_3": "Bhedābhāvato.",
  "atk-abh01a:2046_4": "Yathā hi dukādīsu ‘upādārūpa’mpi atthi ‘noupādārūpa’mpi,",
  "atk-abh01a:2046_5": "evamidha hetu na hetūtipi sahetukamahetukantipi bhedo natthi,",
  "atk-abh01a:2046_6": "tasmā pucchaṃ akatvāva vibhattaṃ.",
  "atk-abh01a:2046_7": "Tattha ‘sabba’nti sakalaṃ,",
  "atk-abh01a:2046_8": "niravasesaṃ.",
  "atk-abh01a:2046_9": "‘Rūpa’nti ayamassa sītādīhi ruppanabhāvadīpano sāmaññalakkhaṇaniddeso.",
  "atk-abh01a:2046_10": "Na hetumevāti sādhāraṇahetupaṭikkhepaniddeso.",
  "atk-abh01a:2047_0": "Tattha hetuhetu paccayahetu uttamahetu sādhāraṇahetūti catubbidho hetu.",
  "atk-abh01a:2047_1": "Tesu ‘tayo kusalahetū,",
  "atk-abh01a:2047_2": "tayo akusalahetū,",
  "atk-abh01a:2047_3": "tayo abyākatahetū’ti ayaṃ ‘hetuhetu’ nāma.",
  "atk-abh01a:2047_4": "“Cattāro kho, bhikkhu,",
  "atk-abh01a:2047_5": "mahābhūtā hetu,",
  "atk-abh01a:2047_6": "cattāro mahābhūtā paccayo rūpakkhandhassa paññāpanāyā”ti ayaṃ ‘paccayahetu’ nāma.",
  "atk-abh01a:2047_7": "“Kusalākusalaṃ attano vipākaṭṭhāne,",
  "atk-abh01a:2047_8": "uttamaṃ iṭṭhārammaṇaṃ kusalavipākaṭṭhāne,",
  "atk-abh01a:2047_9": "uttamaṃ aniṭṭhārammaṇaṃ akusalavipākaṭṭhāne”ti ayaṃ ‘uttamahetu’ nāma. Yathāha –",
  "atk-abh01a:2047_10": "‘atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānātī’ti,",
  "atk-abh01a:2047_11": "“eseva hetu esa paccayo saṅkhārānaṃ yadidaṃ avijjā”ti avijjā saṅkhārānaṃ sādhāraṇahetu hutvā paccayaṭṭhaṃ pharatīti ayaṃ ‘sādhāraṇahetu’ nāma.",
  "atk-abh01a:2047_12": "Yathā hi pathavīraso āporaso ca madhurassāpi amadhurassāpi paccayo,",
  "atk-abh01a:2047_13": "evaṃ avijjā kusalasaṅkhārānampi akusalasaṅkhārānampi sādhāraṇapaccayo hoti.",
  "atk-abh01a:2047_14": "Imasmiṃ panatthe ‘hetuhetu’ adhippeto.",
  "atk-abh01a:2047_15": "Iti ‘hetū dhammā na hetū dhammā’ti mātikāya āgataṃ hetubhāvaṃ rūpassa niyametvā paṭikkhipanto ‘na hetumevā’ti āha.",
  "atk-abh01a:2047_16": "Iminā nayena sabbapadesu paṭikkhepaniddeso ca appaṭikkhepaniddeso ca veditabbo.",
  "atk-abh01a:2047_17": "Vacanattho pana sabbapadānaṃ mātikāvaṇṇanāyaṃ vuttoyeva.",
  "atk-abh01a:2048_0": "Sappaccayamevāti ettha pana kammasamuṭṭhānaṃ kammapaccayameva hoti,",
  "atk-abh01a:2048_1": "āhārasamuṭṭhānādīni āhārādipaccayānevāti evaṃ rūpasseva vuttacatupaccayavasena attho veditabbo.",
  "atk-abh01a:2048_2": "Rūpamevāti ‘rūpino dhammā arūpino dhammā’ti mātikāya vuttaṃ arūpībhāvaṃ paṭikkhipati.",
  "atk-abh01a:2048_3": "Uppannaṃ chahi viññāṇehīti paccuppannarūpameva cakkhuviññāṇādīhi chahi veditabbaṃ.",
  "atk-abh01a:2048_4": "Niyāmo pana cakkhuviññāṇādīni sandhāya gahito.",
  "atk-abh01a:2048_5": "Na hi tāni atītānāgataṃ vijānanti.",
  "atk-abh01a:2048_6": "Manoviññāṇaṃ pana atītampi anāgatampi vijānāti.",
  "atk-abh01a:2048_7": "Taṃ imasmiṃ pañcaviññāṇasote patitattā sotapatitameva hutvā gataṃ.",
  "atk-abh01a:2048_8": "Hutvā abhāvaṭṭhena pana aniccameva.",
  "atk-abh01a:2048_9": "Jarāya abhibhavitabbadhammakattā jarābhibhūtameva.",
  "atk-abh01a:2048_10": "Yasmā vā rūpakāye jarā pākaṭā hoti,",
  "atk-abh01a:2048_11": "tasmāpi ‘jarābhibhūtamevā’ti vuttaṃ.",
  "atk-abh01a:2049_0": "Evaṃ ekavidhena rūpasaṅgahoti ettha ‘vidhā’-",
  "atk-abh01a:2049_1": "saddo mānasaṇṭhānakoṭṭhāsesu dissati.",
  "atk-abh01a:2049_2": "“Seyyohamasmīti vidhā,",
  "atk-abh01a:2049_3": "sadisohamasmīti vidhā”tiādīsu hi māno vidhā nāma.",
  "atk-abh01a:2049_4": "“Kathaṃvidhaṃ sīlavantaṃ vadanti,",
  "atk-abh01a:2049_5": "kathaṃvidhaṃ paññavantaṃ vadantī”tiādīsu saṇṭhānaṃ.",
  "atk-abh01a:2049_6": "‘Kathaṃvidha’nti hi padassa kathaṃsaṇṭhānanti attho.",
  "atk-abh01a:2049_7": "“Ekavidhena ñāṇavatthuṃ duvidhena ñāṇavatthū”tiādīsu koṭṭhāso vidhā nāma.",
  "atk-abh01a:2049_8": "Idhāpi koṭṭhāsova adhippeto.",
  "atk-abh01a:2050_0": "Saṅgahasaddopi sajātisañjātikiriyāgaṇanavasena catubbidho.",
  "atk-abh01a:2050_1": "Tattha “sabbe khattiyā āgacchantu,",
  "atk-abh01a:2050_2": "sabbe brāhmaṇā sabbe vessā sabbe suddā āgacchantu”,",
  "atk-abh01a:2050_3": "“yā cāvuso visākha,",
  "atk-abh01a:2050_4": "sammāvācā,",
  "atk-abh01a:2050_5": "yo ca sammākammanto,",
  "atk-abh01a:2050_6": "yo ca sammāājīvo –",
  "atk-abh01a:2050_7": "ime dhammā sīlakkhandhe saṅgahitā”ti ayaṃ ‘sajātisaṅgaho’ nāma.",
  "atk-abh01a:2050_8": "‘Ekajātikā āgacchantū’ti vuttaṭṭhāne viya hi idha sabbe jātiyā ekasaṅgahaṃ gatā.",
  "atk-abh01a:2050_9": "“Sabbe kosalakā āgacchantu,",
  "atk-abh01a:2050_10": "sabbe māgadhakā,",
  "atk-abh01a:2050_11": "sabbe bhārukacchakā āgacchantu”,",
  "atk-abh01a:2050_12": "“yo cāvuso visākha,",
  "atk-abh01a:2050_13": "sammāvāyāmo,",
  "atk-abh01a:2050_14": "yā ca sammāsati,",
  "atk-abh01a:2050_15": "yo ca sammāsamādhi –",
  "atk-abh01a:2050_16": "ime dhammā samādhikkhandhe saṅgahitā”ti ayaṃ ‘sañjātisaṅgaho’ nāma.",
  "atk-abh01a:2050_17": "Ekaṭṭhāne jātā saṃvuddhā āgacchantūti vuttaṭṭhāne viya hi idha sabbe sañjātiṭṭhānena nivutthokāsena ekasaṅgahaṃ gatā.",
  "atk-abh01a:2050_18": "“Sabbe hatthārohā āgacchantu,",
  "atk-abh01a:2050_19": "sabbe assārohā,",
  "atk-abh01a:2050_20": "sabbe rathikā āgacchantu”,",
  "atk-abh01a:2050_21": "“yā cāvuso visākha,",
  "atk-abh01a:2050_22": "sammādiṭṭhi,",
  "atk-abh01a:2050_23": "yo ca sammāsaṅkappo –",
  "atk-abh01a:2050_24": "ime dhammā paññākkhandhe saṅgahitā”ti ayaṃ ‘kiriyāsaṅgaho’ nāma.",
  "atk-abh01a:2050_25": "Sabbeva hete attano kiriyākaraṇena ekasaṅgahaṃ gatā.",
  "atk-abh01a:2050_26": "“Cakkhāyatanaṃ katamakkhandhagaṇanaṃ gacchati?",
  "atk-abh01a:2050_27": "Cakkhāyatanaṃ rūpakkhandhagaṇanaṃ gacchati.",
  "atk-abh01a:2050_28": "Hañci cakkhāyatanaṃ rūpakkhandhagaṇanaṃ gacchati,",
  "atk-abh01a:2050_29": "tena vata re vattabbe –",
  "atk-abh01a:2050_30": "cakkhāyatanaṃ rūpakkhandhena saṅgahita”nti,",
  "atk-abh01a:2050_31": "ayaṃ ‘gaṇanasaṅgaho’ nāma.",
  "atk-abh01a:2050_32": "Ayamidha adhippeto.",
  "atk-abh01a:2050_33": "Ekakoṭṭhāsena rūpagaṇanāti ayañhettha attho.",
  "atk-abh01a:2050_34": "Esa nayo sabbattha.",
  "atk-abh01a:2051_0": "Dukaniddesavaṇṇanā",
  "atk-abh01a:2052_0": "Upādābhājanīyakathā",
  "atk-abh01a:2053_0": "595.",
  "atk-abh01a:2053_1": "Idāni duvidhasaṅgahādīsu ‘atthi rūpaṃ upādā,",
  "atk-abh01a:2053_2": "atthi rūpaṃ noupādā’ti evaṃ bhedasabbhāvato pucchāpubbaṅgamaṃ padabhājanaṃ dassento katamaṃ taṃ rūpaṃ upādātiādimāha.",
  "atk-abh01a:2053_3": "Tattha upādiyatīti ‘upādā’;",
  "atk-abh01a:2053_4": "mahābhūtāni gahetvā,",
  "atk-abh01a:2053_5": "amuñcitvā,",
  "atk-abh01a:2053_6": "tāni nissāya pavattatīti attho.",
  "atk-abh01a:2053_7": "Idāni taṃ pabhedato dassento cakkhāyatanantiādimāha.",
  "atk-abh01a:2054_0": "596.",
  "atk-abh01a:2054_1": "Evaṃ tevīsatividhaṃ upādārūpaṃ saṅkhepato uddisitvā puna tadeva vitthārato niddisanto katamaṃ taṃ rūpaṃ cakkhāyatanantiādimāha.",
  "atk-abh01a:2054_2": "Tattha duvidhaṃ cakkhu –",
  "atk-abh01a:2054_3": "maṃsacakkhu paññācakkhu ca.",
  "atk-abh01a:2054_4": "Etesu ‘buddhacakkhu samantacakkhu ñāṇacakkhu dibbacakkhu dhammacakkhū’ti pañcavidhaṃ paññācakkhu.",
  "atk-abh01a:2054_5": "Tattha “addasaṃ kho ahaṃ,",
  "atk-abh01a:2054_6": "bhikkhave,",
  "atk-abh01a:2054_7": "buddhacakkhunā lokaṃ volokento satte apparajakkhe…pe…",
  "atk-abh01a:2054_8": "duviññāpaye”ti idaṃ buddhacakkhu nāma.",
  "atk-abh01a:2054_9": "“Samantacakkhu vuccati sabbaññutaññāṇa”nti idaṃ samantacakkhu nāma.",
  "atk-abh01a:2054_10": "“Cakkhuṃ udapādi ñāṇaṃ udapādī”ti idaṃ ñāṇacakkhu nāma.",
  "atk-abh01a:2054_11": "“Addasaṃ kho ahaṃ,",
  "atk-abh01a:2054_12": "bhikkhave,",
  "atk-abh01a:2054_13": "dibbena cakkhunā visuddhenā”ti idaṃ dibbacakkhu nāma.",
  "atk-abh01a:2054_14": "“Tasmiṃ yevāsane virajaṃ vītamalaṃ dhammacakkhuṃ udapādī”ti idaṃ heṭṭhimamaggattayasaṅkhātaṃ ñāṇaṃ dhammacakkhu nāma.",
  "atk-abh01a:2055_0": "Maṃsacakkhupi pasādacakkhu sasambhāracakkhūti duvidhaṃ hoti.",
  "atk-abh01a:2055_1": "Tattha yoyaṃ akkhikūpake patiṭṭhito heṭṭhā akkhikūpakaṭṭhikena,",
  "atk-abh01a:2055_2": "upari bhamukaṭṭhikena,",
  "atk-abh01a:2055_3": "ubhato akkhikūṭehi,",
  "atk-abh01a:2055_4": "anto matthaluṅgena,",
  "atk-abh01a:2055_5": "bahiddhā akkhilomehi paricchinno maṃsapiṇḍo.",
  "atk-abh01a:2055_6": "Saṅkhepato ‘catasso dhātuyo,",
  "atk-abh01a:2055_7": "vaṇṇo gandho raso ojā,",
  "atk-abh01a:2055_8": "sambhavo saṇṭhānaṃ,",
  "atk-abh01a:2055_9": "jīvitaṃ bhāvo kāyapasādo cakkhupasādo’ti cuddasasambhāro.",
  "atk-abh01a:2055_10": "Vitthārato ‘catasso dhātuyo,",
  "atk-abh01a:2055_11": "taṃsannissitavaṇṇagandharasaojāsaṇṭhānasambhavā cā’ti imāni dasa catusamuṭṭhānikattā cattālīsaṃ honti.",
  "atk-abh01a:2055_12": "Jīvitaṃ bhāvo kāyapasādo cakkhupasādoti cattāri ekantakammasamuṭṭhānānevāti imesaṃ catucattālīsāya rūpānaṃ vasena catucattālīsasambhāro.",
  "atk-abh01a:2055_13": "Yaṃ loko setaṃ cakkhuṃ puthulaṃ visaṭaṃ vitthiṇṇaṃ ‘cakkhu’nti sañjānanto na cakkhuṃ sañjānāti,",
  "atk-abh01a:2055_14": "vatthuṃ cakkhuto sañjānāti,",
  "atk-abh01a:2055_15": "so maṃsapiṇḍo akkhikūpe patiṭṭhito,",
  "atk-abh01a:2055_16": "nhārusuttakena matthaluṅge ābaddho,",
  "atk-abh01a:2055_17": "yattha setampi atthi,",
  "atk-abh01a:2055_18": "kaṇhampi lohitakampi,",
  "atk-abh01a:2055_19": "pathavīpi āpopi tejopi vāyopi,",
  "atk-abh01a:2055_20": "yaṃ semhūssadattā setaṃ,",
  "atk-abh01a:2055_21": "pittussadattā kaṇhaṃ,",
  "atk-abh01a:2055_22": "ruhirussadattā lohitakaṃ,",
  "atk-abh01a:2055_23": "pathavussadattā patthiṇṇaṃ hoti,",
  "atk-abh01a:2055_24": "āpussadattā paggharati,",
  "atk-abh01a:2055_25": "tejussadattā paridayhati,",
  "atk-abh01a:2055_26": "vāyussadattā sambhamati,",
  "atk-abh01a:2055_27": "idaṃ sasambhāracakkhu nāma.",
  "atk-abh01a:2056_0": "Yo panettha sito ettha paṭibaddho catunnaṃ mahābhūtānaṃ upādāya pasādo,",
  "atk-abh01a:2056_1": "idaṃ pasādacakkhu nāma.",
  "atk-abh01a:2056_2": "Tadetaṃ tassa sasambhāracakkhuno setamaṇḍalaparikkhittassa kaṇhamaṇḍalassa majjhe,",
  "atk-abh01a:2056_3": "abhimukhe ṭhitānaṃ sarīrasaṇṭhānuppattidesabhūte diṭṭhimaṇḍale,",
  "atk-abh01a:2056_4": "sattasu picupaṭalesu āsittatelaṃ picupaṭalāni viya,",
  "atk-abh01a:2056_5": "sattakkhipaṭalāni byāpetvā,",
  "atk-abh01a:2056_6": "dhāraṇanhāpanamaṇḍanabījanakiccāhi catūhi dhātīhi khattiyakumāro viya,",
  "atk-abh01a:2056_7": "sandhāraṇaābandhanaparipācanasamudīraṇakiccāhi catūhi dhātūhi katūpakāraṃ,",
  "atk-abh01a:2056_8": "utucittāhārehi upatthambhiyamānaṃ,",
  "atk-abh01a:2056_9": "āyunā anupāliyamānaṃ,",
  "atk-abh01a:2056_10": "vaṇṇagandharasādīhi parivutaṃ,",
  "atk-abh01a:2056_11": "pamāṇato ūkāsiramattaṃ,",
  "atk-abh01a:2056_12": "cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-abh01a:2056_13": "Vuttampi cetaṃ dhammasenāpatinā –",
  "atk-abh01a:2057_0": "“Yena cakkhuppasādena, rūpāni manupassati;",
  "atk-abh01a:2058_0": "Parittaṃ sukhumaṃ etaṃ, ūkāsirasamūpama”nti.",
  "atk-abh01a:2059_0": "Cakkhu ca taṃ āyatanañcāti cakkhāyatanaṃ.",
  "atk-abh01a:2059_1": "Yaṃ cakkhu catunnaṃ mahābhūtānaṃ upādāya pasādoti idhāpi upayogattheyeva sāmivacanaṃ;",
  "atk-abh01a:2059_2": "cattāri mahābhūtāni upādiyitvā pavattappasādoti attho.",
  "atk-abh01a:2059_3": "Iminā pasādacakkhumeva gaṇhāti,",
  "atk-abh01a:2059_4": "sesacakkhuṃ paṭikkhipati.",
  "atk-abh01a:2059_5": "Yaṃ pana indriyagocarasutte “ekaṃ mahābhūtaṃ upādāya pasādo pathavīdhātuyā tīhi mahābhūtehi saṅgahito",
  "atk-abh01a:2059_6": "āpodhātuyā ca tejodhātuyā ca vāyodhātuyā ca,” catuparivattasutte “dvinnaṃ mahābhūtānaṃ upādāya pasādo",
  "atk-abh01a:2059_7": "pathavīdhātuyā ca āpodhātuyā ca dvīhi mahābhūtehi saṅgahito tejodhātuyā ca vāyodhātuyā cā”ti vuttaṃ,",
  "atk-abh01a:2059_8": "taṃ pariyāyena vuttaṃ.",
  "atk-abh01a:2059_9": "Ayañhi suttantikakathā nāma pariyāyadesanā.",
  "atk-abh01a:2059_10": "Yo ca catunnaṃ mahābhūtānaṃ upādāya pasādo so tesu ekekassāpi dinnaṃ dvinnampi pasādoyevāti iminā pariyāyena tattha desanā āgatā.",
  "atk-abh01a:2059_11": "Abhidhammo pana nippariyāyadesanā nāma.",
  "atk-abh01a:2059_12": "Tasmā idha ‘catunnaṃ mahābhūtānaṃ upādāya pasādo’ti vuttaṃ.",
  "atk-abh01a:2060_0": "‘Ayaṃ me attā’ti bālajanena pariggahitattā attabhāvo vuccati sarīrampi khandhapañcakampi.",
  "atk-abh01a:2060_1": "Tasmiṃ pariyāpanno tannissitoti attabhāvapariyāpanno cakkhuviññāṇena passituṃ na sakkāti anidassano.",
  "atk-abh01a:2060_2": "Paṭighaṭṭanānighaṃso ettha jāyatīti sappaṭigho.",
  "atk-abh01a:2061_0": "Yenātiādīsu ayaṃ saṅkhepattho –",
  "atk-abh01a:2061_1": "yena karaṇabhūtena cakkhunā ayaṃ satto idaṃ vuttappakāraṃ rūpaṃ atīte passi vā,",
  "atk-abh01a:2061_2": "vattamāne passati vā,",
  "atk-abh01a:2061_3": "anāgate passissati vā,",
  "atk-abh01a:2061_4": "sacassa aparibhinnaṃ cakkhu bhaveyya,",
  "atk-abh01a:2061_5": "athānena āpāthagataṃ rūpaṃ passe vā,",
  "atk-abh01a:2061_6": "atītaṃ vā rūpaṃ atītena cakkhunā passi,",
  "atk-abh01a:2061_7": "paccuppannaṃ paccuppannena passati,",
  "atk-abh01a:2061_8": "anāgataṃ anāgatena passissati,",
  "atk-abh01a:2061_9": "sace taṃ rūpaṃ cakkhussa āpāthaṃ āgaccheyya cakkhunā taṃ rūpaṃ passeyyāti idamettha parikappavacanaṃ.",
  "atk-abh01a:2061_10": "Dassanapariṇāyakaṭṭhena cakkhuṃpetaṃ,",
  "atk-abh01a:2061_11": "sañjātisamosaraṇaṭṭhena cakkhāyatanaṃpetaṃ,",
  "atk-abh01a:2061_12": "suññatabhāvanissattaṭṭhena cakkhudhātupesā.",
  "atk-abh01a:2061_13": "Dassanalakkhaṇe indaṭṭhaṃ kāretīti cakkhundriyaṃpetaṃ.",
  "atk-abh01a:2061_14": "Lujjanapalujjanaṭṭhena lokopeso.",
  "atk-abh01a:2061_15": "Vaḷañjanaṭṭhena dvārāpesā.",
  "atk-abh01a:2061_16": "Apūraṇīyaṭṭhena samuddopeso.",
  "atk-abh01a:2061_17": "Parisuddhaṭṭhena paṇḍaraṃpetaṃ.",
  "atk-abh01a:2061_18": "Phassādīnaṃ abhijāyanaṭṭhena khettaṃpetaṃ.",
  "atk-abh01a:2061_19": "Tesaṃyeva patiṭṭhānaṭṭhena vatthuṃpetaṃ.",
  "atk-abh01a:2061_20": "Samavisamaṃ dassentaṃ attabhāvaṃ netīti nettaṃpetaṃ.",
  "atk-abh01a:2061_21": "Tenevaṭṭhena nayanaṃpetaṃ.",
  "atk-abh01a:2061_22": "Sakkāyapariyāpannaṭṭhena orimaṃ tīraṃpetaṃ.",
  "atk-abh01a:2061_23": "Bahusādhāraṇaṭṭhena assāmikaṭṭhena ca suñño gāmopesoti.",
  "atk-abh01a:2062_0": "Ettāvatā ‘passi vā’tiādīhi catūhi padehi cakkhuṃpetantiādīni cuddasa nāmāni yojetvā cakkhāyatanassa cattāro vavatthāpananayā vuttāti veditabbā. Kathaṃ?",
  "atk-abh01a:2062_1": "Ettha hi yena cakkhunā anidassanena sappaṭighena rūpaṃ sanidassanaṃ sappaṭighaṃ passi vā cakkhuṃpetaṃ…pe…",
  "atk-abh01a:2062_2": "suñño gāmopeso,",
  "atk-abh01a:2062_3": "idaṃ taṃ rūpaṃ cakkhāyatananti ayameko nayo.",
  "atk-abh01a:2062_4": "Evaṃ sesāpi veditabbā.",
  "atk-abh01a:2063_0": "597.",
  "atk-abh01a:2063_1": "Idāni yasmā vijjuniccharaṇādikālesu anoloketukāmassāpi rūpaṃ cakkhupasādaṃ ghaṭṭeti,",
  "atk-abh01a:2063_2": "tasmā taṃ ākāraṃ dassetuṃ dutiyo niddesavāro āraddho.",
  "atk-abh01a:2063_3": "Tattha yamhi cakkhumhīti yamhi adhikaraṇabhūte cakkhumhi.",
  "atk-abh01a:2063_4": "Rūpanti paccattavacanametaṃ.",
  "atk-abh01a:2063_5": "Tattha paṭihaññi vāti atītattho.",
  "atk-abh01a:2063_6": "Paṭihaññati vāti paccuppannattho.",
  "atk-abh01a:2063_7": "Paṭihaññissati vāti anāgatattho.",
  "atk-abh01a:2063_8": "Paṭihaññe vāti vikappanattho.",
  "atk-abh01a:2063_9": "Atītañhi rūpaṃ atīte cakkhusmiṃ paṭihaññi nāma.",
  "atk-abh01a:2063_10": "Paccuppannaṃ paccuppanne paṭihaññati nāma.",
  "atk-abh01a:2063_11": "Anāgataṃ anāgate paṭihaññissati nāma.",
  "atk-abh01a:2063_12": "Sace taṃ rūpaṃ cakkhussa āpāthaṃ āgaccheyya,",
  "atk-abh01a:2063_13": "cakkhumhi paṭihaññeyya taṃ rūpanti ayamettha parikappo.",
  "atk-abh01a:2063_14": "Atthato pana pasādaṃ ghaṭṭayamānameva rūpaṃ paṭihaññati nāma.",
  "atk-abh01a:2063_15": "Idhāpi purimanayeneva cattāro vavatthāpananayā veditabbā.",
  "atk-abh01a:2064_0": "598.",
  "atk-abh01a:2064_1": "Idāni yasmā attano icchāya oloketukāmassa rūpe cakkhuṃ upasaṃharato cakkhu rūpasmiṃ paṭihaññati,",
  "atk-abh01a:2064_2": "tasmā taṃ ākāraṃ dassetuṃ tatiyo niddesavāro āraddho.",
  "atk-abh01a:2064_3": "So atthato pākaṭoyeva.",
  "atk-abh01a:2064_4": "Ettha pana cakkhu ārammaṇaṃ sampaṭicchamānameva rūpamhi paṭihaññati nāma.",
  "atk-abh01a:2064_5": "Idhāpi purimanayeneva cattāro vavatthāpananayā veditabbā.",
  "atk-abh01a:2065_0": "599.",
  "atk-abh01a:2065_1": "Ito paraṃ phassapañcamakānaṃ uppattidassanavasena pañca,",
  "atk-abh01a:2065_2": "tesaṃyeva ārammaṇapaṭibaddhauppattidassanavasena pañcāti,",
  "atk-abh01a:2065_3": "dasa vārā dassitā.",
  "atk-abh01a:2065_4": "Tattha cakkhuṃ nissāyāti cakkhuṃ nissāya,",
  "atk-abh01a:2065_5": "paccayaṃ katvā.",
  "atk-abh01a:2065_6": "Rūpaṃ ārabbhāti rūpārammaṇaṃ āgamma, sandhāya, paṭicca.",
  "atk-abh01a:2065_7": "Iminā cakkhupasādavatthukānaṃ phassādīnaṃ purejātapaccayena cakkhudvārajavanavīthipariyāpannānaṃ ārammaṇādhipatiārammaṇūpanissayapaccayehi",
  "atk-abh01a:2065_8": "rūpassa paccayabhāvo dassito.",
  "atk-abh01a:2065_9": "Itaresu pañcasu vāresu rūpaṃ ārammaṇamassāti rūpārammaṇoti evaṃ ārammaṇapaccayamatteneva paccayabhāvo dassito.",
  "atk-abh01a:2065_10": "Yathā pana purimesu tīsu,",
  "atk-abh01a:2065_11": "evaṃ imesupi dasasu vāresu cattāro cattāro vavatthāpananayā veditabbā.",
  "atk-abh01a:2065_12": "Evaṃ katamaṃ taṃ rūpaṃ cakkhāyatananti pucchāya uddhaṭaṃ cakkhuṃ ‘idaṃ ta’nti nānappakārato dassetuṃ,",
  "atk-abh01a:2065_13": "purimā tayo,",
  "atk-abh01a:2065_14": "ime dasāti,",
  "atk-abh01a:2065_15": "terasa niddesavārā dassitā.",
  "atk-abh01a:2065_16": "Ekekasmiñcettha catunnaṃ catunnaṃ vavatthāpananayānaṃ āgatattā dvipaññāsāya nayehi paṭimaṇḍetvāva dassitāti veditabbā.",
  "atk-abh01a:2066_0": "600.",
  "atk-abh01a:2066_1": "Ito paresu sotāyatanādiniddesesupi eseva nayo.",
  "atk-abh01a:2066_2": "Visesamattaṃ panettha evaṃ veditabbaṃ –",
  "atk-abh01a:2066_3": "suṇātīti sotaṃ.",
  "atk-abh01a:2066_4": "Taṃ sasambhārasotabilassa anto tanutambalomācite aṅgulivedhakasaṇṭhāne padese vuttappakārāhi dhātūhi katūpakāraṃ,",
  "atk-abh01a:2066_5": "utucittāhārehi upatthambhiyamānaṃ,",
  "atk-abh01a:2066_6": "āyunā anupāliyamānaṃ,",
  "atk-abh01a:2066_7": "vaṇṇādīhi parivutaṃ sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-abh01a:2067_0": "Ghāyatīti ghānaṃ.",
  "atk-abh01a:2067_1": "Taṃ sasambhāraghānabilassa anto ajappadasaṇṭhāne padese yathāvuttappakāraupakārupatthambhanānupālanaparivāraṃ",
  "atk-abh01a:2067_2": "hutvā ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-abh01a:2068_0": "Sāyanaṭṭhena jivhā.",
  "atk-abh01a:2068_1": "Sā sasambhārajivhāmajjhassa upari uppaladalaggasaṇṭhāne padese yathāvuttappakāraupakārupatthambhanānupālanaparivārā",
  "atk-abh01a:2068_2": "hutvā jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "atk-abh01a:2069_0": "Yāvatā pana imasmiṃ kāye upādiṇṇakarūpaṃ nāma atthi,",
  "atk-abh01a:2069_1": "sabbattha kāyāyatanaṃ,",
  "atk-abh01a:2069_2": "kappāsapaṭale sneho viya,",
  "atk-abh01a:2069_3": "yathāvuttappakāraupakārupatthambhanānupālanaparivārameva hutvā kāyaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-abh01a:2069_4": "Ayamettha viseso.",
  "atk-abh01a:2069_5": "Seso pāḷippabhedo ca attho ca cakkhuniddese vuttanayeneva veditabbo.",
  "atk-abh01a:2069_6": "Kevalañhi idha cakkhupadassa ṭhāne sotapadādīni,",
  "atk-abh01a:2069_7": "rūpapadassa ṭhāne saddapadādīni,",
  "atk-abh01a:2069_8": "passīti ādīnaṃ ṭhāne suṇītiādipadāni ca āgatāni.",
  "atk-abh01a:2069_9": "‘Nettaṃpetaṃ,",
  "atk-abh01a:2069_10": "nayanaṃpeta’nti imassa ca padadvayassa abhāvā dvādasa dvādasa nāmāni honti.",
  "atk-abh01a:2069_11": "Sesaṃ sabbattha vuttasadisameva.",
  "atk-abh01a:2070_0": "Tattha siyā –",
  "atk-abh01a:2070_1": "yadi yāvatā imasmiṃ kāye upādiṇṇakarūpaṃ nāma atthi,",
  "atk-abh01a:2070_2": "sabbattha kāyāyatanaṃ,",
  "atk-abh01a:2070_3": "kappāsapaṭale sneho viya.",
  "atk-abh01a:2070_4": "‘Evaṃ sante lakkhaṇasammissatā āpajjatī’ti.",
  "atk-abh01a:2070_5": "‘Nāpajjatī’ti. ‘Kasmā’?",
  "atk-abh01a:2070_6": "‘Aññassa aññattha abhāvato’.",
  "atk-abh01a:2070_7": "‘Yadi evaṃ,",
  "atk-abh01a:2070_8": "na sabbattha kāyāyatana’nti?",
  "atk-abh01a:2070_9": "‘Neva paramatthato sabbattha.",
  "atk-abh01a:2070_10": "Vinibbhujitvā panassa nānākaraṇaṃ paññāpetuṃ na sakkā,",
  "atk-abh01a:2070_11": "tasmā evaṃ vuttaṃ.",
  "atk-abh01a:2070_12": "Yathā hi rūparasādayo,",
  "atk-abh01a:2070_13": "vālikācuṇṇāni viya,",
  "atk-abh01a:2070_14": "vivecetuṃ asakkuṇeyyatāya aññamaññabyāpinoti vuccanti,",
  "atk-abh01a:2070_15": "na ca paramatthato rūpe raso atthi.",
  "atk-abh01a:2070_16": "Yadi siyā rūpaggahaṇeneva rasaggahaṇaṃ gaccheyya.",
  "atk-abh01a:2070_17": "Evaṃ kāyāyatanampi paramatthato neva sabbattha atthi,",
  "atk-abh01a:2070_18": "na ca sabbattha natthi,",
  "atk-abh01a:2070_19": "vivecetuṃ asakkuṇeyyatāyāti.",
  "atk-abh01a:2070_20": "Evamettha na lakkhaṇasammissatā āpajjatīti veditabbā’.",
  "atk-abh01a:2071_0": "Apica lakkhaṇādivavatthāpanatopetesaṃ asammissatā veditabbā –",
  "atk-abh01a:2071_1": "etesu hi rūpābhighātārahabhūtappasādalakkhaṇaṃ daṭṭhukāmatānidānakammasamuṭṭhānabhūtappasādalakkhaṇaṃ vā cakkhu,",
  "atk-abh01a:2071_2": "rūpesu āviñchanarasaṃ,",
  "atk-abh01a:2071_3": "cakkhuviññāṇassa ādhārabhāvapaccupaṭṭhānaṃ,",
  "atk-abh01a:2071_4": "daṭṭhukāmatānidānakammajabhūtapadaṭṭhānaṃ.",
  "atk-abh01a:2072_0": "Saddābhighātārahabhūtappasādalakkhaṇaṃ sotukāmatānidānakammasamuṭṭhānabhūtappasādalakkhaṇaṃ vā sotaṃ,",
  "atk-abh01a:2072_1": "saddesu āviñchanarasaṃ,",
  "atk-abh01a:2072_2": "sotaviññāṇassa ādhārabhāvapaccupaṭṭhānaṃ,",
  "atk-abh01a:2072_3": "sotukāmatānidānakammajabhūtapadaṭṭhānaṃ.",
  "atk-abh01a:2073_0": "Gandhābhighātārahabhūtappasādalakkhaṇaṃ ghāyitukāmatānidānakammasamuṭṭhānabhūtappasādalakkhaṇaṃ vā ghānaṃ,",
  "atk-abh01a:2073_1": "gandhesu āviñchanarasaṃ,",
  "atk-abh01a:2073_2": "ghānaviññāṇassa ādhārabhāvapaccupaṭṭhānaṃ ghāyitukāmatānidānakammajabhūtapadaṭṭhānaṃ.",
  "atk-abh01a:2074_0": "Rasābhighātārahabhūtappasādalakkhaṇā sāyitukāmatānidānakammasamuṭṭhānabhūtappasādalakkhaṇā vā jivhā,",
  "atk-abh01a:2074_1": "rasesu āviñchanarasā,",
  "atk-abh01a:2074_2": "jivhāviññāṇassa ādhārabhāvapaccupaṭṭhānā,",
  "atk-abh01a:2074_3": "sāyitukāmatānidānakammajabhūtapadaṭṭhānā.",
  "atk-abh01a:2075_0": "Phoṭṭhabbābhighātārahabhūtappasādalakkhaṇo phusitukāmatānidānakammasamuṭṭhānabhūtappasādalakkhaṇo vā kāyo,",
  "atk-abh01a:2075_1": "phoṭṭhabbesu āviñchanaraso,",
  "atk-abh01a:2075_2": "kāyaviññāṇassa ādhārabhāvapaccupaṭṭhāno,",
  "atk-abh01a:2075_3": "phusitukāmatānidānakammajabhūtapadaṭṭhāno.",
  "atk-abh01a:2076_0": "Keci pana ‘tejādhikānaṃ bhūtānaṃ pasādo cakkhu,",
  "atk-abh01a:2076_1": "vāyupathavīāpādhikānaṃ bhūtānaṃ pasādā sotaghānajivhā,",
  "atk-abh01a:2076_2": "kāyo sabbesa’nti vadanti.",
  "atk-abh01a:2076_3": "Apare ‘tejādhikānaṃ pasādo cakkhu,",
  "atk-abh01a:2076_4": "vivaravāyuāpapathavādhikānaṃ pasādā sotaghānajivhākāyā’ti vadanti.",
  "atk-abh01a:2076_5": "Te vattabbā –",
  "atk-abh01a:2076_6": "‘suttaṃ āharathā’ti.",
  "atk-abh01a:2076_7": "Addhā suttameva na dakkhissanti.",
  "atk-abh01a:2076_8": "Keci panettha ‘tejādīnaṃ guṇehi rūpādīhi anuggayhabhāvato’ti kāraṇaṃ vadanti.",
  "atk-abh01a:2076_9": "Te ca vattabbā –",
  "atk-abh01a:2076_10": "‘ko panevamāha –",
  "atk-abh01a:2076_11": "rūpādayo tejādīnaṃ guṇā’ti?",
  "atk-abh01a:2076_12": "Avinibbhogesu hi rūpesu ‘ayaṃ imassa guṇo,",
  "atk-abh01a:2076_13": "ayaṃ imassa guṇo’ti na labbhā vattuṃ.",
  "atk-abh01a:2076_14": "Athāpi vadeyyuṃ –",
  "atk-abh01a:2076_15": "‘yathā tesu tesu sambhāresu tassa tassa bhūtassa adhikatāya pathavīādīnaṃ sandhāraṇādīni kiccāni icchatha,",
  "atk-abh01a:2076_16": "evaṃ tejādiadhikesu sambhāresu rūpādīnaṃ adhikabhāvadassanato icchitabbametaṃ rūpādayo tesaṃ guṇā’ti.",
  "atk-abh01a:2076_17": "Te vattabbā –",
  "atk-abh01a:2076_18": "iccheyyāma,",
  "atk-abh01a:2076_19": "yadi āpādhikassa āsavassa gandhato pathavīadhike kappāse gandho adhikataro siyā,",
  "atk-abh01a:2076_20": "tejādhikassa ca uṇhodakassa vaṇṇatopi sītūdakassa vaṇṇo parihāyetha.",
  "atk-abh01a:2076_21": "Yasmā panetaṃ ubhayampi natthi,",
  "atk-abh01a:2076_22": "tasmā pahāyethetaṃ etesaṃ nissayabhūtānaṃ visesakappanaṃ,",
  "atk-abh01a:2076_23": "yathā avisesepi ekakalāpe bhūtānaṃ rūparasādayo aññamaññaṃ visadisā honti,",
  "atk-abh01a:2076_24": "evaṃ cakkhupasādādayo,",
  "atk-abh01a:2076_25": "avijjamānepi aññasmiṃ visesakāraṇeti gahetabbametaṃ.",
  "atk-abh01a:2077_0": "Kiṃ pana taṃ yaṃ aññamaññassa asādhāraṇaṃ?",
  "atk-abh01a:2077_1": "Kammameva nesaṃ visesakāraṇaṃ.",
  "atk-abh01a:2077_2": "Tasmā kammavisesato etesaṃ viseso,",
  "atk-abh01a:2077_3": "na bhūtavisesato.",
  "atk-abh01a:2077_4": "Bhūtavisese hi sati pasādova nuppajjati.",
  "atk-abh01a:2077_5": "Samānānañhi pasādo,",
  "atk-abh01a:2077_6": "na visamānānanti porāṇā.",
  "atk-abh01a:2077_7": "Evaṃ kammevisasato visesavantesu ca etesu cakkhusotāni asampattavisayaggāhakāni attano nissayaṃ anallīnanissaye eva visaye viññāṇahetuttā.",
  "atk-abh01a:2077_8": "Ghānajivhākāyā sampattavisayaggāhakā,",
  "atk-abh01a:2077_9": "nissayavasena ceva sayañca attano nissayaṃ allīneyeva visaye viññāṇahetuttā.",
  "atk-abh01a:2078_0": "Aṭṭhakathāyaṃ pana “āpāthagatattāva ārammaṇaṃ sampattaṃ nāma.",
  "atk-abh01a:2078_1": "Candamaṇḍalasūriyamaṇḍalānañhi dvācattālīsayojanasahassamatthake ṭhitānaṃ vaṇṇo cakkhupasādaṃ ghaṭṭeti.",
  "atk-abh01a:2078_2": "So dūre ṭhatvā paññāyamānopi sampattoyeva nāma.",
  "atk-abh01a:2078_3": "Taṃgocarattā cakkhu sampattagocarameva nāma.",
  "atk-abh01a:2078_4": "Dūre rukkhaṃ chindantānampi,",
  "atk-abh01a:2078_5": "rajakānañca vatthaṃ dhovantānaṃ dūratova kāyavikāro paññāyati.",
  "atk-abh01a:2078_6": "Saddo pana dhātuparamparāya āgantvā sotaṃ ghaṭṭetvā saṇikaṃ vavatthānaṃ gacchatī”ti vuttaṃ.",
  "atk-abh01a:2079_0": "Tattha kiñcāpi āpāthagatattā ārammaṇaṃ sampattanti vuttaṃ,",
  "atk-abh01a:2079_1": "candamaṇḍalādivaṇṇo pana cakkhuṃ asampatto dūre ṭhitova paññāyati.",
  "atk-abh01a:2079_2": "Saddopi sace saṇikaṃ āgaccheyya,",
  "atk-abh01a:2079_3": "dūre uppanno cirena suyyeyya,",
  "atk-abh01a:2079_4": "paramparaghaṭṭanāya ca āgantvā sotaṃ ghaṭṭento asukadisāya nāmāti na paññāyeyya.",
  "atk-abh01a:2079_5": "Tasmā asampattagocarāneva tāni.",
  "atk-abh01a:2080_0": "Ahiādisamānāni cetāni.",
  "atk-abh01a:2080_1": "Yathā hi ahi nāma bahi sittasammaṭṭhaṭṭhāne nābhiramati,",
  "atk-abh01a:2080_2": "saṅkāraṭṭhānatiṇapaṇṇagahanavammikāniyeva pana pavisitvā nipannakāle abhiramati,",
  "atk-abh01a:2080_3": "ekaggataṃ āpajjati,",
  "atk-abh01a:2080_4": "evameva cakkhupetaṃ visamajjhāsayaṃ maṭṭhesu suvaṇṇabhittiādīsu nābhiramati,",
  "atk-abh01a:2080_5": "oloketumpi na icchati,",
  "atk-abh01a:2080_6": "rūpacittapupphalatādicittesuyeva pana abhiramati.",
  "atk-abh01a:2080_7": "Tādisesu hi ṭhānesu cakkhumhi appahonte mukhampi vivaritvā oloketukāmā honti.",
  "atk-abh01a:2081_0": "Susumāropi bahi nikkhanto gahetabbaṃ na passati,",
  "atk-abh01a:2081_1": "akkhīni nimmīletvāva carati.",
  "atk-abh01a:2081_2": "Yadā pana byāmasatamattaṃ udakaṃ ogāhitvā bilaṃ pavisitvā nipanno hoti,",
  "atk-abh01a:2081_3": "tadā tassa cittaṃ ekaggaṃ hoti sukhaṃ supati,",
  "atk-abh01a:2081_4": "evameva sotaṃ tampe bilajjhāsayaṃ ākāsasannissitaṃ kaṇṇacchiddakūpakeyeva ajjhāsayaṃ karoti.",
  "atk-abh01a:2081_5": "Kaṇṇacchiddākāsoyeva tassa saddasavane paccayo hoti.",
  "atk-abh01a:2081_6": "Ajaṭākāsopi vaṭṭatiyeva.",
  "atk-abh01a:2081_7": "Antoleṇasmiñhi sajjhāye kariyamāne na leṇacchadanaṃ bhinditvā saddo bahi nikkhamati,",
  "atk-abh01a:2081_8": "dvāravātapānacchiddehi pana nikkhamitvā dhātuparamparāyeva ghaṭṭento gantvā sotapasādaṃ ghaṭṭeti.",
  "atk-abh01a:2081_9": "Atha tasmiṃ kāle ‘asuko nāma sajjhāyatī’ti leṇapiṭṭhe nisinnā jānanti.",
  "atk-abh01a:2082_0": "Evaṃ sante sampattagocaratā hoti.",
  "atk-abh01a:2082_1": "‘Kiṃ panetaṃ sampattagocara’nti? ‘Āma,",
  "atk-abh01a:2082_2": "sampattagocaraṃ’.",
  "atk-abh01a:2082_3": "‘Yadi evaṃ,",
  "atk-abh01a:2082_4": "dūre bherīādīsu vajjamānesu dūre saddoti jānanaṃ na bhaveyyā’ti?",
  "atk-abh01a:2082_5": "‘No na bhavati.",
  "atk-abh01a:2082_6": "Sotapasādasmiñhi ghaṭṭite dūre saddo āsanne saddo,",
  "atk-abh01a:2082_7": "paratīre orimatīreti tathā tathā jānanākāro hoti.",
  "atk-abh01a:2082_8": "Dhammatā esā’ti.",
  "atk-abh01a:2082_9": "‘Kiṃ etāya dhammatāya?",
  "atk-abh01a:2082_10": "Yato yato chiddaṃ tato tato savanaṃ hoti,",
  "atk-abh01a:2082_11": "candimasūriyādīnaṃ dassanaṃ viyāti asampattagocaramevetaṃ’.",
  "atk-abh01a:2083_0": "Pakkhīpi rukkhe vā bhūmiyaṃ vā na ramati.",
  "atk-abh01a:2083_1": "Yadā pana ekaṃ vā dve vā leḍḍupāte atikkamma ajaṭākāsaṃ pakkhando hoti,",
  "atk-abh01a:2083_2": "tadā ekaggacittataṃ āpajjati,",
  "atk-abh01a:2083_3": "evameva ghānampi ākāsajjhāsayaṃ vātūpanissayagandhagocaraṃ.",
  "atk-abh01a:2083_4": "Tathā hi gāvo navavuṭṭhe deve bhūmiyaṃ ghāyitvā ghāyitvā ākāsābhimukhā hutvā vātaṃ ākaḍḍhanti.",
  "atk-abh01a:2083_5": "Aṅgulīhi gandhapiṇḍaṃ gahetvāpi ca upasiṅghanakāle vātaṃ anākaḍḍhanto neva tassa gandhaṃ jānāti.",
  "atk-abh01a:2084_0": "Kukkuropi bahi vicaranto khemaṭṭhānaṃ na passati leḍḍupahārādīhi upadduto hoti.",
  "atk-abh01a:2084_1": "Antogāmaṃ pavisitvā uddhanaṭṭhāne chārikaṃ byūhitvā nipannassa pana phāsukaṃ hoti,",
  "atk-abh01a:2084_2": "evameva jivhāpi gāmajjhāsayā āposannissitarasārammaṇā.",
  "atk-abh01a:2084_3": "Tathā hi tiyāmarattiṃ samaṇadhammaṃ katvāpi pātova pattacīvaramādāya gāmo pavisitabbo hoti.",
  "atk-abh01a:2084_4": "Sukkhakhādanīyassa ca na sakkā kheḷena atemitassa rasaṃ jānituṃ.",
  "atk-abh01a:2085_0": "Siṅgālopi bahi caranto ratiṃ na vindati,",
  "atk-abh01a:2085_1": "āmakasusāne manussamaṃsaṃ khāditvā nipannasseva panassa phāsukaṃ hoti,",
  "atk-abh01a:2085_2": "evameva kāyopi upādiṇṇakajjhāsayo pathavīnissitaphoṭṭhabbārammaṇo.",
  "atk-abh01a:2085_3": "Tathā hi aññaṃ upādiṇṇakaṃ alabhamānā sattā attanova hatthatale sīsaṃ katvā nipajjanti.",
  "atk-abh01a:2085_4": "Ajjhattikabāhirā cassa pathavī ārammaṇaggahaṇe paccayo hoti.",
  "atk-abh01a:2085_5": "Susanthatassapi hi sayanassa,",
  "atk-abh01a:2085_6": "hatthe ṭhapitānampi vā phalānaṃ,",
  "atk-abh01a:2085_7": "na sakkā anisīdantena vā anippīḷentena vā thaddhamudubhāvo jānitunti.",
  "atk-abh01a:2085_8": "Ajjhattikabāhirāpathavī etassa kāyapasādassa phoṭṭhabbajānane paccayo hoti.",
  "atk-abh01a:2085_9": "Evaṃ lakkhaṇādivavatthānatopetesaṃ asammissatā veditabbā.",
  "atk-abh01a:2085_10": "Aññeyeva hi cakkhupasādassa lakkhaṇarasapaccupaṭṭhānapadaṭṭhānagocarajjhāsayanissayā aññe sotapasādādīnanti asammissāneva cakkhāyatanādīni.",
  "atk-abh01a:2086_0": "Apica nesaṃ asammissatāya ayaṃ upamāpi veditabbā –",
  "atk-abh01a:2086_1": "yathā hi pañcavaṇṇānaṃ dhajānaṃ ussāpitānaṃ kiñcāpi chāyā ekābaddhā viya hoti,",
  "atk-abh01a:2086_2": "tassa tassa pana aññamaññaṃ asammissāva yathā ca pañcavaṇṇena kappāsena vaṭṭiṃ katvā dīpe jālite kiñcāpi jālā ekābaddhā viya hoti,",
  "atk-abh01a:2086_3": "tassa tassa pana aṃsuno pāṭiyekkā pāṭiyekkā jālā asammissā eva,",
  "atk-abh01a:2086_4": "evameva kiñcāpi imāni pañcāyatanāni ekasmiṃ attabhāve samosaṭāni aññamaññaṃ pana asammissāneva.",
  "atk-abh01a:2086_5": "Na kevalañca imāneva pañca,",
  "atk-abh01a:2086_6": "sesarūpānipi asammissāneva.",
  "atk-abh01a:2086_7": "Imasmiñhi sarīre heṭṭhimakāyo majjhimakāyo uparimakāyoti tayo koṭṭhāsā.",
  "atk-abh01a:2086_8": "Tattha nābhito paṭṭhāya heṭṭhā heṭṭhimakāyo nāma.",
  "atk-abh01a:2086_9": "Tasmiṃ kāyadasakaṃ,",
  "atk-abh01a:2086_10": "bhāvadasakaṃ,",
  "atk-abh01a:2086_11": "āhārasamuṭṭhānāni aṭṭha,",
  "atk-abh01a:2086_12": "utusamuṭṭhānāni aṭṭha,",
  "atk-abh01a:2086_13": "cittasamuṭṭhānāni aṭṭhāti catucattālīsa rūpāni.",
  "atk-abh01a:2086_14": "Nābhito uddhaṃ yāva galavāṭakā majjhimakāyo nāma.",
  "atk-abh01a:2086_15": "Tattha ca kāyadasakaṃ,",
  "atk-abh01a:2086_16": "bhāvadasakaṃ,",
  "atk-abh01a:2086_17": "vatthudasakaṃ,",
  "atk-abh01a:2086_18": "āhārasamuṭṭhānādīni tīṇi aṭṭhakānīti catupaññāsa rūpāni.",
  "atk-abh01a:2086_19": "Galavāṭakato uddhaṃ uparimakāyo nāma.",
  "atk-abh01a:2086_20": "Tattha cakkhudasakaṃ,",
  "atk-abh01a:2086_21": "sotadasakaṃ,",
  "atk-abh01a:2086_22": "ghānadasakaṃ,",
  "atk-abh01a:2086_23": "jivhādasakaṃ,",
  "atk-abh01a:2086_24": "kāyadasakaṃ,",
  "atk-abh01a:2086_25": "bhāvadasakaṃ,",
  "atk-abh01a:2086_26": "āhārasamuṭṭhānādīni tīṇi aṭṭhakānīti caturāsīti rūpāni.",
  "atk-abh01a:2087_0": "Tattha cakkhupasādassa paccayāni cattāri mahābhūtāni,",
  "atk-abh01a:2087_1": "vaṇṇo gandho raso ojā,",
  "atk-abh01a:2087_2": "jīvitindriyaṃ cakkhupasādoti idaṃ ekantato avinibhuttānaṃ dasannaṃ nipphannarūpānaṃ vasena cakkhudasakaṃ nāma.",
  "atk-abh01a:2087_3": "Iminā nayena sesānipi veditabbāni.",
  "atk-abh01a:2087_4": "Tesu heṭṭhimakāye rūpaṃ majjhimakāyauparimakāyarūpehi saddhiṃ asammissaṃ.",
  "atk-abh01a:2087_5": "Sesakāyadvayepi rūpaṃ itarehi saddhiṃ asammissameva.",
  "atk-abh01a:2087_6": "Yathā hi sāyanhasamaye pabbatacchāyā ca rukkhacchāyā ca kiñcāpi ekābaddhā viya honti aññamaññaṃ pana",
  "atk-abh01a:2087_7": "asammissāva evaṃ imesupi kāyesu catucattālīsa catupaññāsa caturāsīti rūpāni ca kiñcāpi ekābaddhāni viya honti,",
  "atk-abh01a:2087_8": "aññamaññaṃ pana asammissānevāti.",
  "atk-abh01a:2088_0": "616.",
  "atk-abh01a:2088_1": "Rūpāyatananiddese vaṇṇova vaṇṇanibhā;",
  "atk-abh01a:2088_2": "nibhātīti vā nibhā.",
  "atk-abh01a:2088_3": "Cakkhuviññāṇassa pākaṭā hotīti attho.",
  "atk-abh01a:2088_4": "Vaṇṇova nibhā vaṇṇanibhā.",
  "atk-abh01a:2088_5": "Saddhiṃ nidassanena sanidassanaṃ,",
  "atk-abh01a:2088_6": "cakkhuviññāṇena passitabbanti attho.",
  "atk-abh01a:2088_7": "Saddhiṃ paṭighena sappaṭighaṃ,",
  "atk-abh01a:2088_8": "paṭighaṭṭananighaṃsajanakanti attho.",
  "atk-abh01a:2088_9": "Nīlādīsu umāpupphasamānaṃ nīlaṃ,",
  "atk-abh01a:2088_10": "kaṇikārapupphasamānaṃ pītakaṃ,",
  "atk-abh01a:2088_11": "bandhujīvakapupphasamānaṃ lohitakaṃ,",
  "atk-abh01a:2088_12": "osadhitārakasamānaṃ odātaṃ.",
  "atk-abh01a:2088_13": "Jhāmaṅgārasamānaṃ kāḷakaṃ,",
  "atk-abh01a:2088_14": "mandarattaṃ sinduvārakaravīramakuḷasamānaṃ mañjiṭṭhakaṃ.",
  "atk-abh01a:2088_15": "“Harittacahemavaṇṇakāmaṃsumukhapakkamā”ti ettha pana kiñcāpi ‘harī’ti suvaṇṇaṃ vuttaṃ,",
  "atk-abh01a:2088_16": "parato panassa jātarūpaggahaṇena gahitattā idha sāmaṃ hari nāma.",
  "atk-abh01a:2088_17": "Imāni satta vatthuṃ anāmasitvā sabhāveneva dassitāni.",
  "atk-abh01a:2089_0": "Harivaṇṇanti haritasaddalavaṇṇaṃ.",
  "atk-abh01a:2089_1": "Ambaṅkuravaṇṇanti ambaṅkurena samānavaṇṇaṃ.",
  "atk-abh01a:2089_2": "Imāni dve vatthuṃ āmasitvā dassitāni.",
  "atk-abh01a:2089_3": "Dīghādīni dvādasa vohārato dassitāni.",
  "atk-abh01a:2089_4": "So ca nesaṃ vohāro upanidhāyasiddho ceva sannivesasiddho ca.",
  "atk-abh01a:2089_5": "Dīghādīni hi aññamaññaṃ upanidhāyasiddhāni,",
  "atk-abh01a:2089_6": "vaṭṭādīni sannivesavisesena.",
  "atk-abh01a:2089_7": "Tattha rassaṃ upanidhāya tato uccataraṃ dīghaṃ,",
  "atk-abh01a:2089_8": "taṃ upanidhāya tato nīcataraṃ rassaṃ.",
  "atk-abh01a:2089_9": "Thūlaṃ upanidhāya tato khuddakataraṃ aṇuṃ,",
  "atk-abh01a:2089_10": "taṃ upanidhāya tato mahantataraṃ thūlaṃ.",
  "atk-abh01a:2089_11": "Cakkasaṇṭhānaṃ vaṭṭaṃ,",
  "atk-abh01a:2089_12": "kukkuṭaṇḍasaṇṭhānaṃ parimaṇḍalaṃ.",
  "atk-abh01a:2089_13": "Catūhi aṃsehi yuttaṃ caturaṃsaṃ.",
  "atk-abh01a:2089_14": "Chaḷaṃsādīsupi eseva nayo.",
  "atk-abh01a:2089_15": "Ninnanti onataṃ,",
  "atk-abh01a:2089_16": "thalanti unnataṃ.",
  "atk-abh01a:2090_0": "Tattha yasmā dīghādīni phusitvā sakkā jānituṃ,",
  "atk-abh01a:2090_1": "nīlādīni panevaṃ na sakkā,",
  "atk-abh01a:2090_2": "tasmā na nippariyāyena dīghaṃ rūpāyatanaṃ;",
  "atk-abh01a:2090_3": "tathā rassādīni.",
  "atk-abh01a:2090_4": "Taṃ taṃ nissāya pana tathā tathā ṭhitaṃ dīghaṃ rassanti tena tena vohārena rūpāyatanamevettha bhāsitanti veditabbaṃ.",
  "atk-abh01a:2090_5": "Chāyā ātapoti idaṃ aññamaññaparicchinnaṃ;",
  "atk-abh01a:2090_6": "tathā āloko andhakāro ca.",
  "atk-abh01a:2090_7": "Abbhā mahikātiādīni cattāri vatthunāva dassitāni.",
  "atk-abh01a:2090_8": "Tattha ‘abbhā’ti valāhako.",
  "atk-abh01a:2090_9": "‘Mahikā’ti himaṃ.",
  "atk-abh01a:2090_10": "Imehi catūhi abbhādīnaṃ vaṇṇā dassitā.",
  "atk-abh01a:2090_11": "Candamaṇḍalassa vaṇṇanibhātiādīhi tesaṃ tesaṃ pabhāvaṇṇā dassitā.",
  "atk-abh01a:2091_0": "Tattha candamaṇḍalādīnaṃ vatthūnaṃ evaṃ viseso veditabbo –",
  "atk-abh01a:2091_1": "maṇimayaṃ rajatapaṭicchannaṃ ekūnapaññāsayojanāyāmavitthāraṃ candassa devaputtassa vimānaṃ candamaṇḍalaṃ nāma.",
  "atk-abh01a:2091_2": "Sovaṇṇamayaṃ phalikapaṭicchannaṃ samapaṇṇāsayojanāyāmavitthāraṃ sūriyassa devaputtassa vimānaṃ sūriyamaṇḍalaṃ nāma.",
  "atk-abh01a:2091_3": "Sattaratanamayāni sattaṭṭhadasadvādasayojanāyāmavitthārāni tesaṃ tesaṃ devaputtānaṃ vimānāni tārakarūpāni nāma.",
  "atk-abh01a:2092_0": "Tattha heṭṭhā cando,",
  "atk-abh01a:2092_1": "sūriyo upari,",
  "atk-abh01a:2092_2": "ubhinnamantaraṃ yojanaṃ hoti.",
  "atk-abh01a:2092_3": "Candassa heṭṭhimantato sūriyassa uparimanto yojanasataṃ hoti.",
  "atk-abh01a:2092_4": "Dvīsu passesu nakkhattatārakā gacchanti.",
  "atk-abh01a:2092_5": "Etesu pana tīsu cando dandhagamano,",
  "atk-abh01a:2092_6": "sūriyo sīghagamano,",
  "atk-abh01a:2092_7": "nakkhattatārakā sabbasīghagamanā.",
  "atk-abh01a:2092_8": "Kālena candimasūriyānaṃ purato honti kālena pacchā.",
  "atk-abh01a:2093_0": "Ādāsamaṇḍalanti kaṃsamayaṃ.",
  "atk-abh01a:2093_1": "Maṇīti ṭhapetvā veḷuriyaṃ seso jotirasādianekappabhedo.",
  "atk-abh01a:2093_2": "Saṅkhoti sāmuddiko;",
  "atk-abh01a:2093_3": "muttā sāmuddikāpi, sesāpi.",
  "atk-abh01a:2093_4": "Veḷuriyoti veḷuvaṇṇamaṇi.",
  "atk-abh01a:2093_5": "Jātarūpaṃ vuccati satthuvaṇṇo.",
  "atk-abh01a:2093_6": "Satthā hi suvaṇṇavaṇṇo,",
  "atk-abh01a:2093_7": "suvaṇṇampi satthuvaṇṇaṃ.",
  "atk-abh01a:2093_8": "Rajataṃ vuccati kahāpaṇo –",
  "atk-abh01a:2093_9": "lohamāsako dārumāsako jatumāsako,",
  "atk-abh01a:2093_10": "ye ‘vohāraṃ gacchantī’ti vuttaṃ taṃ sabbampi idha gahitaṃ.",
  "atk-abh01a:2094_0": "Yaṃ vā panaññampīti iminā pāḷiāgataṃ ṭhapetvā sesaṃ taṭṭikapilotikakaṇṇikavaṇṇādibhedaṃ rūpaṃ gahitaṃ.",
  "atk-abh01a:2094_1": "Tañhi sabbaṃ yevāpanakesu paviṭṭhaṃ.",
  "atk-abh01a:2095_0": "Evametaṃ nīlādinā bhedena bhinnampi rūpaṃ sabbaṃ lakkhaṇādīhi abhinnameva.",
  "atk-abh01a:2095_1": "Sabbañhetaṃ cakkhupaṭihananalakkhaṇaṃ rūpaṃ,",
  "atk-abh01a:2095_2": "cakkhuviññāṇassa visayabhāvarasaṃ,",
  "atk-abh01a:2095_3": "tasseva gocarapaccupaṭṭhānaṃ,",
  "atk-abh01a:2095_4": "catumahābhūtapadaṭṭhānaṃ.",
  "atk-abh01a:2095_5": "Yathā cetaṃ tathā sabbānipi upādārūpāni.",
  "atk-abh01a:2095_6": "Yattha pana viseso atthi tattha vakkhāma.",
  "atk-abh01a:2095_7": "Sesamettha cakkhāyatananiddese vuttanayeneva veditabbaṃ.",
  "atk-abh01a:2095_8": "Kevalañhi tattha cakkhupubbaṅgamo niddeso idha rūpapubbaṅgamo.",
  "atk-abh01a:2095_9": "Tattha ‘cakkhuṃ peta’ntiādīni cuddasa nāmāni,",
  "atk-abh01a:2095_10": "idha ‘rūpaṃpeta’ntiādīni tīṇi.",
  "atk-abh01a:2095_11": "Sesaṃ tādisameva.",
  "atk-abh01a:2095_12": "Yathā hi catūhi catūhi nayehi paṭimaṇḍetvā cakkhuṃ vavatthāpetuṃ terasa vārā vuttā,",
  "atk-abh01a:2095_13": "idhāpi te tatheva vuttāti.",
  "atk-abh01a:2096_0": "620.",
  "atk-abh01a:2096_1": "Saddāyatananiddese bherisaddoti mahābherīpahaṭabherīnaṃ saddo.",
  "atk-abh01a:2096_2": "Mudiṅgasaṅkhapaṇavasaddāpi mudiṅgādipaccayā saddā.",
  "atk-abh01a:2096_3": "Gītasaṅkhāto saddo gītasaddo.",
  "atk-abh01a:2096_4": "Vuttāvasesānaṃ vīṇādīnaṃ tantibaddhānaṃ saddo vāditasaddo.",
  "atk-abh01a:2096_5": "Sammasaddoti kaṃsatālakaṭṭhatālasaddo.",
  "atk-abh01a:2096_6": "Pāṇisaddoti pāṇippahārasaddo.",
  "atk-abh01a:2096_7": "Sattānaṃ nigghosasaddoti bahūnaṃ sannipatitānaṃ apaññāyamānapadabyañjananigghosasaddo.",
  "atk-abh01a:2096_8": "Dhātūnaṃ sannighātasaddoti rukkhānaṃ aññamaññanighaṃsanaghaṇṭikākoṭanādisaddo.",
  "atk-abh01a:2096_9": "Vātassa vāyato saddo vātasaddo.",
  "atk-abh01a:2096_10": "Udakassa sandamānassa vā paṭihatassa vā saddo udakasaddo.",
  "atk-abh01a:2096_11": "Manussānaṃ sallāpādisaddo manussasaddo.",
  "atk-abh01a:2096_12": "Taṃ ṭhapetvā seso sabbopi amanussasaddo.",
  "atk-abh01a:2096_13": "Iminā padadvayena sabbopi saddo pariyādinno.",
  "atk-abh01a:2096_14": "Evaṃ santepi vaṃsaphālanapilotikaphālanādīsu pavatto pāḷiyaṃ anāgatasaddo yevāpanakaṭṭhānaṃ paviṭṭhoti veditabbo.",
  "atk-abh01a:2097_0": "Evamayaṃ bherīsaddādinā bhedena bhinnopi saddo lakkhaṇādīhi abhinnoyeva.",
  "atk-abh01a:2097_1": "Sabbopi hesa sotapaṭihananalakkhaṇo saddo sotaviññāṇassa visayabhāvaraso,",
  "atk-abh01a:2097_2": "tasseva gocarapaccupaṭṭhāno.",
  "atk-abh01a:2097_3": "Sesaṃ cakkhāyatananiddese vuttanayeneva veditabbaṃ.",
  "atk-abh01a:2097_4": "Idhāpi hi catūhi catūhi nayehi paṭimaṇḍitā terasa vārā vuttā.",
  "atk-abh01a:2097_5": "Tesaṃ attho sakkā vuttanayeneva jānitunti na vitthārito.",
  "atk-abh01a:2098_0": "624.",
  "atk-abh01a:2098_1": "Gandhāyatananiddese mūlagandhoti yaṃ kiñci mūlaṃ paṭicca nibbatto gandho.",
  "atk-abh01a:2098_2": "Sāragandhādīsupi eseva nayo.",
  "atk-abh01a:2098_3": "Asiddhadusiddhānaṃ ḍākādīnaṃ gandho āmakagandho.",
  "atk-abh01a:2098_4": "Macchasakalikāpūtimaṃsasaṃkiliṭṭhasappiādīnaṃ gandho vissagandho.",
  "atk-abh01a:2098_5": "Sugandhoti iṭṭhagandho.",
  "atk-abh01a:2098_6": "Duggandhoti aniṭṭhagandho.",
  "atk-abh01a:2098_7": "Iminā padadvayena sabbopi gandho pariyādinno.",
  "atk-abh01a:2098_8": "Evaṃ santepi kaṇṇakagandhapilotikagandhādayo pāḷiyaṃ anāgatā sabbepi gandhā yevāpanakaṭṭhānaṃ paviṭṭhāti veditabbā.",
  "atk-abh01a:2099_0": "Evamayaṃ mūlagandhādinā bhedena bhinnopi gandho lakkhaṇādīhi abhinnoyeva.",
  "atk-abh01a:2099_1": "Sabbopi hesa ghānapaṭihananalakkhaṇo gandho,",
  "atk-abh01a:2099_2": "ghānaviññāṇassa visayabhāvaraso,",
  "atk-abh01a:2099_3": "tasseva gocarapaccupaṭṭhāno.",
  "atk-abh01a:2099_4": "Sesaṃ cakkhāyatananiddese vuttanayeneva veditabbaṃ.",
  "atk-abh01a:2099_5": "Idhāpi hi tatheva dvipaññāsanayapaṭimaṇḍitā terasa vārā vuttā.",
  "atk-abh01a:2099_6": "Te atthato pākaṭāyeva.",
  "atk-abh01a:2100_0": "628.",
  "atk-abh01a:2100_1": "Rasāyatananiddese mūlarasoti yaṃkiñci mūlaṃ paṭicca nibbattaraso.",
  "atk-abh01a:2100_2": "Khandharasādīsupi eseva nayo.",
  "atk-abh01a:2100_3": "Ambilanti takkambilādi.",
  "atk-abh01a:2100_4": "Madhuranti ekantato gosappiādi.",
  "atk-abh01a:2100_5": "Madhu pana kasāvayuttaṃ ciranikkhittaṃ kasāvaṃ hoti.",
  "atk-abh01a:2100_6": "Phāṇitaṃ khāriyuttaṃ ciranikkhittaṃ khāriyaṃ hoti.",
  "atk-abh01a:2100_7": "Sappi pana ciranikkhittaṃ vaṇṇagandhe jahantampi rasaṃ na jahatīti tadeva ekantamadhuraṃ.",
  "atk-abh01a:2100_8": "Tittakanti nimbapaṇṇādi.",
  "atk-abh01a:2100_9": "Kaṭukanti siṅgiveramaricādi.",
  "atk-abh01a:2100_10": "Loṇikanti sāmuddikaloṇādi.",
  "atk-abh01a:2100_11": "Khārikanti vātiṅgaṇakaḷīrādi.",
  "atk-abh01a:2100_12": "Lambilanti badarāmalakakapiṭṭhasālavādi.",
  "atk-abh01a:2100_13": "Kasāvanti haritakādi.",
  "atk-abh01a:2100_14": "Ime sabbepi rasā vatthuvasena vuttā.",
  "atk-abh01a:2100_15": "Taṃtaṃvatthuto panettha rasova ambilādīhi nāmehi vuttoti veditabbo.",
  "atk-abh01a:2100_16": "Sādūti iṭṭharaso,",
  "atk-abh01a:2100_17": "asādūti aniṭṭharaso.",
  "atk-abh01a:2100_18": "Iminā padadvayena sabbopi raso pariyādinno.",
  "atk-abh01a:2100_19": "Evaṃ santepi leḍḍurasabhittirasapilotikarasādayo pāḷiyaṃ anāgatā sabbepi rasā yevāpanakaṭṭhānaṃ paviṭṭhāti veditabbā.",
  "atk-abh01a:2101_0": "Evamayaṃ mūlarasādinābhedena bhinnopi raso lakkhaṇādīhi abhinnoyeva.",
  "atk-abh01a:2101_1": "Sabbopi hesa jivhāpaṭihananalakkhaṇo raso,",
  "atk-abh01a:2101_2": "jivhāviññāṇassa visayabhāvaraso,",
  "atk-abh01a:2101_3": "tasseva gocarapaccupaṭṭhāno.",
  "atk-abh01a:2101_4": "Sesaṃ cakkhāyatananiddese vuttanayeneva veditabbaṃ.",
  "atk-abh01a:2101_5": "Idhāpi hi tatheva dvipaññāsanayapaṭimaṇḍitā terasa vārā vuttā.",
  "atk-abh01a:2102_0": "632.",
  "atk-abh01a:2102_1": "Itthindriyaniddese yanti karaṇavacanaṃ.",
  "atk-abh01a:2102_2": "Yena kāraṇena itthiyā itthiliṅgādīni hontīti ayamettha attho.",
  "atk-abh01a:2102_3": "Tattha ‘liṅga’nti saṇṭhānaṃ.",
  "atk-abh01a:2102_4": "Itthiyā hi hatthapādagīvāurādīnaṃ saṇṭhānaṃ na purisassa viya hoti.",
  "atk-abh01a:2102_5": "Itthīnañhi heṭṭhimakāyo visado hoti,",
  "atk-abh01a:2102_6": "uparimakāyo avisado.",
  "atk-abh01a:2102_7": "Hatthapādā khuddakā,",
  "atk-abh01a:2102_8": "mukhaṃ khuddakaṃ.",
  "atk-abh01a:2102_9": "Nimittanti sañjānanaṃ.",
  "atk-abh01a:2102_10": "Itthīnañhi uramaṃsaṃ avisadaṃ hoti,",
  "atk-abh01a:2102_11": "mukhaṃ nimmassudāṭhikaṃ.",
  "atk-abh01a:2102_12": "Kesabandhavatthaggahaṇampi na purisānaṃ viya hoti.",
  "atk-abh01a:2102_13": "Kuttanti kiriyā.",
  "atk-abh01a:2102_14": "Itthiyo hi daharakāle suppakamusalakehi kīḷanti,",
  "atk-abh01a:2102_15": "cittadhītalikāya kīḷanti,",
  "atk-abh01a:2102_16": "mattikavākena suttakaṃ nāma kantanti.",
  "atk-abh01a:2102_17": "Ākappoti gamanādiākāro.",
  "atk-abh01a:2102_18": "Itthiyo hi gacchamānā avisadā gacchanti,",
  "atk-abh01a:2102_19": "tiṭṭhamānā nipajjamānā nisīdamānā khādamānā bhuñjamānā avisadā bhuñjanti.",
  "atk-abh01a:2102_20": "Purisampi hi avisadaṃ disvā mātugāmo viya gacchati tiṭṭhati nipajjati nisīdati khādati bhuñjatīti vadanti.",
  "atk-abh01a:2103_0": "Itthattaṃ itthibhāvoti ubhayampi ekatthaṃ;",
  "atk-abh01a:2103_1": "itthisabhāvoti attho.",
  "atk-abh01a:2103_2": "Ayaṃ kammajo paṭisandhisamuṭṭhito.",
  "atk-abh01a:2103_3": "Itthiliṅgādīni pana itthindriyaṃ paṭicca pavatte samuṭṭhitāni.",
  "atk-abh01a:2103_4": "Yathā hi bīje sati,",
  "atk-abh01a:2103_5": "bījaṃ paṭicca,",
  "atk-abh01a:2103_6": "bījapaccayā rukkho vaḍḍhitvā sākhāviṭapasampanno hutvā ākāsaṃ pūretvā tiṭṭhati,",
  "atk-abh01a:2103_7": "evameva itthibhāvasaṅkhāte itthindriye sati itthiliṅgādīni honti.",
  "atk-abh01a:2103_8": "Bījaṃ viya hi itthindriyaṃ,",
  "atk-abh01a:2103_9": "bījaṃ paṭicca vaḍḍhitvā ākāsaṃ pūretvā ṭhitarukkho viya itthindriyaṃ paṭicca itthiliṅgādīni pavatte samuṭṭhahanti.",
  "atk-abh01a:2103_10": "Tattha itthindriyaṃ na cakkhuviññeyyaṃ,",
  "atk-abh01a:2103_11": "manoviññeyyameva.",
  "atk-abh01a:2103_12": "Itthiliṅgādīni cakkhuviññeyyānipi manoviññeyyānipi.",
  "atk-abh01a:2104_0": "Idaṃ taṃ rūpaṃ itthindriyanti idaṃ taṃ rūpaṃ,",
  "atk-abh01a:2104_1": "yathā cakkhundriyādīni purisassāpi honti, na evaṃ;",
  "atk-abh01a:2104_2": "niyamato pana itthiyā eva indriyaṃ ‘itthindriyaṃ’.",
  "atk-abh01a:2105_0": "633.",
  "atk-abh01a:2105_1": "Purisindriyepi eseva nayo.",
  "atk-abh01a:2105_2": "Purisaliṅgādīni pana itthiliṅgādīnaṃ paṭipakkhato veditabbāni.",
  "atk-abh01a:2105_3": "Purisassa hi hatthapādagīvāurādīnaṃ saṇṭhānaṃ na itthiyā viya hoti.",
  "atk-abh01a:2105_4": "Purisānañhi uparimakāyo visado hoti heṭṭhimakāyo avisado,",
  "atk-abh01a:2105_5": "hatthapādā mahantā,",
  "atk-abh01a:2105_6": "mukhaṃ mahantaṃ,",
  "atk-abh01a:2105_7": "uramaṃsaṃ visadaṃ,",
  "atk-abh01a:2105_8": "massudāṭhikā uppajjanti.",
  "atk-abh01a:2105_9": "Kesabandhanavatthaggahaṇaṃ na itthīnaṃ viya hoti.",
  "atk-abh01a:2105_10": "Daharakāle rathanaṅgalādīhi kīḷanti,",
  "atk-abh01a:2105_11": "vālikapāḷiṃ katvā vāpiṃ nāma khananti,",
  "atk-abh01a:2105_12": "gamanādīni visadāni honti.",
  "atk-abh01a:2105_13": "Itthimpi gamanādīni visadāni kurumānaṃ disvā ‘puriso viya gacchatī’tiādīni vadanti.",
  "atk-abh01a:2105_14": "Sesaṃ itthindriye vuttasadisameva.",
  "atk-abh01a:2106_0": "Tattha itthibhāvalakkhaṇaṃ itthindriyaṃ,",
  "atk-abh01a:2106_1": "itthīti pakāsanarasaṃ,",
  "atk-abh01a:2106_2": "itthiliṅganimittakuttākappānaṃ kāraṇabhāvapaccupaṭṭhānaṃ.",
  "atk-abh01a:2106_3": "Purisabhāvalakkhaṇaṃ purisindriyaṃ,",
  "atk-abh01a:2106_4": "purisoti pakāsanarasaṃ,",
  "atk-abh01a:2106_5": "purisaliṅganimittakuttākappānaṃ kāraṇabhāvapaccupaṭṭhānaṃ.",
  "atk-abh01a:2106_6": "Ubhayampetaṃ paṭhamakappikānaṃ pavatte samuṭṭhāti.",
  "atk-abh01a:2106_7": "Aparabhāge paṭisandhiyaṃ.",
  "atk-abh01a:2106_8": "Paṭisandhisamuṭṭhitampi pavatte calati parivattati.",
  "atk-abh01a:2107_0": "Yathāha –",
  "atk-abh01a:2108_0": "“Tena kho pana samayena aññatarassa bhikkhuno itthiliṅgaṃ pātubhūtaṃ hoti.",
  "atk-abh01a:2108_1": "Tena kho pana samayena aññatarissā bhikkhuniyā purisaliṅgaṃ pātubhūtaṃ hotī”ti.",
  "atk-abh01a:2109_0": "Imesu pana dvīsu purisaliṅgaṃ uttamaṃ,",
  "atk-abh01a:2109_1": "itthiliṅgaṃ hīnaṃ.",
  "atk-abh01a:2109_2": "Tasmā purisaliṅgaṃ balavaakusalena antaradhāyati,",
  "atk-abh01a:2109_3": "itthiliṅgaṃ dubbalakusalena patiṭṭhāti.",
  "atk-abh01a:2109_4": "Itthiliṅgaṃ pana antaradhāyantaṃ dubbalaakusalena antaradhāyati,",
  "atk-abh01a:2109_5": "purisaliṅgaṃ balavakusalena patiṭṭhāti.",
  "atk-abh01a:2109_6": "Evaṃ ubhayampi akusalena antaradhāyati,",
  "atk-abh01a:2109_7": "kusalena patiṭṭhātīti veditabbaṃ.",
  "atk-abh01a:2110_0": "Ubhatobyañjanakassa pana kiṃ ekaṃ indriyaṃ udāhu dveti? Ekaṃ.",
  "atk-abh01a:2110_1": "Tañca kho itthiubhatobyañjanakassa itthindriyaṃ,",
  "atk-abh01a:2110_2": "purisaubhatobyañjanakassa purisindriyaṃ.",
  "atk-abh01a:2110_3": "‘Evaṃ sante dutiyabyañjanakassa abhāvo āpajjati.",
  "atk-abh01a:2110_4": "Indriyañhi byañjanakāraṇaṃ vuttaṃ.",
  "atk-abh01a:2110_5": "Tañcassa natthī’ti?",
  "atk-abh01a:2110_6": "‘Na tassa indriyaṃ byañjanakāraṇaṃ’. ‘Kasmā’?",
  "atk-abh01a:2110_7": "‘Sadā abhāvato.",
  "atk-abh01a:2110_8": "Itthiubhatobyañjanakassa hi yadā itthiyā rāgacittaṃ uppajjati,",
  "atk-abh01a:2110_9": "tadāva purisabyañjanaṃ pākaṭaṃ hoti,",
  "atk-abh01a:2110_10": "itthibyañjanaṃ paṭicchannaṃ guḷhaṃ hoti.",
  "atk-abh01a:2110_11": "Tathā itarassa itaraṃ.",
  "atk-abh01a:2111_0": "Yadi ca tesaṃ indriyaṃ dutiyabyañjanakāraṇaṃ bhaveyya,",
  "atk-abh01a:2111_1": "sadāpi byañjanadvayaṃ tiṭṭheyya.",
  "atk-abh01a:2111_2": "Na pana tiṭṭhati.",
  "atk-abh01a:2111_3": "Tasmā veditabbametaṃ na tassa taṃ byañjanakāraṇaṃ.",
  "atk-abh01a:2111_4": "Kammasahāyaṃ pana rāgacittamevettha kāraṇaṃ.",
  "atk-abh01a:2111_5": "Yasmā cassa ekameva indriyaṃ hoti,",
  "atk-abh01a:2111_6": "tasmā itthiubhatobyañjanako sayampi gabbhaṃ gaṇhāti,",
  "atk-abh01a:2111_7": "parampi gaṇhāpeti.",
  "atk-abh01a:2111_8": "Purisaubhatobyañjanako paraṃ gabbhaṃ gaṇhāpeti,",
  "atk-abh01a:2111_9": "sayaṃ pana na gaṇhātīti.",
  "atk-abh01a:2112_0": "634.",
  "atk-abh01a:2112_1": "Jīvitindriyaniddese yaṃ vattabbaṃ taṃ heṭṭhā arūpajīvitindriye vuttameva.",
  "atk-abh01a:2112_2": "Kevalañhi tattha yo tesaṃ arūpīnaṃ dhammānanti vuttaṃ,",
  "atk-abh01a:2112_3": "idha rūpajīvitindriyattā yo tesaṃ rūpīnaṃ dhammānanti ayameva viseso.",
  "atk-abh01a:2112_4": "Lakkhaṇādīni panassa evaṃ veditabbāni –",
  "atk-abh01a:2112_5": "sahajātarūpānupālanalakkhaṇaṃ jīvitindriyaṃ,",
  "atk-abh01a:2112_6": "tesaṃ pavattanarasaṃ,",
  "atk-abh01a:2112_7": "tesaṃ yeva ṭhapanapaccupaṭṭhānaṃ,",
  "atk-abh01a:2112_8": "yāpayitabbabhūtapadaṭṭhānanti.",
  "atk-abh01a:2113_0": "635.",
  "atk-abh01a:2113_1": "Kāyaviññattiniddese kāyaviññattīti ettha tāva kāyena attano bhāvaṃ viññāpentānaṃ tiracchānehipi purisānaṃ,",
  "atk-abh01a:2113_2": "purisehi vā tiracchānānampi kāyagahaṇānusārena gahitāya etāya bhāvo viññāyatīti ‘viññatti’.",
  "atk-abh01a:2113_3": "Sayaṃ kāyagahaṇānusārena viññāyatītipi ‘viññatti’.",
  "atk-abh01a:2113_4": "“Kāyena saṃvaro sādhū”tiādīsu āgato copanasaṅkhāto kāyova viññatti ‘kāyaviññatti’.",
  "atk-abh01a:2113_5": "Kāyavipphandanena adhippāyaviññāpanahetuttā,",
  "atk-abh01a:2113_6": "sayañca tathā viññeyyattā kāyena viññattītipi ‘kāyaviññatti’.",
  "atk-abh01a:2114_0": "Kusalacittassa vātiādīsu aṭṭhahi kāmāvacarehi abhiññācittena cāti navahi kusalacittehi kusalacittassa vā,",
  "atk-abh01a:2114_1": "dvādasahipi akusalacittehi akusalacittassa vā,",
  "atk-abh01a:2114_2": "aṭṭhahi mahākiriyehi dvīhi ahetukakiriyehi abhiññāppattena ekena rūpāvacarakiriyenāti ekādasahi kiriyacittehi abyākatacittassa vā.",
  "atk-abh01a:2114_3": "Ito aññāni hi cittāni viññattiṃ na janenti.",
  "atk-abh01a:2114_4": "Sekkhāsekkhaputhujjanānaṃ pana ettakeheva cittehi viññatti hotīti etesaṃ kusalādīnaṃ vasena tīhi padehi ‘hetuto’ dassitā.",
  "atk-abh01a:2115_0": "Idāni chahi padehi ‘phalato’ dassetuṃ abhikkamantassa vātiādi vuttaṃ.",
  "atk-abh01a:2115_1": "Abhikkamādayo hi viññattivasena pavattattā viññattiphalaṃ nāma.",
  "atk-abh01a:2115_2": "Tattha ‘abhikkamantassā’ti purato kāyaṃ abhiharantassa.",
  "atk-abh01a:2115_3": "Paṭikkamantassāti pacchato paccāharantassa.",
  "atk-abh01a:2115_4": "Ālokentassāti ujukaṃ pekkhantassa.",
  "atk-abh01a:2115_5": "Vilokentassāti ito cito ca pekkhantassa.",
  "atk-abh01a:2115_6": "Samiñjentassāti sandhayo saṅkocentassa.",
  "atk-abh01a:2115_7": "Pasārentassāti sandhayo paṭipaṇāmentassa.",
  "atk-abh01a:2116_0": "Idāni chahi padehi ‘sabhāvato’ dassetuṃ kāyassa thambhanāti ādi vuttaṃ.",
  "atk-abh01a:2116_1": "Tattha ‘kāyassā’ti sarīrassa.",
  "atk-abh01a:2116_2": "Kāyaṃ thambhetvā thaddhaṃ karotīti thambhanā.",
  "atk-abh01a:2116_3": "Tameva upasaggena vaḍḍhetvā santhambhanāti āha.",
  "atk-abh01a:2116_4": "Balavatarā vā thambhanā ‘santhambhanā’.",
  "atk-abh01a:2116_5": "Santhambhitattanti santhambhitabhāvo.",
  "atk-abh01a:2116_6": "Viññāpanavasena viññatti.",
  "atk-abh01a:2116_7": "Viññāpanāti viññāpanākāro.",
  "atk-abh01a:2116_8": "Viññāpitabhāvo viññāpitattaṃ.",
  "atk-abh01a:2116_9": "Sesamettha yaṃ vattabbaṃ taṃ heṭṭhā dvārakathāyaṃ vuttameva.",
  "atk-abh01a:2116_10": "Tathā vacīviññattiyaṃ.",
  "atk-abh01a:2117_0": "636.",
  "atk-abh01a:2117_1": "Vacīviññattītipadassa pana niddesapadānañca attho tattha na vutto,",
  "atk-abh01a:2117_2": "so evaṃ veditabbo –",
  "atk-abh01a:2117_3": "vācāya attano bhāvaṃ viññāpentānaṃ tiracchānehipi purisānaṃ,",
  "atk-abh01a:2117_4": "purisehi vā tiracchānānampi,",
  "atk-abh01a:2117_5": "vacīgahaṇānusārena gahitāya etāya bhāvo viññāyatīti viññatti.",
  "atk-abh01a:2117_6": "Sayañca vacīgahaṇānusārena viññāyatītipi viññatti.",
  "atk-abh01a:2117_7": "“Sādhu vācāya saṃvaro”tiādīsu āgatā copanasaṅkhātā vacī eva viññatti ‘vacīviññatti’.",
  "atk-abh01a:2117_8": "Vacīghosena adhippāyaviññāpanahetuttā sayañca tathāviññeyyattā vācāya viññattītipi ‘vacīviññatti’.",
  "atk-abh01a:2117_9": "Vācā girātiādīsu vuccatīti ‘vācā’.",
  "atk-abh01a:2117_10": "Giriyatīti ‘girā’.",
  "atk-abh01a:2117_11": "Byappathoti vākyabhedo.",
  "atk-abh01a:2117_12": "Vākyañca taṃ patho ca atthaṃ ñātukāmānaṃ ñāpetukāmānañcātipi ‘byappatho’.",
  "atk-abh01a:2117_13": "Udīriyatīti udīraṇaṃ.",
  "atk-abh01a:2117_14": "Ghussatīti ghoso.",
  "atk-abh01a:2117_15": "Kariyatīti kammaṃ.",
  "atk-abh01a:2117_16": "Ghosova kammaṃ ghosakammaṃ.",
  "atk-abh01a:2117_17": "Nānappakārehi kato ghosoti attho.",
  "atk-abh01a:2117_18": "Vaciyā bhedo vacībhedo.",
  "atk-abh01a:2117_19": "So pana ‘na bhaṅgo,",
  "atk-abh01a:2117_20": "pabhedagatā vācā evā’ti ñāpanatthaṃ vācā vacībhedoti vuttaṃ.",
  "atk-abh01a:2117_21": "Imehi sabbehipi padehi ‘saddavācāva’ dassitā.",
  "atk-abh01a:2117_22": "Idāni tāya vācāya saddhiṃ yojetvā heṭṭhā vuttatthānaṃ viññattiādīnaṃ padānaṃ vasena tīhākārehi sabhāvato",
  "atk-abh01a:2117_23": "taṃ dassetuṃ yā tāya vācāya viññattītiādi vuttaṃ.",
  "atk-abh01a:2117_24": "Taṃ heṭṭhā vuttanayattā uttānatthameva.",
  "atk-abh01a:2118_0": "Idāni viññattisamuṭṭhāpakacittesu asammohatthaṃ dvattiṃsa chabbīsa ekūnavīsati soḷasa pacchimānīti idaṃ pakiṇṇakaṃ veditabbaṃ –",
  "atk-abh01a:2118_1": "dvattiṃsa cittāni hi rūpaṃ samuṭṭhāpenti,",
  "atk-abh01a:2118_2": "iriyāpathampi upatthambhenti,",
  "atk-abh01a:2118_3": "duvidhampi viññattiṃ janenti.",
  "atk-abh01a:2118_4": "Chabbīsati viññattimeva na janenti,",
  "atk-abh01a:2118_5": "itaradvayaṃ karonti.",
  "atk-abh01a:2118_6": "Ekūnavīsati rūpameva samuṭṭhāpenti,",
  "atk-abh01a:2118_7": "itaradvayaṃ na karonti.",
  "atk-abh01a:2118_8": "Soḷasa imesu tīsu ekampi na karonti.",
  "atk-abh01a:2119_0": "Tattha dvattiṃsāti heṭṭhā vuttāneva kāmāvacarato aṭṭha kusalāni,",
  "atk-abh01a:2119_1": "dvādasa akusalāni,",
  "atk-abh01a:2119_2": "kiriyato dasa cittāni,",
  "atk-abh01a:2119_3": "sekkhaputhujjanānaṃ abhiññācittaṃ,",
  "atk-abh01a:2119_4": "khīṇāsavānaṃ abhiññācittanti.",
  "atk-abh01a:2119_5": "Chabbīsāti rūpāvacarato pañca kusalāni,",
  "atk-abh01a:2119_6": "pañca kiriyāni,",
  "atk-abh01a:2119_7": "arūpāvacarato cattāri kusalāni,",
  "atk-abh01a:2119_8": "cattāri kiriyāni,",
  "atk-abh01a:2119_9": "cattāri maggacittāni,",
  "atk-abh01a:2119_10": "cattāri phalacittānīti.",
  "atk-abh01a:2119_11": "Ekūnavīsatīti kāmāvacarakusalavipākato ekādasa,",
  "atk-abh01a:2119_12": "akusalavipākato dve,",
  "atk-abh01a:2119_13": "kiriyato kiriyamanodhātu,",
  "atk-abh01a:2119_14": "rūpāvacarato pañca vipākacittānīti.",
  "atk-abh01a:2119_15": "Soḷasāti dve pañcaviññāṇāni,",
  "atk-abh01a:2119_16": "sabbasattānaṃ paṭisandhicittaṃ,",
  "atk-abh01a:2119_17": "khīṇāsavānaṃ cuticittaṃ,",
  "atk-abh01a:2119_18": "arūpe cattāri vipākacittānīti.",
  "atk-abh01a:2119_19": "Imāni soḷasa rūpiriyāpathaviññattīsu ekampi na karonti.",
  "atk-abh01a:2119_20": "Aññānipi bahūni arūpe uppannāni anokāsagatattā rūpaṃ na samuṭṭhāpenti.",
  "atk-abh01a:2119_21": "Na tāneva,",
  "atk-abh01a:2119_22": "kāyavacīviññattiyopi.",
  "atk-abh01a:2120_0": "637.",
  "atk-abh01a:2120_1": "Ākāsadhātuniddese na kassati,",
  "atk-abh01a:2120_2": "na nikassati,",
  "atk-abh01a:2120_3": "kasituṃ vā chindituṃ vā bhindituṃ vā na sakkāti ākāso.",
  "atk-abh01a:2120_4": "Ākāsova ākāsagataṃ,",
  "atk-abh01a:2120_5": "kheḷagatādi viya.",
  "atk-abh01a:2120_6": "Ākāsoti vā gatanti ‘ākāsagataṃ’.",
  "atk-abh01a:2120_7": "Na haññatīti aghaṃ,",
  "atk-abh01a:2120_8": "aghaṭṭanīyanti attho.",
  "atk-abh01a:2120_9": "Aghameva aghagataṃ.",
  "atk-abh01a:2120_10": "Chiddaṭṭhena vivaro.",
  "atk-abh01a:2120_11": "Vivarova vivaragataṃ.",
  "atk-abh01a:2120_12": "Asamphuṭṭhaṃ catūhi mahābhūtehīti etehi asamphuṭṭhaṃ nijjaṭākāsaṃva kathitaṃ.",
  "atk-abh01a:2120_13": "Lakkhaṇādito pana rūpaparicchedalakkhaṇā ākāsadhātu,",
  "atk-abh01a:2120_14": "rūpapariyantappakāsanarasā,",
  "atk-abh01a:2120_15": "rūpamariyādapaccupaṭṭhānā asamphuṭṭhabhāvachiddavivarabhāvapaccupaṭṭhānā vā,",
  "atk-abh01a:2120_16": "paricchinnarūpapadaṭṭhānā,",
  "atk-abh01a:2120_17": "yāya paricchinnesu rūpesu ‘idamito uddhaṃ adho tiriya’nti ca hoti.",
  "atk-abh01a:2121_0": "638.",
  "atk-abh01a:2121_1": "Ito pare rūpassalahutādīnaṃ niddesā cittassalahutādīsu vuttanayeneva veditabbā.",
  "atk-abh01a:2121_2": "Lakkhaṇādito panettha adandhatālakkhaṇā rūpassa lahutā,",
  "atk-abh01a:2121_3": "rūpānaṃ garubhāvavinodanarasā,",
  "atk-abh01a:2121_4": "lahuparivattitāpaccupaṭṭhānā,",
  "atk-abh01a:2121_5": "lahurūpapadaṭṭhānā.",
  "atk-abh01a:2121_6": "Athaddhatālakkhaṇā rūpassa mudutā,",
  "atk-abh01a:2121_7": "rūpānaṃ thaddhabhāvavinodanarasā,",
  "atk-abh01a:2121_8": "sabbakiriyāsu avirodhitāpaccupaṭṭhānā,",
  "atk-abh01a:2121_9": "mudurūpapadaṭṭhānā.",
  "atk-abh01a:2121_10": "Sarīrakiriyānukūlakammaññabhāvalakkhaṇā rūpassa kammaññatā,",
  "atk-abh01a:2121_11": "akammaññatāvinodanarasā,",
  "atk-abh01a:2121_12": "adubbalabhāvapaccupaṭṭhānā,",
  "atk-abh01a:2121_13": "kammaññarūpapadaṭṭhānā.",
  "atk-abh01a:2122_0": "Etā pana tisso na aññamaññaṃ vijahanti.",
  "atk-abh01a:2122_1": "Evaṃ santepi yo arogino viya rūpānaṃ lahubhāvo,",
  "atk-abh01a:2122_2": "adandhatālahuparivattippakāro,",
  "atk-abh01a:2122_3": "rūpadandhattakaradhātukkhobhapaṭipakkhapaccayasamuṭṭhāno,",
  "atk-abh01a:2122_4": "so rūpavikāro ‘rūpassalahutā’.",
  "atk-abh01a:2122_5": "Yo suparimadditacammasseva rūpānaṃ mudubhāvo sabbakiriyāvisesesu sarasavattanabhāvo vasavattanabhāvamaddavappakāro",
  "atk-abh01a:2122_6": "rūpathaddhattakaradhātukkhobhapaṭipakkhapaccayasamuṭṭhāno,",
  "atk-abh01a:2122_7": "so rūpavikāro ‘rūpassa mudutā’.",
  "atk-abh01a:2122_8": "Yo pana sudhantasuvaṇṇasseva rūpānaṃ kammaññabhāvo sarīrakiriyānukūlabhāvappakāro sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno,",
  "atk-abh01a:2122_9": "so rūpavikāro ‘rūpassa kammaññatā’ti.",
  "atk-abh01a:2122_10": "Evametāsaṃ viseso veditabbo.",
  "atk-abh01a:2123_0": "Etā pana tissopi kammaṃ kātuṃ na sakkoti,",
  "atk-abh01a:2123_1": "āhārādayova karonti.",
  "atk-abh01a:2123_2": "Tathā hi yogino ‘ajja amhehi bhojanasappāyaṃ laddhaṃ,",
  "atk-abh01a:2123_3": "kāyo no lahu mudu kammañño’ti vadanti.",
  "atk-abh01a:2123_4": "‘Ajja utusappāyaṃ laddhaṃ,",
  "atk-abh01a:2123_5": "ajja amhākaṃ cittaṃ ekaggaṃ,",
  "atk-abh01a:2123_6": "kāyo no lahu mudu kammañño’ti vadantīti.",
  "atk-abh01a:2124_0": "641.",
  "atk-abh01a:2124_1": "Upacayasantatiniddesesu āyatanānanti aḍḍhekādasannaṃ rūpāyatanānaṃ.",
  "atk-abh01a:2124_2": "Ācayoti nibbatti.",
  "atk-abh01a:2124_3": "So rūpassa upacayoti yo āyatanānaṃ ācayo punappunaṃ nibbattamānānaṃ,",
  "atk-abh01a:2124_4": "sova rūpassa upacayo nāma hoti;",
  "atk-abh01a:2124_5": "vaḍḍhīti attho.",
  "atk-abh01a:2124_6": "Yo rūpassa upacayo sā rūpassa santatīti yā evaṃ upacitānaṃ rūpānaṃ vaḍḍhi,",
  "atk-abh01a:2124_7": "tato uttaritaraṃ pavattikāle sā rūpassa santati nāma hoti;",
  "atk-abh01a:2124_8": "pavattīti attho.",
  "atk-abh01a:2124_9": "Naditīre khatakūpasmiñhi udakuggamanakālo viya ācayo, nibbatti;",
  "atk-abh01a:2124_10": "paripuṇṇakālo viya upacayo, vaḍḍhi;",
  "atk-abh01a:2124_11": "ajjhottharitvā gamanakālo viya santati,",
  "atk-abh01a:2124_12": "pavattīti veditabbā.",
  "atk-abh01a:2125_0": "Evaṃ kiṃ kathitaṃ hotīti?",
  "atk-abh01a:2125_1": "Āyatanena hi ācayo kathito,",
  "atk-abh01a:2125_2": "ācayena āyatanaṃ kathitaṃ.",
  "atk-abh01a:2125_3": "Ācayova kathito āyatanameva kathitaṃ.",
  "atk-abh01a:2125_4": "Evampi kiṃ kathitaṃ hotīti?",
  "atk-abh01a:2125_5": "Catusantatirūpānaṃ ācayo upacayo nibbatti vaḍḍhi kathitā.",
  "atk-abh01a:2125_6": "Atthato hi ubhayampetaṃ jātirūpasseva adhivacanaṃ.",
  "atk-abh01a:2125_7": "Ākāranānattena pana veneyyavasena ca upacayo santatīti uddesadesanaṃ katvā yasmā ettha atthato nānattaṃ natthi,",
  "atk-abh01a:2125_8": "tasmā niddese “yo āyatanānaṃ ācayo so rūpassa upacayo,",
  "atk-abh01a:2125_9": "yo rūpassa upacayo sā rūpassa santatī”ti vuttaṃ.",
  "atk-abh01a:2126_0": "Yasmā ca ubhayampetaṃ jātirūpasseva adhivacanaṃ tasmā ettha ācayalakkhaṇo rūpassa upacayo,",
  "atk-abh01a:2126_1": "pubbantato rūpānaṃ ummujjāpanaraso,",
  "atk-abh01a:2126_2": "niyyātanapaccupaṭṭhāno paripuṇṇabhāvapaccupaṭṭhāno vā,",
  "atk-abh01a:2126_3": "upacitarūpapadaṭṭhāno.",
  "atk-abh01a:2126_4": "Pavattilakkhaṇā rūpassa santati,",
  "atk-abh01a:2126_5": "anuppabandharasā,",
  "atk-abh01a:2126_6": "anupacchedapaccupaṭṭhānā,",
  "atk-abh01a:2126_7": "anuppabandharūpapadaṭṭhānāti veditabbā.",
  "atk-abh01a:2127_0": "643.",
  "atk-abh01a:2127_1": "Jaratāniddese jīraṇakavasena jarā;",
  "atk-abh01a:2127_2": "ayamettha sabhāvaniddeso.",
  "atk-abh01a:2127_3": "Jīraṇākāro jīraṇatā.",
  "atk-abh01a:2127_4": "Khaṇḍiccanti ādayo tayo kālātikkame kiccaniddesā.",
  "atk-abh01a:2127_5": "Pacchimā dve pakatiniddesā.",
  "atk-abh01a:2127_6": "Ayañhi ‘jarā’ti iminā padena sabhāvato dīpitā;",
  "atk-abh01a:2127_7": "tenassāyaṃ sabhāvaniddeso.",
  "atk-abh01a:2127_8": "‘Jīraṇatā’ti iminā ākārato;",
  "atk-abh01a:2127_9": "tenassāyaṃ ākāraniddeso.",
  "atk-abh01a:2127_10": "Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-abh01a:2127_11": "Pāliccanti iminā kesalomānaṃ palitabhāvakaraṇakiccato.",
  "atk-abh01a:2127_12": "Valittacatāti iminā maṃsaṃ milāpetvā tace valibhāvakaraṇakiccato dīpitā.",
  "atk-abh01a:2127_13": "Tenassā ime ‘khaṇḍicca’ntiādayo tayo kālātikkame kiccaniddesā.",
  "atk-abh01a:2127_14": "Tehi imesaṃ vikārānaṃ dassanavasena pākaṭībhūtā pākaṭajarā dassitā.",
  "atk-abh01a:2127_15": "Yatheva hi udakassa vā aggino vā tiṇarukkhādīnaṃ saṃbhaggapalibhaggatāya vā jhāmatāya vā gatamaggo pākaṭo hoti,",
  "atk-abh01a:2127_16": "na ca so gatamaggo tāneva udakādīni,",
  "atk-abh01a:2127_17": "evameva jarāya dantādīsu khaṇḍiccādivasena gatamaggo pākaṭo,",
  "atk-abh01a:2127_18": "cakkhuṃ ummīletvāpi gayhati,",
  "atk-abh01a:2127_19": "na ca khaṇḍiccādīneva jarā.",
  "atk-abh01a:2127_20": "Na hi jarā cakkhuviññeyyā hoti.",
  "atk-abh01a:2128_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya āyukkhayacakkhādiindriyaparipākasaññitāya pakatiyā dīpitā.",
  "atk-abh01a:2128_1": "Tenassime pacchimā dve pakatiniddesāti veditabbā.",
  "atk-abh01a:2128_2": "Tattha yasmā jaraṃ pattassa āyu hāyati,",
  "atk-abh01a:2128_3": "tasmā jarā ‘āyuno saṃhānī’ti phalūpacārena vuttā.",
  "atk-abh01a:2128_4": "Yasmā ca daharakāle suppasannāni,",
  "atk-abh01a:2128_5": "sukhumampi attano visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni āluḷitāni avisadāni,",
  "atk-abh01a:2128_6": "oḷārikampi attano visayaṃ gahetuṃ asamatthāni honti,",
  "atk-abh01a:2128_7": "tasmā ‘indriyānaṃ paripāko’tipi phalūpacāreneva vuttā.",
  "atk-abh01a:2129_0": "Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-abh01a:2129_1": "Tattha dantādīsu khaṇḍabhāvādidassanato rūpadhammesu jarā pākaṭajarā nāma.",
  "atk-abh01a:2129_2": "Arūpadhammesu pana jarā tādisassa vikārassa adassanato paṭicchannajarā nāma.",
  "atk-abh01a:2129_3": "Puna avīci savīcīti evampi duvidhā hoti.",
  "atk-abh01a:2129_4": "Tattha maṇikanakarajatapavāḷacandimasūriyādīnaṃ viya,",
  "atk-abh01a:2129_5": "mandadasakādīsu pāṇīnaṃ viya ca,",
  "atk-abh01a:2129_6": "pupphaphalapallavādīsu ca apāṇīnaṃ viya,",
  "atk-abh01a:2129_7": "antarantarā vaṇṇavisesādīnaṃ duviññeyyattā jarā avīcijarā nāma;",
  "atk-abh01a:2129_8": "nirantarajarāti attho.",
  "atk-abh01a:2129_9": "Tato aññesu pana yathāvuttesu antarantarā vaṇṇavisesādīnaṃ suviññeyyattā jarā savīcijarā nāmāti veditabbā.",
  "atk-abh01a:2130_0": "Lakkhaṇāditopi rūpaparipākalakkhaṇā rūpassa jaratā,",
  "atk-abh01a:2130_1": "upanayanarasā,",
  "atk-abh01a:2130_2": "sabhāvānapagamepi navabhāvāpagamapaccupaṭṭhānā,",
  "atk-abh01a:2130_3": "vīhipurāṇabhāvo viya paripaccamānarūpapadaṭṭhānāti veditabbā.",
  "atk-abh01a:2131_0": "644.",
  "atk-abh01a:2131_1": "Aniccatāniddese khayagamanavasena khayo,",
  "atk-abh01a:2131_2": "vayagamanavasena vayo,",
  "atk-abh01a:2131_3": "bhijjanavasena bhedo. Atha vā,",
  "atk-abh01a:2131_4": "yasmā taṃ patvā rūpaṃ khīyati, veti,",
  "atk-abh01a:2131_5": "bhijjati ca,",
  "atk-abh01a:2131_6": "tasmā khīyati etasminti ‘khayo’,",
  "atk-abh01a:2131_7": "veti etasminti ‘vayo’,",
  "atk-abh01a:2131_8": "bhijjati etasminti ‘bhedo’.",
  "atk-abh01a:2131_9": "Upasaggavasena padaṃ vaḍḍhetvā bhedova paribhedo.",
  "atk-abh01a:2131_10": "Hutvā abhāvaṭṭhena,",
  "atk-abh01a:2131_11": "na niccanti aniccaṃ.",
  "atk-abh01a:2131_12": "Tassa bhāvo aniccatā.",
  "atk-abh01a:2131_13": "Antaradhāyati etthāti antaradhānaṃ.",
  "atk-abh01a:2131_14": "Maraṇañhi patvā rūpaṃ antaradhāyati,",
  "atk-abh01a:2131_15": "adassanaṃ gacchati.",
  "atk-abh01a:2131_16": "Na kevalañca rūpameva,",
  "atk-abh01a:2131_17": "sabbepi pañcakkhandhā.",
  "atk-abh01a:2131_18": "Tasmā pañcannampi khandhānaṃ aniccatāya idameva lakkhaṇanti veditabbaṃ.",
  "atk-abh01a:2131_19": "Lakkhaṇādito pana paribhedalakkhaṇā rūpassa aniccatā,",
  "atk-abh01a:2131_20": "saṃsīdanarasā,",
  "atk-abh01a:2131_21": "khayavayapaccupaṭṭhānā,",
  "atk-abh01a:2131_22": "paribhijjamānarūpapadaṭṭhānāti veditabbā.",
  "atk-abh01a:2132_0": "Heṭṭhā jāti gahitā jarā gahitā,",
  "atk-abh01a:2132_1": "imasmiṃ ṭhāne maraṇaṃ gahitaṃ.",
  "atk-abh01a:2132_2": "Ime tayo dhammā imesaṃ sattānaṃ ukkhittāsikapaccāmittasadisā.",
  "atk-abh01a:2132_3": "Yathā hi purisassa tayo paccāmittā otāraṃ gavesamānā vicareyyuṃ.",
  "atk-abh01a:2132_4": "Tesu eko evaṃ vadeyya –",
  "atk-abh01a:2132_5": "‘etaṃ nīharitvā aṭavipavesanaṃ mayhaṃ bhāro hotū’ti.",
  "atk-abh01a:2132_6": "Dutiyo ‘aṭavigatakāle pothetvā pathaviyaṃ pātanaṃ mayhaṃ bhāro’ti.",
  "atk-abh01a:2132_7": "Tatiyo ‘pathavigatakālato paṭṭhāya asinā sīsacchedanaṃ mayhaṃ bhāro’ti.",
  "atk-abh01a:2132_8": "Evarūpā ime jāti ādayo.",
  "atk-abh01a:2132_9": "Nīharitvā aṭavipavesanapaccāmittasadisā hettha jāti,",
  "atk-abh01a:2132_10": "tasmiṃ tasmiṃ ṭhāne nibbattāpanato.",
  "atk-abh01a:2132_11": "Aṭavigataṃ pothetvā pathaviyaṃ pātanapaccāmittasadisā jarā,",
  "atk-abh01a:2132_12": "nibbattakkhandhānaṃ dubbalaparādhīnamañcaparāyaṇabhāvakaraṇato.",
  "atk-abh01a:2132_13": "Pathavigatassa asinā sīsacchedakapaccāmittasadisaṃ maraṇaṃ,",
  "atk-abh01a:2132_14": "jarāppattānaṃ khandhānaṃ jīvitakkhayapāpanatoti.",
  "atk-abh01a:2133_0": "645.",
  "atk-abh01a:2133_1": "Kabaḷīkārāhāraniddese kabaḷaṃ karīyatīti kabaḷīkāro.",
  "atk-abh01a:2133_2": "Āharīyatīti āhāro.",
  "atk-abh01a:2133_3": "Kabaḷaṃ katvā ajjhoharīyatīti attho.",
  "atk-abh01a:2133_4": "Rūpaṃ vā āharatītipi ‘āhāro’.",
  "atk-abh01a:2133_5": "Evaṃ vatthuvasena nāmaṃ uddharitvā puna vatthuvasenevetaṃ pabhedato dassetuṃ odano kummāsotiādi vuttaṃ.",
  "atk-abh01a:2133_6": "Odanādīni hi phāṇitapariyantāni dvādasa idhādhippetassa āhārassa vatthūni.",
  "atk-abh01a:2133_7": "Pāḷiyaṃ anāgatāni mūlaphalādīni yevāpanakaṃ paviṭṭhāni.",
  "atk-abh01a:2134_0": "Idāni tāni mūlaphalādīni kattabbato dassetuṃ yamhi yamhi janapadetiādimāha.",
  "atk-abh01a:2134_1": "Tattha mukhena asitabbaṃ bhuñjitabbanti mukhāsiyaṃ.",
  "atk-abh01a:2134_2": "Dantehi vikhāditabbanti dantavikhādanaṃ.",
  "atk-abh01a:2134_3": "Galena ajjhoharitabbanti galajjhoharaṇīyaṃ.",
  "atk-abh01a:2134_4": "Idāni taṃ kiccavasena dassetuṃ kucchivitthambhananti āha.",
  "atk-abh01a:2134_5": "Tañhi mūlaphalādi odanakummāsādi vā ajjhohaṭaṃ kucchiṃ vitthambheti.",
  "atk-abh01a:2134_6": "Idamassa kiccaṃ.",
  "atk-abh01a:2134_7": "Yāya ojāya sattā yāpentīti heṭṭhā sabbapadehi savatthukaṃ āhāraṃ dassetvā idāni nibbaṭṭitaojameva dassetuṃ idaṃ vuttaṃ.",
  "atk-abh01a:2135_0": "Kiṃ panettha vatthussa kiccaṃ?",
  "atk-abh01a:2135_1": "Kiṃ ojāya?",
  "atk-abh01a:2135_2": "Parissayaharaṇapālanāni.",
  "atk-abh01a:2135_3": "Vatthuhi parissayaṃ harati pāletuṃ na sakkoti,",
  "atk-abh01a:2135_4": "ojā pāleti parissayaṃ harituṃ na sakkoti.",
  "atk-abh01a:2135_5": "Dvepi ekato hutvā pāletumpi sakkonti parissayampi harituṃ.",
  "atk-abh01a:2135_6": "Ko panesa parissayo nāma?",
  "atk-abh01a:2135_7": "Kammajatejo.",
  "atk-abh01a:2135_8": "Antokucchiyañhi odanādivatthusmiṃ asati,",
  "atk-abh01a:2135_9": "kammajatejo uṭṭhahitvā udarapaṭalaṃ gaṇhāti,",
  "atk-abh01a:2135_10": "‘chātomhi,",
  "atk-abh01a:2135_11": "āhāraṃ me dethā’ti vadāpeti.",
  "atk-abh01a:2135_12": "Bhuttakāle udarapaṭalaṃ muñcitvā vatthuṃ gaṇhāti.",
  "atk-abh01a:2135_13": "Atha satto ekaggo hoti.",
  "atk-abh01a:2136_0": "Yathā hi chāyārakkhaso chāyaṃ paviṭṭhaṃ gahetvā devasaṅkhalikāya bandhitvā attano bhavane modanto chātakāle āgantvā sīse ḍaṃsati.",
  "atk-abh01a:2136_1": "So ḍaṭṭhattā viravati.",
  "atk-abh01a:2136_2": "Taṃ viravaṃ sutvā ‘dukkhappatto ettha atthī’ti tato tato manussā āgacchanti.",
  "atk-abh01a:2136_3": "So āgatāgate gahetvā khāditvā bhavane modati.",
  "atk-abh01a:2136_4": "Evaṃsampadamidaṃ veditabbaṃ.",
  "atk-abh01a:2136_5": "Chāyārakkhaso viya hi kammajatejo,",
  "atk-abh01a:2136_6": "devasaṅkhalikāya bandhitvā ṭhapitasatto viya udarapaṭalaṃ,",
  "atk-abh01a:2136_7": "puna āgatamanussā viya odanādivatthu,",
  "atk-abh01a:2136_8": "otaritvā sīse ḍaṃsanaṃ viya kammajatejassa vatthuto muttassa udarapaṭalaggahaṇaṃ,",
  "atk-abh01a:2136_9": "ḍaṭṭhassa viravanakālo viya ‘āhāraṃ dethā’ti vacanakālo,",
  "atk-abh01a:2136_10": "tāya saññāya āgatāgate gahetvā khāditvā bhavane modanakālo viya kammajatejena udarapaṭalaṃ muñcitvā vatthusmiṃ gahite ekaggacittatā.",
  "atk-abh01a:2137_0": "Tattha oḷārike vatthusmiṃ ojā mandā hoti.",
  "atk-abh01a:2137_1": "Sukhume balavatī.",
  "atk-abh01a:2137_2": "Kudrūsakabhattādīni hi bhuñjitvā muhutteneva chāto hoti.",
  "atk-abh01a:2137_3": "Sappiādīni pivitvā ṭhitassa divasampi bhattaṃ na ruccati.",
  "atk-abh01a:2137_4": "Ettha ca upādāyupādāya oḷārikasukhumatā veditabbā.",
  "atk-abh01a:2137_5": "Kumbhīlānañhi āhāraṃ upādāya morānaṃ āhāro sukhumo.",
  "atk-abh01a:2137_6": "Kumbhīlā kira pāsāṇe gilanti.",
  "atk-abh01a:2137_7": "Te ca nesaṃ kucchippattā vilīyanti.",
  "atk-abh01a:2137_8": "Morā sappavicchikādipāṇe khādanti.",
  "atk-abh01a:2137_9": "Morānaṃ pana āhāraṃ upādāya taracchānaṃ āhāro sukhumo.",
  "atk-abh01a:2137_10": "Te kira tivassachaḍḍitāni visāṇāni ceva aṭṭhīni ca khādanti.",
  "atk-abh01a:2137_11": "Tāni ca nesaṃ kheḷena temitamattāneva kandamūlaṃ viya mudukāni honti.",
  "atk-abh01a:2137_12": "Taracchānampi āhāramupādāya hatthīnaṃ āhāro sukhumo.",
  "atk-abh01a:2137_13": "Te hi nānārukkhasākhādayo khādanti.",
  "atk-abh01a:2137_14": "Hatthīnaṃ āhārato gavayagokaṇṇamigādīnaṃ āhāro sukhumo.",
  "atk-abh01a:2137_15": "Te kira nissārāni nānārukkhapaṇṇādīni khādanti.",
  "atk-abh01a:2137_16": "Tesampi āhārato gunnaṃ āhāro sukhumo.",
  "atk-abh01a:2137_17": "Te allasukkhatiṇāni khādanti.",
  "atk-abh01a:2137_18": "Tesampi āhārato sasānaṃ āhāro sukhumo.",
  "atk-abh01a:2137_19": "Sasānaṃ āhārato sakuṇānaṃ āhāro sukhumo.",
  "atk-abh01a:2137_20": "Sakuṇānaṃ āhārato paccantavāsīnaṃ āhāro sukhumo.",
  "atk-abh01a:2137_21": "Paccantavāsīnaṃ āhārato gāmabhojakānaṃ āhāro sukhumo.",
  "atk-abh01a:2137_22": "Gāmabhojakānaṃ āhārato rājarājamahāmattānaṃ āhāro sukhumo.",
  "atk-abh01a:2137_23": "Tesampi āhārato cakkavattino āhāro sukhumo.",
  "atk-abh01a:2137_24": "Cakkavattino āhārato bhummadevānaṃ āhāro sukhumo.",
  "atk-abh01a:2137_25": "Bhummadevānaṃ āhārato cātumahārājikānaṃ āhāro sukhumo.",
  "atk-abh01a:2137_26": "Evaṃ yāva paranimmitavasavattīnaṃ āhāro vitthāretabbo.",
  "atk-abh01a:2137_27": "Tesaṃ panāhāro sukhumotveva niṭṭhaṃ patto.",
  "atk-abh01a:2138_0": "Lakkhaṇāditopi ojālakkhaṇo kabaḷīkāro āhāro,",
  "atk-abh01a:2138_1": "rūpāharaṇaraso,",
  "atk-abh01a:2138_2": "upatthambhanapaccupaṭṭhāno,",
  "atk-abh01a:2138_3": "kabaḷaṃ katvā āharitabbavatthupadaṭṭhānoti veditabbo.",
  "atk-abh01a:2139_0": "646.",
  "atk-abh01a:2139_1": "Noupādāniddese yathā upādārūpaṃ upādiyateva,",
  "atk-abh01a:2139_2": "na aññena upādiyati,",
  "atk-abh01a:2139_3": "evametaṃ na upādiyatevāti noupādā.",
  "atk-abh01a:2140_0": "647.",
  "atk-abh01a:2140_1": "Phusitabbanti phoṭṭhabbaṃ.",
  "atk-abh01a:2140_2": "Phusitvā jānitabbanti attho.",
  "atk-abh01a:2140_3": "Phoṭṭhabbañca taṃ āyatanañcāti phoṭṭhabbāyatanaṃ.",
  "atk-abh01a:2140_4": "Āpo ca taṃ nissattasuññatasabhāvaṭṭhena dhātu cāti āpodhātu.",
  "atk-abh01a:2140_5": "Idāni yasmā tīṇi rūpāni phusitvā jānitabbāni tasmā tāni bhājetvā dassetuṃ katamaṃ taṃ rūpaṃ phoṭṭhabbāyatanaṃ?",
  "atk-abh01a:2140_6": "Pathavīdhātūtiādimāha.",
  "atk-abh01a:2140_7": "Tattha kakkhaḷattalakkhaṇā pathavīdhātu,",
  "atk-abh01a:2140_8": "patiṭṭhānarasā,",
  "atk-abh01a:2140_9": "sampaṭicchanapaccupaṭṭhānā.",
  "atk-abh01a:2140_10": "Tejodhātu uṇhattalakkhaṇā,",
  "atk-abh01a:2140_11": "paripācanarasā,",
  "atk-abh01a:2140_12": "maddavānuppadānapaccupaṭṭhānā.",
  "atk-abh01a:2140_13": "Vāyodhātu vitthambhanalakkhaṇā,",
  "atk-abh01a:2140_14": "samudīraṇarasā,",
  "atk-abh01a:2140_15": "abhinīhārapaccupaṭṭhānā.",
  "atk-abh01a:2140_16": "Purimā pana ‘āpodhātu’ paggharaṇalakkhaṇā,",
  "atk-abh01a:2140_17": "brūhanarasā,",
  "atk-abh01a:2140_18": "saṅgahapaccupaṭṭhānā.",
  "atk-abh01a:2140_19": "Ekekā cettha sesattayapadaṭṭhānāti veditabbā.",
  "atk-abh01a:2141_0": "Kakkhaḷanti thaddhaṃ.",
  "atk-abh01a:2141_1": "Mudukanti athaddhaṃ.",
  "atk-abh01a:2141_2": "Saṇhanti maṭṭhaṃ.",
  "atk-abh01a:2141_3": "Pharusanti kharaṃ.",
  "atk-abh01a:2141_4": "Sukhasamphassanti sukhavedanāpaccayaṃ iṭṭhaphoṭṭhabbaṃ.",
  "atk-abh01a:2141_5": "Dukkhasamphassanti dukkhavedanāpaccayaṃ aniṭṭhaphoṭṭhabbaṃ.",
  "atk-abh01a:2141_6": "Garukanti bhāriyaṃ.",
  "atk-abh01a:2141_7": "Lahukanti abhāriyaṃ,",
  "atk-abh01a:2141_8": "sallahukanti attho.",
  "atk-abh01a:2141_9": "Ettha ca ‘kakkhaḷaṃ mudukaṃ saṇhaṃ pharusaṃ garukaṃ lahuka’nti padehi pathavīdhātu eva bhājitā.",
  "atk-abh01a:2141_10": "“Yadāyaṃ kāyo āyusahagato ca hoti usmāsahagato ca viññāṇasahagato ca tadā lahutaro ca hoti mudutaro ca",
  "atk-abh01a:2141_11": "kammaññataro cā”ti suttepi lahumudubhūtaṃ pathavīdhātumeva sandhāya vuttaṃ.",
  "atk-abh01a:2142_0": "‘Sukhasamphassaṃ dukkhasamphassa’nti padadvayena pana tīṇipi mahābhūtāni bhājitāni.",
  "atk-abh01a:2142_1": "Pathavīdhātu hi sukhasamphassāpi atthi dukkhasamphassāpi.",
  "atk-abh01a:2142_2": "Tathā tejodhātuvāyodhātuyo.",
  "atk-abh01a:2142_3": "Tattha sukhasamphassā pathavīdhātu mudutaluṇahatthe dahare pāde sambāhante assādetvā assādetvā ‘sambāha tāta,",
  "atk-abh01a:2142_4": "sambāha tātā’ti vadāpanākāraṃ karoti.",
  "atk-abh01a:2142_5": "Sukhasamphassā tejodhātu sītasamaye aṅgārakapallaṃ āharitvā gattaṃ sedente assādetvā assādetvā ‘sedehi tāta,",
  "atk-abh01a:2142_6": "sedehi tātā’ti vadāpanākāraṃ karoti.",
  "atk-abh01a:2142_7": "Sukhasamphassā vāyodhātu uṇhasamaye vattasampanne dahare bījanena bījante assādetvā assādetvā ‘bīja tāta,",
  "atk-abh01a:2142_8": "bīja tātā’ti vadāpanākāraṃ karoti.",
  "atk-abh01a:2142_9": "Thaddhahatthe pana dahare pāde sambāhante aṭṭhīnaṃ bhijjanakālo viya hoti.",
  "atk-abh01a:2142_10": "Sopi ‘apehī’ti vattabbataṃ āpajjati.",
  "atk-abh01a:2142_11": "Uṇhasamaye aṅgārakapalle ābhate ‘apanehi na’nti vattabbaṃ hoti.",
  "atk-abh01a:2142_12": "Sītasamaye bījanena bījante ‘apehi,",
  "atk-abh01a:2142_13": "mā bījā’ti vattabbaṃ hoti.",
  "atk-abh01a:2142_14": "Evametāsaṃ sukhasamphassatā dukkhasamphassatā ca veditabbā.",
  "atk-abh01a:2143_0": "Yaṃ phoṭṭhabbaṃ anidassanaṃ sappaṭighantiādinā nayena vuttā pana catūhi catūhi nayehi paṭimaṇḍitā terasa",
  "atk-abh01a:2143_1": "vārā heṭṭhā rūpāyatanādīsu vuttanayeneva veditabbā.",
  "atk-abh01a:2144_0": "Kiṃ panetāni tīṇi mahābhūtāni ekappahāreneva āpāthaṃ āgacchanti udāhu noti?",
  "atk-abh01a:2144_1": "Āgacchanti.",
  "atk-abh01a:2144_2": "Evaṃ āgatāni kāyapasādaṃ ghaṭṭenti na ghaṭṭentīti?",
  "atk-abh01a:2144_3": "Ghaṭṭenti.",
  "atk-abh01a:2144_4": "Ekappahāreneva tāni ārammaṇaṃ katvā kāyaviññāṇaṃ uppajjati nuppajjatīti?",
  "atk-abh01a:2144_5": "Nuppajjati.",
  "atk-abh01a:2144_6": "Ābhujitavasena vā hi ussadavasena vā ārammaṇakaraṇaṃ hoti.",
  "atk-abh01a:2145_0": "Tattha ābhujitavasena tāva,",
  "atk-abh01a:2145_1": "pattasmiñhi odanena pūretvā ābhate ekaṃ sitthaṃ gahetvā thaddhaṃ vā mudukaṃ vāti vīmaṃsanto kiñcāpi tattha tejopi atthi vāyopi atthi,",
  "atk-abh01a:2145_2": "pathavīdhātumeva pana ābhujati.",
  "atk-abh01a:2145_3": "Uṇhodake hatthaṃ otāretvā vīmaṃsanto kiñcāpi tattha pathavīpi atthi vāyopi atthi,",
  "atk-abh01a:2145_4": "tejodhātumeva pana ābhujati.",
  "atk-abh01a:2145_5": "Uṇhasamaye vātapānaṃ vivaritvā vātena sarīraṃ paharāpento ṭhito mandamande vāte paharante kiñcāpi tattha pathavīpi atthi tejopi atthi,",
  "atk-abh01a:2145_6": "vāyodhātumeva pana ābhujati.",
  "atk-abh01a:2145_7": "Evaṃ ābhujitavasena ārammaṇaṃ karoti nāma.",
  "atk-abh01a:2146_0": "Yo pana upakkhalati vā sīsena vā rukkhaṃ paharati bhuñjanto vā sakkharaṃ ḍaṃsati,",
  "atk-abh01a:2146_1": "so kiñcāpi tattha tejopi atthi vāyopi atthi,",
  "atk-abh01a:2146_2": "ussadavasena pana pathavīdhātumeva ārammaṇaṃ karoti.",
  "atk-abh01a:2146_3": "Aggiṃ akkamantopi kiñcāpi tattha pathavīpi atthi vāyopi atthi,",
  "atk-abh01a:2146_4": "ussadavasena pana tejodhātumeva ārammaṇaṃ karoti.",
  "atk-abh01a:2146_5": "Balavavāte kaṇṇasakkhaliṃ paharitvā badhirabhāvaṃ karonte.",
  "atk-abh01a:2146_6": "Kiñcāpi tattha pathavīpi atthi tejopi atthi,",
  "atk-abh01a:2146_7": "ussadavasena pana vāyodhātumeva ārammaṇaṃ karoti.",
  "atk-abh01a:2147_0": "Yaṃkiñci dhātuṃ ārammaṇaṃ karontassa kāyaviññāṇampi ekappahārena nuppajjati.",
  "atk-abh01a:2147_1": "Sūcikalāpena viddhassa ekappahārena kāyo ghaṭṭiyati.",
  "atk-abh01a:2147_2": "Yasmiṃ yasmiṃ pana ṭhāne kāyapasādo ussanno hoti,",
  "atk-abh01a:2147_3": "tattha tattha kāyaviññāṇaṃ uppajjati.",
  "atk-abh01a:2147_4": "Yattha yatthāpi paṭighaṭṭananighaṃso balavā hoti tattha tattha paṭhamaṃ uppajjati.",
  "atk-abh01a:2147_5": "Kukkuṭapattena vaṇe dhoviyamāne aṃsuaṃsu kāyapasādaṃ ghaṭṭeti.",
  "atk-abh01a:2147_6": "Yattha yattha pana pasādo ussanno hoti,",
  "atk-abh01a:2147_7": "tattha tattheva kāyaviññāṇaṃ uppajjati.",
  "atk-abh01a:2147_8": "Evaṃ ussadavasena ārammaṇaṃ karoti.",
  "atk-abh01a:2147_9": "Ussadavaseneva ca kāyaviññāṇaṃ uppajjati nāma.",
  "atk-abh01a:2148_0": "Kathaṃ pana cittassa ārammaṇato saṅkanti hotīti?",
  "atk-abh01a:2148_1": "Dvīhākārehi hoti –",
  "atk-abh01a:2148_2": "ajjhāsayato vā visayādhimattato vā.",
  "atk-abh01a:2148_3": "Vihārapūjādīsu hi ‘tāni tāni cetiyāni ceva paṭimāyo ca vandissāmi,",
  "atk-abh01a:2148_4": "potthakammacittakammāni ca olokessāmī’ti ajjhāsayena gato ekaṃ vanditvā vā passitvā vā itarassa vandanatthāya",
  "atk-abh01a:2148_5": "vā dassanatthāya vā manaṃ katvā vanditumpi passitumpi gacchatiyeva,",
  "atk-abh01a:2148_6": "evaṃ ajjhāsayato saṅkamati nāma.",
  "atk-abh01a:2149_0": "Kelāsakūṭapaṭibhāgaṃ pana mahācetiyaṃ olokento ṭhitopi aparabhāge sabbatūriyesu paggahitesu rūpārammaṇaṃ vissajjetvā saddārammaṇaṃ saṅkamati.",
  "atk-abh01a:2149_1": "Manuññagandhesu pupphesu vā gandhesu vā ābhatesu saddārammaṇaṃ vissajjetvā gandhārammaṇaṃ saṅkamati.",
  "atk-abh01a:2149_2": "Evaṃ visayādhimattato saṅkamati nāma.",
  "atk-abh01a:2150_0": "651.",
  "atk-abh01a:2150_1": "Āpodhātuniddese āpoti sabhāvaniddeso.",
  "atk-abh01a:2150_2": "Āpova āpogataṃ.",
  "atk-abh01a:2150_3": "Sinehavasena sineho,",
  "atk-abh01a:2150_4": "sinehova sinehagataṃ.",
  "atk-abh01a:2150_5": "Bandhanattaṃ rūpassāti pathavīdhātuādikassa bhūtarūpassa bandhanabhāvo.",
  "atk-abh01a:2150_6": "Ayopiṇḍiādīni hi āpodhātu ābandhitvā baddhāni karoti.",
  "atk-abh01a:2150_7": "Tāya ābaddhattā tāni baddhāni nāma honti.",
  "atk-abh01a:2150_8": "Pāsāṇapabbatatālaṭṭhihatthidantagosiṅgādīsupi eseva nayo.",
  "atk-abh01a:2150_9": "Sabbāni hetāni āpodhātu eva ābandhitvā baddhāni karoti.",
  "atk-abh01a:2150_10": "Āpodhātuyā ābaddhattāva baddhāni honti.",
  "atk-abh01a:2151_0": "Kiṃ pana pathavīdhātu sesadhātūnaṃ patiṭṭhā hoti na hotīti hoti phusitvā hoti udāhu aphusitvā?",
  "atk-abh01a:2151_1": "Āpodhātu vā sesā ābandhamānā phusitvā ābandhati udāhu aphusitvāti?",
  "atk-abh01a:2151_2": "Pathavīdhātu tāva āpodhātuyā aphusitvāva patiṭṭhā hoti,",
  "atk-abh01a:2151_3": "tejodhātuyā ca vāyodhātuyā ca phusitvā.",
  "atk-abh01a:2151_4": "Āpodhātu pana pathavīdhātumpi tejovāyodhātuyopi aphusitvāva ābandhati.",
  "atk-abh01a:2151_5": "Yadi phusitvā ābandheyya phoṭṭhabbāyatanaṃ nāma bhaveyya.",
  "atk-abh01a:2152_0": "Tejodhātuvāyodhātūnampi sesadhātūsu sakasakakiccakaraṇe eseva nayo.",
  "atk-abh01a:2152_1": "Tejodhātu hi pathavīdhātuṃ phusitvā jhāpeti.",
  "atk-abh01a:2152_2": "Sā pana na uṇhā hutvā jhāyati.",
  "atk-abh01a:2152_3": "Yadi uṇhā hutvā jhāyeyya uṇhattalakkhaṇā nāma bhaveyya.",
  "atk-abh01a:2152_4": "Āpodhātuṃ pana aphusitvāva tāpeti.",
  "atk-abh01a:2152_5": "Sāpi tapamānā na uṇhā hutvā tapati.",
  "atk-abh01a:2152_6": "Yadi uṇhā hutvā tapeyya uṇhattalakkhaṇā nāma bhaveyya.",
  "atk-abh01a:2152_7": "Vāyodhātuṃ pana phusitvāva tāpeti.",
  "atk-abh01a:2152_8": "Sāpi tapamānā na uṇhā hutvā tapati.",
  "atk-abh01a:2152_9": "Yadi uṇhā hutvā tapeyya uṇhattalakkhaṇā nāma bhaveyya.",
  "atk-abh01a:2152_10": "Vāyodhātu pathavīdhātuṃ phusitvā vitthambheti,",
  "atk-abh01a:2152_11": "tathā tejodhātuṃ āpodhātuṃ pana aphusitvāva vitthambheti.",
  "atk-abh01a:2153_0": "Ucchurasaṃ pacitvā phāṇitapiṇḍe kariyamāne āpodhātu thaddhā hoti na hotīti? Na hoti.",
  "atk-abh01a:2153_1": "Sā hi paggharaṇalakkhaṇā.",
  "atk-abh01a:2153_2": "Pathavīdhātu kakkhaḷalakkhaṇā.",
  "atk-abh01a:2153_3": "Omattaṃ pana āpo adhimattapathavīgatikaṃ jātaṃ.",
  "atk-abh01a:2153_4": "Sā hi rasākārena ṭhitabhāvaṃ vijahati,",
  "atk-abh01a:2153_5": "lakkhaṇaṃ na vijahati.",
  "atk-abh01a:2153_6": "Phāṇitapiṇḍe vilīyamānepi pathavīdhātu na vilīyati.",
  "atk-abh01a:2153_7": "Kakkhaḷalakkhaṇā hi pathavīdhātu paggharaṇalakkhaṇā āpodhātu.",
  "atk-abh01a:2153_8": "Omattā pana pathavī adhimattaāpagatikā hoti.",
  "atk-abh01a:2153_9": "Sā piṇḍākārena ṭhitabhāvaṃ vijahati,",
  "atk-abh01a:2153_10": "lakkhaṇaṃ na vijahati.",
  "atk-abh01a:2153_11": "Catunnañhi mahābhūtānaṃ bhāvaññathattameva hoti,",
  "atk-abh01a:2153_12": "lakkhaṇaññathattaṃ nāma natthi.",
  "atk-abh01a:2153_13": "Tassa abhāvo aṭṭhānaparikappasuttena dīpito.",
  "atk-abh01a:2153_14": "Vuttañhetaṃ –",
  "atk-abh01a:2154_0": "“Siyā, ānanda,",
  "atk-abh01a:2154_1": "catunnaṃ mahābhūtānaṃ aññathattaṃ,",
  "atk-abh01a:2154_2": "pathavīdhātuyā…pe…",
  "atk-abh01a:2154_3": "vāyodhātuyā;",
  "atk-abh01a:2154_4": "na tveva buddhe aveccappasādena samannāgatassa ariyasāvakassa siyā aññathatta”nti.",
  "atk-abh01a:2155_0": "Ayañhettha attho – ānanda,",
  "atk-abh01a:2155_1": "kakkhaḷattalakkhaṇā pathavīdhātu parivattitvā paggharaṇalakkhaṇā āpodhātu nāma bhaveyya,",
  "atk-abh01a:2155_2": "ariyasāvakassa pana aññathattaṃ nāma natthīti.",
  "atk-abh01a:2155_3": "Evamettha aṭṭhānaparikappo āgato.",
  "atk-abh01a:2156_0": "652.",
  "atk-abh01a:2156_1": "Ito paresu upādiṇṇarūpādiniddesesu upādiṇṇapadādīnaṃ attho mātikākathāyaṃ vuttanayeneva veditabbo.",
  "atk-abh01a:2156_2": "Cakkhāyatanādīni heṭṭhā vitthāritāneva.",
  "atk-abh01a:2156_3": "Tattha tattha pana visesamattameva vakkhāma.",
  "atk-abh01a:2157_0": "Upādiṇṇaniddese tāva cakkhāyatanādīni ekantaupādiṇṇattā vuttāni.",
  "atk-abh01a:2157_1": "Yasmā pana rūpāyatanādīni upādiṇṇānipi atthi anupādiṇṇānipi,",
  "atk-abh01a:2157_2": "tasmā tāni yaṃ vā panāti saṅkhepato dassetvā puna kammassa katattā rūpāyatanantiādinā nayena vitthāritāni.",
  "atk-abh01a:2157_3": "Iminā upāyena sabbayevāpanakesu attho veditabbo.",
  "atk-abh01a:2158_0": "Kasmā pana ‘kammassa katattā’ti ca ‘na kammassa katattā’ti ca ubhinnampi niddese ‘jaratā ca aniccatā ca’ na gahitā,",
  "atk-abh01a:2158_1": "anupādiṇṇādīnaṃyeva niddesesu gahitāti?",
  "atk-abh01a:2158_2": "Na kammassa katattāti ettha tāva kammato aññapaccayasamuṭṭhānaṃ saṅgahitaṃ.",
  "atk-abh01a:2158_3": "‘Kammassa katattā’ti ettha kammasamuṭṭhānameva.",
  "atk-abh01a:2158_4": "Imāni ca dve rūpāni neva kammato na aññasmā rūpajanakapaccayā uppajjanti,",
  "atk-abh01a:2158_5": "tasmā na gahitāni.",
  "atk-abh01a:2158_6": "Sā ca nesaṃ anuppatti parato āvi bhavissati.",
  "atk-abh01a:2158_7": "Anupādiṇṇantiādīsu pana kevalaṃ anupādiṇṇādiggahaṇena kammādisamuṭṭhānatā paṭikkhittā,",
  "atk-abh01a:2158_8": "naaññapaccayasamuṭṭhānatā anuññātā.",
  "atk-abh01a:2158_9": "Tasmā tattha gahitānīti veditabbāni.",
  "atk-abh01a:2159_0": "666.",
  "atk-abh01a:2159_1": "Cittasamuṭṭhānaniddese kāyaviññatti vacīviññattīti idaṃ dvayaṃ yasmā ekantacittasamuṭṭhānāni bhūtāni upādāya paññāyati,",
  "atk-abh01a:2159_2": "tasmā vuttaṃ.",
  "atk-abh01a:2159_3": "Paramatthato pana tassa nissayabhūtāni bhūtāneva cittasamuṭṭhānāni,",
  "atk-abh01a:2159_4": "taṃnissitattā.",
  "atk-abh01a:2159_5": "Yathā aniccassa rūpassa jarāmaraṇaṃ aniccaṃ nāma hoti,",
  "atk-abh01a:2159_6": "evamidampi cittasamuṭṭhānaṃ nāma jātaṃ.",
  "atk-abh01a:2160_0": "668.",
  "atk-abh01a:2160_1": "Cittasahabhuniddesepi eseva nayo.",
  "atk-abh01a:2160_2": "Yāva cittaṃ tāva paññāyanato idameva dvayaṃ vuttaṃ.",
  "atk-abh01a:2160_3": "Na panetaṃ cittena saha bhūtāni viya,",
  "atk-abh01a:2160_4": "cetanādayo viya ca uppajjati.",
  "atk-abh01a:2161_0": "670.",
  "atk-abh01a:2161_1": "Cittānuparivattitāyapi eseva nayo.",
  "atk-abh01a:2161_2": "Yāva cittaṃ tāva paññāyanato eva hetaṃ dvayaṃ cittānuparivattīti vuttaṃ.",
  "atk-abh01a:2162_0": "674.",
  "atk-abh01a:2162_1": "Oḷārikanti vatthārammaṇabhūtattā saṃṅghaṭṭanavasena gahetabbato thūlaṃ.",
  "atk-abh01a:2162_2": "Vuttavipallāsato sukhumaṃ veditabbaṃ.",
  "atk-abh01a:2163_0": "676.",
  "atk-abh01a:2163_1": "Dūreti ghaṭṭanavasena aggahetabbattā dubbiññeyyabhāvena samīpe ṭhitampi dūre.",
  "atk-abh01a:2163_2": "Itaraṃ pana ghaṭṭanavasena gahetabbattā suviññeyyabhāvena dūre ṭhitampi santike.",
  "atk-abh01a:2163_3": "Cakkhāyatanādiniddesā heṭṭhā vuttanayeneva vitthārato veditabbā.",
  "atk-abh01a:2163_4": "Idaṃ tāva duvidhena rūpasaṅgahe visesamattaṃ.",
  "atk-abh01a:2163_5": "Tividhasaṅgaho uttānatthova.",
  "atk-abh01a:2164_0": "Catukkaniddesavaṇṇanā",
  "atk-abh01a:2165_0": "966.",
  "atk-abh01a:2165_1": "Catubbidhasaṅgahāvasāne diṭṭhādīnaṃ pacchimapadassa bhedābhāvena ādito paṭṭhāya pucchaṃ akatvāva rūpāyatanaṃ diṭṭhaṃ saddāyatanaṃ sutantiādi vuttaṃ.",
  "atk-abh01a:2165_2": "Tattha rūpāyatanaṃ cakkhunā oloketvā dakkhituṃ sakkāti ‘diṭṭhaṃ’ nāma jātaṃ.",
  "atk-abh01a:2165_3": "Saddāyatanaṃ sotena sutvā jānituṃ sakkāti ‘sutaṃ’ nāma jātaṃ.",
  "atk-abh01a:2165_4": "Gandhāyatanādittayaṃ ghānajivhākāyehi patvā gahetabbato munitvā jānitabbaṭṭhena mutaṃ nāma jātaṃ.",
  "atk-abh01a:2165_5": "Phusitvā viññāṇuppattikāraṇato ‘mutaṃ’ nāmātipi vuttaṃ.",
  "atk-abh01a:2165_6": "Sabbameva pana rūpaṃ manoviññāṇena jānitabbanti manasā viññātaṃ nāma jātaṃ.",
  "atk-abh01a:2166_0": "Pañcakaniddesavaṇṇanā",
  "atk-abh01a:2167_0": "967.",
  "atk-abh01a:2167_1": "Pañcavidhasaṅgahaniddese kakkhaḷanti thaddhaṃ.",
  "atk-abh01a:2167_2": "Kharameva kharagataṃ,",
  "atk-abh01a:2167_3": "pharusanti attho.",
  "atk-abh01a:2167_4": "Itare dvepi sabhāvaniddesā eva.",
  "atk-abh01a:2167_5": "Ajjhattanti niyakajjhattaṃ.",
  "atk-abh01a:2167_6": "Bahiddhāti bāhiraṃ.",
  "atk-abh01a:2167_7": "Upādiṇṇanti na kammasamuṭṭhānameva.",
  "atk-abh01a:2167_8": "Avisesena pana sarīraṭṭhakassetaṃ gahaṇaṃ.",
  "atk-abh01a:2167_9": "Sarīraṭṭhakañhi upādiṇṇaṃ vā hotu anupādiṇṇaṃ vā,",
  "atk-abh01a:2167_10": "ādinnagahitaparāmaṭṭhavasena sabbaṃ upādiṇṇameva nāma.",
  "atk-abh01a:2168_0": "969.",
  "atk-abh01a:2168_1": "Tejogatanti sabbatejesu gataṃ uṇhattalakkhaṇaṃ,",
  "atk-abh01a:2168_2": "tejo eva vā tejobhāvaṃ gatanti ‘tejogataṃ’.",
  "atk-abh01a:2168_3": "Usmāti usmākāro.",
  "atk-abh01a:2168_4": "Usmāgatanti usmābhāvaṃ gataṃ.",
  "atk-abh01a:2168_5": "Usmākārassevetaṃ nāmaṃ.",
  "atk-abh01a:2168_6": "Usumanti balavausmā.",
  "atk-abh01a:2168_7": "Usumameva usumabhāvaṃ gatanti usumagataṃ.",
  "atk-abh01a:2169_0": "970.",
  "atk-abh01a:2169_1": "Vāyanakavasena vāyo.",
  "atk-abh01a:2169_2": "Vāyova vāyobhāvaṃ gatattā vāyogataṃ.",
  "atk-abh01a:2169_3": "Thambhitattanti uppalanāḷatacādīnaṃ viya vātapuṇṇānaṃ thambhitabhāvo rūpassa.",
  "atk-abh01a:2170_0": "Chakkādiniddesavaṇṇanā",
  "atk-abh01a:2171_0": "972- 4.",
  "atk-abh01a:2171_1": "Chabbidhādisaṅgahānaṃ tiṇṇaṃ osānapadassa bhedābhāvato ādito paṭṭhāya apucchitvāva niddeso kato.",
  "atk-abh01a:2171_2": "Tattha cakkhuviññāṇena jānituṃ sakkāti cakkhuviññeyyaṃ…pe…",
  "atk-abh01a:2171_3": "manoviññāṇena jānituṃ sakkāti manoviññeyyaṃ.",
  "atk-abh01a:2171_4": "Tividhāya manodhātuyā jānituṃ sakkāti manodhātuviññeyyaṃ sabbaṃ rūpanti ettha yasmā ekaṃ rūpampi manoviññāṇadhātuyā ajānitabbaṃ nāma natthi,",
  "atk-abh01a:2171_5": "tasmā ‘sabbaṃ rūpa’nti vuttaṃ.",
  "atk-abh01a:2171_6": "Sammāsambuddhena hi abhidhammaṃ patvā nayaṃ kātuṃ yuttaṭṭhāne nayo akato nāma natthi.",
  "atk-abh01a:2171_7": "Idañca ekarūpassāpi manoviññāṇadhātuyā ajānitabbassa abhāvena nayaṃ kātuṃ yuttaṭṭhānaṃ nāma,",
  "atk-abh01a:2171_8": "tasmā nayaṃ karonto ‘sabbaṃ rūpa’nti āha.",
  "atk-abh01a:2172_0": "974.",
  "atk-abh01a:2172_1": "Sukhasamphassoti sukhavedanāpaṭilābhapaccayo.",
  "atk-abh01a:2172_2": "Dukkhasamphassoti dukkhavedanāpaṭilābhapaccayo.",
  "atk-abh01a:2172_3": "Idhāpi phoṭṭhabbārammaṇassa sukhadukkhassa sabbhāvato ayaṃ nayo dinno.",
  "atk-abh01a:2173_0": "Navakādiniddesavaṇṇanā",
  "atk-abh01a:2174_0": "975.",
  "atk-abh01a:2174_1": "Navake pana indriyarūpassa nāma atthitāya nayo dinno.",
  "atk-abh01a:2174_2": "Tasseva sappaṭighaappaṭighatāya dasake nayo dinno.",
  "atk-abh01a:2174_3": "Ekādasake aḍḍhekādasa āyatanāni vibhattāni.",
  "atk-abh01a:2174_4": "Tesaṃ niddesavārā heṭṭhā vuttanayena vitthārato veditabbā.",
  "atk-abh01a:2174_5": "Sesaṃ sabbattha uttānatthameva.",
  "atk-abh01a:2175_0": "Pakiṇṇakakathā",
  "atk-abh01a:2176_0": "Imesu pana rūpesu asammohatthaṃ samodhānaṃ samuṭṭhānaṃ parinipphannañca saṅkhatanti idaṃ ‘pakiṇṇakaṃ’ veditabbaṃ.",
  "atk-abh01a:2177_0": "Tattha ‘samodhāna’nti sabbameva hidaṃ rūpaṃ samodhānato cakkhāyatanaṃ…pe…",
  "atk-abh01a:2177_1": "kabaḷīkāro āhāro,",
  "atk-abh01a:2177_2": "phoṭṭhabbāyatanaṃ āpodhātūti pañcavīsatisaṅkhyaṃ hoti.",
  "atk-abh01a:2177_3": "Taṃ vatthurūpena saddhiṃ chabbīsatisaṅkhyaṃ veditabbaṃ.",
  "atk-abh01a:2177_4": "Ito aññaṃ rūpaṃ nāma natthi.",
  "atk-abh01a:2177_5": "Keci pana ‘middharūpaṃ nāma atthī’ti vadanti.",
  "atk-abh01a:2177_6": "Te “addhā munīsi sambuddho,",
  "atk-abh01a:2177_7": "natthi nīvaraṇā tavā”tiādīni vatvā middharūpaṃ nāma natthīti paṭisedhetabbā.",
  "atk-abh01a:2177_8": "Apare balarūpena saddhiṃ sattavīsati,",
  "atk-abh01a:2177_9": "sambhavarūpena saddhiṃ aṭṭhavīsati,",
  "atk-abh01a:2177_10": "jātirūpena saddhiṃ ekūnatiṃsati,",
  "atk-abh01a:2177_11": "rogarūpena saddhiṃ samatiṃsati rūpānīti vadanti.",
  "atk-abh01a:2177_12": "Tepi tesaṃ visuṃ abhāvaṃ dassetvā paṭikkhipitabbā.",
  "atk-abh01a:2177_13": "Vāyodhātuyā hi gahitāya balarūpaṃ gahitameva,",
  "atk-abh01a:2177_14": "aññaṃ balarūpaṃ nāma natthi.",
  "atk-abh01a:2177_15": "Āpodhātuyā sambhavarūpaṃ,",
  "atk-abh01a:2177_16": "upacayasantatīhi jātirūpaṃ,",
  "atk-abh01a:2177_17": "jaratāaniccatāhi gahitāhi rogarūpaṃ gahitameva.",
  "atk-abh01a:2177_18": "Aññaṃ rogarūpaṃ nāma natthi.",
  "atk-abh01a:2177_19": "Yopi kaṇṇarogādi ābādho so visamapaccayasamuṭṭhitadhātumattameva.",
  "atk-abh01a:2177_20": "Na añño tattha rogo nāma atthīti samodhānato chabbīsatimeva rūpāni.",
  "atk-abh01a:2178_0": "‘Samuṭṭhāna’nti kati rūpāni katisamuṭṭhānāni?",
  "atk-abh01a:2178_1": "Dasa ekasamuṭṭhānāni,",
  "atk-abh01a:2178_2": "ekaṃ dvisamuṭṭhānaṃ,",
  "atk-abh01a:2178_3": "tīṇi tisamuṭṭhānāni,",
  "atk-abh01a:2178_4": "nava catusamuṭṭhānāni,",
  "atk-abh01a:2178_5": "dve na kenaci samuṭṭhahanti.",
  "atk-abh01a:2179_0": "Tattha cakkhupasādo…pe…",
  "atk-abh01a:2179_1": "jīvitindriyanti imāni aṭṭha ekantaṃ kammatova samuṭṭhahanti.",
  "atk-abh01a:2179_2": "Kāyaviññattivacīviññattidvayaṃ ekantena cittato samuṭṭhātīti dasa ‘ekasamuṭṭhānāni’ nāma.",
  "atk-abh01a:2179_3": "Saddo ututo ca cittato ca samuṭṭhātīti eko ‘dvisamuṭṭhāno’ nāma.",
  "atk-abh01a:2179_4": "Tattha aviññāṇakasaddo ututo samuṭṭhāti,",
  "atk-abh01a:2179_5": "saviññāṇakasaddo cittato.",
  "atk-abh01a:2179_6": "Lahutādittayaṃ pana utucittāhārehi samuṭṭhātīti tīṇi ‘tisamuṭṭhānāni’ nāma.",
  "atk-abh01a:2179_7": "Avasesāni nava rūpāni tehi kammena cāti catūhi samuṭṭhahantīti nava ‘catusamuṭṭhānāni’ nāma.",
  "atk-abh01a:2179_8": "Jaratā aniccatā pana etesu ekatopi na samuṭṭhahantīti dve ‘na kenaci samuṭṭhahanti’ nāma. Kasmā?",
  "atk-abh01a:2179_9": "Ajāyanato.",
  "atk-abh01a:2179_10": "Na hi etāni jāyanti. Kasmā?",
  "atk-abh01a:2179_11": "Jātassa pākabhedattā.",
  "atk-abh01a:2179_12": "Uppannañhi rūpaṃ jīrati bhijjatīti avassaṃ panetaṃ sampaṭicchitabbaṃ.",
  "atk-abh01a:2179_13": "Na hi uppannaṃ rūpaṃ arūpaṃ vā akkhayaṃ nāma dissati.",
  "atk-abh01a:2179_14": "Yāva pana na bhijjati tāvassa paripākoti siddhametaṃ.",
  "atk-abh01a:2179_15": "‘Jātassa pākabhedattā’ti yadi ca tāni jāyeyyuṃ tesampi pākabhedā bhaveyyuṃ.",
  "atk-abh01a:2179_16": "Na ca pāko paccati,",
  "atk-abh01a:2179_17": "bhedo vā bhijjatīti jātassa pākabhedattā netaṃ dvayaṃ jāyati.",
  "atk-abh01a:2180_0": "Tattha siyā –",
  "atk-abh01a:2180_1": "yathā ‘kammassa katattā’ti ādiniddesesu ‘rūpassa upacayo rūpassa santatī’ti vacanena ‘jāti’ jāyatīti sampaṭicchitaṃ hoti,",
  "atk-abh01a:2180_2": "evaṃ ‘pāko’pi paccatu ‘bhedo’pi bhijjatūti.",
  "atk-abh01a:2180_3": "“Na tattha ‘jāti jāyatī’ti sampaṭicchitaṃ.",
  "atk-abh01a:2180_4": "Ye pana dhammā kammādīhi nibbattanti tesaṃ abhinibbattibhāvato jātiyā tappaccayabhāvavohāro anumato.",
  "atk-abh01a:2180_5": "Na pana paramatthato jāti jāyati.",
  "atk-abh01a:2180_6": "Jāyamānassa hi abhinibbattimattaṃ jātī”ti.",
  "atk-abh01a:2181_0": "Tattha siyā –",
  "atk-abh01a:2181_1": "‘yatheva jāti yesaṃ dhammānaṃ abhinibbatti tappaccayabhāvavohāraṃ abhinibbattivohārañca labhati,",
  "atk-abh01a:2181_2": "tathā pākabhedāpi yesaṃ dhammānaṃ pākabhedā tappaccayabhāvavohāraṃ abhinibbattivohārañca labhantu.",
  "atk-abh01a:2181_3": "Evaṃ idampi dvayaṃ kammādisamuṭṭhānamevāti vattabbaṃ bhavissatī’ti.",
  "atk-abh01a:2181_4": "‘Na pākabhedā taṃ vohāraṃ labhanti. Kasmā?",
  "atk-abh01a:2181_5": "Janakapaccayānubhāvakkhaṇe abhāvato.",
  "atk-abh01a:2181_6": "Janakapaccayānañhi uppādetabbadhammassa uppādakkhaṇeyeva ānubhāvo,",
  "atk-abh01a:2181_7": "na tato uttari.",
  "atk-abh01a:2181_8": "Tehi abhinibbattitadhammakkhaṇasmiñca jāti paññāyamānā tappaccayabhāvavohāraṃ abhinibbattivohārañca labhati,",
  "atk-abh01a:2181_9": "tasmiṃ khaṇe sabbhāvato;",
  "atk-abh01a:2181_10": "na itaradvayaṃ,",
  "atk-abh01a:2181_11": "tasmiṃ khaṇe abhāvatoti nevetaṃ jāyatī’ti vattabbaṃ.",
  "atk-abh01a:2181_12": "“Jarāmaraṇaṃ,",
  "atk-abh01a:2181_13": "bhikkhave,",
  "atk-abh01a:2181_14": "aniccaṃ saṅkhataṃ paṭiccasamuppanna”nti āgatattā idampi dvayaṃ jāyatīti ce – ‘na,",
  "atk-abh01a:2181_15": "pariyāyadesitattā.",
  "atk-abh01a:2181_16": "Tattha hi paṭiccasamuppannānaṃ dhammānaṃ jarāmaraṇattā pariyāyena taṃ paṭiccasamuppanna’nti vuttaṃ.",
  "atk-abh01a:2182_0": "‘Yadi evaṃ,",
  "atk-abh01a:2182_1": "tayampetaṃ ajātattā sasavisāṇaṃ viya natthi;",
  "atk-abh01a:2182_2": "nibbānaṃ viya vā nicca’nti ce – na,",
  "atk-abh01a:2182_3": "nissayapaṭibaddhavuttito;",
  "atk-abh01a:2182_4": "pathavīādīnañhi nissayānaṃ bhāve jātiādittayaṃ paññāyati,",
  "atk-abh01a:2182_5": "tasmā na natthi.",
  "atk-abh01a:2182_6": "Tesañca abhāve na paññāyati,",
  "atk-abh01a:2182_7": "tasmā na niccaṃ.",
  "atk-abh01a:2182_8": "Etampi ca abhinivesaṃ paṭisedhetuṃ eva idaṃ vuttaṃ –",
  "atk-abh01a:2182_9": "“jarāmaraṇaṃ,",
  "atk-abh01a:2182_10": "bhikkhave,",
  "atk-abh01a:2182_11": "aniccaṃ saṅkhataṃ paṭiccasamuppanna”nti.",
  "atk-abh01a:2182_12": "Evamādīhi nayehi tāni dve rūpāni na kehici samuṭṭhahantīti veditabbaṃ.",
  "atk-abh01a:2183_0": "Apica ‘samuṭṭhāna’nti ettha ayamaññopi attho.",
  "atk-abh01a:2183_1": "Tassāyaṃ mātikā –",
  "atk-abh01a:2183_2": "‘kammajaṃ kammapaccayaṃ kammapaccayautusamuṭṭhānaṃ,",
  "atk-abh01a:2183_3": "āhārasamuṭṭhānaṃ āhārapaccayaṃ āhārapaccayautusamuṭṭhānaṃ,",
  "atk-abh01a:2183_4": "utusamuṭṭhānaṃ utupaccayaṃ utupaccayautusamuṭṭhānaṃ,",
  "atk-abh01a:2183_5": "cittasamuṭṭhānaṃ cittapaccayaṃ cittapaccayautusamuṭṭhāna’nti.",
  "atk-abh01a:2184_0": "Tattha cakkhupasādādi aṭṭhavidhaṃ rūpaṃ saddhiṃ hadayavatthunā ‘kammajaṃ’ nāma.",
  "atk-abh01a:2184_1": "Kesamassu hatthidantā assavālā camaravālāti evamādi ‘kammapaccayaṃ’ nāma.",
  "atk-abh01a:2184_2": "Cakkaratanaṃ devatānaṃ uyyānavimānādīnīti evamādi ‘kammapaccayautusamuṭṭhānaṃ’ nāma.",
  "atk-abh01a:2185_0": "Āhārato samuṭṭhitaṃ suddhaṭṭhakaṃ ‘āhārasamuṭṭhānaṃ’ nāma.",
  "atk-abh01a:2185_1": "Kabaḷīkāro āhāro dvinnampi rūpasantatīnaṃ paccayo hoti āhārasamuṭṭhānassa ca upādinnassa ca.",
  "atk-abh01a:2185_2": "Āhārasamuṭṭhānassa janako hutvā paccayo hoti,",
  "atk-abh01a:2185_3": "kammajassa anupālako hutvāti idaṃ āhārānupālitaṃ kammajarūpaṃ ‘āhārapaccayaṃ’ nāma.",
  "atk-abh01a:2185_4": "Visabhāgāhāraṃ sevitvā ātape gacchantassa tilakakāḷakuṭṭhādīni uppajjanti,",
  "atk-abh01a:2185_5": "idaṃ ‘āhārapaccayautusamuṭṭhānaṃ’ nāma.",
  "atk-abh01a:2186_0": "Ututo samuṭṭhitaṃ suddhaṭṭhakaṃ ‘utusamuṭṭhānaṃ’ nāma.",
  "atk-abh01a:2186_1": "Tasmiṃ utu aññaṃ aṭṭhakaṃ samuṭṭhāpeti,",
  "atk-abh01a:2186_2": "idaṃ ‘utupaccayaṃ’ nāma.",
  "atk-abh01a:2186_3": "Tasmimpi utu aññaṃ aṭṭhakaṃ samuṭṭhāpeti,",
  "atk-abh01a:2186_4": "idaṃ ‘utupaccayautusamuṭṭhānaṃ’ nāma.",
  "atk-abh01a:2186_5": "Evaṃ tissoyeva santatiyo ghaṭṭetuṃ sakkoti.",
  "atk-abh01a:2186_6": "Na tato paraṃ.",
  "atk-abh01a:2186_7": "Imamatthaṃ anupādinnakenāpi dīpetuṃ vaṭṭati.",
  "atk-abh01a:2186_8": "Utusamuṭṭhāno nāma valāhako.",
  "atk-abh01a:2186_9": "Utupaccayā nāma vuṭṭhidhārā.",
  "atk-abh01a:2186_10": "Deve pana vuṭṭhe bījāni virūhanti,",
  "atk-abh01a:2186_11": "pathavī gandhaṃ muñcati,",
  "atk-abh01a:2186_12": "pabbatā nīlā khāyanti,",
  "atk-abh01a:2186_13": "samuddo vaḍḍhati,",
  "atk-abh01a:2186_14": "etaṃ utupaccayautusamuṭṭhānaṃ nāma.",
  "atk-abh01a:2187_0": "Cittato samuṭṭhitaṃ suddhaṭṭhakaṃ ‘cittasamuṭṭhānaṃ’ nāma.",
  "atk-abh01a:2187_1": "“Pacchājātā cittacetasikā dhammā purejātassa imassa kāyassa pacchājātapaccayena paccayo”ti idaṃ ‘cittapaccayaṃ’ nāma.",
  "atk-abh01a:2187_2": "Ākāse antalikkhe hatthimpi dasseti,",
  "atk-abh01a:2187_3": "assampi dasseti,",
  "atk-abh01a:2187_4": "rathampi dasseti,",
  "atk-abh01a:2187_5": "vividhampi senābyūhaṃ dassetitī idaṃ ‘cittapaccayautusamuṭṭhānaṃ’ nāma.",
  "atk-abh01a:2188_0": "‘Parinipphanna’nti pannarasa rūpāni parinipphannāni nāma,",
  "atk-abh01a:2188_1": "dasa aparinipphannāni nāma.",
  "atk-abh01a:2188_2": "‘Yadi aparinipphannā,",
  "atk-abh01a:2188_3": "asaṅkhatā nāma bhaveyyuṃ’.",
  "atk-abh01a:2188_4": "“Tesaṃyeva pana rūpānaṃ kāyavikāro ‘kāyaviññatti’ nāma,",
  "atk-abh01a:2188_5": "vacīvikāro ‘vacīviññatti’ nāma,",
  "atk-abh01a:2188_6": "chiddaṃ vivaraṃ ‘ākāsadhātu’ nāma,",
  "atk-abh01a:2188_7": "lahubhāvo ‘lahutā’ nāma,",
  "atk-abh01a:2188_8": "mudubhāvo ‘mudutā’ nāma,",
  "atk-abh01a:2188_9": "kammaññabhāvo ‘kammaññatā’ nāma,",
  "atk-abh01a:2188_10": "nibbatti ‘upacayo’ nāma,",
  "atk-abh01a:2188_11": "pavatti ‘santati’ nāma,",
  "atk-abh01a:2188_12": "jīraṇākāro ‘jaratā’ nāma,",
  "atk-abh01a:2188_13": "hutvā abhāvākāro ‘aniccatā’ nāmāti.",
  "atk-abh01a:2188_14": "Sabbaṃ parinipphannaṃ saṅkhatameva hotī”ti.",
  "atk-abh01a:2189_0": "Aṭṭhasāliniyā dhammasaṅgahaaṭṭhakathāya",
  "atk-abh01a:2190_0": "Rūpakaṇḍavaṇṇanā niṭṭhitā.",
  "atk-abh01a:2191_0": "3. Nikkhepakaṇḍo",
  "atk-abh01a:2192_0": "Tikanikkhepakathā",
  "atk-abh01a:2193_0": "985.",
  "atk-abh01a:2193_1": "Ettāvatā kusalattiko sabbesaṃ kusalādidhammānaṃ padabhājananayena vitthārito hoti.",
  "atk-abh01a:2193_2": "Yasmā pana yvāyaṃ kusalattikassa vibhajananayo vutto,",
  "atk-abh01a:2193_3": "sesatikadukānampi eseva vibhajananayo hoti –",
  "atk-abh01a:2193_4": "yathā hi ettha,",
  "atk-abh01a:2193_5": "evaṃ ‘katame dhammā sukhāya vedanāya sampayuttā?",
  "atk-abh01a:2193_6": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "atk-abh01a:2193_7": "ye vā pana tasmiṃ samaye aññepi atthi paṭiccasamuppannā arūpino dhammā ṭhapetvā vedanākhandhaṃ,",
  "atk-abh01a:2193_8": "ime dhammā sukhāya vedanāya sampayuttā’tiādinā anukkamena sabbatikadukesu sakkā paṇḍitehi vibhājananayaṃ sallakkhetuṃ –",
  "atk-abh01a:2193_9": "tasmā taṃ vitthāradesanaṃ nikkhipitvā,",
  "atk-abh01a:2193_10": "aññena nātisaṅkhepanātivitthāranayena sabbatikadukadhammavibhāgaṃ dassetuṃ katame dhammā kusalāti nikkhepakaṇḍaṃ āraddhaṃ.",
  "atk-abh01a:2193_11": "Cittuppādakaṇḍañhi vitthāradesanā,",
  "atk-abh01a:2193_12": "aṭṭhakathākaṇḍaṃ saṅkhepadesanā.",
  "atk-abh01a:2193_13": "Idaṃ pana nikkhepakaṇḍaṃ cittuppādakaṇḍaṃ upādāya saṅkhepo,",
  "atk-abh01a:2193_14": "aṭṭhakathākaṇḍaṃ upādāya vitthāroti saṅkhittavitthāradhātukaṃ hoti. Tayidaṃ,",
  "atk-abh01a:2193_15": "vitthāradesanaṃ nikkhipitvā desitattāpi,",
  "atk-abh01a:2193_16": "heṭṭhā vuttakāraṇavasenāpi,",
  "atk-abh01a:2193_17": "nikkhepakaṇḍaṃ nāmāti veditabbaṃ.",
  "atk-abh01a:2193_18": "Vuttañhetaṃ –",
  "atk-abh01a:2194_0": "Mūlato khandhato cāpi, dvārato cāpi bhūmito;",
  "atk-abh01a:2195_0": "Atthato dhammato cāpi, nāmato cāpi liṅgato;",
  "atk-abh01a:2196_0": "Nikkhipitvā desitattā, nikkhepoti pavuccatīti.",
  "atk-abh01a:2197_0": "Idañhi tīṇi kusalamūlānītiādinā nayena mūlato nikkhipitvā desitaṃ.",
  "atk-abh01a:2197_1": "Taṃsampayutto vedanākkhandhoti khandhato.",
  "atk-abh01a:2197_2": "Taṃsamuṭṭhānaṃ kāyakammanti dvārato.",
  "atk-abh01a:2197_3": "Kāyadvārappavattañhi kammaṃ kāyakammanti vuccati.",
  "atk-abh01a:2197_4": "Sukhabhūmiyaṃ,",
  "atk-abh01a:2197_5": "kāmāvacareti bhūmito nikkhipitvā desitaṃ.",
  "atk-abh01a:2197_6": "Tattha tattha atthadhammanāmaliṅgānaṃ vasena desitattā atthādīhi nikkhipitvā desitaṃ nāmāti veditabbaṃ.",
  "atk-abh01a:2198_0": "Tattha kusalapadaniddese tāva tīṇīti gaṇanaparicchedo.",
  "atk-abh01a:2198_1": "Kusalāni ca tāni mūlāni ca,",
  "atk-abh01a:2198_2": "kusalānaṃ vā dhammānaṃ hetupaccayapabhavajanakasamuṭṭhānanibbattakaṭṭhena mūlānīti kusalamūlāni.",
  "atk-abh01a:2198_3": "Evaṃ atthavasena dassetvā idāni nāmavasena dassetuṃ alobho adoso amohoti āha.",
  "atk-abh01a:2198_4": "Ettāvatā yasmā mūlena muttaṃ kusalaṃ nāma natthi,",
  "atk-abh01a:2198_5": "tasmā catubhūmakakusalaṃ tīhi mūlehi pariyādiyitvā dassesi dhammarājā.",
  "atk-abh01a:2198_6": "Taṃsampayuttoti tehi alobhādīhi sampayutto.",
  "atk-abh01a:2198_7": "Tattha alobhena sampayutte saṅkhārakkhandhe,",
  "atk-abh01a:2198_8": "adosāmohāpi alobhena sampayuttasaṅkhārakkhandhagaṇanaṃyeva gacchanti.",
  "atk-abh01a:2198_9": "Sesadvayavasena sampayogepi eseva nayo.",
  "atk-abh01a:2198_10": "Iti catubhūmakakusalaṃ puna taṃsampayuttakacatukkhandhavasena pariyādiyitvā dassesi dhammarājā.",
  "atk-abh01a:2198_11": "Taṃsamuṭṭhānanti tehi alobhādīhi samuṭṭhitaṃ.",
  "atk-abh01a:2198_12": "Imināpi nayena tadeva catubhūmikakusalaṃ tiṇṇaṃ kammadvārānaṃ vasena pariyādiyitvā dassesi dhammarājā.",
  "atk-abh01a:2198_13": "Evaṃ tāva kusalaṃ tīsu ṭhānesu pariyādiyitvā dassitaṃ.",
  "atk-abh01a:2199_0": "986.",
  "atk-abh01a:2199_1": "Akusalepi eseva nayo.",
  "atk-abh01a:2199_2": "Dvādasannañhi akusalacittānaṃ ekampi mūlena muttaṃ nāma natthīti mūlena pariyādiyitvā dassesi dhammarājā.",
  "atk-abh01a:2199_3": "Taṃsampayuttacatukkhandhato ca uddhaṃ akusalaṃ nāma natthīti tāneva dvādasa akusalacittāni catukkhandhavasena pariyādiyitvā dassesi.",
  "atk-abh01a:2199_4": "Dhammarājā kāyakammādivasena pana nesaṃ pavattisabbhāvato kammadvāravasena pariyādiyitvā dassesi dhammarājā.",
  "atk-abh01a:2199_5": "Yaṃ panettha tadekaṭṭhā ca kilesātiādi vuttaṃ,",
  "atk-abh01a:2199_6": "tattha ekasmiṃ citte puggale vā ṭhitanti ‘ekaṭṭhaṃ’.",
  "atk-abh01a:2199_7": "Tattha ekasmiṃ citte ṭhitaṃ sahajekaṭṭhaṃ nāma hoti.",
  "atk-abh01a:2199_8": "Ekasmiṃ puggale ṭhitaṃ pahānekaṭṭhaṃ nāma.",
  "atk-abh01a:2199_9": "Tena lobhādinā aññena vā tattha tattha niddiṭṭhena saha ekasmiṃ ṭhitanti tadekaṭṭhaṃ.",
  "atk-abh01a:2199_10": "Tattha ‘katame dhammā saṃkiliṭṭhasaṃkilesikā?",
  "atk-abh01a:2199_11": "Tīṇi akusalamūlāni –",
  "atk-abh01a:2199_12": "lobho doso moho,",
  "atk-abh01a:2199_13": "tadekaṭṭhā ca kilesā’ti saṃkiliṭṭhattike;",
  "atk-abh01a:2199_14": "‘katame dhammā hīnā?",
  "atk-abh01a:2199_15": "Tīṇi akusalamūlāni –",
  "atk-abh01a:2199_16": "lobho doso moho,",
  "atk-abh01a:2199_17": "tadekaṭṭhā ca kilesā’ti hīnattike ‘katame dhammā akusalā?",
  "atk-abh01a:2199_18": "Tīṇi akusalamūlāni –",
  "atk-abh01a:2199_19": "lobho doso moho,",
  "atk-abh01a:2199_20": "tadekaṭṭhā ca kilesā’ti imasmiṃ kusalattike;",
  "atk-abh01a:2199_21": "‘katame dhammā saṃkiliṭṭhā?",
  "atk-abh01a:2199_22": "Tīṇi akusalamūlāni –",
  "atk-abh01a:2199_23": "lobho doso moho,",
  "atk-abh01a:2199_24": "tadekaṭṭhā ca kilesā’ti kilesagocchake ‘katame dhammā saraṇā?",
  "atk-abh01a:2199_25": "Tīṇi akusalamūlāni –",
  "atk-abh01a:2199_26": "lobho doso moho,",
  "atk-abh01a:2199_27": "tadekaṭṭhā ca kilesāti saraṇaduke’ti –",
  "atk-abh01a:2199_28": "imesu ettakesu ṭhānesu ‘sahajekaṭṭhaṃ’ āgataṃ.",
  "atk-abh01a:2200_0": "Dassanenapahātabbattike pana ‘imāni tīṇi saṃyojanāni,",
  "atk-abh01a:2200_1": "tadekaṭṭhā ca kilesā’ti,",
  "atk-abh01a:2200_2": "dassanenapahātabbahetukattikepi ‘imāni tīṇi saṃyojanāni,",
  "atk-abh01a:2200_3": "tadekaṭṭhā ca kilesā’ti,",
  "atk-abh01a:2200_4": "puna tattheva tīṇi saṃyojanāni –",
  "atk-abh01a:2200_5": "sakkāyadiṭṭhi vicikicchā sīlabbataparāmāso,",
  "atk-abh01a:2200_6": "ime dhammā dassanenapahātabbā;",
  "atk-abh01a:2200_7": "tadekaṭṭho lobho doso moho,",
  "atk-abh01a:2200_8": "ime dhammā dassanenapahātabbahetū;",
  "atk-abh01a:2200_9": "tadekaṭṭhā ca kilesā taṃsampayutto vedanākhandho…pe…",
  "atk-abh01a:2200_10": "viññāṇakkhandho,",
  "atk-abh01a:2200_11": "taṃsamuṭṭhānaṃ kāyakammaṃ vacīkammaṃ manokammaṃ,",
  "atk-abh01a:2200_12": "ime dhammā dassanenapahātabbahetukāti;",
  "atk-abh01a:2200_13": "sammappadhānavibhaṅge “tattha katame pāpakā akusalā dhammā?",
  "atk-abh01a:2200_14": "Tīṇi akusalamūlāni –",
  "atk-abh01a:2200_15": "lobho doso moho,",
  "atk-abh01a:2200_16": "tadekaṭṭhā ca kilesā”ti –",
  "atk-abh01a:2200_17": "imesu pana ettakesu ṭhānesu ‘pahānekaṭṭhaṃ’ āgatanti veditabbaṃ.",
  "atk-abh01a:2201_0": "987.",
  "atk-abh01a:2201_1": "Abyākatapadaniddeso uttānatthoyevāti.",
  "atk-abh01a:2201_2": "Imasmiṃ tike tīṇi lakkhaṇāni tisso paññattiyo kasiṇugghāṭimākāsaṃ ajaṭākāsaṃ ākiñcaññāyatanassa ārammaṇaṃ nirodhasamāpatti ca na labbhatīti vuttaṃ.",
  "atk-abh01a:2202_0": "988.",
  "atk-abh01a:2202_1": "Vedanāttikaniddese sukhabhūmiyanti ettha yathā tambabhūmi kaṇhabhūmīti tambakaṇhabhūmiyova vuccanti,",
  "atk-abh01a:2202_2": "evaṃ sukhampi sukhabhūmi nāma.",
  "atk-abh01a:2202_3": "Yathā ucchubhūmi sālibhūmīti ucchusālīnaṃ uppajjanaṭṭhānāni vuccanti,",
  "atk-abh01a:2202_4": "evaṃ sukhassa uppajjanaṭṭhānaṃ cittampi sukhabhūmi nāma.",
  "atk-abh01a:2202_5": "Taṃ idha adhippetaṃ.",
  "atk-abh01a:2202_6": "Yasmā pana sā kāmāvacare vā hoti,",
  "atk-abh01a:2202_7": "rūpāvacarādīsu vā,",
  "atk-abh01a:2202_8": "tasmāssā taṃ pabhedaṃ dassetuṃ kāmāvacaretiādi vuttaṃ.",
  "atk-abh01a:2202_9": "Sukhavedanaṃ ṭhapetvāti yā sā sukhabhūmiyaṃ sukhavedanā,",
  "atk-abh01a:2202_10": "taṃ ṭhapetvā.",
  "atk-abh01a:2202_11": "Taṃsampayuttoti tāya ṭhapitāya sukhavedanāya sampayutto.",
  "atk-abh01a:2202_12": "Sesapadadvayepi imināva nayena attho veditabboti.",
  "atk-abh01a:2203_0": "Imasmiṃ tike tisso vedanā,",
  "atk-abh01a:2203_1": "sabbaṃ rūpaṃ,",
  "atk-abh01a:2203_2": "nibbānanti idampi na labbhati.",
  "atk-abh01a:2203_3": "Ayañhi tiko kusalattike ca alabbhamānehi imehi ca tīhi koṭṭhāsehi muttako nāma.",
  "atk-abh01a:2203_4": "Ito paresu pana tikadukesu pāḷito ca atthato ca yaṃ vattabbaṃ siyā taṃ sabbaṃ padānukkamena mātikākathāyañceva kusalādīnaṃ niddese ca vuttameva.",
  "atk-abh01a:2203_5": "Yaṃ pana yattha visesamattaṃ tadeva vakkhāma.",
  "atk-abh01a:2204_0": "991.",
  "atk-abh01a:2204_1": "Tattha vipākattike tāva kiñcāpi arūpadhammā viya rūpadhammāpi kammasamuṭṭhānā atthi,",
  "atk-abh01a:2204_2": "anārammaṇattā pana te kammasarikkhakā na hontīti sārammaṇā arūpadhammāva kammasarikkhakattā vipākāti vuttā,",
  "atk-abh01a:2204_3": "bījasarikkhakaṃ phalaṃ viya.",
  "atk-abh01a:2204_4": "Sālibījasmiñhi vapite aṅkurapattādīsu nikkhantesupi sāliphalanti na vuccati.",
  "atk-abh01a:2204_5": "Yadā pana sālisīsaṃ pakkaṃ hoti pariṇataṃ,",
  "atk-abh01a:2204_6": "tadā bījasarikkhako sāli eva sāliphalanti vuccati.",
  "atk-abh01a:2204_7": "Aṅkurapattādīni pana bījajātāni bījato nibbattānīti vuccanti,",
  "atk-abh01a:2204_8": "evameva rūpampi kammajanti vā upādiṇṇanti vā vattuṃ vaṭṭati.",
  "atk-abh01a:2205_0": "994.",
  "atk-abh01a:2205_1": "Upādiṇṇattike kiñcāpi khīṇāsavassa khandhā ‘amhākaṃ mātulatthero amhākaṃ cūḷapitutthero’ti vadantānaṃ paresaṃ upādānassa paccayā honti,",
  "atk-abh01a:2205_2": "maggaphalanibbānāni pana aggahitāni aparāmaṭṭhāni anupādiṇṇāneva. Tāni hi,",
  "atk-abh01a:2205_3": "yathā divasaṃ santatto ayoguḷo makkhikānaṃ abhinisīdanassa paccayo na hoti,",
  "atk-abh01a:2205_4": "evameva tejussadattā taṇhāmānadiṭṭhivasena gahaṇassa paccayā na honti.",
  "atk-abh01a:2205_5": "Tena vuttaṃ –",
  "atk-abh01a:2205_6": "ime dhammā anupādiṇṇaanupādāniyāti.",
  "atk-abh01a:2206_0": "998. Asaṃkiliṭṭhaasaṃkilesikesupi eseva nayo.",
  "atk-abh01a:2207_0": "1000. Vitakkattike vitakkasahajātena vicārena saddhiṃ kusalattike alabbhamānāva na labbhanti.",
  "atk-abh01a:2208_0": "1003.",
  "atk-abh01a:2208_1": "Pītisahagatattike pītiādayo attanā sahajātadhammānaṃ pītisahagatādibhāvaṃ datvā sayaṃ piṭṭhivaṭṭakā jātā.",
  "atk-abh01a:2208_2": "Imasmiñhi tike dve domanassasahagatacittuppādā dukkhasahagataṃ kāyaviññāṇaṃ upekkhāvedanā rūpaṃ nibbānanti –",
  "atk-abh01a:2208_3": "idampi na labbhati.",
  "atk-abh01a:2208_4": "Ayañhi tiko kusalattike ca alabbhamānehi imehi ca pañcahi koṭṭhāsehi muttako nāma.",
  "atk-abh01a:2209_0": "1006.",
  "atk-abh01a:2209_1": "Dassanenapahātabbattike saññojanānīti bandhanāni.",
  "atk-abh01a:2209_2": "Sakkāyadiṭṭhīti vijjamānaṭṭhena sati khandhapañcakasaṅkhāte kāye;",
  "atk-abh01a:2209_3": "sayaṃ vā satī tasmiṃ kāye diṭṭhīti ‘sakkāyadiṭṭhi’.",
  "atk-abh01a:2209_4": "Sīlena sujjhituṃ sakkā,",
  "atk-abh01a:2209_5": "vatena sujjhituṃ sakkā,",
  "atk-abh01a:2209_6": "sīlavatehi sujjhituṃ sakkāti gahitasamādānaṃ pana sīlabbataparāmāso nāma.",
  "atk-abh01a:2210_0": "1007.",
  "atk-abh01a:2210_1": "Idhāti desāpadese nipāto.",
  "atk-abh01a:2210_2": "Svāyaṃ katthaci lokaṃ upādāya vuccati. Yathāha –",
  "atk-abh01a:2210_3": "“idha tathāgato loke uppajjatī”ti.",
  "atk-abh01a:2210_4": "Katthaci sāsanaṃ. Yathāha – “idheva,",
  "atk-abh01a:2210_5": "bhikkhave,",
  "atk-abh01a:2210_6": "samaṇo idha dutiyo samaṇo”ti.",
  "atk-abh01a:2210_7": "Katthaci okāsaṃ. Yathāha –",
  "atk-abh01a:2211_0": "“Idheva tiṭṭhamānassa, devabhūtassa me sato;",
  "atk-abh01a:2212_0": "Punarāyu ca me laddho, evaṃ jānāhi mārisā”ti. ;",
  "atk-abh01a:2213_0": "Katthaci padapūraṇamattameva. Yathāha – “idhāhaṃ,",
  "atk-abh01a:2213_1": "bhikkhave,",
  "atk-abh01a:2213_2": "bhuttāvī assaṃ pavārito”ti.",
  "atk-abh01a:2213_3": "Idha pana lokaṃ upādāya vuttoti veditabbo.",
  "atk-abh01a:2214_0": "Assutavā puthujjanoti ettha pana ‘āgamādhigamābhāvā ñeyyo assutavā iti’.",
  "atk-abh01a:2214_1": "Yassa hi khandhadhātuāyatanapaccayākārasatipaṭṭhānādīsu uggahaparipucchāvinicchayarahitattā diṭṭhipaṭisedhako neva ‘āgamo’,",
  "atk-abh01a:2214_2": "paṭipattiyā adhigantabbassa anadhigatattā neva ‘adhigamo’ atthi,",
  "atk-abh01a:2214_3": "so ‘āgamādhigamābhāvā ñeyyo assutavā iti’. Svāyaṃ –",
  "atk-abh01a:2215_0": "Puthūnaṃ jananādīhi, kāraṇehi puthujjano;",
  "atk-abh01a:2216_0": "Puthujjanantogadhattā, puthuvāyaṃ jano iti. ;",
  "atk-abh01a:2217_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-abh01a:2217_1": "“puthu kilese janentīti puthujjanā.",
  "atk-abh01a:2217_2": "Puthu avihatasakkāyadiṭṭhikāti puthujjanā.",
  "atk-abh01a:2217_3": "Puthu satthārānaṃ mukhullokikāti puthujjanā.",
  "atk-abh01a:2217_4": "Puthu sabbagatīhi avuṭṭhitāti puthujjanā.",
  "atk-abh01a:2217_5": "Puthu nānābhisaṅkhāre abhisaṅkharontīti puthujjanā.",
  "atk-abh01a:2217_6": "Puthu nānāoghehi vuyhantīti puthujjanā.",
  "atk-abh01a:2217_7": "Puthu nānāsantāpehi santappantīti puthujjanā.",
  "atk-abh01a:2217_8": "Puthu nānāpariḷāhehi pariḍayhantīti puthujjanā.",
  "atk-abh01a:2217_9": "Puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā.",
  "atk-abh01a:2217_10": "Puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti.",
  "atk-abh01a:2217_11": "Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā.",
  "atk-abh01a:2217_12": "Puthu vā ayaṃ –",
  "atk-abh01a:2217_13": "visuṃyeva saṅkhyaṃ gato,",
  "atk-abh01a:2217_14": "visaṃsaṭṭho sīlasutādiguṇayuttehi ariyehi –",
  "atk-abh01a:2217_15": "janotipi puthujjano.",
  "atk-abh01a:2217_16": "Evametehi ‘assutavā puthujjano’ti dvīhi padehi ye te –",
  "atk-abh01a:2218_0": "“Duve puthujjanā vuttā, buddhenādiccabandhunā;",
  "atk-abh01a:2219_0": "Andho puthujjano eko, kalyāṇeko puthujjano”ti. ;",
  "atk-abh01a:2220_0": "Dve puthujjanā vuttā, tesu andhaputhujjano vutto hotīti veditabbo.",
  "atk-abh01a:2221_0": "Ariyānaṃ adassāvītiādīsu ariyāti ārakattā kilesehi,",
  "atk-abh01a:2221_1": "anaye na iriyanato,",
  "atk-abh01a:2221_2": "aye iriyanato,",
  "atk-abh01a:2221_3": "sadevakena lokena ca araṇīyato buddhā ca paccekabuddhā ca buddhasāvakā ca vuccanti.",
  "atk-abh01a:2221_4": "Buddhā eva vā idha ariyā. Yathāha –",
  "atk-abh01a:2221_5": "“sadevake,",
  "atk-abh01a:2221_6": "bhikkhave, loke…pe…",
  "atk-abh01a:2221_7": "tathāgato ariyoti vuccatī”ti.",
  "atk-abh01a:2222_0": "Sappurisāti ettha pana paccekabuddhā tathāgatasāvakā ca sappurisāti veditabbā.",
  "atk-abh01a:2222_1": "Te hi lokuttaraguṇayogena sobhanā purisāti sappurisā.",
  "atk-abh01a:2222_2": "Sabbeva vā ete dvedhāpi vuttā.",
  "atk-abh01a:2222_3": "Buddhāpi hi ariyā ca sappurisā ca paccekabuddhā buddhasāvakāpi. Yathāha –",
  "atk-abh01a:2223_0": "“Yo ve kataññū katavedi dhīro,",
  "atk-abh01a:2224_0": "Kalyāṇamitto daḷhabhatti ca hoti;",
  "atk-abh01a:2225_0": "Dukhitassa sakkacca karoti kiccaṃ,",
  "atk-abh01a:2226_0": "Tathāvidhaṃ sappurisaṃ vadantī”ti. ;",
  "atk-abh01a:2227_0": "‘Kalyāṇamitto daḷhabhatti ca hotī’ti ettāvatā hi buddhasāvako vutto.",
  "atk-abh01a:2227_1": "Kataññutādīhi paccekabuddhā buddhāti.",
  "atk-abh01a:2227_2": "Idāni yo tesaṃ ariyānaṃ adassanasīlo,",
  "atk-abh01a:2227_3": "na ca dassane sādhukārī,",
  "atk-abh01a:2227_4": "so ariyānaṃ adassāvīti veditabbo.",
  "atk-abh01a:2227_5": "So cakkhunā adassāvī ñāṇena adassāvīti duvidho.",
  "atk-abh01a:2227_6": "Tesu ñāṇena adassāvī idha adhippeto.",
  "atk-abh01a:2227_7": "Maṃsacakkhunā hi dibbacakkhunā vā ariyā diṭṭhāpi adiṭṭhāva honti,",
  "atk-abh01a:2227_8": "tesaṃ cakkhūnaṃ vaṇṇamattaggahaṇato,",
  "atk-abh01a:2227_9": "na ariyabhāvagocarato.",
  "atk-abh01a:2227_10": "Soṇasiṅgālādayopi cakkhunā ariye passanti,",
  "atk-abh01a:2227_11": "na ca te ariyānaṃ dassāvino.",
  "atk-abh01a:2228_0": "Tatridaṃ vatthu –",
  "atk-abh01a:2228_1": "cittalapabbatavāsino kira khīṇāsavattherassa upaṭṭhāko vuḍḍhapabbajito ekadivasaṃ therena saddhiṃ piṇḍāya",
  "atk-abh01a:2228_2": "caritvā therassa pattacīvaraṃ gahetvā piṭṭhito āgacchanto theraṃ pucchi –",
  "atk-abh01a:2228_3": "‘ariyā nāma bhante kīdisā’ti?",
  "atk-abh01a:2228_4": "Thero āha –",
  "atk-abh01a:2228_5": "‘idhekacco mahallako ariyānaṃ pattacīvaraṃ gahetvā vattapaṭipattiṃ katvā saha carantopi neva ariye jānāti,",
  "atk-abh01a:2228_6": "evaṃdujjānāvuso, ariyā’ti.",
  "atk-abh01a:2228_7": "Evaṃ vuttepi so neva aññāsi.",
  "atk-abh01a:2228_8": "Tasmā na cakkhunā dassanaṃ ‘dassanaṃ’,",
  "atk-abh01a:2228_9": "ñāṇadassanameva ‘dassanaṃ’. Yathāha –",
  "atk-abh01a:2228_10": "“kiṃ te vakkali iminā pūtikāyena diṭṭhena? Yo kho, vakkali,",
  "atk-abh01a:2228_11": "dhammaṃ passati,",
  "atk-abh01a:2228_12": "so maṃ passatī”ti.",
  "atk-abh01a:2228_13": "Tasmā cakkhunā passantopi,",
  "atk-abh01a:2228_14": "ñāṇena ariyehi diṭṭhaṃ aniccādilakkhaṇaṃ apassanto,",
  "atk-abh01a:2228_15": "ariyādhigatañca dhammaṃ anadhigacchanto,",
  "atk-abh01a:2228_16": "ariyakaradhammānaṃ ariyabhāvassa ca adiṭṭhattā,",
  "atk-abh01a:2228_17": "‘ariyānaṃ adassāvī’ti veditabbo.",
  "atk-abh01a:2229_0": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti, ettha pana",
  "atk-abh01a:2230_0": "Duvidho vinayo nāma, ekamekettha pañcadhā;",
  "atk-abh01a:2231_0": "Abhāvato tassa ayaṃ, avinītoti vuccati.",
  "atk-abh01a:2232_0": "Ayañhi saṃvaravinayo pahānavinayoti duvidho vinayo.",
  "atk-abh01a:2232_1": "Ettha ca duvidhepi vinaye ekameko vinayo pañcadhā bhijjati.",
  "atk-abh01a:2232_2": "Saṃvaravinayopi hi sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidho.",
  "atk-abh01a:2232_3": "Pahānavinayopi tadaṅgapahānaṃ vikkhambhanapahānaṃ samucchedapahānaṃ paṭippassaddhipahānaṃ nissaraṇapahānanti pañcavidho.",
  "atk-abh01a:2233_0": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro.",
  "atk-abh01a:2233_1": "“Rakkhati cakkhundriyaṃ,",
  "atk-abh01a:2233_2": "cakkhundriye saṃvaraṃ āpajjatī”ti ayaṃ satisaṃvaro.",
  "atk-abh01a:2234_0": "“Yāni sotāni lokasmiṃ, (ajitāti bhagavā)",
  "atk-abh01a:2235_0": "Sati tesaṃ nivāraṇaṃ;",
  "atk-abh01a:2236_0": "Sotānaṃ saṃvaraṃ brūmi,",
  "atk-abh01a:2237_0": "Paññāyete pidhīyare”ti. –",
  "atk-abh01a:2238_0": "Ayaṃ ñāṇasaṃvaro nāma.",
  "atk-abh01a:2238_1": "“Khamo hoti sītassa uṇhassā”ti ayaṃ khantisaṃvaro.",
  "atk-abh01a:2238_2": "“Uppannaṃ kāmavitakkaṃ nādhivāsetī”ti ayaṃ vīriyasaṃvaro.",
  "atk-abh01a:2238_3": "Sabbopi cāyaṃ saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro,",
  "atk-abh01a:2238_4": "vinayanato vinayoti vuccati.",
  "atk-abh01a:2238_5": "Evaṃ tāva ‘saṃvaravinayo’ pañcadhā bhijjatīti veditabbo.",
  "atk-abh01a:2239_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato,",
  "atk-abh01a:2239_1": "dīpālokeneva tamassa,",
  "atk-abh01a:2239_2": "tena tena vipassanāñāṇena tassa tassa anatthassa pahānaṃ,",
  "atk-abh01a:2239_3": "seyyathidaṃ –",
  "atk-abh01a:2239_4": "nāmarūpavavatthānena sakkāyadiṭṭhiyā,",
  "atk-abh01a:2239_5": "paccayapariggahena ahetuvisamahetudiṭṭhīnaṃ,",
  "atk-abh01a:2239_6": "tasseva aparabhāgena kaṅkhāvitaraṇena kathaṃkathibhāvassa,",
  "atk-abh01a:2239_7": "kalāpasammasanena ‘ahaṃ mamā’ti gāhassa,",
  "atk-abh01a:2239_8": "maggāmaggavavatthānena amagge maggasaññāya,",
  "atk-abh01a:2239_9": "udayadassanena ucchedadiṭṭhiyā,",
  "atk-abh01a:2239_10": "vayadassanena sassatadiṭṭhiyā,",
  "atk-abh01a:2239_11": "bhayadassanena sabhaye abhayasaññāya,",
  "atk-abh01a:2239_12": "ādīnavadassanena assādasaññāya,",
  "atk-abh01a:2239_13": "nibbidānupassanāya abhiratisaññāya,",
  "atk-abh01a:2239_14": "muccitukamyatāñāṇena amuccitukāmatāya,",
  "atk-abh01a:2239_15": "upekkhāñāṇena anupekkhāya,",
  "atk-abh01a:2239_16": "anulomena dhammaṭṭhitiyaṃ nibbāne ca paṭilomabhāvassa,",
  "atk-abh01a:2239_17": "gotrabhunā saṅkhāranimittaggāhassa pahānaṃ,",
  "atk-abh01a:2239_18": "etaṃ ‘tadaṅgapahānaṃ’ nāma.",
  "atk-abh01a:2240_0": "Yaṃ pana upacārappanābhedena samādhinā pavattibhāvanivāraṇato,",
  "atk-abh01a:2240_1": "ghaṭappahāreneva udakapiṭṭhe sevālassa,",
  "atk-abh01a:2240_2": "tesaṃ tesaṃ nīvaraṇādidhammānaṃ pahānaṃ,",
  "atk-abh01a:2240_3": "etaṃ ‘vikkhambhanapahānaṃ’ nāma.",
  "atk-abh01a:2240_4": "“Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne diṭṭhigatānaṃ pahānāyā”tiādinā",
  "atk-abh01a:2240_5": "nayena vuttassa samudayapakkhikassa kilesagaṇassa accantaṃ appavattibhāvena pahānaṃ,",
  "atk-abh01a:2240_6": "idaṃ ‘samucchedapahānaṃ’ nāma.",
  "atk-abh01a:2240_7": "Yaṃ pana phalakkhaṇe paṭippassaddhattaṃ kilesānaṃ,",
  "atk-abh01a:2240_8": "etaṃ ‘paṭippassaddhipahānaṃ’ nāma.",
  "atk-abh01a:2240_9": "Yaṃ sabbasaṅkhatanissaṭattā pahīnasabbasaṅkhataṃ nibbānaṃ,",
  "atk-abh01a:2240_10": "etaṃ ‘nissaraṇapahānaṃ’ nāma.",
  "atk-abh01a:2240_11": "Sabbampi cetaṃ pahānaṃ yasmā cāgaṭṭhena pahānaṃ,",
  "atk-abh01a:2240_12": "vinayanaṭṭhena vinayo,",
  "atk-abh01a:2240_13": "tasmā ‘pahānavinayo’ti vuccati.",
  "atk-abh01a:2240_14": "Taṃtaṃpahānavato vā tassa tassa vinayassa sambhavatopetaṃ pahānavinayoti vuccati.",
  "atk-abh01a:2240_15": "Evaṃ pahānavinayopi pañcadhā bhijjatīti veditabbo.",
  "atk-abh01a:2241_0": "Evamayaṃ saṅkhepato duvidho,",
  "atk-abh01a:2241_1": "bhedato ca dasavidho vinayo,",
  "atk-abh01a:2241_2": "bhinnasaṃvarattā,",
  "atk-abh01a:2241_3": "pahātabbassa ca appahīnattā,",
  "atk-abh01a:2241_4": "yasmā etassa assutavato puthujjanassa natthi,",
  "atk-abh01a:2241_5": "tasmā abhāvato tassa,",
  "atk-abh01a:2241_6": "ayaṃ ‘avinīto’ti vuccatīti.",
  "atk-abh01a:2241_7": "Esa nayo sappurisānaṃ adassāvī sappurisadhammassa akovido sappurisadhamme avinītoti etthāpi.",
  "atk-abh01a:2241_8": "Ninnānākaraṇañhetaṃ atthato. Yathāha –",
  "atk-abh01a:2241_9": "“yeva te ariyā teva te sappurisā,",
  "atk-abh01a:2241_10": "yeva te sappurisā teva te ariyā.",
  "atk-abh01a:2241_11": "Yo eva so ariyānaṃ dhammo so eva so sappurisānaṃ dhammo,",
  "atk-abh01a:2241_12": "yo eva so sappurisānaṃ dhammo so eva so ariyānaṃ dhammo.",
  "atk-abh01a:2241_13": "Yeva te ariyavinayā teva te sappurisavinayā,",
  "atk-abh01a:2241_14": "yeva te sappurisavinayā teva te ariyavinayā.",
  "atk-abh01a:2241_15": "Ariyeti vā sappuriseti vā,",
  "atk-abh01a:2241_16": "ariyadhammeti vā sappurisadhammeti vā,",
  "atk-abh01a:2241_17": "ariyavinayeti vā sappurisavinayeti vā,",
  "atk-abh01a:2241_18": "esese eke ekaṭṭhe same samabhāge tajjāte taññevā”ti.",
  "atk-abh01a:2242_0": "Rūpaṃ attato samanupassatīti idhekacco rūpaṃ attato samanupassati –",
  "atk-abh01a:2242_1": "‘yaṃ rūpaṃ so ahaṃ,",
  "atk-abh01a:2242_2": "yo ahaṃ taṃ rūpa’nti rūpañca attānañca advayaṃ samanupassati.",
  "atk-abh01a:2242_3": "“Seyyathāpi nāma telappadīpassa jhāyato yā acci so vaṇṇo,",
  "atk-abh01a:2242_4": "yo vaṇṇo sā accīti acciñca vaṇṇañca advayaṃ samanupassati,” evameva idhekacco rūpaṃ attato samanupassatīti evaṃ rūpaṃ attāti diṭṭhipassanāya passati.",
  "atk-abh01a:2242_5": "Rūpavantaṃ vā attānanti ‘arūpaṃ attā’ti gahetvā,",
  "atk-abh01a:2242_6": "chāyāvantaṃ rukkhaṃ viya,",
  "atk-abh01a:2242_7": "taṃ rūpavantaṃ samanupassati.",
  "atk-abh01a:2242_8": "Attani vā rūpanti ‘arūpameva attā’ti gahetvā,",
  "atk-abh01a:2242_9": "pupphamhi gandhaṃ viya,",
  "atk-abh01a:2242_10": "attani rūpaṃ samanupassati.",
  "atk-abh01a:2242_11": "Rūpasmiṃ vā attānanti ‘arūpameva attā’ti gahetvā,",
  "atk-abh01a:2242_12": "karaṇḍake maṇiṃ viya,",
  "atk-abh01a:2242_13": "attānaṃ rūpasmiṃ samanupassati.",
  "atk-abh01a:2242_14": "Vedanādīsupi eseva nayo.",
  "atk-abh01a:2243_0": "Tattha ‘rūpaṃ attato samanupassatī’ti suddharūpameva attāti kathitaṃ.",
  "atk-abh01a:2243_1": "‘Rūpavantaṃ vā attānaṃ,",
  "atk-abh01a:2243_2": "attani vā rūpaṃ,",
  "atk-abh01a:2243_3": "rūpasmiṃ vā attānaṃ;",
  "atk-abh01a:2243_4": "vedanaṃ attato samanupassati… saññaṃ… saṅkhāre…",
  "atk-abh01a:2243_5": "viññāṇaṃ attato samanupassatī’ti imesu sattasu ṭhānesu ‘arūpaṃ attā’ti kathitaṃ.",
  "atk-abh01a:2243_6": "Vedanāvantaṃ vā attānaṃ,",
  "atk-abh01a:2243_7": "attani vā vedanaṃ,",
  "atk-abh01a:2243_8": "vedanāya vā attānanti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu ‘rūpārūpamissako attā’ kathito.",
  "atk-abh01a:2243_9": "Tattha ‘rūpaṃ attato samanupassati vedanaṃ… saññaṃ… saṅkhāre…",
  "atk-abh01a:2243_10": "viññāṇaṃ attato samanupassatī’ti imesu pañcasu ṭhānesu ucchedadiṭṭhi kathitā.",
  "atk-abh01a:2243_11": "Avasesesu sassatadiṭṭhi.",
  "atk-abh01a:2243_12": "Evamettha pannarasa bhavadiṭṭhiyo pañca vibhavadiṭṭhiyo honti.",
  "atk-abh01a:2243_13": "Tā sabbāpi maggāvaraṇā,",
  "atk-abh01a:2243_14": "na saggāvaraṇā,",
  "atk-abh01a:2243_15": "paṭhamamaggavajjhāti veditabbā.",
  "atk-abh01a:2244_0": "1008.",
  "atk-abh01a:2244_1": "Satthari kaṅkhatīti satthu sarīre vā guṇe vā ubhayattha vā kaṅkhati.",
  "atk-abh01a:2244_2": "Sarīre kaṅkhamāno ‘dvattiṃsavaralakkhaṇapaṭimaṇḍitaṃ nāma sarīraṃ atthi nu kho natthī’ti kaṅkhati.",
  "atk-abh01a:2244_3": "Guṇe kaṅkhamāno ‘atītānāgatapaccuppannajānanasamatthaṃ sabbaññutañāṇaṃ atthi nu kho natthī’ti kaṅkhati.",
  "atk-abh01a:2244_4": "Ubhayattha kaṅkhamāno ‘asītianubyañjanabyāmappabhānurañjitāya sarīranipphattiyā samannāgato sabbañeyyajānanasamatthaṃ",
  "atk-abh01a:2244_5": "sabbaññutaññāṇaṃ paṭivijjhitvā ṭhito lokatārako buddho nāma atthi nu kho natthī’ti kaṅkhati.",
  "atk-abh01a:2244_6": "Ayañhissa attabhāve guṇe vā kaṅkhanato ubhayattha kaṅkhati nāma.",
  "atk-abh01a:2244_7": "Vicikicchatīti ārammaṇaṃ nicchetuṃ asakkonto kicchati kilamati.",
  "atk-abh01a:2244_8": "Nādhimuccatīti tattheva adhimokkhaṃ na labhati.",
  "atk-abh01a:2244_9": "Na sampasīdatīti cittaṃ anāvilaṃ katvā pasīdituṃ na sakkoti,",
  "atk-abh01a:2244_10": "guṇesu nappasīdati.",
  "atk-abh01a:2245_0": "Dhamme kaṅkhatītiādīsu pana ‘kilese pajahantā cattāro ariyamaggā,",
  "atk-abh01a:2245_1": "paṭippassaddhakilesāni cattāri sāmaññaphalāni,",
  "atk-abh01a:2245_2": "maggaphalānaṃ ārammaṇapaccayabhūtaṃ amataṃ mahānibbānaṃ nāma atthi nu kho natthī’ti kaṅkhantopi ‘ayaṃ",
  "atk-abh01a:2245_3": "dhammo niyyāniko nu kho aniyyāniko’ti kaṅkhantopi dhamme kaṅkhati nāma.",
  "atk-abh01a:2245_4": "‘Cattāro maggaṭṭhakā cattāro phalaṭṭhakāti idaṃ saṅgharatanaṃ atthi nu kho natthī’ti kaṅkhantopi,",
  "atk-abh01a:2245_5": "‘ayaṃ saṅgho suppaṭipanno nu kho duppaṭipanno’ti kaṅkhantopi,",
  "atk-abh01a:2245_6": "‘etasmiṃ saṅgharatane dinnassa vipākaphalaṃ atthi nu kho natthī’ti kaṅkhantopi saṅghe kaṅkhati nāma.",
  "atk-abh01a:2245_7": "‘Tisso pana sikkhā atthi nu kho natthī’ti kaṅkhantopi,",
  "atk-abh01a:2245_8": "‘tisso sikkhā sikkhitapaccayena ānisaṃso atthi nu kho natthī’ti kaṅkhantopi sikkhāya kaṅkhati nāma.",
  "atk-abh01a:2246_0": "Pubbanto vuccati atītāni khandhadhātāyatanāni.",
  "atk-abh01a:2246_1": "Aparanto anāgatāni.",
  "atk-abh01a:2246_2": "Tattha atītesu khandhādīsu ‘atītāni nu kho,",
  "atk-abh01a:2246_3": "na nu kho’ti kaṅkhanto pubbante kaṅkhati nāma.",
  "atk-abh01a:2246_4": "Anāgatesu ‘anāgatāni nu kho,",
  "atk-abh01a:2246_5": "na nu kho’ti kaṅkhanto aparante kaṅkhati nāma.",
  "atk-abh01a:2246_6": "Ubhayattha kaṅkhanto pubbantāparante kaṅkhati nāma.",
  "atk-abh01a:2246_7": "‘Dvādasapadikaṃ paccayavaṭṭaṃ atthi nu kho natthī’ti kaṅkhanto idappaccayatāpaṭiccasamuppannesu dhammesu kaṅkhati nāma.",
  "atk-abh01a:2246_8": "Tatrāyaṃ vacanattho –",
  "atk-abh01a:2246_9": "imesaṃ jarāmaraṇādīnaṃ paccayā ‘idappaccayā’.",
  "atk-abh01a:2246_10": "Idappaccayānaṃ bhāvo ‘idappaccayatā’.",
  "atk-abh01a:2246_11": "Idappaccayā eva vā ‘idappaccayatā’;",
  "atk-abh01a:2246_12": "jātiādīnametaṃ adhivacanaṃ.",
  "atk-abh01a:2246_13": "Jātiādīsu taṃ taṃ paṭicca āgamma samuppannāti ‘paṭiccasamuppannā’.",
  "atk-abh01a:2246_14": "Idaṃ vuttaṃ hoti –",
  "atk-abh01a:2246_15": "idappaccayatāya ca paṭiccasamuppannesu ca dhammesu kaṅkhatīti.",
  "atk-abh01a:2247_0": "1009.",
  "atk-abh01a:2247_1": "Sīlenāti gosīlādinā.",
  "atk-abh01a:2247_2": "Vatenāti govatādināva.",
  "atk-abh01a:2247_3": "Sīlabbatenāti tadubhayena.",
  "atk-abh01a:2247_4": "Suddhīti kilesasuddhi;",
  "atk-abh01a:2247_5": "paramatthasuddhibhūtaṃ vā nibbānameva.",
  "atk-abh01a:2247_6": "Tadekaṭṭhāti idha pahānekaṭṭhaṃ dhuraṃ.",
  "atk-abh01a:2247_7": "Imissā ca pāḷiyā diṭṭhikileso vicikicchākilesoti dveyeva āgatā.",
  "atk-abh01a:2247_8": "Lobho doso moho māno thinaṃ uddhaccaṃ ahirikaṃ anottappanti ime pana aṭṭha anāgatā.",
  "atk-abh01a:2247_9": "Āharitvā pana dīpetabbā.",
  "atk-abh01a:2247_10": "Ettha hi diṭṭhivicikicchāsu pahīyamānāsu apāyagamanīyo lobho doso moho māno thinaṃ uddhaccaṃ ahirikaṃ",
  "atk-abh01a:2247_11": "anottappanti sabbepime pahānekaṭṭhā hutvā pahīyanti.",
  "atk-abh01a:2247_12": "Sahajekaṭṭhaṃ pana āharitvā dīpetabbaṃ.",
  "atk-abh01a:2247_13": "Sotāpattimaggena hi cattāri diṭṭhisahagatāni vicikicchāsahagatañcāti pañca cittāni pahīyanti.",
  "atk-abh01a:2247_14": "Tattha dvīsu asaṅkhārikadiṭṭhicittesu pahīyantesu tehi sahajāto lobho moho uddhaccaṃ ahirikaṃ anottappanti ime kilesā sahajekaṭṭhavasena pahīyanti.",
  "atk-abh01a:2247_15": "Sesadiṭṭhikileso ca vicikicchākileso ca pahānekaṭṭhavasena pahīyanti.",
  "atk-abh01a:2247_16": "Diṭṭhigatasampayuttasasaṅkhārikacittesupi pahīyantesu tehi sahajāto lobho moho thinaṃ uddhaccaṃ ahirikaṃ",
  "atk-abh01a:2247_17": "anottappanti ime kilesā sahajekaṭṭhavasena pahīyanti.",
  "atk-abh01a:2247_18": "Sesadiṭṭhikileso ca vicikicchākileso ca pahānekaṭṭhavasena pahīyanti.",
  "atk-abh01a:2247_19": "Evaṃ pahānekaṭṭhasmiṃyeva sahajekaṭṭhaṃ labbhatīti idaṃ sahajekaṭṭhaṃ āharitvā dīpayiṃsu.",
  "atk-abh01a:2248_0": "Taṃsampayuttoti tehi tadekaṭṭhehi aṭṭhahi kilesehi sampayutto.",
  "atk-abh01a:2248_1": "Vinibbhogaṃ vā katvā tena lobhena tena dosenāti evaṃ ekekena sampayuttatā dīpetabbā.",
  "atk-abh01a:2248_2": "Tattha lobhe gahite,",
  "atk-abh01a:2248_3": "moho māno thinaṃ uddhaccaṃ ahirikaṃ anottappanti ayaṃ saṅkhārakkhandhe kilesagaṇo lobhasampayutto nāma.",
  "atk-abh01a:2248_4": "Dose gahite,",
  "atk-abh01a:2248_5": "moho thinaṃ uddhaccaṃ ahirikaṃ anottappanti ayaṃ kilesagaṇo dosasampayutto nāma.",
  "atk-abh01a:2248_6": "Mohe gahite,",
  "atk-abh01a:2248_7": "lobho doso māno thinaṃ uddhaccaṃ ahirikaṃ anottappanti ayaṃ kilesagaṇo mohasampayutto nāma.",
  "atk-abh01a:2248_8": "Māne gahite,",
  "atk-abh01a:2248_9": "tena sahuppanno lobho moho thinaṃ uddhaccaṃ ahirikaṃ anottappanti ayaṃ kilesagaṇo mānasampayutto nāma.",
  "atk-abh01a:2248_10": "Iminā upāyena tena thinena tena uddhaccena tena ahirikena tena anottappena sampayutto taṃsampayuttoti yojanā kātabbā.",
  "atk-abh01a:2248_11": "Taṃsamuṭṭhānanti tena lobhena…pe…",
  "atk-abh01a:2248_12": "tena anottappena samuṭṭhitanti attho.",
  "atk-abh01a:2249_0": "Ime dhammā dassanena pahātabbāti ettha dassanaṃ nāma sotāpattimaggo;",
  "atk-abh01a:2249_1": "tena pahātabbāti attho.",
  "atk-abh01a:2249_2": "‘Kasmā pana sotāpattimaggo dassanaṃ nāma jāto’ti?",
  "atk-abh01a:2249_3": "‘Paṭhamaṃ nibbānadassanato’.",
  "atk-abh01a:2249_4": "‘Nanu gotrabhu paṭhamataraṃ passatī’ti?",
  "atk-abh01a:2249_5": "‘No na passati;",
  "atk-abh01a:2249_6": "disvāpi kattabbakiccaṃ pana na karoti,",
  "atk-abh01a:2249_7": "saṃyojanānaṃ appahānato.",
  "atk-abh01a:2249_8": "Tasmā passatī’ti na vattabbo.",
  "atk-abh01a:2249_9": "Yattha katthaci rājānaṃ disvāpi paṇṇākāraṃ datvā kiccanipphattiyā adiṭṭhattā ‘ajjāpi rājānaṃ na passāmī’ti vadanto cettha jānapadapuriso nidassanaṃ.",
  "atk-abh01a:2250_0": "1011.",
  "atk-abh01a:2250_1": "Avaseso lobhoti dassanena pahīnāvaseso.",
  "atk-abh01a:2250_2": "Lobho dosamohesupi eseva nayo.",
  "atk-abh01a:2250_3": "Dassanena hi apāyagamanīyāva pahīnā.",
  "atk-abh01a:2250_4": "Tehi pana aññe dassetuṃ idaṃ vuttaṃ.",
  "atk-abh01a:2250_5": "‘Tadekaṭṭhā’ti tehi pāḷiyaṃ āgatehi tīhi kilesehi sampayogatopi pahānatopi ekaṭṭhā pañca kilesā.",
  "atk-abh01a:2250_6": "Neva dassanena na bhāvanāyāti idaṃ saṃyojanādīnaṃ viya tehi maggehi appahātabbataṃ sandhāya vuttaṃ.",
  "atk-abh01a:2250_7": "Yaṃ pana “sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṃsāravaṭṭe ye uppajjeyyuṃ,",
  "atk-abh01a:2250_8": "nāmañca rūpañca etthete nirujjhantī”tiādinā nayena kusalādīnampi pahānaṃ anuññātaṃ,",
  "atk-abh01a:2250_9": "taṃ tesaṃ maggānaṃ abhāvitattā ye uppajjeyyuṃ,",
  "atk-abh01a:2250_10": "te upanissayapaccayānaṃ kilesānaṃ pahīnattā pahīnāti imaṃ pariyāyaṃ sandhāya vuttanti veditabbaṃ.",
  "atk-abh01a:2251_0": "1013.",
  "atk-abh01a:2251_1": "Dassanenapahātabbahetukattike ime dhammā dassanena pahātabbahetukāti niṭṭhapetvā,",
  "atk-abh01a:2251_2": "puna ‘tīṇi saṃyojanānī’tiādi pahātabbe dassetvā,",
  "atk-abh01a:2251_3": "tadekaṭṭhabhāvena hetū ceva sahetuke ca dassetuṃ vuttaṃ.",
  "atk-abh01a:2251_4": "Tattha ‘kiñcāpi dassanena pahātabbesu hetūsu lobhasahagato moho lobhena sahetuko hoti,",
  "atk-abh01a:2251_5": "dosasahagato moho dosena,",
  "atk-abh01a:2251_6": "lobhadosā ca mohenāti pahātabbahetukapadepete saṅgahaṃ gacchanti,",
  "atk-abh01a:2251_7": "vicikicchāsahagato pana moho aññassa sampayuttahetuno abhāvena hetuyeva,",
  "atk-abh01a:2251_8": "na sahetukoti tassa pahānaṃ dassetuṃ ime dhammā dassanena pahātabbahetū’ti vuttaṃ.",
  "atk-abh01a:2252_0": "1018.",
  "atk-abh01a:2252_1": "Dutiyapade uddhaccasahagatassa mohassa pahānaṃ dassetuṃ ime dhammā bhāvanāya pahātabbahetūti vuttaṃ.",
  "atk-abh01a:2252_2": "So hi attanā sampayuttadhamme sahetuke katvā piṭṭhivaṭṭako jāto,",
  "atk-abh01a:2252_3": "vicikicchāsahagato viya aññassa sampayuttahetuno abhāvā pahātabbahetukapadaṃ na bhajati.",
  "atk-abh01a:2252_4": "Tatiyapade avasesā akusalāti puna akusalaggahaṇaṃ vicikicchuddhaccasahagatānaṃ mohānaṃ saṅgahatthaṃ kataṃ.",
  "atk-abh01a:2252_5": "Te hi sampayuttahetuno abhāvā pahātabbahetukā nāma na honti.",
  "atk-abh01a:2253_0": "1029.",
  "atk-abh01a:2253_1": "Parittārammaṇattike ārabbhāti ārammaṇaṃ katvā.",
  "atk-abh01a:2253_2": "Sayañhi parittā vā hontu mahaggatā vā,",
  "atk-abh01a:2253_3": "parittadhamme ārammaṇaṃ katvā uppannā parittārammaṇā,",
  "atk-abh01a:2253_4": "mahaggate ārammaṇaṃ katvā uppannā mahaggatārammaṇā,",
  "atk-abh01a:2253_5": "appamāṇe ārammaṇaṃ katvā uppannā appamāṇārammaṇā.",
  "atk-abh01a:2253_6": "Te pana parittāpi honti mahaggatāpi appamāṇāpi.",
  "atk-abh01a:2254_0": "1035.",
  "atk-abh01a:2254_1": "Micchattattike ānantarikānīti anantarāyena phaladāyakāni;",
  "atk-abh01a:2254_2": "mātughātakakammādīnametaṃ adhivacanaṃ.",
  "atk-abh01a:2254_3": "Tesu hi ekasmimpi kamme kate taṃ paṭibāhitvā aññaṃ kammaṃ attano vipākassa okāsaṃ kātuṃ na sakkoti.",
  "atk-abh01a:2254_4": "Sineruppamāṇepi hi suvaṇṇathūpe katvā cakkavāḷamattaṃ vā ratanamayapākāraṃ vihāraṃ kāretvā taṃ pūretvā",
  "atk-abh01a:2254_5": "nisinnassa buddhappamukhassa saṅghassa yāvajīvaṃ cattāro paccaye dadatopi taṃ kammaṃ etesaṃ kammānaṃ",
  "atk-abh01a:2254_6": "vipākaṃ paṭibāhetuṃ na sakkoti eva.",
  "atk-abh01a:2254_7": "Yā ca micchādiṭṭhi niyatāti ahetukavādaakiriyavādanatthikavādesu aññatarā.",
  "atk-abh01a:2254_8": "Tañhi gahetvā ṭhitaṃ puggalaṃ buddhasatampi buddhasahassampi bodhetuṃ na sakkoti.",
  "atk-abh01a:2255_0": "1038.",
  "atk-abh01a:2255_1": "Maggārammaṇattike ariyamaggaṃ ārabbhāti lokuttaramaggaṃ ārammaṇaṃ katvā.",
  "atk-abh01a:2255_2": "Te pana parittāpi honti mahaggatāpi.",
  "atk-abh01a:2256_0": "1039.",
  "atk-abh01a:2256_1": "Maggahetukaniddese paṭhamanayena paccayaṭṭhena hetunā maggasampayuttānaṃ khandhānaṃ sahetukabhāvo dassito.",
  "atk-abh01a:2256_2": "Dutiyanayena maggabhūtena sammādiṭṭhisaṅkhātena hetunā sesamaggaṅgānaṃ sahetukabhāvo dassito.",
  "atk-abh01a:2256_3": "Tatiyanayena magge uppannahetūhi sammādiṭṭhiyā sahetukabhāvo dassitoti veditabbo.",
  "atk-abh01a:2257_0": "1040.",
  "atk-abh01a:2257_1": "Adhipatiṃ karitvāti ārammaṇādhipatiṃ katvā.",
  "atk-abh01a:2257_2": "Te ca kho parittadhammāva honti.",
  "atk-abh01a:2257_3": "Ariyasāvakānañhi attano maggaṃ garuṃ katvā paccavekkhaṇakāle ārammaṇādhipati labbhati.",
  "atk-abh01a:2257_4": "Cetopariyañāṇena pana ariyasāvako parassa maggaṃ paccavekkhamāno garuṃ karontopi attanā paṭividdhamaggaṃ viya garuṃ na karoti.",
  "atk-abh01a:2257_5": "‘Yamakapāṭihāriyaṃ karontaṃ tathāgataṃ disvā tassa maggaṃ garuṃ karoti na karotī’ti? Karoti,",
  "atk-abh01a:2257_6": "na pana attano maggaṃ viya.",
  "atk-abh01a:2257_7": "Arahā na kiñci dhammaṃ garuṃ karoti ṭhapetvā maggaṃ phalaṃ nibbānanti.",
  "atk-abh01a:2257_8": "Etthāpi ayamevattho.",
  "atk-abh01a:2257_9": "Vīmaṃsādhipateyyanti idaṃ sahajātādhipatiṃ dassetuṃ vuttaṃ.",
  "atk-abh01a:2257_10": "Chandañhi jeṭṭhakaṃ katvā maggaṃ bhāventassa chando adhipati nāma hoti, na maggo.",
  "atk-abh01a:2257_11": "Sesadhammāpi chandādhipatino nāma honti,",
  "atk-abh01a:2257_12": "na maggādhipatino.",
  "atk-abh01a:2257_13": "Cittepi eseva nayo.",
  "atk-abh01a:2257_14": "Vīmaṃsaṃ pana jeṭṭhakaṃ katvā maggaṃ bhāventassa vīmaṃsādhipati ceva hoti maggo cāti.",
  "atk-abh01a:2257_15": "Sesadhammā maggādhipatino nāma honti.",
  "atk-abh01a:2257_16": "Vīriyepi eseva nayo.",
  "atk-abh01a:2258_0": "1041.",
  "atk-abh01a:2258_1": "Uppannattikaniddese jātāti nibbattā,",
  "atk-abh01a:2258_2": "paṭiladdhattabhāvā.",
  "atk-abh01a:2258_3": "Bhūtātiādīni tesaṃyeva vevacanāni.",
  "atk-abh01a:2258_4": "Jātā eva hi bhāvappattiyā bhūtā.",
  "atk-abh01a:2258_5": "Paccayasaṃyoge jātattā sañjātā.",
  "atk-abh01a:2258_6": "Nibbattilakkhaṇappattattā nibbattā.",
  "atk-abh01a:2258_7": "Upasaggena pana padaṃ vaḍḍhetvā abhinibbattāti vuttā.",
  "atk-abh01a:2258_8": "Pākaṭībhūtāti pātubhūtā.",
  "atk-abh01a:2258_9": "Pubbantato uddhaṃ pannāti uppannā.",
  "atk-abh01a:2258_10": "Upasaggena padaṃ vaḍḍhetvā samuppannāti vuttā.",
  "atk-abh01a:2258_11": "Nibbattaṭṭheneva uddhaṃ ṭhitāti uṭṭhitā.",
  "atk-abh01a:2258_12": "Paccayasaṃyoge uṭṭhitāti samuṭṭhitā.",
  "atk-abh01a:2258_13": "Puna uppannātivacane kāraṇaṃ heṭṭhā vuttanayeneva veditabbaṃ.",
  "atk-abh01a:2258_14": "Uppannaṃsena saṅgahitāti uppannakoṭṭhāsena gaṇanaṃ gatā.",
  "atk-abh01a:2258_15": "Rūpaṃ vedanā saññā saṅkhārā viññāṇanti idaṃ nesaṃ sabhāvadassanaṃ.",
  "atk-abh01a:2258_16": "Dutiyapadaniddeso vuttapaṭisedhanayena veditabbo.",
  "atk-abh01a:2258_17": "Tatiyapadaniddeso uttānatthoyeva.",
  "atk-abh01a:2259_0": "Ayaṃ pana tiko dvinnaṃ addhānaṃ vasena pūretvā dassito.",
  "atk-abh01a:2259_1": "Laddhokāsassa hi kammassa vipāko duvidho –",
  "atk-abh01a:2259_2": "khaṇappatto,",
  "atk-abh01a:2259_3": "ca appatto ca.",
  "atk-abh01a:2259_4": "Tattha ‘khaṇappatto’ uppanno nāma.",
  "atk-abh01a:2259_5": "‘Appatto’ cittānantare vā uppajjatu,",
  "atk-abh01a:2259_6": "kappasatasahassātikkame vā.",
  "atk-abh01a:2259_7": "Dhuvapaccayaṭṭhena natthi nāma na hoti,",
  "atk-abh01a:2259_8": "uppādino dhammā nāma jāto.",
  "atk-abh01a:2259_9": "Yathā hi –",
  "atk-abh01a:2259_10": "“tiṭṭhateva sāyaṃ,",
  "atk-abh01a:2259_11": "poṭṭhapāda,",
  "atk-abh01a:2259_12": "arūpī attā saññāmayo.",
  "atk-abh01a:2259_13": "Atha imassa purisassa aññā ca saññā uppajjanti aññā ca saññā nirujjhantī”ti.",
  "atk-abh01a:2259_14": "Ettha āruppe kāmāvacarasaññāpavattikāle kiñcāpi mūlabhavaṅgasaññā niruddhā kāmāvacarasaññāya pana niruddhakāle",
  "atk-abh01a:2259_15": "avassaṃ sā uppajjissatīti arūpasaṅkhāto attā natthīti saṅkhyaṃ agantvā ‘tiṭṭhateva’ nāmāti jāto.",
  "atk-abh01a:2259_16": "Evameva laddhokāsassa kammassa vipāko duvidho…pe…",
  "atk-abh01a:2259_17": "dhuvapaccayaṭṭhena natthi nāma na hoti,",
  "atk-abh01a:2259_18": "uppādino dhammā nāma jāto.",
  "atk-abh01a:2260_0": "Yadi pana āyūhitaṃ kusalākusalakammaṃ sabbaṃ vipākaṃ dadeyya,",
  "atk-abh01a:2260_1": "aññassa okāso na bhaveyya.",
  "atk-abh01a:2260_2": "Taṃ pana duvidhaṃ hoti –",
  "atk-abh01a:2260_3": "dhuvavipākaṃ,",
  "atk-abh01a:2260_4": "adhuvavipākañca.",
  "atk-abh01a:2260_5": "Tattha pañca ānantariyakammāni,",
  "atk-abh01a:2260_6": "aṭṭha samāpattiyo,",
  "atk-abh01a:2260_7": "cattāro ariyamaggāti etaṃ ‘dhuvavipākaṃ’ nāma.",
  "atk-abh01a:2260_8": "Taṃ pana khaṇappattampi atthi,",
  "atk-abh01a:2260_9": "appattampi.",
  "atk-abh01a:2260_10": "Tattha ‘khaṇappattaṃ’ uppannaṃ nāma.",
  "atk-abh01a:2260_11": "‘Appattaṃ’ anuppannaṃ nāma.",
  "atk-abh01a:2260_12": "Tassa vipāko cittānantare vā uppajjatu kappasatasahassātikkame vā.",
  "atk-abh01a:2260_13": "Dhuvapaccayaṭṭhena anuppannaṃ nāma na hoti,",
  "atk-abh01a:2260_14": "uppādino dhammā nāma jātaṃ.",
  "atk-abh01a:2260_15": "Metteyyabodhisattassa maggo anuppanno nāma,",
  "atk-abh01a:2260_16": "phalaṃ uppādino dhammāyeva nāma jātaṃ.",
  "atk-abh01a:2261_0": "1044.",
  "atk-abh01a:2261_1": "Atītattikaniddese atītāti khaṇattayaṃ atikkantā.",
  "atk-abh01a:2261_2": "Niruddhāti nirodhappattā.",
  "atk-abh01a:2261_3": "Vigatāti vibhavaṃ gatā,",
  "atk-abh01a:2261_4": "vigacchitā vā.",
  "atk-abh01a:2261_5": "Vipariṇatāti pakativijahanena vipariṇāmaṃ gatā.",
  "atk-abh01a:2261_6": "Nirodhasaṅkhātaṃ atthaṃ gatāti atthaṅgatā.",
  "atk-abh01a:2261_7": "Abbhatthaṅgatāti upasaggena padaṃ vaḍḍhitaṃ.",
  "atk-abh01a:2261_8": "Uppajjitvā vigatāti nibbattitvā vigacchitā.",
  "atk-abh01a:2261_9": "Puna atītavacane kāraṇaṃ heṭṭhā vuttameva.",
  "atk-abh01a:2261_10": "Parato anāgatādīsupi eseva nayo.",
  "atk-abh01a:2261_11": "Atītaṃsena saṅgahitāti atītakoṭṭhāsena gaṇanaṃ gatā.",
  "atk-abh01a:2261_12": "Katame teti?",
  "atk-abh01a:2261_13": "Rūpaṃ vedanā saññā saṅkhārā viññāṇaṃ.",
  "atk-abh01a:2261_14": "Parato anāgatādīsupi eseva nayo.",
  "atk-abh01a:2262_0": "1047.",
  "atk-abh01a:2262_1": "Atītārammaṇattikaniddese atīte dhamme ārabbhātiādīsu parittamahaggatāva dhammā veditabbā.",
  "atk-abh01a:2262_2": "Te hi atītādīni ārabbha uppajjanti.",
  "atk-abh01a:2263_0": "1050.",
  "atk-abh01a:2263_1": "Ajjhattattikaniddese tesaṃ tesanti padadvayena sabbasatte pariyādiyati.",
  "atk-abh01a:2263_2": "Ajjhattaṃ paccattanti ubhayaṃ niyakajjhattādhivacanaṃ.",
  "atk-abh01a:2263_3": "Niyatāti attani jātā.",
  "atk-abh01a:2263_4": "Pāṭipuggalikāti pāṭiyekkassa pāṭiyekkassa puggalassa santakā.",
  "atk-abh01a:2263_5": "Upādiṇṇāti sarīraṭṭhakā.",
  "atk-abh01a:2263_6": "Te hi kammanibbattā vā hontu mā vā,",
  "atk-abh01a:2263_7": "ādinnagahitaparāmaṭṭhavasena pana idha upādiṇṇāti vuttā.",
  "atk-abh01a:2264_0": "1051.",
  "atk-abh01a:2264_1": "Parasattānanti attānaṃ ṭhapetvā avasesasattānaṃ.",
  "atk-abh01a:2264_2": "Parapuggalānanti tasseva vevacanaṃ.",
  "atk-abh01a:2264_3": "Sesaṃ heṭṭhā vuttasadisameva.",
  "atk-abh01a:2264_4": "Tadubhayanti taṃ ubhayaṃ.",
  "atk-abh01a:2265_0": "1053.",
  "atk-abh01a:2265_1": "Ajjhattārammaṇattikassa paṭhamapade parittamahaggatā dhammā veditabbā.",
  "atk-abh01a:2265_2": "Dutiye appamāṇāpi.",
  "atk-abh01a:2265_3": "Tatiye parittamahaggatāva.",
  "atk-abh01a:2265_4": "Appamāṇā pana kālena bahiddhā kālena ajjhattaṃ ārammaṇaṃ na karonti.",
  "atk-abh01a:2265_5": "Sanidassanattikaniddeso uttānoyevāti.",
  "atk-abh01a:2266_0": "Dukanikkhepakathā",
  "atk-abh01a:2267_0": "1062.",
  "atk-abh01a:2267_1": "Dukesu adosaniddese mettāyanavasena metti.",
  "atk-abh01a:2267_2": "Mettākāro mettāyanā.",
  "atk-abh01a:2267_3": "Mettāya ayitassa mettāsamaṅgino cittassa bhāvo mettāyitattaṃ.",
  "atk-abh01a:2267_4": "Anudayatīti anuddā,",
  "atk-abh01a:2267_5": "rakkhatīti attho.",
  "atk-abh01a:2267_6": "Anuddākāro anuddāyanā.",
  "atk-abh01a:2267_7": "Anuddāyitassa bhāvo anuddāyitattaṃ.",
  "atk-abh01a:2267_8": "Hitassa esanavasena hitesitā.",
  "atk-abh01a:2267_9": "Anukampanavasena anukampā.",
  "atk-abh01a:2267_10": "Sabbehipi imehi padehi upacārappanāppattā mettāva vuttā.",
  "atk-abh01a:2267_11": "Sesapadehi lokiyalokuttaro adoso kathito.",
  "atk-abh01a:2268_0": "1063.",
  "atk-abh01a:2268_1": "Amohaniddese dukkhe ñāṇanti dukkhasacce paññā.",
  "atk-abh01a:2268_2": "Dukkhasamudayetiādīsupi eseva nayo.",
  "atk-abh01a:2268_3": "Ettha ca dukkhe ñāṇaṃ savanasammasanapaṭivedhapaccavekkhaṇāsu vattati.",
  "atk-abh01a:2268_4": "Tathā dukkhasamudaye.",
  "atk-abh01a:2268_5": "Nirodhe pana savanapaṭivedhapaccavekkhaṇāsu eva.",
  "atk-abh01a:2268_6": "Tathā paṭipadāya.",
  "atk-abh01a:2268_7": "Pubbanteti atītakoṭṭhāse.",
  "atk-abh01a:2268_8": "Aparanteti anāgatakoṭṭhāse.",
  "atk-abh01a:2268_9": "Pubbantāparanteti tadubhaye.",
  "atk-abh01a:2268_10": "Idappaccayatāpaṭiccasamuppannesu dhammesu ñāṇanti ayaṃ paccayo,",
  "atk-abh01a:2268_11": "idaṃ paccayuppannaṃ,",
  "atk-abh01a:2268_12": "idaṃ paṭicca idaṃ nibbattanti,",
  "atk-abh01a:2268_13": "evaṃ paccayesu ca paccayuppannadhammesu ca ñāṇaṃ.",
  "atk-abh01a:2269_0": "1065.",
  "atk-abh01a:2269_1": "Lobhaniddesepi heṭṭhā anāgatānaṃ padānaṃ ayamattho –",
  "atk-abh01a:2269_2": "rañjanavasena rāgo.",
  "atk-abh01a:2269_3": "Balavarañjanaṭṭhena sārāgo.",
  "atk-abh01a:2269_4": "Visayesu sattānaṃ anunayanato anunayo.",
  "atk-abh01a:2269_5": "Anurujjhatīti anurodho,",
  "atk-abh01a:2269_6": "kāmetīti attho.",
  "atk-abh01a:2269_7": "Yattha katthaci bhave sattā etāya nandanti,",
  "atk-abh01a:2269_8": "sayaṃ vā nandatīti nandī.",
  "atk-abh01a:2269_9": "Nandī ca sā rañjanaṭṭhena rāgo cāti nandīrāgo.",
  "atk-abh01a:2269_10": "Tattha ekasmiṃ ārammaṇe sakiṃ uppannā taṇhā ‘nandī’.",
  "atk-abh01a:2269_11": "Punappunaṃ uppajjamānā ‘nandīrāgo’ti vuccati.",
  "atk-abh01a:2269_12": "Cittassa sārāgoti yo heṭṭhā balavarañjanaṭṭhena sārāgoti vutto,",
  "atk-abh01a:2269_13": "so na sattassa,",
  "atk-abh01a:2269_14": "cittasseva sārāgoti attho.",
  "atk-abh01a:2270_0": "Icchanti etāya ārammaṇānīti icchā.",
  "atk-abh01a:2270_1": "Bahalakilesabhāvena mucchanti etāya pāṇinoti mucchā.",
  "atk-abh01a:2270_2": "Gilitvā pariniṭṭhapetvā gahaṇavasena ajjhosānaṃ.",
  "atk-abh01a:2270_3": "Iminā sattā gijjhanti,",
  "atk-abh01a:2270_4": "gedhaṃ āpajjantīti gedho;",
  "atk-abh01a:2270_5": "bahalaṭṭhena vā gedho.",
  "atk-abh01a:2270_6": "“Gedhaṃ vā pavanasaṇḍa”nti hi bahalaṭṭheneva vuttaṃ.",
  "atk-abh01a:2270_7": "Anantarapadaṃ upasaggavasena vaḍḍhitaṃ.",
  "atk-abh01a:2270_8": "Sabbatobhāgena vā gedhoti paligedho.",
  "atk-abh01a:2270_9": "Sañjanti etenāti saṅgo;",
  "atk-abh01a:2270_10": "lagganaṭṭhena vā saṅgo.",
  "atk-abh01a:2270_11": "Osīdanaṭṭhena paṅko.",
  "atk-abh01a:2270_12": "Ākaḍḍhanavasena ejā.",
  "atk-abh01a:2270_13": "“Ejā imaṃ purisaṃ parikaḍḍhati tassa tasseva bhavassa abhinibbattiyā”ti hi vuttaṃ.",
  "atk-abh01a:2270_14": "Vañcanaṭṭhena māyā.",
  "atk-abh01a:2270_15": "Vaṭṭasmiṃ sattānaṃ jananaṭṭhena janikā.",
  "atk-abh01a:2270_16": "“Taṇhā janeti purisaṃ cittamassa vidhāvatī”ti hi vuttaṃ.",
  "atk-abh01a:2270_17": "Vaṭṭasmiṃ satte dukkhena saṃyojayamānā janetīti sañjananī.",
  "atk-abh01a:2270_18": "Ghaṭanaṭṭhena sibbinī.",
  "atk-abh01a:2270_19": "Ayañhi vaṭṭasmiṃ satte cutipaṭisandhivasena sibbati ghaṭeti,",
  "atk-abh01a:2270_20": "tunnakāro viya pilotikāya pilotikaṃ;",
  "atk-abh01a:2270_21": "tasmā ghaṭanaṭṭhena sibbinīti vuttā.",
  "atk-abh01a:2270_22": "Anekappakāraṃ visayajālaṃ taṇhāvipphanditanivesasaṅkhātaṃ vā jālamassā atthīti jālinī.",
  "atk-abh01a:2271_0": "Ākaḍḍhanaṭṭhena sīghasotā saritā viyāti saritā.",
  "atk-abh01a:2271_1": "Allaṭṭhena vā saritā.",
  "atk-abh01a:2271_2": "Vuttañhetaṃ –",
  "atk-abh01a:2271_3": "“saritāni sinehitāni ca somanassāni bhavanti jantuno”ti.",
  "atk-abh01a:2271_4": "Allāni ceva siniddhāni cāti ayañhettha attho.",
  "atk-abh01a:2271_5": "Visatāti visattikā.",
  "atk-abh01a:2271_6": "Visaṭāti visattikā.",
  "atk-abh01a:2271_7": "Visālāti visattikā.",
  "atk-abh01a:2271_8": "Visakkatīti visattikā.",
  "atk-abh01a:2271_9": "Visaṃvādikāti visattikā.",
  "atk-abh01a:2271_10": "Visaṃharatīti visattikā.",
  "atk-abh01a:2271_11": "Visamūlāti visattikā.",
  "atk-abh01a:2271_12": "Visaphalāti visattikā.",
  "atk-abh01a:2271_13": "Visaparibhogāti visattikā.",
  "atk-abh01a:2271_14": "Visatā vā pana sā taṇhā rūpe sadde gandhe rase phoṭṭhabbe dhamme kule gaṇe vitthatāti visattikā.",
  "atk-abh01a:2271_15": "Anayabyasanapāpanaṭṭhena kummānubandhasuttakaṃ viyāti suttaṃ.",
  "atk-abh01a:2271_16": "Vuttañhetaṃ –",
  "atk-abh01a:2271_17": "“suttakanti kho,",
  "atk-abh01a:2271_18": "bhikkhave,",
  "atk-abh01a:2271_19": "nandīrāgassetaṃ adhivacana”nti.",
  "atk-abh01a:2271_20": "Rūpādīsu vitthataṭṭhena visaṭā.",
  "atk-abh01a:2271_21": "Tassa tassa paṭilābhatthāya satte āyūhāpetīti āyūhinī.",
  "atk-abh01a:2271_22": "Ukkaṇṭhituṃ appadānato sahāyaṭṭhena dutiyā.",
  "atk-abh01a:2271_23": "Ayañhi sattānaṃ vaṭṭasmiṃ ukkaṇṭhituṃ na deti,",
  "atk-abh01a:2271_24": "gatagataṭṭhāne piyasahāyo viya abhiramāpeti.",
  "atk-abh01a:2271_25": "Tena vuttaṃ –",
  "atk-abh01a:2272_0": "“Taṇhādutiyo puriso, dīghamaddhāna saṃsaraṃ;",
  "atk-abh01a:2273_0": "Itthabhāvaññathābhāvaṃ, saṃsāraṃ nātivattatī”ti. ;",
  "atk-abh01a:2274_0": "Paṇidhānakavasena paṇidhi.",
  "atk-abh01a:2274_1": "Bhavanettīti bhavarajju.",
  "atk-abh01a:2274_2": "Etāya hi sattā,",
  "atk-abh01a:2274_3": "rajjuyā gīvāya baddhā goṇā viya,",
  "atk-abh01a:2274_4": "icchiticchitaṭṭhānaṃ niyyanti.",
  "atk-abh01a:2274_5": "Taṃ taṃ ārammaṇaṃ vanati bhajati allīyatīti vanaṃ.",
  "atk-abh01a:2274_6": "Vanati yācatīti vā vanaṃ.",
  "atk-abh01a:2274_7": "Vanathoti byañjanena padaṃ vaḍḍhitaṃ.",
  "atk-abh01a:2274_8": "Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti ‘vanaṃ’;",
  "atk-abh01a:2274_9": "balavataṇhāyetaṃ nāmaṃ.",
  "atk-abh01a:2274_10": "Gahanataraṭṭhena pana tato balavataro ‘vanatho’ nāma.",
  "atk-abh01a:2274_11": "Tena vuttaṃ –",
  "atk-abh01a:2275_0": "“Vanaṃ chindatha mā rukkhaṃ, vanato jāyate bhayaṃ;",
  "atk-abh01a:2276_0": "Chetvā vanañca vanathañca, nibbanā hotha bhikkhavo”ti. ;",
  "atk-abh01a:2277_0": "Santhavanavasena santhavo;",
  "atk-abh01a:2277_1": "saṃsaggoti attho.",
  "atk-abh01a:2277_2": "So duvidho –",
  "atk-abh01a:2277_3": "taṇhāsanthavo mittasanthavo ca.",
  "atk-abh01a:2277_4": "Tesu idha taṇhāsanthavo adhippeto.",
  "atk-abh01a:2277_5": "Sinehavasena sineho.",
  "atk-abh01a:2277_6": "Ālayakaraṇavasena apekkhatīti apekkhā.",
  "atk-abh01a:2277_7": "Vuttampi cetaṃ –",
  "atk-abh01a:2277_8": "“imāni te deva caturāsītinagarasahassāni kusāvatīrājadhānīpamukhāni.",
  "atk-abh01a:2277_9": "Ettha deva chandaṃ janehi,",
  "atk-abh01a:2277_10": "jīvite apekkhaṃ karohī”ti.",
  "atk-abh01a:2277_11": "Ālayaṃ karohīti ayañhettha attho.",
  "atk-abh01a:2277_12": "Pāṭiyekke pāṭiyekke ārammaṇe bandhatīti paṭibandhu.",
  "atk-abh01a:2277_13": "Ñātakaṭṭhena vā pāṭiyekko bandhūtipi paṭibandhu.",
  "atk-abh01a:2277_14": "Niccasannissitaṭṭhena hi sattānaṃ taṇhāsamo bandhu nāma natthi.",
  "atk-abh01a:2278_0": "Ārammaṇānaṃ asanato āsā.",
  "atk-abh01a:2278_1": "Ajjhottharaṇato ceva tittiṃ anupagantvāva paribhuñjanato cāti attho.",
  "atk-abh01a:2278_2": "Āsisanavasena āsisanā.",
  "atk-abh01a:2278_3": "Āsisitassa bhāvo āsisitattaṃ.",
  "atk-abh01a:2278_4": "Idāni tassā pavattiṭṭhānaṃ dassetuṃ rūpāsātiādi vuttaṃ.",
  "atk-abh01a:2278_5": "Tattha āsisanavasena āsāti āsāya atthaṃ gahetvā rūpe āsā rūpāsāti evaṃ navapi padāni veditabbāni.",
  "atk-abh01a:2278_6": "Ettha ca purimāni pañca pañcakāmaguṇavasena vuttāni.",
  "atk-abh01a:2278_7": "Parikkhāralobhavasena chaṭṭhaṃ.",
  "atk-abh01a:2278_8": "Taṃ visesato pabbajitānaṃ.",
  "atk-abh01a:2278_9": "Tato parāni tīṇi atittiyavatthuvasena gahaṭṭhānaṃ.",
  "atk-abh01a:2278_10": "Na hi tesaṃ dhanaputtajīvitehi aññaṃ piyataraṃ atthi.",
  "atk-abh01a:2278_11": "‘Etaṃ mayhaṃ etaṃ mayha’nti vā ‘asukena me idaṃ dinnaṃ idaṃ dinna’nti vā evaṃ satte jappāpetīti jappā.",
  "atk-abh01a:2278_12": "Parato dve padāni upasaggena vaḍḍhitāni.",
  "atk-abh01a:2278_13": "Tato paraṃ aññenākārena vibhajituṃ āraddhattā puna jappāti vuttaṃ.",
  "atk-abh01a:2278_14": "Jappanākāro jappanā.",
  "atk-abh01a:2278_15": "Jappitassa bhāvo jappitattaṃ.",
  "atk-abh01a:2278_16": "Punappunaṃ visaye lumpati ākaḍḍhatīti lolupo.",
  "atk-abh01a:2278_17": "Lolupassa bhāvo loluppaṃ.",
  "atk-abh01a:2278_18": "Loluppākāro loluppāyanā.",
  "atk-abh01a:2278_19": "Loluppasamaṅgino bhāvo loluppāyitattaṃ.",
  "atk-abh01a:2279_0": "Pucchañjikatāti yāya taṇhāya lābhaṭṭhānesu,",
  "atk-abh01a:2279_1": "pucchaṃ cālayamānā sunakhā viya,",
  "atk-abh01a:2279_2": "kampamānā vicaranti,",
  "atk-abh01a:2279_3": "taṃ tassā kampanataṇhāya nāmaṃ.",
  "atk-abh01a:2279_4": "Sādhu manāpamanāpe visaye kāmetīti sādhukāmo.",
  "atk-abh01a:2279_5": "Tassa bhāvo sādhukamyatā.",
  "atk-abh01a:2279_6": "Mātā mātucchātiādike ayuttaṭṭhāne rāgoti adhammarāgo.",
  "atk-abh01a:2279_7": "Yuttaṭṭhānepi balavā hutvā uppannalobho visamalobho.",
  "atk-abh01a:2279_8": "“Rāgo visama”ntiādivacanato vā yuttaṭṭhāne vā ayuttaṭṭhāne vā uppanno chandarāgo adhammaṭṭhena ‘adhammarāgo’,",
  "atk-abh01a:2279_9": "visamaṭṭhena ‘visamalobho’ti veditabbo.",
  "atk-abh01a:2280_0": "Ārammaṇānaṃ nikāmanavasena nikanti.",
  "atk-abh01a:2280_1": "Nikāmanākāro nikāmanā.",
  "atk-abh01a:2280_2": "Patthanāvasena patthanā.",
  "atk-abh01a:2280_3": "Pihāyanavasena pihanā.",
  "atk-abh01a:2280_4": "Suṭṭhu patthanā sampatthanā.",
  "atk-abh01a:2280_5": "Pañcasu kāmaguṇesu taṇhā kāmataṇhā.",
  "atk-abh01a:2280_6": "Rūpārūpabhave taṇhā bhavataṇhā.",
  "atk-abh01a:2280_7": "Ucchedasaṅkhāte vibhave taṇhā vibhavataṇhā.",
  "atk-abh01a:2280_8": "Suddhe rūpabhavasmiṃyeva taṇhā rūpataṇhā.",
  "atk-abh01a:2280_9": "Arūpabhave taṇhā arūpataṇhā.",
  "atk-abh01a:2280_10": "Ucchedadiṭṭhisahagato rāgo diṭṭhirāgo.",
  "atk-abh01a:2280_11": "Nirodhe taṇhā nirodhataṇhā.",
  "atk-abh01a:2280_12": "Rūpe taṇhā rūpataṇhā.",
  "atk-abh01a:2280_13": "Sadde taṇhā saddataṇhā.",
  "atk-abh01a:2280_14": "Gandhataṇhādīsupi eseva nayo.",
  "atk-abh01a:2280_15": "Oghādayo vuttatthāva.",
  "atk-abh01a:2281_0": "Kusaladhamme āvaratīti āvaraṇaṃ.",
  "atk-abh01a:2281_1": "Chādanavasena chādanaṃ.",
  "atk-abh01a:2281_2": "Satte vaṭṭasmiṃ bandhatīti bandhanaṃ.",
  "atk-abh01a:2281_3": "Cittaṃ upagantvā kilissati saṃkiliṭṭhaṃ karotīti upakkileso.",
  "atk-abh01a:2281_4": "Thāmagataṭṭhena anusetīti anusayo.",
  "atk-abh01a:2281_5": "Uppajjamānā cittaṃ pariyuṭṭhātīti pariyuṭṭhānaṃ;",
  "atk-abh01a:2281_6": "uppajjituṃ appadānena kusalacāraṃ gaṇhātīti attho.",
  "atk-abh01a:2281_7": "“Corā magge pariyuṭṭhiṃsu dhuttā magge pariyuṭṭhiṃsū”tiādīsu hi maggaṃ gaṇhiṃsūti attho.",
  "atk-abh01a:2281_8": "Evamidhāpi gahaṇaṭṭhena pariyuṭṭhānaṃ veditabbaṃ.",
  "atk-abh01a:2281_9": "Paliveṭhanaṭṭhena latā viyāti latā.",
  "atk-abh01a:2281_10": "“Latā ubbhijja tiṭṭhatī”ti āgataṭṭhānepi ayaṃ taṇhā latāti vuttā.",
  "atk-abh01a:2281_11": "Vividhāni vatthūni icchatīti vevicchaṃ.",
  "atk-abh01a:2281_12": "Vaṭṭadukkhassa mūlanti dukkhamūlaṃ.",
  "atk-abh01a:2281_13": "Tasseva dukkhassa nidānanti dukkhanidānaṃ.",
  "atk-abh01a:2281_14": "Taṃ dukkhaṃ ito pabhavatīti dukkhappabhavo.",
  "atk-abh01a:2281_15": "Bandhanaṭṭhena pāso viyāti pāso.",
  "atk-abh01a:2281_16": "Mārassa pāso mārapāso.",
  "atk-abh01a:2281_17": "Duruggilanaṭṭhena baḷisaṃ viyāti baḷisaṃ.",
  "atk-abh01a:2281_18": "Mārassa baḷisaṃ mārabaḷisaṃ.",
  "atk-abh01a:2281_19": "Taṇhābhibhūtā mārassa visayaṃ nātikkamanti,",
  "atk-abh01a:2281_20": "tesaṃ upari māro vasaṃ vattetīti iminā pariyāyena mārassa visayoti māravisayo.",
  "atk-abh01a:2281_21": "Sandanaṭṭhena taṇhāva nadī taṇhānadī.",
  "atk-abh01a:2281_22": "Ajjhottharaṇaṭṭhena taṇhāva jālaṃ taṇhājālaṃ.",
  "atk-abh01a:2281_23": "Yathā sunakhā gaddulabaddhā yadicchakaṃ nīyanti,",
  "atk-abh01a:2281_24": "evaṃ taṇhābaddhā sattāpīti daḷhabandhanaṭṭhena gaddulaṃ viyāti gaddulaṃ.",
  "atk-abh01a:2281_25": "Taṇhāva gaddulaṃ taṇhāgaddulaṃ.",
  "atk-abh01a:2281_26": "Duppūraṇaṭṭhena taṇhāva samuddo taṇhāsamuddo.",
  "atk-abh01a:2282_0": "1066.",
  "atk-abh01a:2282_1": "Dosaniddese anatthaṃ me acarīti avuḍḍhiṃ me akāsi.",
  "atk-abh01a:2282_2": "Iminā upāyena sabbapadesu attho veditabbo.",
  "atk-abh01a:2282_3": "Aṭṭhāne vā pana āghātoti akāraṇe kopo –",
  "atk-abh01a:2282_4": "ekacco hi ‘devo ativassatī’ti kuppati,",
  "atk-abh01a:2282_5": "‘na vassatī’ti kuppati,",
  "atk-abh01a:2282_6": "‘sūriyo tappatī’ti kuppati,",
  "atk-abh01a:2282_7": "‘na tappatī’ti kuppati,",
  "atk-abh01a:2282_8": "vāte vāyantepi kuppati,",
  "atk-abh01a:2282_9": "avāyantepi kuppati,",
  "atk-abh01a:2282_10": "sammajjituṃ asakkonto bodhipaṇṇānaṃ kuppati,",
  "atk-abh01a:2282_11": "cīvaraṃ pārupituṃ asakkonto vātassa kuppati,",
  "atk-abh01a:2282_12": "upakkhalitvā khāṇukassa kuppati idaṃ sandhāya vuttaṃ –",
  "atk-abh01a:2282_13": "aṭṭhāne vā pana āghāto jāyatīti.",
  "atk-abh01a:2282_14": "Tattha heṭṭhā navasu ṭhānesu satte ārabbha uppannattā kammapathabhedo hoti.",
  "atk-abh01a:2282_15": "Aṭṭhānāghāto pana saṅkhāresu uppanno kammapathabhedaṃ na karoti.",
  "atk-abh01a:2282_16": "Cittaṃ āghātento uppannoti cittassa āghāto.",
  "atk-abh01a:2282_17": "Tato balavataro paṭighāto.",
  "atk-abh01a:2282_18": "Paṭihaññanavasena paṭighaṃ.",
  "atk-abh01a:2282_19": "Paṭivirujjhatīti paṭivirodho.",
  "atk-abh01a:2282_20": "Kuppanavasena kopo.",
  "atk-abh01a:2282_21": "Pakopo sampakopoti upasaggena padaṃ vaḍḍhitaṃ.",
  "atk-abh01a:2282_22": "Dussanavasena doso.",
  "atk-abh01a:2282_23": "Padoso sampadosoti upasaggena padaṃ vaḍḍhitaṃ.",
  "atk-abh01a:2282_24": "Cittassa byāpattīti cittassa vipannatā,",
  "atk-abh01a:2282_25": "viparivattanākāro.",
  "atk-abh01a:2282_26": "Manaṃ padūsayamāno uppajjatīti manopadoso.",
  "atk-abh01a:2282_27": "Kujjhanavasena kodho.",
  "atk-abh01a:2282_28": "Kujjhanākāro kujjhanā.",
  "atk-abh01a:2282_29": "Kujjhitassa bhāvo kujjhitattaṃ.",
  "atk-abh01a:2283_0": "Idāni akusalaniddese vuttanayaṃ dassetuṃ doso dussanātiādi vuttaṃ.",
  "atk-abh01a:2283_1": "Tasmā “yo evarūpo cittassa āghāto…pe…",
  "atk-abh01a:2283_2": "kujjhitatta”nti ca idha vutto,",
  "atk-abh01a:2283_3": "“doso dussanā”tiādinā nayena heṭṭhā vutto,",
  "atk-abh01a:2283_4": "ayaṃ vuccati dosoti.",
  "atk-abh01a:2283_5": "Evamettha yojanā kātabbā.",
  "atk-abh01a:2283_6": "Evañhi sati punaruttidoso paṭisedhito hoti.",
  "atk-abh01a:2283_7": "Mohaniddeso amohaniddese vuttapaṭipakkhanayena veditabbo.",
  "atk-abh01a:2283_8": "Sabbākārena panesa vibhaṅgaṭṭhakathāyaṃ āvi bhavissati.",
  "atk-abh01a:2284_0": "1079.",
  "atk-abh01a:2284_1": "Tehi dhammehi ye dhammā sahetukāti tehi hetudhammehi ye aññe hetudhammā vā nahetudhammā vā te sahetukā.",
  "atk-abh01a:2284_2": "Ahetukapadepi eseva nayo.",
  "atk-abh01a:2284_3": "Ettha ca hetu hetuyeva ca hoti,",
  "atk-abh01a:2284_4": "tiṇṇaṃ vā dvinnaṃ vā ekato uppattiyaṃ sahetuko ca.",
  "atk-abh01a:2284_5": "Vicikicchuddhaccasahagato pana moho hetu ahetuko.",
  "atk-abh01a:2284_6": "Hetusampayuttadukaniddesepi eseva nayo.",
  "atk-abh01a:2285_0": "1091.",
  "atk-abh01a:2285_1": "Saṅkhatadukaniddese purimaduke vuttaṃ asaṅkhatadhātuṃ sandhāya yo eva so dhammoti ekavacananiddeso kato.",
  "atk-abh01a:2285_2": "Purimaduke pana bahuvacanavasena pucchāya uddhaṭattā ime dhammā appaccayāti pucchānusandhinayena bahuvacanaṃ kataṃ.",
  "atk-abh01a:2285_3": "Ime dhammā sanidassanātiādīsupi eseva nayo.",
  "atk-abh01a:2286_0": "1101.",
  "atk-abh01a:2286_1": "Kenaci viññeyyadukaniddese cakkhuviññeyyāti cakkhuviññāṇena vijānitabbā.",
  "atk-abh01a:2286_2": "Sesapadesupi eseva nayo.",
  "atk-abh01a:2286_3": "Ettha ca kenaci viññeyyāti cakkhuviññāṇādīsu kenaci ekena cakkhuviññāṇena vā sotaviññāṇena vā vijānitabbā.",
  "atk-abh01a:2286_4": "Kenaci na viññeyyāti teneva cakkhuviññāṇena vā sotaviññāṇena vā na vijānitabbā.",
  "atk-abh01a:2286_5": "‘Evaṃ sante dvinnampi padānaṃ atthanānattato duko hotī’ti heṭṭhā vuttattā ‘ye te dhammā cakkhuviññeyyā na te dhammā sotaviññeyyā’ti ayaṃ duko na hoti.",
  "atk-abh01a:2286_6": "Rūpaṃ pana cakkhuviññeyyaṃ saddo na cakkhuviññeyyoti imamatthaṃ gahetvā ‘ye te dhammā cakkhuviññeyyā na te dhammā sotaviññeyyā,",
  "atk-abh01a:2286_7": "ye vā pana te dhammā sotaviññeyyā na te dhammā cakkhuviññeyyā’ti ayameko dukoti veditabbo.",
  "atk-abh01a:2286_8": "Evaṃ ekekaindriyamūlake cattāro cattāro katvā vīsati dukā vibhattāti veditabbā.",
  "atk-abh01a:2287_0": "Kiṃ pana ‘manoviññāṇena kenaci viññeyyā kenaci na viññeyyā’ natthi?",
  "atk-abh01a:2287_1": "Tenettha dukā na vuttāti?",
  "atk-abh01a:2287_2": "No natthi,",
  "atk-abh01a:2287_3": "vavatthānābhāvato pana na vuttā. Na hi,",
  "atk-abh01a:2287_4": "yathā cakkhuviññāṇena aviññeyyā evāti vavatthānaṃ atthi,",
  "atk-abh01a:2287_5": "evaṃ manoviññāṇenāpīti vavatthānābhāvato ettha dukā na vuttā.",
  "atk-abh01a:2287_6": "Manoviññāṇena pana kenaci viññeyyā ceva aviññeyyā cāti ayamattho atthi.",
  "atk-abh01a:2287_7": "Tasmā so avuttopi yathālābhavasena veditabbo.",
  "atk-abh01a:2287_8": "Manoviññāṇanti hi saṅkhyaṃ gatehi kāmāvacaradhammehi kāmāvacaradhammā eva tāva kehici viññeyyā kehici aviññeyyā.",
  "atk-abh01a:2287_9": "Tehiyeva rūpāvacarādidhammāpi kehici viññeyyā kehici aviññeyyā.",
  "atk-abh01a:2287_10": "Rūpāvacarehipi kāmāvacarā kehici viññeyyā kehici aviññeyyā.",
  "atk-abh01a:2287_11": "Teheva rūpāvacarādayopi kehici viññeyyā kehici aviññeyyā.",
  "atk-abh01a:2287_12": "Arūpāvacarehi pana kāmāvacarā rūpāvacarā apariyāpannā ca neva viññeyyā.",
  "atk-abh01a:2287_13": "Arūpāvacarā pana kehici viññeyyā kehici aviññeyyā.",
  "atk-abh01a:2287_14": "Tepi ca kecideva viññeyyā keci aviññeyyā.",
  "atk-abh01a:2287_15": "Apariyāpannehi kāmāvacarādayo neva viññeyyā.",
  "atk-abh01a:2287_16": "Apariyāpannā pana nibbānena aviññeyyattā kehici viññeyyā kehici aviññeyyā.",
  "atk-abh01a:2287_17": "Tepi ca maggaphalānaṃ aviññeyyattā kecideva viññeyyā keci aviññeyyāti.",
  "atk-abh01a:2288_0": "1102.",
  "atk-abh01a:2288_1": "Āsavaniddese pañcakāmaguṇiko rāgo kāmāsavo nāma.",
  "atk-abh01a:2288_2": "Rūpārūpabhavesu chandarāgo jhānanikanti sassatadiṭṭhisahajāto rāgo bhavavasena patthanā bhavāsavo nāma.",
  "atk-abh01a:2288_3": "Dvāsaṭṭhi diṭṭhiyo diṭṭhāsavo nāma.",
  "atk-abh01a:2288_4": "Aṭṭhasu ṭhānesu aññāṇaṃ avijjāsavo nāma.",
  "atk-abh01a:2288_5": "Tattha tattha āgatesu pana āsavesu asammohatthaṃ ekavidhādibhedo veditabbo.",
  "atk-abh01a:2288_6": "Atthato hete cirapārivāsiyaṭṭhena āsavāti evaṃ ekavidhāva honti.",
  "atk-abh01a:2288_7": "Vinaye pana “diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti duvidhena āgatā.",
  "atk-abh01a:2288_8": "Suttante saḷāyatane tāva “tayome, āvuso, āsavā –",
  "atk-abh01a:2288_9": "kāmāsavo bhavāsavo avijjāsavo”ti tividhena āgatā.",
  "atk-abh01a:2288_10": "Nibbedhikapariyāye “atthi,",
  "atk-abh01a:2288_11": "bhikkhave,",
  "atk-abh01a:2288_12": "āsavā nirayagamanīyā,",
  "atk-abh01a:2288_13": "atthi āsavā tiracchānayonigamanīyā,",
  "atk-abh01a:2288_14": "atthi āsavā pettivisayagamanīyā,",
  "atk-abh01a:2288_15": "atthi āsavā manussalokagamanīyā,",
  "atk-abh01a:2288_16": "atthi āsavā devalokagamanīyā”ti pañcavidhena āgatā.",
  "atk-abh01a:2288_17": "Chakkanipāte āhuneyyasutte –",
  "atk-abh01a:2288_18": "“atthi āsavā saṃvarā pahātabbā,",
  "atk-abh01a:2288_19": "atthi āsavā paṭisevanā pahātabbā,",
  "atk-abh01a:2288_20": "atthi āsavā adhivāsanā pahātabbā,",
  "atk-abh01a:2288_21": "atthi āsavā parivajjanā pahātabbā,",
  "atk-abh01a:2288_22": "atthi āsavā vinodanā pahātabbā,",
  "atk-abh01a:2288_23": "atthi āsavā bhāvanā pahātabbā”ti chabbidhena āgatā.",
  "atk-abh01a:2288_24": "Sabbāsavapariyāye ‘dassanapahātabbehi’ saddhiṃ sattavidhena āgatā.",
  "atk-abh01a:2288_25": "Idha panete kāmāsavādibhedato catubbidhena āgatā.",
  "atk-abh01a:2288_26": "Tatrāyaṃ vacanattho –",
  "atk-abh01a:2288_27": "pañcakāmaguṇasaṅkhāte kāme āsavo ‘kāmāsavo’.",
  "atk-abh01a:2288_28": "Rūpārūpasaṅkhāte kammato ca upapattito ca duvidhepi bhave āsavo ‘bhavāsavo’.",
  "atk-abh01a:2288_29": "Diṭṭhi eva āsavo ‘diṭṭhāsavo’.",
  "atk-abh01a:2288_30": "Avijjāva āsavo ‘avijjāsavo’.",
  "atk-abh01a:2289_0": "1103.",
  "atk-abh01a:2289_1": "Kāmesūti pañcasu kāmaguṇesu.",
  "atk-abh01a:2289_2": "Kāmacchandoti kāmasaṅkhāto chando,",
  "atk-abh01a:2289_3": "na kattukamyatāchando,",
  "atk-abh01a:2289_4": "na dhammacchando.",
  "atk-abh01a:2289_5": "Kāmanavasena rajjanavasena ca kāmoyeva rāgo kāmarāgo.",
  "atk-abh01a:2289_6": "Kāmanavasena nandanavasena ca kāmova nandīti kāmanandī.",
  "atk-abh01a:2289_7": "Evaṃ sabbattha kāmatthaṃ viditvā taṇhāyanaṭṭhena kāmataṇhā,",
  "atk-abh01a:2289_8": "sinehanaṭṭhena kāmasineho,",
  "atk-abh01a:2289_9": "pariḍayhanaṭṭhena kāmapariḷāho,",
  "atk-abh01a:2289_10": "mucchanaṭṭhena kāmamucchā,",
  "atk-abh01a:2289_11": "gilitvā pariniṭṭhāpanaṭṭhena kāmajjhosānanti veditabbaṃ.",
  "atk-abh01a:2289_12": "Ayaṃ vuccatīti ayaṃ aṭṭhahi padehi vibhatto kāmāsavo nāma vuccati.",
  "atk-abh01a:2290_0": "1104.",
  "atk-abh01a:2290_1": "Bhavesu bhavachandoti rūpārūpabhavesu bhavapatthanāvaseneva pavatto chando ‘bhavachando’.",
  "atk-abh01a:2290_2": "Sesapadānipi imināva nayena veditabbāni.",
  "atk-abh01a:2291_0": "1105.",
  "atk-abh01a:2291_1": "Sassato lokoti vātiādīhi dasahākārehi diṭṭhippabhedova vutto.",
  "atk-abh01a:2291_2": "Tattha sassato lokoti ettha khandhapañcakaṃ lokoti gahetvā ‘ayaṃ loko nicco dhuvo sabbakāliko’ti gaṇhantassa ‘sassata’nti gahaṇākārappavattā diṭṭhi.",
  "atk-abh01a:2291_3": "Asassatoti tameva lokaṃ ‘ucchijjati vinassatī’ti gaṇhantassa ucchedagahaṇākārappavattā diṭṭhi.",
  "atk-abh01a:2291_4": "Antavāti parittakasiṇalābhino ‘suppamatte vā sarāvamatte vā’ kasiṇe samāpannassa antosamāpattiyaṃ pavattitarūpārūpadhamme",
  "atk-abh01a:2291_5": "lokoti ca kasiṇaparicchedantena ca ‘antavā’ti gaṇhantassa ‘antavā loko’ti gahaṇākārappavattā diṭṭhi.",
  "atk-abh01a:2291_6": "Sā sassatadiṭṭhipi hoti ucchedadiṭṭhipi.",
  "atk-abh01a:2291_7": "Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme lokoti ca",
  "atk-abh01a:2291_8": "kasiṇaparicchedantena ca ‘ananto’ti gaṇhantassa ‘anantavā loko’ti gahaṇākārappavattā diṭṭhi.",
  "atk-abh01a:2291_9": "Sā sassatadiṭṭhipi hoti,",
  "atk-abh01a:2291_10": "ucchedadiṭṭhipi.",
  "atk-abh01a:2292_0": "Taṃ jīvaṃ taṃ sarīranti bhedanadhammassa sarīrasseva ‘jīva’nti gahitattā sarīre ucchijjamāne ‘jīvampi ucchijjatī’ti ucchedagahaṇākārappavattā diṭṭhi.",
  "atk-abh01a:2292_1": "Dutiyapade sarīrato aññassa jīvassa gahitattā sarīre ucchijjamānepi ‘jīvaṃ na ucchijjatī’ti sassatagahaṇākārappavattā diṭṭhi.",
  "atk-abh01a:2292_2": "Hoti tathāgato paraṃ maraṇātiādīsu satto tathāgato nāma.",
  "atk-abh01a:2292_3": "So paraṃ maraṇā hotīti gaṇhato paṭhamā sassatadiṭṭhi.",
  "atk-abh01a:2292_4": "Na hotīti gaṇhato dutiyā ucchedadiṭṭhi.",
  "atk-abh01a:2292_5": "Hoti ca na ca hotīti gaṇhato tatiyā ekaccasassatadiṭṭhi.",
  "atk-abh01a:2292_6": "Neva hoti na nahotīti gaṇhato catutthā amarāvikkhepadiṭṭhi.",
  "atk-abh01a:2292_7": "Ime dhammā āsavāti ime kāmāsavañca bhavāsavañca rāgavasena ekato katvā,",
  "atk-abh01a:2292_8": "saṅkhepato tayo,",
  "atk-abh01a:2292_9": "vitthārato cattāro dhammā āsavā nāma.",
  "atk-abh01a:2293_0": "Yo pana brahmānaṃ vimānakapparukkhaābharaṇesu chandarāgo uppajjati,",
  "atk-abh01a:2293_1": "so kāmāsavo hoti na hotīti? Na hoti. Kasmā?",
  "atk-abh01a:2293_2": "Pañcakāmaguṇikassa rāgassa idheva pahīnattā.",
  "atk-abh01a:2293_3": "Hetugocchakaṃ pana patvā lobho hetu nāma hoti.",
  "atk-abh01a:2293_4": "Ganthagocchakaṃ patvā abhijjhākāyagantho nāma.",
  "atk-abh01a:2293_5": "Kilesagocchakaṃ patvā lobho kileso nāma hoti.",
  "atk-abh01a:2293_6": "Diṭṭhisahajāto pana rāgo kāmāsavo hoti na hotīti? Na hoti;",
  "atk-abh01a:2293_7": "diṭṭhirāgo nāma hoti.",
  "atk-abh01a:2293_8": "Vuttañhetaṃ “diṭṭhirāgaratte purisapuggale dinnadānaṃ na mahapphalaṃ hoti,",
  "atk-abh01a:2293_9": "na mahānisaṃsa”nti.",
  "atk-abh01a:2294_0": "Ime pana āsave kilesapaṭipāṭiyāpi āharituṃ vaṭṭati,",
  "atk-abh01a:2294_1": "maggapaṭipāṭiyāpi.",
  "atk-abh01a:2294_2": "Kilesapaṭipāṭiyā kāmāsavo anāgāmimaggena pahīyati,",
  "atk-abh01a:2294_3": "bhavāsavo arahattamaggena,",
  "atk-abh01a:2294_4": "diṭṭhāsavo sotāpattimaggena,",
  "atk-abh01a:2294_5": "avijjāsavo arahattamaggena.",
  "atk-abh01a:2294_6": "Maggapaṭipāṭiyā sotāpattimaggena diṭṭhāsavo pahīyati,",
  "atk-abh01a:2294_7": "anāgāmimaggena kāmāsavo,",
  "atk-abh01a:2294_8": "arahattamaggena bhavāsavo avijjāsavo cāti.",
  "atk-abh01a:2295_0": "1121.",
  "atk-abh01a:2295_1": "Saṃyojanesu mānaniddese seyyohamasmīti mānoti uttamaṭṭhena ‘ahaṃ seyyo’ti evaṃ uppannamāno.",
  "atk-abh01a:2295_2": "Sadisohamasmīti mānoti samasamaṭṭhena ‘ahaṃ sadiso’ti evaṃ uppannamāno.",
  "atk-abh01a:2295_3": "Hīnohamasmīti mānoti lāmakaṭṭhena ‘ahaṃ hīno’ti evaṃ uppannamāno.",
  "atk-abh01a:2295_4": "Evaṃ seyyamāno sadisamāno hīnamānoti ime tayo mānā tiṇṇaṃ janānaṃ uppajjanti.",
  "atk-abh01a:2295_5": "Seyyassāpi hi ‘ahaṃ seyyo sadiso hīno’ti tayo mānā uppajjanti.",
  "atk-abh01a:2295_6": "Sadisassāpi,",
  "atk-abh01a:2295_7": "hīnassāpi.",
  "atk-abh01a:2295_8": "Tattha seyyassa seyyamānova yāthāvamāno,",
  "atk-abh01a:2295_9": "itare dve ayāthāvamānā.",
  "atk-abh01a:2295_10": "Sadisassa sadisamānova…pe…",
  "atk-abh01a:2295_11": "hīnassa hīnamānova yāthāvamāno,",
  "atk-abh01a:2295_12": "itare dve ayāthāvamānā.",
  "atk-abh01a:2295_13": "Iminā kiṃ kathitaṃ?",
  "atk-abh01a:2295_14": "Ekassa tayo mānā uppajjantīti kathitaṃ.",
  "atk-abh01a:2295_15": "Khuddakavatthuke pana paṭhamakamānabhājanīye eko māno tiṇṇaṃ janānaṃ uppajjatīti kathito.",
  "atk-abh01a:2296_0": "Mānakaraṇavasena māno.",
  "atk-abh01a:2296_1": "Maññanā maññitattanti ākārabhāvaniddesā.",
  "atk-abh01a:2296_2": "Ussitaṭṭhena unnati.",
  "atk-abh01a:2296_3": "Yassuppajjati taṃ puggalaṃ unnāmeti,",
  "atk-abh01a:2296_4": "ukkhipitvā ṭhapetīti unnamo.",
  "atk-abh01a:2296_5": "Samussitaṭṭhena dhajo.",
  "atk-abh01a:2296_6": "Ukkhipanaṭṭhena cittaṃ sampaggaṇhātīti sampaggāho.",
  "atk-abh01a:2296_7": "Ketu vuccati bahūsu dhajesu accuggatadhajo.",
  "atk-abh01a:2296_8": "Mānopi punappunaṃ uppajjamāno aparāpare upādāya accuggataṭṭhena ketu viyāti ‘ketu’.",
  "atk-abh01a:2296_9": "Ketuṃ icchatīti ketukamyaṃ,",
  "atk-abh01a:2296_10": "tassa bhāvo ketukamyatā.",
  "atk-abh01a:2296_11": "Sā pana cittassa,",
  "atk-abh01a:2296_12": "na attano.",
  "atk-abh01a:2296_13": "Tena vuttaṃ –",
  "atk-abh01a:2296_14": "‘ketukamyatā cittassā’ti.",
  "atk-abh01a:2296_15": "Mānasampayuttañhi cittaṃ ketuṃ icchati.",
  "atk-abh01a:2296_16": "Tassa ca bhāvo ketukamyatā;",
  "atk-abh01a:2296_17": "ketusaṅkhāto mānoti.",
  "atk-abh01a:2297_0": "1126.",
  "atk-abh01a:2297_1": "Issāniddese yā paralābhasakkāragarukāramānanavandanapūjanāsu issāti yā etesu paresaṃ lābhādīsu ‘kiṃ iminā imesa’nti parasampattikhiyyanalakkhaṇā issā.",
  "atk-abh01a:2297_2": "Tattha lābhoti cīvarādīnaṃ catunnaṃ paccayānaṃ paṭilābho.",
  "atk-abh01a:2297_3": "Issukī hi puggalo parassa taṃ lābhaṃ khiyyati,",
  "atk-abh01a:2297_4": "‘kiṃ imassa iminā’ti na icchati.",
  "atk-abh01a:2297_5": "Sakkāroti tesaṃyeva paccayānaṃ sukatānaṃ sundarānaṃ paṭilābho.",
  "atk-abh01a:2297_6": "Garukāroti garukiriyā,",
  "atk-abh01a:2297_7": "bhāriyakaraṇaṃ.",
  "atk-abh01a:2297_8": "Mānananti manena piyakaraṇaṃ.",
  "atk-abh01a:2297_9": "Vandananti pañcapatiṭṭhitena vandanaṃ.",
  "atk-abh01a:2297_10": "Pūjanāti gandhamālādīhi pūjanā.",
  "atk-abh01a:2297_11": "Issāyanavasena issā.",
  "atk-abh01a:2297_12": "Issākāro issāyanā.",
  "atk-abh01a:2297_13": "Issāyitabhāvo issāyitattaṃ.",
  "atk-abh01a:2297_14": "Usūyādīni issādivevacanāni.",
  "atk-abh01a:2298_0": "Imissā pana issāya khiyyanalakkhaṇaṃ āgārikenāpi anāgārikenāpi dīpetabbaṃ.",
  "atk-abh01a:2298_1": "Āgāriko hi ekacco kasivaṇijjādīsu aññatarena ājīvena attano purisakāraṃ nissāya bhaddakaṃ yānaṃ vā vāhanaṃ vā ratanaṃ vā labhati.",
  "atk-abh01a:2298_2": "Aparo tassa alābhatthiko tena lābhena na tussati.",
  "atk-abh01a:2298_3": "‘Kadā nu kho esa imāya sampattiyā parihāyitvā kapaṇo hutvā carissatī’ti cintetvā ekena kāraṇena tasmiṃ tāya sampattiyā parihīne attamano hoti.",
  "atk-abh01a:2298_4": "Anāgārikopi eko issāmanako aññaṃ attano sutapariyattiādīni nissāya uppannalābhādisampattiṃ disvā ‘kadā",
  "atk-abh01a:2298_5": "nu kho eso imehi lābhādīhi parihāyissatī’ti cintetvā,",
  "atk-abh01a:2298_6": "yadā taṃ ekena kāraṇena parihīnaṃ passati,",
  "atk-abh01a:2298_7": "tadā attamano hoti.",
  "atk-abh01a:2298_8": "Evaṃ parasampattikhiyyanalakkhaṇā ‘issā’ti veditabbā.",
  "atk-abh01a:2299_0": "1127.",
  "atk-abh01a:2299_1": "Macchariyaniddese vatthuto macchariyadassanatthaṃ ‘pañca macchariyāni āvāsamacchariya’ntiādi vuttaṃ.",
  "atk-abh01a:2299_2": "Tattha āvāse macchariyaṃ āvāsamacchariyaṃ.",
  "atk-abh01a:2299_3": "Sesapadesupi eseva nayo.",
  "atk-abh01a:2300_0": "Āvāso nāma sakalārāmopi pariveṇampi ekovarakopi rattiṭṭhānadivāṭṭhānādīnipi.",
  "atk-abh01a:2300_1": "Tesu vasantā sukhaṃ vasanti paccaye labhanti.",
  "atk-abh01a:2300_2": "Eko bhikkhu vattasampannasseva pesalassa bhikkhuno tattha āgamanaṃ na icchati.",
  "atk-abh01a:2300_3": "Āgatopi ‘khippaṃ gacchatū’ti cinteti.",
  "atk-abh01a:2300_4": "Idaṃ ‘āvāsamacchariyaṃ’ nāma.",
  "atk-abh01a:2300_5": "Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.",
  "atk-abh01a:2301_0": "Kulanti upaṭṭhākakulampi ñātikulampi.",
  "atk-abh01a:2301_1": "Tattha aññassa upasaṅkamanaṃ anicchato kulamacchariyaṃ hoti.",
  "atk-abh01a:2301_2": "Pāpapuggalassa pana upasaṅkamanaṃ anicchantopi maccharī nāma na hoti.",
  "atk-abh01a:2301_3": "So hi tesaṃ pasādabhedāya paṭipajjati.",
  "atk-abh01a:2301_4": "Pasādaṃ rakkhituṃ samatthasseva pana bhikkhuno tattha upasaṅkamanaṃ anicchanto maccharī nāma hoti.",
  "atk-abh01a:2302_0": "Lābhoti catupaccayalābhova.",
  "atk-abh01a:2302_1": "Taṃ aññasmiṃ sīlavanteyeva labhante ‘mā labhatū’ti cintentassa lābhamacchariyaṃ hoti.",
  "atk-abh01a:2302_2": "Yo pana saddhādeyyaṃ vinipāteti,",
  "atk-abh01a:2302_3": "aparibhogadupparibhogādivasena vināseti,",
  "atk-abh01a:2302_4": "pūtibhāvaṃ gacchantampi aññassa na deti,",
  "atk-abh01a:2302_5": "taṃ disvā ‘sace imaṃ esa na labheyya,",
  "atk-abh01a:2302_6": "añño sīlavā labheyya,",
  "atk-abh01a:2302_7": "paribhogaṃ gaccheyyā’ti cintentassa macchariyaṃ nāma natthi.",
  "atk-abh01a:2303_0": "Vaṇṇo nāma sarīravaṇṇopi guṇavaṇṇopi.",
  "atk-abh01a:2303_1": "Tattha sarīravaṇṇe maccharipuggalo ‘paro pāsādiko rūpavā’ti vutte taṃ na kathetukāmo hoti.",
  "atk-abh01a:2303_2": "Guṇavaṇṇamaccharī sīlena dhutaṅgena paṭipadāya ācārena vaṇṇaṃ na kathetukāmo hoti.",
  "atk-abh01a:2304_0": "Dhammoti pariyattidhammo ca paṭivedhadhammo ca.",
  "atk-abh01a:2304_1": "Tattha ariyasāvakā paṭivedhadhammaṃ na maccharāyanti,",
  "atk-abh01a:2304_2": "attanā paṭividdhadhamme sadevakassa lokassa paṭivedhaṃ icchanti.",
  "atk-abh01a:2304_3": "Taṃ pana paṭivedhaṃ ‘pare jānantū’ti icchanti.",
  "atk-abh01a:2304_4": "Tantidhammeyeva pana dhammamacchariyaṃ nāma hoti.",
  "atk-abh01a:2304_5": "Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti taṃ aññaṃ na jānāpetukāmo hoti.",
  "atk-abh01a:2304_6": "Yo pana puggalaṃ upaparikkhitvā dhammānuggahena,",
  "atk-abh01a:2304_7": "dhammaṃ vā upaparikkhitvā puggalānuggahena na deti,",
  "atk-abh01a:2304_8": "ayaṃ dhammamaccharī nāma na hoti.",
  "atk-abh01a:2305_0": "Tattha ekacco puggalo lolo hoti,",
  "atk-abh01a:2305_1": "kālena samaṇo hoti,",
  "atk-abh01a:2305_2": "kālena brāhmaṇo,",
  "atk-abh01a:2305_3": "kālena nigaṇṭho.",
  "atk-abh01a:2305_4": "Yo hi bhikkhu ‘ayaṃ puggalo paveṇiāgataṃ tantiṃ saṇhaṃ sukhumaṃ dhammantaraṃ bhinditvā āluḷissatī’ti na deti,",
  "atk-abh01a:2305_5": "ayaṃ puggalaṃ upaparikkhitvā dhammānuggahena na deti nāma.",
  "atk-abh01a:2305_6": "Yo pana ‘ayaṃ dhammo saṇho sukhumo,",
  "atk-abh01a:2305_7": "sacāyaṃ puggalo gaṇhissati aññaṃ byākaritvā attānaṃ āvikatvā nassissatī’ti na deti,",
  "atk-abh01a:2305_8": "ayaṃ dhammaṃ upaparikkhitvā puggalānuggahena na deti nāma.",
  "atk-abh01a:2305_9": "Yo pana ‘sacāyaṃ imaṃ dhammaṃ gaṇhissati,",
  "atk-abh01a:2305_10": "amhākaṃ samayaṃ bhindituṃ samattho bhavissatī’ti na deti,",
  "atk-abh01a:2305_11": "ayaṃ dhammamaccharī nāma hoti.",
  "atk-abh01a:2306_0": "Imesu pañcasu macchariyesu āvāsamacchariyena tāva yakkho vā peto vā hutvā tasseva āvāsassa saṅkāraṃ sīsena ukkhipitvā vicarati.",
  "atk-abh01a:2306_1": "Kulamacchariyena tasmiṃ kule aññesaṃ dānamānanādīni karonte disvā ‘bhinnaṃ vatidaṃ kulaṃ mamā’ti cintayato lohitampi mukhato uggacchati,",
  "atk-abh01a:2306_2": "kucchivirecanampi hoti,",
  "atk-abh01a:2306_3": "antānipi khaṇḍākhaṇḍāni hutvā nikkhamanti.",
  "atk-abh01a:2306_4": "Lābhamacchariyena saṅghassa vā gaṇassa vā santake lābhe maccharāyitvā puggalikaparibhogaṃ viya paribhuñjitvā",
  "atk-abh01a:2306_5": "yakkho vā peto vā mahāajagaro vā hutvā nibbattati.",
  "atk-abh01a:2306_6": "Sarīravaṇṇaguṇavaṇṇamaccharena pariyattidhammamacchariyena ca attanova vaṇṇaṃ vaṇṇeti,",
  "atk-abh01a:2306_7": "paresaṃ vaṇṇe ‘kiṃ vaṇṇo eso’ti taṃ taṃ dosaṃ vadanto pariyattidhammañca kassaci kiñci adento dubbaṇṇo ceva eḷamūgo ca hoti.",
  "atk-abh01a:2307_0": "Apica āvāsamacchariyena lohagehe paccati.",
  "atk-abh01a:2307_1": "Kulamacchariyena appalābho hoti.",
  "atk-abh01a:2307_2": "Lābhamacchariyena gūthaniraye nibbattati.",
  "atk-abh01a:2307_3": "Vaṇṇamacchariyena bhave bhave nibbattassa vaṇṇo nāma na hoti.",
  "atk-abh01a:2307_4": "Dhammamacchariyena kukkuḷaniraye nibbattatīti.",
  "atk-abh01a:2308_0": "Maccharāyanavasena maccheraṃ.",
  "atk-abh01a:2308_1": "Maccharāyanākāro maccharāyanā.",
  "atk-abh01a:2308_2": "Maccharena ayitassa maccherasamaṅgino bhāvo maccharāyitattaṃ.",
  "atk-abh01a:2308_3": "‘Mayhameva hontu mā aññassā’ti sabbāpi attano sampattiyo byāpetuṃ na icchatīti viviccho.",
  "atk-abh01a:2308_4": "Vivicchassa bhāvo vevicchaṃ,",
  "atk-abh01a:2308_5": "mudumacchariyassetaṃ nāmaṃ.",
  "atk-abh01a:2308_6": "Kadariyo vuccati anādaro.",
  "atk-abh01a:2308_7": "Tassa bhāvo kadariyaṃ.",
  "atk-abh01a:2308_8": "Thaddhamacchariyassetaṃ nāmaṃ.",
  "atk-abh01a:2308_9": "Tena hi samannāgato puggalo parampi paresaṃ dadamānaṃ nivāreti.",
  "atk-abh01a:2308_10": "Vuttampi cetaṃ –",
  "atk-abh01a:2309_0": "Kadariyo pāpasaṅkappo, micchādiṭṭhi anādaro;",
  "atk-abh01a:2310_0": "Dadamānaṃ nivāreti, yācamānāna bhojananti. ;",
  "atk-abh01a:2311_0": "Yācake disvā kaṭukabhāvena cittaṃ añcati saṅkocetīti kaṭukañcuko.",
  "atk-abh01a:2311_1": "Tassa bhāvo kaṭukañcukatā.",
  "atk-abh01a:2311_2": "Aparo nayo –",
  "atk-abh01a:2311_3": "kaṭukañcukatā vuccati kaṭacchuggāho.",
  "atk-abh01a:2311_4": "Samatittikapuṇṇāya hi ukkhaliyā bhattaṃ gaṇhanto sabbatobhāgena saṅkuṭitena aggakaṭacchunā gaṇhāti,",
  "atk-abh01a:2311_5": "pūretvā gahetuṃ na sakkoti;",
  "atk-abh01a:2311_6": "evaṃ maccharipuggalassa cittaṃ saṅkucati.",
  "atk-abh01a:2311_7": "Tasmiṃ saṅkucite kāyopi tatheva saṅkucati,",
  "atk-abh01a:2311_8": "paṭikuṭati,",
  "atk-abh01a:2311_9": "paṭinivattati,",
  "atk-abh01a:2311_10": "na sampasāriyatīti maccheraṃ ‘kaṭukañcukatā’ti vuttaṃ.",
  "atk-abh01a:2312_0": "Aggahitattaṃ cittassāti paresaṃ upakārakaraṇe dānādinā ākārena yathā na sampasāriyati,",
  "atk-abh01a:2312_1": "evaṃ āvaritvā gahitabhāvo cittassa.",
  "atk-abh01a:2312_2": "Yasmā pana maccharipuggalo attano santakaṃ paresaṃ adātukāmo hoti parasantakaṃ gaṇhitukāmo,",
  "atk-abh01a:2312_3": "tasmā ‘idaṃ acchariyaṃ mayhameva hotu,",
  "atk-abh01a:2312_4": "mā aññassā’ti pavattivasenassa attasampattinigūhanalakkhaṇatā attasampattiggahaṇalakkhaṇatā vā veditabbā.",
  "atk-abh01a:2312_5": "Sesaṃ imasmiṃ gocchake uttānatthameva.",
  "atk-abh01a:2313_0": "Imāni pana saṃyojanāni kilesapaṭipāṭiyāpi āharituṃ vaṭṭati maggapaṭipāṭiyāpi.",
  "atk-abh01a:2313_1": "Kilesapaṭipāṭiyā kāmarāgapaṭighasaṃyojanāni anāgāmimaggena pahīyanti,",
  "atk-abh01a:2313_2": "mānasaṃyojanaṃ arahattamaggena,",
  "atk-abh01a:2313_3": "diṭṭhivicikicchāsīlabbataparāmāsā sotāpattimaggena,",
  "atk-abh01a:2313_4": "bhavarāgasaṃyojanaṃ arahattamaggena,",
  "atk-abh01a:2313_5": "issāmacchariyāni sotāpattimaggena,",
  "atk-abh01a:2313_6": "avijjā arahattamaggena.",
  "atk-abh01a:2313_7": "Maggapaṭipāṭiyā diṭṭhivicikicchāsīlabbataparāmāsaissāmacchariyāni sotāpattimaggena pahīyanti,",
  "atk-abh01a:2313_8": "kāmarāgapaṭighā anāgāmimaggena,",
  "atk-abh01a:2313_9": "mānabhavarāgaavijjā arahattamaggenāti.",
  "atk-abh01a:2314_0": "1140.",
  "atk-abh01a:2314_1": "Ganthagocchake nāmakāyaṃ gantheti,",
  "atk-abh01a:2314_2": "cutipaṭisandhivasena vaṭṭasmiṃ ghaṭetīti kāyagantho.",
  "atk-abh01a:2314_3": "Sabbaññubhāsitampi paṭikkhipitvā sassato loko idameva saccaṃ moghamaññanti iminā ākārena abhinivisatīti idaṃsaccābhiniveso.",
  "atk-abh01a:2314_4": "Yasmā pana abhijjhākāmarāgānaṃ viseso atthi,",
  "atk-abh01a:2314_5": "tasmā abhijjhākāyaganthassa padabhājane “yo kāmesu kāmacchando kāmarāgo”ti avatvā yo rāgo sārāgotiādi vuttaṃ.",
  "atk-abh01a:2314_6": "Iminā yaṃ heṭṭhā vuttaṃ ‘brahmānaṃ vimānādīsu chandarāgo kāmāsavo na hoti,",
  "atk-abh01a:2314_7": "ganthagocchakaṃ patvā abhijjhākāyagantho hotī’ti taṃ suvuttanti veditabbaṃ.",
  "atk-abh01a:2314_8": "Parato kilesagocchakepi eseva nayo.",
  "atk-abh01a:2314_9": "Ṭhapetvā sīlabbataparāmāsanti idaṃ yasmā sīlabbataparāmāso ‘idameva sacca’ntiādinā ākārena nābhinivisati,",
  "atk-abh01a:2314_10": "‘sīlena suddhī’tiādinā eva pana abhinivisati,",
  "atk-abh01a:2314_11": "tasmā micchādiṭṭhibhūtampi taṃ paṭikkhipanto ‘ṭhapetvā’ti āha.",
  "atk-abh01a:2315_0": "1162.",
  "atk-abh01a:2315_1": "Nīvaraṇagocchakassa thinamiddhaniddese cittassa akallatāti cittassa gilānabhāvo.",
  "atk-abh01a:2315_2": "Gilāno hi akallakoti vuccati.",
  "atk-abh01a:2315_3": "Vinayepi vuttaṃ – “nāhaṃ, bhante,",
  "atk-abh01a:2315_4": "akallako”ti.",
  "atk-abh01a:2315_5": "Akammaññatāti cittagelaññasaṅkhātova akammaññatākāro.",
  "atk-abh01a:2315_6": "Olīyanāti olīyanākāro.",
  "atk-abh01a:2315_7": "Iriyāpathikacittañhi iriyāpathaṃ sandhāretuṃ asakkontaṃ,",
  "atk-abh01a:2315_8": "rukkhe vagguli viya,",
  "atk-abh01a:2315_9": "khīle laggitaphāṇitavārako viya ca, olīyati.",
  "atk-abh01a:2315_10": "Tassa taṃ ākāraṃ sandhāya olīyanāti vuttaṃ.",
  "atk-abh01a:2315_11": "Dutiyapadaṃ upasaggavasena vaḍḍhitaṃ.",
  "atk-abh01a:2315_12": "Līnanti avipphārikatāya paṭikuṭitaṃ.",
  "atk-abh01a:2315_13": "Itare dve ākārabhāvaniddesā.",
  "atk-abh01a:2315_14": "Thinanti sappipiṇḍo viya avipphārikatāya ghanabhāvena ṭhitaṃ.",
  "atk-abh01a:2315_15": "Thiyanāti ākāraniddeso.",
  "atk-abh01a:2315_16": "Thiyitabhāvo thiyitattaṃ,",
  "atk-abh01a:2315_17": "avipphāravaseneva thaddhatāti attho.",
  "atk-abh01a:2316_0": "1163.",
  "atk-abh01a:2316_1": "Kāyassāti khandhattayasaṅkhātassa nāmakāyassa.",
  "atk-abh01a:2316_2": "Akallatā akammaññatāti heṭṭhā vuttanayameva.",
  "atk-abh01a:2316_3": "Megho viya ākāsaṃ kāyaṃ onayhatīti onāho.",
  "atk-abh01a:2316_4": "Sabbatobhāgena onāho pariyonāho.",
  "atk-abh01a:2316_5": "Abbhantare samorundhatīti antosamorodho.",
  "atk-abh01a:2316_6": "Yathā hi nagare rundhitvā gahite manussā bahi nikkhamituṃ na labhanti,",
  "atk-abh01a:2316_7": "evampi middhena samoruddhā dhammā vipphāravasena nikkhamituṃ na labhanti.",
  "atk-abh01a:2316_8": "Tasmā antosamorodhoti vuttaṃ.",
  "atk-abh01a:2316_9": "Medhatīti middhaṃ;",
  "atk-abh01a:2316_10": "akammaññabhāvena vihiṃsatīti attho.",
  "atk-abh01a:2316_11": "Supanti tenāti soppaṃ.",
  "atk-abh01a:2316_12": "Akkhidalādīnaṃ pacalabhāvaṃ karotīti pacalāyikā.",
  "atk-abh01a:2316_13": "Supanā supitattanti ākārabhāvaniddesā.",
  "atk-abh01a:2316_14": "Yaṃ pana tesaṃ purato soppapadaṃ tassa punavacane kāraṇaṃ vuttameva.",
  "atk-abh01a:2316_15": "Idaṃ vuccati thinamiddhanīvaraṇanti idaṃ thinañca middhañca ekato katvā āvaraṇaṭṭhena thinamiddhanīvaraṇanti vuccati.",
  "atk-abh01a:2316_16": "Yaṃ yebhuyyena sekkhaputhujjanānaṃ niddāya pubbabhāgaaparabhāgesu uppajjati taṃ arahattamaggena samucchijjati.",
  "atk-abh01a:2316_17": "Khīṇāsavānaṃ pana karajakāyassa dubbalabhāvena bhavaṅgotaraṇaṃ hoti,",
  "atk-abh01a:2316_18": "tasmiṃ asammisse vattamāne te supanti,",
  "atk-abh01a:2316_19": "sā nesaṃ niddā nāma hoti.",
  "atk-abh01a:2316_20": "Tenāha bhagavā –",
  "atk-abh01a:2316_21": "“abhijānāmi kho panāhaṃ,",
  "atk-abh01a:2316_22": "aggivessana,",
  "atk-abh01a:2316_23": "gimhānaṃ pacchime māse catugguṇaṃ saṅghāṭiṃ paññapetvā dakkhiṇena passena sato sampajāno niddaṃ okkamitā”ti.",
  "atk-abh01a:2316_24": "Evarūpo panāyaṃ karajakāyassa dubbalabhāvo na maggavajjho,",
  "atk-abh01a:2316_25": "upādinnakepi anupādinnakepi labbhati.",
  "atk-abh01a:2316_26": "Upādinnake labbhamāno yadā khīṇāsavo dīghamaggaṃ gato hoti,",
  "atk-abh01a:2316_27": "aññataraṃ vā pana kammaṃ katvā kilanto,",
  "atk-abh01a:2316_28": "evarūpe kāle labbhati.",
  "atk-abh01a:2316_29": "Anupādinnake labbhamāno paṇṇapupphesu labbhati.",
  "atk-abh01a:2316_30": "Ekaccānañhi rukkhānaṃ paṇṇāni sūriyātapena pasāriyanti rattiṃ paṭikuṭanti,",
  "atk-abh01a:2316_31": "padumapupphādīni sūriyātapena pupphanti,",
  "atk-abh01a:2316_32": "rattiṃ puna paṭikuṭanti.",
  "atk-abh01a:2316_33": "Idaṃ pana middhaṃ akusalattā khīṇāsavānaṃ na hotīti.",
  "atk-abh01a:2317_0": "Tattha siyā –",
  "atk-abh01a:2317_1": "“na middhaṃ akusalaṃ. Kasmā? Rūpattā.",
  "atk-abh01a:2317_2": "Rūpañhi abyākataṃ.",
  "atk-abh01a:2317_3": "Idañca rūpaṃ.",
  "atk-abh01a:2317_4": "Tenevettha ‘kāyassa akallatā akammaññatā’ti kāyaggahaṇaṃ kata”nti.",
  "atk-abh01a:2317_5": "Yadi ‘kāyassā’ti vuttamattenevetaṃ rūpaṃ,",
  "atk-abh01a:2317_6": "kāyapassaddhādayopi dhammā rūpameva bhaveyyuṃ.",
  "atk-abh01a:2317_7": "‘Sukhañca kāyena paṭisaṃvedeti’ ‘kāyena ceva paramasaccaṃ sacchikarotī’ti sukhapaṭisaṃvedanaparamatthasaccasacchikaraṇānipi rūpakāyeneva siyuṃ.",
  "atk-abh01a:2317_8": "Tasmā na vattabbametaṃ ‘rūpaṃ middha’nti.",
  "atk-abh01a:2317_9": "Nāmakāyo hettha kāyo nāma.",
  "atk-abh01a:2317_10": "Yadi nāmakāyo,",
  "atk-abh01a:2317_11": "atha kasmā ‘soppaṃ pacalāyikā’ti vuttaṃ?",
  "atk-abh01a:2317_12": "Na hi nāmakāyo supati,",
  "atk-abh01a:2317_13": "na ca pacalāyatīti.",
  "atk-abh01a:2317_14": "‘Liṅgādīni viya indriyassa,",
  "atk-abh01a:2317_15": "tassa phalattā.",
  "atk-abh01a:2317_16": "Yathā hi ‘itthiliṅgaṃ itthinimittaṃ itthikuttaṃ itthākappo’ti imāni liṅgādīni itthindriyassa phalattā vuttāni,",
  "atk-abh01a:2317_17": "evaṃ imassāpi nāmakāyagelaññasaṅkhātassa middhassa phalattā soppādīni vuttāni.",
  "atk-abh01a:2317_18": "Middhe hi sati tāni hontīti.",
  "atk-abh01a:2317_19": "Phalūpacārena,",
  "atk-abh01a:2317_20": "middhaṃ arūpampi samānaṃ ‘soppaṃ pacalāyikā supanā supitatta’nti vuttaṃ.",
  "atk-abh01a:2318_0": "‘Akkhidalādīnaṃ pacalabhāvaṃ karotīti pacalāyikā’ti vacanatthenāpi cāyamattho sādhitoyevāti na rūpaṃ middhaṃ.",
  "atk-abh01a:2318_1": "Onāhādīhipi cassa arūpabhāvo dīpitoyeva.",
  "atk-abh01a:2318_2": "Na hi rūpaṃ nāmakāyassa ‘onāho pariyonāho antosamorodho’ hotīti.",
  "atk-abh01a:2318_3": "‘Nanu ca imināva kāraṇenetaṃ rūpaṃ?",
  "atk-abh01a:2318_4": "Na hi arūpaṃ kassaci onāho,",
  "atk-abh01a:2318_5": "na pariyonāho,",
  "atk-abh01a:2318_6": "na antosamorodho hotī’ti.",
  "atk-abh01a:2318_7": "Yadi evaṃ,",
  "atk-abh01a:2318_8": "āvaraṇampi na bhaveyya. Tasmā.",
  "atk-abh01a:2318_9": "Yathā kāmacchandādayo arūpadhammā āvaraṇaṭṭhena nīvaraṇā,",
  "atk-abh01a:2318_10": "evaṃ imassāpi onāhanādiatthena onāhāditā veditabbā.",
  "atk-abh01a:2318_11": "Apica “pañca nīvaraṇe pahāya cetaso upakkilese paññāya dubbalīkaraṇe”ti vacanatopetaṃ arūpaṃ.",
  "atk-abh01a:2318_12": "Na hi rūpaṃ cittupakkileso,",
  "atk-abh01a:2318_13": "na paññāya dubbalīkaraṇaṃ hotīti.",
  "atk-abh01a:2319_0": "Kasmā na hoti? Nanu vuttaṃ –",
  "atk-abh01a:2320_0": "“Santi,",
  "atk-abh01a:2320_1": "bhikkhave,",
  "atk-abh01a:2320_2": "eke samaṇabrāhmaṇā suraṃ pivanti merayaṃ,",
  "atk-abh01a:2320_3": "surāmerayapānā appaṭiviratā, ayaṃ,",
  "atk-abh01a:2320_4": "bhikkhave,",
  "atk-abh01a:2320_5": "paṭhamo samaṇabrāhmaṇānaṃ upakkileso”ti.",
  "atk-abh01a:2321_0": "Aparampi vuttaṃ “cha khome,",
  "atk-abh01a:2321_1": "gahapatiputta,",
  "atk-abh01a:2321_2": "ādīnavā surāmerayamajjapamādaṭṭhānānuyoge –",
  "atk-abh01a:2321_3": "sandiṭṭhikā dhanajāni,",
  "atk-abh01a:2321_4": "kalahappavaḍḍhanī,",
  "atk-abh01a:2321_5": "rogānaṃ āyatanaṃ,",
  "atk-abh01a:2321_6": "akittisañjananī,",
  "atk-abh01a:2321_7": "kopīnanidaṃsanī,",
  "atk-abh01a:2321_8": "paññāya dubbalīkaraṇītveva chaṭṭhaṃ padaṃ bhavatī”ti.",
  "atk-abh01a:2321_9": "Paccakkhatopi cetaṃ siddhameva.",
  "atk-abh01a:2321_10": "Yathā majje udaragate,",
  "atk-abh01a:2321_11": "cittaṃ saṃkilissati,",
  "atk-abh01a:2321_12": "paññā dubbalā hoti,",
  "atk-abh01a:2321_13": "tasmā majjaṃ viya middhampi cittasaṃkileso ceva paññāya dubbalīkaraṇañca siyāti. Na,",
  "atk-abh01a:2321_14": "paccayaniddesato.",
  "atk-abh01a:2321_15": "Yadi hi majjaṃ saṃkileso bhaveyya,",
  "atk-abh01a:2321_16": "so “ime pañca nīvaraṇe pahāya cetaso upakkilese”ti vā,",
  "atk-abh01a:2321_17": "“evameva kho,",
  "atk-abh01a:2321_18": "bhikkhave,",
  "atk-abh01a:2321_19": "pañcime cittassa upakkilesā,",
  "atk-abh01a:2321_20": "yehi upakkilesehi upakkiliṭṭhaṃ cittaṃ na ceva mudu hoti,",
  "atk-abh01a:2321_21": "na ca kammaniyaṃ,",
  "atk-abh01a:2321_22": "na ca pabhassaraṃ,",
  "atk-abh01a:2321_23": "pabhaṅgu ca,",
  "atk-abh01a:2321_24": "na ca sammā samādhiyati āsavānaṃ khayāya.",
  "atk-abh01a:2321_25": "Katame pañca?",
  "atk-abh01a:2321_26": "Kāmacchando,",
  "atk-abh01a:2321_27": "bhikkhave,",
  "atk-abh01a:2321_28": "cittassa upakkileso”ti vā,",
  "atk-abh01a:2321_29": "“katame ca,",
  "atk-abh01a:2321_30": "bhikkhave,",
  "atk-abh01a:2321_31": "cittassa upakkilesā?",
  "atk-abh01a:2321_32": "Abhijjhā visamalobho cittassa upakkileso”ti vā –",
  "atk-abh01a:2321_33": "evamādīsu upakkilesaniddesesu niddesaṃ āgaccheyya.",
  "atk-abh01a:2321_34": "Yasmā pana tasmiṃ pīte upakkilesā uppajjanti ye cittasaṃkilesā ceva paññāya ca dubbalīkaraṇā honti,",
  "atk-abh01a:2321_35": "tasmā taṃ tesaṃ paccayattā paccayaniddesato evaṃ vuttaṃ.",
  "atk-abh01a:2321_36": "Middhaṃ pana sayameva cittassa saṃkileso ceva paññāya dubbalīkaraṇañcāti arūpameva middhaṃ.",
  "atk-abh01a:2322_0": "Kiñca bhiyyo?",
  "atk-abh01a:2322_1": "Sampayogavacanato.",
  "atk-abh01a:2322_2": "“Thinamiddhanīvaraṇaṃ avijjānīvaraṇena nīvaraṇañceva nīvaraṇasampayuttañcā”ti hi vuttaṃ.",
  "atk-abh01a:2322_3": "Tasmā sampayogavacanato nayidaṃ rūpaṃ.",
  "atk-abh01a:2322_4": "Na hi rūpaṃ sampayuttasaṅkhyaṃ labhatīti.",
  "atk-abh01a:2322_5": "Athāpi siyā –",
  "atk-abh01a:2322_6": "‘yathālābhavasenetaṃ vuttaṃ.",
  "atk-abh01a:2322_7": "Yathā hi “sippisambukampi sakkharakathalampi macchagumbampi carantampi tiṭṭhantampī”ti evaṃ ekato katvā yathālābhavasena vuttaṃ.",
  "atk-abh01a:2322_8": "Sakkharakathalañhi tiṭṭhati yeva na carati,",
  "atk-abh01a:2322_9": "itaradvayaṃ tiṭṭhatipi caratipi.",
  "atk-abh01a:2322_10": "Evamidhāpi middhaṃ nīvaraṇameva,",
  "atk-abh01a:2322_11": "na sampayuttaṃ,",
  "atk-abh01a:2322_12": "thinaṃ nīvaraṇampi sampayuttampīti sabbaṃ ekato katvā yathālābhavasena “nīvaraṇañceva nīvaraṇasampayuttañcā”ti vuttaṃ.",
  "atk-abh01a:2322_13": "Middhaṃ pana yathā sakkharakathalaṃ tiṭṭhateva na carati,",
  "atk-abh01a:2322_14": "evaṃ nīvaraṇameva,",
  "atk-abh01a:2322_15": "na sampayuttaṃ.",
  "atk-abh01a:2322_16": "Tasmā rūpameva middhanti. Na,",
  "atk-abh01a:2322_17": "rūpabhāvāsiddhito.",
  "atk-abh01a:2322_18": "Sakkharakathalañhi na caratīti vināpi suttena siddhaṃ.",
  "atk-abh01a:2322_19": "Tasmā tattha yathālābhavasenattho hotu.",
  "atk-abh01a:2322_20": "Middhaṃ pana rūpanti asiddhametaṃ.",
  "atk-abh01a:2322_21": "Na sakkā tassa iminā suttena rūpabhāvo sādhetunti middhassa rūpabhāvāsiddhito na idaṃ yathālābhavasena vuttanti arūpameva middhaṃ.",
  "atk-abh01a:2323_0": "Kiñca bhiyyo?",
  "atk-abh01a:2323_1": "‘Cattattā’tiādivacanato.",
  "atk-abh01a:2323_2": "Vibhaṅgasmiñhi “vigatathinamiddhoti tassa thinamiddhassa cattattā vantattā muttattā pahīnattā paṭinissaṭṭhattā,",
  "atk-abh01a:2323_3": "tena vuccati vigatathinamiddho”ti ca,",
  "atk-abh01a:2323_4": "“idaṃ cittaṃ imamhā thinamiddhā sodheti visodheti parisodheti moceti vimoceti parimoceti,",
  "atk-abh01a:2323_5": "tena vuccati thinamiddhā cittaṃ parisodheti” cāti –",
  "atk-abh01a:2323_6": "evaṃ ‘cattattā’tiādi vuttaṃ.",
  "atk-abh01a:2323_7": "Na ca ‘rūpaṃ’ evaṃ vuccati,",
  "atk-abh01a:2323_8": "tasmāpi arūpameva middhanti. Na,",
  "atk-abh01a:2323_9": "cittajassāsambhavavacanato.",
  "atk-abh01a:2323_10": "Tividhañhi middhaṃ –",
  "atk-abh01a:2323_11": "cittajaṃ utujaṃ āhārajañca.",
  "atk-abh01a:2323_12": "Tasmā yaṃ tattha cittajaṃ tassa vibhaṅge jhānacittehi asambhavo vutto,",
  "atk-abh01a:2323_13": "na arūpabhāvo sādhitoti rūpameva middhanti. Na,",
  "atk-abh01a:2323_14": "rūpabhāvāsiddhitova.",
  "atk-abh01a:2323_15": "Middhassa hi rūpabhāve siddhe sakkā etaṃ laddhuṃ.",
  "atk-abh01a:2323_16": "Tattha cittajassāsambhavo vutto.",
  "atk-abh01a:2323_17": "So eva ca na sijjhatīti arūpameva middhaṃ.",
  "atk-abh01a:2324_0": "Kiñca bhiyyo?",
  "atk-abh01a:2324_1": "Pahānavacanato.",
  "atk-abh01a:2324_2": "Bhagavatā hi “cha,",
  "atk-abh01a:2324_3": "bhikkhave,",
  "atk-abh01a:2324_4": "dhamme pahāya bhabbo paṭhamajjhānaṃ upasampajja viharituṃ;",
  "atk-abh01a:2324_5": "katame cha?",
  "atk-abh01a:2324_6": "Kāmacchandaṃ, byāpādaṃ,",
  "atk-abh01a:2324_7": "thinamiddhaṃ,",
  "atk-abh01a:2324_8": "uddhaccaṃ,",
  "atk-abh01a:2324_9": "kakkuccaṃ,",
  "atk-abh01a:2324_10": "vicikicchaṃ;",
  "atk-abh01a:2324_11": "kāmesu kho panassa ādīnavo sammapaññāya sudiṭṭho hotī”ti ca,",
  "atk-abh01a:2324_12": "“ime pañca nīvaraṇe pahāya balavatiyā paññāya attatthaṃ vā paratthaṃ vā ñassatī”ti ca ādīsu middhassāpi pahānaṃ vuttaṃ.",
  "atk-abh01a:2324_13": "Na ca rūpaṃ pahātabbaṃ. Yathāha –",
  "atk-abh01a:2324_14": "“rūpakkhandho abhiññeyyo,",
  "atk-abh01a:2324_15": "pariññeyyo,",
  "atk-abh01a:2324_16": "na pahātabbo,",
  "atk-abh01a:2324_17": "na bhāvetabbo na sacchikātabbo”ti imassāpi pahānavacanato arūpameva middhanti. Na,",
  "atk-abh01a:2324_18": "rūpassāpi pahānavacanato. “Rūpaṃ,",
  "atk-abh01a:2324_19": "bhikkhave,",
  "atk-abh01a:2324_20": "na tumhākaṃ,",
  "atk-abh01a:2324_21": "taṃ pajahathā”ti.",
  "atk-abh01a:2324_22": "Ettha hi rūpassāpi pahānaṃ vuttameva.",
  "atk-abh01a:2324_23": "Tasmā akāraṇametanti. Na,",
  "atk-abh01a:2324_24": "aññathā vuttattā.",
  "atk-abh01a:2324_25": "Tasmiñhi sutte “yo,",
  "atk-abh01a:2324_26": "bhikkhave,",
  "atk-abh01a:2324_27": "rūpe chandarāgavinayo taṃ tattha pahāna”nti evaṃ chandarāgappahānavasena rūpassa pahānaṃ vuttaṃ,",
  "atk-abh01a:2324_28": "na yathā “cha dhamme pahāya pañca nīvaraṇe pahāyā”ti evaṃ pahātabbameva vuttanti,",
  "atk-abh01a:2324_29": "aññathā vuttattā,",
  "atk-abh01a:2324_30": "na rūpaṃ middhaṃ.",
  "atk-abh01a:2324_31": "Tasmā yānetāni “so ime pañca nīvaraṇe pahāya cetaso upakkilese”tiādīni suttāni vuttāni,",
  "atk-abh01a:2324_32": "etehi ceva aññehi ca suttehi arūpameva middhanti veditabbaṃ.",
  "atk-abh01a:2324_33": "Tathā hi –",
  "atk-abh01a:2325_0": "“Pañcime,",
  "atk-abh01a:2325_1": "bhikkhave,",
  "atk-abh01a:2325_2": "āvaraṇā nīvaraṇā cetaso ajjhāruhā paññāya dubbalīkaraṇā.",
  "atk-abh01a:2325_3": "Katame pañca?",
  "atk-abh01a:2325_4": "Kāmacchando,",
  "atk-abh01a:2325_5": "bhikkhave,",
  "atk-abh01a:2325_6": "āvaraṇo nīvaraṇo…pe…",
  "atk-abh01a:2325_7": "thinamiddhaṃ,",
  "atk-abh01a:2325_8": "bhikkhave,",
  "atk-abh01a:2325_9": "āvaraṇaṃ nīvaraṇaṃ cetaso ajjhāruhaṃ paññāya dubbalīkaraṇa”nti ca,",
  "atk-abh01a:2325_10": "“thinamiddhanīvaraṇaṃ,",
  "atk-abh01a:2325_11": "bhikkhave,",
  "atk-abh01a:2325_12": "andhakaraṇaṃ acakkhukaraṇaṃ aññāṇakaraṇaṃ paññānirodhikaṃ vighātapakkhikaṃ anibbānasaṃvattanika”nti ca,",
  "atk-abh01a:2325_13": "“evameva kho, brāhmaṇa,",
  "atk-abh01a:2325_14": "yasmiṃ samaye thinamiddhapariyuṭṭhitena cetasā viharati thinamiddhaparetenā”ti ca, “ayoniso,",
  "atk-abh01a:2325_15": "bhikkhave,",
  "atk-abh01a:2325_16": "manasikaroto anuppanno ceva kāmacchando uppajjati…pe…",
  "atk-abh01a:2325_17": "anuppannañceva thinamiddhaṃ uppajjatī”ti ca,",
  "atk-abh01a:2325_18": "“kevalohāyaṃ,",
  "atk-abh01a:2325_19": "bhikkhave,",
  "atk-abh01a:2325_20": "akusalarāsi yadidaṃ pañca nīvaraṇā”ti ca –",
  "atk-abh01a:2326_0": "Evamādīni ca anekāni etassa arūpabhāvajotakāneva suttāni vuttāni.",
  "atk-abh01a:2326_1": "Yasmā cetaṃ arūpaṃ tasmā āruppepi uppajjati.",
  "atk-abh01a:2326_2": "Vuttañhetaṃ mahāpakaraṇe paṭṭhāne –",
  "atk-abh01a:2326_3": "“nīvaraṇaṃ dhammaṃ paṭicca nīvaraṇo dhammo uppajjati,",
  "atk-abh01a:2326_4": "na purejātapaccayā”ti etassa vibhaṅge “āruppe kāmacchandanīvaraṇaṃ paṭicca thinamiddhaṃ…",
  "atk-abh01a:2326_5": "uddhaccaṃ avijjānīvaraṇa”nti sabbaṃ vitthāretabbaṃ.",
  "atk-abh01a:2326_6": "Tasmā sanniṭṭhānamettha gantabbaṃ arūpameva middhanti.",
  "atk-abh01a:2327_0": "1166.",
  "atk-abh01a:2327_1": "Kukkuccaniddese akappiye kappiyasaññitātiādīni mūlato kukkuccadassanatthaṃ vuttāni.",
  "atk-abh01a:2327_2": "Evaṃsaññitāya hi kate vītikamme,",
  "atk-abh01a:2327_3": "niṭṭhite vatthujjhācāre,",
  "atk-abh01a:2327_4": "puna sañjātasatinopi ‘duṭṭhu mayā kata’nti evaṃ anutappamānassa pacchānutāpavasenetaṃ uppajjati.",
  "atk-abh01a:2327_5": "Tena taṃ mūlato dassetuṃ ‘akappiye kappiyasaññitā’tiādi vuttaṃ.",
  "atk-abh01a:2327_6": "Tattha akappiyabhojanaṃ kappiyasaññī hutvā paribhuñjati,",
  "atk-abh01a:2327_7": "akappiyamaṃsaṃ kappiyamaṃsasaññī hutvā,",
  "atk-abh01a:2327_8": "acchamaṃsaṃ sūkaramaṃsanti,",
  "atk-abh01a:2327_9": "dīpimaṃsaṃ vā migamaṃsanti khādati;",
  "atk-abh01a:2327_10": "kāle vītivatte kālasaññāya,",
  "atk-abh01a:2327_11": "pavāretvā appavāritasaññāya,",
  "atk-abh01a:2327_12": "pattasmiṃ raje patite paṭiggahitasaññāya bhuñjati –",
  "atk-abh01a:2327_13": "evaṃ ‘akappiye kappiyasaññāya’ vītikkamaṃ karoti nāma.",
  "atk-abh01a:2327_14": "Sūkaramaṃsaṃ pana acchamaṃsasaññāya khādamāno,",
  "atk-abh01a:2327_15": "kāle ca vikālasaññāya bhuñjamāno ‘kappiye akappiyasaññitāya’ vītikkamaṃ karoti nāma.",
  "atk-abh01a:2327_16": "Anavajjaṃ pana kiñcideva vajjasaññitāya,",
  "atk-abh01a:2327_17": "vajjañca anavajjasaññitāya karonto ‘anavajje vajjasaññāya vajje ca anavajjasaññāya’ vītikkamaṃ karoti nāma.",
  "atk-abh01a:2327_18": "Yasmā panetaṃ “akataṃ vata me kalyāṇaṃ,",
  "atk-abh01a:2327_19": "akataṃ kusalaṃ,",
  "atk-abh01a:2327_20": "akataṃ bhīruttāṇaṃ,",
  "atk-abh01a:2327_21": "kataṃ pāpaṃ,",
  "atk-abh01a:2327_22": "kataṃ luddaṃ,",
  "atk-abh01a:2327_23": "kataṃ kibbisa”nti evaṃ anavajje vajjasaññitāyapi kate vītikkame uppajjati,",
  "atk-abh01a:2327_24": "tasmāssa aññampi vatthuṃ anujānanto yaṃ evarūpantiādimāha.",
  "atk-abh01a:2328_0": "Tattha kukkuccapadaṃ vuttatthameva.",
  "atk-abh01a:2328_1": "Kukkuccāyanākāro kukkuccāyanā.",
  "atk-abh01a:2328_2": "Kukkuccena ayitassa bhāvo kukkuccāyitattaṃ.",
  "atk-abh01a:2328_3": "Cetaso vippaṭisāroti ettha katākatassa sāvajjānavajjassa vā abhimukhagamanaṃ ‘vippaṭisāro’ nāma.",
  "atk-abh01a:2328_4": "Yasmā pana so kataṃ vā pāpaṃ akataṃ na karoti,",
  "atk-abh01a:2328_5": "akataṃ vā kalyāṇaṃ kataṃ na karoti,",
  "atk-abh01a:2328_6": "tasmā virūpo kucchito vā paṭisāroti ‘vippaṭisāro’.",
  "atk-abh01a:2328_7": "So pana cetaso,",
  "atk-abh01a:2328_8": "na sattassāti ñāpanatthaṃ ‘cetaso’ vippaṭisāroti vuttaṃ.",
  "atk-abh01a:2328_9": "Ayamassa sabhāvaniddeso.",
  "atk-abh01a:2328_10": "Uppajjamānaṃ pana kukkuccaṃ āraggamiva kaṃsapattaṃ manaṃ vilikhamānameva uppajjati,",
  "atk-abh01a:2328_11": "tasmā manovilekhoti vuttaṃ.",
  "atk-abh01a:2328_12": "Ayamassa kiccaniddeso.",
  "atk-abh01a:2328_13": "Yaṃ pana vinaye “atha kho āyasmā sāriputto bhagavatā paṭikkhittaṃ anuvasitvā anuvasitvā āvasathapiṇḍaṃ",
  "atk-abh01a:2328_14": "paribhuñjitu”nti kukkuccāyanto na paṭiggahesīti kukkuccaṃ āgataṃ,",
  "atk-abh01a:2328_15": "na taṃ nīvaraṇaṃ.",
  "atk-abh01a:2328_16": "Na hi arahato ‘duṭṭhu mayā idaṃ kata’nti evaṃ anutāpo atthi.",
  "atk-abh01a:2328_17": "Nīvaraṇapatirūpakaṃ panetaṃ ‘kappati na kappatī’ti vīmaṃsanasaṅkhātaṃ vinayakukkuccaṃ nāma.",
  "atk-abh01a:2329_0": "1176.",
  "atk-abh01a:2329_1": "“Katame dhammā nīvaraṇā ceva nīvaraṇasampayuttā cā”ti padassa niddese yasmā thinamiddhaṃ aññamaññaṃ na vijahati,",
  "atk-abh01a:2329_2": "tasmā thinamiddhanīvaraṇaṃ avijjānīvaraṇena nīvaraṇañceva nīvaraṇasampayuttañcāti abhinditvā vuttaṃ.",
  "atk-abh01a:2329_3": "Yasmā pana uddhacce satipi kukkuccassa abhāvā kukkuccena vināpi uddhaccaṃ uppajjati,",
  "atk-abh01a:2329_4": "tasmā taṃ bhinditvā vuttaṃ.",
  "atk-abh01a:2329_5": "Yañca yena sampayogaṃ na gacchati,",
  "atk-abh01a:2329_6": "taṃ na yojitanti veditabbaṃ.",
  "atk-abh01a:2330_0": "Ime pana nīvaraṇe kilesapaṭipāṭiyāpi āharituṃ vaṭṭati maggapaṭipāṭiyāpi.",
  "atk-abh01a:2330_1": "Kilesapaṭipāṭiyā kāmacchandabyāpādā anāgāmimaggena pahīyanti,",
  "atk-abh01a:2330_2": "thinamiddhuddhaccāni arahattamaggena,",
  "atk-abh01a:2330_3": "kukkuccavicikicchā sotāpattimaggena,",
  "atk-abh01a:2330_4": "avijjā arahattamaggena.",
  "atk-abh01a:2330_5": "Maggapaṭipāṭiyā sotāpattimaggena kukkuccavicikicchā pahīyanti,",
  "atk-abh01a:2330_6": "anāgāmimaggena kāmacchandabyāpādā,",
  "atk-abh01a:2330_7": "arahattamaggena thinamiddhuddhaccāvijjāti.",
  "atk-abh01a:2331_0": "1182. Parāmāsagocchake te dhamme ṭhapetvāti pucchāsabhāgena bahuvacanaṃ kataṃ.",
  "atk-abh01a:2332_0": "1219.",
  "atk-abh01a:2332_1": "Upādānaniddese vatthusaṅkhātaṃ kāmaṃ upādiyatīti kāmupādānaṃ kāmo ca so upādānañcātipi kāmupādānaṃ.",
  "atk-abh01a:2332_2": "Upādānanti daḷhaggahaṇaṃ.",
  "atk-abh01a:2332_3": "Daḷhattho hi ettha upasaddo upāyāsaupakaṭṭhādīsu viya.",
  "atk-abh01a:2332_4": "Tathā diṭṭhi ca sā upādānañcāti diṭṭhupādānaṃ.",
  "atk-abh01a:2332_5": "Diṭṭhiṃ upādiyatīti diṭṭhupādānaṃ.",
  "atk-abh01a:2332_6": "‘Sassato attā ca loko cā’tiādīsu hi purimadiṭṭhiṃ uttaradiṭṭhi upādiyahi.",
  "atk-abh01a:2332_7": "Tathā sīlabbataṃ upādiyatīti sīlabbatupādānaṃ.",
  "atk-abh01a:2332_8": "Sīlabbatañca taṃ upādānañcātipi sīlabbatupādānaṃ.",
  "atk-abh01a:2332_9": "Gosīlagovatādīni hi ‘evaṃ suddhī’ti abhinivesato sayameva upādānāni. Tathā,",
  "atk-abh01a:2332_10": "vadanti etenāti ‘vādo’;",
  "atk-abh01a:2332_11": "upādiyanti etenāti ‘upādānaṃ’.",
  "atk-abh01a:2332_12": "Kiṃ vadanti,",
  "atk-abh01a:2332_13": "upādiyanti vā? Attānaṃ.",
  "atk-abh01a:2332_14": "Attano vādupādānaṃ attavādupādānaṃ;",
  "atk-abh01a:2332_15": "‘attavādamattameva vā attā’ti upādiyanti etenāti attavādupādānaṃ.",
  "atk-abh01a:2333_0": "1220.",
  "atk-abh01a:2333_1": "Yo kāmesu kāmacchandoti etthāpi vatthukāmāva anavasesato kāmāti adhippetā.",
  "atk-abh01a:2333_2": "Tasmā vatthukāmesu kāmacchando idha kāmupādānanti anāgāminopi taṃ siddhaṃ hoti.",
  "atk-abh01a:2333_3": "Pañcakāmaguṇavatthuko panassa kāmarāgova natthīti.",
  "atk-abh01a:2334_0": "1221.",
  "atk-abh01a:2334_1": "Diṭṭhupādānaniddese natthi dinnanti.",
  "atk-abh01a:2334_2": "Dinnaṃ nāma atthi,",
  "atk-abh01a:2334_3": "sakkā kassaci kiñci dātunti jānāti;",
  "atk-abh01a:2334_4": "dinnassa pana phalaṃ vipāko natthīti gaṇhāti.",
  "atk-abh01a:2334_5": "Natthi yiṭṭhanti.",
  "atk-abh01a:2334_6": "Yiṭṭhaṃ vuccati mahāyāgo.",
  "atk-abh01a:2334_7": "Taṃ yajituṃ sakkāti jānāti;",
  "atk-abh01a:2334_8": "yiṭṭhassa pana phalaṃ vipāko natthīti gaṇhāti.",
  "atk-abh01a:2334_9": "Natthi hutanti āhunapāhunamaṅgalakiriyā.",
  "atk-abh01a:2334_10": "Taṃ kātuṃ sakkāti jānāti;",
  "atk-abh01a:2334_11": "tassa pana phalaṃ vipāko natthīti gaṇhāti. Natthi,",
  "atk-abh01a:2334_12": "sukatadukkaṭānanti ettha dasa kusalakammapathā sukatakammāni nāma.",
  "atk-abh01a:2334_13": "Dasa akusalakammapathā dukkaṭakammāni nāma.",
  "atk-abh01a:2334_14": "Tesaṃ atthibhāvaṃ jānāti phalaṃ vipāko pana natthīti gaṇhāti.",
  "atk-abh01a:2334_15": "Natthi ayaṃ lokoti paraloke ṭhito imaṃ lokaṃ natthīti gaṇhāti.",
  "atk-abh01a:2334_16": "Natthi paralokoti idha loke ṭhito paralokaṃ natthīti gaṇhāti.",
  "atk-abh01a:2334_17": "Natthi mātā natthi pitāti mātāpitūnaṃ atthibhāvaṃ jānāti,",
  "atk-abh01a:2334_18": "tesu katapaccayena koci phalaṃ vipāko natthīti gaṇhāti.",
  "atk-abh01a:2334_19": "Natthi sattā opapātikāti cavanakaupapajjanakā sattā natthīti gaṇhāti.",
  "atk-abh01a:2334_20": "Sammaggatā sammā paṭipannāti anulomapaṭipadaṃ paṭipannā dhammikasamaṇabrāhmaṇā lokasmiṃ natthīti gaṇhāti.",
  "atk-abh01a:2334_21": "Ye imañca lokaṃ parañca lokaṃ sayaṃ abhiññā sacchikatvā pavedentīti imañca lokaṃ parañca lokaṃ attanāva",
  "atk-abh01a:2334_22": "abhivisiṭṭhena ñāṇena ñatvā pavedanasamattho sabbaññū buddho nāma natthīti gaṇhāti.",
  "atk-abh01a:2335_0": "Imāni pana upādānāni kilesapaṭipāṭiyāpi āharituṃ vaṭṭati maggapaṭipāṭiyāpi.",
  "atk-abh01a:2335_1": "Kilesapaṭipāṭiyā kāmupādānaṃ catūhi maggehi pahīyati,",
  "atk-abh01a:2335_2": "sesāni tīṇi sotāpattimaggena.",
  "atk-abh01a:2335_3": "Maggapaṭipāṭiyā sotāpattimaggena diṭṭhupādānādīni pahīyanti,",
  "atk-abh01a:2335_4": "catūhi maggehi kāmupādānanti.",
  "atk-abh01a:2336_0": "1235.",
  "atk-abh01a:2336_1": "Kilesagocchake kilesā eva kilesavatthūni.",
  "atk-abh01a:2336_2": "Vasanti vā ettha akhīṇāsavā sattā lobhādīsu patiṭṭhitattāti ‘vatthūni’.",
  "atk-abh01a:2336_3": "Kilesā ca te tappatiṭṭhānaṃ sattānaṃ vatthūni cāti ‘kilesavatthūni’.",
  "atk-abh01a:2336_4": "Yasmā cettha anantarapaccayādibhāvena uppajjamānā kilesāpi vasanti eva nāma,",
  "atk-abh01a:2336_5": "tasmā kilesānaṃ vatthūnītipi ‘kilesavatthūni’.",
  "atk-abh01a:2337_0": "1236.",
  "atk-abh01a:2337_1": "Tattha katamo lobho?",
  "atk-abh01a:2337_2": "Yo rāgo sārāgoti ayaṃ pana lobho hetugocchake ganthagocchake imasmiṃ kilesagocchaketi tīsu ṭhānesu atirekapadasatena niddiṭṭho.",
  "atk-abh01a:2337_3": "Āsavasaṃyojanaoghayoganīvaraṇaupādānagocchakesu aṭṭhahi aṭṭhahi padehi niddiṭṭho.",
  "atk-abh01a:2337_4": "Svāyaṃ atirekapadasatena niddiṭṭhaṭṭhānepi aṭṭhahi aṭṭhahi padehi niddiṭṭhaṭṭhānepi nippadesatova gahitoti veditabbo.",
  "atk-abh01a:2337_5": "Tesu hetuganthanīvaraṇaupādānakilesagocchakesu catumaggavajjhā taṇhā ekeneva koṭṭhāsena ṭhitā.",
  "atk-abh01a:2337_6": "Āsavasaṃyojanaoghayogesu catumaggavajjhāpi dve koṭṭhāsā hutvā ṭhitā. Kathaṃ?",
  "atk-abh01a:2337_7": "Āsavesu kāmāsavo bhavāsavoti,",
  "atk-abh01a:2337_8": "saṃyojanesu kāmarāgasaṃyojanaṃ bhavarāgasaṃyojananti,",
  "atk-abh01a:2337_9": "oghesu kāmogho bhavoghoti,",
  "atk-abh01a:2337_10": "yogesu kāmayogo bhavayogoti.",
  "atk-abh01a:2338_0": "Imāni pana kilesavatthūni kilesapaṭipāṭiyāpi āharituṃ vaṭṭati maggapaṭipāṭiyāpi.",
  "atk-abh01a:2338_1": "Kilesapaṭipāṭiyā lobho catūhi maggehi pahīyati,",
  "atk-abh01a:2338_2": "doso anāgāmimaggena,",
  "atk-abh01a:2338_3": "mohamānā arahattamaggena,",
  "atk-abh01a:2338_4": "diṭṭhivicikicchā sotāpattimaggena,",
  "atk-abh01a:2338_5": "thinādīni arahattamaggena.",
  "atk-abh01a:2338_6": "Maggapaṭipāṭiyā sotāpattimaggena diṭṭhivicikicchā pahīyanti,",
  "atk-abh01a:2338_7": "anāgāmimaggena doso,",
  "atk-abh01a:2338_8": "arahattamaggena sesā sattāti.",
  "atk-abh01a:2339_0": "1287.",
  "atk-abh01a:2339_1": "Kāmāvacaraniddese heṭṭhatoti heṭṭhābhāgena.",
  "atk-abh01a:2339_2": "Avīcinirayanti vā aggijālānaṃ vā sattānaṃ vā dukkhavedanāya vīci, antaraṃ,",
  "atk-abh01a:2339_3": "chiddaṃ ettha natthīti avīci.",
  "atk-abh01a:2339_4": "Sukhasaṅkhāto ayo ettha natthīti nirayo.",
  "atk-abh01a:2339_5": "Niratiatthenapi nirassādatthenapi nirayo.",
  "atk-abh01a:2339_6": "Pariyantaṃ karitvāti taṃ avīcisaṅkhātaṃ nirayaṃ antaṃ katvā.",
  "atk-abh01a:2339_7": "Uparitoti uparibhāgena.",
  "atk-abh01a:2339_8": "Paranimmitavasavattideveti paranimmitesu kāmesu vasaṃ vattanato evaṃladdhavohāre deve.",
  "atk-abh01a:2339_9": "Anto karitvāti anto pakkhipitvā.",
  "atk-abh01a:2339_10": "Yaṃ etasmiṃ antareti ye etasmiṃ okāse.",
  "atk-abh01a:2339_11": "Etthāvacarāti iminā yasmā etasmiṃ antare aññepi caranti kadāci katthaci sambhavato,",
  "atk-abh01a:2339_12": "tasmā tesaṃ asaṅgaṇhanatthaṃ ‘avacarā’ti vuttaṃ.",
  "atk-abh01a:2339_13": "Tena ye etasmiṃ antare ogāḷhā hutvā caranti sabbattha sadā ca sambhavato,",
  "atk-abh01a:2339_14": "adhobhāge caranti avīcinirayassa heṭṭhā bhūtupādāyapavattibhāvena,",
  "atk-abh01a:2339_15": "tesaṃ saṅgaho kato hoti.",
  "atk-abh01a:2339_16": "Te hi avagāḷhāva caranti,",
  "atk-abh01a:2339_17": "adhobhāgeva carantīti avacarā.",
  "atk-abh01a:2339_18": "Ettha pariyāpannāti iminā pana yasmā ete etthāvacarā aññatthāpi avacaranti,",
  "atk-abh01a:2339_19": "na pana tattha pariyāpannā honti,",
  "atk-abh01a:2339_20": "tasmā tesaṃ aññatthāpi avacarantānaṃ pariggaho kato hoti.",
  "atk-abh01a:2339_21": "Idāni te ettha pariyāpannadhamme rāsisuññatapaccayabhāvato ceva sabhāvato ca dassento khandhātiādimāha.",
  "atk-abh01a:2340_0": "1289.",
  "atk-abh01a:2340_1": "Rūpāvacaraniddese brahmalokanti paṭhamajjhānabhūmisaṅkhātaṃ brahmaṭṭhānaṃ.",
  "atk-abh01a:2340_2": "Sesamettha kāmāvacaraniddese vuttanayeneva veditabbaṃ.",
  "atk-abh01a:2340_3": "Samāpannassa vātiādīsu paṭhamapadena kusalajjhānaṃ vuttaṃ,",
  "atk-abh01a:2340_4": "dutiyena vipākajjhānaṃ,",
  "atk-abh01a:2340_5": "vuttaṃ tatiyena kiriyajjhānaṃ vuttanti veditabbaṃ.",
  "atk-abh01a:2341_0": "1291.",
  "atk-abh01a:2341_1": "Arūpāvacaraniddese ākāsānañcāyatanūpageti ākāsānañcāyatanasaṅkhātaṃ bhavaṃ upagate.",
  "atk-abh01a:2341_2": "Dutiyapadepi eseva nayo.",
  "atk-abh01a:2341_3": "Sesaṃ heṭṭhā vuttanayeneva veditabbaṃ.",
  "atk-abh01a:2342_0": "1301.",
  "atk-abh01a:2342_1": "Saraṇadukaniddese yvāyaṃ tīsu akusalamūlesu moho,",
  "atk-abh01a:2342_2": "so lobhasampayutto ca lobhena saraṇo,",
  "atk-abh01a:2342_3": "dosasampayutto ca dosena saraṇo.",
  "atk-abh01a:2342_4": "Vicikicchuddhaccasampayutto pana moho diṭṭhisampayuttena ceva rūparāgaarūparāgasaṅkhātena ca rāgaraṇena pahānekaṭṭhabhāvato saraṇo sarajoti veditabbo.",
  "atk-abh01a:2343_0": "Suttantikadukanikkhepakathā",
  "atk-abh01a:2344_0": "1303.",
  "atk-abh01a:2344_1": "Suttantikadukesu mātikākathāyaṃ atthato vivecitattā yāni ca nesaṃ niddesapadāni tesampi heṭṭhā vuttanayeneva",
  "atk-abh01a:2344_2": "suviññeyyattā yebhuyyena uttānatthāni eva.",
  "atk-abh01a:2344_3": "Idaṃ panettha visesamattaṃ –",
  "atk-abh01a:2344_4": "vijjūpamaduke tāva cakkhumā kira puriso meghandhakāre rattiṃ maggaṃ paṭipajji.",
  "atk-abh01a:2344_5": "Tassa andhakāratāya maggo na paññāyi.",
  "atk-abh01a:2344_6": "Vijju niccharitvā andhakāraṃ viddhaṃsesi.",
  "atk-abh01a:2344_7": "Athassa andhakāravigamā maggo pākaṭo ahosi.",
  "atk-abh01a:2344_8": "So dutiyampi gamanaṃ abhinīhari.",
  "atk-abh01a:2344_9": "Dutiyampi andhakāro otthari.",
  "atk-abh01a:2344_10": "Maggo na paññāyi.",
  "atk-abh01a:2344_11": "Vijju niccharitvā taṃ viddhaṃsesi.",
  "atk-abh01a:2344_12": "Vigate andhakāre maggo pākaṭo ahosi.",
  "atk-abh01a:2344_13": "Tatiyampi gamanaṃ abhinīhari.",
  "atk-abh01a:2344_14": "Andhakāro otthari.",
  "atk-abh01a:2344_15": "Maggo na paññāyi.",
  "atk-abh01a:2344_16": "Vijju niccharitvā andhakāraṃ viddhaṃsesi.",
  "atk-abh01a:2345_0": "Tattha cakkhumato purisassa andhakāre maggapaṭipajjanaṃ viya ariyasāvakassa sotāpattimaggatthāya vipassanārambho.",
  "atk-abh01a:2345_1": "Andhakāre maggassa apaññāyanakālo viya saccacchādakatamaṃ.",
  "atk-abh01a:2345_2": "Vijjuyā niccharitvā andhakārassa viddhaṃsitakālo viya sotāpattimaggobhāsena uppajjitvā saccacchādakatamassa vinoditakālo.",
  "atk-abh01a:2345_3": "Vigate andhakāre maggassa pākaṭakālo viya sotāpattimaggassa catunnaṃ saccānaṃ pākaṭakālo.",
  "atk-abh01a:2345_4": "Maggassa pākaṭaṃ pana maggasamaṅgipuggalassa pākaṭameva.",
  "atk-abh01a:2345_5": "Dutiyagamanābhinīhāro viya sakadāgāmimaggatthāya vipassanārambho.",
  "atk-abh01a:2345_6": "Andhakāre maggassa apaññāyanakālo viya saccacchādakatamaṃ.",
  "atk-abh01a:2345_7": "Dutiyaṃ vijjuyā niccharitvā andhakārassa viddhaṃsitakālo viya sakadāgāmimaggobhāsena uppajjitvā saccacchādakatamassa vinoditakālo.",
  "atk-abh01a:2345_8": "Vigate andhakāre maggassa pākaṭakālo viya sakadāgāmimaggassa catunnaṃ saccānaṃ pākaṭakālo.",
  "atk-abh01a:2345_9": "Maggassa pākaṭaṃ pana maggasamaṅgipuggalassa pākaṭameva.",
  "atk-abh01a:2345_10": "Tatiyagamanābhinīhāro viya anāgāmimaggatthāya vipassanārambho.",
  "atk-abh01a:2345_11": "Andhakāre maggassa apaññāyanakālo viya saccacchādakatamaṃ.",
  "atk-abh01a:2345_12": "Tatiyaṃ vijjuyā niccharitvā andhakārassa viddhaṃsitakālo viya anāgāmimaggobhāsena uppajjitvā saccacchādakatamassa vinoditakālo.",
  "atk-abh01a:2345_13": "Vigate andhakāre maggassa pākaṭakālo viya anāgāmimaggassa catunnaṃ saccānaṃ pākaṭakālo.",
  "atk-abh01a:2345_14": "Maggassa pākaṭaṃ pana maggasamaṅgipuggalassa pākaṭameva.",
  "atk-abh01a:2346_0": "Vajirassa pana pāsāṇo vā maṇi vā abhejjo nāma natthi.",
  "atk-abh01a:2346_1": "Yattha patati taṃ vinividdhameva hoti.",
  "atk-abh01a:2346_2": "Vajiraṃ khepentaṃ asesetvā khepeti.",
  "atk-abh01a:2346_3": "Vajirena gatamaggo nāma puna pākatiko na hoti.",
  "atk-abh01a:2346_4": "Evameva arahattamaggassa avajjhakileso nāma natthi.",
  "atk-abh01a:2346_5": "Sabbakilese vinivijjhati vajiraṃ viya.",
  "atk-abh01a:2346_6": "Arahattamaggopi kilese khepento asesetvā khepeti.",
  "atk-abh01a:2346_7": "Vajirena gatamaggassa puna pākatikattābhāvo viya arahattamaggena pahīnakilesānaṃ puna paccudāvattanaṃ nāma natthīti.",
  "atk-abh01a:2347_0": "1307.",
  "atk-abh01a:2347_1": "Bāladukaniddese bālesu ahirikānottappāni pākaṭāni,",
  "atk-abh01a:2347_2": "mūlāni ca sesānaṃ bāladhammānaṃ.",
  "atk-abh01a:2347_3": "Ahiriko hi anottappī ca na kiñci akusalaṃ na karoti nāmāti.",
  "atk-abh01a:2347_4": "Etāni dve paṭhamaṃyeva visuṃ vuttāni.",
  "atk-abh01a:2347_5": "Sukkapakkhepi ayameva nayo.",
  "atk-abh01a:2347_6": "Tathā kaṇhaduke.",
  "atk-abh01a:2348_0": "1311.",
  "atk-abh01a:2348_1": "Tapanīyadukaniddese katattā ca akatattā ca tapanaṃ veditabbaṃ.",
  "atk-abh01a:2348_2": "Kāyaduccaritādīni hi katattā tapanti,",
  "atk-abh01a:2348_3": "kāyasucaritādīni akatattā.",
  "atk-abh01a:2348_4": "Tathā hi puggalo ‘kataṃ me kāyaduccarita’nti tappati,",
  "atk-abh01a:2348_5": "‘akataṃ me kāyasucarita’nti tappati.",
  "atk-abh01a:2348_6": "‘Kataṃ me vacīduccarita’nti tappati…pe…",
  "atk-abh01a:2348_7": "‘akataṃ me manosucarita’nti tappati.",
  "atk-abh01a:2348_8": "Atapanīyepi eseva nayo.",
  "atk-abh01a:2348_9": "Kalyāṇakārī hi puggalo ‘kataṃ me kāyasucarita’nti na tappati,",
  "atk-abh01a:2348_10": "‘akataṃ me kāyaduccarita’nti na tappati…pe…",
  "atk-abh01a:2348_11": "‘akataṃ me manoduccarita’nti na tappatīti.",
  "atk-abh01a:2349_0": "1313.",
  "atk-abh01a:2349_1": "Adhivacanadukaniddese yā tesaṃ tesaṃ dhammānanti sabbadhammaggahaṇaṃ.",
  "atk-abh01a:2349_2": "Saṅkhāyatīti saṅkhā,",
  "atk-abh01a:2349_3": "saṃkathiyatīti attho.",
  "atk-abh01a:2349_4": "Kinti saṃkathiyati?",
  "atk-abh01a:2349_5": "Ahanti mamanti paroti parassāti sattoti bhāvoti posoti puggaloti naroti māṇavoti tissoti dattoti,",
  "atk-abh01a:2349_6": "‘mañco pīṭhaṃ bhisi bimbohanaṃ’ ‘vihāro pariveṇaṃ dvāraṃ vātapāna’nti evaṃ anekehi ākārehi saṃkathiyatīti ‘saṅkhā’.",
  "atk-abh01a:2349_7": "Samaññāyatīti samaññā.",
  "atk-abh01a:2349_8": "Kinti samaññāyati?",
  "atk-abh01a:2349_9": "‘Ahanti…pe…",
  "atk-abh01a:2349_10": "vātapāna’nti samaññāyatīti ‘samaññā’.",
  "atk-abh01a:2349_11": "Paññāpiyatīti paññatti.",
  "atk-abh01a:2349_12": "Vohariyatīti vohāro.",
  "atk-abh01a:2349_13": "Kinti vohariyati?",
  "atk-abh01a:2349_14": "‘Aha’nti…pe…",
  "atk-abh01a:2349_15": "‘vātapāna’nti vohariyatīti vohāro.",
  "atk-abh01a:2350_0": "Nāmanti catubbidhaṃ nāmaṃ –",
  "atk-abh01a:2350_1": "sāmaññanāmaṃ guṇanāmaṃ kittimanāmaṃ opapātikanāmanti.",
  "atk-abh01a:2350_2": "Tattha paṭhamakappikesu mahājanena sammannitvā ṭhapitattā mahāsammatoti rañño nāmaṃ ‘sāmaññanāmaṃ’ nāma.",
  "atk-abh01a:2350_3": "Yaṃ sandhāya vuttaṃ –",
  "atk-abh01a:2350_4": "“mahājanasammatoti kho, vāseṭṭha,",
  "atk-abh01a:2350_5": "mahāsammato tveva paṭhamaṃ akkharaṃ upanibbatta”nti.",
  "atk-abh01a:2350_6": "Dhammakathiko paṃsukūliko vinayadharo tepiṭako saddho pasannoti evarūpaṃ guṇato āgatanāmaṃ ‘guṇanāmaṃ’ nāma.",
  "atk-abh01a:2350_7": "Bhagavā arahaṃ sammāsambuddhotiādīnipi tathāgatassa anekāni nāmasatāni guṇanāmāneva.",
  "atk-abh01a:2350_8": "Tena vuttaṃ –",
  "atk-abh01a:2351_0": "“Asaṅkhyeyyāni nāmāni, saguṇena mahesino;",
  "atk-abh01a:2352_0": "Guṇena nāmamuddheyyaṃ, api nāmasahassato”ti.",
  "atk-abh01a:2353_0": "Yaṃ pana jātassa kumārakassa nāmaggahaṇadivase dakkhiṇeyyānaṃ sakkāraṃ katvā samīpe ṭhitā ñātakā kappetvā",
  "atk-abh01a:2353_1": "pakappetvā ‘ayaṃ asukonāmā’ti nāmaṃ karonti,",
  "atk-abh01a:2353_2": "idaṃ ‘kittimanāma’ nāma.",
  "atk-abh01a:2353_3": "Yā pana purimapaññatti pacchimapaññattiyaṃ patati,",
  "atk-abh01a:2353_4": "purimavohāro pacchimavohāre patati,",
  "atk-abh01a:2353_5": "seyyathidaṃ –",
  "atk-abh01a:2353_6": "purimakappepi cando candoyeva nāma,",
  "atk-abh01a:2353_7": "etarahipi candova.",
  "atk-abh01a:2353_8": "Atīte sūriyo… samuddo… pathavī…",
  "atk-abh01a:2353_9": "pabbato pabbatoyeva, nāma,",
  "atk-abh01a:2353_10": "etarahipi pabbatoyevāti idaṃ ‘opapātikanāmaṃ’ nāma.",
  "atk-abh01a:2353_11": "Idaṃ catubbidhampi nāmaṃ ettha nāmameva hoti.",
  "atk-abh01a:2354_0": "Nāmakammanti nāmakaraṇaṃ.",
  "atk-abh01a:2354_1": "Nāmadheyyanti nāmaṭṭhapanaṃ.",
  "atk-abh01a:2354_2": "Niruttīti nāmanirutti.",
  "atk-abh01a:2354_3": "Byañjananti nāmabyañjanaṃ.",
  "atk-abh01a:2354_4": "Yasmā panetaṃ atthaṃ byañjeti tasmā evaṃ vuttaṃ.",
  "atk-abh01a:2354_5": "Abhilāpoti nāmābhilāpova.",
  "atk-abh01a:2354_6": "Sabbeva dhammā adhivacanapathāti adhivacanassa nopathadhammo nāma natthi.",
  "atk-abh01a:2354_7": "Ekadhammo sabbadhammesu nipatati,",
  "atk-abh01a:2354_8": "sabbadhammā ekadhammasmiṃ nipatanti. Kathaṃ?",
  "atk-abh01a:2354_9": "Ayañhi nāmapaññatti ekadhammo,",
  "atk-abh01a:2354_10": "so sabbesu catubhūmakadhammesu nipatati.",
  "atk-abh01a:2354_11": "Sattopi saṅkhāropi nāmato muttako nāma natthi.",
  "atk-abh01a:2355_0": "Aṭavīpabbatādīsu rukkhopi jānapadānaṃ bhāro.",
  "atk-abh01a:2355_1": "Te hi ‘ayaṃ kiṃ rukkho nāmā’ti puṭṭhā ‘khadiro’ ‘palāso’ti attanā jānanakanāmaṃ kathenti.",
  "atk-abh01a:2355_2": "Yassa nāmaṃ na jānanti tampi ‘anāmako’ nāmāti vadanti.",
  "atk-abh01a:2355_3": "Tampi tassa nāmadheyyameva hutvā tiṭṭhati.",
  "atk-abh01a:2355_4": "Samudde macchakacchapādīsupi eseva nayo.",
  "atk-abh01a:2355_5": "Itare dve dukā iminā samānatthā eva.",
  "atk-abh01a:2356_0": "1316.",
  "atk-abh01a:2356_1": "Nāmarūpaduke nāmakaraṇaṭṭhena ca namanaṭṭhena ca nāmanaṭṭhena ca nāmaṃ.",
  "atk-abh01a:2356_2": "Tattha cattāro khandhā tāva nāmakaraṇaṭṭhena ‘nāmaṃ’.",
  "atk-abh01a:2356_3": "Yathā hi mahājanasammatattā mahāsammatassa mahāsammatoti nāmaṃ ahosi,",
  "atk-abh01a:2356_4": "yathā vā mātāpitaro ‘ayaṃ tisso nāma hotu,",
  "atk-abh01a:2356_5": "phusso nāma hotū’ti evaṃ puttassa kittimanāmaṃ karonti,",
  "atk-abh01a:2356_6": "yathā vā ‘dhammakathiko’ ‘vinayadharo’ti guṇato nāmaṃ āgacchati,",
  "atk-abh01a:2356_7": "na evaṃ vedanādīnaṃ.",
  "atk-abh01a:2356_8": "Vedanādayo hi mahāpathavīādayo viya attano nāmaṃ karontāva uppajjanti.",
  "atk-abh01a:2356_9": "Tesu uppannesu tesaṃ nāmaṃ uppannameva hoti.",
  "atk-abh01a:2356_10": "Na hi vedanaṃ uppannaṃ ‘tvaṃ vedanā nāma hohī’ti koci bhaṇati.",
  "atk-abh01a:2356_11": "Na ca tassā nāmaggahaṇakiccaṃ atthi.",
  "atk-abh01a:2356_12": "Yathā pathaviyā uppannāya ‘tvaṃ pathavī nāma hohī’ti nāmaggahaṇakiccaṃ natthi,",
  "atk-abh01a:2356_13": "cakkavāḷasinerucandimasūriyanakkhattesu uppannesu ‘tvaṃ cakkavāḷaṃ nāma hohi tvaṃ nakkhattaṃ nāma hohī’ti nāmaggahaṇakiccaṃ natthi,",
  "atk-abh01a:2356_14": "nāmaṃ uppannameva hoti,",
  "atk-abh01a:2356_15": "opapātikapaññattiyaṃ nipatati,",
  "atk-abh01a:2356_16": "evaṃ vedanāya uppannāya ‘tvaṃ vedanā nāma hohī’ti nāmaggahaṇakiccaṃ natthi.",
  "atk-abh01a:2356_17": "Tāya uppannāya vedanāti nāmaṃ uppannameva hoti.",
  "atk-abh01a:2356_18": "Opapātikapaññattiyaṃ nipatati.",
  "atk-abh01a:2356_19": "Saññādīsupi eseva nayo.",
  "atk-abh01a:2356_20": "Atītepi hi vedanā vedanāyeva, saññā… saṅkhārā…",
  "atk-abh01a:2356_21": "viññāṇaṃ viññāṇameva.",
  "atk-abh01a:2356_22": "Anāgatepi,",
  "atk-abh01a:2356_23": "paccuppannepi.",
  "atk-abh01a:2356_24": "Nibbānaṃ pana sadāpi nibbānamevāti.",
  "atk-abh01a:2356_25": "‘Nāmakaraṇaṭṭhena’ nāmaṃ.",
  "atk-abh01a:2357_0": "‘Namanaṭṭhenā’pi cettha cattāro khandhā nāmaṃ.",
  "atk-abh01a:2357_1": "Te hi ārammaṇābhimukhā namanti.",
  "atk-abh01a:2357_2": "‘Nāmanaṭṭhena’ sabbampi nāmaṃ.",
  "atk-abh01a:2357_3": "Cattāro hi khandhā ārammaṇe aññamaññaṃ nāmenti.",
  "atk-abh01a:2357_4": "Nibbānaṃ ārammaṇādhipatipaccayatāya attani anavajjadhamme nāmeti.",
  "atk-abh01a:2358_0": "1318. Avijjābhavataṇhā vaṭṭamūlasamudācāradassanatthaṃ gahitā.",
  "atk-abh01a:2359_0": "1320.",
  "atk-abh01a:2359_1": "Bhavissati attā ca loko cāti khandhapañcakaṃ attā ca loko cāti gahetvā ‘taṃ bhavissatī’ti gahaṇākārena niviṭṭhā sassatadiṭṭhi.",
  "atk-abh01a:2359_2": "Dutiyā ‘na bhavissatī’ti ākārena niviṭṭhā ucchedadiṭṭhi.",
  "atk-abh01a:2360_0": "1326.",
  "atk-abh01a:2360_1": "Pubbantaṃ ārabbhāti atītakoṭṭhāsaṃ ārammaṇaṃ karitvā.",
  "atk-abh01a:2360_2": "Iminā brahmajāle āgatā aṭṭhārasa pubbantānudiṭṭhiyo gahitā.",
  "atk-abh01a:2360_3": "Aparantaṃ ārabbhāti anāgatakoṭṭhāsaṃ ārammaṇaṃ karitvā.",
  "atk-abh01a:2360_4": "Iminā tattheva āgatā catucattālīsa aparantānudiṭṭhiyo gahitā.",
  "atk-abh01a:2361_0": "1332.",
  "atk-abh01a:2361_1": "Dovacassatāniddese sahadhammike vuccamāneti sahadhammikaṃ nāma yaṃ bhagavatā paññattaṃ sikkhāpadaṃ,",
  "atk-abh01a:2361_2": "tasmiṃ vatthuṃ dassetvā āpattiṃ āropetvā ‘idaṃ nāma tvaṃ āpattiṃ āpanno,",
  "atk-abh01a:2361_3": "iṅgha desehi vuṭṭhāhi paṭikarohī’ti vuccamāne.",
  "atk-abh01a:2361_4": "Dovacassāyantiādīsu evaṃ codiyamānassa paṭicodanāya vā appadakkhiṇagāhitāya vā dubbacassa kammaṃ dovacassāyaṃ.",
  "atk-abh01a:2361_5": "Tadeva dovacassantipi vuccati.",
  "atk-abh01a:2361_6": "Tassa bhāvo dovacassiyaṃ.",
  "atk-abh01a:2361_7": "Itaraṃ tasseva vevacanaṃ.",
  "atk-abh01a:2361_8": "Vippaṭikūlagāhitāti vilomagāhitā.",
  "atk-abh01a:2361_9": "Vilomagahaṇasaṅkhātena vipaccanīkena sātaṃ assāti vipaccanīkasāto.",
  "atk-abh01a:2361_10": "‘Paṭāṇikagahaṇaṃ gahetvā ekapadeneva taṃ nissaddamakāsi’nti sukhaṃ paṭilabhantassetaṃ adhivacanaṃ.",
  "atk-abh01a:2361_11": "Tassa bhāvo vipaccanīkasātatā.",
  "atk-abh01a:2361_12": "Ovādaṃ anādiyanavasena anādarassa bhāvo anādariyaṃ.",
  "atk-abh01a:2361_13": "Itaraṃ tasseva vevacanaṃ.",
  "atk-abh01a:2361_14": "Anādiyanākāro vā anādaratā.",
  "atk-abh01a:2361_15": "Garuvāsaṃ avasanavasena uppanno agāravabhāvo agāravatā.",
  "atk-abh01a:2361_16": "Sajeṭṭhakavāsaṃ avasanavasena uppanno appaṭissavabhāvo appaṭissavatā.",
  "atk-abh01a:2361_17": "Ayaṃ vuccatīti ayaṃ evarūpā dovacassatā nāma vuccati.",
  "atk-abh01a:2361_18": "Atthato panesā tenākārena pavattā cattāro khandhā,",
  "atk-abh01a:2361_19": "saṅkhārakkhandhoyeva vāti.",
  "atk-abh01a:2361_20": "Pāpamittatādīsupi eseva nayo.",
  "atk-abh01a:2361_21": "Dovacassatā pāpamittatādayo hi visuṃ cetasikadhammā nāma natthi.",
  "atk-abh01a:2362_0": "1333.",
  "atk-abh01a:2362_1": "Natthi etesaṃ saddhāti assaddhā;",
  "atk-abh01a:2362_2": "buddhādīni vatthūni na saddahantīti attho.",
  "atk-abh01a:2362_3": "Dussīlāti sīlassa dunnāmaṃ natthi,",
  "atk-abh01a:2362_4": "nissīlāti attho.",
  "atk-abh01a:2362_5": "Appassutāti sutarahitā.",
  "atk-abh01a:2362_6": "Pañca macchariyāni etesaṃ atthīti maccharino.",
  "atk-abh01a:2362_7": "Duppaññāti nippaññā.",
  "atk-abh01a:2362_8": "Sevanakavasena sevanā.",
  "atk-abh01a:2362_9": "Balavasevanā nisevanā.",
  "atk-abh01a:2362_10": "Sabbatobhāgena sevanā saṃsevanā.",
  "atk-abh01a:2362_11": "Upasaggavasena vā padaṃ vaḍḍhitaṃ.",
  "atk-abh01a:2362_12": "Tīhipi sevanāva kathitā.",
  "atk-abh01a:2362_13": "Bhajanāti upasaṅkamanā.",
  "atk-abh01a:2362_14": "Sambhajanāti sabbatobhāgena bhajanā.",
  "atk-abh01a:2362_15": "Upasaggavasena vā padaṃ vaḍḍhitaṃ.",
  "atk-abh01a:2362_16": "Bhattīti daḷhabhatti.",
  "atk-abh01a:2362_17": "Sambhattīti sabbatobhāgena bhatti.",
  "atk-abh01a:2362_18": "Upasaggavasena vā padaṃ vaḍḍhitaṃ.",
  "atk-abh01a:2362_19": "Dvīhipi daḷhabhatti eva kathitā.",
  "atk-abh01a:2362_20": "Taṃsampavaṅkatāti tesu puggalesu kāyena ceva cittena ca sampavaṅkabhāvo;",
  "atk-abh01a:2362_21": "tanninnatā tappoṇatā tappabbhāratāti attho.",
  "atk-abh01a:2363_0": "1334. Sovacassatādukaniddesopi vuttapaṭipakkhanayena veditabbo.",
  "atk-abh01a:2364_0": "1336.",
  "atk-abh01a:2364_1": "Pañcapi āpattikkhandhāti mātikāniddesena ‘pārājikaṃ saṅghādisesaṃ pācittiyaṃ pāṭidesanīyaṃ dukkaṭa’nti imā pañca āpattiyo.",
  "atk-abh01a:2364_2": "Sattapi āpattikkhandhāti vinayaniddesena ‘pārājikaṃ saṅghādisesaṃ thullaccayaṃ pācittiyaṃ pāṭidesanīyaṃ dukkaṭaṃ dubbhāsita’nti imā satta āpattiyo.",
  "atk-abh01a:2364_3": "Tattha saha vatthunā tāsaṃ āpattīnaṃ paricchedajānanakapaññā āpattikusalatā nāma.",
  "atk-abh01a:2364_4": "Saha kammavācāya āpattivuṭṭhānaparicchedajānanakapaññā pana āpattivuṭṭhānakusalatā nāma.",
  "atk-abh01a:2365_0": "1338.",
  "atk-abh01a:2365_1": "Samāpajjitabbato samāpatti.",
  "atk-abh01a:2365_2": "Saha parikammena appanāparicchedajānanakapaññā pana samāpattikusalatā nāma.",
  "atk-abh01a:2365_3": "‘Cande vā sūriye vā nakkhatte vā ettakaṃ ṭhānaṃ gate vuṭṭhahissāmī’ti avirajjhitvā tasmiṃyeva samaye",
  "atk-abh01a:2365_4": "vuṭṭhānakapaññāya atthitāya samāpattivuṭṭhānakusalatā nāma.",
  "atk-abh01a:2366_0": "1340.",
  "atk-abh01a:2366_1": "Aṭṭhārasannaṃ dhātūnaṃ uggahamanasikārasavanadhāraṇaparicchedajānanakapaññā dhātukusalatā nāma.",
  "atk-abh01a:2366_2": "Tāsaṃyeva uggahamanasikārajānanakapaññā manasikārakusalatā nāma.",
  "atk-abh01a:2367_0": "1342.",
  "atk-abh01a:2367_1": "Dvādasannaṃ āyatanānaṃ uggahamanasikārasavanadhāraṇaparicchedajānanakapaññā latā nāma.",
  "atk-abh01a:2367_2": "Tīsupi vā etāsu kusalatāsu uggaho manasikāro savanaṃ sammasanaṃ paṭivedho paccavekkhaṇāti sabbaṃ vaṭṭati.",
  "atk-abh01a:2367_3": "Tattha savanauggahapaccavekkhaṇā lokiyā,",
  "atk-abh01a:2367_4": "paṭivedho lokuttaro.",
  "atk-abh01a:2367_5": "Sammasanamanasikārā lokiyalokuttaramissakā.",
  "atk-abh01a:2367_6": "‘Avijjāpaccayā saṅkhārā’tiādīni paṭiccasamuppādavibhaṅge āvibhavissanti.",
  "atk-abh01a:2367_7": "‘Iminā pana paccayena idaṃ hotī’ti jānanakapaññā paṭiccasamuppādakusalatā nāma.",
  "atk-abh01a:2368_0": "1344.",
  "atk-abh01a:2368_1": "Ṭhānāṭṭhānakusalatādukaniddese hetū paccayāti ubhayampetaṃ aññamaññavevacanaṃ.",
  "atk-abh01a:2368_2": "Cakkhupasādo hi rūpaṃ ārammaṇaṃ katvā uppajjanakassa cakkhuviññāṇassa hetu ceva paccayo ca.",
  "atk-abh01a:2368_3": "Tathā sotapasādādayo sotaviññāṇādīnaṃ,",
  "atk-abh01a:2368_4": "ambabījādīni ca ambaphalādīnaṃ.",
  "atk-abh01a:2368_5": "Dutiyanaye ye ye dhammāti visabhāgapaccayadhammānaṃ nidassanaṃ.",
  "atk-abh01a:2368_6": "Yesaṃ yesanti visabhāgapaccayasamuppannadhammanidassanaṃ.",
  "atk-abh01a:2368_7": "Na hetū na paccayāti cakkhupasādo saddaṃ ārammaṇaṃ katvā uppajjanakassa sotaviññāṇassa na hetu na paccayo.",
  "atk-abh01a:2368_8": "Tathā sotapasādādayo avasesaviññāṇādīnaṃ.",
  "atk-abh01a:2368_9": "Ambādayo ca tālādīnaṃ uppattiyāti evamattho veditabbo.",
  "atk-abh01a:2369_0": "1346.",
  "atk-abh01a:2369_1": "Ajjavamaddavaniddese nīcacittatāti padamattameva viseso.",
  "atk-abh01a:2369_2": "Tassattho –",
  "atk-abh01a:2369_3": "mānābhāvena nīcaṃ cittaṃ assāti nīcacitto.",
  "atk-abh01a:2369_4": "Nīcacittassa bhāvo nīcacittatā.",
  "atk-abh01a:2369_5": "Sesaṃ cittujukatācittamudutānaṃ padabhājanīye āgatameva.",
  "atk-abh01a:2370_0": "1348.",
  "atk-abh01a:2370_1": "Khantiniddese khamanakavasena khanti.",
  "atk-abh01a:2370_2": "Khamanākāro khamanatā.",
  "atk-abh01a:2370_3": "Adhivāsenti etāya,",
  "atk-abh01a:2370_4": "attano upari āropetvā vāsenti,",
  "atk-abh01a:2370_5": "na paṭibāhanti,",
  "atk-abh01a:2370_6": "na paccanīkatāya tiṭṭhantīti adhivāsanatā.",
  "atk-abh01a:2370_7": "Acaṇḍikassa bhāvo acaṇḍikkaṃ.",
  "atk-abh01a:2370_8": "Anasuropoti asuropo vuccati na sammāropitattā duruttavacanaṃ.",
  "atk-abh01a:2370_9": "Tappaṭipakkhato anasuropo suruttavācāti attho.",
  "atk-abh01a:2370_10": "Evamettha phalūpacārena kāraṇaṃ niddiṭṭhaṃ.",
  "atk-abh01a:2370_11": "Attamanatā cittassāti somanassavasena cittassa sakamanatā,",
  "atk-abh01a:2370_12": "attano cittasabhāvoyeva,",
  "atk-abh01a:2370_13": "na byāpannacittatāti attho.",
  "atk-abh01a:2371_0": "1349.",
  "atk-abh01a:2371_1": "Soraccaniddese kāyiko avītikkamoti tividhaṃ kāyasucaritaṃ.",
  "atk-abh01a:2371_2": "Vācasiko avītikkamoti catubbidhaṃ vacīsucaritaṃ.",
  "atk-abh01a:2371_3": "Kāyikavācasikoti iminā kāyavacīdvārasamuṭṭhitaṃ ājīvaṭṭhamakasīlaṃ pariyādiyati.",
  "atk-abh01a:2371_4": "Idaṃ vuccati soraccanti idaṃ pāpato suṭṭhu oratattā soraccaṃ nāma vuccati.",
  "atk-abh01a:2371_5": "Sabbopi sīlasaṃvaroti idaṃ yasmā na kevalaṃ kāyavācāheva anācāraṃ ācarati manasāpi ācarati eva,",
  "atk-abh01a:2371_6": "tasmā mānasikasīlaṃ pariyādāya dassetuṃ vuttaṃ.",
  "atk-abh01a:2372_0": "1350.",
  "atk-abh01a:2372_1": "Sākhalyaniddese aṇḍakāti yathā sadose rukkhe aṇḍakāni uṭṭhahanti,",
  "atk-abh01a:2372_2": "evaṃ sadosatāya khuṃsanavambhanādivacanehi aṇḍakā jātā.",
  "atk-abh01a:2372_3": "Kakkasāti pūtikā sā yathā nāma pūtirukkho kakkaso hoti paggharitacuṇṇo evaṃ kakkasā hoti.",
  "atk-abh01a:2372_4": "Sotaṃ ghaṃsayamānā viya pavisati.",
  "atk-abh01a:2372_5": "Tena vuttaṃ ‘kakkasā’ti.",
  "atk-abh01a:2372_6": "Parakaṭukāti paresaṃ kaṭukā amanāpā dosajananī.",
  "atk-abh01a:2372_7": "Parābhisajjanīti kuṭilakaṇṭakasākhā viya cammesu vijjhitvā paresaṃ abhisajjanī,",
  "atk-abh01a:2372_8": "gantukāmānampi gantuṃ adatvā lagganakārī.",
  "atk-abh01a:2372_9": "Kodhasāmantāti kodhassa āsannā.",
  "atk-abh01a:2372_10": "Asamādhisaṃvattanikāti appanāsamādhissa vā upacārasamādhissa vā asaṃvattanikā.",
  "atk-abh01a:2372_11": "Iti sabbānevetāni sadosavācāya vevacanāni.",
  "atk-abh01a:2372_12": "Tathārūpiṃ vācaṃ pahāyāti idaṃ pharusavācaṃ appajahitvā ṭhitassa antarantare pavattāpi saṇhavācā asaṇhavācā eva nāmāti dīpanatthaṃ vuttaṃ.",
  "atk-abh01a:2373_0": "Neḷāti eḷaṃ vuccati doso.",
  "atk-abh01a:2373_1": "Nāssā eḷanti neḷā;",
  "atk-abh01a:2373_2": "niddosāti attho.",
  "atk-abh01a:2373_3": "“Neḷaṅgo setapacchādo”ti ettha vuttaneḷaṃ viya.",
  "atk-abh01a:2373_4": "Kaṇṇasukhāti byañjanamadhuratāya kaṇṇānaṃ sukhā,",
  "atk-abh01a:2373_5": "sūcivijjhanaṃ viya kaṇṇasūlaṃ na janeti.",
  "atk-abh01a:2373_6": "Atthamadhuratāya sarīre kopaṃ ajanetvā pemaṃ janetīti pemanīyā.",
  "atk-abh01a:2373_7": "Hadayaṃ gacchati,",
  "atk-abh01a:2373_8": "appaṭihaññamānā sukhena cittaṃ pavisatīti hadayaṅgamā.",
  "atk-abh01a:2373_9": "Guṇaparipuṇṇatāya pure bhavāti porī.",
  "atk-abh01a:2373_10": "Pure saṃvaḍḍhanārī viya sukumārātipi porī.",
  "atk-abh01a:2373_11": "Purassa esātipi porī;",
  "atk-abh01a:2373_12": "nagaravāsīnaṃ kathāti attho.",
  "atk-abh01a:2373_13": "Nagaravāsino hi yuttakathā honti.",
  "atk-abh01a:2373_14": "Pitimattaṃ pitāti bhātimattaṃ bhātāti vadanti.",
  "atk-abh01a:2373_15": "Evarūpī kathā bahuno janassa kantā hotīti bahujanakantā.",
  "atk-abh01a:2373_16": "Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-abh01a:2373_17": "Yā tatthāti yā tasmiṃ puggale.",
  "atk-abh01a:2373_18": "Saṇhavācatāti maṭṭhavācatā.",
  "atk-abh01a:2373_19": "Sakhilavācatāti muduvācatā.",
  "atk-abh01a:2373_20": "Apharusavācatāti akakkhaḷavācatā.",
  "atk-abh01a:2374_0": "1351.",
  "atk-abh01a:2374_1": "Paṭisanthāraniddese āmisapaṭisanthāroti āmisaalābhena attanā saha paresaṃ chiddaṃ yathā pihitaṃ hoti paṭicchannaṃ evaṃ āmisena paṭisantharaṇaṃ.",
  "atk-abh01a:2374_2": "Dhammapaṭisanthāroti dhammassa appaṭilābhena attanā saha paresaṃ chiddaṃ yathā pihitaṃ hoti paṭicchannaṃ,",
  "atk-abh01a:2374_3": "evaṃ dhammena paṭisantharaṇaṃ.",
  "atk-abh01a:2374_4": "Paṭisanthārako hotīti dveyeva hi lokasannivāsassa chiddāni,",
  "atk-abh01a:2374_5": "tesaṃ paṭisanthārako hoti.",
  "atk-abh01a:2374_6": "Āmisapaṭisanthārena vā dhammapaṭisanthārena vāti iminā duvidhena paṭisanthārena paṭisanthārako hoti,",
  "atk-abh01a:2374_7": "paṭisantharati,",
  "atk-abh01a:2374_8": "nirantaraṃ karoti.",
  "atk-abh01a:2375_0": "Tatrāyaṃ ādito paṭṭhāya kathā –",
  "atk-abh01a:2375_1": "paṭisanthārakena hi bhikkhunā āgantukaṃ āgacchantaṃ disvāva paccuggantvā pattacīvaraṃ gahetabbaṃ,",
  "atk-abh01a:2375_2": "āsanaṃ dātabbaṃ,",
  "atk-abh01a:2375_3": "tālavaṇṭena bījitabbaṃ,",
  "atk-abh01a:2375_4": "pādā dhovitvā makkhetabbā,",
  "atk-abh01a:2375_5": "sappiphāṇite sati bhesajjaṃ dātabbaṃ,",
  "atk-abh01a:2375_6": "pānīyena pucchitabbo,",
  "atk-abh01a:2375_7": "āvāso paṭijaggitabbo.",
  "atk-abh01a:2375_8": "Evaṃ ekadesena āmisapaṭisanthāro kato nāma hoti.",
  "atk-abh01a:2376_0": "Sāyaṃ pana navakatarepi attano upaṭṭhānaṃ anāgateyeva,",
  "atk-abh01a:2376_1": "tassa santikaṃ gantvā nisīditvā avisaye apucchitvā tassa visaye pañho pucchitabbo.",
  "atk-abh01a:2376_2": "‘Tumhe katarabhāṇakā’ti apucchitvā tumhākaṃ ‘ācariyupajjhāyā kataraṃ ganthaṃ vaḷañjentī’ti pucchitvā pahonakaṭṭhāne pañho pucchitabbo.",
  "atk-abh01a:2376_3": "Sace kathetuṃ sakkoti iccetaṃ kusalaṃ.",
  "atk-abh01a:2376_4": "No ce sakkoti sayaṃ kathetvā dātabbaṃ.",
  "atk-abh01a:2376_5": "Evaṃ ekadesena dhammapaṭisanthāro kato nāma hoti.",
  "atk-abh01a:2377_0": "Sace attano santike vasati taṃ ādāya nibaddhaṃ piṇḍāya caritabbaṃ.",
  "atk-abh01a:2377_1": "Sace gantukāmo hoti punadivase gamanasabhāgena taṃ ādāya ekasmiṃ gāme piṇḍāya caritvā uyyojetabbo.",
  "atk-abh01a:2377_2": "Sace aññasmiṃ disābhāge bhikkhū nimantitā honti taṃ bhikkhuṃ icchamānaṃ ādāya gantabbaṃ.",
  "atk-abh01a:2377_3": "‘Na mayhaṃ esā disā sabhāgā’ti gantuṃ anicchante sesabhikkhū pesetvā taṃ ādāya piṇḍāya caritabbaṃ.",
  "atk-abh01a:2377_4": "Attanā laddhāmisaṃ tassa dātabbaṃ.",
  "atk-abh01a:2377_5": "Evaṃ ‘āmisapaṭisanthāro’ kato nāma hoti.",
  "atk-abh01a:2378_0": "Āmisapaṭisanthārakena pana attanā laddhaṃ kassa dātabbanti?",
  "atk-abh01a:2378_1": "Āgantukassa tāva dātabbaṃ.",
  "atk-abh01a:2378_2": "Sace gilāno vā avassiko vā atthi,",
  "atk-abh01a:2378_3": "tesampi dātabbaṃ.",
  "atk-abh01a:2378_4": "Ācariyupajjhāyānaṃ dātabbaṃ.",
  "atk-abh01a:2378_5": "Bhaṇḍagāhakassa dātabbaṃ.",
  "atk-abh01a:2378_6": "Sārāṇīyadhammapūrakena pana satavārampi sahassavārampi āgatāgatānaṃ therāsanato paṭṭhāya dātabbaṃ.",
  "atk-abh01a:2378_7": "Paṭisanthārakena pana yena yena na laddhaṃ,",
  "atk-abh01a:2378_8": "tassa tassa dātabbaṃ.",
  "atk-abh01a:2378_9": "Bahigāmaṃ nikkhamitvā jiṇṇakaṃ vā anāthaṃ bhikkhuṃ vā bhikkhuniṃ vā disvā tesampi dātabbaṃ.",
  "atk-abh01a:2379_0": "Tatridaṃ vatthu –",
  "atk-abh01a:2379_1": "corehi kira guttasālagāme pahate taṅkhaṇaññeva ekā nirodhato vuṭṭhitā khīṇāsavattherī daharabhikkhuniyā",
  "atk-abh01a:2379_2": "bhaṇḍakaṃ gāhāpetvā mahājanena saddhiṃ maggaṃ paṭipajjitvā ṭhitamajjhanhike nakulanagaragāmadvāraṃ patvā",
  "atk-abh01a:2379_3": "rukkhamūle nisīdi.",
  "atk-abh01a:2379_4": "Tasmiṃ samaye kāḷavallimaṇḍapavāsī mahānāgatthero nakulanagaragāme piṇḍāya caritvā nikkhanto theriṃ disvā bhattena āpucchi.",
  "atk-abh01a:2379_5": "Sā ‘patto me natthī’ti āha.",
  "atk-abh01a:2379_6": "Thero ‘imināva bhuñjathā’ti saha pattena adāsi.",
  "atk-abh01a:2379_7": "Therī bhattakiccaṃ katvā pattaṃ dhovitvā therassa datvā āha –",
  "atk-abh01a:2379_8": "‘ajja tāva bhikkhācārena kilamissatha,",
  "atk-abh01a:2379_9": "ito paṭṭhāya pana vo bhikkhācāraparittāso nāma na bhavissati, tātā’ti.",
  "atk-abh01a:2379_10": "Tato paṭṭhāya therassa ūnakahāpaṇagghanako piṇḍapāto nāma na uppannapubbo.",
  "atk-abh01a:2379_11": "Ayaṃ ‘āmisapaṭisanthāro’ nāma.",
  "atk-abh01a:2380_0": "Imaṃ paṭisanthāraṃ katvā bhikkhunā saṅgahapakkhe ṭhatvā tassa bhikkhuno kammaṭṭhānaṃ kathetabbaṃ,",
  "atk-abh01a:2380_1": "dhammo vācetabbo,",
  "atk-abh01a:2380_2": "kukkuccaṃ vinodetabbaṃ,",
  "atk-abh01a:2380_3": "uppannaṃ kiccaṃ karaṇīyaṃ kātabbaṃ,",
  "atk-abh01a:2380_4": "abbhānavuṭṭhānamānattaparivāsā dātabbā.",
  "atk-abh01a:2380_5": "Pabbajjāraho pabbājetabbo upasampadāraho upasampādetabbo.",
  "atk-abh01a:2380_6": "Bhikkhuniyāpi attano santike upasampadaṃ ākaṅkhamānāya kammavācaṃ kātuṃ vaṭṭati.",
  "atk-abh01a:2380_7": "Ayaṃ ‘dhammapaṭisanthāro’ nāma.",
  "atk-abh01a:2381_0": "Imehi dvīhi paṭisanthārehi paṭisanthārako bhikkhu anuppannaṃ lābhaṃ uppādeti,",
  "atk-abh01a:2381_1": "uppannaṃ thāvaraṃ karoti,",
  "atk-abh01a:2381_2": "sabhayaṭṭhāne attano jīvitaṃ rakkhati coranāgarañño pattaggahaṇahattheneva aggaṃ gahetvā patteneva bhattaṃ ākiranto thero viya.",
  "atk-abh01a:2381_3": "Aladdhalābhuppādane pana ito palāyitvā paratīraṃ gatena mahānāgaraññā ekassa therassa santike saṅgahaṃ",
  "atk-abh01a:2381_4": "labhitvā puna āgantvā rajje patiṭṭhitena setambaṅgaṇe yāvajīvaṃ pavattitaṃ mahābhesajjadānavatthu kathetabbaṃ.",
  "atk-abh01a:2381_5": "Uppannalābhathāvarakaraṇe dīghabhāṇakaabhayattherassa hatthato paṭisanthāraṃ labhitvā cetiyapabbate corehi",
  "atk-abh01a:2381_6": "bhaṇḍakassa aviluttabhāve vatthu kathetabbaṃ.",
  "atk-abh01a:2382_0": "1352.",
  "atk-abh01a:2382_1": "Indriyesu aguttadvāratāniddese cakkhunā rūpaṃ disvāti kāraṇavasena cakkhūti laddhavohārena rūpadassanasamatthena cakkhuviññāṇena rūpaṃ disvā.",
  "atk-abh01a:2382_2": "Porāṇā panāhu –",
  "atk-abh01a:2382_3": "“cakkhu rūpaṃ na passati,",
  "atk-abh01a:2382_4": "acittakattā;",
  "atk-abh01a:2382_5": "cittaṃ na passati,",
  "atk-abh01a:2382_6": "acakkhukattā;",
  "atk-abh01a:2382_7": "dvārārammaṇasaṅghaṭṭanena pana pasādavatthukena cittena passati.",
  "atk-abh01a:2382_8": "Īdisī panesā ‘dhanunā vijjatī’tiādīsu viya sasambhārakathā nāma hoti.",
  "atk-abh01a:2382_9": "Tasmā cakkhuviññāṇena rūpaṃ disvā”ti ayamevettha atthoti.",
  "atk-abh01a:2382_10": "Nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ nimittaṃ chandarāgavasena gaṇhāti,",
  "atk-abh01a:2382_11": "diṭṭhamatteyeva na saṇṭhāti.",
  "atk-abh01a:2382_12": "Anubyañjanaggāhīti kilesānaṃ anubyañjanato pākaṭabhāvakaraṇato anubyañjananti laddhavohāraṃ hatthapādasitahasitakathitaālokitavilokitādibhedaṃ",
  "atk-abh01a:2382_13": "ākāraṃ gaṇhāti.",
  "atk-abh01a:2382_14": "Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu,",
  "atk-abh01a:2382_15": "etaṃ puggalaṃ satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo",
  "atk-abh01a:2382_16": "dhammā anvāssaveyyuṃ anubandheyyuṃ ajjhotthareyyuṃ.",
  "atk-abh01a:2382_17": "Tassa saṃvarāya na paṭipajjatīti tassa cakkhundriyassa satikavāṭena pidahanatthāya na paṭipajjati.",
  "atk-abh01a:2382_18": "Evaṃbhūtoyeva ca na rakkhati cakkhundriyaṃ,",
  "atk-abh01a:2382_19": "na cakkhundriye saṃvaraṃ āpajjatīti vuccati.",
  "atk-abh01a:2383_0": "Tattha kiñcāpi cakkhundriye saṃvaro vā asaṃvaro vā natthi,",
  "atk-abh01a:2383_1": "na hi cakkhupasādaṃ nissāya sati vā muṭṭhassaccaṃ vā uppajjati.",
  "atk-abh01a:2383_2": "Apica yadā rūpārammaṇaṃ cakkhussa āpāthamāgacchati tadā bhavaṅge dvikkhattuṃ uppajjitvā niruddhe kiriyamanodhātu",
  "atk-abh01a:2383_3": "āvajjanakiccaṃ sādhayamānā uppajjitvā nirujjhati.",
  "atk-abh01a:2383_4": "Tato cakkhuviññāṇaṃ dassanakiccaṃ,",
  "atk-abh01a:2383_5": "tato vipākamanodhātu sampaṭicchanakiccaṃ,",
  "atk-abh01a:2383_6": "tato vipākāhetukamanoviññāṇadhātu santīraṇakiccaṃ,",
  "atk-abh01a:2383_7": "tato kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā nirujjhati.",
  "atk-abh01a:2383_8": "Tadanantaraṃ javanaṃ javati.",
  "atk-abh01a:2383_9": "Tatrāpi neva bhavaṅgasamaye na āvajjanādīnaṃ aññatarasamaye saṃvaro vā asaṃvaro vā atthi.",
  "atk-abh01a:2383_10": "Javanakkhaṇe pana dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,",
  "atk-abh01a:2383_11": "asaṃvaro hoti.",
  "atk-abh01a:2384_0": "Evaṃ honto pana so ‘cakkhundriye asaṃvaro’ti vuccati. Kasmā?",
  "atk-abh01a:2384_1": "Yasmā tasmiṃ asaṃvare sati dvārampi aguttaṃ hoti,",
  "atk-abh01a:2384_2": "bhavaṅgampi,",
  "atk-abh01a:2384_3": "āvajjanādīnipi vīthicittāni.",
  "atk-abh01a:2384_4": "Yathā kiṃ?",
  "atk-abh01a:2384_5": "Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā,",
  "atk-abh01a:2384_6": "tathāpi antonagare sabbaṃ bhaṇḍaṃ arakkhitaṃ agopitameva hoti.",
  "atk-abh01a:2384_7": "Nagaradvārena hi pavisitvā corā yadicchakaṃ kareyyuṃ.",
  "atk-abh01a:2384_8": "Evameva javane dussīlyādīsu uppannesu tasmiṃ asaṃvare sati dvārampi aguttaṃ hoti,",
  "atk-abh01a:2384_9": "bhavaṅgampi,",
  "atk-abh01a:2384_10": "āvajjanādīnipi vīthicittānīti.",
  "atk-abh01a:2385_0": "Sotena saddaṃ sutvātiādīsupi eseva nayo.",
  "atk-abh01a:2385_1": "Yā imesanti evaṃ saṃvaraṃ anāpajjantassa imesaṃ channaṃ indriyānaṃ yā agutti yā agopanā yo anārakkho yo asaṃvaro,",
  "atk-abh01a:2385_2": "athakanaṃ,",
  "atk-abh01a:2385_3": "apidahananti attho.",
  "atk-abh01a:2386_0": "1353.",
  "atk-abh01a:2386_1": "Bhojane amattaññutāniddese idhekaccoti imasmiṃ sattaloke ekacco.",
  "atk-abh01a:2386_2": "Appaṭisaṅkhāti paṭisaṅkhānapaññāya ajānitvā anupadhāretvā.",
  "atk-abh01a:2386_3": "Ayonisoti anupāyena.",
  "atk-abh01a:2386_4": "Āhāranti asitapītādiajjhoharaṇīyaṃ.",
  "atk-abh01a:2386_5": "Āhāretīti paribhuñjati ajjhoharati.",
  "atk-abh01a:2386_6": "Davāyātiādi anupāyadassanatthaṃ vuttaṃ.",
  "atk-abh01a:2386_7": "Anupāyena hi āhārento davatthāya madatthāya maṇḍanatthāya vibhūsanatthāya vā āhāreti,",
  "atk-abh01a:2386_8": "no idamatthitaṃ paṭicca.",
  "atk-abh01a:2386_9": "Yā tattha asantuṭṭhitāti yā tasmiṃ ayoniso āhāraparibhoge asantussanā asantuṭṭhibhāvo.",
  "atk-abh01a:2386_10": "Amattaññutāti amattaññubhāvo,",
  "atk-abh01a:2386_11": "pamāṇasaṅkhātāya mattāya ajānanaṃ.",
  "atk-abh01a:2386_12": "Ayaṃ vuccatīti ayaṃ apaccavekkhitaparibhogavasena pavattā bhojane amattaññutā nāma vuccati.",
  "atk-abh01a:2387_0": "1354.",
  "atk-abh01a:2387_1": "Indriyesu guttadvāratāniddese cakkhunātiādi vuttanayeneva veditabbaṃ.",
  "atk-abh01a:2387_2": "Na nimittaggāhī hotīti chandarāgavasena vuttappakāraṃ nimittaṃ na gaṇhāti.",
  "atk-abh01a:2387_3": "Evaṃ sesapadānipi vuttapaṭipakkhanayeneva veditabbāni.",
  "atk-abh01a:2387_4": "Yathā ca heṭṭhā ‘javane dussīlyādīsu uppannesu tasmiṃ asaṃvare sati,",
  "atk-abh01a:2387_5": "dvārampi aguttaṃ hoti,",
  "atk-abh01a:2387_6": "bhavaṅgampi,",
  "atk-abh01a:2387_7": "āvajjanādīnipi vīthicittānī’ti vuttaṃ,",
  "atk-abh01a:2387_8": "evamidha tasmiṃ sīlādīsu uppannesu dvārampi guttaṃ hoti,",
  "atk-abh01a:2387_9": "bhavaṅgampi,",
  "atk-abh01a:2387_10": "āvajjanādīnipi vīthicittāni.",
  "atk-abh01a:2387_11": "Yathā kiṃ?",
  "atk-abh01a:2387_12": "Yathā nagaradvāresu susaṃvutesu,",
  "atk-abh01a:2387_13": "kiñcāpi antogharādayo asaṃvutā honti,",
  "atk-abh01a:2387_14": "tathāpi antonagare sabbaṃ bhaṇḍaṃ surakkhitaṃ sugopitameva hoti –",
  "atk-abh01a:2387_15": "nagaradvāresu pihitesu corānaṃ paveso natthi –",
  "atk-abh01a:2387_16": "evameva javane sīlādīsu uppannesu dvārampi guttaṃ hoti,",
  "atk-abh01a:2387_17": "bhavaṅgampi,",
  "atk-abh01a:2387_18": "āvajjanādīnipi vīthicittāni.",
  "atk-abh01a:2387_19": "Tasmā javanakkhaṇe uppajjamānopi ‘cakkhundriye saṃvaro’ti vutto.",
  "atk-abh01a:2387_20": "Sotena saddaṃ sutvātiādīsupi eseva nayo.",
  "atk-abh01a:2388_0": "1355.",
  "atk-abh01a:2388_1": "Bhojane mattaññutāniddese paṭisaṅkhā yoniso āhāraṃ āhāretīti paṭisaṅkhānapaññāya jānitvā upāyena āhāraṃ paribhuñjati.",
  "atk-abh01a:2388_2": "Idāni taṃ upāyaṃ dassetuṃ neva davāyātiādi vuttaṃ.",
  "atk-abh01a:2389_0": "Tattha ‘neva davāyā’ti davatthāya na āhāreti.",
  "atk-abh01a:2389_1": "Tattha naṭalaṅghakādayo davatthāya āhārenti nāma.",
  "atk-abh01a:2389_2": "Yañhi bhojanaṃ bhuttassa naccagītakabyasilokasaṅkhāto davo atirekatarena paṭibhāti,",
  "atk-abh01a:2389_3": "taṃ bhojanaṃ adhammena visamena pariyesitvā te āhārenti.",
  "atk-abh01a:2389_4": "Ayaṃ pana bhikkhu evaṃ na āhāreti.",
  "atk-abh01a:2390_0": "Na madāyāti mānamadapurisamadānaṃ vaḍḍhanatthāya na āhāreti.",
  "atk-abh01a:2390_1": "Tattha rājarājamahāmattā madatthāya āhārenti nāma.",
  "atk-abh01a:2390_2": "Te hi attano mānamadapurisamadānaṃ vaḍḍhanatthāya piṇḍarasabhojanādīni paṇītabhojanāni bhuñjanti.",
  "atk-abh01a:2390_3": "Ayaṃ pana bhikkhu evaṃ na āhāreti.",
  "atk-abh01a:2391_0": "Na maṇḍanāyāti sarīramaṇḍanatthāya na āhāreti.",
  "atk-abh01a:2391_1": "Tattha rūpūpajīviniyo mātugāmā antepurikādayo ca sappiphāṇitaṃ nāma pivanti,",
  "atk-abh01a:2391_2": "te hi siniddhaṃ muduṃ mandaṃ bhojanaṃ āhārenti ‘evaṃ no aṅgalaṭṭhi susaṇṭhitā bhavissati,",
  "atk-abh01a:2391_3": "sarīre chavivaṇṇo pasanno bhavissatī’ti.",
  "atk-abh01a:2391_4": "Ayaṃ pana bhikkhu evaṃ na āhāreti.",
  "atk-abh01a:2392_0": "Na vibhūsanāyāti sarīre maṃsavibhūsanatthāya na āhāreti.",
  "atk-abh01a:2392_1": "Tattha nibbuddhamallamuṭṭhikamallādayo susiniddhehi macchamaṃsādīhi sarīramaṃsaṃ pīṇenti ‘evaṃ no maṃsaṃ ussadaṃ bhavissati pahārasahanatthāyā’ti.",
  "atk-abh01a:2392_2": "Ayaṃ pana bhikkhu evaṃ sarīre maṃsavibhūsanatthāya na āhāreti.",
  "atk-abh01a:2393_0": "Yāvadevāti āhārāharaṇe payojanassa paricchedaniyamadassanaṃ.",
  "atk-abh01a:2393_1": "Imassa kāyassa ṭhitiyāti imassa catumahābhūtikakarajakāyassa ṭhapanatthāya āhāreti.",
  "atk-abh01a:2393_2": "Idamassa āhārāharaṇe payojananti attho.",
  "atk-abh01a:2393_3": "Yāpanāyāti jīvitindriyayāpanatthāya āhāreti.",
  "atk-abh01a:2393_4": "Vihiṃsūparatiyāti vihiṃsā nāma abhuttapaccayā uppajjanakā khuddā.",
  "atk-abh01a:2393_5": "Tassā uparatiyā vūpasamanatthāya āhāreti.",
  "atk-abh01a:2393_6": "Brahmacariyānuggahāyāti brahmacariyaṃ nāma tisso sikkhā,",
  "atk-abh01a:2393_7": "sakalaṃ sāsanaṃ,",
  "atk-abh01a:2393_8": "tassa anuggaṇhanatthāya āhāreti.",
  "atk-abh01a:2394_0": "Itīti upāyanidassanaṃ;",
  "atk-abh01a:2394_1": "iminā upāyenāti attho.",
  "atk-abh01a:2394_2": "Purāṇañca vedanaṃ paṭihaṅkhāmīti purāṇavedanā nāma abhuttappaccayā uppajjanakavedanā.",
  "atk-abh01a:2394_3": "Taṃ paṭihanissāmīti āhāreti.",
  "atk-abh01a:2394_4": "Navañca vedanaṃ na uppādessāmīti navavedanā nāma atibhuttappaccayena uppajjanakavedanā.",
  "atk-abh01a:2394_5": "Taṃ na uppādessāmīti āhāreti. Atha vā,",
  "atk-abh01a:2394_6": "‘navavedanā’ nāma bhuttappaccayā nauppajjanakavedanā.",
  "atk-abh01a:2394_7": "Tassā anuppannāya anuppajjanatthameva āhāreti.",
  "atk-abh01a:2394_8": "Yātrā ca me bhavissatīti yāpanā ca me bhavissati.",
  "atk-abh01a:2394_9": "Anavajjatā cāti ettha atthi sāvajjaṃ atthi anavajjaṃ.",
  "atk-abh01a:2394_10": "Tattha adhammikapariyesanā adhammikapaṭiggahaṇaṃ adhammena paribhogoti idaṃ ‘sāvajjaṃ’ nāma.",
  "atk-abh01a:2394_11": "Dhammena pariyesitvā dhammena paṭiggahetvā paccavekkhitvā paribhuñjanaṃ ‘anavajjaṃ’ nāma.",
  "atk-abh01a:2394_12": "Ekacco anavajjeyeva sāvajjaṃ karoti,",
  "atk-abh01a:2394_13": "‘laddhaṃ me’ti katvā pamāṇātikkantaṃ bhuñjati.",
  "atk-abh01a:2394_14": "Taṃ jīrāpetuṃ asakkonto uddhaṃvirecanaadhovirecanādīhi kilamati.",
  "atk-abh01a:2394_15": "Sakalavihāre bhikkhū tassa sarīrapaṭijagganabhesajjapariyesanādīsu ussukkaṃ āpajjanti.",
  "atk-abh01a:2394_16": "‘Kiṃ ida’nti vutte ‘asukassa nāma udaraṃ uddhumāta’ntiādīni vadanti.",
  "atk-abh01a:2394_17": "‘Esa niccakālampi evaṃpakatikoyeva,",
  "atk-abh01a:2394_18": "attano kucchipamāṇaṃ nāma na jānātī’ti nindanti garahanti.",
  "atk-abh01a:2394_19": "Ayaṃ anavajjeyeva sāvajjaṃ karoti nāma.",
  "atk-abh01a:2394_20": "Evaṃ akatvā ‘anavajjatā ca bhavissatī’ti āhāreti.",
  "atk-abh01a:2395_0": "Phāsuvihāro cāti etthāpi atthi phāsuvihāro atthi na phāsuvihāro.",
  "atk-abh01a:2395_1": "Tattha ‘āharahatthako alaṃsāṭako tatthavaṭṭako kākamāsako bhuttavamitako’ti imesaṃ pañcannaṃ brāhmaṇānaṃ bhojanaṃ na phāsuvihāro nāma.",
  "atk-abh01a:2395_2": "Etesu hi ‘āharahatthako’ nāma bahuṃ bhuñjitvā attano dhammatāya uṭṭhātuṃ asakkonto ‘āhara hattha’nti vadati.",
  "atk-abh01a:2395_3": "‘Alaṃsāṭako’ nāma accuddhumātakucchitāya uṭṭhitopi sāṭakaṃ nivāsetuṃ na sakkoti.",
  "atk-abh01a:2395_4": "‘Tatthavaṭṭako’ nāma uṭṭhātuṃ asakkonto tattheva parivaṭṭati.",
  "atk-abh01a:2395_5": "‘Kākamāsako’ nāma yathā kākehi āmasituṃ sakkā hoti,",
  "atk-abh01a:2395_6": "evaṃ yāva mukhadvārā āhāreti.",
  "atk-abh01a:2395_7": "‘Bhuttavamitako’ nāma mukhena sandhāretuṃ asakkonto tattheva vamati.",
  "atk-abh01a:2395_8": "Evaṃ akatvā ‘phāsuvihāro ca me bhavissatī’ti āhāreti.",
  "atk-abh01a:2395_9": "Phāsuvihāro nāma catūhi pañcahi ālopehi ūnūdaratā.",
  "atk-abh01a:2395_10": "Ettakañhi bhuñjitvā pānīyaṃ pivato cattāro iriyāpathā sukhena pavattanti.",
  "atk-abh01a:2395_11": "Tasmā dhammasenāpati evamāha –",
  "atk-abh01a:2396_0": "“Cattāro pañca ālope, abhutvā udakaṃ pive;",
  "atk-abh01a:2397_0": "Alaṃ phāsuvihārāya, pahitattassa bhikkhuno”ti. ;",
  "atk-abh01a:2398_0": "Imasmiṃ pana ṭhāne aṅgāni samodhānetabbāni.",
  "atk-abh01a:2398_1": "‘Neva davāyā’tihi ekaṃ aṅgaṃ,",
  "atk-abh01a:2398_2": "‘na madāyā’ti ekaṃ,",
  "atk-abh01a:2398_3": "‘na maṇḍanāyā’ti ekaṃ,",
  "atk-abh01a:2398_4": "‘na vibhūsanāyā’ti ekaṃ,",
  "atk-abh01a:2398_5": "‘yāvadeva imassa kāyassa ṭhitiyā yāpanāyā’ti ekaṃ,",
  "atk-abh01a:2398_6": "‘vihiṃsūparatiyā brahmacariyānuggahāyā’ti ekaṃ,",
  "atk-abh01a:2398_7": "‘iti purāṇañca vedanaṃ paṭihaṅkhāmi navañca vedanaṃ na uppādessāmī’ti ekaṃ,",
  "atk-abh01a:2398_8": "‘yātrā ca me bhavissatī’ti ekaṃ aṅgaṃ.",
  "atk-abh01a:2398_9": "Anavajjatā ca phāsuvihāro cāti ayamettha bhojanānisaṃso.",
  "atk-abh01a:2398_10": "Mahāsīvatthero panāha –",
  "atk-abh01a:2398_11": "heṭṭhā cattāri aṅgāni paṭikkhepo nāma.",
  "atk-abh01a:2398_12": "Upari pana aṭṭhaṅgāni samodhānetabbānīti –",
  "atk-abh01a:2398_13": "tattha ‘yāvadeva imassa kāyassa ṭhitiyā’ti ekaṃ aṅgaṃ,",
  "atk-abh01a:2398_14": "‘yāpanāyā’ti ekaṃ,",
  "atk-abh01a:2398_15": "‘vihiṃsūparatiyāti’ ekaṃ,",
  "atk-abh01a:2398_16": "‘brahmacariyānuggahāyā’ti ekaṃ,",
  "atk-abh01a:2398_17": "‘iti purāṇañca vedanaṃ paṭihaṅkhāmī’ti ekaṃ,",
  "atk-abh01a:2398_18": "‘navañca vedanaṃ na uppādessāmī’ti ekaṃ,",
  "atk-abh01a:2398_19": "‘yātrā ca me bhavissatī’ti ekaṃ,",
  "atk-abh01a:2398_20": "‘anavajjatā’ cāti ekaṃ.",
  "atk-abh01a:2398_21": "Phāsuvihāro pana bhojanānisaṃsoti.",
  "atk-abh01a:2398_22": "Evaṃ aṭṭhaṅgasamannāgataṃ āhāraṃ āhārento bhojane mattaññū nāma hoti.",
  "atk-abh01a:2398_23": "Ayaṃ vuccatīti ayaṃ pariyesanapaṭiggahaṇaparibhogesu yuttappamāṇajānanavasena pavatto paccavekkhitaparibhogo bhojane mattaññutā nāma vuccati.",
  "atk-abh01a:2399_0": "1356.",
  "atk-abh01a:2399_1": "Muṭṭhassaccaniddese asatīti sativirahitā cattāro khandhā.",
  "atk-abh01a:2399_2": "Ananussati appaṭissatīti upasaggavasena padaṃ vaḍḍhitaṃ.",
  "atk-abh01a:2399_3": "Asaraṇatāti asaraṇākāro.",
  "atk-abh01a:2399_4": "Adhāraṇatāti dhāretuṃ asamatthatā.",
  "atk-abh01a:2399_5": "Tāya hi samannāgato puggalo ādhānappatto nidhānakkhamo na hoti.",
  "atk-abh01a:2399_6": "Udake alābukaṭāhaṃ viya ārammaṇe pilavatīti pilāpanatā.",
  "atk-abh01a:2399_7": "Saṃmusanatāti naṭṭhamuṭṭhassatitā.",
  "atk-abh01a:2399_8": "Tāya hi samannāgato puggalo nikkhittabhatto viya kāko,",
  "atk-abh01a:2399_9": "nikkhittamaṃso viya ca siṅgālo hoti.",
  "atk-abh01a:2400_0": "1361.",
  "atk-abh01a:2400_1": "Bhāvanābalaniddese kusalānaṃ dhammānanti bodhipakkhiyadhammānaṃ āsevanāti ādisevanā.",
  "atk-abh01a:2400_2": "Bhāvanāti vaḍḍhanā.",
  "atk-abh01a:2400_3": "Bahulīkammanti punappunaṃ karaṇaṃ.",
  "atk-abh01a:2401_0": "1368.",
  "atk-abh01a:2401_1": "Sīlavipattiniddeso sīlasampadāniddesapaṭipakkhato veditabbo.",
  "atk-abh01a:2401_2": "Diṭṭhivipattiniddeso ca diṭṭhisampadāniddesapaṭipakkhato diṭṭhisampadāniddeso ca diṭṭhupādānaniddesapaṭipakkhato.",
  "atk-abh01a:2401_3": "Sīlavisuddhiniddeso kiñcāpi sīlasampadāniddesena samāno,",
  "atk-abh01a:2401_4": "tattha pana visuddhisampāpakaṃ pātimokkhasaṃvarasīlaṃ kathitaṃ,",
  "atk-abh01a:2401_5": "idha visuddhippattaṃ sīlaṃ.",
  "atk-abh01a:2401_6": "Sati ca sampajaññañca,",
  "atk-abh01a:2401_7": "paṭisaṅkhānabalañca bhāvanābalañca,",
  "atk-abh01a:2401_8": "samatho ca vipassanā ca,",
  "atk-abh01a:2401_9": "samathanimittañca paggahanimittañca,",
  "atk-abh01a:2401_10": "paggāho ca avikkhepo ca,",
  "atk-abh01a:2401_11": "sīlasampadā ca diṭṭhisampadā cāti imehi pana chahi dukehi catubhūmakāpi lokiyalokuttaradhammāva kathitā.",
  "atk-abh01a:2402_0": "1373.",
  "atk-abh01a:2402_1": "Diṭṭhivisuddhiniddese kammassakataññāṇanti ‘idaṃ kammaṃ sakaṃ,",
  "atk-abh01a:2402_2": "idaṃ no saka’nti jānanapaññā.",
  "atk-abh01a:2402_3": "Tattha attanā vā kataṃ hotu parena vā sabbampi akusalakammaṃ no sakaṃ. Kasmā?",
  "atk-abh01a:2402_4": "Atthabhañjanato anatthajananato ca.",
  "atk-abh01a:2402_5": "Kusalakammaṃ pana anatthabhañjanato atthajananato ca ‘sakaṃ’ nāma.",
  "atk-abh01a:2402_6": "Tattha yathā nāma sadhano sabhogo puriso addhānamaggaṃ paṭipajjitvā antarāmagge gāmanigamādīsu nakkhatte saṅghuṭṭhe ‘ahaṃ āgantuko,",
  "atk-abh01a:2402_7": "kaṃ nu kho nissāya nakkhattaṃ kīḷeyya’nti acintetvā yathā yathā icchati tena tena nīhārena nakkhattaṃ kīḷanto sukhena kantāraṃ atikkamati,",
  "atk-abh01a:2402_8": "evameva imasmiṃ kammassakataññāṇe ṭhatvā ime sattā bahuṃ vaṭṭagāmikammaṃ āyūhitvā sukhena sukhaṃ anubhavantā arahattaṃ pattā gaṇanapathaṃ vītivattā.",
  "atk-abh01a:2402_9": "Saccānulomikañāṇanti catunnaṃ saccānaṃ anulomaṃ vipassanāñāṇaṃ.",
  "atk-abh01a:2402_10": "Maggasamaṅgissa ñāṇaṃ phalasamaṅgissa ñāṇanti maggañāṇaphalañāṇāniyeva.",
  "atk-abh01a:2403_0": "1374.",
  "atk-abh01a:2403_1": "‘Diṭṭhivisuddhi kho panā’tipadassa niddese yā paññā pajānanātiādīhi padehi heṭṭhā vuttāni kammassakataññāṇādīneva cattāri ñāṇāni vibhattāni.",
  "atk-abh01a:2404_0": "1375.",
  "atk-abh01a:2404_1": "‘Yathādiṭṭhissa ca padhāna’nti padassa niddese yo cetasiko vīriyārambhotiādīhi padehi niddiṭṭhaṃ vīriyaṃ paññāgatikameva;",
  "atk-abh01a:2404_2": "paññāya hi lokiyaṭṭhāne lokiyaṃ lokuttaraṭṭhāne lokuttaranti veditabbaṃ.",
  "atk-abh01a:2405_0": "1376.",
  "atk-abh01a:2405_1": "Saṃvegadukaniddese jātibhayanti jātiṃ bhayato disvā ṭhitañāṇaṃ.",
  "atk-abh01a:2405_2": "Jarāmaraṇabhayādīsupi eseva nayo.",
  "atk-abh01a:2406_0": "1377.",
  "atk-abh01a:2406_1": "Anuppannānaṃ pāpakānantiādīhi jātiādīni bhayato disvā jātijarābyādhimaraṇehi muccitukāmassa upāyapadhānaṃ kathitaṃ.",
  "atk-abh01a:2406_2": "Padabhājanīyassa panattho vibhaṅgaṭṭhakathāyaṃ āvi bhavissati.",
  "atk-abh01a:2407_0": "1378.",
  "atk-abh01a:2407_1": "‘Asantuṭṭhitā ca kusalesu dhammesū’ti padaniddese bhiyyokamyatāti visesakāmatā.",
  "atk-abh01a:2407_2": "Idhekacco hi āditova pakkhikabhattaṃ vā salākabhattaṃ vā uposathikaṃ vā pāṭipadikaṃ vā deti,",
  "atk-abh01a:2407_3": "so tena asantuṭṭho hutvā puna dhurabhattaṃ saṅghabhattaṃ vassāvāsikaṃ deti,",
  "atk-abh01a:2407_4": "āvāsaṃ kāreti,",
  "atk-abh01a:2407_5": "cattāropi paccaye deti.",
  "atk-abh01a:2407_6": "Tatrāpi asantuṭṭho hutvā saraṇāni gaṇhāti,",
  "atk-abh01a:2407_7": "pañca sīlāni samādiyati.",
  "atk-abh01a:2407_8": "Tatrāpi asantuṭṭho hutvā pabbajati.",
  "atk-abh01a:2407_9": "Pabbajitvā ekaṃ nikāyaṃ dve nikāyeti tepiṭakaṃ buddhavacanaṃ gaṇhāti,",
  "atk-abh01a:2407_10": "aṭṭha samāpattiyo bhāveti,",
  "atk-abh01a:2407_11": "vipassanaṃ vaḍḍhetvā arahattaṃ gaṇhāti.",
  "atk-abh01a:2407_12": "Arahattappattito paṭṭhāya mahāsantuṭṭho nāma hoti.",
  "atk-abh01a:2407_13": "Evaṃ yāva arahattā visesakāmatā ‘bhiyyokamyatā’ nāma.",
  "atk-abh01a:2408_0": "1379.",
  "atk-abh01a:2408_1": "‘Appaṭivānitā ca padhānasmi’nti padassa niddese yasmā pantasenāsanesu adhikusalānaṃ dhammānaṃ bhāvanāya ukkaṇṭhamāno padhānaṃ paṭivāseti nāma,",
  "atk-abh01a:2408_2": "anukkaṇṭhamāno no paṭivāseti nāma,",
  "atk-abh01a:2408_3": "tasmā taṃ nayaṃ dassetuṃ yā kusalānaṃ dhammānantiādi vuttaṃ.",
  "atk-abh01a:2408_4": "Tattha sakkaccakiriyatāti kusalānaṃ karaṇe sakkaccakāritā.",
  "atk-abh01a:2408_5": "Sātaccakiriyatāti satatameva karaṇaṃ.",
  "atk-abh01a:2408_6": "Aṭṭhitakiriyatāti khaṇḍaṃ akatvā aṭṭhapetvā karaṇaṃ.",
  "atk-abh01a:2408_7": "Anolīnavuttitāti alīnajīvitā,",
  "atk-abh01a:2408_8": "alīnapavattitā vā.",
  "atk-abh01a:2408_9": "Anikkhittachandatāti kusalacchandassa anikkhipanaṃ.",
  "atk-abh01a:2408_10": "Anikkhittadhuratāti kusalakaraṇe vīriyadhurassa anikkhipanaṃ.",
  "atk-abh01a:2409_0": "1380.",
  "atk-abh01a:2409_1": "‘Pubbenivāsānussatiñāṇaṃ vijjā’ti ettha pubbenivāsoti pubbe nivutthakkhandhā ca khandhapaṭibaddhañca.",
  "atk-abh01a:2409_2": "Pubbenivāsassa anussati pubbenivāsānussati.",
  "atk-abh01a:2409_3": "Tāya sampayuttaṃ ñāṇaṃ pubbenivāsānussatiñāṇaṃ.",
  "atk-abh01a:2409_4": "Tayidaṃ pubbe nivutthakkhandhapaṭicchādakaṃ tamaṃ vijjhatīti vijjā.",
  "atk-abh01a:2409_5": "Taṃ tamaṃ vijjhitvā te khandhe vidite pākaṭe karotīti viditakaraṇaṭṭhenāpi vijjā.",
  "atk-abh01a:2410_0": "Cutūpapāte ñāṇanti cutiyañca upapāte ca ñāṇaṃ.",
  "atk-abh01a:2410_1": "Idampi sattānaṃ cutipaṭisandhicchādakaṃ tamaṃ vijjhatīti vijjā.",
  "atk-abh01a:2410_2": "Taṃ tamaṃ vijjhitvā sattānaṃ cutipaṭisandhiyo viditā pākaṭā karotīti viditakaraṇaṭṭhenāpi vijjā.",
  "atk-abh01a:2410_3": "Āsavānaṃ khaye ñāṇanti sabbakilesānaṃ khayasamaye ñāṇaṃ.",
  "atk-abh01a:2410_4": "Tayidaṃ catusaccacchādakatamaṃ vijjhatīti vijjā.",
  "atk-abh01a:2410_5": "Taṃ tamaṃ vijjhitvā cattāri saccāni viditāni pākaṭāni karotīti viditakaraṇaṭṭhenāpi vijjā.",
  "atk-abh01a:2411_0": "1381.",
  "atk-abh01a:2411_1": "‘Cittassa ca adhimutti nibbānañcā’ti ettha ārammaṇe adhimuccanaṭṭhena,",
  "atk-abh01a:2411_2": "paccanīkadhammehi ca suṭṭhumuttaṭṭhena aṭṭha samāpattiyo cittassa adhimutti nāma.",
  "atk-abh01a:2411_3": "Itaraṃ pana ‘natthi ettha taṇhāsaṅkhātaṃ vānaṃ’,",
  "atk-abh01a:2411_4": "‘niggataṃ vā tasmā vānā’ti nibbānaṃ.",
  "atk-abh01a:2411_5": "Tattha aṭṭha samāpattiyo sayaṃ vikkhambhitakilesehi vimuttattā vimuttīti vuttā,",
  "atk-abh01a:2411_6": "nibbānaṃ pana sabbakilesehi accantaṃ vimuttattā vimuttīti.",
  "atk-abh01a:2412_0": "1382.",
  "atk-abh01a:2412_1": "Maggasamaṅgissa ñāṇanti cattāri maggañāṇāni.",
  "atk-abh01a:2412_2": "Phalasamaṅgissa ñāṇanti cattāri phalañāṇāni.",
  "atk-abh01a:2412_3": "Tattha paṭhamamaggañāṇaṃ pañca kilese khepentaṃ nirodhentaṃ vūpasamentaṃ paṭippassambhentaṃ uppajjatīti khaye ñāṇaṃ nāma jātaṃ.",
  "atk-abh01a:2412_4": "Dutiyamaggañāṇaṃ cattāro kilese.",
  "atk-abh01a:2412_5": "Tathā tatiyamaggañāṇaṃ.",
  "atk-abh01a:2412_6": "Catutthamaggañāṇaṃ pana aṭṭha kilese khepentaṃ nirodhentaṃ vūpasamentaṃ paṭippassambhentaṃ uppajjatīti ‘khaye ñāṇaṃ’ nāma jātaṃ.",
  "atk-abh01a:2412_7": "Taṃ taṃ maggaphalañāṇaṃ pana tesaṃ tesaṃ kilesānaṃ khīṇante niruddhante vūpasamante paṭippassambhante",
  "atk-abh01a:2412_8": "anuppādante appavattante uppannanti anuppāde ñāṇaṃ nāma jātanti.",
  "atk-abh01a:2413_0": "Aṭṭhasāliniyā dhammasaṅgahaaṭṭhakathāya",
  "atk-abh01a:2414_0": "Nikkhepakaṇḍavaṇṇanā niṭṭhitā.",
  "atk-abh01a:2415_0": "4. Aṭṭhakathākaṇḍo",
  "atk-abh01a:2416_0": "Tikaatthuddhāravaṇṇanā",
  "atk-abh01a:2417_0": "1384.",
  "atk-abh01a:2417_1": "Idāni nikkhepakaṇḍānantaraṃ ṭhapitassa aṭṭhakathākaṇḍassa vaṇṇanākkamo anuppatto.",
  "atk-abh01a:2417_2": "Kasmā panetaṃ aṭṭhakathākaṇḍaṃ nāma jātanti?",
  "atk-abh01a:2417_3": "Tepiṭakassa buddhavacanassa atthaṃ uddharitvā ṭhapitattā.",
  "atk-abh01a:2417_4": "Tīsupi hi piṭakesu dhammantaraṃ āgataṃ aṭṭhakathākaṇḍeneva paricchinditvā vinicchitaṃ suvinicchitaṃ nāma hoti.",
  "atk-abh01a:2417_5": "Sakale abhidhammapiṭake nayamaggaṃ mahāpakaraṇe pañhuddhāraṃ gaṇanacāraṃ asallakkhentenāpi aṭṭhakathākaṇḍatoyeva samānetuṃ vaṭṭati.",
  "atk-abh01a:2418_0": "Kuto pabhavaṃ pana etanti?",
  "atk-abh01a:2418_1": "Sāriputtattherappabhavaṃ.",
  "atk-abh01a:2418_2": "Sāriputtatthero hi ekassa attano saddhivihārikassa nikkhepakaṇḍe atthuddhāraṃ sallakkhetuṃ asakkontassa aṭṭhakathākaṇḍaṃ kathetvā adāsi.",
  "atk-abh01a:2418_3": "Idaṃ pana mahāaṭṭhakathāyaṃ paṭikkhipitvā idaṃ vuttaṃ –",
  "atk-abh01a:2418_4": "abhidhammo nāma na sāvakavisayo,",
  "atk-abh01a:2418_5": "na sāvakagocaro;",
  "atk-abh01a:2418_6": "buddhavisayo esa,",
  "atk-abh01a:2418_7": "buddhagocaro.",
  "atk-abh01a:2418_8": "Dhammasenāpati pana saddhivihārikena pucchito taṃ ādāya satthu santikaṃ gantvā sammāsambuddhassa kathesi.",
  "atk-abh01a:2418_9": "Sammāsambuddho tassa bhikkhuno aṭṭhakathākaṇḍaṃ kathetvā adāsi. Kathaṃ?",
  "atk-abh01a:2418_10": "Bhagavā hi ‘katame dhammā kusalā’ti pucchi.",
  "atk-abh01a:2418_11": "‘Kusalā dhammā nāma katame’ti sallakkhesīti attho.",
  "atk-abh01a:2418_12": "Athassa tuṇhībhūtassa ‘nanu yaṃ mayā katame dhammā kusalā?",
  "atk-abh01a:2418_13": "Yasmiṃ samaye kāmāvacaraṃ kusalaṃ cittaṃ uppannaṃ hotītiādinā nayena bhūmibhedato kusalaṃ dassitaṃ,",
  "atk-abh01a:2418_14": "sabbampi taṃ catūsu bhūmīsu kusalaṃ,",
  "atk-abh01a:2418_15": "ime dhammā kusalā’ti iminā nayena kaṇṇikaṃ kaṇṇikaṃ ghaṭaṃ ghaṭaṃ gocchakaṃ gocchakaṃ katvā atthuddhāravasena kusalādidhamme dassento kathetvā adāsi.",
  "atk-abh01a:2419_0": "Tattha catūsūti kāmāvacararūpāvacarārūpāvacaraapariyāpannāsu.",
  "atk-abh01a:2419_1": "Kusalanti phassādibhedaṃ kusalaṃ.",
  "atk-abh01a:2419_2": "Ime dhammā kusalāti ime sabbepi tāsu tāsu bhūmīsu vuttā phassādayo dhammā kusalā nāma.",
  "atk-abh01a:2420_0": "1385.",
  "atk-abh01a:2420_1": "Akusalānaṃ pana bhūmivasena bhedābhāvato dvādasa akusalacittuppādāti āha.",
  "atk-abh01a:2420_2": "Tattha uppajjatīti uppādo.",
  "atk-abh01a:2420_3": "Cittameva uppādo cittuppādo.",
  "atk-abh01a:2420_4": "Desanāsīsameva cetaṃ.",
  "atk-abh01a:2420_5": "Yathā pana ‘rājā āgato’ti vutte amaccādīnampi āgamanaṃ vuttameva hoti,",
  "atk-abh01a:2420_6": "evaṃ ‘cittuppādā’ti vutte tehi sampayuttadhammāpi vuttāva hontīti.",
  "atk-abh01a:2420_7": "Sabbattha cittuppādaggahaṇena sasampayuttadhammaṃ cittaṃ gahitanti veditabbaṃ.",
  "atk-abh01a:2420_8": "Ito paraṃ catūsu bhūmīsu vipākotiādīnaṃ sabbesampi tikadukabhājanīyapadānaṃ attho,",
  "atk-abh01a:2420_9": "vedanāttikādīsu ca sukhādīnaṃ navattabbatā heṭṭhā vuttanayeneva pāḷiyatthaṃ vīmaṃsitvā veditabbā.",
  "atk-abh01a:2420_10": "Visesamattameva pana vakkhāma.",
  "atk-abh01a:2421_0": "1420.",
  "atk-abh01a:2421_1": "Tattha parittārammaṇattike tāva sabbo kāmāvacarassa vipākoti ettha dvipañcaviññāṇāni cakkhupasādādayo",
  "atk-abh01a:2421_2": "nissāya niyameneva iṭṭhāniṭṭhādibhede rūpasaddagandharasaphoṭṭhabbadhamme ārabbha pavattantīti parittārammaṇāni.",
  "atk-abh01a:2421_3": "Kusalākusalavipākā pana dve manodhātuyo hadayavatthuṃ nissāya cakkhuviññāṇādīnaṃ anantarā niyamato rūpādīneva ārabbha pavattantīti parittārammaṇā.",
  "atk-abh01a:2421_4": "Kusalavipākāhetukamanoviññāṇadhātu somanassasahagatā pañcadvāre santīraṇavasena chasu dvāresu tadārammaṇavasenāti",
  "atk-abh01a:2421_5": "niyamato rūpādīni cha parittārammaṇāneva ārabbha pavattatīti parittārammaṇā.",
  "atk-abh01a:2421_6": "Kusalākusalavipākāhetukamanoviññāṇadhātudvayaṃ pañcadvāre santīraṇavasena chasu dvāresu tadārammaṇavasena",
  "atk-abh01a:2421_7": "niyamato rūpādīni cha parittārammaṇāneva ārabbha pavattati.",
  "atk-abh01a:2421_8": "Paṭisandhivasena pavattamānampi parittaṃ kammaṃ kammanimittaṃ gatinimittaṃ vā ārammaṇaṃ karoti,",
  "atk-abh01a:2421_9": "pavattiyaṃ bhavaṅgavasena,",
  "atk-abh01a:2421_10": "pariyosāne cutivasena pavattamānampi tadeva ārammaṇaṃ karotīti parittārammaṇaṃ.",
  "atk-abh01a:2421_11": "Aṭṭha pana sahetukavipākacittuppādā ettha vuttanayeneva tadārammaṇavasena paṭisandhibhavaṅgacutivasena ca parittadhammeyeva ārabbha pavattanti.",
  "atk-abh01a:2421_12": "Kiriyamanodhātu pañcadvāre rūpādīni ārabbha pavattati.",
  "atk-abh01a:2421_13": "Somanassasahagatāhetukakiriyamanoviññāṇadhātu chasu dvāresu paccuppanne manodvāre atītānāgatepi paritte",
  "atk-abh01a:2421_14": "rūpādidhammeyeva ārabbha khīṇāsavānaṃ pahaṭṭhākāraṃ kurumānā pavattatīti parittārammaṇā.",
  "atk-abh01a:2421_15": "Evamime pañcavīsati cittuppādā ekanteneva parittārammaṇāti veditabbā.",
  "atk-abh01a:2422_0": "1421.",
  "atk-abh01a:2422_1": "Viññāṇañcāyatananevasaññānāsaññāyatanadhammā attano attano heṭṭhimaṃ samāpattiṃ ārabbha pavattanato mahaggatārammaṇā.",
  "atk-abh01a:2422_2": "Eva maggaphaladhammā nibbānārammaṇattā appamāṇārammaṇā.",
  "atk-abh01a:2423_0": "Kusalato cattāro kiriyato cattāroti aṭṭha ñāṇavippayuttacittuppādā sekkhaputhujjanakhīṇāsavānaṃ asakkaccadānapaccavekkhaṇadhammasavanādīsu",
  "atk-abh01a:2423_1": "kāmāvacaradhamme ārabbha pavattikāle parittārammaṇā.",
  "atk-abh01a:2423_2": "Atipaguṇānaṃ paṭhamajjhānādīnaṃ paccavekkhaṇakāle mahaggatārammaṇā.",
  "atk-abh01a:2423_3": "Kasiṇanimittādipaññattipaccavekkhaṇakāle navattabbārammaṇā.",
  "atk-abh01a:2423_4": "Akusalato cattāro diṭṭhigatasampayuttacittuppādā pañcapaṇṇāsāya kāmāvacaradhammānaṃ ‘satto satto’ti parāmasanaassādanābhinandanakāle parittārammaṇā.",
  "atk-abh01a:2423_5": "Tenevākārena sattavīsati mahaggatadhamme ārabbha pavattikāle mahaggatārammaṇā.",
  "atk-abh01a:2423_6": "Paṇṇattidhamme ārabbha pavattanakāle siyā navattabbārammaṇā.",
  "atk-abh01a:2423_7": "Diṭṭhivippayuttānaṃ teyeva dhamme ārabbha kevalaṃ assādanābhinandanavasena,",
  "atk-abh01a:2423_8": "pavattiyaṃ paṭighasampayuttānaṃ domanassavasena,",
  "atk-abh01a:2423_9": "vicikicchāsampayuttacittuppādassa aniṭṭhaṅgatavasena,",
  "atk-abh01a:2423_10": "uddhaccasahagatassa vikkhepavasena avūpasamavasena ca pavattiyaṃ parittamahaggatanavattabbārammaṇatā veditabbā.",
  "atk-abh01a:2423_11": "Etesu pana ekadhammopi appamāṇe ārabbha pavattituṃ na sakkoti,",
  "atk-abh01a:2423_12": "tasmā na appamāṇārammaṇā.",
  "atk-abh01a:2424_0": "Kusalato cattāro kiriyato cattāroti aṭṭha ñāṇasampayuttacittuppādā sekkhaputhujjanakhīṇāsavānaṃ sakkaccadānapaccavekkhaṇadhammasavanādīsu",
  "atk-abh01a:2424_1": "yathāvuttappakāre dhamme ārabbha pavattikāle parittamahaggatanavattabbārammaṇā honti.",
  "atk-abh01a:2424_2": "Gotrabhukāle lokuttaradhamme paccavekkhaṇakāle ca nesaṃ appamāṇārammaṇatā veditabbā.",
  "atk-abh01a:2425_0": "Yaṃ panetaṃ rūpāvacaracatutthajjhānaṃ taṃ sabbatthapādakacatutthaṃ ākāsakasiṇacatutthaṃ ālokakasiṇacatutthaṃ",
  "atk-abh01a:2425_1": "brahmavihāracatutthaṃ ānāpānacatutthaṃ iddhividhacatutthaṃ dibbasotacatutthaṃ cetopariyañāṇacatutthaṃ",
  "atk-abh01a:2425_2": "yathākammupagañāṇacatutthaṃ dibbacakkhuñāṇacatutthaṃ pubbenivāsañāṇacatutthaṃ anāgataṃsañāṇacatutthanti",
  "atk-abh01a:2425_3": "kusalatopi kiriyatopi dvādasavidhaṃ hoti.",
  "atk-abh01a:2426_0": "Tattha ‘sabbatthapādakacatutthaṃ’ nāma aṭṭhasu kasiṇesu catutthajjhānaṃ.",
  "atk-abh01a:2426_1": "Tañhi vipassanāyapi pādakaṃ hoti,",
  "atk-abh01a:2426_2": "abhiññānampi,",
  "atk-abh01a:2426_3": "nirodhassāpi,",
  "atk-abh01a:2426_4": "vaṭṭassāpi pādakaṃ hotiyevāti sabbatthapādakanti vuttaṃ.",
  "atk-abh01a:2426_5": "‘Ākāsakasiṇaālokakasiṇacatutthāni’ pana vipassanāyapi abhiññānampi vaṭṭassāpi pādakāni honti,",
  "atk-abh01a:2426_6": "nirodhapādakāneva na honti.",
  "atk-abh01a:2426_7": "‘Brahmavihāraānāpānacatutthāni’ vipassanāya ceva vaṭṭassa ca pādakāni honti,",
  "atk-abh01a:2426_8": "abhiññānaṃ pana nirodhassa ca pādakāni na honti.",
  "atk-abh01a:2426_9": "Tattha dasavidhampi kasiṇajjhānaṃ kasiṇapaṇṇattiṃ ārabbha pavattattā,",
  "atk-abh01a:2426_10": "brahmavihāracatutthaṃ sattapaṇṇattiṃ ārabbha pavattattā,",
  "atk-abh01a:2426_11": "ānāpānacatutthaṃ nimittaṃ ārabbha pavattattā parittādivasena navattabbadhammārammaṇato navattabbārammaṇaṃ nāma hoti.",
  "atk-abh01a:2427_0": "‘Iddhividhacatutthaṃ’ parittamahaggatārammaṇaṃ hoti. Kathaṃ?",
  "atk-abh01a:2427_1": "Tañhi yadā kāyaṃ cittasannissitaṃ katvā adissamānena kāyena gantukāmo cittavasena kāyaṃ pariṇāmeti,",
  "atk-abh01a:2427_2": "mahaggatacitte samodahati,",
  "atk-abh01a:2427_3": "samāropeti,",
  "atk-abh01a:2427_4": "tadā upayogaladdhaṃ ārammaṇaṃ hotīti katvā rūpakāyārammaṇato parittārammaṇaṃ hoti.",
  "atk-abh01a:2427_5": "Yadā cittaṃ kāyasannissitaṃ katvā dissamānena kāyena gantukāmo kāyavasena cittaṃ pariṇāmeti,",
  "atk-abh01a:2427_6": "pādakajjhānacittaṃ rūpakāye samodahati,",
  "atk-abh01a:2427_7": "samāropeti,",
  "atk-abh01a:2427_8": "tadā upayogaladdhaṃ ārammaṇaṃ hotīti katvā mahaggatacittārammaṇato mahaggatārammaṇaṃ hoti.",
  "atk-abh01a:2428_0": "‘Dibbasotacatutthaṃ’ saddaṃ ārabbha pavattattā ekantaparittārammaṇameva.",
  "atk-abh01a:2428_1": "‘Cetopariyañāṇacatutthaṃ’ parittamahaggataappamāṇārammaṇaṃ hoti. Kathaṃ?",
  "atk-abh01a:2428_2": "Tañhi paresaṃ kāmāvacaracittajānanakāle parittārammaṇaṃ hoti,",
  "atk-abh01a:2428_3": "rūpāvacarārūpāvacaracittajānanakāle mahaggatārammaṇaṃ,",
  "atk-abh01a:2428_4": "maggaphalajānanakāle appamāṇārammaṇaṃ hoti.",
  "atk-abh01a:2428_5": "Ettha ca puthujjano sotāpannassa cittaṃ na jānāti,",
  "atk-abh01a:2428_6": "sotāpanno vā sakadāgāmissāti evaṃ yāva arahato netabbaṃ.",
  "atk-abh01a:2428_7": "Arahā pana sabbesaṃ cittaṃ jānāti.",
  "atk-abh01a:2428_8": "Aññopi ca uparimo heṭṭhimassāti ayaṃ viseso veditabbo.",
  "atk-abh01a:2428_9": "‘Yathākammupagañāṇacatutthaṃ’ kāmāvacarakammajānanakāle parittārammaṇaṃ hoti,",
  "atk-abh01a:2428_10": "rūpāvacarārūpāvacarakammajānanakāle mahaggatārammaṇaṃ.",
  "atk-abh01a:2429_0": "‘Dibbacakkhuñāṇacatutthaṃ’ rūpārammaṇattā ekantaparittārammaṇameva.",
  "atk-abh01a:2429_1": "‘Pubbenivāsañāṇacatutthaṃ’ parittamahaggataappamāṇanavattabbārammaṇaṃ hoti. Kathaṃ?",
  "atk-abh01a:2429_2": "Tañhi kāmāvacarakkhandhānussaraṇakāle parittārammaṇaṃ hoti.",
  "atk-abh01a:2429_3": "Rūpāvacarārūpāvacarakkhandhānussaraṇakāle mahaggatārammaṇaṃ.",
  "atk-abh01a:2429_4": "Atīte attanā vā parehi vā bhāvitamaggaṃ sacchikataphalañca anussaraṇakāle appamāṇārammaṇaṃ.",
  "atk-abh01a:2429_5": "Atīte buddhā maggaṃ bhāvayiṃsu,",
  "atk-abh01a:2429_6": "phalaṃ sacchākaṃsu,",
  "atk-abh01a:2429_7": "nibbānadhātuyā parinibbāyiṃsūti chinnavaṭumakānussaraṇavasena maggaphalanibbānapaccavekkhaṇatopi appamāṇārammaṇaṃ.",
  "atk-abh01a:2429_8": "Atīte ‘vipassī nāma bhagavā’ ahosi.",
  "atk-abh01a:2429_9": "Tassa ‘bandhumatī nāma nagaraṃ ahosi,",
  "atk-abh01a:2429_10": "bandhumā nāma rājā pitā,",
  "atk-abh01a:2429_11": "bandhumatī nāma mātā’tiādinā nayena nāmagottapathavīnimittādianussaraṇakāle navattabbārammaṇaṃ hoti.",
  "atk-abh01a:2430_0": "‘Anāgataṃsañāṇacatutthe’pi eseva nayo.",
  "atk-abh01a:2430_1": "Tampi ayaṃ anāgate ‘kāmāvacare nibbattissatī’ti jānanakāle parittārammaṇaṃ hoti.",
  "atk-abh01a:2430_2": "‘Rūpāvacare vā arūpāvacare vā nibbattissatī’ti jānanakāle mahaggatārammaṇaṃ.",
  "atk-abh01a:2430_3": "‘Maggaṃ bhāvessati phalaṃ sacchikarissati’ ‘nibbānadhātuyā parinibbāyissatī’ti jānanakāle appamāṇārammaṇaṃ.",
  "atk-abh01a:2430_4": "Anāgate “metteyyo nāma bhagavā uppajjissati,",
  "atk-abh01a:2430_5": "subrahmā nāmassa brāhmaṇo pitā bhavissati,",
  "atk-abh01a:2430_6": "brahmavatī nāma brāhmaṇī mātā bhavissatī”tiādinā nayena nāmagottajānanakāle navattabbārammaṇaṃ hoti.",
  "atk-abh01a:2431_0": "Arūpāvacaracatutthaṃ pana āsavānaṃ khayacatutthañca pāḷiyaṃ āgataṭṭhāneyeva kathessāmi.",
  "atk-abh01a:2431_1": "Kiriyāhetukamanoviññāṇadhātu upekkhāsahagatā sabbesampi etesaṃ kusalākusalakiriyacittānaṃ purecārikā.",
  "atk-abh01a:2431_2": "Tassā tesu vuttanayeneva ārammaṇabhedo veditabbo.",
  "atk-abh01a:2431_3": "Pañcadvāre pana voṭṭhabbanavasena pavattiyaṃ ekantaparittārammaṇāva hoti.",
  "atk-abh01a:2431_4": "Rūpāvacaratikacatukkajjhānādīni parittādibhāvena navattabbadhammaṃ ārabbha pavattito navattabbārammaṇāni.",
  "atk-abh01a:2431_5": "Ettha hi rūpāvacarāni pathavīkasiṇādīsu pavattanti,",
  "atk-abh01a:2431_6": "ākāsānañcāyatanaṃ ugghāṭimākāse,",
  "atk-abh01a:2431_7": "ākiñcaññāyatanaṃ viññāṇāpagameti.",
  "atk-abh01a:2432_0": "1429.",
  "atk-abh01a:2432_1": "Maggārammaṇattike ādimhi vuttā aṭṭha ñāṇasampayuttacittuppādā sekkhāsekkhānaṃ attanā paṭividdhamaggānaṃ paccavekkhaṇakāle maggārammaṇā,",
  "atk-abh01a:2432_2": "maggena pana asahajātattā na maggahetukā,",
  "atk-abh01a:2432_3": "attanā paṭividdhamaggaṃ garuṃ katvā paccavekkhaṇakāle ārammaṇādhipativasena maggādhipatino,",
  "atk-abh01a:2432_4": "aññadhammārammaṇakāle na vattabbā maggārammaṇātipi maggādhipatinotipi.",
  "atk-abh01a:2432_5": "Cattāro ariyamaggā maggasaṅkhātassa maggasampayuttassa vā hetuno atthitāya ekantato maggahetukāva.",
  "atk-abh01a:2432_6": "Vīriyaṃ pana vīmaṃsaṃ vā jeṭṭhakaṃ katvā maggabhāvanākāle sahajātādhipatinā siyā maggādhipatino,",
  "atk-abh01a:2432_7": "chandacittānaṃ aññatarajeṭṭhakakāle siyā na vattabbā maggādhipatinoti.",
  "atk-abh01a:2433_0": "Dvādasavidhe rūpāvacaracatutthajjhāne sabbatthapādakacatutthādīni nava jhānāni neva maggārammaṇāni na maggahetukāni na maggādhipatīni.",
  "atk-abh01a:2433_1": "Cetopariyañāṇapubbenivāsañāṇaanāgataṃsañāṇacatutthāni pana ariyānaṃ maggacittajānanakāle maggārammaṇāni honti,",
  "atk-abh01a:2433_2": "maggena pana asahajātattā na maggahetukāni,",
  "atk-abh01a:2433_3": "maggaṃ garuṃ katvā appavattito na maggādhipatīni.",
  "atk-abh01a:2433_4": "Kasmā panetāni na maggaṃ garuṃ karontīti?",
  "atk-abh01a:2433_5": "Attano mahaggatatāya.",
  "atk-abh01a:2433_6": "Yathā hi rājānaṃ sabbo loko garuṃ karoti,",
  "atk-abh01a:2433_7": "mātāpitaro pana na karonti.",
  "atk-abh01a:2433_8": "Na hi te rājānaṃ disvā āsanā vuṭṭhahanti,",
  "atk-abh01a:2433_9": "na añjalikammādīni karonti,",
  "atk-abh01a:2433_10": "daharakāle voharitanayeneva voharanti.",
  "atk-abh01a:2433_11": "Evametānipi attano mahaggatatāya na maggaṃ garuṃ karonti.",
  "atk-abh01a:2434_0": "Kiriyāhetukamanoviññāṇadhātupi ariyānaṃ maggapaccavekkhaṇakāle paccavekkhaṇapurecārikattā maggārammaṇā hoti,",
  "atk-abh01a:2434_1": "maggena asahajātattā pana na maggahetukā,",
  "atk-abh01a:2434_2": "maggaṃ garuṃ katvā appavattito na maggādhipati.",
  "atk-abh01a:2434_3": "Kasmā garuṃ na karotīti?",
  "atk-abh01a:2434_4": "Attano ahetukatāya hīnatāya jaḷatāya.",
  "atk-abh01a:2434_5": "Yathā hi rājānaṃ sabbo loko garuṃ karoti,",
  "atk-abh01a:2434_6": "attano parijanā pana khujjavāmanakaceṭakādayo attano aññāṇatāya paṇḍitamanussā viya nātigaruṃ karonti,",
  "atk-abh01a:2434_7": "evameva idampi cittaṃ attano ahetukatāya hīnatāya jaḷatāya maggaṃ garuṃ na karoti.",
  "atk-abh01a:2435_0": "Ñāṇavippayuttakusalādīni ñāṇābhāvena ceva lokiyadhammārammaṇatāya ca maggārammaṇādibhāvaṃ na labhanti,",
  "atk-abh01a:2435_1": "navattabbārammaṇāneva hontīti veditabbānīti.",
  "atk-abh01a:2436_0": "1432.",
  "atk-abh01a:2436_1": "Atītārammaṇattike viññāṇañcāyatananevasaññānāsaññāyatanadhammā heṭṭhā atītasamāpattiṃ ārabbha pavattitā ekantena atītārammaṇāva.",
  "atk-abh01a:2437_0": "1433.",
  "atk-abh01a:2437_1": "Niyogā anāgatārammaṇā natthīti niyamena pāṭiyekkaṃ cittaṃ anāgatārammaṇaṃ nāma natthi.",
  "atk-abh01a:2437_2": "Nanu ca anāgataṃsañāṇaṃ ekantena anāgatārammaṇaṃ,",
  "atk-abh01a:2437_3": "cetopariyañāṇampi anāgataṃ ārabbha pavattatīti?",
  "atk-abh01a:2437_4": "No na pavattati.",
  "atk-abh01a:2437_5": "Pāṭiyekkaṃ pana etaṃ ekaṃ cittaṃ nāma natthi.",
  "atk-abh01a:2437_6": "Rūpāvacaracatutthajjhānena saṅgahitattā aññehi mahaggatacittehi missakaṃ hoti.",
  "atk-abh01a:2437_7": "Tena vuttaṃ ‘niyogā anāgatārammaṇā natthī’ti.",
  "atk-abh01a:2438_0": "1434.",
  "atk-abh01a:2438_1": "Dvipañcaviññāṇāni,",
  "atk-abh01a:2438_2": "tisso manodhātuyo ca paccuppannesu rūpādīsu pavattito paccuppannārammaṇā nāma.",
  "atk-abh01a:2438_3": "Dasa cittuppādāti ettha aṭṭha tāva sahetukā devamanussānaṃ paṭisandhiggahaṇakāle kammaṃ vā kammanimittaṃ vā ārabbha pavattiyaṃ atītārammaṇā.",
  "atk-abh01a:2438_4": "Bhavaṅgacutikālesupi eseva nayo.",
  "atk-abh01a:2438_5": "Gatinimittaṃ pana ārabbha paṭisandhiggahaṇakāle tato paraṃ bhavaṅgakāle ca paccuppannārammaṇā.",
  "atk-abh01a:2438_6": "Tathā pañcadvāre tadārammaṇavasena pavattiyaṃ.",
  "atk-abh01a:2438_7": "Manodvāre pana atītānāgatapaccuppannārammaṇānaṃ javanānaṃ ārammaṇaṃ gahetvā pavattito atītānāgatapaccuppannārammaṇā.",
  "atk-abh01a:2438_8": "‘Kusalavipākāhetukaupekkhāsahagatamanoviññāṇadhātuya’mpi eseva nayo.",
  "atk-abh01a:2438_9": "Kevalañhi sā manussesu jaccandhādīnaṃ paṭisandhi hoti.",
  "atk-abh01a:2438_10": "Pañcadvāre ca santīraṇavasenāpi paccuppannārammaṇā hotīti ayamettha viseso.",
  "atk-abh01a:2438_11": "‘Somanassasahagatā’ pana pañcadvāre santīraṇavasena tadārammaṇavasena ca paccuppannārammaṇā hoti.",
  "atk-abh01a:2438_12": "Manodvāre tadārammaṇavasena sahetukavipākā viya atītānāgatapaccuppannārammaṇāti veditabbā.",
  "atk-abh01a:2439_0": "‘Akusalavipākāhetukamanoviññāṇadhātu’ pana kusalavipākāya upekkhāsahagatāhetukāya samānagatikā eva.",
  "atk-abh01a:2439_1": "Kevalañhi sā āpāyikānaṃ paṭisandhibhavaṅgacutivasena pavattatīti ayamettha viseso.",
  "atk-abh01a:2439_2": "‘Kiriyāhetukamanoviññāṇadhātu’ somanassasahagatā khīṇāsavānaṃ pañcadvāre pahaṭṭhākāraṃ kurumānā paccuppannārammaṇā hoti.",
  "atk-abh01a:2439_3": "Manodvāre atītādibhede dhamme ārabbha hasituppādavasena pavattiyaṃ atītānāgatapaccuppannārammaṇā hoti.",
  "atk-abh01a:2440_0": "Kāmāvacarakusalantiādīsu kusalato tāva cattāro ñāṇasampayuttacittuppādā.",
  "atk-abh01a:2440_1": "Sekkhaputhujjanānaṃ atītādibhedāni khandhadhātuāyatanāni sammasantānaṃ paccavekkhantānaṃ atītānāgatapaccuppannārammaṇā honti.",
  "atk-abh01a:2440_2": "Paṇṇattinibbānapaccavekkhaṇe navattabbārammaṇā.",
  "atk-abh01a:2440_3": "Ñāṇavippayuttesupi eseva nayo.",
  "atk-abh01a:2440_4": "Kevalañhi tehi maggaphalanibbānapaccavekkhaṇā natthi.",
  "atk-abh01a:2440_5": "Ayamevettha viseso.",
  "atk-abh01a:2441_0": "Akusalato cattāro diṭṭhisampayuttacittuppādā atītādibhedānaṃ khandhadhātuāyatanānaṃ assādanābhinandanaparāmāsakāle atītādiārammaṇā honti.",
  "atk-abh01a:2441_1": "Paṇṇattiṃ ārabbha assādentassa abhinandantassa ‘satto satto’ti parāmasitvā gaṇhantassa navattabbārammaṇā honti.",
  "atk-abh01a:2441_2": "Diṭṭhivippayuttesupi eseva nayo.",
  "atk-abh01a:2441_3": "Kevalañhi tehi parāmāsaggahaṇaṃ natthi.",
  "atk-abh01a:2441_4": "Dve paṭighasampayuttacittuppādā atītādibhede dhamme ārabbha domanassitānaṃ atītādiārammaṇā,",
  "atk-abh01a:2441_5": "paṇṇattiṃ ārabbha domanassitānaṃ navattabbārammaṇā.",
  "atk-abh01a:2441_6": "Vicikicchuddhaccasampayuttā tesu eva dhammesu aniṭṭhaṅgatabhāvena ceva uddhatabhāvena ca pavattiyaṃ atītānāgatapaccuppannanavattabbārammaṇā.",
  "atk-abh01a:2441_7": "Kiriyato aṭṭha sahetukacittuppādā kusalacittuppādagatikā eva.",
  "atk-abh01a:2441_8": "Kiriyāhetukamanoviññāṇadhātu upekkhāsahagatā pañcadvāre voṭṭhabbanavasena pavattiyaṃ paccuppannārammaṇāva.",
  "atk-abh01a:2441_9": "Manodvāre atītānāgatapaccuppannārammaṇānañceva paṇṇattinibbānārammaṇānañca javanānaṃ purecārikakāle atītānāgatapaccuppannanavattabbārammaṇā.",
  "atk-abh01a:2442_0": "Yathāvuttappabhede rūpāvacarajjhāne sabbatthapādakacatutthaṃ ākāsakasiṇacatutthaṃ ālokakasiṇacatutthaṃ",
  "atk-abh01a:2442_1": "brahmavihāracatutthaṃ ānāpānacatutthanti imāni pañca navattabbārammaṇāneva.",
  "atk-abh01a:2442_2": "‘Iddhividhacatutthaṃ’ kāyavasena cittaṃ pariṇāmentassa atītapādakajjhānacittaṃ ārabbha pavattanato atītārammaṇaṃ.",
  "atk-abh01a:2442_3": "Mahādhātunidhāne mahākassapattherādīnaṃ viya anāgataṃ adhiṭṭhahantānaṃ anāgatārammaṇaṃ hoti.",
  "atk-abh01a:2442_4": "Mahākassapatthero kira mahādhātunidhānaṃ karonto anāgate aṭṭhārasavassādhikāni dve vassasatāni ime gandhā mā sussiṃsu,",
  "atk-abh01a:2442_5": "pupphāni mā milāyiṃsu,",
  "atk-abh01a:2442_6": "dīpā mā nibbāyiṃsūti adhiṭṭhahi.",
  "atk-abh01a:2442_7": "Sabbaṃ tatheva ahosi.",
  "atk-abh01a:2442_8": "Assaguttatthero vattaniyasenāsane bhikkhusaṅghaṃ sukkhabhattaṃ bhuñjamānaṃ disvā ‘udakasoṇḍi divase divase,",
  "atk-abh01a:2442_9": "purebhattaṃ dadhirasā hotū’ti adhiṭṭhahi.",
  "atk-abh01a:2442_10": "Purebhattaṃ gahitaṃ dadhirasaṃ hoti pacchābhatte pākatikameva.",
  "atk-abh01a:2442_11": "Kāyaṃ pana cittasannissitaṃ katvā adissamānena kāyena gamanakāle,",
  "atk-abh01a:2442_12": "aññassa vā pāṭihāriyassa karaṇakāle,",
  "atk-abh01a:2442_13": "kāyaṃ ārabbha pavattattā paccuppannārammaṇaṃ hoti.",
  "atk-abh01a:2443_0": "‘Dibbasotacatutthaṃ’ vijjamānasaddameva ārabbha pavattito paccuppannārammaṇaṃ hoti.",
  "atk-abh01a:2443_1": "Cetopariyañāṇacatutthaṃ atīte sattadivasabbhantare anāgate sattadivasabbhantare paresaṃ cittaṃ jānantassa atītārammaṇaṃ anāgatārammaṇañca hoti.",
  "atk-abh01a:2443_2": "Sattadivasātikkame pana taṃ jānituṃ na sakkoti.",
  "atk-abh01a:2443_3": "Atītānāgataṃsañāṇānañhi esa visayo.",
  "atk-abh01a:2443_4": "Na etassa paccuppannajānanakāle pana paccuppannārammaṇaṃ hoti.",
  "atk-abh01a:2444_0": "Paccuppannañca nāmetaṃ tividhaṃ –",
  "atk-abh01a:2444_1": "khaṇapaccuppannaṃ santatipaccuppannaṃ addhāpaccuppannañca.",
  "atk-abh01a:2444_2": "Tattha uppādaṭṭhitibhaṅgappattaṃ ‘khaṇapaccuppannaṃ’.",
  "atk-abh01a:2444_3": "Ekadvisantativārapariyāpannaṃ ‘santatipaccuppannaṃ’.",
  "atk-abh01a:2444_4": "Tattha andhakāre nisīditvā ālokaṭṭhānaṃ gatassa na tāva ārammaṇaṃ pākaṭaṃ hoti;",
  "atk-abh01a:2444_5": "yāva pana taṃ pākaṭaṃ hoti,",
  "atk-abh01a:2444_6": "etthantare ekadvisantativārā veditabbā.",
  "atk-abh01a:2444_7": "Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ hoti;",
  "atk-abh01a:2444_8": "yāva taṃ pākaṭaṃ hoti,",
  "atk-abh01a:2444_9": "etthantare ekadvisantativārā veditabbā.",
  "atk-abh01a:2444_10": "Dūre ṭhatvā pana rajakānaṃ hatthavikāraṃ ghaṇḍibherīādiākoṭanavikārañca disvāpi na tāva saddaṃ suṇāti;",
  "atk-abh01a:2444_11": "yāva pana taṃ suṇāti,",
  "atk-abh01a:2444_12": "etasmimpi antare ekadvisantativārā veditabbā.",
  "atk-abh01a:2444_13": "Evaṃ tāva majjhimabhāṇakā.",
  "atk-abh01a:2444_14": "Saṃyuttabhāṇakā pana ‘rūpasantati arūpasantatī’ti dve santatiyo vatvā,",
  "atk-abh01a:2444_15": "‘udakaṃ akkamitvā gatassa yāva tīre akkantaudakalekhā na vippasīdati,",
  "atk-abh01a:2444_16": "addhānato āgatassa yāva kāye usumabhāvo na vūpasammati,",
  "atk-abh01a:2444_17": "ātapā āgantvā gabbhaṃ paviṭṭhassa yāva andhakārabhāvo na vigacchati,",
  "atk-abh01a:2444_18": "antogabbhe kammaṭṭhānaṃ manasikaritvā divā vātapānaṃ vivaritvā olokentassa yāva akkhīnaṃ phandanabhāvo na vūpasammati,",
  "atk-abh01a:2444_19": "ayaṃ rūpasantati nāma;",
  "atk-abh01a:2444_20": "dve tayo javanavārā arūpasantati nāmā’ti vatvā ‘tadubhayampi santatipaccuppannaṃ nāmā’ti vadanti.",
  "atk-abh01a:2445_0": "Ekabhavaparicchinnaṃ pana addhāpaccuppannaṃ nāma.",
  "atk-abh01a:2445_1": "Yaṃ sandhāya bhaddekarattasutte “yo cāvuso,",
  "atk-abh01a:2445_2": "mano ye ca dhammā ubhayametaṃ paccuppannaṃ.",
  "atk-abh01a:2445_3": "Tasmiṃ ce paccuppanne chandarāgapaṭibaddhaṃ hoti viññāṇaṃ,",
  "atk-abh01a:2445_4": "chandarāgapaṭibaddhattā viññāṇassa tadabhinandati,",
  "atk-abh01a:2445_5": "tadabhinandanto paccuppannesu dhammesu saṃhīratī”ti vuttaṃ.",
  "atk-abh01a:2445_6": "Santatipaccuppannañcettha aṭṭhakathāsu āgataṃ.",
  "atk-abh01a:2445_7": "Addhāpaccuppannaṃ sutte.",
  "atk-abh01a:2446_0": "Tattha keci ‘khaṇapaccuppannaṃ cittaṃ cetopariyañāṇassa ārammaṇaṃ hotī’ti vadanti.",
  "atk-abh01a:2446_1": "Kiṃkāraṇā?",
  "atk-abh01a:2446_2": "Yasmā iddhimassa ca parassa ca ekakkhaṇe cittaṃ uppajjatīti.",
  "atk-abh01a:2446_3": "Idañca nesaṃ opammaṃ –",
  "atk-abh01a:2446_4": "yathā ākāse khitte pupphamuṭṭhimhi avassaṃ ekaṃ pupphaṃ ekassa vaṇṭaṃ paṭivijjhati vaṇṭena vaṇṭaṃ paṭivijjhati,",
  "atk-abh01a:2446_5": "evaṃ parassa cittaṃ jānissāmīti rāsivasena mahājanassa citte āvajjite avassaṃ ekassa cittaṃ ekena cittena",
  "atk-abh01a:2446_6": "uppādakkhaṇe vā ṭhitikkhaṇe vā bhaṅgakkhaṇe vā paṭivijjhatīti.",
  "atk-abh01a:2446_7": "Taṃ pana vassasatampi vassasahassampi āvajjanto yena cittena āvajjeti,",
  "atk-abh01a:2446_8": "yena ca jānāti tesaṃ dvinnaṃ sahaṭṭhānābhāvato āvajjanajavanānañca aniṭṭhe ṭhāne nānārammaṇabhāvappattidosato ayuttanti aṭṭhakathāsu paṭikkhittaṃ.",
  "atk-abh01a:2446_9": "Santatipaccuppannaṃ pana addhāpaccuppannañca ārammaṇaṃ hotīti veditabbaṃ.",
  "atk-abh01a:2447_0": "Tattha yaṃ vattamānajavanavīthito atītānāgatavasena dvitijavanavīthiparimāṇakāle parassa cittaṃ,",
  "atk-abh01a:2447_1": "taṃ sabbampi santatipaccuppannaṃ nāma.",
  "atk-abh01a:2447_2": "Addhāpaccuppannaṃ pana javanavārena dīpetabbanti yaṃ aṭṭhakathāyaṃ vuttaṃ taṃ suvuttaṃ.",
  "atk-abh01a:2447_3": "Tatrāyaṃ dīpanā –",
  "atk-abh01a:2447_4": "iddhimā parassa cittaṃ jānitukāmo āvajjeti.",
  "atk-abh01a:2447_5": "Āvajjanaṃ khaṇapaccuppannaṃ ārammaṇaṃ katvā teneva saha nirujjhati.",
  "atk-abh01a:2447_6": "Tato cattāri pañca javanāni yesaṃ pacchimaṃ iddhicittaṃ,",
  "atk-abh01a:2447_7": "sesāni kāmāvacarāni.",
  "atk-abh01a:2447_8": "Tesaṃ sabbesampi tadeva niruddhaṃ cittamārammaṇaṃ hoti.",
  "atk-abh01a:2447_9": "Na ca tāni nānārammaṇāni honti.",
  "atk-abh01a:2447_10": "Addhāpaccuppannavasena paccuppannārammaṇattā ekārammaṇāni.",
  "atk-abh01a:2447_11": "Ekārammaṇattepi ca iddhicittameva parassa cittaṃ pajānāti,",
  "atk-abh01a:2447_12": "na itarāni;",
  "atk-abh01a:2447_13": "yathā cakkhudvāre cakkhuviññāṇameva rūpaṃ passati,",
  "atk-abh01a:2447_14": "na itarānīti.",
  "atk-abh01a:2447_15": "Iti idaṃ santatipaccuppannassa ceva addhāpaccuppannassa ca vasena paccuppannārammaṇaṃ hoti.",
  "atk-abh01a:2447_16": "Yasmā vā santatipaccuppannampi addhāpaccuppanneyeva patati,",
  "atk-abh01a:2447_17": "tasmā addhāpaccuppannavasenetaṃ paccuppannārammaṇanti veditabbaṃ.",
  "atk-abh01a:2448_0": "‘Pubbenivāsañāṇacatutthaṃ’ nāmagottānussaraṇe nibbānanimittapaccavekkhaṇe ca navattabbārammaṇaṃ,",
  "atk-abh01a:2448_1": "sesakāle atītārammaṇameva.",
  "atk-abh01a:2448_2": "Yathākammupagañāṇacatutthampi atītārammaṇameva.",
  "atk-abh01a:2448_3": "Tattha kiñcāpi pubbenivāsacetopariyañāṇānipi atītārammaṇāni honti,",
  "atk-abh01a:2448_4": "atha kho tesaṃ pubbenivāsañāṇassa atītakkhandhā khandhapaṭibaddhañca kiñci anārammaṇaṃ nāma natthi.",
  "atk-abh01a:2448_5": "Tañhi atītakkhandhakhandhapaṭibaddhesu dhammesu sabbaññutaññāṇasamagatikaṃ hoti.",
  "atk-abh01a:2448_6": "Cetopariyañāṇassa ca sattadivasabbhantarātītaṃ cittameva ārammaṇaṃ.",
  "atk-abh01a:2448_7": "Tañhi aññaṃ khandhaṃ vā khandhapaṭibaddhaṃ vā na jānāti,",
  "atk-abh01a:2448_8": "maggasampayuttacittārammaṇattā pana pariyāyato maggārammaṇanti vuttaṃ.",
  "atk-abh01a:2448_9": "Yathākammupagañāṇassa ca atītacetanāmattamevārammaṇanti.",
  "atk-abh01a:2448_10": "Ayaṃ viseso veditabbo.",
  "atk-abh01a:2448_11": "Ayamettha aṭṭhakathānayo.",
  "atk-abh01a:2448_12": "Yasmā pana “kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammupagañāṇassa",
  "atk-abh01a:2448_13": "anāgataṃsañāṇassa ārammaṇapaccayena paccayo”ti paṭṭhāne vuttaṃ,",
  "atk-abh01a:2448_14": "tasmā cattāropi khandhā cetopariyañāṇayathākammupagañāṇānaṃ ārammaṇaṃ honti.",
  "atk-abh01a:2448_15": "Tatrāpi yathākammupagañāṇassa kusalākusalā evāti.",
  "atk-abh01a:2449_0": "‘Dibbacakkhuñāṇacatutthaṃ’ vijjamānavaṇṇārammaṇattā paccuppannārammaṇameva.",
  "atk-abh01a:2449_1": "Anāgataṃsañāṇacatutthaṃ anāgatārammaṇameva.",
  "atk-abh01a:2449_2": "Tañhi anāgatakkhandhakhandhapaṭibaddhesu dhammesu pubbenivāsañāṇaṃ viya sabbaññutaññāṇasamagatikaṃ hoti.",
  "atk-abh01a:2449_3": "Tattha kiñcāpi cetopariyañāṇampi anāgatārammaṇaṃ hoti,",
  "atk-abh01a:2449_4": "taṃ pana sattadivasabbhantare uppajjanakacittameva ārammaṇaṃ karoti.",
  "atk-abh01a:2449_5": "Idaṃ anāgate kappasatasahasse uppajjanakacittampi khandhepi khandhapaṭibaddhampi.",
  "atk-abh01a:2449_6": "Rūpāvacaratikacatukkajjhānādīni atītānāgatapaccuppannesu ekadhammampi ārabbha appavattito ekantanavattabbārammaṇānevāti veditabbāni.",
  "atk-abh01a:2450_0": "1435.",
  "atk-abh01a:2450_1": "Ajjhattattike anindriyabaddharūpañca nibbānañca bahiddhāti idaṃ yathā indriyabaddhaṃ parapuggalasantāne",
  "atk-abh01a:2450_2": "bahiddhāti vuccamānampi tassa attano santānapariyāpannattā niyakajjhattaṃ hoti,",
  "atk-abh01a:2450_3": "evaṃ na kenaci pariyāyena ajjhattaṃ hotīti niyakajjhattapariyāyassa abhāvena bahiddhāti vuttaṃ,",
  "atk-abh01a:2450_4": "na niyakajjhattamattassa asambhavato.",
  "atk-abh01a:2450_5": "Niyakajjhattamattassa pana asambhavamattaṃ sandhāya ajjhattārammaṇattike bahiddhārammaṇatā vuttā.",
  "atk-abh01a:2450_6": "Ajjhattadhammāpagamamattatova ākiñcaññāyatanārammaṇassa ajjhattabhāvampi bahiddhābhāvampi ajjhattabahiddhābhāvampi",
  "atk-abh01a:2450_7": "ananujānitvā ākiñcaññāyatanaṃ na vattabbaṃ ajjhattārammaṇantipītiādi vuttaṃ.",
  "atk-abh01a:2451_0": "Tattha na kevalaṃ tadeva navattabbārammaṇaṃ,",
  "atk-abh01a:2451_1": "tassa pana āvajjanampi,",
  "atk-abh01a:2451_2": "upacāracittānipi,",
  "atk-abh01a:2451_3": "tassārammaṇassa paccavekkhaṇacittānipi,",
  "atk-abh01a:2451_4": "tasseva assādanādivasena pavattāni akusalacittānipi navattabbārammaṇānevāti.",
  "atk-abh01a:2451_5": "Tāni pana tasmiṃ vutte vuttāneva hontīti visuṃ na vuttāni.",
  "atk-abh01a:2451_6": "Kathaṃ vuttāneva hontīti?",
  "atk-abh01a:2451_7": "Etañhi ākiñcaññāyatanaṃ,",
  "atk-abh01a:2451_8": "yañca tassa purecārikaṃ āvajjanaupacārādivasena pavattaṃ,",
  "atk-abh01a:2451_9": "tena saha ekārammaṇaṃ bhaveyya.",
  "atk-abh01a:2451_10": "Taṃ sabbaṃ atītārammaṇattike ‘kāmāvacarakusalaṃ, akusalaṃ,",
  "atk-abh01a:2451_11": "kiriyato nava cittuppādā,",
  "atk-abh01a:2451_12": "rūpāvacaracatutthajjhāna’nti evaṃ vuttānaṃ etesaṃ cittuppādānaṃ ‘siyā na vattabbā atītārammaṇātipī’tiādinā",
  "atk-abh01a:2451_13": "nayena navattabbārammaṇabhāvassa anuññātattā,",
  "atk-abh01a:2451_14": "ākiñcaññāyatanassa ca ‘ākiñcaññāyatanaṃ,",
  "atk-abh01a:2451_15": "cattāro maggā apariyāpannā,",
  "atk-abh01a:2451_16": "cattāri ca sāmaññaphalāni,",
  "atk-abh01a:2451_17": "ime dhammā na vattabbā atītārammaṇātipī’ti evaṃ ekantena navattabbārammaṇattavacanato navattabbārammaṇanti vuttaṃ.",
  "atk-abh01a:2451_18": "Idāni taṃ ajjhattārammaṇattike ekampi vuccamānaṃ yasmā heṭṭhā tena saha ekārammaṇabhāvampi sandhāya kāmāvacarakusalādīnaṃ navattabbārammaṇatā vuttā,",
  "atk-abh01a:2451_19": "tasmā idhāpi tesaṃ navattabbārammaṇabhāvaṃ dīpeti.",
  "atk-abh01a:2451_20": "Ko hi tena saha ekārammaṇānaṃ navattabbārammaṇabhāve antarāyoti?",
  "atk-abh01a:2451_21": "Evaṃ tasmiṃ vutte ‘vuttāneva hontī’ti veditabbāni.",
  "atk-abh01a:2451_22": "Sesamettha ajjhattārammaṇattike pāḷito uttānameva.",
  "atk-abh01a:2452_0": "Ārammaṇavibhāge pana viññāṇañcāyatanaṃ nevasaññānāsaññāyatananti imesaṃ tāva kusalavipākakiriyavasena",
  "atk-abh01a:2452_1": "channaṃ cittuppādānaṃ attano santānasambandhaṃ heṭṭhimasamāpattiṃ ārabbha pavattito ajjhattārammaṇatā",
  "atk-abh01a:2452_2": "veditabbā.",
  "atk-abh01a:2452_3": "Ettha ca kiriyaākāsānañcāyatanaṃ kiriyaviññāṇañcāyatanasseva ārammaṇaṃ hoti,",
  "atk-abh01a:2452_4": "na itarassa. Kasmā?",
  "atk-abh01a:2452_5": "Ākāsānañcāyatanakiriyasamaṅgino kusalassa vā vipākassa vā viññāṇañcāyatanassa abhāvato.",
  "atk-abh01a:2452_6": "Kusalaṃ pana kusalavipākakiriyānaṃ tiṇṇampi ārammaṇaṃ hoti. Kasmā?",
  "atk-abh01a:2452_7": "Ākāsānañcāyatanakusalaṃ nibbattetvā ṭhitassa tato uddhaṃ tividhassapi viññāṇañcāyatanassa uppattisambhavato.",
  "atk-abh01a:2452_8": "Vipākaṃ pana na kassaci ārammaṇaṃ hoti. Kasmā?",
  "atk-abh01a:2452_9": "Vipākato vuṭṭhahitvā cittassa abhinīhārāsambhavato.",
  "atk-abh01a:2452_10": "Nevasaññānāsaññāyatanassa ārammaṇakaraṇepi eseva nayo.",
  "atk-abh01a:2452_11": "Rūpāvacarattikacatukkajjhānādīnaṃ sabbesampi niyakajjhattato bahiddhābhāvena bahiddhābhūtāni pathavīkasiṇādīni",
  "atk-abh01a:2452_12": "ārabbha pavattito bahiddhārammaṇatā veditabbā.",
  "atk-abh01a:2453_0": "Sabbeva kāmāvacarā kusalākusalābyākatā dhammā,",
  "atk-abh01a:2453_1": "rūpāvacaraṃ catutthaṃ jhānanti ettha kusalato tāva cattāro ñāṇasampayuttacittuppādā attano khandhādīni paccavekkhantassa ajjhattārammaṇā.",
  "atk-abh01a:2453_2": "Paresaṃ khandhādipaccavekkhaṇe paṇṇattinibbānapaccavekkhaṇe ca bahiddhārammaṇā.",
  "atk-abh01a:2453_3": "Tadubhayavasena ajjhattabahiddhārammaṇā.",
  "atk-abh01a:2453_4": "Ñāṇavippayuttesupi eseva nayo.",
  "atk-abh01a:2453_5": "Kevalañhi tesaṃ nibbānapaccavekkhaṇaṃ natthi.",
  "atk-abh01a:2453_6": "Akusalato cattāro diṭṭhisampayuttacittuppādā attano khandhādīnaṃ assādanābhinandanaparāmāsagahaṇakāle ajjhattārammaṇā,",
  "atk-abh01a:2453_7": "parassa khandhādīsu ceva anindriyabaddharūpakasiṇādīsu ca tatheva pavattikāle bahiddhārammaṇā,",
  "atk-abh01a:2453_8": "tadubhayavasena ajjhattabahiddhārammaṇā.",
  "atk-abh01a:2453_9": "Diṭṭhivippayuttesupi eseva nayo.",
  "atk-abh01a:2453_10": "Kevalañhi tesaṃ parāmāsagahaṇaṃ natthi.",
  "atk-abh01a:2453_11": "Dvepi paṭighasampayuttā attano khandhādīsu domanassitassa ajjhattārammaṇā,",
  "atk-abh01a:2453_12": "parassa khandhādīsu ceva anindriyabaddharūpapaṇṇattīsu ca bahiddhārammaṇā,",
  "atk-abh01a:2453_13": "tadubhayavasena ajjhattabahiddhārammaṇā.",
  "atk-abh01a:2453_14": "Vicikicchuddhaccasampayuttānampi vuttapakāresu dhammesu vicikicchanaphandanabhāvavasena pavattiyaṃ ajjhattādiārammaṇatā veditabbā.",
  "atk-abh01a:2454_0": "Dvipañcaviññāṇāni,",
  "atk-abh01a:2454_1": "tisso ca manodhātuyoti,",
  "atk-abh01a:2454_2": "ime terasa cittuppādā attano rūpādīni ārabbha pavattiyaṃ ajjhattārammaṇā,",
  "atk-abh01a:2454_3": "parassa rūpādīsu pavattā bahiddhārammaṇā,",
  "atk-abh01a:2454_4": "tadubhayavasena ajjhattabahiddhārammaṇā.",
  "atk-abh01a:2454_5": "Somanassasahagataahetukavipākamanoviññāṇadhātu pañcadvāre santīraṇatadārammaṇavasena attano pañca rūpādidhamme,",
  "atk-abh01a:2454_6": "manodvāre tadārammaṇavaseneva aññepi ajjhattike kāmāvacaradhamme ārabbha pavattiyaṃ ajjhattārammaṇā,",
  "atk-abh01a:2454_7": "paresaṃ dhammesu pavattamānā bahiddhārammaṇā,",
  "atk-abh01a:2454_8": "ubhayavasena ajjhattabahiddhārammaṇā.",
  "atk-abh01a:2454_9": "Upekkhāsahagatavipākāhetukamanoviññāṇadhātudvayepi eseva nayo.",
  "atk-abh01a:2454_10": "Kevalaṃ panetā sugatiyaṃ duggatiyañca paṭisandhibhavaṅgacutivasenāpi ajjhattādibhedesu kammādīsu pavattanti.",
  "atk-abh01a:2455_0": "Aṭṭha mahāvipākacittānipi tāsaṃyeva dvinnaṃ samānagatikāni.",
  "atk-abh01a:2455_1": "Kevalaṃ panetāni santīraṇavasena na pavattanti.",
  "atk-abh01a:2455_2": "Paṭisandhibhavaṅgacutivaseneva etāni sugatiyaṃyeva pavattanti.",
  "atk-abh01a:2455_3": "Somanassasahagatāhetukakiriyā pañcadvāre attano rūpādīni ārabbha pahaṭṭhākārakaraṇavasena pavattiyaṃ ajjhattārammaṇā,",
  "atk-abh01a:2455_4": "parassa rūpādīsu pavattā bahiddhārammaṇā.",
  "atk-abh01a:2455_5": "Manodvāre tathāgatassa jotipālamāṇavamaghadevarājakaṇhatāpasādikālesu attanā katakiriyaṃ paccavekkhantassa hasituppādavasena pavattā ajjhattārammaṇā.",
  "atk-abh01a:2456_0": "Mallikāya deviyā santatimahāmattassa sumanamālākārassāti evamādīnaṃ kiriyākaraṇaṃ ārabbha pavattikāle bahiddhārammaṇā.",
  "atk-abh01a:2456_1": "Ubhayavasena ajjhattabahiddhārammaṇā.",
  "atk-abh01a:2456_2": "Upekkhāsahagatakiriyāhetukamanoviññāṇadhātu pañcadvāre voṭṭhabbanavasena manodvāre ca āvajjanavasena pavattiyaṃ ajjhattādiārammaṇā.",
  "atk-abh01a:2456_3": "Aṭṭha mahākiriyā kusalacittagatikā eva.",
  "atk-abh01a:2456_4": "Kevalañhi tā khīṇāsavānaṃ uppajjanti,",
  "atk-abh01a:2456_5": "kusalāni sekkhaputhujjanānanti ettakamevettha nānākaraṇaṃ.",
  "atk-abh01a:2457_0": "Vuttappakāre rūpāvacaracatutthajjhāne sabbatthapādakacatutthādīni pañca jhānāni imasmiṃ tike okāsaṃ labhanti.",
  "atk-abh01a:2457_1": "Etāni hi kasiṇapaṇṇattinimittārammaṇattā bahiddhārammaṇāni.",
  "atk-abh01a:2458_0": "‘Iddhividhacatutthaṃ’ kāyavasena cittaṃ,",
  "atk-abh01a:2458_1": "cittavasena vā kāyaṃ pariṇāmanakāle attano kumārakavaṇṇādinimmānakāle ca sakāyacittānaṃ ārammaṇakaraṇato ajjhattārammaṇaṃ,",
  "atk-abh01a:2458_2": "bahiddhā hatthiassādidassanakāle bahiddhārammaṇaṃ,",
  "atk-abh01a:2458_3": "kālena ajjhattaṃ kālena bahiddhā,",
  "atk-abh01a:2458_4": "pavattiyaṃ ajjhattabahiddhārammaṇaṃ.",
  "atk-abh01a:2459_0": "‘Dibbasotacatutthaṃ’ attano kucchisaddasavanakāle ajjhattārammaṇaṃ,",
  "atk-abh01a:2459_1": "paresaṃ saddasavanakāle bahiddhārammaṇaṃ,",
  "atk-abh01a:2459_2": "ubhayavasena ajjhattabahiddhārammaṇaṃ.",
  "atk-abh01a:2459_3": "‘Cetopariyañāṇacatutthaṃ’ paresaṃ cittārammaṇato bahiddhārammaṇameva.",
  "atk-abh01a:2459_4": "Attano cittajānane pana tena payojanaṃ natthi.",
  "atk-abh01a:2459_5": "‘Pubbenivāsacatutthaṃ’ attano khandhānussaraṇakāle ajjhattārammaṇaṃ,",
  "atk-abh01a:2459_6": "parassa khandhe,",
  "atk-abh01a:2459_7": "anidriyabaddharūpaṃ,",
  "atk-abh01a:2459_8": "tisso ca paṇṇattiyo anussaraṇato bahiddhārammaṇaṃ,",
  "atk-abh01a:2459_9": "ubhayavasena ajjhattabahiddhārammaṇaṃ.",
  "atk-abh01a:2460_0": "‘Dibbacakkhucatutthaṃ’ attano kucchigatādirūpadassanakāle ajjhattārammaṇaṃ,",
  "atk-abh01a:2460_1": "avasesarūpadassanakāle bahiddhārammaṇaṃ,",
  "atk-abh01a:2460_2": "ubhayavasena ajjhattabahiddhārammaṇaṃ.",
  "atk-abh01a:2460_3": "‘Anāgataṃsañāṇacatutthaṃ’ attano anāgatakkhandhānussaraṇakāle ajjhattārammaṇaṃ,",
  "atk-abh01a:2460_4": "parassa anāgatakkhandhānaṃ vā anindriyabaddhassa vā rūpassa anussaraṇakāle bahiddhārammaṇaṃ,",
  "atk-abh01a:2460_5": "ubhayavasena ajjhattabahiddhārammaṇaṃ.",
  "atk-abh01a:2460_6": "Ākiñcaññāyatanassa navattabbārammaṇatāya kāraṇaṃ heṭṭhā vuttameva.",
  "atk-abh01a:2461_0": "Dukaatthuddhāravaṇṇanā",
  "atk-abh01a:2462_0": "1441.",
  "atk-abh01a:2462_1": "Hetugocchakaniddese tayo kusalahetūtiādinā nayena hetū dassetvā puna teyeva uppattiṭṭhānato dassetuṃ catūsu bhūmīsu kusalesu uppajjantītiādi vuttaṃ.",
  "atk-abh01a:2462_2": "Iminā upāyena sesagocchakesupi desanānayo veditabbo.",
  "atk-abh01a:2463_0": "1473.",
  "atk-abh01a:2463_1": "Yattha dve tayo āsavā ekato uppajjantīti ettha tividhena āsavānaṃ ekato uppatti veditabbā.",
  "atk-abh01a:2463_2": "Tattha catūsu diṭṭhivippayuttesu avijjāsavena,",
  "atk-abh01a:2463_3": "diṭṭhisampayuttesu diṭṭhāsavaavijjāsavehi saddhinti kāmāsavo duvidhena ekato uppajjati.",
  "atk-abh01a:2463_4": "Bhavāsavo catūsu diṭṭhivippayuttesu avijjāsavena saddhinti ekadhāva ekato uppajjati.",
  "atk-abh01a:2463_5": "Yathā cettha evaṃ yattha dve tīṇi saṃyojanāni ekato uppajjantīti etthāpi saṃyojanānaṃ uppatti ekato dasadhā bhave.",
  "atk-abh01a:2463_6": "Tattha kāmarāgo catudhā ekato uppajjati,",
  "atk-abh01a:2463_7": "paṭigho tidhā,",
  "atk-abh01a:2463_8": "māno ekadhā.",
  "atk-abh01a:2463_9": "Tathā vicikicchā ceva bhavarāgo ca. Kathaṃ?",
  "atk-abh01a:2463_10": "Kāmarāgo tāva mānasaṃyojanaavijjāsaṃyojanehi ceva,",
  "atk-abh01a:2463_11": "diṭṭhisaṃyojanaavijjāsaṃyojanehi ca,",
  "atk-abh01a:2463_12": "sīlabbataparāmāsaavijjāsaṃyojanehi ca,",
  "atk-abh01a:2463_13": "avijjāsaṃyojanamatteneva ca saddhinti evaṃ catudhā ekato uppajjati.",
  "atk-abh01a:2463_14": "Paṭigho pana issāsaṃyojanaavijjāsaṃyojanehi ceva,",
  "atk-abh01a:2463_15": "macchariyasaṃyojanaavijjāsaṃyojanehi ca,",
  "atk-abh01a:2463_16": "avijjāsaṃyojanamatteneva ca saddhinti evaṃ tidhā ekato uppajjati.",
  "atk-abh01a:2463_17": "Māno bhavarāgāvijjāsaṃyojanehi saddhiṃ ekadhāva ekato uppajjati.",
  "atk-abh01a:2463_18": "Tathā vicikicchā.",
  "atk-abh01a:2463_19": "Sā hi avijjāsaṃyojanena saddhiṃ ekadhā uppajjati.",
  "atk-abh01a:2463_20": "Bhavarāgepi eseva nayoti.",
  "atk-abh01a:2463_21": "Evamettha dve tīṇi saṃyojanāni ekato uppajjanti.",
  "atk-abh01a:2464_0": "1511.",
  "atk-abh01a:2464_1": "Yaṃ panetaṃ nīvaraṇagocchake yattha dve tīṇi nīvaraṇāni ekato uppajjantīti vuttaṃ,",
  "atk-abh01a:2464_2": "tatthāpi aṭṭhadhā nīvaraṇānaṃ ekato uppatti veditabbā.",
  "atk-abh01a:2464_3": "Etesu hi kāmacchando duvidhā ekato uppajjati,",
  "atk-abh01a:2464_4": "byāpādo catudhā,",
  "atk-abh01a:2464_5": "uddhaccaṃ ekadhā.",
  "atk-abh01a:2464_6": "Tathā vicikicchā. Kathaṃ?",
  "atk-abh01a:2464_7": "Kāmacchando tāva asaṅkhārikacittesu uddhaccanīvaraṇaavijjānīvaraṇehi,",
  "atk-abh01a:2464_8": "sasaṅkhārikesu thinamiddhauddhaccaavijjānīvaraṇehi saddhiṃ duvidhā ekato uppajjati.",
  "atk-abh01a:2464_9": "Yaṃ panetaṃ dve tīṇīti vuttaṃ,",
  "atk-abh01a:2464_10": "taṃ heṭṭhimaparicchedavasena vuttaṃ.",
  "atk-abh01a:2464_11": "Tasmā catunnampi ekato uppajjatīti vacanaṃ yujjati eva.",
  "atk-abh01a:2464_12": "Byāpādo pana asaṅkhārikacitte uddhaccaavijjānīvaraṇehi,",
  "atk-abh01a:2464_13": "sasaṅkhārike thinamiddhauddhaccaavijjānīvaraṇehi,",
  "atk-abh01a:2464_14": "asaṅkhārikeyeva uddhaccakukkuccaavijjānīvaraṇehi,",
  "atk-abh01a:2464_15": "sasaṅkhārikeyeva thinamiddhauddhaccakukkuccaavijjānīvaraṇehi saddhinti catudhā ekato uppajjati.",
  "atk-abh01a:2464_16": "Uddhaccaṃ pana avijjānīvaraṇamattena saddhiṃ ekadhāva ekato uppajjati.",
  "atk-abh01a:2464_17": "Vicikicchuddhaccaavijjānīvaraṇehi saddhiṃ ekadhāva ekato uppajjati.",
  "atk-abh01a:2465_0": "1577.",
  "atk-abh01a:2465_1": "Yampidaṃ kilesagocchake yattha dve tayo kilesā ekato uppajjantīti vuttaṃ,",
  "atk-abh01a:2465_2": "tattha ‘dve kilesā aññehi,",
  "atk-abh01a:2465_3": "tayo vā kilesā aññehi kilesehi saddhiṃ uppajjantī’ti evamattho veditabbo. Kasmā?",
  "atk-abh01a:2465_4": "Dvinnaṃ tiṇṇaṃyeva vā ekato uppattiyā asambhavato.",
  "atk-abh01a:2466_0": "Tattha dasadhā kilesānaṃ ekato uppatti hoti.",
  "atk-abh01a:2466_1": "Ettha hi lobho chadhā ekato uppajjati.",
  "atk-abh01a:2466_2": "Paṭigho dvidhā.",
  "atk-abh01a:2466_3": "Tathā mohoti veditabbo. Kathaṃ?",
  "atk-abh01a:2466_4": "Lobho tāva asaṅkhārike diṭṭhivippayutte mohauddhaccaahirikānottappehi,",
  "atk-abh01a:2466_5": "sasaṅkhārike mohathinauddhaccaahirikānottappehi,",
  "atk-abh01a:2466_6": "asaṅkhārikeyeva mohamānuddhaccāhirikānottappehi,",
  "atk-abh01a:2466_7": "sasaṅkhārikeyeva mohamānathinauddhaccaahirikānottappehi,",
  "atk-abh01a:2466_8": "diṭṭhisampayutte pana asaṅkhārike mohauddhaccadiṭṭhiahirikānottappehi,",
  "atk-abh01a:2466_9": "sasaṅkhārike mohadiṭṭhithinauddhaccaahirikānottappehi saddhinti chadhā ekato uppajjati.",
  "atk-abh01a:2467_0": "Paṭigho pana asaṅkhārike mohauddhaccaahirikānottappehi,",
  "atk-abh01a:2467_1": "sasaṅkhārike mohathinauddhaccaahirikānottappehi saddhinti evaṃ dvidhā ekato uppajjati.",
  "atk-abh01a:2467_2": "Moho pana vicikicchāsampayutte vicikicchuddhaccaahirikānottappehi,",
  "atk-abh01a:2467_3": "uddhaccasampayutte uddhaccaahirikānottappehi saddhinti evaṃ dvidhā ekato uppajjati.",
  "atk-abh01a:2467_4": "Sesaṃ sabbattha uttānatthamevāti.",
  "atk-abh01a:2468_0": "Aṭṭhasāliniyā dhammasaṅgahaaṭṭhakathāya",
  "atk-abh01a:2469_0": "Aṭṭhakathākaṇḍavaṇṇanā niṭṭhitā.",
  "atk-abh01a:2470_0": "Nigamanakathā",
  "atk-abh01a:2471_0": "Ettāvatā ca –",
  "atk-abh01a:2472_0": "Cittaṃ rūpañca nikkhepaṃ, atthuddhāraṃ manoramaṃ;",
  "atk-abh01a:2473_0": "Yaṃ lokanātho bhājento, desesi dhammasaṅgaṇiṃ.",
  "atk-abh01a:2474_0": "Abhidhammassa saṅgayha, dhamme anavasesato;",
  "atk-abh01a:2475_0": "Ṭhitāya tassā āraddhā, yā mayā atthavaṇṇanā.",
  "atk-abh01a:2476_0": "Anākulānamatthānaṃ, sambhavā aṭṭhasālinī;",
  "atk-abh01a:2477_0": "Iti nāmena sā esā, sanniṭṭhānamupāgatā.",
  "atk-abh01a:2478_0": "Ekūnacattālīsāya, pāḷiyā bhāṇavārato;",
  "atk-abh01a:2479_0": "Ciraṭṭhitatthaṃ dhammassa, niṭṭhāpentena taṃ mayā.",
  "atk-abh01a:2480_0": "Yaṃ pattaṃ kusalaṃ tassa, ānubhāvena pāṇino;",
  "atk-abh01a:2481_0": "Sabbe saddhammarājassa, ñatvā dhammaṃ sukhāvahaṃ.",
  "atk-abh01a:2482_0": "Pāpuṇantu visuddhāya, sukhāya paṭipattiyā;",
  "atk-abh01a:2483_0": "Asokamanupāyāsaṃ, nibbānasukhamuttamaṃ.",
  "atk-abh01a:2484_0": "Ciraṃ tiṭṭhatu saddhammo, dhamme hontu sagāravā;",
  "atk-abh01a:2485_0": "Sabbepi sattā kālena, sammā devo pavassatu.",
  "atk-abh01a:2486_0": "Yathā rakkhiṃsu porāṇā, surājāno tathevimaṃ;",
  "atk-abh01a:2487_0": "Rājā rakkhatu dhammena, attanova pajaṃ pajanti.",
  "atk-abh01a:2488_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-abh01a:2488_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "atk-abh01a:2488_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-abh01a:2488_3": "vādīvarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite uttarimanussadhamme",
  "atk-abh01a:2488_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-abh01a:2488_5": "buddhaghosoti garūhi gahitanāmadheyyena therena katā ayaṃ aṭṭhasālinī nāma dhammasaṅgahaṭṭhakathā.",
  "atk-abh01a:2489_0": "Tāva tiṭṭhatu lokasmiṃ, lokanittharaṇesinaṃ;",
  "atk-abh01a:2490_0": "Dassentī kulaputtānaṃ, nayaṃ paññāvisuddhiyā.",
  "atk-abh01a:2491_0": "Yāva ‘buddho’ti nāmampi, suddhacittassa tādino;",
  "atk-abh01a:2492_0": "Lokamhi lokajeṭṭhassa, pavattati mahesinoti.",
  "atk-abh01a:2493_0": "Aṭṭhasālinī nāma",
  "atk-abh01a:2494_0": "Dhammasaṅgaha-aṭṭhakathā niṭṭhitā."
}