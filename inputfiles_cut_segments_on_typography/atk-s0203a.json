{
  "atk-s0203a:6_0": "Namo tassa bhagavato arahato sammāsambuddhassa",
  "atk-s0203a:7_0": "Majjhimanikāye",
  "atk-s0203a:9_0": "Uparipaṇṇāsa-aṭṭhakathā",
  "atk-s0203a:11_0": "1. Devadahavaggo",
  "atk-s0203a:12_0": "1. Devadahasuttavaṇṇanā",
  "atk-s0203a:13_0": "1.",
  "atk-s0203a:13_1": "Evaṃ me sutanti devadahasuttaṃ.",
  "atk-s0203a:13_2": "Tattha devadahaṃ nāmāti devā vuccanti rājāno,",
  "atk-s0203a:13_3": "tattha ca sakyarājūnaṃ maṅgalapokkharaṇī ahosi pāsādikā ārakkhasampannā,",
  "atk-s0203a:13_4": "sā devānaṃ dahattā “devadaha”nti paññāyittha.",
  "atk-s0203a:13_5": "Tadupādāya sopi nigamo devadahantveva saṅkhaṃ gato.",
  "atk-s0203a:13_6": "Bhagavā taṃ nigamaṃ nissāya lumbinivane viharati.",
  "atk-s0203a:13_7": "Sabbaṃ taṃ pubbekatahetūti pubbe katakammapaccayā.",
  "atk-s0203a:13_8": "Iminā kammavedanañca kiriyavedanañca paṭikkhipitvā ekaṃ vipākavedanameva sampaṭicchantīti dasseti.",
  "atk-s0203a:13_9": "Evaṃ vādino,",
  "atk-s0203a:13_10": "bhikkhave,",
  "atk-s0203a:13_11": "nigaṇṭhāti iminā pubbe aniyametvā vuttaṃ niyametvā dasseti.",
  "atk-s0203a:14_0": "Ahuvamheva mayanti idaṃ bhagavā tesaṃ ajānanabhāvaṃ jānantova kevalaṃ kalisāsanaṃ āropetukāmo pucchati.",
  "atk-s0203a:14_1": "Ye hi “mayaṃ ahuvamhā”tipi na jānanti,",
  "atk-s0203a:14_2": "te kathaṃ kammassa katabhāvaṃ vā akatabhāvaṃ vā jānissanti.",
  "atk-s0203a:14_3": "Uttaripucchāyapi eseva nayo.",
  "atk-s0203a:15_0": "2.",
  "atk-s0203a:15_1": "Evaṃ santeti cūḷadukkhakkhandhe mahānigaṇṭhassa vacane sacce santeti attho,",
  "atk-s0203a:15_2": "idha pana ettakassa ṭhānassa tumhākaṃ ajānanabhāve santeti attho.",
  "atk-s0203a:15_3": "Na kallanti na yuttaṃ.",
  "atk-s0203a:16_0": "3.",
  "atk-s0203a:16_1": "Gāḷhūpalepanenāti bahalūpalepanena,",
  "atk-s0203a:16_2": "punappunaṃ visarañjitena,",
  "atk-s0203a:16_3": "na pana khaliyā littena viya.",
  "atk-s0203a:16_4": "Esaniyāti esanisalākāya antamaso nantakavaṭṭiyāpi.",
  "atk-s0203a:16_5": "Eseyyāti gambhīraṃ vā uttānaṃ vāti vīmaṃseyya.",
  "atk-s0203a:16_6": "Agadaṅgāranti jhāmaharītakassa vā āmalakassa vā cuṇṇaṃ.",
  "atk-s0203a:16_7": "Odaheyyāti pakkhipeyya.",
  "atk-s0203a:16_8": "Arogotiādi māgaṇḍiyasutte vuttameva.",
  "atk-s0203a:17_0": "Evameva khoti ettha idaṃ opammasaṃsandanaṃ,",
  "atk-s0203a:17_1": "sallena viddhassa hi viddhakāle vedanāya pākaṭakālo viya imesaṃ “mayaṃ pubbe ahuvamhā vā no vā,",
  "atk-s0203a:17_2": "pāpakammaṃ akaramhā vā no vā,",
  "atk-s0203a:17_3": "evarūpaṃ vā pāpaṃ karamhā”ti jānanakālo siyā.",
  "atk-s0203a:17_4": "Vaṇamukhassa parikantanādīsu catūsu kālesu vedanāya pākaṭakālo viya “ettakaṃ vā no dukkhaṃ nijjiṇṇaṃ,",
  "atk-s0203a:17_5": "ettake vā nijjiṇṇe sabbameva dukkhaṃ nijjiṇṇaṃ bhavissati,",
  "atk-s0203a:17_6": "suddhante patiṭṭhitā nāma bhavissāmā”ti jānanakālo siyā.",
  "atk-s0203a:17_7": "Aparabhāge phāsubhāvajānanakālo viya diṭṭheva dhamme akusalānaṃ dhammānaṃ pahānāya kusalānaṃ dhammānaṃ upasampadāya jānanakālo siyā.",
  "atk-s0203a:17_8": "Evamettha ekāya upamāya tayo atthā,",
  "atk-s0203a:17_9": "catūhi upamāhi eko attho paridīpito.",
  "atk-s0203a:18_0": "4.",
  "atk-s0203a:18_1": "Ime pana tato ekampi na jānanti,",
  "atk-s0203a:18_2": "virajjhitvā gate salle aviddhova “viddhosi mayā”ti paccatthikassa vacanappamāṇeneva “viddhosmī”ti saññaṃ",
  "atk-s0203a:18_3": "uppādetvā dukkhappattapuriso viya kevalaṃ mahānigaṇṭhassa vacanappamāṇena sabbametaṃ saddahantā evaṃ",
  "atk-s0203a:18_4": "sallopamāya bhagavatā niggahitā paccāharituṃ asakkontā yathā nāma dubbalo sunakho migaṃ uṭṭhāpetvā sāmikassa",
  "atk-s0203a:18_5": "abhimukhaṃ karitvā attanā osakkati,",
  "atk-s0203a:18_6": "evaṃ mahānigaṇṭhassa matthake vādaṃ pakkhipantā nigaṇṭho,",
  "atk-s0203a:18_7": "āvusotiādīmāhaṃsu.",
  "atk-s0203a:19_0": "5.",
  "atk-s0203a:19_1": "Atha ne bhagavā sācariyake niggaṇhanto pañca kho imetiādimāha.",
  "atk-s0203a:19_2": "Tatrāyasmantānanti tesu pañcasu dhammesu āyasmantānaṃ.",
  "atk-s0203a:19_3": "Kā atītaṃse satthari saddhāti atītaṃsavādimhi satthari kā saddhā.",
  "atk-s0203a:19_4": "Yā atītavādaṃ saddahantānaṃ tumhākaṃ mahānigaṇṭhassa saddhā,",
  "atk-s0203a:19_5": "sā katamā?",
  "atk-s0203a:19_6": "Kiṃ bhūtatthā abhūtatthā,",
  "atk-s0203a:19_7": "bhūtavipākā abhūtavipākāti pucchati.",
  "atk-s0203a:19_8": "Sesapadesupi eseva nayo.",
  "atk-s0203a:19_9": "Sahadhammikanti sahetukaṃ sakāraṇaṃ.",
  "atk-s0203a:19_10": "Vādapaṭihāranti paccāgamanakavādaṃ.",
  "atk-s0203a:19_11": "Ettāvatā tesaṃ “apanetha saddhaṃ,",
  "atk-s0203a:19_12": "sabbadubbalā esā”ti saddhāchedakavādaṃ nāma dasseti.",
  "atk-s0203a:20_0": "6.",
  "atk-s0203a:20_1": "Avijjā aññāṇāti avijjāya aññāṇena.",
  "atk-s0203a:20_2": "Sammohāti sammohena.",
  "atk-s0203a:20_3": "Vipaccethāti viparītato saddahatha,",
  "atk-s0203a:20_4": "vipallāsaggāhaṃ vā gaṇhathāti attho.",
  "atk-s0203a:21_0": "7.",
  "atk-s0203a:21_1": "Diṭṭhadhammavedanīyanti imasmiṃyeva attabhāve vipākadāyakaṃ.",
  "atk-s0203a:21_2": "Upakkamenāti payogena.",
  "atk-s0203a:21_3": "Padhānenāti vīriyena.",
  "atk-s0203a:21_4": "Samparāyavedanīyanti dutiye vā tatiye vā attabhāve vipākadāyakaṃ.",
  "atk-s0203a:21_5": "Sukhavedanīyanti iṭṭhārammaṇavipākadāyakaṃ kusalakammaṃ.",
  "atk-s0203a:21_6": "Viparītaṃ dukkhavedanīyaṃ.",
  "atk-s0203a:21_7": "Paripakkavedanīyanti paripakke nipphanne attabhāve vedanīyaṃ,",
  "atk-s0203a:21_8": "diṭṭhadhammavedanīyassevetaṃ adhivacanaṃ.",
  "atk-s0203a:21_9": "Aparipakkavedanīyanti aparipakke attabhāve vedanīyaṃ,",
  "atk-s0203a:21_10": "samparāyavedanīyassevetaṃ adhivacanaṃ.",
  "atk-s0203a:21_11": "Evaṃ santepi ayamettha viseso –",
  "atk-s0203a:21_12": "yaṃ paṭhamavaye kataṃ paṭhamavaye vā majjhimavaye vā pacchimavaye vā vipākaṃ deti,",
  "atk-s0203a:21_13": "majjhimavaye kataṃ majjhimavaye vā pacchimavaye vā vipākaṃ deti,",
  "atk-s0203a:21_14": "pacchimavaye kataṃ tattheva vipākaṃ deti,",
  "atk-s0203a:21_15": "taṃ diṭṭhadhammavedanīyaṃ nāma.",
  "atk-s0203a:21_16": "Yaṃ pana sattadivasabbhantare vipākaṃ deti,",
  "atk-s0203a:21_17": "taṃ paripakkavedanīyaṃ nāma.",
  "atk-s0203a:21_18": "Taṃ kusalampi hoti akusalampi.",
  "atk-s0203a:22_0": "Tatrimāni vatthūni –",
  "atk-s0203a:22_1": "puṇṇo nāma kira duggatamanusso rājagahe sumanaseṭṭhiṃ nissāya vasati.",
  "atk-s0203a:22_2": "Tamenaṃ ekadivasaṃ nagaramhi nakkhatte saṅghuṭṭhe seṭṭhi āha –",
  "atk-s0203a:22_3": "“sace ajja kasissasi,",
  "atk-s0203a:22_4": "dve ca goṇe naṅgalañca labhissasi.",
  "atk-s0203a:22_5": "Kiṃ nakkhattaṃ kīḷissasi,",
  "atk-s0203a:22_6": "kasissasī”ti.",
  "atk-s0203a:22_7": "Kiṃ me nakkhattena,",
  "atk-s0203a:22_8": "kasissāmīti?",
  "atk-s0203a:22_9": "Tena hi ye goṇe icchasi,",
  "atk-s0203a:22_10": "te gahetvā kasāhīti.",
  "atk-s0203a:22_11": "So kasituṃ gato.",
  "atk-s0203a:22_12": "Taṃ divasaṃ sāriputtatthero nirodhā vuṭṭhāya “kassa saṅgahaṃ karomī”ti?",
  "atk-s0203a:22_13": "Āvajjanto puṇṇaṃ disvā pattacīvaraṃ ādāya tassa kasanaṭṭhānaṃ gato.",
  "atk-s0203a:22_14": "Puṇṇo kasiṃ ṭhapetvā therassa dantakaṭṭhaṃ datvā mukhodakaṃ adāsi.",
  "atk-s0203a:22_15": "Thero sarīraṃ paṭijaggitvā kammantassa avidūre nisīdi bhattābhihāraṃ olokento.",
  "atk-s0203a:22_16": "Athassa bhariyaṃ bhattaṃ āharantiṃ disvā antarāmaggeyeva attānaṃ dassesi.",
  "atk-s0203a:23_0": "Sā sāmikassa āhaṭabhattaṃ therassa patte pakkhipitvā puna gantvā aññaṃ bhattaṃ sampādetvā divā agamāsi.",
  "atk-s0203a:23_1": "Puṇṇo ekavāraṃ kasitvā nisīdi.",
  "atk-s0203a:23_2": "Sāpi bhattaṃ gahetvā āgacchantī āha –",
  "atk-s0203a:23_3": "“sāmi pātova te bhattaṃ āhariyittha,",
  "atk-s0203a:23_4": "antarāmagge pana sāriputtattheraṃ disvā taṃ tassa datvā aññaṃ pacitvā āharantiyā me ussūro jāto,",
  "atk-s0203a:23_5": "mā kujjhi sāmī”ti.",
  "atk-s0203a:23_6": "Bhaddakaṃ te bhadde kataṃ,",
  "atk-s0203a:23_7": "mayā therassa pātova dantakaṭṭhañca mukhodakañca dinnaṃ,",
  "atk-s0203a:23_8": "amhākaṃyevānena piṇḍapātopi paribhutto,",
  "atk-s0203a:23_9": "ajja therena katasamaṇadhammassa mayaṃ bhāgino jātāti cittaṃ pasādesi.",
  "atk-s0203a:23_10": "Ekavāraṃ kasitaṭṭhānaṃ suvaṇṇameva ahosi.",
  "atk-s0203a:23_11": "So bhuñjitvā kasitaṭṭhānaṃ olokento vijjotamānaṃ disvā uṭṭhāya yaṭṭhiyā paharitvā rattasuvaṇṇabhāvaṃ",
  "atk-s0203a:23_12": "jānitvā “rañño akathetvā paribhuñjituṃ na sakkā”ti gantvā rañño ārocesi.",
  "atk-s0203a:23_13": "Rājā taṃ sabbaṃ sakaṭehi āharāpetvā rājaṅgaṇe rāsiṃ kāretvā “kassimasmiṃ nagare ettakaṃ suvaṇṇaṃ atthī”ti pucchi.",
  "atk-s0203a:23_14": "Kassaci natthīti ca vutte seṭṭhiṭṭhānamassa adāsi.",
  "atk-s0203a:23_15": "So puṇṇaseṭṭhi nāma jāto.",
  "atk-s0203a:24_0": "Aparampi vatthu –",
  "atk-s0203a:24_1": "tasmiṃyeva rājagahe kāḷaveḷiyo nāma duggato atthi.",
  "atk-s0203a:24_2": "Tassa bhariyā paṇṇambilayāguṃ paci.",
  "atk-s0203a:24_3": "Mahākassapatthero nirodhā vuṭṭhāya “kassa saṅgahaṃ karomī”ti āvajjanto taṃ disvā gantvā gehadvāre aṭṭhāsi.",
  "atk-s0203a:24_4": "Sā pattaṃ gahetvā sabbaṃ tattha pakkhipitvā therassa adāsi,",
  "atk-s0203a:24_5": "thero vihāraṃ gantvā satthu upanāmesi.",
  "atk-s0203a:24_6": "Satthā attano yāpanamattaṃ gaṇhi,",
  "atk-s0203a:24_7": "sesaṃ pañcannaṃ bhikkhusatānaṃ pahosi.",
  "atk-s0203a:24_8": "Kāḷavaḷiyopi taṃ ṭhānaṃ patto cūḷakaṃ labhi.",
  "atk-s0203a:24_9": "Mahākassapo satthāraṃ kāḷavaḷiyassa vipākaṃ pucchi.",
  "atk-s0203a:24_10": "Satthā “ito sattame divase seṭṭhicchattaṃ labhissatī”ti āha.",
  "atk-s0203a:24_11": "Kāḷavaḷiyo taṃ kathaṃ sutvā gantvā bhariyāya ārocesi.",
  "atk-s0203a:25_0": "Tadā ca rājā nagaraṃ anusañcaranto bahinagare jīvasūle nisinnaṃ purisaṃ addasa.",
  "atk-s0203a:25_1": "Puriso rājānaṃ disvā uccāsaddaṃ akāsi “tumhākaṃ me bhuñjanabhattaṃ pahiṇatha devā”ti.",
  "atk-s0203a:25_2": "Rājā “pesessāmī”ti vatvā sāyamāsabhatte upanīte saritvā “imaṃ harituṃ samatthaṃ jānāthā”ti āha,",
  "atk-s0203a:25_3": "nagare sahassabhaṇḍikaṃ cāresuṃ.",
  "atk-s0203a:25_4": "Tatiyavāre kāḷavaḷiyassa bhariyā aggahesi.",
  "atk-s0203a:25_5": "Atha naṃ rañño dassesuṃ,",
  "atk-s0203a:25_6": "sā purisavesaṃ gahetvā pañcāvudhasannaddhā bhattapātiṃ gahetvā nagarā nikkhami.",
  "atk-s0203a:25_7": "Bahinagare tāle adhivattho dīghatālo nāma yakkho taṃ rukkhamūlena gacchantiṃ disvā “tiṭṭha tiṭṭha bhakkhosi me”ti āha.",
  "atk-s0203a:25_8": "Nāhaṃ tava bhakkho,",
  "atk-s0203a:25_9": "rājadūto ahanti.",
  "atk-s0203a:25_10": "Kattha gacchasīti.",
  "atk-s0203a:25_11": "Jīvasūle nisinnassa purisassa santikanti.",
  "atk-s0203a:25_12": "Mamapi ekaṃ sāsanaṃ harituṃ sakkhissasīti.",
  "atk-s0203a:25_13": "Āma sakkhissāmīti.",
  "atk-s0203a:25_14": "“Dīghatālassa bhariyā sumanadevarājadhītā kāḷī puttaṃ vijātā”ti āroceyyāsi.",
  "atk-s0203a:25_15": "Imasmiṃ tālamūle satta nidhikumbhiyo atthi,",
  "atk-s0203a:25_16": "tā tvaṃ gaṇheyyāsīti.",
  "atk-s0203a:25_17": "Sā “dīghatālassa bhariyā sumanadevarājadhītā kāḷī puttaṃ vijātā”ti ugghosentī agamāsi.",
  "atk-s0203a:26_0": "Sumanadevo yakkhasamāgame nisinno sutvā “eko manusso amhākaṃ piyapavattiṃ āharati,",
  "atk-s0203a:26_1": "pakkosatha na”nti sāsanaṃ sutvā pasanno “imassa rukkhassa parimaṇḍalacchāyāya pharaṇaṭṭhāne nidhikumbhiyo tuyhaṃ dammī”ti āha.",
  "atk-s0203a:26_2": "Jīvasūle nisinnapuriso bhattaṃ bhuñjitvā mukhapuñchanakāle itthiphassoti ñatvā cūḷāya ḍaṃsi,",
  "atk-s0203a:26_3": "sā asinā attano cūḷaṃ chinditvā rañño santikaṃyeva gatā.",
  "atk-s0203a:26_4": "Rājā bhattabhojitabhāvo kathaṃ jānitabboti?",
  "atk-s0203a:26_5": "Cūḷasaññāyāti vatvā rañño ācikkhitvā taṃ dhanaṃ āharāpesi.",
  "atk-s0203a:26_6": "Rājā aññassa ettakaṃ dhanaṃ nāma atthīti.",
  "atk-s0203a:26_7": "Natthi devāti.",
  "atk-s0203a:26_8": "Rājā tassā patiṃ tasmiṃ nagare dhanaseṭṭhiṃ akāsi.",
  "atk-s0203a:26_9": "Mallikāyapi deviyā vatthu kathetabbaṃ.",
  "atk-s0203a:26_10": "Imāni tāva kusalakamme vatthūni.",
  "atk-s0203a:27_0": "Nandamāṇavako pana uppalavaṇṇāya theriyā vippaṭipajji,",
  "atk-s0203a:27_1": "tassa mañcato uṭṭhāya nikkhamitvā gacchantassa mahāpathavī bhijjitvā okāsamadāsi,",
  "atk-s0203a:27_2": "tattheva mahānarakaṃ paviṭṭho.",
  "atk-s0203a:27_3": "Nandopi goghātako paṇṇāsa vassāni goghātakakammaṃ katvā ekadivasaṃ bhojanakāle maṃsaṃ alabhanto ekassa",
  "atk-s0203a:27_4": "jīvamānakagoṇassa jivhaṃ chinditvā aṅgāresu pacāpetvā khādituṃ āraddho.",
  "atk-s0203a:27_5": "Athassa jivhā mūle chijjitvā bhattapātiyaṃyeva patitā,",
  "atk-s0203a:27_6": "so viravanto kālaṃ katvā niraye nibbatti.",
  "atk-s0203a:27_7": "Nandopi yakkho aññena yakkhena saddhiṃ ākāsena gacchanto sāriputtattheraṃ navoropitehi kesehi rattibhāge",
  "atk-s0203a:27_8": "abbhokāse nisinnaṃ disvā sīse paharitukāmo itarassa yakkhassa ārocetvā tena vāriyamānopi pahāraṃ datvā",
  "atk-s0203a:27_9": "ḍayhāmi ḍayhāmīti viravanto tasmiṃyeva ṭhāne bhūmiṃ pavisitvā mahāniraye nibbattoti imāni akusalakamme vatthūni.",
  "atk-s0203a:28_0": "Yaṃ pana antamaso maraṇasantikepi kataṃ kammaṃ bhavantare vipākaṃ deti,",
  "atk-s0203a:28_1": "taṃ sabbaṃ samparāyavedanīyaṃ nāma.",
  "atk-s0203a:28_2": "Tattha yo aparihīnassa jhānassa vipāko nibbattissati,",
  "atk-s0203a:28_3": "so idha nibbattitavipākoti vutto.",
  "atk-s0203a:28_4": "Tassa mūlabhūtaṃ kammaṃ neva diṭṭhadhammavedanīyaṃ na samparāyavedanīyanti,",
  "atk-s0203a:28_5": "na vicāritaṃ,",
  "atk-s0203a:28_6": "kiñcāpi na vicāritaṃ,",
  "atk-s0203a:28_7": "samparāyavedanīyameva panetanti veditabbaṃ.",
  "atk-s0203a:28_8": "Yo paṭhamamaggādīnaṃ bhavantare phalasamāpattivipāko,",
  "atk-s0203a:28_9": "so idha nibbattitaguṇotveva vutto.",
  "atk-s0203a:28_10": "Kiñcāpi evaṃ vutto,",
  "atk-s0203a:28_11": "maggakammaṃ pana paripakkavedanīyanti veditabbaṃ.",
  "atk-s0203a:28_12": "Maggacetanāyeva hi sabbalahuṃ phaladāyikā anantaraphalattāti.",
  "atk-s0203a:29_0": "8.",
  "atk-s0203a:29_1": "Bahuvedanīyanti saññābhavūpagaṃ.",
  "atk-s0203a:29_2": "Appavedanīyanti asaññābhavūpagaṃ.",
  "atk-s0203a:29_3": "Savedanīyanti savipākaṃ kammaṃ.",
  "atk-s0203a:29_4": "Avedanīyanti avipākaṃ kammaṃ.",
  "atk-s0203a:29_5": "Evaṃ santeti imesaṃ diṭṭhadhammavedanīyādīnaṃ kammānaṃ upakkamena samparāyavedanīyādi bhāvakāraṇassa alābhe sati.",
  "atk-s0203a:29_6": "Aphaloti nipphalo niratthakoti.",
  "atk-s0203a:29_7": "Ettāvatā aniyyānikasāsane payogassa aphalataṃ dassetvā padhānacchedakavādo nāma dassitoti veditabbo.",
  "atk-s0203a:29_8": "Sahadhammikā vādānuvādāti parehi vuttakāraṇena sakāraṇā hutvā nigaṇṭhānaṃ vādā ca anuvādā ca.",
  "atk-s0203a:29_9": "Gārayhaṃ ṭhānaṃ āgacchantīti viññūhi garahitabbaṃ kāraṇaṃ āgacchanti.",
  "atk-s0203a:29_10": "“Vādānuppattā gārayhaṭṭhānā”tipi pāṭho.",
  "atk-s0203a:29_11": "Tassattho –",
  "atk-s0203a:29_12": "parehi vuttena kāraṇena sakāraṇā nigaṇṭhānaṃ vādaṃ anuppattā taṃ vādaṃ sosentā milāpentā dukkaṭakammakārinotiādayo dasa gārayhaṭṭhānā āgacchanti.",
  "atk-s0203a:30_0": "9.",
  "atk-s0203a:30_1": "Saṅgatibhāvahetūti niyatibhāvakāraṇā.",
  "atk-s0203a:30_2": "Pāpasaṅgatikāti pāpaniyatino.",
  "atk-s0203a:30_3": "Abhijātihetūti chaḷabhijātihetu.",
  "atk-s0203a:31_0": "10.",
  "atk-s0203a:31_1": "Evaṃ nigaṇṭhānaṃ upakkamassa aphalataṃ dassetvā idāni niyyānikasāsane upakkamassa vīriyassa ca saphalataṃ dassetuṃ kathañca,",
  "atk-s0203a:31_2": "bhikkhavetiādimāha.",
  "atk-s0203a:31_3": "Tattha anaddhabhūtanti anadhibhūtaṃ.",
  "atk-s0203a:31_4": "Dukkhena anadhibhūto nāma manussattabhāvo vuccati,",
  "atk-s0203a:31_5": "na taṃ addhabhāveti nābhibhavatīti attho.",
  "atk-s0203a:31_6": "Tampi nānappakārāya dukkarakārikāya payojento dukkhena addhabhāveti nāma.",
  "atk-s0203a:31_7": "Ye pana sāsane pabbajitvā āraññakā vā honti rukkhamūlikādayo vā,",
  "atk-s0203a:31_8": "te dukkhena na addhabhāventi nāma.",
  "atk-s0203a:31_9": "Niyyānikasāsanasmiñhi vīriyaṃ sammāvāyāmo nāma hoti.",
  "atk-s0203a:32_0": "Thero panāha –",
  "atk-s0203a:32_1": "yo issarakule nibbatto sattavassiko hutvā alaṅkatappaṭiyatto pituaṅke nisinno ghare bhattakiccaṃ katvā",
  "atk-s0203a:32_2": "nisinnena bhikkhusaṅghena anumodanāya kariyamānāya tisso sampattiyo dassetvā saccesu pakāsitesu arahattaṃ pāpuṇāti,",
  "atk-s0203a:32_3": "mātāpitūhi vā “pabbajissasi tātā”ti vutto “āma pabbajissāmī”ti vatvā nhāpetvā alaṅkaritvā vihāraṃ nīto",
  "atk-s0203a:32_4": "tacapañcakaṃ uggaṇhitvā nisinno kesesu ohāriyamānesu khuraggeyeva arahattaṃ pāpuṇāti,",
  "atk-s0203a:32_5": "navapabbajito vā pana manosilātelamakkhitena sīsena punadivase mātāpitūhi pesitaṃ kājabhattaṃ bhuñjitvā vihāre nisinnova arahattaṃ pāpuṇāti,",
  "atk-s0203a:32_6": "ayaṃ na dukkhena attānaṃ addhabhāveti nāma.",
  "atk-s0203a:32_7": "Ayaṃ pana ukkaṭṭhasakkāro.",
  "atk-s0203a:32_8": "Yo dāsikucchiyaṃ nibbatto antamaso rajatamuddikampi piḷandhitvā gorakapiyaṅgumattenāpi sarīraṃ vilimpetvā",
  "atk-s0203a:32_9": "“pabbājetha na”nti nīto khuragge vā punadivase vā arahattaṃ pāpuṇāti,",
  "atk-s0203a:32_10": "ayampi na anaddhabhūtaṃ attānaṃ dukkhena addhabhāveti nāma.",
  "atk-s0203a:33_0": "Dhammikaṃ sukhaṃ nāma saṅghato vā gaṇato vā uppannaṃ catupaccayasukhaṃ.",
  "atk-s0203a:33_1": "Anadhimucchitoti taṇhāmucchanāya amucchito.",
  "atk-s0203a:33_2": "Dhammikañhi sukhaṃ na pariccajāmīti na tattha gedho kātabbo.",
  "atk-s0203a:33_3": "Saṅghato hi uppannaṃ salākabhattaṃ vā vassāvāsikaṃ vā “idamatthaṃ eta”nti paricchinditvā saṅghamajjhe",
  "atk-s0203a:33_4": "bhikkhūnaṃ antare paribhuñjanto pattantare padumaṃ viya sīlasamādhivipassanāmaggaphalehi vaḍḍhati.",
  "atk-s0203a:33_5": "Imassāti paccuppannānaṃ pañcannaṃ khandhānaṃ mūlabhūtassa.",
  "atk-s0203a:33_6": "Dukkhanidānassāti taṇhāya.",
  "atk-s0203a:33_7": "Sā hi pañcakkhandhadukkhassa nidānaṃ.",
  "atk-s0203a:33_8": "Saṅkhāraṃ padahatoti sampayogavīriyaṃ karontassa.",
  "atk-s0203a:33_9": "Virāgo hotīti maggena virāgo hoti.",
  "atk-s0203a:33_10": "Idaṃ vuttaṃ hoti “saṅkhārapadhānena me imassa dukkhanidānassa virāgo hotī”ti evaṃ pajānātīti iminā sukhāpaṭipadā khippābhiññā kathitā.",
  "atk-s0203a:33_11": "Dutiyavārena tassa sampayogavīriyassa majjhattatākāro kathito.",
  "atk-s0203a:33_12": "So yassa hi khvāssāti ettha ayaṃ saṅkhepattho –",
  "atk-s0203a:33_13": "so puggalo yassa dukkhanidānassa saṅkhārapadhānena virāgo hoti,",
  "atk-s0203a:33_14": "saṅkhāraṃ tattha padahati,",
  "atk-s0203a:33_15": "maggapadhānena padahati.",
  "atk-s0203a:33_16": "Yassa pana dukkhanidānassa ajjhupekkhato upekkhaṃ bhāventassa virāgo hoti,",
  "atk-s0203a:33_17": "upekkhaṃ tattha bhāveti,",
  "atk-s0203a:33_18": "maggabhāvanāya bhāveti.",
  "atk-s0203a:33_19": "Tassāti tassa puggalassa.",
  "atk-s0203a:34_0": "11.",
  "atk-s0203a:34_1": "Paṭibaddhacittoti chandarāgena baddhacitto.",
  "atk-s0203a:34_2": "Tibbacchandoti bahalacchando.",
  "atk-s0203a:34_3": "Tibbāpekkhoti bahalapatthano.",
  "atk-s0203a:34_4": "Santiṭṭhantinti ekato tiṭṭhantiṃ.",
  "atk-s0203a:34_5": "Sañjagghantinti mahāhasitaṃ hasamānaṃ.",
  "atk-s0203a:34_6": "Saṃhasantinti sitaṃ kurumānaṃ.",
  "atk-s0203a:35_0": "Evameva kho,",
  "atk-s0203a:35_1": "bhikkhaveti ettha idaṃ opammavibhāvanaṃ –",
  "atk-s0203a:35_2": "eko hi puriso ekissā itthiyā sāratto ghāsacchādanamālālaṅkārādīni datvā ghare vāseti.",
  "atk-s0203a:35_3": "Sā taṃ aticaritvā aññaṃ sevati.",
  "atk-s0203a:35_4": "So “nūna ahaṃ assā anurūpaṃ sakkāraṃ na karomī”ti sakkāraṃ vaḍḍhesi.",
  "atk-s0203a:35_5": "Sā bhiyyosomattāya aticaratiyeva. So –",
  "atk-s0203a:35_6": "“ayaṃ sakkariyamānāpi aticarateva,",
  "atk-s0203a:35_7": "ghare me vasamānā anatthampi kareyya,",
  "atk-s0203a:35_8": "nīharāmi na”nti parisamajjhe alaṃvacanīyaṃ katvā “mā puna gehaṃ pāvisī”ti vissajjesi.",
  "atk-s0203a:35_9": "Sā kenaci upāyena tena saddhiṃ santhavaṃ kātuṃ asakkontī naṭanaccakādīhi saddhiṃ vicarati.",
  "atk-s0203a:35_10": "Tassa purisassa taṃ disvā neva uppajjati domanassaṃ,",
  "atk-s0203a:35_11": "somanassaṃ pana uppajjati.",
  "atk-s0203a:36_0": "Tattha purisassa itthiyā sārattakālo viya imassa bhikkhuno attabhāve ālayo.",
  "atk-s0203a:36_1": "Ghāsacchādanādīni datvā ghare vasāpanakālo viya attabhāvassa paṭijagganakālo.",
  "atk-s0203a:36_2": "Tassā aticaraṇakālo viya jaggiyamānasseva attabhāvassa pittapakopādīnaṃ vasena sābādhatā.",
  "atk-s0203a:36_3": "“Attano anurūpaṃ sakkāraṃ alabhantī aticaratī”ti sallakkhetvā sakkāravaḍḍhanaṃ viya “bhesajjaṃ alabhanto evaṃ hotī”ti sallakkhetvā bhesajjakaraṇakālo.",
  "atk-s0203a:36_4": "Sakkāre vaḍḍhitepi puna aticaraṇaṃ viya pittādīsu ekassa bhesajje kariyamāne sesānaṃ pakopavasena puna sābādhatā.",
  "atk-s0203a:36_5": "Parisamajjhe alaṃvacanīyaṃ katvā gehā nikkaḍḍhanaṃ viya “idāni te nāhaṃ dāso na kammakaro,",
  "atk-s0203a:36_6": "anamatagge saṃsāre taṃyeva upaṭṭhahanto vicariṃ,",
  "atk-s0203a:36_7": "ko me tayā attho,",
  "atk-s0203a:36_8": "chijja vā bhijja vā”ti tasmiṃ anapekkhataṃ āpajjitvā vīriyaṃ thiraṃ katvā maggena kilesasamugghātanaṃ.",
  "atk-s0203a:36_9": "Naṭanaccakādīhi naccamānaṃ vicarantiṃ disvā yathā tassa purisassa domanassaṃ na uppajjati,",
  "atk-s0203a:36_10": "somanassameva uppajjati,",
  "atk-s0203a:36_11": "evameva imassa bhikkhuno arahattaṃ pattassa pittapakopādīnaṃ vasena ābādhikaṃ attabhāvaṃ disvā domanassaṃ na uppajjati,",
  "atk-s0203a:36_12": "“muccissāmi vata khandhaparihāradukkhato”ti somanassameva uppajjatīti.",
  "atk-s0203a:36_13": "Ayaṃ pana upamā “paṭibaddhacittassa domanassaṃ uppajjati,",
  "atk-s0203a:36_14": "appaṭibaddhacittassa natthetanti ñatvā itthiyā chandarāgaṃ pajahati,",
  "atk-s0203a:36_15": "evamayaṃ bhikkhu saṅkhāraṃ vā padahantassa upekkhaṃ vā bhāventassa dukkhanidānaṃ pahīyati,",
  "atk-s0203a:36_16": "no aññathāti ñatvā tadubhayaṃ sampādento dukkhanidānaṃ pajahatī”ti etamatthaṃ vibhāvetuṃ āgatāti veditabbā.",
  "atk-s0203a:37_0": "12.",
  "atk-s0203a:37_1": "Yathā sukhaṃ kho me viharatoti yena sukhena viharituṃ icchāmi tena,",
  "atk-s0203a:37_2": "me viharato.",
  "atk-s0203a:37_3": "Padahatoti pesentassa.",
  "atk-s0203a:37_4": "Ettha ca yassa sukhā paṭipadā asappāyā,",
  "atk-s0203a:37_5": "sukhumacīvarāni dhārentassa pāsādike senāsane vasantassa cittaṃ vikkhipati,",
  "atk-s0203a:37_6": "dukkhā paṭipadā sappāyā,",
  "atk-s0203a:37_7": "chinnabhinnāni thūlacīvarāni dhārentassa susānarukkhamūlādīsu vasantassa cittaṃ ekaggaṃ hoti,",
  "atk-s0203a:37_8": "taṃ sandhāyetaṃ vuttaṃ.",
  "atk-s0203a:38_0": "Evameva khoti ettha idaṃ opammasaṃsandanaṃ,",
  "atk-s0203a:38_1": "usukāro viya hi jātijarāmaraṇabhīto yogī daṭṭhabbo,",
  "atk-s0203a:38_2": "vaṅkakuṭilajimhatejanaṃ viya vaṅkakuṭilajimhacittaṃ,",
  "atk-s0203a:38_3": "dve alātā viya kāyikacetasikavīriyaṃ,",
  "atk-s0203a:38_4": "tejanaṃ ujuṃ karontassa kañjikatelaṃ viya saddhā,",
  "atk-s0203a:38_5": "namanadaṇḍako viya lokuttaramaggo,",
  "atk-s0203a:38_6": "ussukārassa vaṅkakuṭilajimhatejanaṃ kañjikatelena sinehetvā alātesu tāpetvā namanadaṇḍakena ujukaraṇaṃ",
  "atk-s0203a:38_7": "viya imassa bhikkhuno vaṅkakuṭilajimhacittaṃ saddhāya sinehetvā kāyikacetasikavīriyena tāpetvā lokuttaramaggena",
  "atk-s0203a:38_8": "ujukaraṇaṃ,",
  "atk-s0203a:38_9": "usukārasseva evaṃ ujukatena tejanena sapattaṃ vijjhitvā sampattianubhavanaṃ viya imassa yogino tathā",
  "atk-s0203a:38_10": "ujukatena cittena kilesagaṇaṃ vijjhitvā pāsādike senāsane nirodhavaratalagatassa phalasamāpattisukhānubhavanaṃ",
  "atk-s0203a:38_11": "daṭṭhabbaṃ.",
  "atk-s0203a:38_12": "Idha tathāgato sukhāpaṭipadākhippābhiññabhikkhuno,",
  "atk-s0203a:38_13": "dukkhāpaṭipadādandhābhiññabhikkhuno ca paṭipattiyo kathitā,",
  "atk-s0203a:38_14": "itaresaṃ dvinnaṃ na kathitā,",
  "atk-s0203a:38_15": "tā kathetuṃ imaṃ desanaṃ ārabhi.",
  "atk-s0203a:38_16": "Imāsu vā dvīsu kathitāsu itarāpi kathitāva honti,",
  "atk-s0203a:38_17": "āgamanīyapaṭipadā pana na kathitā,",
  "atk-s0203a:38_18": "taṃ kathetuṃ imaṃ desanaṃ ārabhi.",
  "atk-s0203a:38_19": "Sahāgamanīyāpi vā paṭipadā kathitāva,",
  "atk-s0203a:38_20": "adassitaṃ pana ekaṃ buddhuppādaṃ dassetvā ekassa kulaputtassa nikkhamanadesanaṃ arahattena vinivaṭṭessāmīti dassetuṃ imaṃ desanaṃ ārabhi.",
  "atk-s0203a:38_21": "Sesaṃ sabbattha uttānamevāti.",
  "atk-s0203a:39_0": "Papañcasūdaniyā majjhimanikāyaṭṭhakathāya",
  "atk-s0203a:40_0": "Devadahasuttavaṇṇanā niṭṭhitā.",
  "atk-s0203a:41_0": "2. Pañcattayasuttavaṇṇanā",
  "atk-s0203a:42_0": "21.",
  "atk-s0203a:42_1": "Evaṃ me sutanti pañcattayasuttaṃ.",
  "atk-s0203a:42_2": "Tattha eketi ekacce.",
  "atk-s0203a:42_3": "Samaṇabrāhmaṇāti paribbajupagatabhāvena samaṇā jātiyā brāhmaṇā,",
  "atk-s0203a:42_4": "lokena vā samaṇāti ca brāhmaṇāti ca evaṃ sammatā.",
  "atk-s0203a:42_5": "Aparantaṃ kappetvā vikappetvā gaṇhantīti aparantakappikā.",
  "atk-s0203a:42_6": "Aparantakappo vā etesaṃ atthītipi aparantakappikā.",
  "atk-s0203a:42_7": "Ettha ca antoti “sakkāyo kho, āvuso,",
  "atk-s0203a:42_8": "eko anto”tiādīsu viya idha koṭṭhāso adhippeto.",
  "atk-s0203a:42_9": "Kappoti taṇhādiṭṭhiyo.",
  "atk-s0203a:42_10": "Vuttampi cetaṃ “kappoti uddānato dve kappā taṇhākappo ca diṭṭhikappo cā”ti.",
  "atk-s0203a:42_11": "Tasmā taṇhādiṭṭhivasena anāgataṃ khandhakoṭṭhāsaṃ kappetvā ṭhitāti aparantakappikāti evamettha attho daṭṭhabbo.",
  "atk-s0203a:42_12": "Tesaṃ evaṃ aparantaṃ kappetvā ṭhitānaṃ punappunaṃ uppajjanavasena aparantameva anugatā diṭṭhīti aparantānudiṭṭhino.",
  "atk-s0203a:42_13": "Te evaṃdiṭṭhino taṃ aparantaṃ ārabbha āgamma paṭicca aññampi janaṃ diṭṭhigatikaṃ karontā anekavihitāni adhivuttipadāni abhivadanti.",
  "atk-s0203a:42_14": "Anekavihitānīti anekavidhāni.",
  "atk-s0203a:42_15": "Adhivuttipadānīti adhivacanapadāni.",
  "atk-s0203a:42_16": "Atha vā bhūtamatthaṃ adhibhavitvā yathāsabhāvato aggahetvā vattanato adhivuttiyoti diṭṭhiyo vuccanti,",
  "atk-s0203a:42_17": "adhivuttīnaṃ padāni adhivuttipadāni,",
  "atk-s0203a:42_18": "diṭṭhidīpakāni vacanānīti attho.",
  "atk-s0203a:43_0": "Saññīti saññāsamaṅgī.",
  "atk-s0203a:43_1": "Arogoti nicco.",
  "atk-s0203a:43_2": "Ittheketi itthaṃ eke,",
  "atk-s0203a:43_3": "evameketi attho.",
  "atk-s0203a:43_4": "Iminā soḷasa saññīvādā kathitā,",
  "atk-s0203a:43_5": "asaññīti iminā aṭṭha asaññīvādā,",
  "atk-s0203a:43_6": "nevasaññīnāsaññīti iminā aṭṭha nevasaññīnāsaññīvādā,",
  "atk-s0203a:43_7": "sato vā pana sattassāti iminā satta ucchedavādā.",
  "atk-s0203a:43_8": "Tattha satoti vijjamānassa.",
  "atk-s0203a:43_9": "Ucchedanti upacchedaṃ.",
  "atk-s0203a:43_10": "Vināsanti adassanaṃ.",
  "atk-s0203a:43_11": "Vibhavanti bhavavigamaṃ.",
  "atk-s0203a:43_12": "Sabbānetāni aññamaññavevacanāneva.",
  "atk-s0203a:43_13": "Diṭṭhadhammanibbānaṃ vāti iminā pañca diṭṭhadhammanibbānavādā kathitā.",
  "atk-s0203a:43_14": "Tattha diṭṭhadhammoti paccakkhadhammo vuccati,",
  "atk-s0203a:43_15": "tattha tattha paṭiladdhaattabhāvassetaṃ adhivacanaṃ.",
  "atk-s0203a:43_16": "Diṭṭhadhamme nibbānaṃ diṭṭhadhammanibbānaṃ,",
  "atk-s0203a:43_17": "imasmiṃyeva attabhāve dukkhavūpasamanti attho.",
  "atk-s0203a:43_18": "Santaṃ vāti saññītiādivasena tīhākārehi santaṃ.",
  "atk-s0203a:43_19": "Tīṇi hontīti saññī attātiādīni santaattavasena ekaṃ,",
  "atk-s0203a:43_20": "itarāni dveti evaṃ tīṇi.",
  "atk-s0203a:44_0": "22.",
  "atk-s0203a:44_1": "Rūpiṃ vāti karajarūpena vā kasiṇarūpena vā rūpiṃ.",
  "atk-s0203a:44_2": "Tattha lābhī kasiṇarūpaṃ attāti gaṇhāti,",
  "atk-s0203a:44_3": "takkī ubhopi rūpāni gaṇhātiyeva.",
  "atk-s0203a:44_4": "Arūpinti arūpasamāpattinimittaṃ vā,",
  "atk-s0203a:44_5": "ṭhapetvā saññākkhandhaṃ sesaarūpadhamme vā attāti paññapentā lābhinopi takkikāpi evaṃ paññapenti.",
  "atk-s0203a:44_6": "Tatiyadiṭṭhi pana missakagāhavasena pavattā,",
  "atk-s0203a:44_7": "catutthā takkagāheneva.",
  "atk-s0203a:44_8": "Dutiyacatukke paṭhamadiṭṭhi samāpannakavārena kathitā,",
  "atk-s0203a:44_9": "dutiyadiṭṭhi asamāpannakavārena,",
  "atk-s0203a:44_10": "tatiyadiṭṭhi suppamattena vā sarāvamattena vā kasiṇaparikammavasena,",
  "atk-s0203a:44_11": "catutthadiṭṭhi vipulakasiṇavasena kathitāti veditabbā.",
  "atk-s0203a:45_0": "Etaṃ vā panekesaṃ upātivattatanti saññītipadena saṅkhepato vuttaṃ saññāsattakaṃ atikkantānanti attho.",
  "atk-s0203a:45_1": "Apare aṭṭhakanti vadanti.",
  "atk-s0203a:45_2": "Tadubhayaṃ parato āvibhavissati.",
  "atk-s0203a:45_3": "Ayaṃ panettha saṅkhepattho –",
  "atk-s0203a:45_4": "keci hi etā satta vā aṭṭha vā saññā samatikkamituṃ sakkonti,",
  "atk-s0203a:45_5": "keci pana na sakkonti.",
  "atk-s0203a:45_6": "Tattha ye sakkonti,",
  "atk-s0203a:45_7": "teva gahitā.",
  "atk-s0203a:45_8": "Tesaṃ pana ekesaṃ upātivattataṃ atikkamituṃ sakkontānaṃ yathāpi nāma gaṅgaṃ uttiṇṇesu manussesu eko dīghavāpiṃ gantvā tiṭṭheyya,",
  "atk-s0203a:45_9": "eko tato paraṃ mahāgāmaṃ;",
  "atk-s0203a:45_10": "evameva eke viññāṇañcāyatanaṃ appamāṇaṃ āneñjanti vatvā tiṭṭhanti,",
  "atk-s0203a:45_11": "eke ākiñcaññāyatanaṃ.",
  "atk-s0203a:45_12": "Tattha viññāṇañcāyatanaṃ tāva dassetuṃ viññāṇakasiṇameketi vuttaṃ.",
  "atk-s0203a:45_13": "Parato “ākiñcaññāyatanameke”ti vakkhati.",
  "atk-s0203a:45_14": "Tayidanti taṃ idaṃ diṭṭhigatañca diṭṭhipaccayañca diṭṭhārammaṇañca.",
  "atk-s0203a:45_15": "Tathāgato abhijānātīti.",
  "atk-s0203a:45_16": "Iminā paccayena idaṃ nāma dassanaṃ gahitanti abhivisiṭṭhena ñāṇena jānāti.",
  "atk-s0203a:46_0": "Idāni tadeva vitthārento ye kho te bhontotiādimāha.",
  "atk-s0203a:46_1": "Yā vā pana etāsaṃ saññānanti yā vā pana etāsaṃ “yadi rūpasaññāna”nti evaṃ vuttasaññānaṃ.",
  "atk-s0203a:46_2": "Parisuddhāti nirupakkilesā.",
  "atk-s0203a:46_3": "Paramāti uttamā.",
  "atk-s0203a:46_4": "Aggāti seṭṭhā.",
  "atk-s0203a:46_5": "Anuttariyā akkhāyatīti asadisā kathīyati.",
  "atk-s0203a:46_6": "Yadi rūpasaññānanti iminā catasso rūpāvacarasaññā kathitā.",
  "atk-s0203a:46_7": "Yadi arūpasaññānanti iminā ākāsānañcāyatanaviññāṇañcāyatanasaññā.",
  "atk-s0203a:46_8": "Itarehi pana dvīhi padehi samāpannakavāro ca asamāpannakavāro ca kathitoti evametā koṭṭhāsato aṭṭha,",
  "atk-s0203a:46_9": "atthato pana satta saññā honti.",
  "atk-s0203a:46_10": "Samāpannakavāro hi purimāhi chahisaṅgahitoyeva.",
  "atk-s0203a:46_11": "Tayidaṃ saṅkhatanti taṃ idaṃ sabbampi saññāgataṃ saddhiṃ diṭṭhigatena saṅkhataṃ paccayehi samāgantvā kataṃ.",
  "atk-s0203a:46_12": "Oḷārikanti saṅkhatattāva oḷārikaṃ.",
  "atk-s0203a:46_13": "Atthi kho pana saṅkhārānaṃ nirodhoti etesaṃ pana saṅkhatanti vuttānaṃ saṅkhārānaṃ nirodhasaṅkhātaṃ nibbānaṃ nāma atthi.",
  "atk-s0203a:46_14": "Atthetanti iti viditvāti taṃ kho pana nibbānaṃ “atthi eta”nti evaṃ jānitvā.",
  "atk-s0203a:46_15": "Tassa nissaraṇadassāvīti tassa saṅkhatassa nissaraṇadassī nibbānadassī.",
  "atk-s0203a:46_16": "Tathāgato tadupātivattoti taṃ saṅkhataṃ atikkanto samatikkantoti attho.",
  "atk-s0203a:47_0": "23.",
  "atk-s0203a:47_1": "Tatrāti tesu aṭṭhasu asaññīvādesu.",
  "atk-s0203a:47_2": "Rūpiṃ vātiādīni saññīvāde vuttanayeneva veditabbāni.",
  "atk-s0203a:47_3": "Ayañca yasmā asaññīvādo,",
  "atk-s0203a:47_4": "tasmā idha dutiyacatukkaṃ na vuttaṃ.",
  "atk-s0203a:47_5": "Paṭikkosantīti paṭibāhanti paṭisedhenti.",
  "atk-s0203a:47_6": "Saññā rogotiādīsu ābādhaṭṭhena rogo,",
  "atk-s0203a:47_7": "sadosaṭṭhena gaṇḍo,",
  "atk-s0203a:47_8": "anupaviṭṭhaṭṭhena sallaṃ.",
  "atk-s0203a:47_9": "Āgatiṃ vā gatiṃ vātiādīsu paṭisandhivasena āgatiṃ,",
  "atk-s0203a:47_10": "cutivasena gatiṃ,",
  "atk-s0203a:47_11": "cavanavasena cutiṃ,",
  "atk-s0203a:47_12": "upapajjanavasena upapattiṃ,",
  "atk-s0203a:47_13": "punappunaṃ uppajjitvā aparāparaṃ vaḍḍhanavasena vuḍḍhiṃ virūḷhiṃ vepullaṃ.",
  "atk-s0203a:47_14": "Kāmañca catuvokārabhave rūpaṃ vināpi viññāṇassa pavatti atthi,",
  "atk-s0203a:47_15": "sese pana tayo khandhe vinā natthi.",
  "atk-s0203a:47_16": "Ayaṃ pana pañho pañcavokārabhavavasena kathito.",
  "atk-s0203a:47_17": "Pañcavokāre hi ettake khandhe vinā viññāṇassa pavatti nāma natthi.",
  "atk-s0203a:47_18": "Vitaṇḍavādī panettha “aññatra rūpātiādivacanato arūpabhavepi rūpaṃ,",
  "atk-s0203a:47_19": "asaññābhave ca viññāṇaṃ atthi,",
  "atk-s0203a:47_20": "tathā nirodhasamāpannassā”ti vadati.",
  "atk-s0203a:47_21": "So vattabbo –",
  "atk-s0203a:47_22": "byañjanacchāyāya ce atthaṃ paṭibāhasi,",
  "atk-s0203a:47_23": "āgatiṃ vātiādivacanato taṃ viññāṇaṃ pakkhidvipadacatuppadā viya uppatitvāpi gacchati,",
  "atk-s0203a:47_24": "padasāpi gacchati,",
  "atk-s0203a:47_25": "govisāṇavalliādīni viya ca vaḍḍhatīti āpajjati.",
  "atk-s0203a:47_26": "Ye ca bhagavatā anekasatesu suttesu tayo bhavā vuttā,",
  "atk-s0203a:47_27": "te arūpabhavassa abhāvā dveva āpajjanti.",
  "atk-s0203a:47_28": "Tasmā mā evaṃ avaca,",
  "atk-s0203a:47_29": "yathā vuttamatthaṃ dhārehīti.",
  "atk-s0203a:48_0": "24.",
  "atk-s0203a:48_1": "Tatrāti aṭṭhasu nevasaññīnāsaññīvādesu bhummaṃ.",
  "atk-s0203a:48_2": "Idhāpi rūpiṃ vātiādīni vuttanayeneva veditabbāni.",
  "atk-s0203a:48_3": "Asaññā sammohoti nissaññabhāvo nāmesa sammohaṭṭhānaṃ.",
  "atk-s0203a:48_4": "Yo hi kiñci na jānāti,",
  "atk-s0203a:48_5": "taṃ asaññī esoti vadanti.",
  "atk-s0203a:48_6": "Diṭṭhasutamutaviññātabbasaṅkhāramattenāti diṭṭhaviññātabbamattena sutaviññātabbamattena mutaviññātabbamattena.",
  "atk-s0203a:48_7": "Ettha ca vijānātīti viññātabbaṃ,",
  "atk-s0203a:48_8": "diṭṭhasutamutaviññātabbamattena pañcadvārikasaññāpavattimattenāti ayañhi ettha attho.",
  "atk-s0203a:48_9": "Saṅkhāramattenāti oḷārikasaṅkhārapavattimattenāti attho.",
  "atk-s0203a:48_10": "Etassa āyatanassāti etassa nevasaññānāsaññāyatanassa.",
  "atk-s0203a:48_11": "Upasampadanti paṭilābhaṃ.",
  "atk-s0203a:48_12": "Byasanaṃ hetanti vināso hesa,",
  "atk-s0203a:48_13": "vuṭṭhānaṃ hetanti attho.",
  "atk-s0203a:48_14": "Pañcadvārikasaññāpavattañhi oḷārikasaṅkhārapavattaṃ vā appavattaṃ katvā taṃ samāpajjitabbaṃ.",
  "atk-s0203a:48_15": "Tassa pana pavattena tato vuṭṭhānaṃ hotīti dasseti.",
  "atk-s0203a:48_16": "Saṅkhārasamāpattipattabbamakkhāyatīti oḷārikasaṅkhārapavattiyā pattabbanti na akkhāyati.",
  "atk-s0203a:48_17": "Saṅkhārāvasesasamāpattipattabbanti saṅkhārānaṃyeva avasesā bhāvanāvasena sabbasukhumabhāvaṃ pattā saṅkhārā,",
  "atk-s0203a:48_18": "tesaṃ pavattiyā etaṃ pattabbanti attho.",
  "atk-s0203a:48_19": "Evarūpesu hi saṅkhāresu pavattesu etaṃ pattabbaṃ nāma hoti.",
  "atk-s0203a:48_20": "Tayidanti taṃ idaṃ etaṃ sukhumampi samānaṃ saṅkhataṃ saṅkhatattā ca oḷārikaṃ.",
  "atk-s0203a:49_0": "25.",
  "atk-s0203a:49_1": "Tatrāti sattasu ucchedavādesu bhummaṃ.",
  "atk-s0203a:49_2": "Uddhaṃ saranti uddhaṃ vuccati anāgatasaṃsāravādo,",
  "atk-s0203a:49_3": "anāgataṃ saṃsāravādaṃ sarantīti attho.",
  "atk-s0203a:49_4": "Āsattiṃyeva abhivadanti lagganakaṃyeva vadanti.",
  "atk-s0203a:49_5": "“Āsatta”ntipi pāṭho,",
  "atk-s0203a:49_6": "taṇhaṃyeva vadantīti attho.",
  "atk-s0203a:49_7": "Iti pecca bhavissāmāti evaṃ pecca bhavissāma.",
  "atk-s0203a:49_8": "Khattiyā bhavissāma,",
  "atk-s0203a:49_9": "brāhmaṇā bhavissāmāti evamettha nayo netabbo.",
  "atk-s0203a:49_10": "Vāṇijūpamā maññeti vāṇijūpamā viya vāṇijapaṭibhāgā vāṇijasadisā mayhaṃ upaṭṭhahanti.",
  "atk-s0203a:49_11": "Sakkāyabhayāti sakkāyassa bhayā.",
  "atk-s0203a:49_12": "Te hi yatheva “cattāro kho, mahārāja,",
  "atk-s0203a:49_13": "abhayassa bhāyanti.",
  "atk-s0203a:49_14": "Katame cattāro?",
  "atk-s0203a:49_15": "Gaṇḍuppādo kho, mahārāja,",
  "atk-s0203a:49_16": "bhayā pathaviṃ na khādati ‘mā pathavī khiyī’ti,",
  "atk-s0203a:49_17": "konto kho, mahārāja,",
  "atk-s0203a:49_18": "ekapādena tiṭṭhati ‘mā pathavī osīdī’ti, kikī kho, mahārāja,",
  "atk-s0203a:49_19": "uttānā seti ‘mā ambhā undriyī’ti,",
  "atk-s0203a:49_20": "brāhmaṇadhammiko kho, mahārāja,",
  "atk-s0203a:49_21": "brahmacariyaṃ na carati ‘mā loko ucchijjī’ti ime cattāro abhayassa bhāyanti,",
  "atk-s0203a:49_22": "evaṃ sakkāyassa bhāyanti”.",
  "atk-s0203a:49_23": "Sakkāyaparijegucchāti tameva tebhūmakasaṅkhātaṃ sakkāyaṃ parijigucchamānā.",
  "atk-s0203a:49_24": "Sā gaddulabaddhoti daṇḍake rajjuṃ pavesetvā baddhasunakho.",
  "atk-s0203a:49_25": "Evamevimeti ettha daḷhatthambho viya khīlo viya ca tebhūmakadhammasaṅkhāto sakkāyo daṭṭhabbo,",
  "atk-s0203a:49_26": "sā viya diṭṭhigatiko,",
  "atk-s0203a:49_27": "daṇḍako viya diṭṭhi,",
  "atk-s0203a:49_28": "rajju viya taṇhā,",
  "atk-s0203a:49_29": "gaddulena bandhitvā thambhe vā khīle vā upanibaddhasunakhassa attano dhammatāya chinditvā gantuṃ asamatthassa",
  "atk-s0203a:49_30": "anuparidhāvanaṃ viya diṭṭhigatikassa diṭṭhidaṇḍake pavesitāya taṇhārajjuyā bandhitvā sakkāye upanibaddhassa",
  "atk-s0203a:49_31": "anuparidhāvanaṃ veditabbaṃ.",
  "atk-s0203a:50_0": "26.",
  "atk-s0203a:50_1": "Imāneva pañcāyatanānīti imāneva pañca kāraṇāni.",
  "atk-s0203a:50_2": "Iti mātikaṃ ṭhapentenapi pañceva ṭhapitāni,",
  "atk-s0203a:50_3": "nigamentenapi pañceva nigamitāni,",
  "atk-s0203a:50_4": "bhājentena pana cattāri bhājitāni.",
  "atk-s0203a:50_5": "Diṭṭhadhammanibbānaṃ kuhiṃ paviṭṭhanti.",
  "atk-s0203a:50_6": "Ekattanānattavasena dvīsu padesu paviṭṭhanti veditabbaṃ.",
  "atk-s0203a:51_0": "27.",
  "atk-s0203a:51_1": "Evañca catucattālīsa aparantakappike dassetvā idāni aṭṭhārasa pubbantakappike dassetuṃ santi,",
  "atk-s0203a:51_2": "bhikkhavetiādimāha.",
  "atk-s0203a:51_3": "Tattha atītakoṭṭhāsasaṅkhātaṃ pubbantaṃ kappetvā vikappetvā gaṇhantīti pubbantakappikā.",
  "atk-s0203a:51_4": "Pubbantakappo vā etesaṃ atthīti pubbantakappikā.",
  "atk-s0203a:51_5": "Evaṃ sesampi pubbe vuttappakāraṃ vuttanayeneva veditabbaṃ.",
  "atk-s0203a:51_6": "Sassato attā ca loko cāti rūpādīsu aññataraṃ attāti ca lokoti ca gahetvā sassato amaro nicco dhuvoti abhivadanti.",
  "atk-s0203a:51_7": "Yathāha “rūpaṃ attā ceva loko ca sassato cāti attānañca lokañca paññapentī”ti vitthāro.",
  "atk-s0203a:51_8": "Asassatādīsupi eseva nayo.",
  "atk-s0203a:51_9": "Ettha ca paṭhamavādena cattāro sassatavādā vuttā,",
  "atk-s0203a:51_10": "dutiyavādena satta ucchedavādā.",
  "atk-s0203a:52_0": "Nanu cete heṭṭhā āgatā,",
  "atk-s0203a:52_1": "idha kasmā puna gahitāti.",
  "atk-s0203a:52_2": "Heṭṭhā tattha tattha mato tattha tattheva ucchijjatīti dassanatthaṃ āgatā.",
  "atk-s0203a:52_3": "Idha pana pubbenivāsalābhī diṭṭhigatiko atītaṃ passati,",
  "atk-s0203a:52_4": "na anāgataṃ,",
  "atk-s0203a:52_5": "tassa evaṃ hoti “pubbantato āgato attā idheva ucchijjati,",
  "atk-s0203a:52_6": "ito paraṃ na gacchatī”ti imassatthassa dassanatthaṃ gahitā.",
  "atk-s0203a:52_7": "Tatiyavādena cattāro ekaccasassatavādā vuttā,",
  "atk-s0203a:52_8": "catutthavādena cattāro amarāvikkhepikā vuttā.",
  "atk-s0203a:52_9": "Antavāti sapariyanto paricchinno parivaṭumo.",
  "atk-s0203a:52_10": "Avaḍḍhitakasiṇassa taṃ kasiṇaṃ attāti ca lokoti ca gahetvā evaṃ hoti.",
  "atk-s0203a:52_11": "Dutiyavādo vaḍḍhitakasiṇassa vasena vutto,",
  "atk-s0203a:52_12": "tatiyavādo tiriyaṃ vaḍḍhetvā uddhamadho avaḍḍhitakasiṇassa,",
  "atk-s0203a:52_13": "catutthavādo takkivasena vutto.",
  "atk-s0203a:52_14": "Anantaracatukkaṃ heṭṭhā vuttanayameva.",
  "atk-s0203a:53_0": "Ekantasukhīti nirantarasukhī.",
  "atk-s0203a:53_1": "Ayaṃ diṭṭhi lābhījātissaratakkīnaṃ vasena uppajjati.",
  "atk-s0203a:53_2": "Lābhino hi pubbenivāsañāṇena khattiyādikule ekantasukhameva attano jātiṃ anussarantassa evaṃ diṭṭhi uppajjati.",
  "atk-s0203a:53_3": "Tathā jātissarassa paccuppannaṃ sukhamanubhavato atītāsu sattasu jātīsu tādisameva attabhāvaṃ anussarantassa.",
  "atk-s0203a:53_4": "Takkissa pana idha sukhasamaṅgino “atītepāhaṃ evameva ahosi”nti takkeneva uppajjati.",
  "atk-s0203a:54_0": "Ekantadukkhīti ayaṃ diṭṭhi lābhino nuppajjati.",
  "atk-s0203a:54_1": "So hi ekanteneva idha jhānasukhena sukhī hoti.",
  "atk-s0203a:54_2": "Idha dukkhena phuṭṭhassa pana jātissarassa takkisseva ca sā uppajjati.",
  "atk-s0203a:54_3": "Tatiyā idha vokiṇṇasukhadukkhānaṃ sabbesampi tesaṃ uppajjati,",
  "atk-s0203a:54_4": "tathā catutthā diṭṭhi.",
  "atk-s0203a:54_5": "Lābhino hi idāni catutthajjhānavasena adukkhamasukhassa,",
  "atk-s0203a:54_6": "pubbe catutthajjhānikameva brahmalokaṃ anussarantassa.",
  "atk-s0203a:54_7": "Jātissarassāpi paccuppanne majjhattassa,",
  "atk-s0203a:54_8": "anussarantassāpi majjhattabhūtaṭṭhānameva anussarantassa,",
  "atk-s0203a:54_9": "takkinopi paccuppanne majjhattassa,",
  "atk-s0203a:54_10": "atītepi evaṃ bhavissatīti takkeneva gaṇhantassa esā diṭṭhi uppajjati.",
  "atk-s0203a:54_11": "Ettāvatā cattāro sassatavādā,",
  "atk-s0203a:54_12": "cattāro ekaccasassatikā,",
  "atk-s0203a:54_13": "cattāro antānantikā,",
  "atk-s0203a:54_14": "cattāro amarāvikkhepikā,",
  "atk-s0203a:54_15": "dve adhicca-",
  "atk-s0203a:54_16": "samuppannikāti aṭṭhārasapi pubbantakappikā kathitā honti.",
  "atk-s0203a:55_0": "28.",
  "atk-s0203a:55_1": "Idāni diṭṭhuddhāraṃ uddharanto tatra,",
  "atk-s0203a:55_2": "bhikkhavetiādimāha.",
  "atk-s0203a:55_3": "Tattha paccattaṃyeva ñāṇanti paccakkhañāṇaṃ.",
  "atk-s0203a:55_4": "Parisuddhanti nirupakkilesaṃ.",
  "atk-s0203a:55_5": "Pariyodātanti pabhassaraṃ.",
  "atk-s0203a:55_6": "Sabbapadehi vipassanāñāṇaṃyeva kathitaṃ.",
  "atk-s0203a:55_7": "Saddhādayo hi pañca dhammā bāhirasamayasmimpi honti,",
  "atk-s0203a:55_8": "vipassanāñāṇaṃ sāsanasmiṃyeva.",
  "atk-s0203a:55_9": "Tattha ñāṇabhāgamattameva pariyodapentīti mayamidaṃ jānāmāti evaṃ tattha ñāṇakoṭṭhāsaṃ otārentiyeva.",
  "atk-s0203a:55_10": "Upādānamakkhāyatīti na taṃ ñāṇaṃ,",
  "atk-s0203a:55_11": "micchādassanaṃ nāmetaṃ,",
  "atk-s0203a:55_12": "tasmā tadapi tesaṃ bhavantānaṃ diṭṭhupādānaṃ akkhāyatīti attho.",
  "atk-s0203a:55_13": "Athāpi taṃ jānanamattalakkhaṇattā ñāṇabhāgamattameva,",
  "atk-s0203a:55_14": "tathāpi tassa dassanassa anupātivattanato upādānapaccayato ca upādānameva.",
  "atk-s0203a:55_15": "Tadupātivattoti taṃ diṭṭhiṃ atikkanto.",
  "atk-s0203a:55_16": "Ettāvatā cattāro sassatavādā,",
  "atk-s0203a:55_17": "cattāro ekaccasassatikā,",
  "atk-s0203a:55_18": "cattāro antānantikā,",
  "atk-s0203a:55_19": "cattāro amarāvikkhepikā,",
  "atk-s0203a:55_20": "dve adhiccasamuppannikā,",
  "atk-s0203a:55_21": "soḷasa saññīvādā,",
  "atk-s0203a:55_22": "aṭṭha asaññīvādā,",
  "atk-s0203a:55_23": "aṭṭha nevasaññīnāsaññīvādā,",
  "atk-s0203a:55_24": "satta ucchedavādā,",
  "atk-s0203a:55_25": "pañca diṭṭhadhammanibbānavādāti brahmajāle āgatā dvāsaṭṭhipi diṭṭhiyo kathitā honti.",
  "atk-s0203a:55_26": "Brahmajāle pana kathite idaṃ suttaṃ akathitameva hoti. Kasmā?",
  "atk-s0203a:55_27": "Idha tato atirekāya sakkāyadiṭṭhiyā āgatattā.",
  "atk-s0203a:55_28": "Imasmiṃ pana kathite brahmajālaṃ kathitameva hoti.",
  "atk-s0203a:56_0": "30.",
  "atk-s0203a:56_1": "Idāni imā dvāsaṭṭhi diṭṭhiyo uppajjamānā sakkāyadiṭṭhipamukheneva uppajjantīti dassetuṃ idha,",
  "atk-s0203a:56_2": "bhikkhave,",
  "atk-s0203a:56_3": "ekaccotiādimāha.",
  "atk-s0203a:56_4": "Tattha paṭinissaggāti pariccāgena.",
  "atk-s0203a:56_5": "Kāmasaṃyojanānaṃ anadhiṭṭhānāti pañcakāmaguṇataṇhānaṃ nissaṭṭhattā.",
  "atk-s0203a:56_6": "Pavivekaṃ pītinti sappītikajjhānadvayapītiṃ.",
  "atk-s0203a:56_7": "Nirujjhatīti jhānanirodhena nirujjhati.",
  "atk-s0203a:56_8": "Samāpattito pana vuṭṭhitassa niruddhā nāma hoti.",
  "atk-s0203a:56_9": "Yatheva hi “adukkhamasukhāya vedanāya nirodhā uppajjati nirāmisaṃ sukhaṃ,",
  "atk-s0203a:56_10": "nirāmisasukhassa nirodhā uppajjati adukkhamasukhā vedanā”ti ettha na ayamattho hoti –",
  "atk-s0203a:56_11": "catutthajjhānanirodhā tatiyajjhānaṃ upasampajja viharatīti.",
  "atk-s0203a:56_12": "Ayaṃ panettha attho –",
  "atk-s0203a:56_13": "catutthajjhānā vuṭṭhāya tatiyaṃ jhānaṃ samāpajjati,",
  "atk-s0203a:56_14": "tatiyajjhānā vuṭṭhāya catutthaṃ jhānaṃ samāpajjatīti,",
  "atk-s0203a:56_15": "evaṃsampadamidaṃ veditabbaṃ.",
  "atk-s0203a:56_16": "Uppajjati domanassanti hīnajjhānapariyādānakadomanassaṃ.",
  "atk-s0203a:56_17": "Samāpattito vuṭṭhitacittassa pana kammanīyabhāvo kathito.",
  "atk-s0203a:57_0": "Pavivekā pītīti sā eva jhānadvayapīti.",
  "atk-s0203a:57_1": "Yaṃ chāyā jahatīti yaṃ ṭhānaṃ chāyā jahati.",
  "atk-s0203a:57_2": "Kiṃ vuttaṃ hoti?",
  "atk-s0203a:57_3": "Yasmiṃ ṭhāne chāyā atthi,",
  "atk-s0203a:57_4": "tasmiṃ ātapo natthi.",
  "atk-s0203a:57_5": "Yasmiṃ ātapo atthi,",
  "atk-s0203a:57_6": "tasmiṃ chāyā natthīti.",
  "atk-s0203a:58_0": "31. Nirāmisaṃ sukhanti tatiyajjhānasukhaṃ.",
  "atk-s0203a:59_0": "32. Adukkhamasukhanti catutthajjhānavedanaṃ.",
  "atk-s0203a:60_0": "33.",
  "atk-s0203a:60_1": "Anupādānohamasmīti niggahaṇo ahamasmi.",
  "atk-s0203a:60_2": "Nibbānasappāyanti nibbānassa sappāyaṃ upakārabhūtaṃ.",
  "atk-s0203a:60_3": "Nanu ca maggadassanaṃ nāma sabbattha nikantiyā sukkhāpitāya uppajjati,",
  "atk-s0203a:60_4": "kathametaṃ nibbānassa upakārapaṭipadā nāma jātanti,",
  "atk-s0203a:60_5": "sabbattha anupādiyanavasena aggaṇhanavasena upakārapaṭipadā nāma jātaṃ.",
  "atk-s0203a:60_6": "Abhivadatīti abhimānena upavadati.",
  "atk-s0203a:60_7": "Pubbantānudiṭṭhinti aṭṭhārasavidhampi pubbantānudiṭṭhiṃ.",
  "atk-s0203a:60_8": "Aparantānudiṭṭhinti catucattārīsavidhampi aparantānudiṭṭhiṃ.",
  "atk-s0203a:60_9": "Upādānamakkhāyatīti ahamasmīti gahaṇassa sakkāyadiṭṭhipariyāpannattā diṭṭhupādānaṃ akkhāyati.",
  "atk-s0203a:61_0": "Santivarapadanti vūpasantakilesattā santaṃ uttamapadaṃ.",
  "atk-s0203a:61_1": "Channaṃ phassāyatanānanti bhagavatā “yattha cakkhu ca nirujjhati rūpasaññā ca nirujjhati so āyatano veditabbo”ti",
  "atk-s0203a:61_2": "ettha dvinnaṃ āyatanānaṃ paṭikkhepena nibbānaṃ dassitaṃ.",
  "atk-s0203a:62_0": "“Yattha āpo ca pathavī, tejo vāyo na gādhati;",
  "atk-s0203a:63_0": "Ato sarā nivattanti, ettha vaṭṭaṃ na vattati;",
  "atk-s0203a:64_0": "Ettha nāmañca rūpañca, asesaṃ uparujjhatī”ti. –",
  "atk-s0203a:65_0": "Ettha pana saṅkhārapaṭikkhepena nibbānaṃ dassitaṃ.",
  "atk-s0203a:66_0": "“Kattha āpo ca pathavī, tejo vāyo na gādhati;",
  "atk-s0203a:67_0": "Kattha dīghañca rassañca, aṇuṃ thūlaṃ subhāsubhaṃ;",
  "atk-s0203a:68_0": "Kattha nāmañca rūpañca, asesaṃ uparujjhatī”ti. ;",
  "atk-s0203a:69_0": "Tatra veyyākaraṇaṃ bhavati –",
  "atk-s0203a:70_0": "“Viññāṇaṃ anidassanaṃ, anantaṃ sabbato pabha”nti –",
  "atk-s0203a:71_0": "Ettha saṅkhārapaṭikkhepena nibbānaṃ dassitaṃ.",
  "atk-s0203a:71_1": "Imasmiṃ pana sutte chaāyatanapaṭikkhepena dassitaṃ.",
  "atk-s0203a:71_2": "Aññattha ca anupādāvimokkhoti nibbānameva dassitaṃ,",
  "atk-s0203a:71_3": "idha pana arahattaphalasamāpatti.",
  "atk-s0203a:71_4": "Sesaṃ sabbattha uttānamevāti.",
  "atk-s0203a:72_0": "Papañcasūdaniyā majjhimanikāyaṭṭhakathāya",
  "atk-s0203a:73_0": "Pañcattayasuttavaṇṇanā niṭṭhitā.",
  "atk-s0203a:74_0": "3. Kintisuttavaṇṇanā",
  "atk-s0203a:75_0": "34.",
  "atk-s0203a:75_1": "Evaṃ me sutanti kintisuttaṃ.",
  "atk-s0203a:75_2": "Tattha pisinārāyanti evaṃnāmake maṇḍalapadese.",
  "atk-s0203a:75_3": "Baliharaṇeti tasmiṃ vanasaṇḍe bhūtānaṃ baliṃ āharanti,",
  "atk-s0203a:75_4": "tasmā so baliharaṇanti vutto.",
  "atk-s0203a:75_5": "Cīvarahetūti cīvarakāraṇā,",
  "atk-s0203a:75_6": "cīvaraṃ paccāsīsamānoti attho.",
  "atk-s0203a:75_7": "Itibhavābhavahetūti evaṃ imaṃ desanāmayaṃ puññakiriyavatthuṃ nissāya tasmiṃ tasmiṃ bhave sukhaṃ vedissāmīti",
  "atk-s0203a:75_8": "dhammaṃ desetīti kiṃ tumhākaṃ evaṃ hotīti attho.",
  "atk-s0203a:76_0": "35.",
  "atk-s0203a:76_1": "Cattāro satipaṭṭhānātiādayo sattatiṃsa bodhipakkhiyadhammā lokiyalokuttarāva kathitā.",
  "atk-s0203a:76_2": "Tatthāti tesu sattatiṃsāya dhammesu.",
  "atk-s0203a:76_3": "Siyaṃsūti bhaveyyuṃ.",
  "atk-s0203a:76_4": "Abhidhammeti visiṭṭhe dhamme,",
  "atk-s0203a:76_5": "imesu sattatiṃsabodhipakkhiyadhammesūti attho.",
  "atk-s0203a:76_6": "Tatra ceti idampi bodhipakkhiyadhammesveva bhummaṃ.",
  "atk-s0203a:76_7": "Atthato ceva nānaṃ byañjanato cāti ettha “kāyova satipaṭṭhānaṃ vedanāva satipaṭṭhāna”nti vutte atthato nānaṃ hoti,",
  "atk-s0203a:76_8": "“satipaṭṭhānā”ti vutte pana byañjanato nānaṃ nāma hoti.",
  "atk-s0203a:76_9": "Tadamināpīti taṃ tumhe imināpi kāraṇena jānāthāti atthañca byañjanañca samānetvā athassa ca aññathā gahitabhāvo",
  "atk-s0203a:76_10": "byañjanassa ca micchā ropitabhāvo dassetabbo.",
  "atk-s0203a:76_11": "Yo dhammo yo vinayoti ettha atthañca byañjanañca viññāpanakāraṇameva dhammo ca vinayo ca.",
  "atk-s0203a:77_0": "37.",
  "atk-s0203a:77_1": "Atthato hi kho sametīti satiyeva satipaṭṭhānanti gahitā.",
  "atk-s0203a:77_2": "Byañjanato nānanti kevalaṃ byañjanameva satipaṭṭhānoti vā satipaṭṭhānāti vā micchā ropetha.",
  "atk-s0203a:77_3": "Appamattakaṃ khoti suttantaṃ patvā byañjanaṃ appamattakaṃ nāma hoti.",
  "atk-s0203a:77_4": "Parittamattaṃ dhanitaṃ katvā ropitepi hi nibbutiṃ pattuṃ sakkā hoti.",
  "atk-s0203a:78_0": "Tatridaṃ vatthu –",
  "atk-s0203a:78_1": "vijayārāmavihāravāsī kireko khīṇāsavatthero dvinnaṃ bhikkhūnaṃ suttaṃ āharitvā kammaṭṭhānaṃ kathento –",
  "atk-s0203a:78_2": "“samuddho samuddhoti,",
  "atk-s0203a:78_3": "bhikkhave,",
  "atk-s0203a:78_4": "assutavā puthujjano bhāsatī”ti dhanitaṃ katvā āha.",
  "atk-s0203a:78_5": "Eko bhikkhu “samuddho nāma,",
  "atk-s0203a:78_6": "bhante”ti āha. Āvuso,",
  "atk-s0203a:78_7": "samuddhoti vuttepi samuddoti vuttepi mayaṃ loṇasāgarameva jānāma,",
  "atk-s0203a:78_8": "tumhe pana no atthagavesakā,",
  "atk-s0203a:78_9": "byañjanagavesakā,",
  "atk-s0203a:78_10": "gacchatha mahāvihāre paguṇabyañjanānaṃ bhikkhūnaṃ santike byañjanaṃ sodhāpethāti kammaṭṭhānaṃ akathetvāva uṭṭhāpesi.",
  "atk-s0203a:78_11": "So aparabhāge mahāvihāre bheriṃ paharāpetvā bhikkhusaṅghassa catūsu maggesu pañhaṃ kathetvāva parinibbuto.",
  "atk-s0203a:78_12": "Evaṃ suttantaṃ patvā byañjanaṃ appamattakaṃ nāma hoti.",
  "atk-s0203a:79_0": "Vinayaṃ pana patvā no appamattakaṃ.",
  "atk-s0203a:79_1": "Sāmaṇerapabbajjāpi hi ubhatosuddhito vaṭṭati,",
  "atk-s0203a:79_2": "upasampadādikammānipi sithilādīnaṃ dhanitādikaraṇamatteneva kuppanti.",
  "atk-s0203a:79_3": "Idha pana suttantabyañjanaṃ sandhāyetaṃ vuttaṃ.",
  "atk-s0203a:80_0": "38.",
  "atk-s0203a:80_1": "Atha catutthavāre vivādo kasmā?",
  "atk-s0203a:80_2": "Saññāya vivādo.",
  "atk-s0203a:80_3": "“Ahaṃ satimeva satipaṭṭhānaṃ vadāmi,",
  "atk-s0203a:80_4": "ayaṃ ‘kāyo satipaṭṭhāna’nti vadatī”ti hi nesaṃ saññā hoti.",
  "atk-s0203a:80_5": "Byañjanepi eseva nayo.",
  "atk-s0203a:81_0": "39.",
  "atk-s0203a:81_1": "Na codanāya taritabbanti na codanatthāya vegāyitabbaṃ.",
  "atk-s0203a:81_2": "Ekacco hi puggalo “nalāṭe te sāsapamattā piḷakā”ti vutto “mayhaṃ nalāṭe sāsapamattaṃ piḷakaṃ passasi,",
  "atk-s0203a:81_3": "attano nalāṭe tālapakkamattaṃ mahāgaṇḍaṃ na passasī”ti vadati.",
  "atk-s0203a:81_4": "Tasmā puggalo upaparikkhitabbo.",
  "atk-s0203a:81_5": "Adaḷhadiṭṭhīti anādānadiṭṭhī suṃsumāraṃ hadaye pakkhipanto viya daḷhaṃ na gaṇhāti.",
  "atk-s0203a:82_0": "Upaghātoti caṇḍabhāvena vaṇaghaṭṭitassa viya dukkhuppatti.",
  "atk-s0203a:82_1": "Suppaṭinissaggīti “kiṃ nāma ahaṃ āpanno,",
  "atk-s0203a:82_2": "kadā āpanno”ti vā “tvaṃ āpanno,",
  "atk-s0203a:82_3": "tava upajjhāyo āpanno”ti vā ekaṃ dve vāre vatvāpi “asukaṃ nāma asukadivase nāma, bhante,",
  "atk-s0203a:82_4": "āpannattha,",
  "atk-s0203a:82_5": "saṇikaṃ anussarathā”ti saritvā tāvadeva vissajjeti.",
  "atk-s0203a:82_6": "Vihesāti bahuṃ atthañca kāraṇañca āharantassa kāyacittakilamatho.",
  "atk-s0203a:82_7": "Sakkomīti evarūpo hi puggalo okāsaṃ kāretvā “āpattiṃ āpannattha,",
  "atk-s0203a:82_8": "bhante”ti vutto “kadā kismiṃ vatthusmi”nti vatvā “asukadivase asukasmiṃ vatthusmi”nti vutte “na sarāmi,",
  "atk-s0203a:82_9": "āvuso”ti vadati,",
  "atk-s0203a:82_10": "tato “saṇikaṃ, bhante,",
  "atk-s0203a:82_11": "sarathā”ti bahuṃ vatvā sārito saritvā vissajjeti.",
  "atk-s0203a:82_12": "Tenāha “sakkomī”ti.",
  "atk-s0203a:82_13": "Iminā nayena sabbattha attho veditabbo.",
  "atk-s0203a:83_0": "Upekkhā nātimaññitabbāti upekkhā na atikkamitabbā,",
  "atk-s0203a:83_1": "kattabbā janetabbāti attho.",
  "atk-s0203a:83_2": "Yo hi evarūpaṃ puggalaṃ ṭhitakaṃyeva passāvaṃ karontaṃ disvāpi “nanu, āvuso,",
  "atk-s0203a:83_3": "nisīditabba”nti vadati,",
  "atk-s0203a:83_4": "so upekkhaṃ atimaññati nāma.",
  "atk-s0203a:84_0": "40.",
  "atk-s0203a:84_1": "Vacīsaṃhāroti vacanasañcāro.",
  "atk-s0203a:84_2": "Imehi kathitaṃ amūsaṃ antaraṃ paveseyya,",
  "atk-s0203a:84_3": "tumhe imehi idañcidañca vuttāti amūhi kathitaṃ imesaṃ antaraṃ paveseyyāti attho.",
  "atk-s0203a:84_4": "Diṭṭhipaḷāsotiādīhi cittassa anārādhaniyabhāvo kathito.",
  "atk-s0203a:84_5": "Taṃ jānamāno samāno garaheyyāti taṃ satthā jānamāno samāno nindeyya amheti.",
  "atk-s0203a:84_6": "Etaṃ panāvuso,",
  "atk-s0203a:84_7": "dhammanti etaṃ kalahabhaṇḍanadhammaṃ.",
  "atk-s0203a:85_0": "Tañceti taṃ saññattikārakaṃ bhikkhuṃ.",
  "atk-s0203a:85_1": "Evaṃ byākareyyāti mayā ete suddhante patiṭṭhāpitāti avatvā yena kāraṇena saññatti katā,",
  "atk-s0203a:85_2": "tadeva dassento evaṃ byākareyya.",
  "atk-s0203a:85_3": "Tāhaṃ dhammaṃ sutvāti ettha dhammoti sāraṇīyadhammo adhippeto.",
  "atk-s0203a:85_4": "Na ceva attānantiādīsu “brahmalokappamāṇo hesa aggi uṭṭhāsi,",
  "atk-s0203a:85_5": "ko etamaññatra mayā nibbāpetuṃ samattho”ti hi vadanto attānaṃ ukkaṃseti nāma.",
  "atk-s0203a:85_6": "“Ettakā janā vicaranti,",
  "atk-s0203a:85_7": "okāso laddhuṃ na sakkā,",
  "atk-s0203a:85_8": "ekopi ettakamattaṃ nibbāpetuṃ samattho nāma natthī”ti vadamāno paraṃ vambheti nāma.",
  "atk-s0203a:85_9": "Tadubhayampesa na karoti.",
  "atk-s0203a:85_10": "Dhammo panettha sammāsambuddhassa byākaraṇaṃ,",
  "atk-s0203a:85_11": "tesaṃ bhikkhūnaṃ saññattikaraṇaṃ anudhammo,",
  "atk-s0203a:85_12": "tadeva byākaroti nāma.",
  "atk-s0203a:85_13": "Na ca koci sahadhammikoti añño cassa koci sahetuko parehi vutto vādo vā anuvādo vā garahitabbabhāvaṃ āgacchanto nāma natthi.",
  "atk-s0203a:85_14": "Sesaṃ sabbattha uttānamevāti.",
  "atk-s0203a:86_0": "Papañcasūdaniyā majjhimanikāyaṭṭhakathāya",
  "atk-s0203a:87_0": "Kintisuttavaṇṇanā niṭṭhitā.",
  "atk-s0203a:88_0": "4. Sāmagāmasuttavaṇṇanā",
  "atk-s0203a:89_0": "41.",
  "atk-s0203a:89_1": "Evaṃ me sutanti sāmagāmasuttaṃ.",
  "atk-s0203a:89_2": "Tattha sāmagāmeti sāmākānaṃ ussannattā evaṃladdhanāme gāme.",
  "atk-s0203a:89_3": "Adhunā kālaṅkatoti sampati kālaṃ kato.",
  "atk-s0203a:89_4": "Dvedhikajātāti dvejjhajātā dvebhāgajātā.",
  "atk-s0203a:89_5": "Bhaṇḍanādīsu bhaṇḍanaṃ pubbabhāgakalaho,",
  "atk-s0203a:89_6": "taṃ daṇḍādānādivasena paṇṇattivītikkamavasena ca vaddhitaṃ kalaho,",
  "atk-s0203a:89_7": "“na tvaṃ imaṃ dhammavinayaṃ ājānāsī”tiādikaṃ viruddhavacanaṃ vivādo.",
  "atk-s0203a:89_8": "Vitudantāti vitujjantā.",
  "atk-s0203a:89_9": "Sahitaṃ meti mama vacanaṃ atthasaṃhitaṃ.",
  "atk-s0203a:89_10": "Adhiciṇṇaṃ te viparāvattanti yaṃ tava adhiciṇṇaṃ cirakālasevanavasena paguṇaṃ,",
  "atk-s0203a:89_11": "taṃ mama vādaṃ āgamma nivattaṃ.",
  "atk-s0203a:89_12": "Āropito te vādoti tuyhaṃ upari mayā doso āropito.",
  "atk-s0203a:89_13": "Cara vādappamokkhāyāti bhattapuṭaṃ ādāya taṃ taṃ upasaṅkamitvā vādappamokkhatthāya uttari pariyesamāno cara.",
  "atk-s0203a:89_14": "Nibbeṭhehi vāti atha mayā āropitavādato attānaṃ mocehi.",
  "atk-s0203a:89_15": "Sace pahosīti sace sakkosi.",
  "atk-s0203a:89_16": "Vadhoyevāti maraṇameva.",
  "atk-s0203a:90_0": "Nāṭaputtiyesūti nāṭaputtassa antevāsikesu.",
  "atk-s0203a:90_1": "Nibbinnarūpāti ukkaṇṭhitasabhāvā,",
  "atk-s0203a:90_2": "abhivādanādīni na karonti.",
  "atk-s0203a:90_3": "Virattarūpāti vigatapemā.",
  "atk-s0203a:90_4": "Paṭivānarūpāti tesaṃ nipaccakiriyato nivattasabhāvā.",
  "atk-s0203a:90_5": "Yathā tanti yathā ca durakkhātādisabhāve dhammavinaye nibbinnavirattapaṭivānarūpehi bhavitabbaṃ,",
  "atk-s0203a:90_6": "tatheva jātāti attho.",
  "atk-s0203a:90_7": "Durakkhāteti dukkathite.",
  "atk-s0203a:90_8": "Duppavediteti duviññāpite.",
  "atk-s0203a:90_9": "Anupasamasaṃvattaniketi rāgādīnaṃ upasamaṃ kātuṃ asamattho.",
  "atk-s0203a:90_10": "Bhinnathūpeti bhinnapatiṭṭhe.",
  "atk-s0203a:90_11": "Ettha hi nāṭaputtova nesaṃ patiṭṭhena thūpo,",
  "atk-s0203a:90_12": "so pana bhinno mato.",
  "atk-s0203a:90_13": "Tena vuttaṃ “bhinnathūpe”ti.",
  "atk-s0203a:90_14": "Appaṭisaraṇeti tasseva abhāvena paṭisaraṇavirahite.",
  "atk-s0203a:91_0": "Nanu cāyaṃ nāṭaputto nāḷandavāsiko,",
  "atk-s0203a:91_1": "so kasmā pāvāyaṃ kālaṃkatoti.",
  "atk-s0203a:91_2": "So kira upālinā gahapatinā paṭividdhasaccena dasahi gāthāhi bhāsite buddhaguṇe sutvā uṇhaṃ lohitaṃ chaḍḍesi.",
  "atk-s0203a:91_3": "Atha naṃ aphāsukaṃ gahetvā pāvaṃ agamaṃsu,",
  "atk-s0203a:91_4": "so tattha kālamakāsi.",
  "atk-s0203a:91_5": "Kālaṃ kurumāno ca “mama laddhi aniyyānikā sārarahitā,",
  "atk-s0203a:91_6": "mayaṃ tāva naṭṭhā,",
  "atk-s0203a:91_7": "avasesajano mā apāyapūrako ahosi.",
  "atk-s0203a:91_8": "Sace panāhaṃ ‘mama sāsanaṃ aniyyānika’nti vakkhāmi,",
  "atk-s0203a:91_9": "na saddahissanti.",
  "atk-s0203a:91_10": "Yaṃnūnāhaṃ dvepi jane na ekanīhārena uggaṇhāpeyyaṃ,",
  "atk-s0203a:91_11": "te mamaccayena aññamaññaṃ vivadissanti.",
  "atk-s0203a:91_12": "Satthā taṃ vivādaṃ paṭicca ekaṃ dhammakathaṃ kathessati,",
  "atk-s0203a:91_13": "tato te sāsanassa mahantabhāvaṃ jātissantī”ti.",
  "atk-s0203a:92_0": "Atha naṃ eko antevāsiko upasaṅkamitvā āha “bhante,",
  "atk-s0203a:92_1": "tumhe dubbalā,",
  "atk-s0203a:92_2": "mayhaṃ imasmiṃ dhamme sāraṃ ācikkhatha ācariyappamāṇa”nti. Āvuso,",
  "atk-s0203a:92_3": "tvaṃ mamaccayena sassatanti gaṇheyyāsīti.",
  "atk-s0203a:92_4": "Aparopi taṃ upasaṅkami,",
  "atk-s0203a:92_5": "taṃ ucchedaṃ gaṇhāpesi.",
  "atk-s0203a:92_6": "Evaṃ dvepi jane ekaladdhike akatvā bahū nānānīhārena uggaṇhāpetvā kālamakāsi.",
  "atk-s0203a:92_7": "Te tassa sarīrakiccaṃ katvā sannipatitvā aññamaññaṃ pucchiṃsu “kassāvuso,",
  "atk-s0203a:92_8": "ācariyo sāramācikkhī”ti?",
  "atk-s0203a:92_9": "Eko uṭṭhahitvā mayhanti āha.",
  "atk-s0203a:92_10": "Kiṃ ācikkhīti?",
  "atk-s0203a:92_11": "Sassatanti.",
  "atk-s0203a:92_12": "Aparo taṃ paṭibāhitvā mayhaṃ sāraṃ ācikkhīti āha.",
  "atk-s0203a:92_13": "Evaṃ sabbe “mayhaṃ sāraṃ ācikkhi,",
  "atk-s0203a:92_14": "ahaṃ jeṭṭhako”ti aññamaññaṃ vivādaṃ vaḍḍhetvā akkose ceva paribhāse ca hatthapādapahārādīni ca pavattetvā",
  "atk-s0203a:92_15": "ekamaggena dve agacchantā nānādisāsu pakkamiṃsu,",
  "atk-s0203a:92_16": "ekacce gihī ahesuṃ.",
  "atk-s0203a:93_0": "Bhagavato pana dharamānakālepi bhikkhusaṅghe vivādo na uppajji.",
  "atk-s0203a:93_1": "Satthā hi tesaṃ vivādakāraṇe uppannamatteyeva sayaṃ vā gantvā te vā bhikkhū pakkosāpetvā khanti mettā",
  "atk-s0203a:93_2": "paṭisaṅkhā avihiṃsā sāraṇīyadhammesu ekaṃ kāraṇaṃ kathetvā vivādaṃ vūpasameti.",
  "atk-s0203a:93_3": "Evaṃ dharamānopi saṅghassa patiṭṭhāva ahosi.",
  "atk-s0203a:93_4": "Parinibbāyamānopi avivādakāraṇaṃ katvāva parinibbāyi.",
  "atk-s0203a:93_5": "Bhagavatā hi sutte desitā cattāro mahāpadesā yāvajjadivasā bhikkhūnaṃ patiṭṭhā ca avassayo ca.",
  "atk-s0203a:93_6": "Tathā khandhake desitā cattāro mahāpadesā sutte vuttāni cattāri pañhabyākaraṇāni ca.",
  "atk-s0203a:93_7": "Tenevāha –",
  "atk-s0203a:93_8": "“yo vo mayā, ānanda,",
  "atk-s0203a:93_9": "dhammo ca vinayo ca desito paññatto,",
  "atk-s0203a:93_10": "so vo mamaccayena satthā”ti.",
  "atk-s0203a:94_0": "42.",
  "atk-s0203a:94_1": "Atha kho cundo samaṇuddesoti ayaṃ thero dhammasenāpatissa kaniṭṭhabhātiko.",
  "atk-s0203a:94_2": "Taṃ bhikkhū anupasampannakāle cundo samaṇuddesoti samudācaritvā therakālepi tatheva samudācariṃsu.",
  "atk-s0203a:94_3": "Tena vuttaṃ “cundo samaṇuddeso”ti.",
  "atk-s0203a:94_4": "Upasaṅkamīti kasmā upasaṅkami?",
  "atk-s0203a:94_5": "Nāṭaputte kira kālaṃkate jambudīpe manussā tattha tattha kathaṃ pavattayiṃsu –",
  "atk-s0203a:94_6": "“nigaṇṭho nāṭaputto eko satthāti paññāyittha,",
  "atk-s0203a:94_7": "tassa kālakiriyāya sāvakānaṃ evarūpo vivādo jāto,",
  "atk-s0203a:94_8": "samaṇo pana gotamo jambudīpe cando viya sūriyo viya ca pākaṭoyeva,",
  "atk-s0203a:94_9": "kīdiso nu kho samaṇe gotame parinibbute sāvakānaṃ vivādo bhavissatī”ti.",
  "atk-s0203a:94_10": "Thero taṃ kathaṃ sutvā cintesi –",
  "atk-s0203a:94_11": "“imaṃ kathaṃ gahetvā dasabalassa ārocessāmi,",
  "atk-s0203a:94_12": "satthā ca etaṃ atthuppattiṃ katvā ekaṃ desanaṃ kathessatī”ti.",
  "atk-s0203a:94_13": "So nikkhamitvā yena sāmagāmo,",
  "atk-s0203a:94_14": "yenāyasmā ānando tenupasaṅkami.",
  "atk-s0203a:94_15": "Ujumeva bhagavato santikaṃ agantvā yenassa upajjhāyo āyasmā ānando tenupasaṅkamīti attho.",
  "atk-s0203a:94_16": "Evaṃ kirassa ahosi –",
  "atk-s0203a:94_17": "“upajjhāyo me mahāpañño,",
  "atk-s0203a:94_18": "so imaṃ sāsanaṃ satthu ārocessati,",
  "atk-s0203a:94_19": "atha satthā tadanurūpaṃ dhammaṃ desessatī”ti.",
  "atk-s0203a:94_20": "Kathāpābhatanti kathāmūlaṃ,",
  "atk-s0203a:94_21": "mūlañhi pābhatanti vuccati. Yathāha –",
  "atk-s0203a:95_0": "“Appakenapi medhāvī, pābhatena vicakkhaṇo;",
  "atk-s0203a:96_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0203a:97_0": "Dassanāyāti dassanatthāya.",
  "atk-s0203a:97_1": "Kiṃ paniminā bhagavā na diṭṭhapubboti?",
  "atk-s0203a:97_2": "No na diṭṭhapubbo,",
  "atk-s0203a:97_3": "ayañhi āyasmā divā nava vāre rattiṃ nava vāreti ekāhaṃ aṭṭhārasa vāre upaṭṭhānameva gacchati.",
  "atk-s0203a:97_4": "Divasassa pana satakkhattuṃ vā sahassakkhattuṃ vā gantukāmo samānopi na akāraṇā gacchati,",
  "atk-s0203a:97_5": "ekaṃ pañhuddhāraṃ gahetvāva gacchati.",
  "atk-s0203a:97_6": "So taṃdivasaṃ tena gantukāmo evamāha.",
  "atk-s0203a:98_0": "Ahitāya dukkhāya devamanussānanti ekasmiṃ vihāre saṅghamajjhe uppanno vivādo kathaṃ devamanussānaṃ ahitāya dukkhāya saṃvattati?",
  "atk-s0203a:98_1": "Kosambakakkhandhake viya hi dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti,",
  "atk-s0203a:98_2": "tesaṃ ovādaṃ gaṇhanto bhikkhunisaṅgho vivadati,",
  "atk-s0203a:98_3": "tato tesaṃ upaṭṭhākā vivadanti,",
  "atk-s0203a:98_4": "atha manussānaṃ ārakkhadevatā dve koṭṭhāsā honti.",
  "atk-s0203a:98_5": "Tattha dhammavādīnaṃ ārakkhadevatā dhammavādiniyo honti,",
  "atk-s0203a:98_6": "adhammavādīnaṃ adhammavādiniyo honti.",
  "atk-s0203a:98_7": "Tato tāsaṃ ārakkhadevatānaṃ mittā bhummadevatā bhijjanti.",
  "atk-s0203a:98_8": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā honti.",
  "atk-s0203a:98_9": "Dhammavādīhi pana adhammavādinova bahutarā honti,",
  "atk-s0203a:98_10": "tato yaṃ bahūhi gahitaṃ,",
  "atk-s0203a:98_11": "taṃ gaṇhanti.",
  "atk-s0203a:98_12": "Dhammaṃ vissajjetvā bahutarāva adhammaṃ gaṇhanti.",
  "atk-s0203a:98_13": "Te adhammaṃ pūretvā viharantā apāye nibbattanti.",
  "atk-s0203a:98_14": "Evaṃ ekasmiṃ vihāre saṅghamajjhe uppanno vivādo bahūnaṃ ahitāya dukkhāya hoti.",
  "atk-s0203a:99_0": "43.",
  "atk-s0203a:99_1": "Abhiññā desitāti mahābodhimūle nisinnena paccakkhaṃ katvā paveditā.",
  "atk-s0203a:99_2": "Patissayamānarūpā viharantīti upanissāya viharanti.",
  "atk-s0203a:99_3": "Bhagavato accayenāti etarahi bhagavantaṃ jeṭṭhakaṃ katvā sagāravā viharanti, tumhākaṃ, bhante,",
  "atk-s0203a:99_4": "uggatejatāya durāsadatāya vivādaṃ janetuṃ na sakkonti,",
  "atk-s0203a:99_5": "bhagavato pana accayena vivādaṃ janeyyunti vadati.",
  "atk-s0203a:99_6": "Yattha pana taṃ vivādaṃ janeyyuṃ,",
  "atk-s0203a:99_7": "taṃ dassento ajjhājīve vā adhipātimokkhe vāti āha.",
  "atk-s0203a:99_8": "Tattha ajjhājīveti ājīvahetu ājīvakāraṇā –",
  "atk-s0203a:99_9": "“bhikkhu uttarimanussadhammaṃ ullapati āpatti pārājikassā”tiādinā nayena parivāre paññattāni cha sikkhāpadāni,",
  "atk-s0203a:99_10": "tāni ṭhapetvā sesāni sabbasikkhāpadāni adhipātimokkhaṃ nāma.",
  "atk-s0203a:99_11": "Appamattako so ānandāti ajjhājīvaṃ adhipātimokkhañca ārabbha uppannavivādo nāma yasmā parassa kathāyapi",
  "atk-s0203a:99_12": "attano dhammatāyapi sallakkhetvā suppajaho hoti,",
  "atk-s0203a:99_13": "tasmā “appamattako”ti vutto.",
  "atk-s0203a:100_0": "Tatrāyaṃ nayo –",
  "atk-s0203a:100_1": "idhekacco “na sakkā uttarimanussadhammaṃ anullapantena kiñci laddhu”ntiādīni cintetvā ājīvahetu uttarimanussadhammaṃ",
  "atk-s0203a:100_2": "vā ullapati sañcarittaṃ vā āpajjati,",
  "atk-s0203a:100_3": "yo te vihāre vasati,",
  "atk-s0203a:100_4": "so bhikkhu arahātiādinā nayena sāmantajappanaṃ vā karoti,",
  "atk-s0203a:100_5": "agilāno vā attano atthāya paṇītabhojanāni viññāpetvā bhuñjati,",
  "atk-s0203a:100_6": "bhikkhunī vā pana tāni viññāpetvā pāṭidesanīyaṃ āpajjati,",
  "atk-s0203a:100_7": "yo koci dukkaṭavatthukaṃ yaṃkiñci sūpodanaviññattimeva vā karoti,",
  "atk-s0203a:100_8": "aññataraṃ vā pana paṇṇattivītikkamaṃ karonto viharati,",
  "atk-s0203a:100_9": "tamenaṃ sabrahmacārī evaṃ sañjānanti –",
  "atk-s0203a:100_10": "“kiṃ imassa iminā lābhena laddhena,",
  "atk-s0203a:100_11": "yo sāsane pabbajitvā micchājīvena jīvikaṃ kappeti,",
  "atk-s0203a:100_12": "paṇṇattivītikkamaṃ karotī”ti.",
  "atk-s0203a:100_13": "Attano dhammatāyapissa evaṃ hoti –",
  "atk-s0203a:100_14": "“kissa mayhaṃ iminā lābhena,",
  "atk-s0203a:100_15": "yvāhaṃ evaṃ svākkhāte dhammavinaye pabbajitvā micchājīvena jīvikaṃ kappemi,",
  "atk-s0203a:100_16": "paṇṇattivītikkamaṃ karomī”ti sallakkhetvā tato oramati.",
  "atk-s0203a:100_17": "Evaṃ parassa kathāyapi attano dhammatāyapi sallakkhetvā suppajaho hoti.",
  "atk-s0203a:100_18": "Tena bhagavā “appamattako”ti āha.",
  "atk-s0203a:101_0": "Magge vā hi, ānanda,",
  "atk-s0203a:101_1": "paṭipadāya vāti lokuttaramaggaṃ patvā vivādo nāma sabbaso vūpasammati,",
  "atk-s0203a:101_2": "natthi adhigatamaggānaṃ vivādo.",
  "atk-s0203a:101_3": "Pubbabhāgamaggaṃ pana pubbabhāgapaṭipadañca sandhāyetaṃ vuttaṃ.",
  "atk-s0203a:102_0": "Tatrāyaṃ nayo –",
  "atk-s0203a:102_1": "evaṃ bhikkhuṃ manussā lokuttaradhamme sambhāventi.",
  "atk-s0203a:102_2": "So saddhivihārikādayo āgantvā vanditvā ṭhite pucchati “kiṃ āgatatthā”ti.",
  "atk-s0203a:102_3": "Manasikātabbakammaṭṭhānaṃ pucchituṃ, bhanteti.",
  "atk-s0203a:102_4": "Nisīdatha,",
  "atk-s0203a:102_5": "khaṇeneva arahattaṃ pāpetuṃ samatthakammaṭṭhānakathaṃ ācikkhissāmīti vatvā vadati –",
  "atk-s0203a:102_6": "“idha bhikkhu attano vasanaṭṭhānaṃ pavisitvā nisinno mūlakammaṭṭhānaṃ manasi karoti,",
  "atk-s0203a:102_7": "tassa taṃ manasikaroto obhāso uppajjati.",
  "atk-s0203a:102_8": "Ayaṃ paṭhamamaggo nāma.",
  "atk-s0203a:102_9": "So dutiyaṃ obhāsañāṇaṃ nibbatteti,",
  "atk-s0203a:102_10": "dutiyamaggo adhigato hoti,",
  "atk-s0203a:102_11": "evaṃ tatiyañca catutthañca.",
  "atk-s0203a:102_12": "Ettāvatā maggappatto ceva phalappatto ca hotī”ti.",
  "atk-s0203a:102_13": "Atha te bhikkhū “akhīṇāsavo nāma evaṃ kammaṭṭhānaṃ kathetuṃ na sakkoti,",
  "atk-s0203a:102_14": "addhāyaṃ khīṇāsavo”ti niṭṭhaṃ gacchanti.",
  "atk-s0203a:103_0": "So aparena samayena kālaṃ karoti.",
  "atk-s0203a:103_1": "Samantā bhikkhācāragāmehi manussā āgantvā pucchanti “kenaci, bhante,",
  "atk-s0203a:103_2": "thero pañhaṃ pucchito”ti.",
  "atk-s0203a:103_3": "Upāsakā pubbeva therena pañho kathito amhākanti.",
  "atk-s0203a:103_4": "Te pupphamaṇḍapaṃ pupphakūṭāgāraṃ sajjetvā suvaṇṇena akkhipidhānamukhapidhānādiṃ karitvā gandhamālādīhi",
  "atk-s0203a:103_5": "pūjetvā sattāhaṃ sādhukīḷikaṃ kīḷetvā jhāpetvā aṭṭhīni ādāya cetiyaṃ karonti.",
  "atk-s0203a:103_6": "Aññe āgantukā vihāraṃ āgantvā pāde dhovitvā “mahātheraṃ passissāma, kahaṃ, āvuso,",
  "atk-s0203a:103_7": "mahāthero”ti pucchanti.",
  "atk-s0203a:103_8": "Parinibbuto, bhanteti. Dukkaraṃ, āvuso,",
  "atk-s0203a:103_9": "therena kataṃ maggaphalāni nibbattentena,",
  "atk-s0203a:103_10": "pañhaṃ pucchittha, āvusoti.",
  "atk-s0203a:103_11": "Bhikkhūnaṃ kammaṭṭhānaṃ kathento iminā niyāmena kathesi, bhanteti. Na eso, āvuso, maggo,",
  "atk-s0203a:103_12": "vipassanupakkileso nāmesa,",
  "atk-s0203a:103_13": "na tumhe jānittha,",
  "atk-s0203a:103_14": "puthujjano, āvuso, theroti.",
  "atk-s0203a:103_15": "Te kalahaṃ karontā uṭṭhahitvā “sakalavihāre bhikkhū ca bhikkhācāragāmesu manussā ca na jānanti,",
  "atk-s0203a:103_16": "tumheyeva jānātha.",
  "atk-s0203a:103_17": "Kataramaggena tumhe āgatā,",
  "atk-s0203a:103_18": "kiṃ vo vihāradvāre cetiyaṃ na diṭṭha”nti.",
  "atk-s0203a:103_19": "Evaṃvādīnaṃ pana bhikkhūnaṃ sataṃ vā,",
  "atk-s0203a:103_20": "hotu sahassaṃ vā,",
  "atk-s0203a:103_21": "yāva taṃ laddhiṃ nappajahanti,",
  "atk-s0203a:103_22": "saggopi maggopi vāritoyeva.",
  "atk-s0203a:104_0": "Aparopi tādisova kammaṭṭhānaṃ kathento evaṃ katheti –",
  "atk-s0203a:104_1": "citteneva tīsu uddhanesu tīṇi kapallāni āropetvā heṭṭhā aggiṃ katvā citteneva attano dvattiṃsākāraṃ uppāṭetvā",
  "atk-s0203a:104_2": "kapallesu pakkhipitvā citteneva daṇḍakena parivattetvā parivattetvā bhajjitabbaṃ,",
  "atk-s0203a:104_3": "yā jhāyamāne chārikā hoti,",
  "atk-s0203a:104_4": "sā mukhavātena palāsetabbā.",
  "atk-s0203a:104_5": "Ettakena dhūtapāpo nāmesa samaṇo hoti.",
  "atk-s0203a:104_6": "Sesaṃ purimanayeneva vitthāretabbaṃ.",
  "atk-s0203a:105_0": "Aparo evaṃ katheti –",
  "atk-s0203a:105_1": "citteneva mahācāṭiṃ ṭhapetvā matthuṃ yojetvā citteneva attano dvattiṃsākāraṃ uppāṭetvā tattha pakkhipitvā matthuṃ otāretvā manthitabbaṃ.",
  "atk-s0203a:105_2": "Mathiyamānaṃ vilīyati,",
  "atk-s0203a:105_3": "vilīne upari pheṇo uggacchati.",
  "atk-s0203a:105_4": "So pheṇo paribhuñjitabbo.",
  "atk-s0203a:105_5": "Ettāvatā vo amataṃ paribhuttaṃ nāma bhavissati.",
  "atk-s0203a:105_6": "Ito paraṃ “atha te bhikkhū”tiādi sabbaṃ purimanayeneva vitthāretabbaṃ.",
  "atk-s0203a:106_0": "44.",
  "atk-s0203a:106_1": "Idāni yo evaṃ vivādo uppajjeyya,",
  "atk-s0203a:106_2": "tassa mūlaṃ dassento chayimānītiādimāha.",
  "atk-s0203a:106_3": "Tattha agāravoti gāravavirahito.",
  "atk-s0203a:106_4": "Appatissoti appatissayo anīcavutti.",
  "atk-s0203a:106_5": "Ettha pana yo bhikkhu satthari dharamāne tīsu kālesu upaṭṭhānaṃ na yāti,",
  "atk-s0203a:106_6": "satthari anupāhane caṅkamante saupāhano caṅkamati,",
  "atk-s0203a:106_7": "nīce caṅkame caṅkamante ucce caṅkame caṅkamati,",
  "atk-s0203a:106_8": "heṭṭhā vasante upari vasati,",
  "atk-s0203a:106_9": "satthu dassanaṭṭhāne ubho aṃse pārupati,",
  "atk-s0203a:106_10": "chattaṃ dhāreti,",
  "atk-s0203a:106_11": "upāhanaṃ dhāreti,",
  "atk-s0203a:106_12": "nhānatitthe uccāraṃ vā passāvaṃ vā karoti,",
  "atk-s0203a:106_13": "parinibbute vā pana cetiyaṃ vandituṃ na gacchati,",
  "atk-s0203a:106_14": "cetiyassa paññāyanaṭṭhāne satthudassanaṭṭhāne vuttaṃ sabbaṃ karoti,",
  "atk-s0203a:106_15": "aññehi ca bhikkhūhi “kasmā evaṃ karosi,",
  "atk-s0203a:106_16": "na idaṃ vaṭṭati,",
  "atk-s0203a:106_17": "sammāsabuddhassa nāma lajjituṃ vaṭṭatī”ti vutte “tūṇhī hoti,",
  "atk-s0203a:106_18": "kiṃ buddho buddhoti vadasī”ti bhaṇati,",
  "atk-s0203a:106_19": "ayaṃ satthari agāravo nāma.",
  "atk-s0203a:107_0": "Yo pana dhammassavane saṅghuṭṭhe sakkaccaṃ na gacchati,",
  "atk-s0203a:107_1": "sakkaccaṃ dhammaṃ na suṇāti,",
  "atk-s0203a:107_2": "niddāyati vā sallapento vā nisīdati,",
  "atk-s0203a:107_3": "sakkaccaṃ na gaṇhāti na dhāreti,",
  "atk-s0203a:107_4": "“kiṃ dhamme agāravaṃ karosī”ti vutte “tuṇhī hoti,",
  "atk-s0203a:107_5": "dhammo dhammoti vadasi,",
  "atk-s0203a:107_6": "kiṃ dhammo nāmā”ti vadati,",
  "atk-s0203a:107_7": "ayaṃ dhamme agāravo nāma.",
  "atk-s0203a:108_0": "Yo pana therena bhikkhunā anajjhiṭṭho dhammaṃ deseti,",
  "atk-s0203a:108_1": "nisīdati pañhaṃ katheti,",
  "atk-s0203a:108_2": "vuḍḍhe bhikkhū ghaṭṭento gacchati,",
  "atk-s0203a:108_3": "tiṭṭhati nisīdati,",
  "atk-s0203a:108_4": "dussapallatthikaṃ vā hatthapallatthikaṃ vā karoti,",
  "atk-s0203a:108_5": "saṅghamajjhe ubho aṃse pārupati,",
  "atk-s0203a:108_6": "chattupāhanaṃ dhāreti,",
  "atk-s0203a:108_7": "“bhikkhusaṅghassa lajjituṃ vaṭṭatī”ti vuttepi “tuṇhī hoti,",
  "atk-s0203a:108_8": "saṅgho saṅghoti vadasi,",
  "atk-s0203a:108_9": "kiṃ saṅgho,",
  "atk-s0203a:108_10": "migasaṅgho ajasaṅgho”tiādīni vadati,",
  "atk-s0203a:108_11": "ayaṃ saṅghe agāravo nāma.",
  "atk-s0203a:108_12": "Ekabhikkhusmimpi hi agārave kate saṅghe katoyeva hoti.",
  "atk-s0203a:108_13": "Tisso sikkhā pana aparipūrayamānova sikkhāya na paripūrakārī nāma.",
  "atk-s0203a:109_0": "Ajjhattaṃ vāti attani vā attano parisāya vā. Bāhiddhāti parasmiṃ vā parassa parisāya vā.",
  "atk-s0203a:110_0": "46.",
  "atk-s0203a:110_1": "Idāni ayaṃ cha ṭhānāni nissāya uppannavivādo vaḍḍhanto yāni adhikaraṇāni pāpuṇāti,",
  "atk-s0203a:110_2": "tāni dassetuṃ cattārimānītiādimāha.",
  "atk-s0203a:110_3": "Tattha vūpasamanatthāya pavattamānehi samathehi adhikātabbānīti adhikaraṇāni.",
  "atk-s0203a:110_4": "Vivādova adhikaraṇaṃ vivādādhikaraṇaṃ.",
  "atk-s0203a:110_5": "Itaresupi eseva nayo.",
  "atk-s0203a:111_0": "Idāni imānipi cattāri adhikaraṇāni patvā upari vaḍḍhento so vivādo yehi samathehi vūpasammati,",
  "atk-s0203a:111_1": "tesaṃ dassanatthaṃ satta kho panimetiādimāha.",
  "atk-s0203a:111_2": "Tattha adhikaraṇāni samenti vūpasamentīti adhikaraṇasamathā.",
  "atk-s0203a:111_3": "Uppannuppannānanti uppannānaṃ uppannānaṃ.",
  "atk-s0203a:111_4": "Adhikaraṇānanti etesaṃ vivādādhikaraṇādīnaṃ catunnaṃ.",
  "atk-s0203a:111_5": "Samathāya vūpasamāyāti samanatthañceva vūpasamanatthañca.",
  "atk-s0203a:111_6": "Sammukhāvinayo dātabbo…pe…",
  "atk-s0203a:111_7": "tiṇavatthārakoti ime satta samathā dātabbā.",
  "atk-s0203a:112_0": "Tatrāyaṃ vinicchayakathā –",
  "atk-s0203a:112_1": "adhikaraṇesu tāva dhammoti vā adhammoti vāti aṭṭhārasahi vatthūhi vivadantānaṃ bhikkhūnaṃ yo vivādo,",
  "atk-s0203a:112_2": "idaṃ vivādādhikaraṇaṃ nāma.",
  "atk-s0203a:112_3": "Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca,",
  "atk-s0203a:112_4": "idaṃ anuvādādhikaraṇaṃ nāma.",
  "atk-s0203a:112_5": "Mātikāyaṃ āgatā pañca vibhaṅge dveti satta āpattikkhandhā āpattādhikaraṇaṃ nāma.",
  "atk-s0203a:112_6": "Yaṃ saṅghassa apalokanādīnaṃ catunnaṃ kammānaṃ karaṇaṃ,",
  "atk-s0203a:112_7": "idaṃ kiccādhikaraṇaṃ nāma.",
  "atk-s0203a:113_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya ca.",
  "atk-s0203a:113_1": "Sammukhāvinayeneva sammamānaṃ yasmiṃ vihāre uppannaṃ,",
  "atk-s0203a:113_2": "tasmiṃyeva vā,",
  "atk-s0203a:113_3": "aññattha vūpasametuṃ gacchantānaṃ antarāmagge vā,",
  "atk-s0203a:113_4": "yattha gantvā saṅghassa niyyātitaṃ,",
  "atk-s0203a:113_5": "tattha saṅghena vā gaṇena vā vūpasametuṃ asakkonte tattheva ubbāhikāya sammatapuggalehi vā vinicchitaṃ sammati.",
  "atk-s0203a:113_6": "Evaṃ sammamāne pana tasmiṃ yā saṅghasammukhatā dhammasammukhatā,",
  "atk-s0203a:113_7": "vinayasammukhatā,",
  "atk-s0203a:113_8": "puggalasammukhatā,",
  "atk-s0203a:113_9": "ayaṃ sammukhāvinayo nāma.",
  "atk-s0203a:114_0": "Tattha ca kārakasaṅghassa sāmaggivasena sammukhībhāvo saṅghasammukhatā.",
  "atk-s0203a:114_1": "Sametabbassa vatthuno bhūtatā dhammasammukhatā.",
  "atk-s0203a:114_2": "Yathā taṃ sametabbaṃ,",
  "atk-s0203a:114_3": "tatheva samanaṃ vinayasammukhatā.",
  "atk-s0203a:114_4": "Yo ca vivadati,",
  "atk-s0203a:114_5": "yena ca vivadati,",
  "atk-s0203a:114_6": "tesaṃ ubhinnaṃ attapaccatthikānaṃ sammukhībhāvo puggalasammukhatā.",
  "atk-s0203a:114_7": "Ubbāhikāya vūpasame panettha saṅghasammukhatā parihāyati.",
  "atk-s0203a:114_8": "Evaṃ tāva sammukhāvinayeneva sammati.",
  "atk-s0203a:115_0": "Sace panevampi na sammati,",
  "atk-s0203a:115_1": "atha naṃ ubbāhikāya sammatā bhikkhū “na mayaṃ sakkoma vūpasametu”nti saṅghasseva niyyātenti.",
  "atk-s0203a:115_2": "Tato saṅgho pañcaṅgasamannāgataṃ bhikkhuṃ salākaggāhakaṃ sammannitvā tena guḷhakavivaṭakasakaṇṇajappakesu",
  "atk-s0203a:115_3": "tīsu salākaggāhesu aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā",
  "atk-s0203a:115_4": "te dhammavādino vadanti,",
  "atk-s0203a:115_5": "evaṃ vūpasantaṃ adhikaraṇaṃ sammukhāvinayena ca yebhuyyasikāya ca vūpasantaṃ hoti.",
  "atk-s0203a:115_6": "Tattha sammukhāvinayo vuttanayo eva.",
  "atk-s0203a:115_7": "Yaṃ pana yebhuyyasikāya kammassa karaṇaṃ,",
  "atk-s0203a:115_8": "ayaṃ yebhuyyasikā nāma.",
  "atk-s0203a:115_9": "Evaṃ vivādādhikaraṇaṃ dvīhi samathehi sammati.",
  "atk-s0203a:116_0": "Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena ca tassapāpiyasikāya ca.",
  "atk-s0203a:116_1": "Sammukhāvinayeneva sammamānaṃ yo ca anuvadati,",
  "atk-s0203a:116_2": "yañca anuvadati,",
  "atk-s0203a:116_3": "tesaṃ vacanaṃ sutvā,",
  "atk-s0203a:116_4": "sace kāci āpatti natthi,",
  "atk-s0203a:116_5": "ubho khamāpetvā,",
  "atk-s0203a:116_6": "sace atthi,",
  "atk-s0203a:116_7": "ayaṃ nāmettha āpattīti evaṃ vinicchitaṃ vūpasammati.",
  "atk-s0203a:116_8": "Tattha sammukhāvinayalakkhaṇaṃ vuttanayameva.",
  "atk-s0203a:117_0": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ yācamānassa saṅgho ñatticatutthena kammena sativinayaṃ deti,",
  "atk-s0203a:117_1": "tadā sammukhāvinayena ca sativinayena ca vūpasantaṃ hoti.",
  "atk-s0203a:117_2": "Dinne pana sativinaye puna tasmiṃ puggale kassaci anuvādo na ruhati.",
  "atk-s0203a:118_0": "Yadā ummattako bhikkhu ummādavasena kate assāmaṇake ajjhācāre “saratāyasmā evarūpiṃ āpatti”nti bhikkhūhi vuccamāno –",
  "atk-s0203a:118_1": "“ummattakena me, āvuso,",
  "atk-s0203a:118_2": "etaṃ kataṃ,",
  "atk-s0203a:118_3": "nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ yācati,",
  "atk-s0203a:118_4": "saṅgho cassa ñatticatutthena kammena amūḷhavinayaṃ deti,",
  "atk-s0203a:118_5": "tadā sammukhāvinayena ca amūḷhavinayena ca vūpasantaṃ hoti.",
  "atk-s0203a:118_6": "Dinne pana amūḷhavinaye puna tasmiṃ puggale kassaci tappaccayā anuvādo na ruhati.",
  "atk-s0203a:119_0": "Yadā pana pārājikena vā pārājikasāmantena vā codiyamānassa aññenāññaṃ paṭicarato pāpussannatāya pāpiyassa puggalassa –",
  "atk-s0203a:119_1": "“sacāyaṃ acchinnamūlo bhavissati,",
  "atk-s0203a:119_2": "sammā vattitvā osāraṇaṃ labhissati,",
  "atk-s0203a:119_3": "sace chinnamūlo,",
  "atk-s0203a:119_4": "ayamevassa nāsanā bhavissatī”ti maññamāno saṅgho ñatticatutthena kammena tassapāpiyasikaṃ karoti,",
  "atk-s0203a:119_5": "tadā sammukhāvinayena ca tassa pāpiyasikāya ca vūpasantaṃ hoti.",
  "atk-s0203a:119_6": "Evaṃ anuvādādhikaraṇaṃ catūhi samathehi sammati.",
  "atk-s0203a:120_0": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca tiṇavatthārakena ca.",
  "atk-s0203a:120_1": "Tassa sammukhāvinayeneva vūpasamo natthi.",
  "atk-s0203a:120_2": "Yadā pana ekassa vā bhikkhuno santike saṅghagaṇamajjhesu vā bhikkhu lahukaṃ āpattiṃ deseti,",
  "atk-s0203a:120_3": "tadā āpattādhikaraṇaṃ sammukhāvinayena ca paṭiññātakaraṇena ca vūpasammati.",
  "atk-s0203a:120_4": "Tattha sammukhāvinayo tāva yo ca deseti,",
  "atk-s0203a:120_5": "yassa ca deseti,",
  "atk-s0203a:120_6": "tesaṃ sammukhatā.",
  "atk-s0203a:120_7": "Sesaṃ vuttanayameva.",
  "atk-s0203a:120_8": "Puggalassa ca gaṇassa ca desanākāle saṅghasammukhatā parihāyati.",
  "atk-s0203a:120_9": "Yaṃ panettha “ahaṃ, bhante,",
  "atk-s0203a:120_10": "itthannāmaṃ āpattiṃ apanno”ti ca,",
  "atk-s0203a:120_11": "āma “passāmī”ti ca paṭiññātāya “āyatiṃ saṃvareyyāsī”ti karaṇaṃ,",
  "atk-s0203a:120_12": "taṃ paṭiññātakaraṇaṃ nāma.",
  "atk-s0203a:120_13": "Saṅghādisese parivāsādiyācanā paṭiññā,",
  "atk-s0203a:120_14": "parivāsādīnaṃ dānaṃ paṭiññātakaraṇaṃ nāma.",
  "atk-s0203a:121_0": "Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna lajjidhamme uppanne",
  "atk-s0203a:121_1": "“sace mayaṃ imāhi āpattīhi aññamaññaṃ kāressāma,",
  "atk-s0203a:121_2": "siyāpi taṃ adhikaraṇaṃ kakkhaḷattāya saṃvatteyyā”ti aññamaññaṃ āpattiyā kārāpane dosaṃ disvā yadā tiṇavatthārakakammaṃ karonti,",
  "atk-s0203a:121_3": "tadā āpattādhikaraṇaṃ sammukhāvinayena ca tiṇavatthārakena ca sammati.",
  "atk-s0203a:121_4": "Tatra hi yattakā hatthapāsupagatā “na me taṃ khamatī”ti evaṃ diṭṭhāvikammaṃ akatvā “dukkaṭaṃ kammaṃ puna kātabbaṃ kamma”nti na ukkoṭenti,",
  "atk-s0203a:121_5": "niddampi okkantā honti,",
  "atk-s0203a:121_6": "sabbesampi ṭhapetvā thullavajjañca gihipaṭisaṃyuttañca sabbāpattiyo vuṭṭhahanti.",
  "atk-s0203a:121_7": "Evaṃ āpattādhikaraṇaṃ tīhi samathehi sammati.",
  "atk-s0203a:121_8": "Kiccādhikaraṇaṃ ekena samathena sammati sammukhāvinayeneva.",
  "atk-s0203a:122_0": "Imāni cattāri adhikaraṇāni yathānurūpaṃ imehi sattahi samathehi sammanti.",
  "atk-s0203a:122_1": "Tena vuttaṃ “uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe…",
  "atk-s0203a:122_2": "tiṇavatthārako”ti.",
  "atk-s0203a:122_3": "Ayamettha vinicchayanayo,",
  "atk-s0203a:122_4": "vitthāro pana samathakkhandhake āgatoyeva.",
  "atk-s0203a:122_5": "Vinicchayopissa samantapāsādikāya vutto.",
  "atk-s0203a:123_0": "47.",
  "atk-s0203a:123_1": "Yo panāyaṃ imasmiṃ sutte “idhānanda,",
  "atk-s0203a:123_2": "bhikkhū vivadantī”tiādiko vitthāro vutto,",
  "atk-s0203a:123_3": "so etena nayena saṅkhepatova vuttoti veditabbo.",
  "atk-s0203a:123_4": "Tattha dhammotiādīsu suttantapariyāyena tāva dasa kusalakammapathā dhammo,",
  "atk-s0203a:123_5": "akusalakammapathā adhammo.",
  "atk-s0203a:123_6": "Tathā “cattāro satipaṭṭhānā”ti heṭṭhā āgatā sattatiṃsa bodhipakkhiyadhammā,",
  "atk-s0203a:123_7": "tayo satipaṭṭhānā tayo sammappadhānā tayo iddhipādā cha indriyāni cha balāni aṭṭha bojjhaṅgā navaṅgiko maggo cāti,",
  "atk-s0203a:123_8": "cattāro upādānā pañca nīvaraṇānītiādayo saṅkaliṭṭhadhammā cāti ayaṃ adhammo.",
  "atk-s0203a:124_0": "Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma,",
  "atk-s0203a:124_1": "evaṃ amhākaṃ ācariyakulaṃ niyyānikaṃ bhavissati,",
  "atk-s0203a:124_2": "mayañca loke pākaṭā bhavissāmā”ti taṃ adhammaṃ “dhammo aya”nti kathentā dhammoti vivadanti.",
  "atk-s0203a:124_3": "Tattheva dhammakoṭṭhāsesu ekaṃ gahetvā “adhammo aya”nti kathentā adhammoti vivadanti.",
  "atk-s0203a:125_0": "Vinayapariyāyena pana bhūtena vatthunā codetvā sāretvā yathāpaṭiññāya kātabbakammaṃ dhammo nāma,",
  "atk-s0203a:125_1": "abhūtena pana vatthunā acodetvā asāretvā apaṭiññāya katabbakammaṃ adhammo nāma.",
  "atk-s0203a:125_2": "Tesupi adhammaṃ “dhammo aya”nti kathentā dhammoti vivadanti,",
  "atk-s0203a:125_3": "“adhammo aya”nti kathentā adhammoti vivadanti.",
  "atk-s0203a:126_0": "Suttantapariyāyena pana rāgavinayo dosavinayo mohavinayo saṃvaro pahānaṃ paṭisaṅkhāti ayaṃ vinayo nāma,",
  "atk-s0203a:126_1": "rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo nāma.",
  "atk-s0203a:126_2": "Vinayapariyāyena vatthusampatti ñattisampatti anusāvanasampatti sīmasampati parisasampattīti ayaṃ vinayo nāma,",
  "atk-s0203a:126_3": "vatthuvipatti…pe…",
  "atk-s0203a:126_4": "parisavipattīti ayaṃ avinayo nāma.",
  "atk-s0203a:126_5": "Tesupi yaṃkiñci avinayaṃ “vinayo aya”nti kathentā vinayoti vivadanti,",
  "atk-s0203a:126_6": "vinayaṃ avinayoti kathentā avinayoti vivadanti.",
  "atk-s0203a:127_0": "Dhammanetti samanumajjitabbāti dhammarajju anumajjitabbā ñāṇena ghaṃsitabbā upaparikkhitabbā.",
  "atk-s0203a:127_1": "Sā panesā dhammanetti “iti kho vaccha ime dasa dhammā akusalā dasa dhammā kusalā”ti evaṃ mahāvacchagottasutte āgatāti vuttā.",
  "atk-s0203a:127_2": "Sā eva vā hotu,",
  "atk-s0203a:127_3": "yo vā idha dhammoti ca vinayo ca vutto.",
  "atk-s0203a:127_4": "Yathā tattha sametīti yathā tāya dhammanettiyā sameti,",
  "atk-s0203a:127_5": "“dhammo dhammova hoti,",
  "atk-s0203a:127_6": "adhammo adhammova,",
  "atk-s0203a:127_7": "vinayo vinayova hoti,",
  "atk-s0203a:127_8": "avinayo avinayova”.",
  "atk-s0203a:127_9": "Tathā tanti evaṃ taṃ adhikaraṇaṃ vūpasametabbaṃ.",
  "atk-s0203a:127_10": "Ekaccānaṃ adhikaraṇānanti idha vivādādhikaraṇameva dassitaṃ,",
  "atk-s0203a:127_11": "sammukhāvinayo pana na kismiñci adhikaraṇe na labbhati.",
  "atk-s0203a:128_0": "48.",
  "atk-s0203a:128_1": "Taṃ panetaṃ yasmā dvīhi samathehi sammati sammukhāvinayena ca yebhuyyasikāya ca,",
  "atk-s0203a:128_2": "tasmā heṭṭhā mātikāya ṭhapitānukkamena idāni sativinayassa vāre pattepi taṃ avatvā vivādādhikaraṇayeva tāva dutiyasamathaṃ dassento kathañcānanda,",
  "atk-s0203a:128_3": "yebhuyyasikātiādimāha.",
  "atk-s0203a:128_4": "Tattha bahutarāti antamaso dvīhi tīhipi atirekatarā.",
  "atk-s0203a:128_5": "Sesamettha heṭṭhā vuttanayeneva veditabbaṃ.",
  "atk-s0203a:129_0": "49.",
  "atk-s0203a:129_1": "Idāni heṭṭhā avitthāritaṃ sativinayaṃ ādiṃ katvā vitthāritāvasesasamathe paṭipāṭiyā vitthāretuṃ kathañcānanda,",
  "atk-s0203a:129_2": "sativinayotiādimāha.",
  "atk-s0203a:129_3": "Tattha pārājikasāmantena vāti dve sāmantāni khandhasāmantañca āpattisāmantañca.",
  "atk-s0203a:129_4": "Tattha pārājikāpattikkhandho saṅghādisesāpattikkhandho thullaccaya-",
  "atk-s0203a:129_5": "pācittiya-",
  "atk-s0203a:129_6": "pāṭidesanīya- dukkaṭa-",
  "atk-s0203a:129_7": "dubbhāsitāpattikkhandhoti evaṃ purimassa pacchimakhandhaṃ khandhasāmantaṃ nāma hoti.",
  "atk-s0203a:129_8": "Paṭhamapārājikassa pana pubbabhāge dukkaṭaṃ,",
  "atk-s0203a:129_9": "sesānaṃ thullaccayanti idaṃ āpattisāmantaṃ nāma.",
  "atk-s0203a:129_10": "Tattha khandhasāmante pārājikasāmantaṃ garukāpatti nāma hoti.",
  "atk-s0203a:129_11": "Saratāyasmāti saratu āyasmā.",
  "atk-s0203a:129_12": "Ekaccānaṃ adhikaraṇānanti idha anuvādādhikaraṇameva dassitaṃ.",
  "atk-s0203a:130_0": "50.",
  "atk-s0203a:130_1": "Bhāsitaparikkantanti vācāya bhāsitaṃ kāyena ca parikkantaṃ,",
  "atk-s0203a:130_2": "parakkamitvā katanti attho.",
  "atk-s0203a:130_3": "Ekaccānanti idhāpi anuvādādhikaraṇameva adhippetaṃ.",
  "atk-s0203a:130_4": "Paṭiññātakaraṇe “ekaccāna”nti āpattādhikaraṇaṃ dassitaṃ.",
  "atk-s0203a:131_0": "52.",
  "atk-s0203a:131_1": "Davāti sahasā.",
  "atk-s0203a:131_2": "Ravāti aññaṃ bhaṇitukāmena aññaṃ vuttaṃ. Evaṃ kho, ānanda,",
  "atk-s0203a:131_3": "tassapāpiyasikā hotīti tassapuggalassa pāpussannatā pāpiyasikā hoti.",
  "atk-s0203a:131_4": "Iminā kammassa vatthu dassitaṃ.",
  "atk-s0203a:131_5": "Evarūpassa hi puggalassa kammaṃ kāttabbaṃ.",
  "atk-s0203a:131_6": "Kammena hi adhikaraṇassa vūpasamo hoti,",
  "atk-s0203a:131_7": "na puggalassa pāpussannatāya.",
  "atk-s0203a:131_8": "Idhāpi ca anuvādādhikaraṇameva adhikaraṇanti veditabbaṃ.",
  "atk-s0203a:132_0": "53.",
  "atk-s0203a:132_1": "Kathañcānanda,",
  "atk-s0203a:132_2": "tiṇavatthārakoti ettha idaṃ kammaṃ tiṇavatthārakasadisattā tiṇavatthārakoti vuttaṃ.",
  "atk-s0203a:132_3": "Yathā hi gūthaṃ vā muttaṃ vā ghaṭṭiyamānaṃ duggandhatāya bādhati,",
  "atk-s0203a:132_4": "tiṇehi avattharitvā suppaṭicchāditassa panassa so gandho na bādhati,",
  "atk-s0203a:132_5": "evameva yaṃ adhikaraṇaṃ mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati,",
  "atk-s0203a:132_6": "taṃ iminā kammena vūpasantaṃ gūthaṃ viya tiṇavatthārakena paṭicchannaṃ vūpasantaṃ hotīti idaṃ kammaṃ tiṇavatthārakasadisattā tiṇavatthārakoti vuttaṃ.",
  "atk-s0203a:132_7": "Tassa idhānanda,",
  "atk-s0203a:132_8": "bhikkhūnaṃ bhaṇḍanajātānantiādivacanena ākāramattameva dassitaṃ,",
  "atk-s0203a:132_9": "khandhake āgatāyeva panettha kammavācā pamāṇaṃ.",
  "atk-s0203a:132_10": "Ṭhapetvā thullavajjaṃ ṭhapetvā gihipaṭisaṃyuttanti.",
  "atk-s0203a:132_11": "Ettha pana thullavajjanti thūllavajjaṃ pārājikañceva saṅghādisesañca.",
  "atk-s0203a:132_12": "Gihipaṭisaṃyuttanti gihīnaṃ hīnena khuṃsanavambhanadhammikapaṭissavesu āpannā āpatti.",
  "atk-s0203a:132_13": "Adhikaraṇānanti idha āpattādhikaraṇameva veditabbaṃ.",
  "atk-s0203a:132_14": "Kiccādhikaraṇassa pana vasena idha na kiñci vuttaṃ.",
  "atk-s0203a:132_15": "Kiñcāpi na vuttaṃ,",
  "atk-s0203a:132_16": "sammukhāvinayeneva panassa vūpasamo hotīti veditabbo.",
  "atk-s0203a:133_0": "54. Chayime, ānanda,",
  "atk-s0203a:133_1": "dhammā sāraṇīyāti heṭṭhā kalahavasena suttaṃ āraddhaṃ,",
  "atk-s0203a:133_2": "upari sāraṇīyadhammā āgatā.",
  "atk-s0203a:133_3": "Iti yathānusandhināva desanā gatā hoti.",
  "atk-s0203a:133_4": "Heṭṭhā kosambiyasutte pana sotāpattimaggasammādiṭṭhi kathitā,",
  "atk-s0203a:133_5": "imasmiṃ sutte sotāpattiphalasammādiṭṭhi vuttāti veditabbā.",
  "atk-s0203a:133_6": "Aṇunti appasāvajjaṃ.",
  "atk-s0203a:133_7": "Thūlanti mahāsāvajjaṃ.",
  "atk-s0203a:133_8": "Sesamettha uttānamevāti.",
  "atk-s0203a:134_0": "Papañcasūdaniyā majjhimanikāyaṭṭhakathāya",
  "atk-s0203a:135_0": "Sāmagāmasuttavaṇṇanā niṭṭhitā.",
  "atk-s0203a:136_0": "5. Sunakkhattasuttavaṇṇanā",
  "atk-s0203a:137_0": "55.",
  "atk-s0203a:137_1": "Evaṃ me sutanti sunakkhattasuttaṃ.",
  "atk-s0203a:137_2": "Tattha aññāti arahattaṃ.",
  "atk-s0203a:137_3": "Byākatāti khīṇā jātītiādīhi catūhi padehi kathitā.",
  "atk-s0203a:137_4": "Adhimānenāti appatte pattasaññino,",
  "atk-s0203a:137_5": "anadhigate adhigatasaññino hutvā adhigataṃ amhehīti mānena byākariṃsu.",
  "atk-s0203a:138_0": "56.",
  "atk-s0203a:138_1": "Evañcettha sunakkhatta tathāgatassa hotīti sunakkhatta ettha etesaṃ bhikkhūnaṃ pañhabyākaraṇe –",
  "atk-s0203a:138_2": "“idaṃ ṭhānaṃ etesaṃ avibhūtaṃ andhakāraṃ,",
  "atk-s0203a:138_3": "tenime anadhigate adhigatasaññino,",
  "atk-s0203a:138_4": "handa nesaṃ visodhetvā pākaṭaṃ katvā dhammaṃ desemī”ti,",
  "atk-s0203a:138_5": "evañca tathāgatassa hoti.",
  "atk-s0203a:138_6": "Atha ca panidhekacce…pe…",
  "atk-s0203a:138_7": "tassapi hoti aññathattanti bhagavā paṭipannakānaṃ dhammaṃ deseti.",
  "atk-s0203a:138_8": "Yattha pana icchācāre ṭhitā ekacce moghapurisā honti,",
  "atk-s0203a:138_9": "tatra bhagavā passati –",
  "atk-s0203a:138_10": "“ime imaṃ pañhaṃ uggahetvā ajānitvāva jānantā viya appatte pattasaññino hutvā gāmanigamādīsu visevamānā vicarissanti,",
  "atk-s0203a:138_11": "taṃ nesaṃ bhavissati dīgharattaṃ ahitāya dukkhāyā”ti evamassāyaṃ icchācāre ṭhitānaṃ kāraṇā paṭipannakānampi",
  "atk-s0203a:138_12": "atthāya “dhammaṃ desissāmī”ti uppannassa cittassa aññathābhāvo hoti.",
  "atk-s0203a:138_13": "Taṃ sandhāyetaṃ vuttaṃ.",
  "atk-s0203a:139_0": "58.",
  "atk-s0203a:139_1": "Lokāmisādhimuttoti vaṭṭāmisa- kāmāmisa-",
  "atk-s0203a:139_2": "lokāmisabhūtesu pañcasu kāmaguṇesu adhimutto tanninno taggaruko tappabbhāro.",
  "atk-s0203a:139_3": "Tappatirūpīti kāmaguṇasabhāgā.",
  "atk-s0203a:139_4": "Āneñjapaṭisaṃyuttāyāti āneñjasamāpattipaṭisaṃyuttāya.",
  "atk-s0203a:139_5": "Saṃseyyāti katheyya.",
  "atk-s0203a:139_6": "Āneñjasaṃyojanena hi kho visaṃyuttoti āneñjasamāpattisaṃyojanena visaṃsaṭṭho.",
  "atk-s0203a:139_7": "Lokāmisādhimuttoti evarūpo hi lūkhacīvaradharo mattikāpattaṃ ādāya attano sadisehi katipayehi saddhiṃ paccantajanapadaṃ gacchati,",
  "atk-s0203a:139_8": "gāmaṃ piṇḍāya paviṭṭhakāle manussā disvā “mahāpaṃsukulikā āgatā”ti yāgubhattādīni sampādetvā sakkaccaṃ dānaṃ denti,",
  "atk-s0203a:139_9": "bhattakicce niṭṭhite anumodanaṃ sutvā – “svepi, bhante,",
  "atk-s0203a:139_10": "idheva piṇḍāya pavisathā”ti vadanti.",
  "atk-s0203a:139_11": "Alaṃ upāsakā,",
  "atk-s0203a:139_12": "ajjāpi vo bahūnaṃ dinnanti. Tena hi, bhante,",
  "atk-s0203a:139_13": "antovassaṃ idha vaseyyāthāti adhivāsetvā vihāramaggaṃ pucchitvā vihāraṃ gacchanti.",
  "atk-s0203a:139_14": "Tattha senāsanaṃ gahetvā pattacīvaraṃ paṭisāmenti.",
  "atk-s0203a:139_15": "Sāyaṃ eko āvāsiko te bhikkhū pucchati “kattha piṇḍāya caritthā”ti?",
  "atk-s0203a:139_16": "Asukagāmeti.",
  "atk-s0203a:139_17": "Bhikkhāsampannāti?",
  "atk-s0203a:139_18": "Āma evarūpā nāma manussānaṃ saddhā hoti.",
  "atk-s0203a:139_19": "“Ajjeva nu kho ete edisā,",
  "atk-s0203a:139_20": "niccampi edisā”ti?",
  "atk-s0203a:139_21": "Saddhā te manussā niccampi edisā,",
  "atk-s0203a:139_22": "te nissāyeva ayaṃ vihāro vaḍḍhatīti.",
  "atk-s0203a:139_23": "Tato te paṃsukulikā punappunaṃ tesaṃ vaṇṇaṃ kathenti,",
  "atk-s0203a:139_24": "divasāvasesaṃ kathetvā rattimpi kathenti.",
  "atk-s0203a:139_25": "Ettāvatā icchācāre ṭhitassa sīsaṃ nikkhantaṃ hoti udaraṃ phālitaṃ.",
  "atk-s0203a:139_26": "Evaṃ lokāmisādhimutto veditabbo.",
  "atk-s0203a:140_0": "59.",
  "atk-s0203a:140_1": "Idāni āneñjasamāpattilābhiṃ adhimānikaṃ dassento ṭhānaṃ kho panetantiādimāha.",
  "atk-s0203a:140_2": "Āneñjādhimuttassāti kilesasiñcanavirahitāsu heṭṭhimāsu chasu samāpattīsu adhimuttassa tanninnassa taggaruno tappabbhārassa.",
  "atk-s0203a:140_3": "Se pavutteti taṃ pavuttaṃ.",
  "atk-s0203a:140_4": "Cha samāpattilābhino hi adhimānikassa pañcakāmaguṇāmisabandhanā patitapaṇḍupalāso viya upaṭṭhāti.",
  "atk-s0203a:140_5": "Tenetaṃ vuttaṃ.",
  "atk-s0203a:141_0": "60.",
  "atk-s0203a:141_1": "Idāni ākiñcaññāyatanasamāpatti lābhino adhimānikassa nighaṃsaṃ dassetuṃ ṭhānaṃ kho panātiādimāha.",
  "atk-s0203a:141_2": "Tattha dvedhā bhinnāti majjhe bhinnā.",
  "atk-s0203a:141_3": "Appaṭisandhikāti khuddakā muṭṭhipāsāṇamattā jatunā vā silesena vā allīyāpetvā paṭisandhātuṃ sakkā.",
  "atk-s0203a:141_4": "Mahantaṃ pana kuṭāgārappamāṇaṃ sandhāyetaṃ vuttaṃ.",
  "atk-s0203a:141_5": "Se bhinneti taṃ bhinnaṃ.",
  "atk-s0203a:141_6": "Upari samāpattilābhino hi heṭṭhāsamāpatti dvedhābhinnā selā viya hoti,",
  "atk-s0203a:141_7": "taṃ samāpajjissāmīti cittaṃ na uppajjati.",
  "atk-s0203a:141_8": "Tenetaṃ vuttaṃ.",
  "atk-s0203a:142_0": "61.",
  "atk-s0203a:142_1": "Idāni nevasaññānāsaññāyatanalābhino adhimānikassa ca nighaṃsaṃ dassento ṭhānaṃ kho panātiādimāha.",
  "atk-s0203a:142_2": "Tattha se vanteti taṃ vantaṃ.",
  "atk-s0203a:142_3": "Aṭṭhasamāpattilābhino hi heṭṭhāsamāpattiyo vantasadisā hutvā upaṭṭhahanti,",
  "atk-s0203a:142_4": "puna samāpajjissāmīti cittaṃ na uppajjati.",
  "atk-s0203a:142_5": "Tenetaṃ vuttaṃ.",
  "atk-s0203a:143_0": "62.",
  "atk-s0203a:143_1": "Idāni khīṇāsavassa nighaṃsaṃ dassento ṭhānaṃ kho panātiādimāha.",
  "atk-s0203a:143_2": "Tattha se ucchinnamūleti so ucchinnamūlo.",
  "atk-s0203a:143_3": "Upari samāpattilābhino hi heṭṭhāsamāpatti mūlacchinnatālo viya upaṭṭhāti,",
  "atk-s0203a:143_4": "taṃ samāpajjissāmīti cittaṃ na uppajjati.",
  "atk-s0203a:143_5": "Tenetaṃ vuttaṃ.",
  "atk-s0203a:144_0": "63.",
  "atk-s0203a:144_1": "Ṭhānaṃ kho panāti pāṭiyekko anusandhi.",
  "atk-s0203a:144_2": "Heṭṭhā hi samāpattilābhino adhimānikassapi khīṇāsavassapi nighaṃso kathito,",
  "atk-s0203a:144_3": "sukkhavipassakassa pana adhimānikassapi khīṇāsavassapi na kathito.",
  "atk-s0203a:144_4": "Tesaṃ dvinnampi nighaṃsaṃ dassetuṃ imaṃ desanaṃ ārabhi.",
  "atk-s0203a:144_5": "Taṃ pana paṭikkhittaṃ.",
  "atk-s0203a:144_6": "Samāpattilābhino hi adhimānikassa nighaṃse kathite sukkhavipassakassapi adhimānikassa kathitova hoti,",
  "atk-s0203a:144_7": "samāpattilābhino ca khīṇāsavassa kathite sukkhavipassakakhīṇāsavassa kathitova hoti.",
  "atk-s0203a:144_8": "Etesaṃ pana dvinnaṃ bhikkhūnaṃ sappāyāsappāyaṃ kathetuṃ imaṃ desanaṃ ārabhi.",
  "atk-s0203a:145_0": "Tattha siyā –",
  "atk-s0203a:145_1": "puthujjanassa tāva ārammaṇaṃ asappāyaṃ hotu,",
  "atk-s0203a:145_2": "khīṇāsavassa kathaṃ asappāyanti.",
  "atk-s0203a:145_3": "Yadaggena puthujjanassa asappāyaṃ,",
  "atk-s0203a:145_4": "tadaggena khīṇāsavassāpi asappāyameva.",
  "atk-s0203a:145_5": "Visaṃ nāma jānitvā khāditampi ajānitvā khāditampi visameva.",
  "atk-s0203a:145_6": "Na hi khīṇāsavenapi “ahaṃ khīṇāsavo”ti asaṃvutena bhavitabbaṃ.",
  "atk-s0203a:145_7": "Khīṇāsavenapi yuttapayutteneva bhavituṃ vaṭṭati.",
  "atk-s0203a:146_0": "64.",
  "atk-s0203a:146_1": "Tattha samaṇenāti buddhasamaṇena.",
  "atk-s0203a:146_2": "Chandarāgabyāpādenāti so avijjāsaṅkhāto visadoso chandarāgena ca byāpādena ca ruppati kuppati.",
  "atk-s0203a:146_3": "Asappāyānīti avaḍḍhikarāni ārammaṇāni.",
  "atk-s0203a:146_4": "Anuddhaṃseyyāti soseyya milāpeyya.",
  "atk-s0203a:146_5": "Saupādisesanti sagahaṇasesaṃ,",
  "atk-s0203a:146_6": "upāditabbaṃ gaṇhitabbaṃ idha upādīti vuttaṃ.",
  "atk-s0203a:146_7": "Analañca te antarāyāyāti jīvitantarāyaṃ te kātuṃ asamatthaṃ.",
  "atk-s0203a:146_8": "Rajosūkanti rajo ca vīhisukādi ca sūkaṃ.",
  "atk-s0203a:146_9": "Asu ca visadosoti so ca visadoso.",
  "atk-s0203a:146_10": "Tadubhayenāti yā sā asappāyakiriyā ca yo visadoso ca,",
  "atk-s0203a:146_11": "tena ubhayena.",
  "atk-s0203a:146_12": "Puthuttanti mahantabhāvaṃ.",
  "atk-s0203a:147_0": "Evameva khoti ettha saupādānasalluddhāro viya appahīno avijjāvisadoso daṭṭhabbo,",
  "atk-s0203a:147_1": "asappāyakiriyāya ṭhitabhāvo viya chasu dvāresu asaṃvutakālo,",
  "atk-s0203a:147_2": "tadubhayena vaṇe puthuttaṃ gate maraṇaṃ viya sikkhaṃ paccakkhāya hīnāyāvattanaṃ,",
  "atk-s0203a:147_3": "maraṇamattaṃ dukkhaṃ viya aññatarāya garukāya saṃkiliṭṭhāya āpattiyā āpajjanaṃ daṭṭhabbaṃ.",
  "atk-s0203a:147_4": "Sukkapakkhepi imināva nayena opammasaṃsandanaṃ veditabbaṃ.",
  "atk-s0203a:148_0": "65.",
  "atk-s0203a:148_1": "Satiyāyetaṃ adhivacananti ettha sati paññāgatikā.",
  "atk-s0203a:148_2": "Lokikāya paññāya lokikā hoti,",
  "atk-s0203a:148_3": "lokuttarāya lokuttarā.",
  "atk-s0203a:148_4": "Ariyāyetaṃ paññāyāti parisuddhāya vipassanāpaññāya.",
  "atk-s0203a:149_0": "Idāni khīṇāsavassa balaṃ dassento so vatātiādimāha.",
  "atk-s0203a:149_1": "Tattha saṃvutakārīti pihitakārī.",
  "atk-s0203a:149_2": "Iti viditvā nirupadhīti evaṃ jānitvā kilesupadhipahānā nirupadhi hoti,",
  "atk-s0203a:149_3": "nirupādānoti attho.",
  "atk-s0203a:149_4": "Upadhisaṅkhaye vimuttoti upadhīnaṃ saṅkhayabhūte nibbāne ārammaṇato vimutto.",
  "atk-s0203a:149_5": "Upadhisminti kāmupadhismiṃ.",
  "atk-s0203a:149_6": "Kāyaṃ upasaṃharissatīti kāyaṃ allīyāpessati.",
  "atk-s0203a:149_7": "Idaṃ vuttaṃ hoti –",
  "atk-s0203a:149_8": "taṇhakkhaye nibbāne ārammaṇato vimutto khīṇāsavo pañca kāmaguṇe sevituṃ,",
  "atk-s0203a:149_9": "kāyaṃ vā upasaṃharissati cittaṃ vā uppādessatīti netaṃ ṭhānaṃ vijjati.",
  "atk-s0203a:149_10": "Sesaṃ sabbattha uttānatthamevāti.",
  "atk-s0203a:150_0": "Papañcasūdaniyā majjhimanikāyaṭṭhakathāya",
  "atk-s0203a:151_0": "Sunakkhattasuttavaṇṇanā niṭṭhitā.",
  "atk-s0203a:152_0": "6. Āneñjasappāyasuttavaṇṇanā",
  "atk-s0203a:153_0": "66.",
  "atk-s0203a:153_1": "Evaṃ me sutanti āneñjasappāyasuttaṃ.",
  "atk-s0203a:153_2": "Tattha aniccāti hutvā abhāvaṭṭhena aniccā.",
  "atk-s0203a:153_3": "Kāmāti vatthukāmāpi kilesakāmāpi.",
  "atk-s0203a:153_4": "Tucchāti niccasāradhuvasāraattasāravirahitattā rittā,",
  "atk-s0203a:153_5": "na pana natthīti gahetabbā.",
  "atk-s0203a:153_6": "Na hi tucchamuṭṭhīti vutte muṭṭhi nāma natthīti vuttaṃ hoti.",
  "atk-s0203a:153_7": "Yassa pana abbhantare kiñci natthi,",
  "atk-s0203a:153_8": "so vuccati tuccho.",
  "atk-s0203a:153_9": "Musāti nāsanakā.",
  "atk-s0203a:153_10": "Mosadhammāti nassanasabhāvā,",
  "atk-s0203a:153_11": "khettaṃ viya vatthu viya hiraññasuvaṇṇaṃ viya ca na paññāyittha,",
  "atk-s0203a:153_12": "katipāheneva supinake diṭṭhā viya nassanti na paññāyanti.",
  "atk-s0203a:153_13": "Tena vuttaṃ “mosadhammā”ti,",
  "atk-s0203a:153_14": "māyākatametanti yathā māyāya udakaṃ maṇīti katvā dassitaṃ,",
  "atk-s0203a:153_15": "badaripaṇṇaṃ kahāpaṇoti katvā dassitaṃ,",
  "atk-s0203a:153_16": "aññaṃ vā pana evarūpaṃ dassanūpacāre ṭhitasseva tathā paññāyati,",
  "atk-s0203a:153_17": "upacārātikkamato paṭṭhāya pākatikameva paññāyati.",
  "atk-s0203a:153_18": "Evaṃ kāmāpi ittarapaccupaṭṭhānaṭṭhena “māyākata”nti vuttā.",
  "atk-s0203a:153_19": "Yathā ca māyākāro udakādīni maṇiādīnaṃ vasena dassento vañceti,",
  "atk-s0203a:153_20": "evaṃ kāmāpi aniccādīni niccādisabhāvaṃ dassentā vañcentīti vañcanakaṭṭhenapi “māyākata”nti vuttā.",
  "atk-s0203a:153_21": "Bālalāpananti mayhaṃ putto,",
  "atk-s0203a:153_22": "mayhaṃ dhītā,",
  "atk-s0203a:153_23": "mayhaṃ hiraññaṃ mayhaṃ suvaṇṇanti evaṃ bālānaṃ lāpanato bālalāpanaṃ.",
  "atk-s0203a:153_24": "Diṭṭhadhammikā kāmāti mānusakā pañca kāmaguṇā.",
  "atk-s0203a:153_25": "Samparāyikāti te ṭhapetvā avasesā.",
  "atk-s0203a:153_26": "Diṭṭhadhammikā.",
  "atk-s0203a:153_27": "Kāmasaññāti mānusake kāme ārabbha uppannasaññā.",
  "atk-s0203a:153_28": "Ubhayametaṃ māradheyyanti ete kāmā ca kāmasaññā ca ubhayampi māradheyyaṃ.",
  "atk-s0203a:153_29": "Yehi ubhayametaṃ gahitaṃ,",
  "atk-s0203a:153_30": "tesañhi upari māro vasaṃ vatteti.",
  "atk-s0203a:153_31": "Taṃ sandhāya “ubhayametaṃ māradheyya”nti vuttaṃ.",
  "atk-s0203a:154_0": "Mārassesa visayotiādīsupi yathā coḷassa visayo coḷavisayo,",
  "atk-s0203a:154_1": "paṇḍassa visayo paṇḍavisayo,",
  "atk-s0203a:154_2": "saṃvarānaṃ visayo saṃvaravisayoti pavattanaṭṭhānaṃ visayoti vuccati,",
  "atk-s0203a:154_3": "evaṃ yehi ete kāmā gahitā,",
  "atk-s0203a:154_4": "tesaṃ upari māro vasaṃ vatteti.",
  "atk-s0203a:154_5": "Taṃ sandhāya mārassesa visayoti vuttaṃ.",
  "atk-s0203a:154_6": "Pañca pana kāmaguṇe nivāpabījaṃ viya vippakiranto māro gacchati.",
  "atk-s0203a:154_7": "Yehi pana te gahitā,",
  "atk-s0203a:154_8": "tesaṃ upari māro vasaṃ vatteti.",
  "atk-s0203a:154_9": "Taṃ sandhāya mārassesa nivāpoti vuttaṃ.",
  "atk-s0203a:154_10": "Yathā ca yattha hatthiādayo vasaṃ vattenti,",
  "atk-s0203a:154_11": "so hatthigocaro assagocaro ajagocaroti vuccati,",
  "atk-s0203a:154_12": "evaṃ yehi ete kāmā gahitā,",
  "atk-s0203a:154_13": "tesu māro vasaṃ vatteti.",
  "atk-s0203a:154_14": "Taṃ sandhāya mārassesa gocaroti vuttaṃ.",
  "atk-s0203a:155_0": "Etthāti etesu kāmesu.",
  "atk-s0203a:155_1": "Mānasāti cittasambhūtā.",
  "atk-s0203a:155_2": "Tattha siyā –",
  "atk-s0203a:155_3": "duvidhe tāva kāme ārabbha abhijjhānalakkhaṇā abhijjhā,",
  "atk-s0203a:155_4": "karaṇuttariyalakkhaṇo sārambho ca uppajjatu,",
  "atk-s0203a:155_5": "byāpādo kathaṃ uppajjatīti?",
  "atk-s0203a:155_6": "Mamāyite vatthusmiṃ acchinnepi socanti,",
  "atk-s0203a:155_7": "acchijjantepi socanti,",
  "atk-s0203a:155_8": "acchinnasaṅkinopi socanti,",
  "atk-s0203a:155_9": "yo evarūpo cittassa āghātoti evaṃ uppajjati.",
  "atk-s0203a:155_10": "Teva ariyasāvakassāti te ariyasāvakassa.",
  "atk-s0203a:155_11": "Vakāro āgamasandhimattaṃ hoti.",
  "atk-s0203a:155_12": "Idha manusikkhatoti imasmiṃ sāsane sikkhantassa te tayopi kilesā antarāyakarā honti.",
  "atk-s0203a:155_13": "Abhibhuyya lokanti kāmalokaṃ abhibhavitvā.",
  "atk-s0203a:155_14": "Adhiṭṭhāya manasāti jhānārammaṇacittena adhiṭṭhahitvā.",
  "atk-s0203a:155_15": "Aparittanti kāmāvacaracittaṃ parittaṃ nāma,",
  "atk-s0203a:155_16": "tassa paṭikkhepena mahaggataṃ aparittaṃ nāma.",
  "atk-s0203a:155_17": "Pamāṇantipi kāmāvacarameva,",
  "atk-s0203a:155_18": "rūpāvacaraṃ arūpāvacaraṃ appamāṇaṃ.",
  "atk-s0203a:155_19": "Subhāvitanti pana etaṃ kāmāvacarādīnaṃ nāmaṃ na hoti,",
  "atk-s0203a:155_20": "lokuttarassevetaṃ nāmaṃ.",
  "atk-s0203a:155_21": "Tasmā etassa vasena aparittaṃ appamāṇaṃ subhāvitanti sabbaṃ lokuttarameva vaṭṭati.",
  "atk-s0203a:156_0": "Tabbahulavihārinoti kāmapaṭibāhanena tameva paṭipadaṃ bahulaṃ katvā viharantassa.",
  "atk-s0203a:156_1": "Āyatane cittaṃ pasīdatīti kāraṇe cittaṃ pasīdati.",
  "atk-s0203a:156_2": "Kiṃ panettha kāraṇaṃ?",
  "atk-s0203a:156_3": "Arahattaṃ vā,",
  "atk-s0203a:156_4": "arahattassa vipassanaṃ vā,",
  "atk-s0203a:156_5": "catutthajjhānaṃ vā,",
  "atk-s0203a:156_6": "catutthajjhānassa upacāraṃ vā.",
  "atk-s0203a:156_7": "Sampasāde satīti ettha duvidho sampasādo adhimokkhasampasādo ca paṭilābhasampasādo ca.",
  "atk-s0203a:156_8": "Arahattassa hi vipassanaṃ paṭṭhapetvā viharato mahābhūtādīsu upaṭṭhahantesu yenime nīhārena mahābhūtā upaṭṭhahanti,",
  "atk-s0203a:156_9": "upādārūpā upaṭṭhahanti nāmarūpā upaṭṭhahanti,",
  "atk-s0203a:156_10": "paccayā sabbathā upaṭṭhahanti,",
  "atk-s0203a:156_11": "lakkhaṇārammaṇā vipassanā upaṭṭhahati,",
  "atk-s0203a:156_12": "ajjeva arahattaṃ gaṇhissāmīti appaṭiladdheyeva āsā santiṭṭhati,",
  "atk-s0203a:156_13": "adhimokkhaṃ paṭilabhati.",
  "atk-s0203a:156_14": "Tatiyajjhānaṃ vā pādakaṃ katvā catutthajjhānatthāya kasiṇaparikammaṃ karontassa nīvaraṇavikkhambhanādīni",
  "atk-s0203a:156_15": "samanupassato yenime nīhārena nīvaraṇā vikkhambhanti,",
  "atk-s0203a:156_16": "kilesā sannisīdanti,",
  "atk-s0203a:156_17": "sati santiṭṭhati,",
  "atk-s0203a:156_18": "saṅkhāragataṃ vā vibhūtaṃ pākaṭaṃ hutvā dibbacakkhukassa paraloko viya upaṭṭhāti,",
  "atk-s0203a:156_19": "cittuppādo lepapiṇḍe laggamāno viya upacārena samādhiyati,",
  "atk-s0203a:156_20": "ajjeva catutthajjhānaṃ nibbattessāmīti apaṭiladdheyeva āsā santiṭṭhati,",
  "atk-s0203a:156_21": "adhimokkhaṃ paṭilabhati.",
  "atk-s0203a:156_22": "Ayaṃ adhimokkhasampasādo nāma.",
  "atk-s0203a:156_23": "Tasmiṃ sampasāde sati.",
  "atk-s0203a:156_24": "Yo pana arahattaṃ vā paṭilabhati catutthajjhānaṃ vā,",
  "atk-s0203a:156_25": "tassa cittaṃ vippasannaṃ hotiyeva.",
  "atk-s0203a:156_26": "Idha pana “āyatane cittaṃ pasīdatī”ti vacanato arahattavipassanāya ceva catutthajjhānūpacārassa ca paṭilābho paṭilābhasampasādoti veditabbo.",
  "atk-s0203a:156_27": "Vipassanā hi paññāya adhimuccanassa kāraṇaṃ,",
  "atk-s0203a:156_28": "upacāraṃ āneñjasamāpattiyā.",
  "atk-s0203a:157_0": "Etarahi vā āneñjaṃ samāpajjati.",
  "atk-s0203a:157_1": "Paññāya vā adhimuccatīti ettha etarahi vā paññāya adhimuccati,",
  "atk-s0203a:157_2": "āneñjaṃ vā samāpajjatīti evaṃ padaparivattanaṃ katvā attho veditabbo.",
  "atk-s0203a:157_3": "Idañhi vuttaṃ hoti –",
  "atk-s0203a:157_4": "tasmiṃ sampasāde sati etarahi vā paññāya adhimuccati,",
  "atk-s0203a:157_5": "arahattaṃ sacchikarotīti attho.",
  "atk-s0203a:157_6": "Taṃ anabhisambhuṇanto āneñjaṃ vā samāpajjati,",
  "atk-s0203a:157_7": "atha vā paññāya vā adhimuccatīti arahattamaggaṃ bhāveti,",
  "atk-s0203a:157_8": "taṃ anabhisambhuṇanto āneñjaṃ vā samāpajjati.",
  "atk-s0203a:157_9": "Arahattamaggaṃ bhāvetuṃ asakkonto etarahi catusaccaṃ vā sacchikaroti.",
  "atk-s0203a:157_10": "Taṃ anabhisambhuṇanto āneñjaṃ vā samāpajjatīti.",
  "atk-s0203a:158_0": "Tatrāyaṃ nayo –",
  "atk-s0203a:158_1": "idha bhikkhu tatiyajjhānaṃ pādakaṃ katvā catutthajjhānassa kasiṇaparikammaṃ karoti.",
  "atk-s0203a:158_2": "Tassa nīvaraṇā vikkhambhanti,",
  "atk-s0203a:158_3": "sati santiṭṭhati,",
  "atk-s0203a:158_4": "upacārena cittaṃ samādhiyati.",
  "atk-s0203a:158_5": "So rūpārūpaṃ parigaṇhāti,",
  "atk-s0203a:158_6": "paccayaṃ pariggaṇhāti,",
  "atk-s0203a:158_7": "lakkhaṇārammaṇikaṃ vipassanaṃ vavatthapeti,",
  "atk-s0203a:158_8": "tassa evaṃ hoti –",
  "atk-s0203a:158_9": "“upacārena me jhānaṃ visesabhāgiyaṃ bhaveyya,",
  "atk-s0203a:158_10": "tiṭṭhatu visesabhāgiyatā,",
  "atk-s0203a:158_11": "nibbedhabhāgiyaṃ naṃ karissāmī”ti vipassanaṃ vaḍḍhetvā arahattaṃ sacchikaroti.",
  "atk-s0203a:158_12": "Ettakenassa kiccaṃ kataṃ nāma hoti.",
  "atk-s0203a:158_13": "Arahattaṃ sacchikātuṃ asakkonto pana tato osakkitamānaso antarā na tiṭṭhati,",
  "atk-s0203a:158_14": "catutthajjhānaṃ samāpajjatiyeva.",
  "atk-s0203a:158_15": "Yathā kiṃ?",
  "atk-s0203a:158_16": "Yathā puriso “vanamahiṃsaṃ ghātessāmī”ti sattiṃ gahetvā anubandhanto sace taṃ ghāteti,",
  "atk-s0203a:158_17": "sakalagāmavāsino tosessati,",
  "atk-s0203a:158_18": "asakkonto pana antarāmagge sasagodhādayo khuddakamige ghātetvā kājaṃ pūretvā etiyeva.",
  "atk-s0203a:159_0": "Tattha purisassa sattiṃ gahetvā vanamahiṃsānubandhanaṃ viya imassa bhikkhuno tatiyajjhānaṃ pādakaṃ katvā catutthajjhānassa parikammakaraṇaṃ,",
  "atk-s0203a:159_1": "vanamahiṃsaghātanaṃ viya –",
  "atk-s0203a:159_2": "“nīvaraṇavikkhambhanādīni samanupassato visesabhāgiyaṃ bhaveyya,",
  "atk-s0203a:159_3": "tiṭṭhatu visesabhāgiyatā,",
  "atk-s0203a:159_4": "nibbedhabhāgiyaṃ naṃ karissāmī”ti vipassanaṃ vaḍḍhetvā arahattassa sacchikaraṇaṃ,",
  "atk-s0203a:159_5": "mahiṃsaṃ ghātetuṃ asakkontassa antarāmagge sasagodhādayo khuddakamige ghātetvā kājaṃ pūretvā gamanaṃ viya arahattaṃ sacchikātuṃ asakkontassa,",
  "atk-s0203a:159_6": "tato osakkitvā catutthajjhānasamāpajjanaṃ veditabbaṃ.",
  "atk-s0203a:159_7": "Maggabhāvanā catusaccasacchikiriyāyojanāsupi eseva nayo.",
  "atk-s0203a:160_0": "Idāni arahattaṃ sacchikātuṃ asakkontassa nibbattaṭṭhānaṃ dassento kāyassa bhedātiādimāha.",
  "atk-s0203a:160_1": "Tattha yanti yena kāraṇena taṃ saṃvattanikaṃ viññāṇaṃ assa āneñjūpagaṃ,",
  "atk-s0203a:160_2": "taṃ kāraṇaṃ vijjatīti attho.",
  "atk-s0203a:160_3": "Ettha ca taṃsaṃvattanikanti tassa bhikkhuno saṃvattanikaṃ.",
  "atk-s0203a:160_4": "Yena vipākaviññāṇena so bhikkhu saṃvattati nibbattati,",
  "atk-s0203a:160_5": "taṃ viññāṇaṃ.",
  "atk-s0203a:160_6": "Āneñjūpaganti kusalāneñjasabhāvūpagataṃ assa,",
  "atk-s0203a:160_7": "tādisameva bhaveyyāti attho.",
  "atk-s0203a:160_8": "Keci kusalaviññāṇaṃ vadanti.",
  "atk-s0203a:160_9": "Yaṃ tassa bhikkhuno saṃvattanikaṃ upapattihetubhūtaṃ kusalaviññāṇaṃ āneñjūpagataṃ assa,",
  "atk-s0203a:160_10": "vipākakālepi tannāmakameva assāti attho.",
  "atk-s0203a:160_11": "So panāyamattho –",
  "atk-s0203a:160_12": "“puññaṃ ce saṅkhāraṃ abhisaṅkharoti,",
  "atk-s0203a:160_13": "puññūpagaṃ hoti viññāṇaṃ.",
  "atk-s0203a:160_14": "Apuññaṃ ce saṅkhāraṃ abhisaṅkhāroti,",
  "atk-s0203a:160_15": "apuññupagaṃ hoti viññāṇaṃ.",
  "atk-s0203a:160_16": "Āneñjaṃ ce saṅkhāraṃ abhisaṅkharoti,",
  "atk-s0203a:160_17": "āneñjūpagaṃ hoti viññāṇa”nti iminā nayena veditabbo.",
  "atk-s0203a:160_18": "Āneñjasappāyāti āneñjassa catutthajjhānassa sappāyā.",
  "atk-s0203a:160_19": "Na kevalañca sā āneñjasseva,",
  "atk-s0203a:160_20": "upari arahattassāpi sappāyāva upakārabhūtāyevāti veditabbā.",
  "atk-s0203a:160_21": "Iti imasmiṃ paṭhamakaāneñje samādhivasena osakkanā kathitā.",
  "atk-s0203a:161_0": "67.",
  "atk-s0203a:161_1": "Iti paṭisañcikkhatīti catutthajjhānaṃ patvā evaṃ paṭisañcikkhati.",
  "atk-s0203a:161_2": "Ayañhi bhikkhu heṭṭhimena bhikkhunā paññavantataro tassa ca bhikkhuno attano cāti dvinnampi kammaṭṭhānaṃ ekato katvā sammasati.",
  "atk-s0203a:161_3": "Tabbahulavihārinoti rūpapaṭibāhanena tameva paṭipadaṃ bahulaṃ katvā viharantassa.",
  "atk-s0203a:161_4": "Āneñjaṃ samāpajjatīti ākāsānañcāyatānāneñjaṃ samāpajjati.",
  "atk-s0203a:161_5": "Sesaṃ purimasadisameva.",
  "atk-s0203a:161_6": "Yathā ca idha,",
  "atk-s0203a:161_7": "evaṃ sabbattha visesamattameva pana vakkhāma.",
  "atk-s0203a:161_8": "Iti imasmiṃ dutiyaāneñje vipassanāvasena osakkanā kathitā,",
  "atk-s0203a:161_9": "“yaṃkiñci rūpa”nti evaṃ vipassanāmaggaṃ dassentena kathitāti attho.",
  "atk-s0203a:162_0": "Iti paṭisañcikkhatīti ākāsānañcāyatanaṃ patvā evaṃ paṭisañcikkhati.",
  "atk-s0203a:162_1": "Ayañhi heṭṭhā dvīhi bhikkhūhi paññavantataro tesañca bhikkhūnaṃ attano cāti tiṇṇampi kammaṭṭhānaṃ ekato katvā sammasati.",
  "atk-s0203a:162_2": "Ubhayametaṃ aniccanti ettha aṭṭha ekekakoṭṭhāsā diṭṭhadhammikasamparāyikavasena pana saṅkhipitvā ubhayanti vuttaṃ.",
  "atk-s0203a:162_3": "Nālaṃ abhinanditunti taṇhādiṭṭhivasena abhinandituṃ na yuttaṃ.",
  "atk-s0203a:162_4": "Sesapadadvayepi eseva nayo.",
  "atk-s0203a:162_5": "Tabbahulavihārinoti kāmapaṭibāhanena ca rūpapaṭibāhanena ca tameva paṭipadaṃ bahulaṃ katvā viharantassa.",
  "atk-s0203a:162_6": "Āneñjaṃ samāpajjatīti viññāṇañcāyatanāneñjaṃ samāpajjati.",
  "atk-s0203a:162_7": "Imasmiṃ tatiyaāneñje vipassanāvasena osakkanā kathitā.",
  "atk-s0203a:163_0": "68.",
  "atk-s0203a:163_1": "Iti paṭisañcikkhatīti viññāṇañcāyatanaṃ patvā evaṃ paṭisañcikkhati.",
  "atk-s0203a:163_2": "Ayañhi heṭṭhā tīhi bhikkhūhi paññavantataro tesañca bhikkhūnaṃ attano cāti catunnampi kammaṭṭhānaṃ ekato katvā sammasati.",
  "atk-s0203a:163_3": "Yatthetā aparisesā nirujjhantīti yaṃ ākiñcaññāyatanaṃ patvā etā heṭṭhā vuttā sabbasaññā nirujjhanti.",
  "atk-s0203a:163_4": "Etaṃ santaṃ etaṃ paṇītanti etaṃ aṅgasantatāya ārammaṇasantatāya ca santaṃ,",
  "atk-s0203a:163_5": "atappakaṭṭhena paṇītaṃ.",
  "atk-s0203a:163_6": "Tabbahulavihārinoti tāsaṃ saññānaṃ paṭibāhanena tameva paṭipadaṃ bahulaṃ katvā viharantassa.",
  "atk-s0203a:163_7": "Imasmiṃ paṭhamākiñcaññāyatane samādhivasena osakkanā kathitā.",
  "atk-s0203a:164_0": "Iti paṭisañcikkhatīti viññāṇañcāyatanameva patvā evaṃ paṭisañcikkhati.",
  "atk-s0203a:164_1": "Ayañhi heṭṭhā catūhi bhikkhūhi paññavantataro tesañca bhikkhūnaṃ attano cāti pañcannampi kammaṭṭhānaṃ ekato katvā sammasati.",
  "atk-s0203a:164_2": "Attena vā attaniyena vāti ahaṃ mamāti gahetabbena suññaṃ tucchaṃ rittaṃ.",
  "atk-s0203a:164_3": "Evamettha dvikoṭikā suññatā dassitā.",
  "atk-s0203a:164_4": "Tabbahulavihārinoti heṭṭhā vuttapaṭipadañca imañca suññatapaṭipadaṃ bahulaṃ katvā viharantassa.",
  "atk-s0203a:164_5": "Imasmiṃ dutiyākiñcaññāyatane vipassanāvasena osakkanā kathitā.",
  "atk-s0203a:165_0": "70.",
  "atk-s0203a:165_1": "Iti paṭisañcikkhatīti viññāṇañcāyatanameva patvā evaṃ paṭisañcikkhati.",
  "atk-s0203a:165_2": "Ayañhi heṭṭhā pañcahi bhikkhūhi paññavantataro tesañca bhikkhūnaṃ attano cāti channampi kammaṭṭhānaṃ ekato katvā sammasati.",
  "atk-s0203a:165_3": "Nāhaṃ kvacani kassaci kiñcanatasmiṃ,",
  "atk-s0203a:165_4": "na ca mama kvacani kismiñci kiñcanaṃ natthīti ettha pana catukoṭikā suññatā kathitā. Kathaṃ?",
  "atk-s0203a:165_5": "Ayañhi nāhaṃ kvacanīti kvaci attānaṃ na passati,",
  "atk-s0203a:165_6": "kassaci kiñcanatasminti attano attānaṃ kassaci parassa kiñcanabhāve upanetabbaṃ na passati,",
  "atk-s0203a:165_7": "attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā parikkhāraṃ maññitvā upagantvā upanetabbaṃ na passatīti attho.",
  "atk-s0203a:165_8": "Na ca mama kvacanīti ettha mama –",
  "atk-s0203a:165_9": "saddaṃ tāva ṭhapetvā na ca kvacani parassa ca attānaṃ kvaci na passatīti ayamattho.",
  "atk-s0203a:165_10": "Idāni mama –",
  "atk-s0203a:165_11": "saddaṃ āharitvā mama kismiñci kiñcanaṃ natthīti so parassa attā mama kismiñci kiñcanabhāve atthīti na passati.",
  "atk-s0203a:165_12": "Attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā parikkhāranti kismiñci ṭhāne parassa",
  "atk-s0203a:165_13": "attānaṃ iminā kiñcanabhāvena upanetabbaṃ na passatīti attho.",
  "atk-s0203a:165_14": "Evamayaṃ yasmā neva katthaci attānaṃ passati,",
  "atk-s0203a:165_15": "na taṃ parassa kiñcanabhāve upanetabbaṃ passati,",
  "atk-s0203a:165_16": "na parassa attānaṃ passati,",
  "atk-s0203a:165_17": "na parassa attānaṃ attano kiñcanabhāve upanetabbaṃ passati,",
  "atk-s0203a:165_18": "tasmā ayaṃ suññatā catukoṭikāti veditabbā.",
  "atk-s0203a:165_19": "Tabbahulavihārinoti heṭṭhā vuttappaṭipadaṃ imaṃ catukoṭisuññatañca bahulaṃ katvā viharantassa.",
  "atk-s0203a:165_20": "Imasmiṃ tatiyākiñcaññāyatanepi vipassanāvaseneva osakkanā kathitā.",
  "atk-s0203a:166_0": "Iti paṭisañcikkhatīti ākiñcaññāyatanaṃ patvā evaṃ paṭisañcikkhati.",
  "atk-s0203a:166_1": "Ayañhi heṭṭhā chahi bhikkhūhi paññavantataro tesañca bhikkhūnaṃ attano cāti sattannampi kammaṭṭhānaṃ ekato katvā sammasati.",
  "atk-s0203a:166_2": "Yatthetā aparisesā nirujjhantīti yaṃ nevasaññānāsaññāyatanaṃ patvā ettha etā heṭṭhā vuttā sabbasaññā nirujjhanti.",
  "atk-s0203a:166_3": "Tabbahulavihārinoti tāsaṃ saññānaṃ paṭibāhanena tameva paṭipadaṃ bahulaṃ katvā viharantassa.",
  "atk-s0203a:166_4": "Imasmiṃ nevasaññānāsaññāyatane samādhivasena osakkanā kathitā.",
  "atk-s0203a:167_0": "71.",
  "atk-s0203a:167_1": "No cassa no ca me siyāti sace mayhaṃ pubbe pañcavidhaṃ kammavaṭṭaṃ na āyūhitaṃ assa,",
  "atk-s0203a:167_2": "yaṃ me idaṃ etarahi evaṃ pañcavidhaṃ vipākavaṭṭaṃ etaṃ me na siyā nappavatteyyāti attho.",
  "atk-s0203a:167_3": "Na bhavissatīti sace etarahi pañcavidhaṃ kammavaṭṭaṃ āyūhitaṃ na bhavissati.",
  "atk-s0203a:167_4": "Na me bhavissatīti tasmiṃ asati anāgate me pañcavidhaṃ vipākavaṭṭaṃ na bhavissati.",
  "atk-s0203a:167_5": "Yadatthi yaṃ bhūtaṃ taṃ pajahāmīti yaṃ atthi yaṃ bhūtaṃ etarahi khandhapañcakaṃ,",
  "atk-s0203a:167_6": "taṃ pajahāmi.",
  "atk-s0203a:167_7": "Evaṃ upekkhaṃ paṭilabhatīti so bhikkhu evaṃ vipassanupekkhaṃ labhatīti attho.",
  "atk-s0203a:168_0": "Parinibbāyeyya nu kho so, bhante,",
  "atk-s0203a:168_1": "bhikkhu na vā parinibbāyeyyāti kiṃ pucchāmīti pucchati,",
  "atk-s0203a:168_2": "tatiyajjhānaṃ pādakaṃ katvā ṭhitassa arahattampi osakkanāpi paṭipadāpi paṭisandhipi kathitā,",
  "atk-s0203a:168_3": "tathā catutthajjhānādīni pādakāni katvā ṭhitānaṃ,",
  "atk-s0203a:168_4": "nevasaññānāsaññāyatanaṃ pādakaṃ katvā ṭhitassa na kiñci kathitaṃ,",
  "atk-s0203a:168_5": "taṃ pucchāmīti pucchati.",
  "atk-s0203a:168_6": "Apetthāti api ettha.",
  "atk-s0203a:168_7": "So taṃ upekkhaṃ abhinandatīti so taṃ vipassanupekkhaṃ taṇhādiṭṭhiabhinandanāhi abhinandati.",
  "atk-s0203a:168_8": "Sesapadadvayepi eseva nayo.",
  "atk-s0203a:168_9": "Tannissitaṃ hoti viññāṇanti viññāṇaṃ vipassanānissitaṃ hoti.",
  "atk-s0203a:168_10": "Tadupādānanti yaṃ nikantiviññāṇaṃ,",
  "atk-s0203a:168_11": "taṃ tassa upādānaṃ nāma gahaṇaṃ nāma hoti.",
  "atk-s0203a:168_12": "Saupādānoti sagahaṇo.",
  "atk-s0203a:168_13": "Na parinibbāyatīti vipassanāya sālayo bhikkhu mama sāsane na parinibbāyati.",
  "atk-s0203a:168_14": "Yo pana vihārapariveṇaupaṭṭhākādīsu sālayo,",
  "atk-s0203a:168_15": "tasmiṃ vattabbameva natthīti dasseti.",
  "atk-s0203a:168_16": "Kahaṃ panāti?",
  "atk-s0203a:168_17": "Kattha pana?",
  "atk-s0203a:168_18": "Upādiyamāno upādiyatīti paṭisandhiṃ gaṇhamāno gaṇhāti.",
  "atk-s0203a:168_19": "Upādānaseṭṭhaṃ kira so, bhanteti, bhante,",
  "atk-s0203a:168_20": "so kira bhikkhu gahetabbaṭṭhānaṃ seṭṭhaṃ uttamaṃ bhavaṃ upādiyati,",
  "atk-s0203a:168_21": "seṭṭhabhave paṭisandhiṃ gaṇhātīti attho.",
  "atk-s0203a:168_22": "Iminā tassa bhikkhuno paṭisandhi kathitā.",
  "atk-s0203a:168_23": "Idānissa arahattaṃ kathetuṃ idhānandātiādimāha.",
  "atk-s0203a:169_0": "73.",
  "atk-s0203a:169_1": "Nissāya nissāyāti taṃ taṃ samāpattiṃ nissāya.",
  "atk-s0203a:169_2": "Oghassa nittharaṇā akkhātāti oghataraṇaṃ kathitaṃ,",
  "atk-s0203a:169_3": "tatiyajjhānaṃ pādakaṃ katvā ṭhitabhikkhuno oghanittharaṇā kathitā…pe…",
  "atk-s0203a:169_4": "nevasaññānāsaññāyatanaṃ pādakaṃ katvā ṭhitabhikkhuno oghanittharaṇā kathitāti vadati.",
  "atk-s0203a:170_0": "Katamo pana, bhante,",
  "atk-s0203a:170_1": "ariyo vimokkhoti idha kiṃ pucchati?",
  "atk-s0203a:170_2": "Samāpattiṃ tāva padaṭṭhānaṃ katvā vipassanaṃ vaḍḍhetvā arahattaṃ gaṇhanto bhikkhu nāvaṃ vā uḷumpādīni",
  "atk-s0203a:170_3": "vā nissāya mahoghaṃ taritvā pāraṃ gacchanto viya na kilamati.",
  "atk-s0203a:170_4": "Sukkhavipassako pana pakiṇṇakasaṅkhāre sammasitvā arahattaṃ gaṇhanto bāhubalena sotaṃ chinditvā pāraṃ gacchanto viya kilamati.",
  "atk-s0203a:170_5": "Iti imassa sukkhavipassakassa arahattaṃ pucchāmīti pucchati.",
  "atk-s0203a:170_6": "Ariyasāvakoti sukkhavipassako ariyasāvako.",
  "atk-s0203a:170_7": "Ayañhi heṭṭhā aṭṭhahi bhikkhūhi paññavantataro tesañca bhikkhūnaṃ attano cāti navannampi kammaṭṭhānaṃ ekato katvā sammasati.",
  "atk-s0203a:170_8": "Esa sakkāyo yāvatā sakkāyoti yattako tebhūmakavaṭṭasaṅkhāto sakkāyo nāma atthi,",
  "atk-s0203a:170_9": "sabbopi so esa sakkāyo,",
  "atk-s0203a:170_10": "na ito paraṃ sakkāyo atthīti paṭisañcikkhati.",
  "atk-s0203a:171_0": "Etaṃ amataṃ yadidaṃ anupādā cittassa vimokkhoti yo panesa cittassa anupādāvimokkho nāma,",
  "atk-s0203a:171_1": "etaṃ amataṃ etaṃ santaṃ etaṃ paṇītanti paṭisañcikkhati.",
  "atk-s0203a:171_2": "Aññattha ca “anupādā cittassa vimokkho”ti nibbānaṃ vuccati.",
  "atk-s0203a:171_3": "Imasmiṃ pana sutte sukkhavipassakassa arahattaṃ kathitaṃ.",
  "atk-s0203a:171_4": "Sesaṃ sabbattha uttānameva.",
  "atk-s0203a:172_0": "Kevalaṃ pana imasmiṃ sutte sattasu ṭhānesu osakkanā kathitā,",
  "atk-s0203a:172_1": "aṭṭhasu ṭhānesu paṭisandhi,",
  "atk-s0203a:172_2": "navasu ṭhānesu arahattaṃ kathitanti veditabbaṃ. Kathaṃ?",
  "atk-s0203a:172_3": "Tatiyaṃ jhānaṃ tāva pādakaṃ katvā ṭhitassa bhikkhuno osakkanā kathitā,",
  "atk-s0203a:172_4": "paṭisandhi kathitā,",
  "atk-s0203a:172_5": "arahattaṃ kathitaṃ,",
  "atk-s0203a:172_6": "tathā catutthajjhānaṃ,",
  "atk-s0203a:172_7": "tathā ākāsānañcāyatanaṃ.",
  "atk-s0203a:172_8": "Viññāṇañcāyatanaṃ pana padaṭṭhānaṃ katvā ṭhitānaṃ tiṇṇaṃ bhikkhūnaṃ osakkanā kathitā,",
  "atk-s0203a:172_9": "paṭisandhi kathitā,",
  "atk-s0203a:172_10": "arahattaṃ kathitaṃ.",
  "atk-s0203a:172_11": "Tathā ākiñcaññāyatanaṃ pādakaṃ katvā ṭhitassa bhikkhuno.",
  "atk-s0203a:172_12": "Nevasaññānāsaññāyatanaṃ pādakaṃ katvā ṭhitassa pana osakkanā natthi,",
  "atk-s0203a:172_13": "paṭisandhi pana arahattañca kathitaṃ.",
  "atk-s0203a:172_14": "Sukkhavipassakassa arahattameva kathitanti.",
  "atk-s0203a:172_15": "Evaṃ sattasu ṭhānesu osakkanā kathitā,",
  "atk-s0203a:172_16": "aṭṭhasu ṭhānesu paṭisandhi,",
  "atk-s0203a:172_17": "navasu ṭhānesu arahattaṃ kathitanti veditabbaṃ.",
  "atk-s0203a:172_18": "Imañca pana sattasu ṭhānesu osakkanaṃ aṭṭhasu paṭisandhiṃ navasu arahattaṃ samodhānetvā kathentena imaṃ āneñjasappāyasuttaṃ sukathitaṃ nāma hotīti.",
  "atk-s0203a:173_0": "Papañcasūdaniyā majjhimanikāyaṭṭhakathāya",
  "atk-s0203a:174_0": "Āneñjasappāyasuttavaṇṇanā niṭṭhitā.",
  "atk-s0203a:175_0": "7. Gaṇakamoggallānasuttavaṇṇanā",
  "atk-s0203a:176_0": "74.",
  "atk-s0203a:176_1": "Evaṃ me sutanti gaṇakamoggallānasuttaṃ.",
  "atk-s0203a:176_2": "Tattha yāva pacchimasopānakaḷevarāti yāva paṭhamasopānaphalakā ekadivaseneva sattabhūmiko pāsādo na sakkā kātuṃ,",
  "atk-s0203a:176_3": "vatthuṃ sodhetvā thambhussāpanato paṭṭhāya pana yāva cittakammakaraṇā anupubbakiriyā cettha paññāyatīti dasseti.",
  "atk-s0203a:176_4": "Yadidaṃ ajjheneti tayopi vedā na sakkā ekadivaseneva adhīyituṃ,",
  "atk-s0203a:176_5": "etesaṃ ajjhenepi pana anupubbakiriyāva paññāyatīti dasseti.",
  "atk-s0203a:176_6": "Issattheti āvudhavijjāyapi ekadivaseneva vālavedhi nāma na sakkā kātuṃ,",
  "atk-s0203a:176_7": "ṭhānasampādanamuṭṭhikaraṇādīhi pana etthāpi anupubbakiriyā paññāyatīti dasseti.",
  "atk-s0203a:176_8": "Saṅkhāneti gaṇanāya.",
  "atk-s0203a:176_9": "Tattha anupubbakiriyaṃ attanāva dassento evaṃ gaṇāpemātiādimāha.",
  "atk-s0203a:177_0": "75.",
  "atk-s0203a:177_1": "Seyyathāpi brāhmaṇāti idha bhagavā yasmā bāhirasamaye yathā yathā sippaṃ uggaṇhanti,",
  "atk-s0203a:177_2": "tathā tathā kerāṭikā honti,",
  "atk-s0203a:177_3": "tasmā attano sāsanaṃ bāhirasamayena anupametvā bhadraassājānīyena upamento seyyathāpītiādimāha.",
  "atk-s0203a:177_4": "Bhadro hi assājānīyo yasmiṃ kāraṇe damito hoti,",
  "atk-s0203a:177_5": "taṃ jīvitahetupi nātikkamati.",
  "atk-s0203a:177_6": "Evameva sāsane sammāpaṭipanno kulaputto sīlavelaṃ nātikkamati.",
  "atk-s0203a:177_7": "Mukhādhāneti mukhaṭṭhapane.",
  "atk-s0203a:178_0": "76.",
  "atk-s0203a:178_1": "Satisampajaññāya cāti satisampajaññāhi samaṅgibhāvatthāya.",
  "atk-s0203a:178_2": "Dve hi khīṇāsavā satatavihārī ca nosatatavihārī ca.",
  "atk-s0203a:178_3": "Tattha satatavihārī yaṃkiñci kammaṃ katvāpi phalasamāpattiṃ samāpajjituṃ sakkoti,",
  "atk-s0203a:178_4": "no satatavihārī pana appamattakepi kicce kiccappasuto hutvā phalasamāpattiṃ appetuṃ na sakkoti.",
  "atk-s0203a:179_0": "Tatridaṃ vatthu –",
  "atk-s0203a:179_1": "eko kira khīṇāsavatthero khīṇāsavasāmaṇeraṃ gahetvā araññavāsaṃ gato,",
  "atk-s0203a:179_2": "tattha mahātherassa senāsanaṃ pattaṃ,",
  "atk-s0203a:179_3": "sāmaṇerassa na pāpuṇāti,",
  "atk-s0203a:179_4": "taṃ vitakkento thero ekadivasampi phalasamāpattiṃ appetuṃ nāsakkhi.",
  "atk-s0203a:179_5": "Sāmaṇero pana temāsaṃ phalasamāpattiratiyā vītināmetvā “sappāyo, bhante,",
  "atk-s0203a:179_6": "araññavāso jāto”ti theraṃ pucchi.",
  "atk-s0203a:179_7": "Thero “na jāto,",
  "atk-s0203a:179_8": "āvuso”ti āha.",
  "atk-s0203a:179_9": "Iti yo evarūpo khīṇāsavo,",
  "atk-s0203a:179_10": "so ime dhamme ādito paṭṭhāya āvajjitvāva samāpajjituṃ sakkhissatīti dassento “satisampajaññāya cā”ti āha.",
  "atk-s0203a:180_0": "78. Yeme,",
  "atk-s0203a:180_1": "bho gotamāti tathāgate kira kathayanteva brāhmaṇassa “ime puggalā na ārādhenti,",
  "atk-s0203a:180_2": "ime ārādhentī”ti nayo udapādi,",
  "atk-s0203a:180_3": "taṃ dassento evaṃ vattumāraddho.",
  "atk-s0203a:181_0": "Paramajjadhammesūti ajjadhammā nāma chasatthāradhammā,",
  "atk-s0203a:181_1": "tesu gotamavādova,",
  "atk-s0203a:181_2": "paramo uttamoti attho.",
  "atk-s0203a:181_3": "Sesaṃ sabbattha uttānamevāti.",
  "atk-s0203a:182_0": "Papañcasūdaniyā majjhimanikāyaṭṭhakathāya",
  "atk-s0203a:183_0": "Gaṇakamoggallānasuttavaṇṇanā niṭṭhitā.",
  "atk-s0203a:184_0": "8. Gopakamoggallānasuttavaṇṇanā",
  "atk-s0203a:185_0": "79.",
  "atk-s0203a:185_1": "Evaṃ me sutanti gopakamoggallānasuttaṃ.",
  "atk-s0203a:185_2": "Tattha aciraparinibbute bhagavatīti bhagavati aciraparinibbute,",
  "atk-s0203a:185_3": "dhātubhājanīyaṃ katvā dhammasaṅgītiṃ kātuṃ rājagahaṃ āgatakāle.",
  "atk-s0203a:185_4": "Rañño pajjotassa āsaṅkamānoti caṇḍapajjoto nāmesa rājā bimbisāramahārājassa sahāyo ahosi,",
  "atk-s0203a:185_5": "jīvakaṃ pesetvā bhesajjakāritakālato paṭṭhāya pana daḷhamittova jāto,",
  "atk-s0203a:185_6": "so “ajātasattunā devadattassa vacanaṃ gahetvā pitā ghātito”ti sutvā “mama piyamittaṃ ghātetvā esa rajjaṃ karissāmīti maññati,",
  "atk-s0203a:185_7": "mayhaṃ sahāyassa sahāyānaṃ atthikabhāvaṃ jānāpessāmī”ti parisati vācaṃ abhāsi.",
  "atk-s0203a:185_8": "Taṃ sutvā tassa āsaṅkā uppannā.",
  "atk-s0203a:185_9": "Tena vuttaṃ “rañño pajjotassa āsaṅkamāno”ti.",
  "atk-s0203a:185_10": "Kammantoti bahinagare nagarapaṭisaṅkhārāpanatthāya kammantaṭṭhānaṃ.",
  "atk-s0203a:186_0": "Upasaṅkamīti mayaṃ dhammavinayasaṅgītiṃ kāressāmāti vicarāma,",
  "atk-s0203a:186_1": "ayañca mahesakkho rājavallabho saṅgahe kate veḷuvanassa ārakkhaṃ kareyyāti maññamāno upasaṅkami.",
  "atk-s0203a:186_2": "Tehi dhammehīti tehi sabbaññutaññāṇadhammehi.",
  "atk-s0203a:186_3": "Sabbena sabbanti sabbākārena sabbaṃ.",
  "atk-s0203a:186_4": "Sabbathā sabbanti sabbakoṭṭhāsehi sabbaṃ.",
  "atk-s0203a:186_5": "Kiṃ pucchāmīti pucchati?",
  "atk-s0203a:186_6": "Cha hi satthāro paṭhamataraṃ appaññātakulehi nikkhamitvā pabbajitā,",
  "atk-s0203a:186_7": "te tathāgate dharamāneyeva kālaṃkatā,",
  "atk-s0203a:186_8": "sāvakāpi nesaṃ appaññātakuleheva pabbajitā.",
  "atk-s0203a:186_9": "Te tesaṃ accayena mahāvivādaṃ akaṃsu.",
  "atk-s0203a:186_10": "Samaṇo pana gotamo mahākulā pabbajito,",
  "atk-s0203a:186_11": "tassa accayena sāvakānaṃ mahāvivādo bhavissatīti ayaṃ kathā sakalajambudīpaṃ pattharamānā udapādi.",
  "atk-s0203a:186_12": "Sammāsambuddhe ca dharante bhikkhūnaṃ vivādo nāhosi.",
  "atk-s0203a:186_13": "Yopi ahosi,",
  "atk-s0203a:186_14": "sopi tattheva vūpasamito.",
  "atk-s0203a:186_15": "Parinibbutakāle panassa –",
  "atk-s0203a:186_16": "“aṭṭhasaṭṭhiyojanasatasahassubbedhaṃ sineruṃ apavāhituṃ samatthassa vātassa purato purāṇapaṇṇaṃ kiṃ ṭhassati,",
  "atk-s0203a:186_17": "dasa pāramiyo pūretvā sabbaññutaññāṇaṃ pattassa satthu alajjamāno maccurājā kassa lajjissatī”ti mahāsaṃvegaṃ",
  "atk-s0203a:186_18": "janetvā bhiyyosomattāya bhikkhū samaggā jātā ativiya upasantupasantā,",
  "atk-s0203a:186_19": "kiṃ nu kho etanti idaṃ pucchāmīti pucchati.",
  "atk-s0203a:186_20": "Anusaññāyamānoti anusañjāyamāno,",
  "atk-s0203a:186_21": "katākataṃ janantoti attho.",
  "atk-s0203a:186_22": "Anuvicaramāno vā.",
  "atk-s0203a:187_0": "80.",
  "atk-s0203a:187_1": "Atthi nu khoti ayampi heṭṭhimapucchameva pucchati.",
  "atk-s0203a:187_2": "Appaṭisaraṇeti appaṭisaraṇe dhammavinaye.",
  "atk-s0203a:187_3": "Ko hetu sāmaggiyāti tumhākaṃ samaggabhāvassa ko hetu ko paccayo.",
  "atk-s0203a:187_4": "Dhammappaṭisaraṇāti dhammo amhākaṃ paṭisaraṇaṃ,",
  "atk-s0203a:187_5": "dhammo avassayoti dīpeti.",
  "atk-s0203a:188_0": "81.",
  "atk-s0203a:188_1": "Pavattatīti paguṇaṃ hutvā āgacchati.",
  "atk-s0203a:188_2": "Āpatti hoti vītikkamoti ubhayametaṃ buddhassa āṇātikkamanameva.",
  "atk-s0203a:188_3": "Yathādhammaṃ yathānusiṭṭhaṃ kāremāti yathā dhammo ca anusiṭṭhi ca ṭhitā,",
  "atk-s0203a:188_4": "evaṃ kāremāti attho.",
  "atk-s0203a:189_0": "Na kira no bhavanto kārenti dhammo no kāretīti padadvayepi no kāro nipātamattaṃ.",
  "atk-s0203a:189_1": "Evaṃ sante na kira bhavanto kārenti,",
  "atk-s0203a:189_2": "dhammova kāretīti ayamettha attho.",
  "atk-s0203a:190_0": "83.",
  "atk-s0203a:190_1": "Tagghāti ekaṃse nipāto.",
  "atk-s0203a:190_2": "Kahaṃ pana bhavaṃ ānandoti kiṃ therassa veḷuvane vasanabhāvaṃ na jānātīti? Jānāti.",
  "atk-s0203a:190_3": "Veḷuvanassa pana anena ārakkhā dinnā,",
  "atk-s0203a:190_4": "tasmā attānaṃ ukkaṃsāpetukāmo pucchati.",
  "atk-s0203a:190_5": "Kasmā pana tena tattha ārakkhā dinnā?",
  "atk-s0203a:190_6": "So kira ekadivasaṃ mahākaccāyanattheraṃ gijjhakūṭā otarantaṃ disvā –",
  "atk-s0203a:190_7": "“makkaṭo viya eso”ti āha.",
  "atk-s0203a:190_8": "Bhagavā taṃ kathaṃ sutvā –",
  "atk-s0203a:190_9": "“sace khamāpeti,",
  "atk-s0203a:190_10": "iccetaṃ kusalaṃ.",
  "atk-s0203a:190_11": "No ce khamāpeti,",
  "atk-s0203a:190_12": "imasmiṃ veḷuvane gonaṅgalamakkaṭo bhavissatī”ti āha.",
  "atk-s0203a:190_13": "So taṃ kathaṃ sutvā –",
  "atk-s0203a:190_14": "“samaṇassa gotamassa kathāya dvedhābhāvo nāma natthi,",
  "atk-s0203a:190_15": "pacchā me makkaṭabhūtakāle gocaraṭṭhānaṃ bhavissatī”ti veḷuvane nānāvidhe rukkhe ropetvā ārakkhaṃ adāsi.",
  "atk-s0203a:190_16": "Aparabhāge kālaṃ katvā makkaṭo hutvā nibbatti.",
  "atk-s0203a:190_17": "“Vassakārā”ti vutte āgantvā samīpe aṭṭhāsi.",
  "atk-s0203a:190_18": "Tagghāti sabbavāresu ekaṃsavacaneyeva nipāto. Taggha,",
  "atk-s0203a:190_19": "bho ānandāti evaṃ therena parisamajjhe attano ukkaṃsitabhāvaṃ ñatvā ahampi theraṃ ukkaṃsissāmīti evamāha.",
  "atk-s0203a:191_0": "84.",
  "atk-s0203a:191_1": "Na ca kho,",
  "atk-s0203a:191_2": "brāhmaṇāti thero kira cintesi “sammāsambuddhena vaṇṇitajjhānampi atthi,",
  "atk-s0203a:191_3": "avaṇṇitajjhānampi atthi,",
  "atk-s0203a:191_4": "ayaṃ pana brāhmaṇo sabbameva vaṇṇetīti pañhaṃ visaṃvādeti,",
  "atk-s0203a:191_5": "na kho pana sakkā imassa mukhaṃ ulloketuṃ na piṇḍapātaṃ rakkhituṃ,",
  "atk-s0203a:191_6": "pañhaṃ ujuṃ katvā kathessāmī”ti idaṃ vattuṃ āraddhaṃ.",
  "atk-s0203a:191_7": "Antaraṃ karitvāti abbhantaraṃ karitvā.",
  "atk-s0203a:191_8": "Evarūpaṃ kho, brāhmaṇa,",
  "atk-s0203a:191_9": "so bhagavā jhānaṃ vaṇṇesīti idha sabbasaṅgāhakajjhānaṃ nāma kathitaṃ.",
  "atk-s0203a:192_0": "Yaṃ no mayanti ayaṃ kira brāhmaṇo vassakārabrāhmaṇaṃ usūyati,",
  "atk-s0203a:192_1": "tena pucchitapañhassa akathanaṃ paccāsīsamāno kathitabhāvaṃ ñatvā “vassakārena pucchitaṃ pañhaṃ punappunaṃ tassa nāmaṃ gaṇhanto vitthāretvā kathesi,",
  "atk-s0203a:192_2": "mayā pucchitapañhaṃ pana yaṭṭhikoṭiyā uppīḷento viya ekadesameva kathesī”ti anattamano ahosi,",
  "atk-s0203a:192_3": "tasmā evamāha.",
  "atk-s0203a:192_4": "Sesaṃ sabbattha uttānamevāti.",
  "atk-s0203a:193_0": "Papañcasūdaniyā majjhimanikāyaṭṭhakathāya",
  "atk-s0203a:194_0": "Gopakamoggallānasuttavaṇṇanā niṭṭhitā.",
  "atk-s0203a:195_0": "9. Mahāpuṇṇamasuttavaṇṇanā",
  "atk-s0203a:196_0": "85.",
  "atk-s0203a:196_1": "Evaṃ me sutanti mahāpuṇṇamasuttaṃ.",
  "atk-s0203a:196_2": "Tattha tadahūti tasmiṃ ahu,",
  "atk-s0203a:196_3": "tasmiṃ divaseti attho.",
  "atk-s0203a:196_4": "Upavasanti etthāti uposatho.",
  "atk-s0203a:196_5": "Upavasantīti sīlena vā anasanena vā upetā hutvā vasantīti attho.",
  "atk-s0203a:196_6": "Ayaṃ panettha atthuddhāro – “āyāma, āvuso, kappina,",
  "atk-s0203a:196_7": "uposathaṃ gamissāmā”tiādīsu hi pātimokkhuddeso uposatho.",
  "atk-s0203a:196_8": "“Aṭṭhaṅgasamannāgato kho visākhe uposatho upavuttho”tiādīsu sīlaṃ.",
  "atk-s0203a:196_9": "“Suddhassa ve sadā phaggu,",
  "atk-s0203a:196_10": "suddhassuposatho sadā”tiādīsu upavāso.",
  "atk-s0203a:196_11": "“Uposatho nāma nāgarājā”tiādīsu paññatti. “Na,",
  "atk-s0203a:196_12": "bhikkhave,",
  "atk-s0203a:196_13": "tadahuposathe sabhikkhukā āvāsā”tiādīsu upavasitabbadivaso.",
  "atk-s0203a:196_14": "Idhāpi soyeva adhippeto.",
  "atk-s0203a:196_15": "So panesa aṭṭhamīcātuddasīpannarasībhedena tividho.",
  "atk-s0203a:196_16": "Tasmā sesadvayanivāraṇatthaṃ pannaraseti vuttaṃ.",
  "atk-s0203a:196_17": "Tena vuttaṃ “upavasanti etthāti uposatho”ti.",
  "atk-s0203a:196_18": "Māsapuṇṇatāya puṇṇā saṃpuṇṇāti puṇṇā. Mā-",
  "atk-s0203a:196_19": "iti cando vuccati,",
  "atk-s0203a:196_20": "so ettha puṇṇoti puṇṇamā.",
  "atk-s0203a:196_21": "Evaṃ puṇṇāya puṇṇamāyāti imasmiṃ padadvaye attho veditabbo.",
  "atk-s0203a:197_0": "Desanti kāraṇaṃ.",
  "atk-s0203a:197_1": "Tena hi tvaṃ bhikkhu sake āsane nisīditvā pucchāti kasmā bhagavā ṭhitassa akathetvā nisīdāpesīti.",
  "atk-s0203a:197_2": "Ayaṃ kira bhikkhu saṭṭhimattānaṃ padhāniyabhikkhūnaṃ saṅghatthero saṭṭhi bhikkhū gahetvā araññe vasati,",
  "atk-s0203a:197_3": "te tassa santike kammaṭṭhānaṃ gahetvā ghaṭenti vāyamanti.",
  "atk-s0203a:197_4": "Mahābhūtāni pariggaṇhanti upādārūpāni,",
  "atk-s0203a:197_5": "nāmarūpapaccayalakkhaṇārammaṇikavipassanaṃ pariggaṇhanti.",
  "atk-s0203a:197_6": "Atha ne ācariyupaṭṭhānaṃ āgantvā vanditvā nisinne thero mahābhūtapariggahādīni pucchati.",
  "atk-s0203a:197_7": "Te sabbaṃ kathenti,",
  "atk-s0203a:197_8": "maggaphalapañhaṃ pucchitā pana kathetuṃ na sakkonti.",
  "atk-s0203a:197_9": "Atha thero cintesi –",
  "atk-s0203a:197_10": "“mama santike etesaṃ ovādassa parihāni natthi,",
  "atk-s0203a:197_11": "ime ca āraddhavīriyā viharanti.",
  "atk-s0203a:197_12": "Kukkuṭassa pānīyapivanakālamattampi nesaṃ pamādakiriyā natthi.",
  "atk-s0203a:197_13": "Evaṃ santepi maggaphalāni nibbattetuṃ na sakkonti.",
  "atk-s0203a:197_14": "Ahaṃ imesaṃ ajjhāsayaṃ na jānāmi,",
  "atk-s0203a:197_15": "buddhaveneyyā ete bhavissanti,",
  "atk-s0203a:197_16": "gahetvā ne satthu santikaṃ gacchāmi,",
  "atk-s0203a:197_17": "atha nesaṃ satthā cariyavasena dhammaṃ desessatī”ti,",
  "atk-s0203a:197_18": "te bhikkhū gahetvā satthu santikaṃ āgato.",
  "atk-s0203a:198_0": "Satthāpi sāyanhasamaye ānandattherena upanītaṃ udakaṃ ādāya sarīraṃ utuṃ gaṇhāpetvā migāramātupāsādapariveṇe paññattavarabuddhāsane nisīdi,",
  "atk-s0203a:198_1": "bhikkhusaṅghopi naṃ parivāretvā nisīdi.",
  "atk-s0203a:199_0": "Tasmiṃ samaye sūriyo atthaṅgameti,",
  "atk-s0203a:199_1": "cando uggacchati,",
  "atk-s0203a:199_2": "majjhaṭṭhāne ca bhagavā nisinno.",
  "atk-s0203a:199_3": "Candassa pabhā natthi,",
  "atk-s0203a:199_4": "sūriyassa pabhā natthi,",
  "atk-s0203a:199_5": "candimasūriyānaṃ pabhaṃ makkhetvā chabbaṇṇā yamakabuddharasmiyo vijjotamānā puñjā puñjā hutvā disāvidisāsu",
  "atk-s0203a:199_6": "dhāvantīti sabbaṃ heṭṭhā vuttanayena vitthāretabbaṃ.",
  "atk-s0203a:199_7": "Vaṇṇabhūmi nāmesā,",
  "atk-s0203a:199_8": "dhammakathikassevettha thāmo pamāṇaṃ,",
  "atk-s0203a:199_9": "yattakaṃ sakkoti,",
  "atk-s0203a:199_10": "tattakaṃ kathetabbaṃ.",
  "atk-s0203a:199_11": "Dukkathitanti na vattabbaṃ.",
  "atk-s0203a:199_12": "Evaṃ sannisinnāya parisāya thero uṭṭhahitvā satthāraṃ pañhassa okāsaṃ kāresi.",
  "atk-s0203a:199_13": "Tato bhagavā –",
  "atk-s0203a:199_14": "“sace imasmiṃ ṭhitake pucchante ‘ācariyo no uṭṭhito’ti sesabhikkhū uṭṭhahissanti,",
  "atk-s0203a:199_15": "evaṃ tathāgate agāravo kato bhavissati.",
  "atk-s0203a:199_16": "Atha nisinnāva pucchissanti,",
  "atk-s0203a:199_17": "ācariye agāravo kato bhavissati,",
  "atk-s0203a:199_18": "ekaggā hutvā dhammadesanaṃ paṭicchituṃ na sakkuṇissanti.",
  "atk-s0203a:199_19": "Ācariye pana nisinne tepi nisīdissanti.",
  "atk-s0203a:199_20": "Tato ekaggā dhammadesanaṃ paṭicchituṃ sakkuṇissantī”ti iminā kāraṇena bhagavā ṭhitassa akathetvā nisīdāpetīti.",
  "atk-s0203a:200_0": "Ime nu kho,",
  "atk-s0203a:200_1": "bhanteti vimatipucchā viya kathitā.",
  "atk-s0203a:200_2": "Thero pana pañcakkhandhānaṃ udayabbayaṃ pariggaṇhitvā arahattaṃ patto mahākhīṇāsavo,",
  "atk-s0203a:200_3": "natthi etassa vimati.",
  "atk-s0203a:200_4": "Jānantenapi pana ajānantena viya hutvā pucchituṃ vaṭṭati.",
  "atk-s0203a:200_5": "Sace hi jānanto viya pucchati,",
  "atk-s0203a:200_6": "“jānāti aya”nti tassa tassa vissajjento ekadesameva katheti.",
  "atk-s0203a:200_7": "Ajānantena viya pucchite pana kathento ito ca etto ca kāraṇaṃ āharitvā pākaṭaṃ katvā katheti.",
  "atk-s0203a:200_8": "Koci pana ajānantopi jānanto viya pucchati.",
  "atk-s0203a:200_9": "Thero evarūpaṃ vacanaṃ kiṃ karissati,",
  "atk-s0203a:200_10": "jānantoyeva pana ajānanto viya pucchatīti veditabbo.",
  "atk-s0203a:201_0": "Chandamūlakāti taṇhāmūlakā.",
  "atk-s0203a:201_1": "Evaṃrūpo siyanti sace odāto hotukāmo,",
  "atk-s0203a:201_2": "haritālavaṇṇo vā manosilāvaṇṇo vā siyanti pattheti.",
  "atk-s0203a:201_3": "Sace kāḷo hotukāmo,",
  "atk-s0203a:201_4": "nīluppalavaṇṇo vā añjanavaṇṇo vā atasīpupphavaṇṇo vā siyanti pattheti.",
  "atk-s0203a:201_5": "Evaṃvedanoti kusalavedano vā sukhavedano vā siyanti pattheti.",
  "atk-s0203a:201_6": "Saññādīsupi eseva nayo.",
  "atk-s0203a:201_7": "Yasmā pana atīte patthanā nāma natthi,",
  "atk-s0203a:201_8": "patthentenāpi ca na sakkā taṃ laddhuṃ,",
  "atk-s0203a:201_9": "paccuppannepi na hoti,",
  "atk-s0203a:201_10": "na hi odāto kāḷabhāvaṃ patthetvā paccuppanne kāḷo hoti,",
  "atk-s0203a:201_11": "na kāḷo vā odāto,",
  "atk-s0203a:201_12": "dīgho vā rasso,",
  "atk-s0203a:201_13": "rasso vā dīgho,",
  "atk-s0203a:201_14": "dānaṃ pana datvā sīlaṃ vā samādiyitvā “anāgate khattiyo vā homi brāhmaṇo vā”ti patthentassa patthanā samijjhati.",
  "atk-s0203a:201_15": "Tasmā anāgatameva gahitaṃ.",
  "atk-s0203a:202_0": "Khandhādhivacananti khandhānaṃ khandhapaṇṇatti kittakena hotīti pucchati.",
  "atk-s0203a:203_0": "Mahābhūtā hetūti “tayo kusalahetū”tiādīsu hi hetuhetu vutto.",
  "atk-s0203a:203_1": "Avijjā puññābhisaṅkhārādīnaṃ sādhāraṇattā sādhāraṇahetu.",
  "atk-s0203a:203_2": "Kusalākusalaṃ attano attano vipākadāne uttamahetu.",
  "atk-s0203a:203_3": "Idha paccayahetu adhippeto.",
  "atk-s0203a:203_4": "Tattha pathavīdhātu mahābhūtaṃ itaresaṃ tiṇṇaṃ bhūtānaṃ upādārūpassa ca paññāpanāya dassanatthāya hetu ceva paccayo ca.",
  "atk-s0203a:203_5": "Evaṃ sesesupi yojanā veditabbā.",
  "atk-s0203a:204_0": "Phassoti “phuṭṭho,",
  "atk-s0203a:204_1": "bhikkhave, vedeti,",
  "atk-s0203a:204_2": "phuṭṭho sañjānāti,",
  "atk-s0203a:204_3": "phuṭṭho cetetī”ti vacanato phasso tiṇṇaṃ khandhānaṃ paññāpanāya hetu ceva paccayo ca.",
  "atk-s0203a:204_4": "Viññāṇakkhandhassāti ettha paṭisandhiviññāṇena tāva saddhiṃ gabbhaseyyakānaṃ uparimaparicchedena samatiṃsa",
  "atk-s0203a:204_5": "rūpāni sampayuttā ca tayo khandhā uppajjanti,",
  "atk-s0203a:204_6": "taṃ nāmarūpaṃ paṭisandhiviññāṇassa paññāpanāya hetu ceva paccayo ca.",
  "atk-s0203a:204_7": "Cakkhudvāre cakkhupasādo ceva rūpārammaṇañca rūpaṃ,",
  "atk-s0203a:204_8": "sampayuttā tayo khandhā nāmaṃ.",
  "atk-s0203a:204_9": "Taṃ nāmarūpaṃ cakkhuviññāṇassa paññāpanāya hetu ceva paccayo ca.",
  "atk-s0203a:204_10": "Eseva nayo sesaviññāṇesu.",
  "atk-s0203a:205_0": "87.",
  "atk-s0203a:205_1": "Kathaṃ pana,",
  "atk-s0203a:205_2": "bhanteti idaṃ kittakena nu khoti vaṭṭaṃ pucchanto evamāha.",
  "atk-s0203a:205_3": "Sakkāyadiṭṭhi na hotīti idaṃ vivaṭṭaṃ pucchanto evamāha.",
  "atk-s0203a:206_0": "88.",
  "atk-s0203a:206_1": "Ayaṃ rūpe assādoti iminā pariññāpaṭivedho ceva dukkhasaccañca kathitaṃ.",
  "atk-s0203a:206_2": "Ayaṃ rūpe ādīnavoti iminā pahānapaṭivedho ceva samudayasaccañca.",
  "atk-s0203a:206_3": "Idaṃ rūpe nissaraṇanti iminā sacchikiriyāpaṭivedho ceva nirodhasaccañca.",
  "atk-s0203a:206_4": "Ye imesu tīsu ṭhānesu sammādiṭṭhiādayo dhammā,",
  "atk-s0203a:206_5": "ayaṃ bhāvanāpaṭivedho maggasaccaṃ.",
  "atk-s0203a:206_6": "Sesapadesupi eseva nayo.",
  "atk-s0203a:207_0": "89.",
  "atk-s0203a:207_1": "Bahiddhāti parassa saviññāṇake kāye.",
  "atk-s0203a:207_2": "Sabbanimittesūti iminā pana anindriyabaddhampi saṅgaṇhāti.",
  "atk-s0203a:207_3": "“Saviññāṇake kāye”ti vacanena vā attano ca parassa ca kāyo gahitova,",
  "atk-s0203a:207_4": "bahiddhā ca sabbanimittaggahaṇena anindriyabaddhaṃ gaṇhāti.",
  "atk-s0203a:208_0": "90.",
  "atk-s0203a:208_1": "Anattakatānīti anattani ṭhatvā katāni.",
  "atk-s0203a:208_2": "Kamattānaṃ phusissantīti katarasmiṃ attani ṭhatvā vipākaṃ dassentīti sassatadassanaṃ okkamanto evamāha.",
  "atk-s0203a:208_3": "Taṇhādhipateyyenāti taṇhājeṭṭhakena.",
  "atk-s0203a:208_4": "Tatra tatrāti tesu tesu dhammesu.",
  "atk-s0203a:208_5": "Saṭṭhimattānanti ime bhikkhū pakatikammaṭṭhānaṃ jahitvā aññaṃ navakammaṭṭhānaṃ sammasantā pallaṅkaṃ abhinditvā tasmiṃyeva āsane arahattaṃ pāpuṇiṃsu.",
  "atk-s0203a:208_6": "Sesaṃ sabbattha uttānamevāti.",
  "atk-s0203a:209_0": "Papañcasūdaniyā majjhimanikāyaṭṭhakathāya",
  "atk-s0203a:210_0": "Mahāpuṇṇamasuttavaṇṇanā niṭṭhitā.",
  "atk-s0203a:211_0": "10. Cūḷapuṇṇamasuttavaṇṇanā",
  "atk-s0203a:212_0": "91.",
  "atk-s0203a:212_1": "Evaṃ me sutanti cūḷapuṇṇamasuttaṃ.",
  "atk-s0203a:212_2": "Tattha tuṇhībhūtaṃ tuṇhībhūtanti yaṃ yaṃ disaṃ anuviloketi,",
  "atk-s0203a:212_3": "tattha tattha tuṇhībhūtameva.",
  "atk-s0203a:212_4": "Anuviloketvāti pañcapasādapaṭimaṇḍitāni akkhīni ummīletvā tato tato viloketvā antamaso hatthakukkuccapādakukkuccānampi abhāvaṃ disvā.",
  "atk-s0203a:212_5": "Asappurisoti pāpapuriso. No hetaṃ,",
  "atk-s0203a:212_6": "bhanteti yasmā andho andhaṃ viya so taṃ jānituṃ na sakkoti,",
  "atk-s0203a:212_7": "tasmā evamāhaṃsu.",
  "atk-s0203a:212_8": "Eteneva nayena ito paresupi vāresu attho veditabbo.",
  "atk-s0203a:212_9": "Assaddhasamannāgatoti pāpadhammasamannāgato.",
  "atk-s0203a:212_10": "Asappurisabhattīti asappurisasevano.",
  "atk-s0203a:212_11": "Asappurisacintīti asappurisacintāya cintako.",
  "atk-s0203a:212_12": "Asappurisamantīti asappurisamantanaṃ mantetā.",
  "atk-s0203a:212_13": "Asappurisavācoti asappurisavācaṃ bhāsitā.",
  "atk-s0203a:212_14": "Asappurisakammantoti asappurisakammānaṃ kattā.",
  "atk-s0203a:212_15": "Asappurisadiṭṭhīti asappurisadiṭṭhiyā samannāgato.",
  "atk-s0203a:212_16": "Asappurisadānanti asappurisehi dātabbaṃ dānaṃ.",
  "atk-s0203a:212_17": "Tyāssa mittāti te assa mittā.",
  "atk-s0203a:212_18": "Attabyābādhāyapi cetetīti pāṇaṃ hanissāmi,",
  "atk-s0203a:212_19": "adinnaṃ ādiyissāmi,",
  "atk-s0203a:212_20": "micchā carissāmi,",
  "atk-s0203a:212_21": "dasa akusalakammapathe samādāya vattissāmīti evaṃ attano dukkhatthāya cinteti.",
  "atk-s0203a:212_22": "Parabyābādhāyāti yathā asuko asukaṃ pāṇaṃ hanti,",
  "atk-s0203a:212_23": "asukassa santakaṃ adinnaṃ ādiyati,",
  "atk-s0203a:212_24": "dasa akusalakammapathe samādāya vattati,",
  "atk-s0203a:212_25": "evaṃ naṃ āṇāpessāmīti evaṃ parassa dukkhatthāya cinteti.",
  "atk-s0203a:212_26": "Ubhayabyābādhāyāti ahaṃ asukañca asukañca gahetvā dasa akusalakammapathe samādāya vattissāmīti evaṃ ubhayadukkhatthāya cintetīti.",
  "atk-s0203a:213_0": "Attabyābādhāyapi mantetītiādīsu ahaṃ dasa akusalakammapathe samādāya vattissāmīti mantento attabyābādhāya manteti nāma.",
  "atk-s0203a:213_1": "Asukaṃ dasa akusalakammapathe samādapessāmīti mantento parabyābādhāya manteti nāma.",
  "atk-s0203a:213_2": "Aññena saddhiṃ –",
  "atk-s0203a:213_3": "“mayaṃ ubhopi ekato hutvā dasa akusalakammapathe samādāya vattissāmā”ti mantento ubhayabyābādhāya manteti nāma.",
  "atk-s0203a:214_0": "Asakkaccaṃ dānaṃ detīti deyyadhammampi puggalampi na sakkaroti.",
  "atk-s0203a:214_1": "Deyyadhammaṃ na sakkaroti nāma uttaṇḍulādidosasamannāgataṃ āhāraṃ deti,",
  "atk-s0203a:214_2": "na pasannaṃ karoti.",
  "atk-s0203a:214_3": "Puggalaṃ na sakkaroti nāma nisīdanaṭṭhānaṃ asammajjitvā yattha vā tattha vā nisīdāpetvā yaṃ vā taṃ vā ādhārakaṃ ṭhapetvā dānaṃ deti.",
  "atk-s0203a:214_4": "Asahatthāti attano hatthena, na deti,",
  "atk-s0203a:214_5": "dāsakammakārādīhi dāpeti.",
  "atk-s0203a:214_6": "Acittikatvāti heṭṭhā vuttanayena deyyadhammepi puggalepi na cittīkāraṃ katvā deti.",
  "atk-s0203a:214_7": "Apaviddhanti chaḍḍetukāmo hutvā vammike uragaṃ pakkhipanto viya deti.",
  "atk-s0203a:214_8": "Anāgamanadiṭṭhikoti no phalapāṭikaṅkhī hutvā deti.",
  "atk-s0203a:215_0": "Tattha upapajjatīti na dānaṃ datvā niraye upapajjati.",
  "atk-s0203a:215_1": "Yaṃ pana tena pāpaladdhikāya micchādassanaṃ gahitaṃ,",
  "atk-s0203a:215_2": "tāya micchādiṭṭhiyā niraye upapajjati.",
  "atk-s0203a:215_3": "Sukkapakkho vuttapaṭipakkhanayena veditabbo.",
  "atk-s0203a:215_4": "Devamahattatāti chakāmāvacaradevā.",
  "atk-s0203a:215_5": "Manussamahattatāti tiṇṇaṃ kulānaṃ sampatti.",
  "atk-s0203a:215_6": "Sesaṃ sabbattha uttānameva.",
  "atk-s0203a:215_7": "Idaṃ pana suttaṃ suddhavaṭṭavaseneva kathitanti.",
  "atk-s0203a:216_0": "Papañcasūdaniyā majjhimanikāyaṭṭhakathāya",
  "atk-s0203a:217_0": "Cūḷapuṇṇamasuttavaṇṇanā niṭṭhitā.",
  "atk-s0203a:218_0": "Paṭhamavaggavaṇṇanā niṭṭhitā.",
  "atk-s0203a:221_0": "2. Anupadavaggo",
  "atk-s0203a:222_0": "1. Anupadasuttavaṇṇanā",
  "atk-s0203a:223_0": "93.",
  "atk-s0203a:223_1": "Evaṃ me sutanti anupadasuttaṃ.",
  "atk-s0203a:223_2": "Tattha etadavocāti etaṃ “paṇḍito”tiādinā nayena dhammasenāpatisāriputtattherassa guṇakathaṃ avoca. Kasmā?",
  "atk-s0203a:223_3": "Avasesattheresu hi mahāmoggallānattherassa iddhimāti guṇo pākaṭo,",
  "atk-s0203a:223_4": "mahākassapassa dhutavādoti,",
  "atk-s0203a:223_5": "anuruddhattherassa dibbacakkhukoti,",
  "atk-s0203a:223_6": "upālittherassa vinayadharoti,",
  "atk-s0203a:223_7": "revatattherassa jhāyī jhānābhiratoti,",
  "atk-s0203a:223_8": "ānandattherassa bahussutoti.",
  "atk-s0203a:223_9": "Evaṃ tesaṃ tesaṃ therānaṃ te te guṇā pākaṭā,",
  "atk-s0203a:223_10": "sāriputtattherassa pana apākaṭā. Kasmā?",
  "atk-s0203a:223_11": "Paññavato hi guṇā na sakkā akathitā jānituṃ.",
  "atk-s0203a:223_12": "Iti bhagavā “sāriputtassa guṇe kathessāmī”ti sabhāgaparisāya sannipātaṃ āgamesi.",
  "atk-s0203a:223_13": "Visabhāgapuggalānañhi santike vaṇṇaṃ kathetuṃ na vaṭṭati,",
  "atk-s0203a:223_14": "te vaṇṇe kathiyamāne avaṇṇameva kathenti.",
  "atk-s0203a:223_15": "Imasmiṃ pana divase therassa sabhāgaparisā sannipati,",
  "atk-s0203a:223_16": "tassā sannipatitabhāvaṃ disvā satthā vaṇṇaṃ kathento imaṃ desanaṃ ārabhi.",
  "atk-s0203a:224_0": "Tattha paṇḍitoti dhātukusalatā āyatanakusalatā paṭiccasamuppādakusalatā ṭhānāṭṭhānakusalatāti imehi catūhi kāraṇehi paṇḍito.",
  "atk-s0203a:224_1": "Mahāpaññotiādīsu mahāpaññādīhi samannāgatoti attho.",
  "atk-s0203a:225_0": "Tatridaṃ mahāpaññādīnaṃ nānattaṃ –",
  "atk-s0203a:225_1": "tattha katamā mahāpaññā?",
  "atk-s0203a:225_2": "Mahante sīlakkhandhe pariggaṇhātīti mahāpaññā,",
  "atk-s0203a:225_3": "mahante samādhikkhandhe,",
  "atk-s0203a:225_4": "paññākkhandhe,",
  "atk-s0203a:225_5": "vimuttikkhandhe,",
  "atk-s0203a:225_6": "vimuttiñāṇadassanakkhandhe pariggaṇhātīti mahāpaññā,",
  "atk-s0203a:225_7": "mahantāni ṭhānāṭṭhānāni,",
  "atk-s0203a:225_8": "mahantā vihārasamāpattiyo,",
  "atk-s0203a:225_9": "mahantāni ariyasaccāni,",
  "atk-s0203a:225_10": "mahante satipaṭṭhāne,",
  "atk-s0203a:225_11": "sammappadhāne,",
  "atk-s0203a:225_12": "iddhipāde,",
  "atk-s0203a:225_13": "mahantāni indriyāni, balāni,",
  "atk-s0203a:225_14": "bojjhaṅgāni,",
  "atk-s0203a:225_15": "mahante ariyamagge,",
  "atk-s0203a:225_16": "mahantāni sāmaññaphalāni,",
  "atk-s0203a:225_17": "mahantā abhiññāyo,",
  "atk-s0203a:225_18": "mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0203a:226_0": "Katamā puthupaññā,",
  "atk-s0203a:226_1": "puthu nānākhandhesu ñāṇaṃ pavattatīti puthupaññā.",
  "atk-s0203a:226_2": "Puthu nānādhātūsu,",
  "atk-s0203a:226_3": "puthu nānāāyatanesu,",
  "atk-s0203a:226_4": "puthu nānāatthesu,",
  "atk-s0203a:226_5": "puthu nānāpaṭiccasamuppādesu,",
  "atk-s0203a:226_6": "puthu nānāsuññatamanupalabbhesu,",
  "atk-s0203a:226_7": "puthu nānāatthesu, dhammesu,",
  "atk-s0203a:226_8": "niruttīsu,",
  "atk-s0203a:226_9": "paṭibhānesu,",
  "atk-s0203a:226_10": "puthu nānāsīlakkhandhesu,",
  "atk-s0203a:226_11": "puthu nānāsamādhi- paññā- vimutti-",
  "atk-s0203a:226_12": "vimuttiñāṇadassanakkhandhesu,",
  "atk-s0203a:226_13": "puthu nānāṭhānāṭṭhānesu,",
  "atk-s0203a:226_14": "puthu nānāvihārasamāpattīsu,",
  "atk-s0203a:226_15": "puthu nānāariyasaccesu,",
  "atk-s0203a:226_16": "puthu nānāsatipaṭṭhānesu,",
  "atk-s0203a:226_17": "sammappadhānesu,",
  "atk-s0203a:226_18": "iddhipādesu,",
  "atk-s0203a:226_19": "indriyesu, balesu,",
  "atk-s0203a:226_20": "bojjhaṅgesu,",
  "atk-s0203a:226_21": "puthu nānāariyamaggesu,",
  "atk-s0203a:226_22": "sāmaññaphalesu,",
  "atk-s0203a:226_23": "abhiññāsu,",
  "atk-s0203a:226_24": "puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0203a:227_0": "Katamā hāsapaññā,",
  "atk-s0203a:227_1": "idhekacco hāsabahulo vedabahulo tuṭṭhibahulo pāmojjabahulo sīlaṃ paripūreti,",
  "atk-s0203a:227_2": "indriyasaṃvaraṃ paripūreti,",
  "atk-s0203a:227_3": "bhojane mattaññutaṃ,",
  "atk-s0203a:227_4": "jāgariyānuyogaṃ,",
  "atk-s0203a:227_5": "sīlakkhandhaṃ,",
  "atk-s0203a:227_6": "samādhikkhandhaṃ,",
  "atk-s0203a:227_7": "paññākkhandhaṃ,",
  "atk-s0203a:227_8": "vimuttikkhandhaṃ,",
  "atk-s0203a:227_9": "vimuttiñāṇadassanakkhandhaṃ paripūretīti hāsapaññā.",
  "atk-s0203a:227_10": "Hāsabahulo pāmojjabahulo ṭhānāṭṭhānaṃ paṭivijjhati,",
  "atk-s0203a:227_11": "hāsabahulo vihārasamāpattiyo paripūretīti hāsapaññā,",
  "atk-s0203a:227_12": "hāsabahulo ariyasaccāni paṭivijjhati.",
  "atk-s0203a:227_13": "Satipaṭṭhāne,",
  "atk-s0203a:227_14": "sammappadhāne,",
  "atk-s0203a:227_15": "iddhipāde,",
  "atk-s0203a:227_16": "indriyāni, balāni,",
  "atk-s0203a:227_17": "bojjhaṅgāni,",
  "atk-s0203a:227_18": "ariyamaggaṃ bhāvetīti hāsapaññā,",
  "atk-s0203a:227_19": "hāsabahulo sāmaññaphalāni sacchikaroti,",
  "atk-s0203a:227_20": "abhiññāyo paṭivijjhatīti hāsapaññā,",
  "atk-s0203a:227_21": "hāsabahulo vedatuṭṭhipāmojjabahulo paramatthaṃ nibbānaṃ sacchikarotīti hāsapaññā.",
  "atk-s0203a:228_0": "Katamā javanapaññā,",
  "atk-s0203a:228_1": "yaṃkiñci rūpaṃ atītānāgatapaccuppannaṃ…pe…",
  "atk-s0203a:228_2": "yaṃ dūre santike vā,",
  "atk-s0203a:228_3": "sabbaṃ rūpaṃ aniccato khippaṃ javatīti javanapaññā.",
  "atk-s0203a:228_4": "Dukkhato khippaṃ…",
  "atk-s0203a:228_5": "anattato khippaṃ javatīti javanapaññā.",
  "atk-s0203a:228_6": "Yā kāci vedanā…pe…",
  "atk-s0203a:228_7": "yaṃkiñci viññāṇaṃ atītānāgatapaccuppannaṃ…pe…",
  "atk-s0203a:228_8": "sabbaṃ viññāṇaṃ aniccato dukkhato anattato khippaṃ javatīti javanapaññā.",
  "atk-s0203a:228_9": "Cakkhu…pe…",
  "atk-s0203a:228_10": "jarāmaraṇaṃ atītānāgatapaccuppannaṃ aniccato dukkhato anattato khippaṃ javatīti javanapaññā.",
  "atk-s0203a:228_11": "Rūpaṃ atītānāgatapaccuppannaṃ aniccaṃ khayaṭṭhena,",
  "atk-s0203a:228_12": "dukkhaṃ bhayaṭṭhena,",
  "atk-s0203a:228_13": "anattā asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā. Vedanā, saññā, saṅkhārā, viññāṇaṃ,",
  "atk-s0203a:228_14": "cakkhu…pe…",
  "atk-s0203a:228_15": "jarāmaraṇaṃ atītānāgatapaccuppannaṃ aniccaṃ khayaṭṭhena…pe…",
  "atk-s0203a:228_16": "vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0203a:228_17": "Rūpaṃ atītānāgatapaccuppannaṃ…pe… viññāṇaṃ.",
  "atk-s0203a:228_18": "Cakkhu…pe…",
  "atk-s0203a:228_19": "jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ",
  "atk-s0203a:228_20": "nirodhadhammanti tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti",
  "atk-s0203a:228_21": "javanapaññā.",
  "atk-s0203a:229_0": "Katamā tikkhapaññā,",
  "atk-s0203a:229_1": "khippaṃ kilese chindatīti tikkhapaññā.",
  "atk-s0203a:229_2": "Uppannaṃ kāmavitakkaṃ nādhivāseti,",
  "atk-s0203a:229_3": "uppannaṃ byāpādavitakkaṃ,",
  "atk-s0203a:229_4": "uppannaṃ vihiṃsāvitakkaṃ,",
  "atk-s0203a:229_5": "uppannuppanne pāpake akusale dhamme,",
  "atk-s0203a:229_6": "uppannaṃ rāgaṃ, dosaṃ, mohaṃ, kodhaṃ, upanāhaṃ, makkhaṃ, paḷāsaṃ, issaṃ,",
  "atk-s0203a:229_7": "macchariyaṃ, māyaṃ,",
  "atk-s0203a:229_8": "sāṭheyyaṃ, thambhaṃ,",
  "atk-s0203a:229_9": "sārambhaṃ, mānaṃ, atimānaṃ, madaṃ, pamādaṃ,",
  "atk-s0203a:229_10": "sabbe kilese,",
  "atk-s0203a:229_11": "sabbe duccarite,",
  "atk-s0203a:229_12": "sabbe abhisaṅkhāre,",
  "atk-s0203a:229_13": "sabbe bhavagāmikamme nādhivāseti pajahati vinodeti byantīkaroti anabhāvaṃ gametīti tikkhapaññā.",
  "atk-s0203a:229_14": "Ekasmiṃ āsane cattāro ariyamaggā,",
  "atk-s0203a:229_15": "cattāri sāmaññaphalāni,",
  "atk-s0203a:229_16": "catasso paṭisambhidāyo,",
  "atk-s0203a:229_17": "cha ca abhiññāyo adhigatā honti sacchikatā passitā paññāyāti tikkhapaññā.",
  "atk-s0203a:230_0": "Katamā nibbedhikapaññā,",
  "atk-s0203a:230_1": "idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0203a:230_2": "anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0203a:230_3": "Anibbiddhapubbaṃ appadālitapubbaṃ dosakkhandhaṃ,",
  "atk-s0203a:230_4": "mohakkhandhaṃ, kodhaṃ,",
  "atk-s0203a:230_5": "upanāhaṃ…pe…",
  "atk-s0203a:230_6": "sabbe bhavagāmikamme nibbijjhati padāletīti nibbedhikapaññā.",
  "atk-s0203a:231_0": "Anupadadhammavipassananti samāpattivasena vā jhānaṅgavasena vā anupaṭipāṭiyā dhammavipassanaṃ vipassati,",
  "atk-s0203a:231_1": "evaṃ vipassanto addhamāsena arahattaṃ patto.",
  "atk-s0203a:231_2": "Mahāmoggallānatthero pana sattahi divasehi.",
  "atk-s0203a:231_3": "Evaṃ santepi sāriputtatthero mahāpaññavantataro.",
  "atk-s0203a:231_4": "Mahāmoggallānatthero hi sāvakānaṃ sammasanacāraṃ yaṭṭhikoṭiyā uppīḷento viya ekadesameva sammasanto satta divase vāyamitvā arahattaṃ patto.",
  "atk-s0203a:231_5": "Sāriputtatthero ṭhapetvā buddhānaṃ paccekabuddhānañca sammasanacāraṃ sāvakānaṃ sammasanacāraṃ nippadesaṃ sammasi.",
  "atk-s0203a:231_6": "Evaṃ sammasanto addhamāsaṃ vāyami.",
  "atk-s0203a:231_7": "Arahattañca kira patvā aññāsi –",
  "atk-s0203a:231_8": "“ṭhapetvā buddhe ca paccekabuddhe ca añño sāvako nāma paññāya mayā pattabbaṃ pattuṃ samattho nāma na bhavissatī”ti.",
  "atk-s0203a:231_9": "Yathā hi puriso veḷuyaṭṭhiṃ gaṇhissāmīti mahājaṭaṃ veḷuṃ disvā jaṭaṃ chindantassa papañco bhavissatīti",
  "atk-s0203a:231_10": "antarena hatthaṃ pavesetvā sampattameva yaṭṭhiṃ mūle ca agge ca chinditvā ādāya pakkameyya,",
  "atk-s0203a:231_11": "so kiñcāpi paṭhamataraṃ gacchati,",
  "atk-s0203a:231_12": "yaṭṭhiṃ pana sāraṃ vā ujuṃ vā na labhati.",
  "atk-s0203a:231_13": "Aparo ca tathārūpameva veṇuṃ disvā “sace sampattaṃ yaṭṭhiṃ gaṇhissāmi,",
  "atk-s0203a:231_14": "sāraṃ vā ujuṃ vā na labhissāmī”ti kacchaṃ bandhitvā mahantena satthena veṇujaṭaṃ chinditvā sārā ceva ujū ca yaṭṭhiyo uccinitvā ādāya pakkameyya.",
  "atk-s0203a:231_15": "Ayaṃ kiñcāpi pacchā gacchati,",
  "atk-s0203a:231_16": "yaṭṭhiyo pana sārā ceva ujū ca labhati.",
  "atk-s0203a:231_17": "Evaṃsampadamidaṃ veditabbaṃ imesaṃ dvinnaṃ therānaṃ padhānaṃ.",
  "atk-s0203a:232_0": "Evaṃ pana addhamāsaṃ vāyamitvā dhammasenāpati sāriputtatthero sūkarakhataleṇadvāre bhāgineyyassa dīghanakhaparibbājakassa",
  "atk-s0203a:232_1": "vedanāpariggahasuttante desiyamāne dasabalaṃ bījayamāno ṭhito desanānusārena ñāṇaṃ pesetvā pabbajitadivasato",
  "atk-s0203a:232_2": "pannarasame divase sāvakapāramiñāṇassa matthakaṃ patvā sattasaṭṭhi ñāṇāni paṭivijjhitvā soḷasavidhaṃ",
  "atk-s0203a:232_3": "paññaṃ anuppatto.",
  "atk-s0203a:233_0": "Tatridaṃ,",
  "atk-s0203a:233_1": "bhikkhave,",
  "atk-s0203a:233_2": "sāriputtassa anupadadhammavipassanāyāti yā anupadadhammavipassanaṃ vipassatīti anupadadhammavipassanā vuttā,",
  "atk-s0203a:233_3": "tatra anupadadhammavipassanāya sāriputtassa idaṃ hoti.",
  "atk-s0203a:233_4": "Idāni vattabbaṃ taṃ taṃ vipassanākoṭṭhāsaṃ sandhāyetaṃ vuttaṃ.",
  "atk-s0203a:234_0": "94.",
  "atk-s0203a:234_1": "Paṭhame jhāneti ye paṭhame jhāne antosamāpattiyaṃ dhammā.",
  "atk-s0203a:234_2": "Tyāssāti te assa.",
  "atk-s0203a:234_3": "Anupadavavatthitā hontīti anupaṭipāṭiyā vavatthitā paricchinnā ñātā viditā honti. Kathaṃ?",
  "atk-s0203a:234_4": "Thero hi te dhamme olokento abhiniropanalakkhaṇo vitakko vattatīti jānāti.",
  "atk-s0203a:234_5": "Tathā anumajjanalakkhaṇo vicāro,",
  "atk-s0203a:234_6": "pharaṇalakkhaṇā pīti,",
  "atk-s0203a:234_7": "sātalakkhaṇaṃ sukhaṃ,",
  "atk-s0203a:234_8": "avikkhepalakkhaṇā cittekaggatā,",
  "atk-s0203a:234_9": "phusanalakkhaṇo phasso vedayitalakkhaṇā vedanā,",
  "atk-s0203a:234_10": "sañjānanalakkhaṇā saññā,",
  "atk-s0203a:234_11": "cetayitalakkhaṇā cetanā,",
  "atk-s0203a:234_12": "vijānanalakkhaṇaṃ viññāṇaṃ,",
  "atk-s0203a:234_13": "kattukamyatālakkhaṇo chando,",
  "atk-s0203a:234_14": "adhimokkhalakkhaṇo adhimokkho,",
  "atk-s0203a:234_15": "paggāhalakkhaṇaṃ vīriyaṃ upaṭṭhānalakkhaṇā sati,",
  "atk-s0203a:234_16": "majjhattalakkhaṇā upekkhā,",
  "atk-s0203a:234_17": "anunayamanasikāralakkhaṇo manasikāro vattatīti jānāti.",
  "atk-s0203a:234_18": "Evaṃ jānaṃ abhiniropanaṭṭhena vitakkaṃ sabhāvato vavatthapeti…pe…",
  "atk-s0203a:234_19": "anunayamanasikāraṇaṭṭhena manasikāraṃ sabhāvabhāvato vavatthapeti.",
  "atk-s0203a:234_20": "Tena vuttaṃ “tyāssa dhammā anupadavavatthitā hontī”ti.",
  "atk-s0203a:235_0": "Viditā uppajjantīti uppajjamānā viditā pākaṭāva hutvā uppajjanti.",
  "atk-s0203a:235_1": "Viditā upaṭṭhahantīti tiṭṭhamānāpi viditā pākaṭāva hutvā tiṭṭhanti.",
  "atk-s0203a:235_2": "Viditā abbhatthaṃ gacchantīti nirujjhamānāpi viditā pākaṭāva hutvā nirujjhanti.",
  "atk-s0203a:235_3": "Ettha pana taṃñāṇatā ceva ñāṇabahutā ca mocetabbā.",
  "atk-s0203a:235_4": "Yathā hi teneva aṅgulaggena taṃ aṅgulaggaṃ na sakkā phusituṃ,",
  "atk-s0203a:235_5": "evameva teneva cittena tassa cittassa uppādo vā ṭhiti vā bhaṅgo vā na sakkā jānitunti.",
  "atk-s0203a:235_6": "Evaṃ tāva taṃñāṇatā mocetabbā.",
  "atk-s0203a:235_7": "Yadi pana dve cittāni ekato uppajjeyyuṃ,",
  "atk-s0203a:235_8": "ekena cittena ekassa uppādo vā ṭhiti vā bhaṅgo vā sakkā bhaveyya jānituṃ.",
  "atk-s0203a:235_9": "Dve pana phassā vā vedanā vā saññā vā cetanā vā cittāni vā ekato uppajjanakāni nāma natthi,",
  "atk-s0203a:235_10": "ekekameva uppajjati.",
  "atk-s0203a:235_11": "Evaṃ ñāṇabahutā mocetabbā.",
  "atk-s0203a:235_12": "Evaṃ sante kathaṃ?",
  "atk-s0203a:235_13": "Mahātherassa antosamāpattiyaṃ soḷasa dhammā viditā pākaṭā hontīti.",
  "atk-s0203a:235_14": "Vatthārammaṇānaṃ pariggahitatāya.",
  "atk-s0203a:235_15": "Therena hi vatthu ceva ārammaṇañca pariggahitaṃ,",
  "atk-s0203a:235_16": "tenassa tesaṃ dhammānaṃ uppādaṃ āvajjantassa uppādo pākaṭo hoti,",
  "atk-s0203a:235_17": "ṭhānaṃ āvajjantassa ṭhānaṃ pākaṭaṃ hoti,",
  "atk-s0203a:235_18": "bhedaṃ āvajjantassa bhedo pākaṭo hoti.",
  "atk-s0203a:235_19": "Tena vuttaṃ “viditā uppajjanti viditā upaṭṭhahanti viditā abbhatthaṃ gacchantī”ti.",
  "atk-s0203a:235_20": "Ahutvā sambhontīti iminā udayaṃ passati.",
  "atk-s0203a:235_21": "Hutvā paṭiventīti iminā vayaṃ passati.",
  "atk-s0203a:236_0": "Anupāyoti rāgavasena anupagamano hutvā.",
  "atk-s0203a:236_1": "Anapāyoti paṭighavasena anapagato.",
  "atk-s0203a:236_2": "Anissitoti taṇhādiṭṭhinissayehi anissito.",
  "atk-s0203a:236_3": "Appaṭibaddhoti chandarāgena abaddho.",
  "atk-s0203a:236_4": "Vippamuttoti kāmarāgato vippamutto.",
  "atk-s0203a:236_5": "Visaṃyuttoti catūhi yogehi sabbakilesehi vā visaṃyutto.",
  "atk-s0203a:236_6": "Vimariyādīkatenāti nimmariyādīkatena.",
  "atk-s0203a:236_7": "Cetasāti evaṃvidhena cittena viharati.",
  "atk-s0203a:237_0": "Tattha dve mariyādā kilesamariyādā ca ārammaṇamariyādā ca.",
  "atk-s0203a:237_1": "Sace hissa antosamāpattiyaṃ pavatte soḷasa dhamme ārabbha rāgādayo uppajjeyyuṃ,",
  "atk-s0203a:237_2": "kilesamariyādā tena katā bhaveyya,",
  "atk-s0203a:237_3": "tesu panassa ekopi na uppannoti kilesamariyādā natthi.",
  "atk-s0203a:237_4": "Sace panassa antosamāpattiyaṃ pavatte soḷasa dhamme āvajjantassa ekacce āpāthaṃ nāgaccheyyuṃ.",
  "atk-s0203a:237_5": "Evamassa ārammaṇamariyādā bhaveyyuṃ.",
  "atk-s0203a:237_6": "Te panassa soḷasa dhamme āvajjantassa āpāthaṃ anāgatadhammo nāma natthīti ārammaṇamariyādāpi natthi.",
  "atk-s0203a:238_0": "Aparāpi dve mariyādā vikkhambhanamariyādā ca samucchedamariyādā ca.",
  "atk-s0203a:238_1": "Tāsu samucchedamariyādā upari āgamissati,",
  "atk-s0203a:238_2": "imasmiṃ pana ṭhāne vikkhambhanamariyādā adhippetā.",
  "atk-s0203a:238_3": "Tassa vikkhambhitapaccanīkattā natthīti vimariyādikatena cetasā viharati.",
  "atk-s0203a:239_0": "Uttari nissaraṇanti ito uttari nissaraṇaṃ.",
  "atk-s0203a:239_1": "Aññesu ca suttesu “uttari nissaraṇa”nti nibbānaṃ vuttaṃ,",
  "atk-s0203a:239_2": "idha pana anantaro viseso adhippetoti veditabbo.",
  "atk-s0203a:239_3": "Tabbahulīkārāti tassa pajānanassa bahulīkaraṇena.",
  "atk-s0203a:239_4": "Atthitvevassa hotīti tassa therassa atthītiyeva daḷhataraṃ hoti.",
  "atk-s0203a:239_5": "Iminā nayena sesavāresupi attho veditabbo.",
  "atk-s0203a:240_0": "Dutiyavāre pana sampasādanaṭṭhena sampasādo. Sabhāvato vavatthapeti.",
  "atk-s0203a:241_0": "Catutthavāre upekkhāti sukhaṭṭhāne vedanupekkhāva.",
  "atk-s0203a:241_1": "Passaddhattā cetaso anābhogoti yo so “yadeva tattha sukha”nti cetaso ābhogo,",
  "atk-s0203a:241_2": "etenetaṃ oḷārikamakkhāyatīti evaṃ passaddhattā cetaso anābhogo vutto,",
  "atk-s0203a:241_3": "tassa abhāvāti attho.",
  "atk-s0203a:241_4": "Satipārisuddhīti parisuddhāsatiyeva.",
  "atk-s0203a:241_5": "Upekkhāpi pārisuddhiupekkhā.",
  "atk-s0203a:242_0": "95.",
  "atk-s0203a:242_1": "Sato vuṭṭhahatīti satiyā samannāgato ñāṇena sampajāno hutvā vuṭṭhāti.",
  "atk-s0203a:242_2": "Te dhamme samanupassatīti yasmā nevasaññānāsaññāyatane buddhānaṃyeva anupadadhammavipassanā hoti,",
  "atk-s0203a:242_3": "na sāvakānaṃ,",
  "atk-s0203a:242_4": "tasmā ettha kalāpavipassanaṃ dassento evamāha.",
  "atk-s0203a:243_0": "Paññāya cassa disvā āsavā parikkhīṇā hontīti maggapaññāya cattāri saccāni disvā cattāro āsavā khīṇā honti.",
  "atk-s0203a:243_1": "Sāriputtattherassa samathavipassanaṃ yuganaddhaṃ āharitvā arahattaṃ pattavāropi atthi,",
  "atk-s0203a:243_2": "nirodhasamāpattisamāpannavāropi.",
  "atk-s0203a:243_3": "Arahattaṃ pattavāro idha gahito,",
  "atk-s0203a:243_4": "nirodhaṃ pana ciṇṇavasitāya aparāparaṃ samāpajjissatīti vadanti.",
  "atk-s0203a:244_0": "Tatthassa yasmiṃ kāle nirodhasamāpatti sīsaṃ hoti,",
  "atk-s0203a:244_1": "nirodhassa vāro āgacchati,",
  "atk-s0203a:244_2": "phalasamāpatti gūḷhā hoti.",
  "atk-s0203a:244_3": "Yasmiṃ kāle phalasamāpatti sīsaṃ hoti,",
  "atk-s0203a:244_4": "phalasamāpattiyā vāro āgacchati,",
  "atk-s0203a:244_5": "nirodhasamāpatti gūḷhā hoti.",
  "atk-s0203a:244_6": "Jambudīpavāsino therā pana vadanti “sāriputtatthero samathavipassanaṃ yuganaddhaṃ āharitvā anāgāmiphalaṃ sacchikatvā nirodhaṃ samāpajji,",
  "atk-s0203a:244_7": "nirodhā vuṭṭhāya arahattaṃ patto”ti.",
  "atk-s0203a:244_8": "Te dhammeti antosamāpattiyaṃ pavatte tisamuṭṭhānikarūpadhamme,",
  "atk-s0203a:244_9": "heṭṭhā nevasaññānāsaññāyatanasamāpattiyaṃ pavattadhamme vā.",
  "atk-s0203a:244_10": "Tepi hi imasmiṃ vāre vipassitabbadhammāva,",
  "atk-s0203a:244_11": "tasmā te vā vipassatīti dassetuṃ idaṃ vuttanti veditabbaṃ.",
  "atk-s0203a:245_0": "97.",
  "atk-s0203a:245_1": "Vasippatoti ciṇṇavasitaṃ patto.",
  "atk-s0203a:245_2": "Pāramippattoti nipphattiṃ patto.",
  "atk-s0203a:245_3": "Orasotiādīsu thero bhagavato ure nibbattasaddaṃ sutvā jātoti oraso,",
  "atk-s0203a:245_4": "mukhena pabhāvitaṃ saddaṃ sutvā jātoti mukhato jāto,",
  "atk-s0203a:245_5": "dhammena pana jātattā nimmitattā dhammajo dhammanimmito,",
  "atk-s0203a:245_6": "dhammadāyassa ādiyanato dhammadāyādo,",
  "atk-s0203a:245_7": "āmisadāyassa anādiyanato no āmisadāyādoti veditabbo.",
  "atk-s0203a:245_8": "Sesaṃ sabbattha uttānamevāti.",
  "atk-s0203a:246_0": "Papañcasūdaniyā majjhimanikāyaṭṭhakathāya",
  "atk-s0203a:247_0": "Anupadasuttavaṇṇanā niṭṭhitā.",
  "atk-s0203a:248_0": "2. Chabbisodhanasuttavaṇṇanā",
  "atk-s0203a:249_0": "98.",
  "atk-s0203a:249_1": "Evaṃ me sutanti chabbisodhanasuttaṃ.",
  "atk-s0203a:249_2": "Tattha khīṇā jātītiādīsu ekenāpi padena aññā byākatāva hoti, dvīhipi.",
  "atk-s0203a:249_3": "Idha pana catūhi padehi aññabyākaraṇaṃ āgataṃ.",
  "atk-s0203a:249_4": "Diṭṭhe diṭṭhavāditātiādīsu yāya cetanāya diṭṭhe diṭṭhaṃ meti vadati,",
  "atk-s0203a:249_5": "sā diṭṭhe diṭṭhavāditā nāma.",
  "atk-s0203a:249_6": "Sesapadesupi eseva nayo.",
  "atk-s0203a:249_7": "Ayamanudhammoti ayaṃ sabhāvo.",
  "atk-s0203a:249_8": "Abhinanditabbanti na kevalaṃ abhinanditabbaṃ,",
  "atk-s0203a:249_9": "parinibbutassa panassa sabbopi khīṇāsavassa sakkāro kātabbo.",
  "atk-s0203a:249_10": "Uttariṃ pañhoti sace panassa veyyākaraṇena asantuṭṭhā hotha,",
  "atk-s0203a:249_11": "uttarimpi ayaṃ pañho pucchitabboti dasseti.",
  "atk-s0203a:249_12": "Ito paresupi tīsu vāresu ayameva nayo.",
  "atk-s0203a:250_0": "99.",
  "atk-s0203a:250_1": "Abalanti dubbalaṃ.",
  "atk-s0203a:250_2": "Virāgunanti vigacchanasabhāvaṃ.",
  "atk-s0203a:250_3": "Anassāsikanti assāsavirahitaṃ.",
  "atk-s0203a:250_4": "Upāyūpādānāti taṇhādiṭṭhīnametaṃ adhivacanaṃ.",
  "atk-s0203a:250_5": "Taṇhādiṭṭhiyo hi tebhūmakadhamme upentīti upāyā,",
  "atk-s0203a:250_6": "upādiyantīti upādānā.",
  "atk-s0203a:250_7": "Cetaso adiṭṭhānābhinivesānusayātipi tāsaṃyeva nāmaṃ.",
  "atk-s0203a:250_8": "Cittañhi taṇhādiṭṭhīhi sakkāyadhammesu tiṭṭhati adhitiṭṭhatīti taṇhādiṭṭhiyo cetaso adhiṭṭhānā,",
  "atk-s0203a:250_9": "tāhi taṃ abhinivisatīti abhinivesā,",
  "atk-s0203a:250_10": "tāhiyeva taṃ anusetīti anusayāti vuccanti.",
  "atk-s0203a:250_11": "Khayā virāgātiādīsu khayena virāgenāti attho.",
  "atk-s0203a:250_12": "Sabbāni cetāni aññamaññavevacanāneva.",
  "atk-s0203a:251_0": "100.",
  "atk-s0203a:251_1": "Pathavīdhātūti patiṭṭhānadhātu.",
  "atk-s0203a:251_2": "Āpodhātūti ābandhanadhātu.",
  "atk-s0203a:251_3": "Tejodhātūti paripācanadhātu.",
  "atk-s0203a:251_4": "Vāyodhātūti vitthambhanadhātu.",
  "atk-s0203a:251_5": "Ākāsadhātūti asamphuṭṭhadhātu.",
  "atk-s0203a:251_6": "Viññāṇadhātūti vijānanadhātu.",
  "atk-s0203a:251_7": "Na anattato upagacchinti ahaṃ attāti attakoṭṭhāsena na upagamiṃ.",
  "atk-s0203a:251_8": "Na ca pathavīdhātunissitanti pathavīdhātunissitā sesadhātuyo ca upādārūpañca arūpakkhandhā ca.",
  "atk-s0203a:251_9": "Tepi hi nissitavatthurūpānaṃ pathavīdhātunissitattā ekena pariyāyena pathavīdhātunissitāva.",
  "atk-s0203a:251_10": "Tasmā “na ca pathavīdhātunissita”nti vadanto sesarūpārūpadhammepi attato na upagacchinti vadati.",
  "atk-s0203a:251_11": "Ākāsadhātunissitapade pana avinibbhogavasena sabbampi bhūtupādārūpaṃ ākāsadhātunissitaṃ nāma,",
  "atk-s0203a:251_12": "tathā taṃnissitarūpavatthukā arūpakkhandhā.",
  "atk-s0203a:251_13": "Evaṃ idhāpi rūpārūpaṃ gahitameva hoti.",
  "atk-s0203a:251_14": "Viññāṇadhātunissitapade pana sahajātā tayo khandhā cittasamuṭṭhānarūpañca viññāṇadhātunissitanti rūpārūpaṃ gahitameva hoti.",
  "atk-s0203a:252_0": "101.",
  "atk-s0203a:252_1": "Rūpe cakkhuviññāṇe cakkhuviññāṇaviññātabbesu dhammesūti ettha yaṃ atīte cakkhudvārassa āpāthaṃ āgantvā niruddhaṃ,",
  "atk-s0203a:252_2": "yañca anāgate āpāthaṃ āgantvā nirujjhissati,",
  "atk-s0203a:252_3": "yampi etarahi āgantvā niruddhaṃ,",
  "atk-s0203a:252_4": "taṃ sabbaṃ rūpaṃ nāma.",
  "atk-s0203a:252_5": "Yaṃ pana atītepi āpāthaṃ anāgantvā niruddhaṃ,",
  "atk-s0203a:252_6": "anāgatepi anāgantvā nirujjhissati,",
  "atk-s0203a:252_7": "etarahipi anāgantvā niruddhaṃ,",
  "atk-s0203a:252_8": "taṃ cakkhuviññāṇaviññātabbadhammesu saṅgahitanti vutte tipiṭakacūḷābhayatthero āha –",
  "atk-s0203a:252_9": "“imasmiṃ ṭhāne dvidhā karotha,",
  "atk-s0203a:252_10": "upari chandovāre kinti karissatha,",
  "atk-s0203a:252_11": "nayidaṃ labbhatī”ti.",
  "atk-s0203a:252_12": "Tasmā tīsu kālesu āpāthaṃ āgataṃ vā anāgataṃ vā sabbampi taṃ rūpameva,",
  "atk-s0203a:252_13": "cakkhuviññāṇasampayuttā pana tayo khandhā cakkhuviññāṇaviññātabbadhammāti veditabbā.",
  "atk-s0203a:252_14": "Ayañhettha attho “cakkhuviññāṇena saddhiṃ viññātabbesu dhammesū”ti.",
  "atk-s0203a:252_15": "Chandoti taṇhāchando.",
  "atk-s0203a:252_16": "Rāgoti sveva rajjanavasena rāgo.",
  "atk-s0203a:252_17": "Nandīti sveva abhinandanavasena nandī.",
  "atk-s0203a:252_18": "Taṇhāti sveva taṇhāyanavasena taṇhā.",
  "atk-s0203a:252_19": "Sesadvāresupi eseva nayo.",
  "atk-s0203a:253_0": "102.",
  "atk-s0203a:253_1": "Ahaṅkāramamaṅkāramānānusayāti ettha ahaṅkāro māno,",
  "atk-s0203a:253_2": "mamaṅkāro taṇhā,",
  "atk-s0203a:253_3": "sveva mānānusayo.",
  "atk-s0203a:253_4": "Āsavānaṃ khayañāṇāyāti idaṃ pubbenivāsaṃ dibbacakkhuñca avatvā kasmā vuttaṃ?",
  "atk-s0203a:253_5": "Bhikkhū lokiyadhammaṃ na pucchanti,",
  "atk-s0203a:253_6": "lokuttarameva pucchanti,",
  "atk-s0203a:253_7": "tasmā pucchitapañhaṃyeva kathento evamāha.",
  "atk-s0203a:253_8": "Ekavissajjitasuttaṃ nāmetaṃ,",
  "atk-s0203a:253_9": "chabbisodhanantipissa nāmaṃ.",
  "atk-s0203a:253_10": "Ettha hi cattāro vohārā pañca khandhā cha dhātuyo cha ajjhattikabāhirāni āyatanāni attano saviññāṇakakāyo",
  "atk-s0203a:253_11": "paresaṃ saviññāṇakakāyoti ime cha koṭṭhāsā visuddhā,",
  "atk-s0203a:253_12": "tasmā “chabbisodhaniya”nti vuttaṃ.",
  "atk-s0203a:253_13": "Parasamuddavāsittherā pana attano ca parassa ca viññāṇakakāyaṃ ekameva katvā catūhi āhārehi saddhinti cha koṭṭhāse vadanti.",
  "atk-s0203a:254_0": "Ime pana cha koṭṭhāsā “kiṃ te adhigataṃ,",
  "atk-s0203a:254_1": "kinti te adhigataṃ,",
  "atk-s0203a:254_2": "kadā te adhigataṃ,",
  "atk-s0203a:254_3": "kattha te adhigataṃ,",
  "atk-s0203a:254_4": "katame te kilesā pahīnā,",
  "atk-s0203a:254_5": "katamesaṃ tvaṃ dhammānaṃ lābhī”ti evaṃ vinayaniddesapariyāyena sodhetabbā.",
  "atk-s0203a:255_0": "Ettha hi kiṃ te adhigatanti adhigamapucchā,",
  "atk-s0203a:255_1": "jhānavimokkhādīsu sotāpattimaggādīsu vā kiṃ tayā adhigataṃ.",
  "atk-s0203a:255_2": "Kinti te adhigatanti upāyapucchā.",
  "atk-s0203a:255_3": "Ayañhi etthādhippāyo –",
  "atk-s0203a:255_4": "kiṃ tayā aniccalakkhaṇaṃ dhuraṃ katvā adhigataṃ,",
  "atk-s0203a:255_5": "dukkhānattalakkhaṇesu aññataraṃ vā,",
  "atk-s0203a:255_6": "kiṃ vā samādhivasena abhinivisitvā,",
  "atk-s0203a:255_7": "udāhu vipassanāvasena,",
  "atk-s0203a:255_8": "tathā kiṃ rūpe abhinivisitvā,",
  "atk-s0203a:255_9": "udāhu arūpe,",
  "atk-s0203a:255_10": "kiṃ vā ajjhattaṃ abhinivisitvā,",
  "atk-s0203a:255_11": "udāhu bahiddhāti.",
  "atk-s0203a:255_12": "Kadā te adhigatanti kālapucchā,",
  "atk-s0203a:255_13": "pubbaṇhamajjhanhikādīsu katarasmiṃ kāleti vuttaṃ hoti.",
  "atk-s0203a:256_0": "Kattha te adhigatanti okāsapucchā,",
  "atk-s0203a:256_1": "kismiṃ okāse,",
  "atk-s0203a:256_2": "kiṃ rattiṭṭhāne divāṭṭhāne rukkhamūle maṇḍape katarasmiṃ vā vihāreti vuttaṃ hoti.",
  "atk-s0203a:256_3": "Katame te kilesā pahīnāti pahīnakilese pucchati,",
  "atk-s0203a:256_4": "kataramaggavajjhā tava kilesā pahīnāti vuttaṃ hoti.",
  "atk-s0203a:257_0": "Katamesaṃ tvaṃ dhammānaṃ lābhīti paṭiladdhadhammapucchā,",
  "atk-s0203a:257_1": "paṭhamamaggādīsu katamesaṃ tvaṃ dhammānaṃ lābhīti vuttaṃ hoti.",
  "atk-s0203a:258_0": "Tasmā idāni cepi koci bhikkhu uttarimanussadhammādhigamaṃ byākareyya,",
  "atk-s0203a:258_1": "na so ettāvatāva sakkātabbo.",
  "atk-s0203a:258_2": "Imesu pana chasu ṭhānesu sodhanatthaṃ vattabbo “kiṃ te adhigataṃ,",
  "atk-s0203a:258_3": "kiṃ jhānaṃ udāhu vimokkhādīsu aññatara”nti?",
  "atk-s0203a:258_4": "Yo hi yena adhigato dhammo,",
  "atk-s0203a:258_5": "so tassa pākaṭo hoti.",
  "atk-s0203a:258_6": "Sace “idaṃ nāma me adhigata”nti vadati,",
  "atk-s0203a:258_7": "tato “kinti te adhigata”nti pucchitabbo.",
  "atk-s0203a:258_8": "Aniccalakkhaṇādīsu kiṃ dhuraṃ katvā,",
  "atk-s0203a:258_9": "aṭṭhatiṃsāya vā ārammaṇesu rūpārūpaajjhattabahiddhādibhedesu vā dhammesu kena mukhena abhinivisitvāti?",
  "atk-s0203a:258_10": "Yo hi yassābhiniveso,",
  "atk-s0203a:258_11": "so tassa pākaṭo hoti.",
  "atk-s0203a:259_0": "Sace pana “ayaṃ nāma me abhiniveso,",
  "atk-s0203a:259_1": "evaṃ mayā adhigata”nti vadati,",
  "atk-s0203a:259_2": "tato “kadā te adhigata”nti pucchitabbo,",
  "atk-s0203a:259_3": "“kiṃ pubbaṇhe,",
  "atk-s0203a:259_4": "udāhu majjhanhikādīsu aññatarasmiṃ kāle”ti?",
  "atk-s0203a:259_5": "Sabbesañhi attanā adhigatakālo pākaṭo hoti.",
  "atk-s0203a:259_6": "Sace “amukasmiṃ nāma me kāle adhigata”nti vadati,",
  "atk-s0203a:259_7": "tato “kattha te adhigata”nti pucchitabbo,",
  "atk-s0203a:259_8": "“kiṃ divāṭṭhāne,",
  "atk-s0203a:259_9": "udāhu rattiṭṭhānādīsu aññatarasmiṃ okāse”ti?",
  "atk-s0203a:259_10": "Sabbesañhi attanā adhigatokāso pākaṭo hoti.",
  "atk-s0203a:259_11": "Sace “amukasmiṃ nāma me okāse adhigata”nti vadati,",
  "atk-s0203a:259_12": "tato “katame te kilesā pahīnā”ti pucchitabbo,",
  "atk-s0203a:259_13": "“kiṃ paṭhamamaggavajjhā,",
  "atk-s0203a:259_14": "udāhu dutiyādimaggavajjhā”ti?",
  "atk-s0203a:259_15": "Sabbesañhi attanā adhigatamaggena pahīnakilesā pākaṭā honti.",
  "atk-s0203a:260_0": "Sace “ime nāma me kilesā pahīnā”ti vadati,",
  "atk-s0203a:260_1": "tato “katamesaṃ tvaṃ dhammānaṃ lābhī”ti pucchitabbo,",
  "atk-s0203a:260_2": "“kiṃ sotāpattimaggassa,",
  "atk-s0203a:260_3": "udāhu sakadāgāmimaggādīsu aññatarassā”ti?",
  "atk-s0203a:260_4": "Sabbesañhi attanā adhigatadhammo pākaṭo hoti.",
  "atk-s0203a:260_5": "Sace “imesaṃ nāmāhaṃ dhammānaṃ lābhī”ti vadati,",
  "atk-s0203a:260_6": "ettāvatāpissa vacanaṃ na saddhātabbaṃ.",
  "atk-s0203a:260_7": "Bahussutā hi uggahaparipucchākusalā bhikkhū imāni cha ṭhānāni sodhetuṃ sakkonti.",
  "atk-s0203a:260_8": "Imassa bhikkhuno āgamanapaṭipadā sodhetabbā,",
  "atk-s0203a:260_9": "yadi āgamanapaṭipadā na sujjhati,",
  "atk-s0203a:260_10": "“imāya paṭipadāya lokuttaradhammā nāma na labbhantī”ti apanetabbo.",
  "atk-s0203a:261_0": "Yadi panassa āgamanapaṭipadā sujjhati,",
  "atk-s0203a:261_1": "“dīgharattaṃ tīsu sikkhāsu appamatto jāgariyamanuyutto catūsu paccayesu alaggo ākāse pāṇisamena cetasā viharatī”ti paññāyati,",
  "atk-s0203a:261_2": "tassa bhikkhuno byākaraṇaṃ paṭipadāya saddhiṃ saṃsandati sameti.",
  "atk-s0203a:261_3": "“Seyyathāpi nāma gaṅgodakaṃ yamunodakena saddhiṃ saṃsandati sameti,",
  "atk-s0203a:261_4": "evameva supaññattā tena bhagavatā sāvakānaṃ nibbānagāminī paṭipadā saṃsandati sameti nibbānañca paṭipadā cā”ti vuttasadisaṃ hoti.",
  "atk-s0203a:262_0": "Apica kho ettakenāpi sakkāro na kātabbo. Kasmā?",
  "atk-s0203a:262_1": "Ekaccassa hi puthujjanassāpi sato khīṇāsavapaṭipattisadisā paṭipadā hoti.",
  "atk-s0203a:262_2": "Tasmā so bhikkhu tehi tehi upāyehi uttāsetabbo.",
  "atk-s0203a:262_3": "Khīṇāsavassa nāma asaniyāpi matthake patamānāya bhayaṃ vā chambhitattaṃ vā lomahaṃso vā na hoti,",
  "atk-s0203a:262_4": "puthujjanassa appamattakenāpi hoti.",
  "atk-s0203a:263_0": "Tatrimāni vatthūni –",
  "atk-s0203a:263_1": "dīghabhāṇakaabhayatthero kira ekaṃ piṇḍapātikaṃ pariggahetuṃ asakkonto daharassa saññaṃ adāsi.",
  "atk-s0203a:263_2": "So taṃ nhāyamānaṃ kalyāṇīnadīmukhadvāre nimujjitvā pāde aggahesi.",
  "atk-s0203a:263_3": "Piṇḍapātiko kumbhīloti saññāya mahāsaddamakāsi,",
  "atk-s0203a:263_4": "tadā naṃ puthujjanoti sañjāniṃsu.",
  "atk-s0203a:263_5": "Candamukhatissarājakāle pana mahāvihāre saṅghatthero khīṇāsavo dubbalacakkhuko vihāreyeva acchi.",
  "atk-s0203a:263_6": "Rājā theraṃ pariggaṇhissāmīti bhikkhūsu bhikkhācāraṃ gatesu appasaddo upasaṅkamitvā sappo viya pāde aggahesi.",
  "atk-s0203a:263_7": "Thero silāthambho viya niccalo hutvā ko etthāti āha? Ahaṃ, bhante, tissoti.",
  "atk-s0203a:263_8": "Sugandhaṃ vāyasi no tissāti?",
  "atk-s0203a:263_9": "Evaṃ khīṇāsavassa bhayaṃ nāma natthīti.",
  "atk-s0203a:264_0": "Ekacco pana puthujjanopi atisūro hoti nibbhayo.",
  "atk-s0203a:264_1": "So rañjanīyena ārammaṇena pariggaṇhitabbo.",
  "atk-s0203a:264_2": "Vasabharājāpi hi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ maddamāno nisīdi.",
  "atk-s0203a:264_3": "Mahātherassa kheḷo cali,",
  "atk-s0203a:264_4": "tato therassa puthujjanabhāvo āvibhūto.",
  "atk-s0203a:264_5": "Khīṇāsavassa hi rasataṇhā nāma suppahīnā,",
  "atk-s0203a:264_6": "dibbesupi rasesu nikanti nāma na hoti.",
  "atk-s0203a:264_7": "Tasmā imehi upāyehi pariggahetvā sacassa bhayaṃ vā chambhitattaṃ vā lomahaṃso vā rasataṇhā vā uppajjati,",
  "atk-s0203a:264_8": "na tvaṃ arahāti apanetabbo.",
  "atk-s0203a:264_9": "Sace pana abhīrū acchambhī anutrāsī hutvā sīho viya nisīdati,",
  "atk-s0203a:264_10": "dibbārammaṇepi nikantiṃ na janeti.",
  "atk-s0203a:264_11": "Ayaṃ bhikkhu sampannaveyyākaraṇo samantā rājarājamahāmattādīhi pesitaṃ sakkāraṃ arahatīti.",
  "atk-s0203a:265_0": "Papañcasūdaniyā majjhimanikāyaṭṭhakathāya",
  "atk-s0203a:266_0": "Chabbisodhanasuttavaṇṇanā niṭṭhitā.",
  "atk-s0203a:267_0": "3. Sappurisadhammasuttavaṇṇanā",
  "atk-s0203a:268_0": "105.",
  "atk-s0203a:268_1": "Evaṃ me sutanti sappurisadhammasuttaṃ.",
  "atk-s0203a:268_2": "Tattha sappurisadhammanti sappurisānaṃ dhammaṃ.",
  "atk-s0203a:268_3": "Asappurisadhammanti pāpapurisānaṃ dhammaṃ.",
  "atk-s0203a:268_4": "Evaṃ mātikaṃ ṭhapetvāpi puna yathā nāma maggakusalo puriso vāmaṃ muñcitvā dakkhiṇaṃ gaṇhāti.",
  "atk-s0203a:268_5": "Paṭhamaṃ muñcitabbaṃ katheti,",
  "atk-s0203a:268_6": "evaṃ pahātabbaṃ dhammaṃ paṭhamaṃ desento katamo ca,",
  "atk-s0203a:268_7": "bhikkhave,",
  "atk-s0203a:268_8": "asappurisadhammotiādimāha.",
  "atk-s0203a:268_9": "Tattha uccākulāti khattiyakulā vā brāhmaṇakulā vā.",
  "atk-s0203a:268_10": "Etadeva hi kuladvayaṃ “uccākula”nti vuccati.",
  "atk-s0203a:268_11": "So tattha pujjoti so bhikkhu tesu bhikkhūsu pūjāraho.",
  "atk-s0203a:268_12": "Antaraṃ karitvāti abbhantaraṃ katvā.",
  "atk-s0203a:269_0": "Mahākulāti khattiyakulā vā brāhmaṇakulā vā vessakulā vā.",
  "atk-s0203a:269_1": "Idameva hi kulattayaṃ “mahākula”nti vuccati.",
  "atk-s0203a:269_2": "Mahābhogakulāti mahantehi bhogehi samannāgatā kulā.",
  "atk-s0203a:269_3": "Uḷārabhogakulāti uḷārehi paṇītehi bhogehi sampannakulā.",
  "atk-s0203a:269_4": "Imasmiṃ padadvaye cattāripi kulāni labbhanti.",
  "atk-s0203a:269_5": "Yattha katthaci kule jāto hi puññabalehi mahābhogopi uḷārabhogopi hotiyeva.",
  "atk-s0203a:270_0": "106.",
  "atk-s0203a:270_1": "Yasassīti parivārasampanno.",
  "atk-s0203a:270_2": "Appaññātāti rattiṃ khittasarā viya saṅghamajjhādīsu na paññāyanti.",
  "atk-s0203a:270_3": "Appesakkhāti appaparivārā.",
  "atk-s0203a:271_0": "107.",
  "atk-s0203a:271_1": "Āraññikoti samādinnaāraññikadhutaṅgo.",
  "atk-s0203a:271_2": "Sesadhutaṅgesupi eseva nayo.",
  "atk-s0203a:271_3": "Imasmiñca sutte pāḷiyaṃ naveva dhutaṅgāni āgatāni,",
  "atk-s0203a:271_4": "vitthārena panetāni terasa honti.",
  "atk-s0203a:271_5": "Tesu yaṃ vattabbaṃ,",
  "atk-s0203a:271_6": "taṃ sabbaṃ sabbākārena visuddhimagge dhutaṅganiddese vuttameva.",
  "atk-s0203a:272_0": "108.",
  "atk-s0203a:272_1": "Atammayatāti tammayatā vuccati taṇhā,",
  "atk-s0203a:272_2": "nittaṇhāti attho.",
  "atk-s0203a:272_3": "Atammayataññeva antaraṃ karitvāti nittaṇhataṃyeva kāraṇaṃ katvā abbhantaraṃ vā katvā,",
  "atk-s0203a:272_4": "citte uppādetvāti attho.",
  "atk-s0203a:273_0": "Nirodhavāre yasmā anāgāmikhīṇāsavāva taṃ samāpattiṃ samāpajjanti,",
  "atk-s0203a:273_1": "puthujjanassa sā natthi,",
  "atk-s0203a:273_2": "tasmā asappurisavāro parihīno.",
  "atk-s0203a:273_3": "Na kañci maññatīti kañci puggalaṃ tīhi maññanāhi na maññati.",
  "atk-s0203a:273_4": "Na kuhiñci maññatīti kismiñci okāse na maññati.",
  "atk-s0203a:273_5": "Na kenaci maññatīti kenaci vatthunāpi taṃ puggalaṃ na maññati.",
  "atk-s0203a:273_6": "Sesaṃ sabbattha uttānamevāti.",
  "atk-s0203a:274_0": "Papañcasūdaniyā majjhimanikāyaṭṭhakathāya",
  "atk-s0203a:275_0": "Sappurisadhammasuttavaṇṇanā niṭṭhitā.",
  "atk-s0203a:276_0": "4. Sevitabbāsevitabbasuttavaṇṇanā",
  "atk-s0203a:277_0": "109.",
  "atk-s0203a:277_1": "Evaṃ me sutanti sevitabbāsevitabbasuttaṃ.",
  "atk-s0203a:277_2": "Tattha tañca aññamaññaṃ kāyasamācāranti aññaṃ sevitabbaṃ kāyasamācāraṃ,",
  "atk-s0203a:277_3": "aññaṃ asevitabbaṃ vadāmi,",
  "atk-s0203a:277_4": "sevitabbameva kenaci pariyāyena asevitabbanti,",
  "atk-s0203a:277_5": "asevitabbaṃ vā sevitabbanti ca na vadāmīti attho.",
  "atk-s0203a:277_6": "Vacīsamācārādīsu eseva nayo.",
  "atk-s0203a:277_7": "Iti bhagavā sattahi padehi mātikaṃ ṭhapetvā vitthārato avibhajitvāva desanaṃ niṭṭhāpesi. Kasmā?",
  "atk-s0203a:277_8": "Sāriputtattherassa okāsakaraṇatthaṃ.",
  "atk-s0203a:278_0": "113.",
  "atk-s0203a:278_1": "Manosamācāre micchādiṭṭhisammādiṭṭhiyo diṭṭhipaṭilābhavasena visuṃ aṅgaṃ hutvā ṭhitāti na gahitā.",
  "atk-s0203a:279_0": "114. Cittuppāde akammapathappattā abhijjhādayo veditabbā.",
  "atk-s0203a:280_0": "115. Saññāpaṭilābhavāre abhijjhāsahagatāya saññāyātiādīni kāmasaññādīnaṃ dassanatthaṃ vuttāni.",
  "atk-s0203a:281_0": "117.",
  "atk-s0203a:281_1": "Sabyābajjhanti sadukkhaṃ.",
  "atk-s0203a:281_2": "Apariniṭṭhitabhāvāyāti bhavānaṃ apariniṭṭhitabhāvāya.",
  "atk-s0203a:281_3": "Ettha ca sabyābajjhattabhāvā nāma cattāro honti.",
  "atk-s0203a:281_4": "Puthujjanopi hi yo tenattabhāvena bhavaṃ pariniṭṭhāpetuṃ na sakkoti,",
  "atk-s0203a:281_5": "tassa paṭisandhito paṭṭhāya akusalā dhammā vaḍḍhanti,",
  "atk-s0203a:281_6": "kusalā dhammā ca parihāyanti,",
  "atk-s0203a:281_7": "sadukkhameva attabhāvaṃ abhinibbatteti nāma.",
  "atk-s0203a:281_8": "Tathā sotāpannasakadāgāmianāgāmino.",
  "atk-s0203a:281_9": "Puthujjanādayo tāva hontu,",
  "atk-s0203a:281_10": "anāgāmī kathaṃ sabyābajjhaṃ attabhāvaṃ abhinibbatteti,",
  "atk-s0203a:281_11": "kathañcassa akusalā dhammā abhivaḍḍhanti,",
  "atk-s0203a:281_12": "kusalā dhammā parihāyantīti.",
  "atk-s0203a:281_13": "Anāgāmīpi hi suddhāvāse nibbatto uyyānavimānakapparukkhe oloketvā “aho sukhaṃ aho sukha”nti udānaṃ udāneti,",
  "atk-s0203a:281_14": "anāgāmino bhavalobho bhavataṇhā appahīnāva honti,",
  "atk-s0203a:281_15": "tassa appahīnataṇhatāya akusalā vaḍḍhanti nāma,",
  "atk-s0203a:281_16": "kusalā parihāyanti nāma,",
  "atk-s0203a:281_17": "sadukkhameva attabhāvaṃ abhinibbatteti,",
  "atk-s0203a:281_18": "apariniṭṭhitabhavoyeva hotīti veditabbo.",
  "atk-s0203a:282_0": "Abyābajjhanti adukkhaṃ.",
  "atk-s0203a:282_1": "Ayampi catunnaṃ janānaṃ vasena veditabbo.",
  "atk-s0203a:282_2": "Yo hi puthujjanopi tenattabhāvena bhavaṃ pariniṭṭhāpetuṃ sakkoti,",
  "atk-s0203a:282_3": "puna paṭisandhiṃ na gaṇhāti,",
  "atk-s0203a:282_4": "tassa paṭisandhiggahaṇato paṭṭhāya akusalā parihāyanti,",
  "atk-s0203a:282_5": "kusalāyeva vaḍḍhanti,",
  "atk-s0203a:282_6": "adukkhameva attabhāvaṃ nibbatteti,",
  "atk-s0203a:282_7": "pariniṭṭhitabhavoyeva nāma hoti.",
  "atk-s0203a:282_8": "Tathā sotāpannasakadāgāmianāgāmino.",
  "atk-s0203a:282_9": "Sotāpannādayo tāva hontu,",
  "atk-s0203a:282_10": "puthujjano kathaṃ abyābajjhaattabhāvaṃ nibbatteti,",
  "atk-s0203a:282_11": "kathañcassa akusalaparihāniādīni hontīti.",
  "atk-s0203a:282_12": "Puthujjanopi pacchimabhaviko tenattabhāvena bhavaṃ pariniṭṭhāpetuṃ samattho hoti.",
  "atk-s0203a:282_13": "Tassa aṅgulimālassa viya ekenūnapāṇasahassaṃ ghātentassāpi attabhāvo abyābajjhoyeva nāma,",
  "atk-s0203a:282_14": "bhavaṃ pariniṭṭhāpetiyeva nāma.",
  "atk-s0203a:282_15": "Akusalameva hāyati,",
  "atk-s0203a:282_16": "vipassanameva gabbhaṃ gaṇhāpeti nāma.",
  "atk-s0203a:283_0": "119.",
  "atk-s0203a:283_1": "Cakkhuviññeyyantiādīsu yasmā ekaccassa tasmiṃyeva rūpe rāgādayo uppajjanti,",
  "atk-s0203a:283_2": "abhinandati assādeti,",
  "atk-s0203a:283_3": "abhinandanto assādento anayabyasanaṃ pāpuṇāti,",
  "atk-s0203a:283_4": "ekaccassa nuppajjanti,",
  "atk-s0203a:283_5": "nibbindati virajjati,",
  "atk-s0203a:283_6": "nibbindanto virajjanto nibbutiṃ pāpuṇāti,",
  "atk-s0203a:283_7": "tasmā “tañca aññamañña”nti na vuttaṃ.",
  "atk-s0203a:283_8": "Esa nayo sabbattha.",
  "atk-s0203a:284_0": "Evaṃ vitthārena atthaṃ ājāneyyunti ettha ke bhagavato imassa bhāsitassa atthaṃ ājānanti,",
  "atk-s0203a:284_1": "ke na ājānantīti?",
  "atk-s0203a:284_2": "Ye tāva imassa suttassa pāḷiñca aṭṭhakathañca uggaṇhitvā takkarā na honti,",
  "atk-s0203a:284_3": "yathāvuttaṃ anulomapaṭipadaṃ na paṭipajjanti,",
  "atk-s0203a:284_4": "te na ājānanti nāma.",
  "atk-s0203a:284_5": "Ye pana takkarā honti,",
  "atk-s0203a:284_6": "yathāvuttaṃ anulomapaṭipadaṃ paṭipajjanti,",
  "atk-s0203a:284_7": "te ājānanti nāma.",
  "atk-s0203a:284_8": "Evaṃ santepi sapaṭisandhikānaṃ tāva dīgharattaṃ hitāya sukhāya hotu,",
  "atk-s0203a:284_9": "appaṭisandhikānaṃ kathaṃ hotīti.",
  "atk-s0203a:284_10": "Appaṭisandhikā anupādānā viya jātavedā parinibbāyanti,",
  "atk-s0203a:284_11": "kappasatasahassānampi accayena tesaṃ puna dukkhaṃ nāma natthi.",
  "atk-s0203a:284_12": "Iti ekaṃsena tesaṃyeva dīgharattaṃ hitāya sukhāya hoti.",
  "atk-s0203a:284_13": "Sesaṃ sabbattha uttānamevāti.",
  "atk-s0203a:285_0": "Papañcasūdaniyā majjhimanikāyaṭṭhakathāya",
  "atk-s0203a:286_0": "Sevitabbāsevitabbasuttavaṇṇanā niṭṭhitā.",
  "atk-s0203a:287_0": "5. Bahudhātukasuttavaṇṇanā",
  "atk-s0203a:288_0": "124.",
  "atk-s0203a:288_1": "Evaṃ me sutanti bahudhātukasuttaṃ.",
  "atk-s0203a:288_2": "Tattha bhayānītiādīsu bhayanti cittutrāso.",
  "atk-s0203a:288_3": "Upaddavoti anekaggatākāro.",
  "atk-s0203a:288_4": "Upasaggoti upasaṭṭhākāro tattha tattha lagganākāro.",
  "atk-s0203a:288_5": "Tesaṃ evaṃ nānattaṃ veditabbaṃ –",
  "atk-s0203a:288_6": "pabbatādivisamanissitā corā janapadavāsīnaṃ pesenti “mayaṃ asukadivase nāma tumhākaṃ gāmaṃ paharissāmā”ti.",
  "atk-s0203a:288_7": "Taṃ pavattiṃ sutakālato paṭṭhāya bhayaṃ santāsaṃ āpajjanti.",
  "atk-s0203a:288_8": "Ayaṃ cittutrāso nāma.",
  "atk-s0203a:288_9": "“Idha no corā kupitā anatthampi āvaheyyu”nti hatthasāraṃ gahetvā dvipadacatuppadehi saddhiṃ araññaṃ pavisitvā tattha tattha bhūmiyaṃ nipajjanti,",
  "atk-s0203a:288_10": "ḍaṃsamakasādīhi khajjamānā gumbantarāni pavisanti,",
  "atk-s0203a:288_11": "khāṇukaṇṭake maddanti.",
  "atk-s0203a:288_12": "Tesaṃ evaṃ vicarantānaṃ vikkhittabhāvo anekaggatākāro nāma.",
  "atk-s0203a:288_13": "Tato coresu yathāvutte divase anāgacchantesu “tucchakasāsanaṃ taṃ bhavissati,",
  "atk-s0203a:288_14": "gāmaṃ pavisissāmā”ti saparikkhārā gāmaṃ pavisanti,",
  "atk-s0203a:288_15": "atha tesaṃ paviṭṭhabhāvaṃ ñatvā gāmaṃ parivāretvā dvāre aggiṃ datvā manusse ghātetvā corā sabbaṃ vibhavaṃ vilumpetvā gacchanti.",
  "atk-s0203a:288_16": "Tesu ghātitāvasesā aggiṃ nibbāpetvā koṭṭhacchāyabhitticchāyādīsu tattha tattha laggitvā nisīdanti naṭṭhaṃ anusocamānā.",
  "atk-s0203a:288_17": "Ayaṃ upasaṭṭhākāro lagganākāro nāma.",
  "atk-s0203a:289_0": "Naḷāgārāti naḷehi paricchannā agārā,",
  "atk-s0203a:289_1": "sesasambhārā panettha rukkhamayā honti.",
  "atk-s0203a:289_2": "Tiṇāgārepi eseva nayo.",
  "atk-s0203a:289_3": "Bālato uppajjantīti bālameva nissāya uppajjanti.",
  "atk-s0203a:289_4": "Bālo hi apaṇḍitapuriso rajjaṃ vā uparajjaṃ vā aññaṃ vā pana mahantaṃ ṭhānaṃ patthento katipaye attanā",
  "atk-s0203a:289_5": "sadise vidhavāputte mahādhutte gahetvā “etha ahaṃ tumhe issare karissāmī”ti pabbatagahanādīni nissāya",
  "atk-s0203a:289_6": "antante gāme paharanto dāmarikabhāvaṃ jānāpetvā anupubbena nigamepi janapadepi paharati,",
  "atk-s0203a:289_7": "manussā gehāni chaḍḍetvā khemantaṭṭhānaṃ patthayamānā pakkamanti,",
  "atk-s0203a:289_8": "te nissāya vasantā bhikkhūpi bhikkhuniyopi attano attano vasanaṭṭhānāni pahāya pakkamanti.",
  "atk-s0203a:289_9": "Gatagataṭṭhāne bhikkhāpi senāsanampi dullabhaṃ hoti.",
  "atk-s0203a:289_10": "Evaṃ catunnaṃ parisānaṃ bhayaṃ āgatameva hoti.",
  "atk-s0203a:289_11": "Pabbajitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti.",
  "atk-s0203a:289_12": "Iti kosambivāsikānaṃ viya mahākalaho uppajjati,",
  "atk-s0203a:289_13": "catunnaṃ parisānaṃ bhayaṃ āgatameva hotīti evaṃ yāni kānici bhayāni uppajjanti,",
  "atk-s0203a:289_14": "sabbāni tāni bālato uppajjantīti veditabbāni.",
  "atk-s0203a:290_0": "Etadavocāti bhagavatā dhammadesanā matthakaṃ apāpetvāva niṭṭhāpitā.",
  "atk-s0203a:290_1": "Yaṃnūnāhaṃ dasabalaṃ pucchitvā sabbaññutaññāṇenevassa desanāya pāripūriṃ kareyyanti cintetvā etaṃ “kittāvatā nu kho,",
  "atk-s0203a:290_2": "bhante”tiādivacanaṃ avoca.",
  "atk-s0203a:291_0": "125.",
  "atk-s0203a:291_1": "Aṭṭhārasasu dhātūsu aḍḍhekādasadhātuyo rūpapariggaho,",
  "atk-s0203a:291_2": "aḍḍhaṭṭhamakadhātuyo arūpapariggahoti rūpārūpapariggahova kathito.",
  "atk-s0203a:291_3": "Sabbāpi khandhavasena pañcakkhandhā honti.",
  "atk-s0203a:291_4": "Pañcapi khandhā dukkhasaccaṃ,",
  "atk-s0203a:291_5": "tesaṃ samuṭṭhāpikā taṇhā samudayasaccaṃ,",
  "atk-s0203a:291_6": "ubhinnaṃ appavatti nirodhasaccaṃ,",
  "atk-s0203a:291_7": "nirodhapajānanā paṭipadā maggasaccaṃ.",
  "atk-s0203a:291_8": "Iti catusaccakammaṭṭhānaṃ ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a:291_9": "Ayamettha saṅkhepo,",
  "atk-s0203a:291_10": "vitthārato panetā dhātuyo visuddhimagge kathitāva.",
  "atk-s0203a:291_11": "Jānāti passatīti saha vipassanāya maggo vutto.",
  "atk-s0203a:292_0": "Pathavīdhātuādayo saviññāṇakakāyaṃ suññato nissattato dassetuṃ vuttā.",
  "atk-s0203a:292_1": "Tāpi purimāhi aṭṭhārasahi dhātūhi pūretabbā.",
  "atk-s0203a:292_2": "Pūrentena viññāṇadhātuto nīharitvā pūretabbā.",
  "atk-s0203a:292_3": "Viññāṇadhātu hesā cakkhuviññāṇādivasena chabbidhā hoti.",
  "atk-s0203a:292_4": "Tattha cakkhuviññāṇadhātuyā pariggahitāya tassā vatthu cakkhudhātu,",
  "atk-s0203a:292_5": "ārammaṇaṃ rūpadhātūti dve dhātuyo pariggahitāva honti.",
  "atk-s0203a:292_6": "Esa nayo sabbattha.",
  "atk-s0203a:292_7": "Manoviññāṇadhātuyā pana pariggahitāya tassā purimapacchimavasena manodhātu,",
  "atk-s0203a:292_8": "ārammaṇavasena dhammadhātūti dve dhātuyo pariggahitāva honti.",
  "atk-s0203a:292_9": "Iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a:293_0": "Sukhadhātūtiādīsu sukhañca taṃ nissattasuññataṭṭhena dhātu cāti sukhadhātu.",
  "atk-s0203a:293_1": "Esa nayo sabbattha.",
  "atk-s0203a:293_2": "Ettha ca purimā catasso dhātuyo sappaṭipakkhavasena gahitā,",
  "atk-s0203a:293_3": "pacchimā dve sarikkhakavasena.",
  "atk-s0203a:293_4": "Avibhūtabhāvena hi upekkhādhātu avijjādhātuyā sarikkhā.",
  "atk-s0203a:293_5": "Ettha ca sukhadukkhadhātūsu pariggahitāsu kāyaviññāṇadhātu pariggahitāva hoti,",
  "atk-s0203a:293_6": "sesāsu pariggahitāsu manoviññāṇadhātu pariggahitāva hoti.",
  "atk-s0203a:293_7": "Imāpi cha dhātuyo heṭṭhā aṭṭhārasahiyeva pūretabbā.",
  "atk-s0203a:293_8": "Pūrentena upekkhādhātuto nīharitvā pūretabbā.",
  "atk-s0203a:293_9": "Iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a:294_0": "Kāmadhātuādīnaṃ dvedhāvitakke kāmavitakkādīsu vuttanayeneva attho veditabbo.",
  "atk-s0203a:294_1": "Abhidhammepi “tattha katamā kāmadhātu,",
  "atk-s0203a:294_2": "kāmapaṭisaṃyutto takko vitakko”tiādinā nayeneva etāsaṃ vitthāro āgatoyeva.",
  "atk-s0203a:294_3": "Imāpi cha dhātuyo heṭṭhā aṭṭhārasahiyeva pūretabbā.",
  "atk-s0203a:294_4": "Pūrentena kāmadhātuto nīharitvā pūretabbā.",
  "atk-s0203a:294_5": "Iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a:295_0": "Kāmadhātuādīsu pañca kāmāvacarakkhandhā kāmadhātu nāma,",
  "atk-s0203a:295_1": "pañca rūpāvacarakkhandhā rūpadhātu nāma,",
  "atk-s0203a:295_2": "cattāro arūpāvacarakkhandhā arūpadhātu nāma.",
  "atk-s0203a:295_3": "Abhidhamme pana “tattha katamā kāmadhātu,",
  "atk-s0203a:295_4": "heṭṭhato avīcinirayaṃ pariyantaṃ karitvā”tiādinā nayena etāsaṃ vitthāro āgatoyeva.",
  "atk-s0203a:295_5": "Imāpi tisso dhātuyo heṭṭhā aṭṭhārasahiyeva pūretabbā.",
  "atk-s0203a:295_6": "Pūrentena kāmadhātuto nīharitvā pūretabbā.",
  "atk-s0203a:295_7": "Iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a:296_0": "Saṅkhatāti paccayehi samāgantvā katā,",
  "atk-s0203a:296_1": "pañcannaṃ khandhānametaṃ adhivacanaṃ.",
  "atk-s0203a:296_2": "Na saṅkhatā asaṅkhatā.",
  "atk-s0203a:296_3": "Nibbānassetaṃ adhivacanaṃ.",
  "atk-s0203a:296_4": "Imāpi dve dhātuyo heṭṭhā aṭṭhārasahiyeva pūretabbā.",
  "atk-s0203a:296_5": "Pūrentena saṅkhatadhātuto nīharitvā pūretabbā.",
  "atk-s0203a:296_6": "Iti imāsu aṭṭhārasasu dhātūsu aḍḍhekādasadhātuyo rūpapariggahoti purimanayeneva idampi ekassa bhikkhuno niggamanaṃ matthakaṃ pāpetvā kathitaṃ hoti.",
  "atk-s0203a:297_0": "126.",
  "atk-s0203a:297_1": "Ajjhattikabāhirānīti ajjhattikāni ca bāhirāni ca.",
  "atk-s0203a:297_2": "Ettha hi cakkhuādīni ajjhattikāni cha,",
  "atk-s0203a:297_3": "rūpādīni bāhirāni cha.",
  "atk-s0203a:297_4": "Idhāpi jānāti passatīti saha vipassanāya maggo kathito.",
  "atk-s0203a:298_0": "Imasmiṃ sati idantiādi mahātaṇhāsaṅkhaye vitthāritameva.",
  "atk-s0203a:299_0": "127.",
  "atk-s0203a:299_1": "Aṭṭhānanti hetupaṭikkhepo.",
  "atk-s0203a:299_2": "Anavakāsoti paccayapaṭikkhepo.",
  "atk-s0203a:299_3": "Ubhayenāpi kāraṇameva paṭikkhipati.",
  "atk-s0203a:299_4": "Kāraṇañhi tadāyattavuttitāya attano phalassa ṭhānanti ca avakāsoti ca vuccati.",
  "atk-s0203a:299_5": "Yanti yena kāraṇena.",
  "atk-s0203a:299_6": "Diṭṭhisampannoti maggadiṭṭhiyā sampanno sotāpanno ariyasāvako.",
  "atk-s0203a:299_7": "Kañci saṅkhāranti catubhūmakesu saṅkhatasaṅkhāresu kañci ekasaṅkhārampi.",
  "atk-s0203a:299_8": "Niccato upagaccheyyāti niccoti gaṇheyya.",
  "atk-s0203a:299_9": "Netaṃ ṭhānaṃ vijjatīti etaṃ kāraṇaṃ natthi na upalabbhati.",
  "atk-s0203a:299_10": "Yaṃ puthujjanoti yena kāraṇena puthujjano.",
  "atk-s0203a:299_11": "Ṭhānametaṃ vijjatīti etaṃ kāraṇaṃ atthi.",
  "atk-s0203a:299_12": "Sassatadiṭṭhiyā hi so tebhūmakesu saṅkhatasaṅkhāresu kañci saṅkhāraṃ niccato gaṇheyyāti attho.",
  "atk-s0203a:299_13": "Catutthabhūmakasaṅkhārā pana tejussadattā divasaṃ santatto ayoguḷo viya makkhikānaṃ diṭṭhiyā vā aññesaṃ vā akusalānaṃ ārammaṇaṃ na honti.",
  "atk-s0203a:299_14": "Iminā nayena kañci saṅkhāraṃ sukhatotiādīsupi attho veditabbo.",
  "atk-s0203a:300_0": "Sukhato upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena sukhato gāhaṃ sandhāyetaṃ vuttaṃ.",
  "atk-s0203a:300_1": "Diṭṭhivippayuttacittena pana ariyasāvako pariḷāhābhibhūto pariḷāhavūpasamatthaṃ mattahatthiṃ parittāsito viya,",
  "atk-s0203a:300_2": "cokkhabrāhmaṇo viya ca gūthaṃ kañci saṅkhāraṃ sukhato upagacchati.",
  "atk-s0203a:300_3": "Attavāre kasiṇādipaṇṇattisaṅgahatthaṃ saṅkhāranti avatvā kañci dhammanti vuttaṃ.",
  "atk-s0203a:300_4": "Idhāpi ariyasāvakassa catubhūmakavasena veditabbo,",
  "atk-s0203a:300_5": "puthujjanassa tebhūmakavasena.",
  "atk-s0203a:300_6": "Sabbavāresu ariyasāvakassāpi tebhūmakavaseneva paricchedo vaṭṭati.",
  "atk-s0203a:300_7": "Yaṃ yañhi puthujjano gaṇhāti,",
  "atk-s0203a:300_8": "tato tato ariyasāvako gāhaṃ viniveṭheti.",
  "atk-s0203a:300_9": "Puthujjano hi yaṃ yaṃ niccaṃ sukhaṃ attāti gaṇhāti,",
  "atk-s0203a:300_10": "taṃ taṃ ariyasāvako aniccaṃ dukkhaṃ anattāti gaṇhanto taṃ gāhaṃ viniveṭheti.",
  "atk-s0203a:301_0": "128.",
  "atk-s0203a:301_1": "Mātarantiādīsu janikāva mātā,",
  "atk-s0203a:301_2": "janako pitā,",
  "atk-s0203a:301_3": "manussabhūtova khīṇāsavo arahāti adhippeto.",
  "atk-s0203a:301_4": "Kiṃ pana ariyasāvako aññaṃ jīvitā voropeyyāti?",
  "atk-s0203a:301_5": "Etampi aṭṭhānaṃ.",
  "atk-s0203a:301_6": "Sacepi hi bhavantaragataṃ ariyasāvakaṃ attano ariyabhāvaṃ ajānantampi koci evaṃ vadeyya “imaṃ kunthakipillikaṃ",
  "atk-s0203a:301_7": "jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,",
  "atk-s0203a:301_8": "neva so taṃ jīvitā voropeyya.",
  "atk-s0203a:301_9": "Athāpi naṃ evaṃ vadeyya “sace imaṃ na ghātessasi,",
  "atk-s0203a:301_10": "sīsaṃ te chindissāmā”ti.",
  "atk-s0203a:301_11": "Sīsamevassa chindeyya,",
  "atk-s0203a:301_12": "na ca so taṃ ghāteyya.",
  "atk-s0203a:301_13": "Puthujjanabhāvassa pana mahāsāvajjabhāvadassanatthaṃ ariyasāvakassa ca baladīpanatthametaṃ vuttaṃ.",
  "atk-s0203a:301_14": "Ayañhettha adhippāyo –",
  "atk-s0203a:301_15": "sāvajjo puthujjanabhāvo,",
  "atk-s0203a:301_16": "yatra hi nāma puthujjano mātughātādīnipi ānantariyāni karissati.",
  "atk-s0203a:301_17": "Mahābalo ca ariyasāvako,",
  "atk-s0203a:301_18": "yo etāni kammāni na karotīti.",
  "atk-s0203a:302_0": "Duṭṭhacittoti vadhakacittena paduṭṭhacitto.",
  "atk-s0203a:302_1": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "atk-s0203a:302_2": "Saṅghaṃ bhindeyyāti samānasaṃvāsakaṃ samānasīmāya ṭhitaṃ pañcahi kāraṇehi saṅghaṃ bhindeyya.",
  "atk-s0203a:302_3": "Vuttañhetaṃ “pañcahupāli ākārehi saṅgho bhijjati.",
  "atk-s0203a:302_4": "Kammena uddesena voharanto anussāvanena salākaggāhenā”ti.",
  "atk-s0203a:303_0": "Tattha kammenāti apalokanādīsu catūsu kammesu aññatarena kammena.",
  "atk-s0203a:303_1": "Uddesenāti pañcasu pātimokkhuddesesu aññatarena uddesena.",
  "atk-s0203a:303_2": "Voharantoti kathayanto,",
  "atk-s0203a:303_3": "tāhi tāhi uppattīhi adhammaṃ dhammotiādīni aṭṭhārasa bhedakaravatthūni dīpento.",
  "atk-s0203a:303_4": "Anussāvanenāti nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "atk-s0203a:303_5": "mādiso nāma uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ yuttaṃ,",
  "atk-s0203a:303_6": "kiṃ mayhaṃ avīci nīluppalavanaṃ viya sītalo,",
  "atk-s0203a:303_7": "kiṃ ahaṃ apāyato na bhāyāmītiādinā nayena kaṇṇamūle vacībhedaṃ katvā anussāvanena.",
  "atk-s0203a:303_8": "Salākaggāhenāti evaṃ anussāvetvā tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.",
  "atk-s0203a:304_0": "Ettha ca kammameva uddeso vā pamāṇaṃ,",
  "atk-s0203a:304_1": "vohārānussāvanasalākaggāhā pana pubbabhāgā.",
  "atk-s0203a:304_2": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya gāhitāyapi abhinnova hoti saṅgho.",
  "atk-s0203a:304_3": "Yadā pana evaṃ cattāro vā atirekā vā salākaṃ gāhetvā āveṇikaṃ kammaṃ vā uddesaṃ vā karonti,",
  "atk-s0203a:304_4": "tadā saṅgho bhinno nāma hoti.",
  "atk-s0203a:304_5": "Evaṃ diṭṭhisampanno puggalo saṅghaṃ bhindeyyāti netaṃ ṭhānaṃ vijjati.",
  "atk-s0203a:304_6": "Ettāvatā mātughātādīni pañca ānantariyakammāni dassitāni honti,",
  "atk-s0203a:304_7": "yāni puthujjano karoti,",
  "atk-s0203a:304_8": "na ariyasāvako,",
  "atk-s0203a:304_9": "tesaṃ āvibhāvatthaṃ –",
  "atk-s0203a:305_0": "Kammato dvārato ceva, kappaṭṭhitiyato tathā;",
  "atk-s0203a:306_0": "Pākasādhāraṇādīhi, viññātabbo vinicchayo.",
  "atk-s0203a:307_0": "Tattha kammato tāva –",
  "atk-s0203a:307_1": "ettha hi manussabhūtasseva manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa kammaṃ ānantariyaṃ hoti,",
  "atk-s0203a:307_2": "tassa vipākaṃ paṭibāhissāmīti sakalacakkavāḷaṃ mahācetiyappamāṇehi kañcanathūpehi pūretvāpi sakalacakkavāḷaṃ",
  "atk-s0203a:307_3": "pūretvā nisinnabhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ amuñcanto vicaritvāpi",
  "atk-s0203a:307_4": "kāyassa bhedā nirayameva upapajjati.",
  "atk-s0203a:307_5": "Yo pana sayaṃ manussabhūto tiracchānabhūtaṃ mātaraṃ vā pitaraṃ vā,",
  "atk-s0203a:307_6": "sayaṃ vā tiracchānabhūto manussabhūtaṃ,",
  "atk-s0203a:307_7": "tiracchānoyeva vā tiracchānabhūtaṃ jīvitā voropeti,",
  "atk-s0203a:307_8": "tassa kammaṃ ānantariyaṃ na hoti,",
  "atk-s0203a:307_9": "bhāriyaṃ pana hoti,",
  "atk-s0203a:307_10": "ānantariyaṃ āhacceva tiṭṭhati.",
  "atk-s0203a:307_11": "Manussajātikānaṃ pana vasena ayaṃ pañho kathito.",
  "atk-s0203a:308_0": "Tattha eḷakacatukkaṃ saṅgāmacatukkaṃ coracatukkañca kathetabbaṃ.",
  "atk-s0203a:308_1": "Eḷakaṃ māremīti abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā mārento ānantariyaṃ phusati.",
  "atk-s0203a:308_2": "Eḷakābhisandhinā pana mātāpitāabhisandhinā vā eḷakaṃ mārento ānantariyaṃ na phusati.",
  "atk-s0203a:308_3": "Mātāpitāabhisandhinā mātāpitaro mārento phusateva.",
  "atk-s0203a:308_4": "Eseva nayo itarasmimpi catukkadvaye.",
  "atk-s0203a:308_5": "Yathā ca mātāpitūsu,",
  "atk-s0203a:308_6": "evaṃ arahantepi etāni catukkāni veditabbāni.",
  "atk-s0203a:309_0": "Manussaarahantameva māretvā ānantariyaṃ phusati,",
  "atk-s0203a:309_1": "na yakkhabhūtaṃ.",
  "atk-s0203a:309_2": "Kammaṃ pana bhāriyaṃ,",
  "atk-s0203a:309_3": "ānantariyasadisameva.",
  "atk-s0203a:309_4": "Manussaarahantassa ca puthujjanakāleyeva satthappahāre vā vise vā dinnepi yadi so arahattaṃ patvā teneva marati,",
  "atk-s0203a:309_5": "arahantaghāto hotiyeva.",
  "atk-s0203a:309_6": "Yaṃ pana puthujjanakāle dinnaṃ dānaṃ arahattaṃ patvā paribhuñjati,",
  "atk-s0203a:309_7": "puthujjanasseva dinnaṃ hoti.",
  "atk-s0203a:309_8": "Sesaariyapuggale mārentassa ānantariyaṃ natthi.",
  "atk-s0203a:309_9": "Kammaṃ pana bhāriyaṃ,",
  "atk-s0203a:309_10": "ānantariyasadisameva.",
  "atk-s0203a:310_0": "Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ nāma natthi.",
  "atk-s0203a:310_1": "Sarīrassa pana antoyeva ekasmiṃyeva ṭhāne lohitaṃ samosarati.",
  "atk-s0203a:310_2": "Devadattena paviddhasilato bhijjitvā gatā sakalikāpi tathāgatassa pādantaṃ pahari,",
  "atk-s0203a:310_3": "pharasunā pahaṭo viya pādo antolohitoyeva ahosi.",
  "atk-s0203a:310_4": "Tathā karontassa ānantariyaṃ hoti.",
  "atk-s0203a:310_5": "Jīvako pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā phāsumakāsi,",
  "atk-s0203a:310_6": "tathā karontassa puññakammameva hoti.",
  "atk-s0203a:311_0": "Atha ye ca parinibbute tathāgate cetiyaṃ bhindanti,",
  "atk-s0203a:311_1": "bodhiṃ chindanti dhātumhi upakkamanti,",
  "atk-s0203a:311_2": "tesaṃ kiṃ hotīti?",
  "atk-s0203a:311_3": "Bhāriyaṃ kammaṃ hoti ānantariyasadisaṃ.",
  "atk-s0203a:311_4": "Sadhātukaṃ pana thūpaṃ vā paṭimaṃ vā bādhamānaṃ bodhisākhaṃ chindituṃ vaṭṭati.",
  "atk-s0203a:311_5": "Sacepi tattha nilīnā sakuṇā cetiye vaccaṃ pātenti,",
  "atk-s0203a:311_6": "chindituṃ vaṭṭatiyeva.",
  "atk-s0203a:311_7": "Paribhogacetiyato hi sarīracetiyaṃ mahantataraṃ.",
  "atk-s0203a:311_8": "Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.",
  "atk-s0203a:311_9": "Yā pana bodhisākhā bodhigharaṃ bādhati,",
  "atk-s0203a:311_10": "taṃ geharakkhaṇatthaṃ chindituṃ na labhati,",
  "atk-s0203a:311_11": "bodhiatthañhi gehaṃ,",
  "atk-s0203a:311_12": "na gehatthāya bodhi.",
  "atk-s0203a:311_13": "Āsanagharepi eseva nayo.",
  "atk-s0203a:311_14": "Yasmiṃ pana āsanaghare dhātu nihitā hoti,",
  "atk-s0203a:311_15": "tassa rakkhaṇatthāya bodhisākhaṃ chindituṃ vaṭṭati.",
  "atk-s0203a:311_16": "Bodhijagganatthaṃ ojoharaṇasākhaṃ vā pūtiṭṭhānaṃ vā chindituṃ vaṭṭatiyeva,",
  "atk-s0203a:311_17": "bhagavato sarīrapaṭijaggane viya puññampi hoti.",
  "atk-s0203a:312_0": "Saṅghabhede sīmaṭṭhakasaṅghe asannipatite visuṃ parisaṃ gahetvā katavohārānussāvana-",
  "atk-s0203a:312_1": "salākaggāhassa kammaṃ vā karontassa,",
  "atk-s0203a:312_2": "uddesaṃ vā uddisantassa bhedo ca hoti ānantariyakammañca.",
  "atk-s0203a:312_3": "Samaggasaññāya pana vaṭṭatīti kammaṃ karontassa bhedova hoti,",
  "atk-s0203a:312_4": "na ānantariyakammaṃ,",
  "atk-s0203a:312_5": "tathā navato ūnaparisāyaṃ.",
  "atk-s0203a:312_6": "Sabbantimena paricchedena navannaṃ janānaṃ yo saṅghaṃ bhindati,",
  "atk-s0203a:312_7": "tassa ānantariyakammaṃ hoti.",
  "atk-s0203a:312_8": "Anuvattakānaṃ adhammavādīnaṃ mahāsāvajjakammaṃ.",
  "atk-s0203a:312_9": "Dhammavādino pana anavajjā.",
  "atk-s0203a:313_0": "Tattha navannameva saṅghabhede idaṃ suttaṃ –",
  "atk-s0203a:313_1": "“ekato upāli cattāro honti,",
  "atk-s0203a:313_2": "ekato cattāro,",
  "atk-s0203a:313_3": "navamo anussāveti,",
  "atk-s0203a:313_4": "salākaṃ gāheti ‘ayaṃ dhammo ayaṃ vinayo idaṃ satthusāsanaṃ,",
  "atk-s0203a:313_5": "idaṃ gaṇhatha,",
  "atk-s0203a:313_6": "imaṃ rocethā’ti, evaṃ kho, upāli,",
  "atk-s0203a:313_7": "saṅgharāji ceva hoti saṅghabhedo ca.",
  "atk-s0203a:313_8": "Navannaṃ vā, upāli,",
  "atk-s0203a:313_9": "atirekanavannaṃ vā saṅgharāji ceva hoti saṅghabhedo cā”ti.",
  "atk-s0203a:313_10": "Etesu pana pañcasu saṅghabhedo vacīkammaṃ,",
  "atk-s0203a:313_11": "sesāni kāyakammānīti.",
  "atk-s0203a:313_12": "Evaṃ kammato viññātabbo vinicchayo.",
  "atk-s0203a:314_0": "Dvāratoti sabbāneva cetāni kāyadvāratopi vacīdvāratopi samuṭṭhahanti.",
  "atk-s0203a:314_1": "Purimāni panettha cattāri āṇattikavijjāmayapayogavasena vacīdvārato samuṭṭhahitvāpi kāyadvārameva pūrenti,",
  "atk-s0203a:314_2": "saṅghabhedo hatthamuddāya bhedaṃ karontassa kāyadvārato samuṭṭhahitvāpi vacīdvārameva pūretīti.",
  "atk-s0203a:314_3": "Evamettha dvāratopi viññātabbo vinicchayo.",
  "atk-s0203a:315_0": "Kappaṭṭhitiyatoti saṅghabhedoyeva cettha kappaṭṭhitiyo.",
  "atk-s0203a:315_1": "Saṇṭhahante hi kappe kappavemajjhe vā saṅghabhedaṃ katvā kappavināseyeva muccati.",
  "atk-s0203a:315_2": "Sacepi hi sveva kappo vinassissatīti ajja saṅghabhedaṃ karoti,",
  "atk-s0203a:315_3": "sveva muccati,",
  "atk-s0203a:315_4": "ekadivasameva niraye paccati.",
  "atk-s0203a:315_5": "Evaṃ karaṇaṃ pana natthi.",
  "atk-s0203a:315_6": "Sesāni cattāri kammāni ānantariyāneva honti,",
  "atk-s0203a:315_7": "na kappaṭṭhitiyānīti evamettha kappaṭṭhitiyatopi viññātabbo vinicchayo.",
  "atk-s0203a:316_0": "Pākatoti yena ca pañcape’tāni kammāni katāni honti,",
  "atk-s0203a:316_1": "tassa saṅghabhedoyeva paṭisandhivasena vipaccati,",
  "atk-s0203a:316_2": "sesāni “ahosikammaṃ,",
  "atk-s0203a:316_3": "nāhosi kammavipāko”ti evamādīsu saṅkhyaṃ gacchanti.",
  "atk-s0203a:316_4": "Saṅghassa bhedābhāve lohituppādo,",
  "atk-s0203a:316_5": "tadabhāve arahantaghāto,",
  "atk-s0203a:316_6": "tadabhāve ca sace pitā sīlavā hoti,",
  "atk-s0203a:316_7": "mātā dussīlā,",
  "atk-s0203a:316_8": "no vā tathā sīlavatī,",
  "atk-s0203a:316_9": "pitughāto paṭisandhivasena vipaccati.",
  "atk-s0203a:316_10": "Sace mātāpitughāto,",
  "atk-s0203a:316_11": "dvīsupi sīlena vā dussīlena vā samānesu mātughātova paṭisandhivasena vipaccati.",
  "atk-s0203a:316_12": "Mātā hi dukkarakārinī bahūpakārā ca puttānanti evamettha pākatopi viññātabbo vinicchayo.",
  "atk-s0203a:317_0": "Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni.",
  "atk-s0203a:317_1": "Saṅghabhedo pana “na kho,",
  "atk-s0203a:317_2": "upāli bhikkhunī,",
  "atk-s0203a:317_3": "saṅghaṃ bhindati,",
  "atk-s0203a:317_4": "na sikkhamānā,",
  "atk-s0203a:317_5": "na sāmaṇero,",
  "atk-s0203a:317_6": "na sāmaṇerī,",
  "atk-s0203a:317_7": "na upāsako,",
  "atk-s0203a:317_8": "na upāsikā saṅghaṃ bhindati,",
  "atk-s0203a:317_9": "bhikkhu kho, upāli,",
  "atk-s0203a:317_10": "pakatatto samānasaṃvāsako samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,",
  "atk-s0203a:317_11": "na aññassa,",
  "atk-s0203a:317_12": "tasmā asādhāraṇo.",
  "atk-s0203a:317_13": "Ādisaddena sabbepi te dukkhavedanāsahagatā dosamohasampayuttā cāti evamettha sādhāraṇādīhipi viññātabbo vinicchayo.",
  "atk-s0203a:318_0": "Aññaṃ satthāranti “ayaṃ me satthā satthukiccaṃ kātuṃ asamattho”ti bhavantarepi aññaṃ titthakaraṃ “ayaṃ me satthā”ti evaṃ gaṇheyya,",
  "atk-s0203a:318_1": "netaṃ ṭhānaṃ vijjatīti attho.",
  "atk-s0203a:319_0": "129.",
  "atk-s0203a:319_1": "Ekissā lokadhātuyāti dasasahassilokadhātuyā.",
  "atk-s0203a:319_2": "Tīṇi hi khettāni jātikhettaṃ āṇākhettaṃ visayakhettaṃ.",
  "atk-s0203a:319_3": "Tattha jātikhettaṃ nāma dasasahassī lokadhātu.",
  "atk-s0203a:319_4": "Sā hi tathāgatassa mātukucchiokkamanakāle nikkhamanakāle sambodhikāle dhammacakkappavattane āyusaṅkhārossajjane parinibbāne ca kampati.",
  "atk-s0203a:319_5": "Koṭisatasahassacakkavāḷaṃ pana āṇākhettaṃ nāma.",
  "atk-s0203a:319_6": "Āṭānāṭiyamoraparittadhajaggaparittaratanaparittādīnañhi ettha āṇā vattati.",
  "atk-s0203a:319_7": "Visayakhettassa pana parimāṇaṃ natthi.",
  "atk-s0203a:319_8": "Buddhānañhi “yāvatakaṃ ñāṇaṃ tāvatakaṃ neyyaṃ,",
  "atk-s0203a:319_9": "yāvatakaṃ neyyaṃ tāvatakaṃ ñāṇaṃ,",
  "atk-s0203a:319_10": "ñāṇapariyantikaṃ neyyaṃ neyyapariyantikaṃ ñāṇa”nti vacanato avisayo nāma natthi.",
  "atk-s0203a:320_0": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi,",
  "atk-s0203a:320_1": "na uppajjantīti pana atthi.",
  "atk-s0203a:320_2": "Tīṇi piṭakāni vinayapiṭakaṃ suttantapiṭakaṃ abhidhammapiṭakaṃ,",
  "atk-s0203a:320_3": "tisso saṅgītiyo mahākassapattherassa saṅgīti,",
  "atk-s0203a:320_4": "yasattherassa saṅgīti,",
  "atk-s0203a:320_5": "moggaliputtatissattherassa saṅgītīti.",
  "atk-s0203a:320_6": "Imā tisso saṅgītiyo āruḷhe tepiṭake buddhavacane imaṃ cakkavāḷaṃ muñcitvā aññattha buddhā uppajjantīti suttaṃ natthi,",
  "atk-s0203a:320_7": "na uppajjantīti pana atthi.",
  "atk-s0203a:321_0": "Apubbaṃ acarimanti apure apacchā.",
  "atk-s0203a:321_1": "Ekato na uppajjanti,",
  "atk-s0203a:321_2": "pure vā pacchā vā uppajjantīti vuttaṃ hoti.",
  "atk-s0203a:321_3": "Tattha hi bodhipallaṅke bodhiṃ appatvā na uṭṭhahissāmīti nisinnakālato paṭṭhāya yāva mātukucchismiṃ paṭisandhiggahaṇaṃ,",
  "atk-s0203a:321_4": "tāva pubbeti na veditabbaṃ.",
  "atk-s0203a:321_5": "Bodhisattassa hi paṭisandhiggahaṇena dasasahassacakkavāḷakampaneneva khettapariggaho kato,",
  "atk-s0203a:321_6": "aññassa buddhassa uppatti nivāritāva hoti.",
  "atk-s0203a:321_7": "Parinibbānakālato paṭṭhāya yāva sāsapamattā dhātu tiṭṭhati,",
  "atk-s0203a:321_8": "tāva pacchāti na veditabbaṃ.",
  "atk-s0203a:321_9": "Dhātūsu hi ṭhitāsu buddhā ṭhitāva honti.",
  "atk-s0203a:321_10": "Tasmā etthantare aññassa buddhassa uppatti nivāritāva hoti.",
  "atk-s0203a:321_11": "Dhātuparinibbāne pana jāte aññassa buddhassa uppatti na nivāritā.",
  "atk-s0203a:322_0": "Tīṇi hi antaradhānāni nāma pariyattiantaradhānaṃ,",
  "atk-s0203a:322_1": "paṭivedhaantaradhānaṃ,",
  "atk-s0203a:322_2": "paṭipattiantaradhānanti.",
  "atk-s0203a:322_3": "Tattha pariyattīti tīṇi piṭakāni.",
  "atk-s0203a:322_4": "Paṭivedhoti saccapaṭivedho.",
  "atk-s0203a:322_5": "Paṭipattīti paṭipadā.",
  "atk-s0203a:322_6": "Tattha paṭivedho ca paṭipatti ca hotipi na hotipi.",
  "atk-s0203a:322_7": "Ekasmiñhi kāle paṭivedhadharā bhikkhū bahū honti,",
  "atk-s0203a:322_8": "eso bhikkhu puthujjanoti aṅguliṃ pasāretvā dassetabbo hoti.",
  "atk-s0203a:322_9": "Imasmiṃyeva dīpe ekavāre puthujjanabhikkhu nāma nāhosi.",
  "atk-s0203a:322_10": "Paṭipattipūrikāpi kadāci bahū honti kadāci appā.",
  "atk-s0203a:322_11": "Iti paṭivedho ca paṭipatti ca hotipi na hotipi,",
  "atk-s0203a:322_12": "sāsanaṭṭhitiyā pana pariyatti pamāṇaṃ.",
  "atk-s0203a:323_0": "Paṇḍito hi tepiṭakaṃ sutvā dvepi pūreti.",
  "atk-s0203a:323_1": "Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṃ pucchi,",
  "atk-s0203a:323_2": "so na jānāmīti āha.",
  "atk-s0203a:323_3": "Tato udakassa santikaṃ gantvā adhigataṃ visesaṃ saṃsandetvā nevasaññānāsaññāyatanassa parikammaṃ pucchi,",
  "atk-s0203a:323_4": "so ācikkhi,",
  "atk-s0203a:323_5": "tassa vacanasamanantarameva mahāsatto taṃ sampādesi,",
  "atk-s0203a:323_6": "evameva paññavā bhikkhu pariyattiṃ sutvā dvepi pūreti.",
  "atk-s0203a:323_7": "Tasmā pariyattiyā ṭhitāya sāsanaṃ ṭhitaṃ hoti.",
  "atk-s0203a:324_0": "Yadā pana sā antaradhāyati,",
  "atk-s0203a:324_1": "tadā paṭhamaṃ abhidhammapiṭakaṃ nassati.",
  "atk-s0203a:324_2": "Tattha paṭṭhānaṃ sabbapaṭhamaṃ antaradhāyati,",
  "atk-s0203a:324_3": "anukkamena pacchā dhammasaṅgaho,",
  "atk-s0203a:324_4": "tasmiṃ antarahite itaresu dvīsu piṭakesu ṭhitesu sāsanaṃ ṭhitameva hoti.",
  "atk-s0203a:324_5": "Tattha suttantapiṭake antaradhāyamāne paṭhamaṃ aṅguttaranikāyo ekādasakato paṭṭhāya yāva ekakā antaradhāyati,",
  "atk-s0203a:324_6": "tadanantaraṃ saṃyuttanikāyo cakkapeyyālato paṭṭhāya yāva oghataraṇā antaradhāyati,",
  "atk-s0203a:324_7": "tadanantaraṃ majjhimanikāyo indriyabhāvanato paṭṭhāya yāva mūlapariyāyā antaradhāyati,",
  "atk-s0203a:324_8": "tadanantaraṃ dīghanikāyo dasuttarato paṭṭhāya yāva brahmajālā antaradhāyati.",
  "atk-s0203a:324_9": "Ekissāpi dvinnampi gāthānaṃ pucchā addhānaṃ gacchati,",
  "atk-s0203a:324_10": "sāsanaṃ dhāretuṃ na sakkoti sabhiyapucchā viya āḷavakapucchā viya ca.",
  "atk-s0203a:324_11": "Etā kira kassapabuddhakālikā antarā sāsanaṃ dhāretuṃ nāsakkhiṃsu.",
  "atk-s0203a:325_0": "Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati,",
  "atk-s0203a:325_1": "parivārakhandhakesu antarahitesu ubhatovibhaṅge ṭhite ṭhitameva hoti.",
  "atk-s0203a:325_2": "Ubhatovibhaṅge antarahite mātikāya ṭhitāyapi ṭhitameva hoti.",
  "atk-s0203a:325_3": "Mātikāya antarahitāya pātimokkhapabbajjaupasampadāsu ṭhitāsu sāsanaṃ tiṭṭhati.",
  "atk-s0203a:325_4": "Liṅgamaddhānaṃ gacchati,",
  "atk-s0203a:325_5": "setavatthasamaṇavaṃso pana kassapabuddhakālato paṭṭhāya sāsanaṃ dhāretuṃ nāsakkhi.",
  "atk-s0203a:325_6": "Pacchimakassa pana saccapaṭivedhato pacchimakassa sīlabhedato ca paṭṭhāya sāsanaṃ osakkitaṃ nāma hoti.",
  "atk-s0203a:325_7": "Tato paṭṭhāya aññassa buddhassa uppatti na vāritāti.",
  "atk-s0203a:326_0": "Tīṇi parinibbānāni nāma kilesaparinibbānaṃ khandhaparinibbānaṃ dhātuparinibbānanti.",
  "atk-s0203a:326_1": "Tattha kilesaparinibbānaṃ bodhipallaṅke ahosi,",
  "atk-s0203a:326_2": "khandhaparinibbānaṃ kusinārāyaṃ,",
  "atk-s0203a:326_3": "dhātuparinibbānaṃ anāgate bhavissati.",
  "atk-s0203a:326_4": "Sāsanassa kira osakkanakāle imasmiṃ tambapaṇṇidīpe dhātuyo sannipatitvā mahācetiyaṃ gamissanti,",
  "atk-s0203a:326_5": "mahācetiyato nāgadīpe rājāyatanacetiyaṃ,",
  "atk-s0203a:326_6": "tato mahābodhipallaṅkaṃ gamissanti,",
  "atk-s0203a:326_7": "nāgabhavanatopi devalokatopi brahmalokatopi dhātuyo mahābodhipallaṅkameva gamissanti.",
  "atk-s0203a:326_8": "Sāsapamattāpi dhātu antarā na nassissati.",
  "atk-s0203a:326_9": "Sabbā dhātuyo mahābodhipallaṅke rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti,",
  "atk-s0203a:326_10": "tā dasasahassilokadhātuṃ pharissanti.",
  "atk-s0203a:327_0": "Tato dasasahassacakkavāḷe devatā yo sannipatitvā “ajja satthā parinibbāyati,",
  "atk-s0203a:327_1": "ajja sāsanaṃ osakkati,",
  "atk-s0203a:327_2": "pacchimadassanaṃ dāni idaṃ amhāka”nti dasabalassa parinibbutadivasato mahantataraṃ kāruññaṃ karissanti.",
  "atk-s0203a:327_3": "Ṭhapetvā anāgāmikhīṇāsave avasesā sakabhāvena saṇṭhātuṃ na sakkhissanti.",
  "atk-s0203a:327_4": "Dhātūsu tejodhātu uṭṭhahitvā yāva brahmalokā uggacchissati,",
  "atk-s0203a:327_5": "sāsapamattāyapi dhātuyā sati ekajālāva bhavissati,",
  "atk-s0203a:327_6": "dhātūsu pariyādānaṃ gatāsu pacchijjissati.",
  "atk-s0203a:327_7": "Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.",
  "atk-s0203a:327_8": "Yāva evaṃ na anantaradhāyati,",
  "atk-s0203a:327_9": "tāva acarimaṃ nāma hoti.",
  "atk-s0203a:327_10": "Evaṃ apubbaṃ acarimaṃ uppajjeyyunti netaṃ ṭhānaṃ vijjati.",
  "atk-s0203a:328_0": "Kasmā pana apubbaṃ acarimaṃ na uppajjantīti.",
  "atk-s0203a:328_1": "Anacchariyattā.",
  "atk-s0203a:328_2": "Buddhā hi acchariyamanussā. Yathāha –",
  "atk-s0203a:328_3": "“ekapuggalo,",
  "atk-s0203a:328_4": "bhikkhave,",
  "atk-s0203a:328_5": "loke uppajjamāno uppajjati acchariyamanusso,",
  "atk-s0203a:328_6": "katamo ekapuggalo,",
  "atk-s0203a:328_7": "tathāgato arahaṃ sammāsambuddho”ti.",
  "atk-s0203a:329_0": "Yadi ca dve vā cattāro vā aṭṭha vā soḷasa vā ekato uppajjeyyuṃ,",
  "atk-s0203a:329_1": "na acchariyā bhaveyyuṃ.",
  "atk-s0203a:329_2": "Ekasmiñhi vihāre dvinnaṃ cetiyānampi lābhasakkāro uḷāro na hoti bhikkhūpi bahutāya na acchariyā jātā,",
  "atk-s0203a:329_3": "evaṃ buddhāpi bhaveyyuṃ.",
  "atk-s0203a:329_4": "Tasmā na uppajjanti.",
  "atk-s0203a:330_0": "Desanāya ca visesābhāvato.",
  "atk-s0203a:330_1": "Yañhi satipaṭṭhānādibhedaṃ dhammaṃ eko deseti,",
  "atk-s0203a:330_2": "aññena uppajjitvāpi sova desetabbo siyā.",
  "atk-s0203a:330_3": "Tato na acchariyo siyā,",
  "atk-s0203a:330_4": "ekasmiṃ pana dhammaṃ desente desanāpi acchariyā hoti.",
  "atk-s0203a:331_0": "Vivādābhāvato ca.",
  "atk-s0203a:331_1": "Bahūsu ca buddhesu uppajjantesu bahūnaṃ ācariyānaṃ antevāsikā viya “amhākaṃ buddho pāsādiko,",
  "atk-s0203a:331_2": "amhākaṃ buddho madhurassaro lābhī puññavā”ti vivadeyyuṃ,",
  "atk-s0203a:331_3": "tasmāpi evaṃ na uppajjanti.",
  "atk-s0203a:331_4": "Apicetaṃ kāraṇaṃ milindaraññā puṭṭhena nāgasenattherena vitthāritameva.",
  "atk-s0203a:331_5": "Vuttañhi –",
  "atk-s0203a:332_0": "“Tattha,",
  "atk-s0203a:332_1": "bhante nāgasena,",
  "atk-s0203a:332_2": "bhāsitampetaṃ bhagavatā ‘aṭṭhānametaṃ,",
  "atk-s0203a:332_3": "bhikkhave,",
  "atk-s0203a:332_4": "anavakāso,",
  "atk-s0203a:332_5": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "atk-s0203a:332_6": "netaṃ ṭhānaṃ vijjatī’ti.",
  "atk-s0203a:332_7": "Desentā ca,",
  "atk-s0203a:332_8": "bhante nāgasena,",
  "atk-s0203a:332_9": "sabbepi tathāgatā sattatiṃsa bodhipakkhiyadhamme desenti,",
  "atk-s0203a:332_10": "kathayamānā ca cattāri ariyasaccāni kathenti,",
  "atk-s0203a:332_11": "sikkhāpentā ca tīsu sikkhāsu sikkhāpenti,",
  "atk-s0203a:332_12": "anusāsamānā ca appamādapaṭipattiyaṃ anusāsanti. Yadi,",
  "atk-s0203a:332_13": "bhante nāgasena,",
  "atk-s0203a:332_14": "sabbesampi tathāgatānaṃ ekā desanā ekā kathā ekā sikkhā ekā anusiṭṭhi,",
  "atk-s0203a:332_15": "kena kāraṇena dve tathāgatā ekakkhaṇe nuppajjanti?",
  "atk-s0203a:332_16": "Ekenapi tāva buddhuppādena ayaṃ loko obhāsajāto.",
  "atk-s0203a:332_17": "Yadi dutiyo buddho bhaveyya,",
  "atk-s0203a:332_18": "dvinnaṃ pabhāya ayaṃ loko bhiyyosomattāya obhāsajāto bhaveyya.",
  "atk-s0203a:332_19": "Ovadamānā ca dve tathāgatā sukhaṃ ovadeyyuṃ,",
  "atk-s0203a:332_20": "anusāsamānā ca sukhaṃ anusāseyyuṃ,",
  "atk-s0203a:332_21": "tattha me kāraṇaṃ brūhi,",
  "atk-s0203a:332_22": "yathāhaṃ nissaṃsayo bhaveyyanti.",
  "atk-s0203a:333_0": "Ayaṃ mahārāja dasasahassī lokadhātu ekabuddhadhāraṇī,",
  "atk-s0203a:333_1": "ekasseva tathāgatassa guṇaṃ dhāreti,",
  "atk-s0203a:333_2": "yadi dutiyo buddho uppajjeyya,",
  "atk-s0203a:333_3": "nāyaṃ dasasahassī lokadhātu dhāreyya,",
  "atk-s0203a:333_4": "caleyya kampeyya nameyya onameyya vinameyya vikireyya vidhameyya viddhaṃseyya,",
  "atk-s0203a:333_5": "na ṭhānamupagaccheyya.",
  "atk-s0203a:334_0": "Yathā, mahārāja,",
  "atk-s0203a:334_1": "nāvā ekapurisasandhāraṇī bhaveyya.",
  "atk-s0203a:334_2": "Ekasmiṃ purise abhirūḷhe sā nāvā samupādikā bhaveyya.",
  "atk-s0203a:334_3": "Atha dutiyo puriso āgaccheyya tādiso āyunā vaṇṇena vayena pamāṇena kisathūlena sabbaṅgapaccaṅgena,",
  "atk-s0203a:334_4": "so taṃ nāvaṃ abhirūheyya.",
  "atk-s0203a:334_5": "Apinu sā mahārāja,",
  "atk-s0203a:334_6": "nāvā dvinnampi dhāreyyāti? Na hi, bhante,",
  "atk-s0203a:334_7": "caleyya kampeyya nameyya onameyya vinameyya vikireyya vidhameyya viddhaṃseyya,",
  "atk-s0203a:334_8": "na ṭhānamupagaccheyya,",
  "atk-s0203a:334_9": "osīdeyya udaketi.",
  "atk-s0203a:334_10": "Evameva kho, mahārāja,",
  "atk-s0203a:334_11": "ayaṃ dasasahassī lokadhātu ekabuddhadhāraṇī,",
  "atk-s0203a:334_12": "ekasseva tathāgatassa guṇaṃ dhāreti,",
  "atk-s0203a:334_13": "yadi dutiyo buddho uppajjeyya,",
  "atk-s0203a:334_14": "nāyaṃ dasasahassī lokadhātu dhāreyya,",
  "atk-s0203a:334_15": "caleyya…pe…",
  "atk-s0203a:334_16": "na ṭhānamupagaccheyya.",
  "atk-s0203a:335_0": "Yathā vā pana mahārāja puriso yāvadatthaṃ bhojanaṃ bhuñjeyya chādentaṃ yāvakaṇṭhamabhipūrayitvā,",
  "atk-s0203a:335_1": "so dhāto pīṇito paripuṇṇo nirantaro tandikato anonamitadaṇḍajāto punadeva tattakaṃ bhojanaṃ bhuñjeyya,",
  "atk-s0203a:335_2": "apinu kho, mahārāja,",
  "atk-s0203a:335_3": "puriso sukhito bhaveyyāti? Na hi, bhante,",
  "atk-s0203a:335_4": "sakiṃ bhuttova mareyyāti.",
  "atk-s0203a:335_5": "Evameva kho, mahārāja,",
  "atk-s0203a:335_6": "ayaṃ dasasahassī lokadhātu ekabuddhadhāraṇī …pe…",
  "atk-s0203a:335_7": "na ṭhānamupagaccheyyāti.",
  "atk-s0203a:336_0": "Kiṃ nu kho,",
  "atk-s0203a:336_1": "bhante nāgasena,",
  "atk-s0203a:336_2": "atidhammabhārena pathavī calatīti? Idha, mahārāja,",
  "atk-s0203a:336_3": "dve sakaṭā ratanaparipūritā bhaveyyuṃ yāva mukhasamā.",
  "atk-s0203a:336_4": "Ekasmā sakaṭato ratanaṃ gahetvā ekasmiṃ sakaṭe ākireyyuṃ,",
  "atk-s0203a:336_5": "apinu kho taṃ, mahārāja,",
  "atk-s0203a:336_6": "sakaṭaṃ dvinnampi sakaṭānaṃ ratanaṃ dhāreyyāti? Na hi, bhante,",
  "atk-s0203a:336_7": "nābhipi tassa phaleyya,",
  "atk-s0203a:336_8": "arāpi tassa bhijjeyyuṃ,",
  "atk-s0203a:336_9": "nemipi tassa opateyya,",
  "atk-s0203a:336_10": "akkhopi tassa bhijjeyyāti.",
  "atk-s0203a:336_11": "Kiṃ nu kho, mahārāja,",
  "atk-s0203a:336_12": "atiratanabhārena sakaṭaṃ bhijjatīti? Āma, bhanteti.",
  "atk-s0203a:336_13": "Evameva kho, mahārāja,",
  "atk-s0203a:336_14": "atidhammabhārena pathavī calatīti.",
  "atk-s0203a:337_0": "Apica mahārāja imaṃ kāraṇaṃ buddhabalaparidīpanāya osāritaṃ,",
  "atk-s0203a:337_1": "aññampi tattha abhirūpaṃ kāraṇaṃ suṇohi,",
  "atk-s0203a:337_2": "yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-s0203a:337_3": "dve sammāsambuddhā ekakkhaṇe uppajjeyyuṃ,",
  "atk-s0203a:337_4": "tesaṃ parisāya vivādo uppajjeyya –",
  "atk-s0203a:337_5": "“tumhākaṃ buddho amhākaṃ buddho”ti ubhatopakkhajātā bhaveyyuṃ. Yathā, mahārāja,",
  "atk-s0203a:337_6": "dvinnaṃ balavāmaccānaṃ parisāya vivādo uppajjeyya ‘tumhākaṃ amacco amhākaṃ amacco’ti ubhatopakkhajātā honti,",
  "atk-s0203a:337_7": "evameva kho, mahārāja, yadi,",
  "atk-s0203a:337_8": "dve sammāsambuddhā ekakkhaṇe uppajjeyyuṃ,",
  "atk-s0203a:337_9": "tesaṃ parisāya vivādo uppajjeyya ‘tumhākaṃ buddho amhākaṃ buddho’ti ubhatopakkhajātā bhaveyyuṃ.",
  "atk-s0203a:337_10": "Idaṃ tāva, mahārāja,",
  "atk-s0203a:337_11": "ekaṃ kāraṇaṃ,",
  "atk-s0203a:337_12": "yena kāraṇena dve sammāsambuddhā ekakkhaṇe nuppajjanti.",
  "atk-s0203a:338_0": "Aparampi, mahārāja,",
  "atk-s0203a:338_1": "uttariṃ kāraṇaṃ suṇohi,",
  "atk-s0203a:338_2": "yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-s0203a:338_3": "dve sammāsambuddhā ekakkhaṇe uppajjeyyuṃ,",
  "atk-s0203a:338_4": "aggo buddhoti yaṃ vacanaṃ,",
  "atk-s0203a:338_5": "taṃ micchā bhaveyya.",
  "atk-s0203a:338_6": "Jeṭṭho buddhoti yaṃ vacanaṃ,",
  "atk-s0203a:338_7": "taṃ micchā bhaveyya.",
  "atk-s0203a:338_8": "Seṭṭho buddhoti,",
  "atk-s0203a:338_9": "visiṭṭho buddhoti,",
  "atk-s0203a:338_10": "uttamo buddhoti,",
  "atk-s0203a:338_11": "pavaro buddhoti,",
  "atk-s0203a:338_12": "asamo buddhoti,",
  "atk-s0203a:338_13": "asamasamo buddhoti,",
  "atk-s0203a:338_14": "appaṭisamo buddhoti,",
  "atk-s0203a:338_15": "appaṭibhāgo buddhoti,",
  "atk-s0203a:338_16": "appaṭipuggalo buddhoti yaṃ vacanaṃ,",
  "atk-s0203a:338_17": "taṃ micchā bhaveyya.",
  "atk-s0203a:338_18": "Idampi kho tvaṃ, mahārāja,",
  "atk-s0203a:338_19": "kāraṇaṃ atthato sampaṭiccha,",
  "atk-s0203a:338_20": "yena kāraṇena dve sammāsambuddhā ekakkhaṇe nuppajjanti.",
  "atk-s0203a:339_0": "Apica kho mahārāja buddhānaṃ bhagavantānaṃ sabhāvapakati esā,",
  "atk-s0203a:339_1": "yaṃ ekoyeva buddho loke uppajjati.",
  "atk-s0203a:339_2": "Kasmā kāraṇā?",
  "atk-s0203a:339_3": "Mahantatāya sabbaññubuddhaguṇānaṃ.",
  "atk-s0203a:339_4": "Aññampi mahārāja yaṃ loke mahantaṃ,",
  "atk-s0203a:339_5": "taṃ ekaṃyeva hoti. Pathavī, mahārāja, mahantī,",
  "atk-s0203a:339_6": "sā ekāyeva.",
  "atk-s0203a:339_7": "Sāgaro mahanto,",
  "atk-s0203a:339_8": "so ekoyeva.",
  "atk-s0203a:339_9": "Sineru girirājā mahanto,",
  "atk-s0203a:339_10": "so ekoyeva.",
  "atk-s0203a:339_11": "Ākāso mahanto,",
  "atk-s0203a:339_12": "so ekoyeva.",
  "atk-s0203a:339_13": "Sakko mahanto,",
  "atk-s0203a:339_14": "so ekoyeva.",
  "atk-s0203a:339_15": "Māro mahanto,",
  "atk-s0203a:339_16": "so ekoyeva.",
  "atk-s0203a:339_17": "Brahmā mahanto,",
  "atk-s0203a:339_18": "so ekoyeva.",
  "atk-s0203a:339_19": "Tathāgato arahaṃ sammāsambuddho mahanto,",
  "atk-s0203a:339_20": "so ekoyeva lokasmiṃ.",
  "atk-s0203a:339_21": "Yattha te uppajjanti,",
  "atk-s0203a:339_22": "tattha aññassa okāso na hoti. Tasmā, mahārāja,",
  "atk-s0203a:339_23": "tathāgato arahaṃ sammāsambuddho ekoyeva lokasmiṃ uppajjatīti.",
  "atk-s0203a:339_24": "Sukathito,",
  "atk-s0203a:339_25": "bhante nāgasena,",
  "atk-s0203a:339_26": "pañho opammehi kāraṇehī”ti.",
  "atk-s0203a:340_0": "Ekissā lokadhātuyāti ekasmiṃ cakkavāḷe.",
  "atk-s0203a:340_1": "Heṭṭhā imināva padena dasacakkavāḷasahassāni gahitāni tānipi,",
  "atk-s0203a:340_2": "ekacakkavāḷeneva paricchindituṃ vaṭṭanti.",
  "atk-s0203a:340_3": "Buddhā hi uppajjamānā imasmiṃyeva cakkavāḷe uppajjanti,",
  "atk-s0203a:340_4": "uppajjanaṭṭhāne pana vārite ito aññesu cakkavāḷesu nuppajjantīti vāritameva hoti.",
  "atk-s0203a:341_0": "Apubbaṃ acarimanti ettha cakkaratanapātubhāvato pubbe pubbaṃ,",
  "atk-s0203a:341_1": "tasseva antaradhānato pacchā carimaṃ.",
  "atk-s0203a:341_2": "Tattha dvidhā cakkaratanassa antaradhānaṃ hoti,",
  "atk-s0203a:341_3": "cakkavattino kālaṃkiriyato vā pabbajjāya vā.",
  "atk-s0203a:341_4": "Antaradhāyamānañca pana taṃ kālaṃkiriyato vā pabbajjato vā sattame divase antaradhāyati,",
  "atk-s0203a:341_5": "tato paraṃ cakkavattino pātubhāvo avārito.",
  "atk-s0203a:342_0": "Kasmā pana ekacakkavāḷe dve cakkavattino nuppajjantīti.",
  "atk-s0203a:342_1": "Vivādupacchedato acchariyabhāvato cakkaratanassa mahānubhāvato ca.",
  "atk-s0203a:342_2": "Dvīsu hi uppajjantesu “amhākaṃ rājā mahanto amhākaṃ rājā mahanto”ti vivādo uppajjeyya.",
  "atk-s0203a:342_3": "Ekasmiṃ dīpe cakkavattīti ca ekasmiṃ dīpe cakkavattīti ca anacchariyā bhaveyyuṃ.",
  "atk-s0203a:342_4": "Yo cāyaṃ cakkaratanassa dvisahassadīpaparivāresu catūsu mahādīpesu issariyānuppadānasamattho mahānubhāvo,",
  "atk-s0203a:342_5": "so parihāyetha.",
  "atk-s0203a:342_6": "Iti vivādupacchedato acchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-s0203a:343_0": "130.",
  "atk-s0203a:343_1": "Yaṃ itthī assa arahaṃ sammāsambuddhoti ettha tiṭṭhatu tāva sabbaññuguṇe nibbattetvā lokuttāraṇasamattho buddhabhāvo,",
  "atk-s0203a:343_2": "paṇidhānamattampi itthiyā na sampajjati.",
  "atk-s0203a:344_0": "Manussattaṃ liṅgasampatti, hetu satthāradassanaṃ;",
  "atk-s0203a:345_0": "Pabbajjā guṇasampatti, adhikāro ca chandatā;",
  "atk-s0203a:346_0": "Aṭṭhadhammasamodhānā, abhinīhāro samijjhatīti. –",
  "atk-s0203a:347_0": "Imāni hi paṇidhānasampattikāraṇāni.",
  "atk-s0203a:347_1": "Iti paṇidhānampi sampādetuṃ asamatthāya itthiyā kuto buddhabhāvoti “aṭṭhānametaṃ anavakāso yaṃ itthī assa arahaṃ sammāsambuddho”ti vuttaṃ.",
  "atk-s0203a:347_2": "Sabbākāraparipūro ca puññussayo sabbākāraparipūrameva attabhāvaṃ nibbattetīti purisova arahaṃ hoti sammāsambuddho.",
  "atk-s0203a:348_0": "Yaṃ itthī rājā assa cakkavattītiādīsupi yasmā itthiyā kosohitavatthaguyhatādīnaṃ abhāvena lakkhaṇāni na paripūrenti,",
  "atk-s0203a:348_1": "itthiratanābhāvena sattaratanasamaṅgitā na sampajjati,",
  "atk-s0203a:348_2": "sabbamanussehi ca adhiko attabhāvo na hoti,",
  "atk-s0203a:348_3": "tasmā “aṭṭhānametaṃ anavakāso yaṃ itthī rājā assa cakkavattī”ti vuttaṃ.",
  "atk-s0203a:348_4": "Yasmā ca sakkattādīni tīṇi ṭhānāni uttamāni,",
  "atk-s0203a:348_5": "itthiliṅgañca hīnaṃ,",
  "atk-s0203a:348_6": "tasmā tassā sakkattādīnipi paṭisiddhāni.",
  "atk-s0203a:349_0": "Nanu ca yathā itthiliṅgaṃ,",
  "atk-s0203a:349_1": "evaṃ purisaliṅgampi brahmaloke natthi?",
  "atk-s0203a:349_2": "Tasmā “yaṃ puriso brahmattaṃ kareyya,",
  "atk-s0203a:349_3": "ṭhānametaṃ vijjatī”tipi na vattabbaṃ siyāti.",
  "atk-s0203a:349_4": "No na vattabbaṃ. Kasmā?",
  "atk-s0203a:349_5": "Idha purisassa tattha nibbattanato.",
  "atk-s0203a:349_6": "Brahmattanti hi mahābrahmattaṃ adhippetaṃ.",
  "atk-s0203a:349_7": "Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,",
  "atk-s0203a:349_8": "na mahābrahmānaṃ,",
  "atk-s0203a:349_9": "puriso pana tattha na uppajjatīti na vattabbo.",
  "atk-s0203a:349_10": "Samānepi cettha ubhayaliṅgābhāve purisasaṇṭhānāva brahmāno,",
  "atk-s0203a:349_11": "na itthisaṇṭhānā,",
  "atk-s0203a:349_12": "tasmā suvuttamevetaṃ.",
  "atk-s0203a:350_0": "131.",
  "atk-s0203a:350_1": "Kāyaduccaritassātiādīsu yathā nimbabījakosātakībījādīni madhuraphalaṃ na nibbattenti,",
  "atk-s0203a:350_2": "asātaṃ amadhurameva nibbattenti,",
  "atk-s0203a:350_3": "evaṃ kāyaduccaritādīni madhuravipākaṃ na nibbattenti,",
  "atk-s0203a:350_4": "amadhurameva vipākaṃ nibbattenti.",
  "atk-s0203a:350_5": "Yathā ca ucchubījasālibījādīni madhuraṃ sādurasameva phalaṃ nibbattenti,",
  "atk-s0203a:350_6": "na asātaṃ kaṭukaṃ,",
  "atk-s0203a:350_7": "evaṃ kāyasucaritādīni madhurameva vipākaṃ nibbattenti,",
  "atk-s0203a:350_8": "na amadhuraṃ.",
  "atk-s0203a:350_9": "Vuttampi cetaṃ –",
  "atk-s0203a:351_0": "“Yādisaṃ vapate bījaṃ, tādisaṃ harate phalaṃ;",
  "atk-s0203a:352_0": "Kalyāṇakārī kalyāṇaṃ, pāpakārī ca pāpaka”nti. ;",
  "atk-s0203a:353_0": "Tasmā “aṭṭhānametaṃ anavakāso yaṃ kāyaduccaritassā”tiādi vuttaṃ.",
  "atk-s0203a:354_0": "Kāyaduccaritasamaṅgītiādīsu samaṅgīti pañcavidhā samaṅgitā āyūhanasamaṅgitā cetanāsamaṅgitā kammasamaṅgitā vipākasamaṅgitā,",
  "atk-s0203a:354_1": "upaṭṭhānasamaṅgitāti.",
  "atk-s0203a:354_2": "Tattha kusalākusalakammāyūhanakkhaṇe āyūhanasamaṅgitāti vuccati.",
  "atk-s0203a:354_3": "Tathā cetanāsamaṅgitā.",
  "atk-s0203a:354_4": "Yāva pana arahattaṃ na pāpuṇanti,",
  "atk-s0203a:354_5": "tāva sabbepi sattā pubbe upacitaṃ vipākārahaṃ kammaṃ sandhāya “kammasamaṅgino”ti vuccanti,",
  "atk-s0203a:354_6": "esā kammasamaṅgitā.",
  "atk-s0203a:354_7": "Vipākasamaṅgitā vipākakkhaṇeyeva veditabbā.",
  "atk-s0203a:354_8": "Yāva pana sattā arahattaṃ na pāpuṇanti,",
  "atk-s0203a:354_9": "tāva nesaṃ tato tato cavitvā niraye tāva uppajjamānānaṃ aggijālalohakumbhiādīhi upaṭṭhānākārehi nirayo,",
  "atk-s0203a:354_10": "gabbhaseyyakattaṃ āpajjamānānaṃ mātukucchi,",
  "atk-s0203a:354_11": "devesu uppajjamānānaṃ kapparukkhavimānādīhi upaṭṭhānākārehi devalokoti evaṃ uppattinimittaṃ upaṭṭhāti,",
  "atk-s0203a:354_12": "iti nesaṃ iminā uppattinimittaupaṭṭhānena aparimuttatā upaṭṭhānasamaṅgitā nāma.",
  "atk-s0203a:354_13": "Sā calati sesā niccalā.",
  "atk-s0203a:354_14": "Niraye hi upaṭṭhitepi devaloko upaṭṭhāti,",
  "atk-s0203a:354_15": "devaloke upaṭṭhitepi nirayo upaṭṭhāti,",
  "atk-s0203a:354_16": "manussaloke upaṭṭhitepi tiracchānayoni upaṭṭhāti,",
  "atk-s0203a:354_17": "tiracchānayoniyā ca upaṭṭhitāyapi manussaloko upaṭṭhātiyeva.",
  "atk-s0203a:355_0": "Tatridaṃ vatthu –",
  "atk-s0203a:355_1": "soṇagiripāde kira acelavihāre soṇatthero nāma eko dhammakathiko,",
  "atk-s0203a:355_2": "tassa pitā sunakhajīviko ahosi.",
  "atk-s0203a:355_3": "Thero taṃ paṭibāhantopi saṃvare ṭhapetuṃ asakkonto “mā nassi jarako”ti mahallakakāle akāmakaṃ pabbājesi.",
  "atk-s0203a:355_4": "Tassa gilānaseyyāya nipannassa nirayo upaṭṭhāti,",
  "atk-s0203a:355_5": "soṇagiripādato mahantā mahantā sunakhā āgantvā khāditukāmā viya samparivāresuṃ.",
  "atk-s0203a:355_6": "So mahābhayabhīto – “vārehi,",
  "atk-s0203a:355_7": "tāta soṇa, vārehi,",
  "atk-s0203a:355_8": "tāta soṇā”ti āha.",
  "atk-s0203a:355_9": "Kiṃ mahātherāti.",
  "atk-s0203a:355_10": "Na passasi tātāti taṃ pavattiṃ ācikkhi.",
  "atk-s0203a:355_11": "Soṇatthero –",
  "atk-s0203a:355_12": "“kathañhi nāma mādisassa pitā niraye nibbattissati,",
  "atk-s0203a:355_13": "patiṭṭhā’ssa bhavissāmī”ti sāmaṇerehi nānāpupphāni āharāpetvā cetiyaṅgaṇabodhiyaṅgaṇesu talasantharaṇapūjaṃ",
  "atk-s0203a:355_14": "āsanapūjañca kāretvā pitaraṃ mañcena cetiyaṅgaṇaṃ āharitvā mañce nisīdāpetvā –",
  "atk-s0203a:355_15": "“ayaṃ mahāthera-",
  "atk-s0203a:355_16": "pūjā tumhākaṃ atthāya katā ‘ayaṃ me bhagavā duggatapaṇṇākāro’ti vatvā bhagavantaṃ vanditvā cittaṃ pasādehī”ti āha.",
  "atk-s0203a:355_17": "So mahāthero pūjaṃ disvā tathā karonto cittaṃ pasādesi,",
  "atk-s0203a:355_18": "tāvadevassa devaloko upaṭṭhāsi,",
  "atk-s0203a:355_19": "nandanavana-",
  "atk-s0203a:355_20": "cittalatāvana-",
  "atk-s0203a:355_21": "missakavana-",
  "atk-s0203a:355_22": "phārusakavanavimānāni ceva nāṭakāni ca parivāretvā ṭhitāni viya ahesuṃ.",
  "atk-s0203a:355_23": "So “apetha apetha soṇā”ti āha.",
  "atk-s0203a:355_24": "Kimidaṃ therāti? Etā te, tāta,",
  "atk-s0203a:355_25": "mātaro āgacchantīti.",
  "atk-s0203a:355_26": "Thero “saggo upaṭṭhito mahātherassā”ti cintesi.",
  "atk-s0203a:355_27": "Evaṃ upaṭṭhānasamaṅgitā calatīti veditabbā.",
  "atk-s0203a:355_28": "Etāsu samaṅgitāsu idha āyūhanacetanākammasamaṅgitāvasena kāyaduccaritasamaṅgītiādi vuttaṃ.",
  "atk-s0203a:356_0": "132.",
  "atk-s0203a:356_1": "Evaṃ vutte āyasmā ānandoti “evaṃ bhagavatā imasmiṃ sutte vutte thero ādito paṭṭhāya sabbasuttaṃ samannāharitvā",
  "atk-s0203a:356_2": "evaṃ sassirikaṃ katvā desitasuttassa nāma bhagavatā nāmaṃ na gahitaṃ.",
  "atk-s0203a:356_3": "Handassa nāmaṃ gaṇhāpessāmī”ti cintetvā bhagavantaṃ etadavoca.",
  "atk-s0203a:357_0": "Tasmā tiha tvantiādīsu ayaṃ atthayojanā –",
  "atk-s0203a:358_0": "Ānanda,",
  "atk-s0203a:358_1": "yasmā imasmiṃ dhammapariyāye “aṭṭhārasa kho imā, ānanda, dhātuyo, cha imā, ānanda,",
  "atk-s0203a:358_2": "dhātuyo”ti evaṃ bahudhātuyo vibhattā,",
  "atk-s0203a:358_3": "tasmā tiha tvaṃ imaṃ dhammapariyāyaṃ bahudhātukotipi naṃ dhārehi.",
  "atk-s0203a:358_4": "Yasmā panettha dhātuāyatanapaṭiccasamuppādaṭṭhānāṭṭhānavasena cattāro parivaṭṭā kathitā,",
  "atk-s0203a:358_5": "tasmā catuparivaṭṭotipi naṃ dhārehi.",
  "atk-s0203a:358_6": "Yasmā ca ādāsaṃ olokentassa mukhanimittaṃ viya imaṃ dhammapariyāyaṃ olokentassa ete dhātuādayo atthā pākaṭā honti,",
  "atk-s0203a:358_7": "tasmā dhammādāsotipi naṃ dhārehi.",
  "atk-s0203a:358_8": "Yasmā ca yathā nāma parasenamaddanā yodhā saṅgāmatūriyaṃ paggahetvā parasenaṃ pavisitvā sapatte madditvā attano jayaṃ gaṇhanti,",
  "atk-s0203a:358_9": "evameva kilesasenamaddanā yogino idha vuttavasena vipassanaṃ paggahetvā kilese madditvā attano arahattajayaṃ gaṇhanti,",
  "atk-s0203a:358_10": "tasmā amatadundubhītipi naṃ dhārehi.",
  "atk-s0203a:358_11": "Yasmā ca yathā saṅgāmayodhā pañcāvudhaṃ gahetvā parasenaṃ viddhaṃsetvā jayaṃ gaṇhanti,",
  "atk-s0203a:358_12": "evaṃ yoginopi idha vuttaṃ vipassanāvudhaṃ gahetvā kilesasenaṃ viddhaṃsetvā arahattajayaṃ gaṇhanti.",
  "atk-s0203a:358_13": "Tasmā anuttaro saṅgāmavijayotipi naṃ dhārehīti.",
  "atk-s0203a:359_0": "Papañcasūdaniyā majjhimanikāyaṭṭhakathāya",
  "atk-s0203a:360_0": "Bahudhātukasuttavaṇṇanā niṭṭhitā.",
  "atk-s0203a:361_0": "6. Isigilisuttavaṇṇanā",
  "atk-s0203a:362_0": "133.",
  "atk-s0203a:362_1": "Evaṃ me sutanti isigilisuttaṃ.",
  "atk-s0203a:362_2": "Tattha aññāva samaññā ahosīti isigilissa isigilīti samaññāya uppannakāle vebhāro na vebhāroti paññāyittha,",
  "atk-s0203a:362_3": "aññāyevassa samaññā ahosi.",
  "atk-s0203a:362_4": "Aññā paññattīti idaṃ purimapadasseva vevacanaṃ.",
  "atk-s0203a:362_5": "Sesesupi eseva nayo.",
  "atk-s0203a:363_0": "Tadā kira bhagavā sāyanhasamaye samāpattito vuṭṭhāya gandhakuṭito nikkhamitvā yasmiṃ ṭhāne nisinnānaṃ pañca pabbatā paññāyanti,",
  "atk-s0203a:363_1": "tattha bhikkhusaṅghaparivuto nisīditvā ime pañca pabbate paṭipāṭiyā ācikkhi.",
  "atk-s0203a:363_2": "Tattha na bhagavato pabbatehi attho atthi,",
  "atk-s0203a:363_3": "iti imesu pana pabbatesu paṭipāṭiyā kathiyamānesu isigilissa isigilibhāvo kathetabbo hoti.",
  "atk-s0203a:363_4": "Tasmiṃ kathiyamāne padumavatiyā puttānaṃ pañcasatānaṃ paccekabuddhānaṃ nāmāni ceva padumavatiyā ca patthanā",
  "atk-s0203a:363_5": "kathetabbā bhavissatīti bhagavā imaṃ pañca pabbatapaṭipāṭiṃ ācikkhi.",
  "atk-s0203a:364_0": "Pavisantā dissanti paviṭṭhā na dissantīti yathāphāsukaṭṭhāne piṇḍāya caritvā katabhattakiccā āgantvā",
  "atk-s0203a:364_1": "cetiyagabbhe yamakamahādvāraṃ vivarantā viya taṃ pabbataṃ dvedhā katvā anto pavisitvā rattiṭṭhānadivāṭṭhānāni",
  "atk-s0203a:364_2": "māpetvā tattha vasiṃsu,",
  "atk-s0203a:364_3": "tasmā evamāha.",
  "atk-s0203a:364_4": "Ime isīti ime paccekabuddhaisī.",
  "atk-s0203a:365_0": "Kadā pana te tattha vasiṃsu?",
  "atk-s0203a:365_1": "Atīte kira anuppanne tathāgate bārāṇasiṃ upanissāya ekasmiṃ gāmake ekā kuladhītā khettaṃ rakkhamānā ekassa",
  "atk-s0203a:365_2": "paccekabuddhassa pañcahi lājāsatehi saddhiṃ ekaṃ padumapupphaṃ datvā pañca puttasatāni patthesi.",
  "atk-s0203a:365_3": "Tasmiṃyeva ca khaṇe pañcasatā migaluddakā madhuramaṃsaṃ datvā “etissā puttā bhaveyyāmā”ti patthayiṃsu.",
  "atk-s0203a:365_4": "Sā yāvatāyukaṃ ṭhatvā devaloke nibbattā,",
  "atk-s0203a:365_5": "tato cutā jātassare padumagabbhe nibbatti.",
  "atk-s0203a:365_6": "Tameko tāpaso disvā paṭijaggi,",
  "atk-s0203a:365_7": "tassā vicarantiyāva pāduddhāre pāduddhāre bhūmito padumāni uṭṭhahanti.",
  "atk-s0203a:365_8": "Eko vanacarako disvā bārāṇasirañño ārocesi.",
  "atk-s0203a:365_9": "Rājā naṃ āharāpetvā aggamahesiṃ akāsi,",
  "atk-s0203a:365_10": "tassā gabbho saṇṭhāsi.",
  "atk-s0203a:365_11": "Mahāpadumakumāro mātukucchiyaṃ vasi,",
  "atk-s0203a:365_12": "sesā gabbhamalaṃ nissā nibbattā.",
  "atk-s0203a:365_13": "Vayappattā uyyāne padumassare kīḷantā ekekasmiṃ padume nisīditvā khayavayaṃ paṭṭhapetvā paccekabodhiñāṇaṃ nibbattayiṃsu.",
  "atk-s0203a:365_14": "Ayaṃ tesaṃ byākaraṇagāthā ahosi –",
  "atk-s0203a:366_0": "“Saroruhaṃ padumapalāsapattajaṃ, supupphitaṃ bhamaragaṇānuciṇṇaṃ;",
  "atk-s0203a:367_0": "Aniccatāyupagataṃ viditvā, eko care khaggavisāṇakappo”ti.",
  "atk-s0203a:368_0": "Tasmiṃ kāle te tattha vasiṃsu, tadā cassa pabbatassa isigilīti samaññā udapādi.",
  "atk-s0203a:369_0": "135.",
  "atk-s0203a:369_1": "Ye sattasārāti ariṭṭho upariṭṭho tagarasikhī yasassī sudassano piyadassī gandhāro piṇḍolo upāsabho nīto",
  "atk-s0203a:369_2": "tatho sutavā bhāvitattoti terasannaṃ paccekabuddhānaṃ nāmāni vatvā idāni tesañca aññesañca gāthābandhena",
  "atk-s0203a:369_3": "nāmāni ācikkhanto ye sattasārātiādimāha.",
  "atk-s0203a:369_4": "Tattha sattasārāti sattānaṃ sārabhūtā.",
  "atk-s0203a:369_5": "Anīghāti niddukkhā.",
  "atk-s0203a:369_6": "Nirāsāti nittaṇhā.",
  "atk-s0203a:370_0": "Dve jālinoti cūḷajāli mahājālīti dve jālināmakā.",
  "atk-s0203a:370_1": "Santacittoti idampi ekassa nāmameva.",
  "atk-s0203a:370_2": "Passi jahi upadhidukkhamūlanti ettha passi nāma so paccekabuddho,",
  "atk-s0203a:370_3": "dukkhassa pana mūlaṃ upadhiṃ jahīti ayamassa thuti.",
  "atk-s0203a:370_4": "Aparājitotipi ekassa nāmameva.",
  "atk-s0203a:371_0": "Satthā pavattā sarabhaṅgo lomahaṃso uccaṅgamāyoti ime pañca janā.",
  "atk-s0203a:371_1": "Asito anāsavo manomayoti imepi tayo janā.",
  "atk-s0203a:371_2": "Mānacchido ca bandhumāti bandhumā nāma eko,",
  "atk-s0203a:371_3": "mānassa pana chinnattā mānacchidoti vutto.",
  "atk-s0203a:371_4": "Tadādhimuttotipi nāmameva.",
  "atk-s0203a:372_0": "Ketumbharāgo ca mātaṅgo ariyoti ime tayo janā.",
  "atk-s0203a:372_1": "Athaccutoti atha accuto.",
  "atk-s0203a:372_2": "Accutagāmabyāmaṅkoti ime dve janā.",
  "atk-s0203a:372_3": "Khemābhirato ca soratoti ime dveyeva.",
  "atk-s0203a:373_0": "Sayho anomanikkamoti sayho nāma so buddho,",
  "atk-s0203a:373_1": "anomavīriyattā pana anomanikkamoti vutto.",
  "atk-s0203a:373_2": "Ānando nando upanando dvādasāti cattāro ānandā,",
  "atk-s0203a:373_3": "cattāro nandā cattāro upanandāti evaṃ dvādasa.",
  "atk-s0203a:373_4": "Bhāradvājo antimadehadhārīti bhāradvājo nāma so buddho.",
  "atk-s0203a:373_5": "Antimadehadhārīti thuti.",
  "atk-s0203a:374_0": "Taṇhacchidoti sikharissāyaṃ thuti.",
  "atk-s0203a:374_1": "Vītarāgoti maṅgalassa thuti.",
  "atk-s0203a:374_2": "Usabhacchidā jāliniṃ dukkhamūlanti usabho nāma so buddho dukkhamūlabhūtaṃ jāliniṃ acchidāti attho.",
  "atk-s0203a:374_3": "Santaṃ padaṃ ajjhagamopanītoti upanīto nāma so buddho santaṃ padaṃ ajjhagamā.",
  "atk-s0203a:374_4": "Vītarāgotipi ekassa nāmameva.",
  "atk-s0203a:374_5": "Suvimuttacittoti ayaṃ kaṇhassa thuti.",
  "atk-s0203a:375_0": "Ete ca aññe cāti ete pāḷiyaṃ āgatā ca pāḷiyaṃ anāgatā aññe ca etesaṃ ekanāmakāyeva.",
  "atk-s0203a:375_1": "Imesu hi pañcasu paccekabuddhasatesu dvepi tayopi dasapi dvādasapi ānandādayo viya ekanāmakā ahesuṃ.",
  "atk-s0203a:375_2": "Iti pāḷiyaṃ āgatanāmeheva sabbesaṃ nāmāni vuttāni hontīti ito paraṃ visuṃ visuṃ avatvā “ete ca aññe cā”ti āha.",
  "atk-s0203a:375_3": "Sesaṃ sabbattha uttānamevāti.",
  "atk-s0203a:376_0": "Papañcasūdaniyā majjhimanikāyaṭṭhakathāya",
  "atk-s0203a:377_0": "Isigilisuttavaṇṇanā niṭṭhitā.",
  "atk-s0203a:378_0": "7. Mahācattārīsakasuttavaṇṇanā",
  "atk-s0203a:379_0": "136.",
  "atk-s0203a:379_1": "Evaṃ me sutanti mahācattārīsakasuttaṃ.",
  "atk-s0203a:379_2": "Tattha ariyanti niddosaṃ lokuttaraṃ,",
  "atk-s0203a:379_3": "niddosañhi “ariya”nti vuccati.",
  "atk-s0203a:379_4": "Sammāsamādhinti maggasamādhiṃ.",
  "atk-s0203a:379_5": "Saupanisanti sapaccayaṃ.",
  "atk-s0203a:379_6": "Saparikkhāranti saparivāraṃ.",
  "atk-s0203a:380_0": "Parikkhatāti parivāritā.",
  "atk-s0203a:380_1": "Sammādiṭṭhi pubbaṅgamā hotīti dvidhā sammādiṭṭhi pubbaṅgamā hoti purecārikā vipassanāsammādiṭṭhi ca maggasammādiṭṭhi ca.",
  "atk-s0203a:380_2": "Vipassanāsammādiṭṭhi tebhūmakasaṅkhāre aniccādivasena parivīmaṃsati;",
  "atk-s0203a:380_3": "maggasammādiṭṭhi pana parivīmaṃsanapariyosāne bhūmiladdhaṃ vaṭṭaṃ samugghāṭayamānā vūpasamayamānā sītudakaghaṭasahassaṃ",
  "atk-s0203a:380_4": "matthake āsiñcamānā viya uppajjati.",
  "atk-s0203a:380_5": "Yathā hi khettaṃ kurumāno kassako paṭhamaṃ araññe rukkhe chindati,",
  "atk-s0203a:380_6": "pacchā aggiṃ deti,",
  "atk-s0203a:380_7": "so aggi paṭhamaṃ chinne rukkhe anavasese jhāpeti,",
  "atk-s0203a:380_8": "evameva vipassanāsammādiṭṭhi paṭhamaṃ aniccādivasena saṅkhāre vīmaṃsati,",
  "atk-s0203a:380_9": "maggasammādiṭṭhi tāya vīmaṃsanatthaṃ saṅkhāre puna appavattivasena samugghāṭayamānā uppajjati,",
  "atk-s0203a:380_10": "sā duvidhāpi idha adhippetā.",
  "atk-s0203a:381_0": "Micchādiṭṭhīti pajānātīti micchādiṭṭhiṃ aniccaṃ dukkhaṃ anattāti lakkhaṇapaṭivedhena ārammaṇato pajānāti,",
  "atk-s0203a:381_1": "sammādiṭṭhiṃ kiccato asammohato pajānāti.",
  "atk-s0203a:381_2": "Sāssa hoti sammādiṭṭhīti sā evaṃ pajānanā assa sammādiṭṭhi nāma hoti.",
  "atk-s0203a:382_0": "Dvāyaṃ vadāmīti dvayaṃ vadāmi,",
  "atk-s0203a:382_1": "duvidhakoṭṭhāsaṃ vadāmīti attho.",
  "atk-s0203a:382_2": "Puññabhāgiyāti puññakoṭṭhāsabhūtā.",
  "atk-s0203a:382_3": "Upadhivepakkāti upadhisaṅkhātassa vipākassa dāyikā.",
  "atk-s0203a:383_0": "Paññā paññindriyantiādīsu vibhajitvā vibhajitvā amatadvāraṃ paññapeti dassetīti paññā.",
  "atk-s0203a:383_1": "Tasmiṃ atthe indattaṃ karotīti paññindriyaṃ.",
  "atk-s0203a:383_2": "Avijjāya na kampatīti paññābalaṃ.",
  "atk-s0203a:383_3": "Bojjhaṅgappattā hutvā catusaccadhamme vicinātīti dhammavicayasambojjhaṅgo.",
  "atk-s0203a:383_4": "Maggasampattiyā pasaṭṭhā sobhanā diṭṭhīti sammādiṭṭhi.",
  "atk-s0203a:383_5": "Ariyamaggassa aṅganti maggaṅgaṃ.",
  "atk-s0203a:383_6": "Soti so bhikkhu.",
  "atk-s0203a:383_7": "Pahānāyāti pajahanatthāya.",
  "atk-s0203a:383_8": "Upasampadāyāti paṭilābhatthāya.",
  "atk-s0203a:383_9": "Sammāvāyāmoti niyyāniko kusalavāyāmo.",
  "atk-s0203a:383_10": "Satoti satiyā samannāgato hutvā.",
  "atk-s0203a:383_11": "Anuparidhāvanti anuparivattantīti sahajātā ca purejātā ca hutvā parivārenti.",
  "atk-s0203a:383_12": "Ettha hi sammāvāyāmo ca sammāsati ca lokuttarasammādiṭṭhiṃ sahajātā parivārenti rājānaṃ viya ekarathe ṭhitā asiggāhachattaggāhā.",
  "atk-s0203a:383_13": "Vipassanāsammādiṭṭhi pana purejātā hutvā parivāreti rathassa purato pattikādayo viya.",
  "atk-s0203a:383_14": "Dutiyapabbato paṭṭhāya pana sammāsaṅkappādīnaṃ tayopi sahajātaparivārāva hontīti veditabbā.",
  "atk-s0203a:384_0": "137.",
  "atk-s0203a:384_1": "Micchāsaṅkappoti pajānātīti micchāsaṅkappaṃ aniccaṃ dukkhaṃ anattāti lakkhaṇapaṭivedhena ārammaṇato pajānāti",
  "atk-s0203a:384_2": "sammāsaṅkappaṃ kiccato asammohato pajānāti.",
  "atk-s0203a:384_3": "Ito aparesu sammāvācādīsupi evameva yojanā veditabbā.",
  "atk-s0203a:384_4": "Kāmasaṅkappādayo dvedhāvitakkasutte vuttāyeva.",
  "atk-s0203a:385_0": "Takkotiādīsu takkanavasena takko.",
  "atk-s0203a:385_1": "Sveva ca upasaggena padaṃ vaḍḍhetvā vitakkoti vutto,",
  "atk-s0203a:385_2": "sveva saṅkappanavasena saṅkappo.",
  "atk-s0203a:385_3": "Ekaggo hutvā ārammaṇe appetīti appanā.",
  "atk-s0203a:385_4": "Upasaggena pana padaṃ vaḍḍhetvā byappanāti vuttaṃ.",
  "atk-s0203a:385_5": "Cetaso abhiniropanāti cittassa abhiniropanā.",
  "atk-s0203a:385_6": "Vitakkasmiñhi sati vitakko ārammaṇe cittaṃ abhiniropeti vitakke pana asati attanoyeva dhammatāya cittaṃ",
  "atk-s0203a:385_7": "ārammaṇaṃ abhiruhati jātisampanno abhiññātapuriso viya rājagehaṃ.",
  "atk-s0203a:385_8": "Anabhiññātassa hi paṭihārena vā dovārikena vā attho hoti,",
  "atk-s0203a:385_9": "abhiññātaṃ jātisampannaṃ sabbe rājarājamahāmattā jānantīti attanova dhammatāya nikkhamati ceva pavisati ca,",
  "atk-s0203a:385_10": "evaṃsampadamidaṃ veditabbaṃ.",
  "atk-s0203a:385_11": "Vācaṃ saṅkharotīti vacīsaṅkhāro.",
  "atk-s0203a:385_12": "Ettha ca lokiyavitakko vācaṃ saṅkharoti,",
  "atk-s0203a:385_13": "na lokuttaro.",
  "atk-s0203a:385_14": "Kiñcāpi na saṅkharoti,",
  "atk-s0203a:385_15": "vacīsaṅkhārotveva ca panassa nāmaṃ hoti.",
  "atk-s0203a:385_16": "Sammāsaṅkappaṃ anuparidhāvantīti lokuttarasammāsaṅkappaṃ parivārenti.",
  "atk-s0203a:385_17": "Ettha ca tayopi nekkhammasaṅkappādayo pubbabhāge nānācittesu labbhanti,",
  "atk-s0203a:385_18": "maggakkhaṇe pana tiṇṇampi kāmasaṅkappādīnañca padacchedaṃ samugghātaṃ karonto maggaṅgaṃ pūrayamāno ekova",
  "atk-s0203a:385_19": "sammāsaṅkappo uppajjitvā nekkhammasaṅkappādivasena tīṇi nāmāni labhati.",
  "atk-s0203a:385_20": "Parato sammāvācādīsupi eseva nayo.",
  "atk-s0203a:386_0": "138.",
  "atk-s0203a:386_1": "Musāvādā veramaṇītiādīsu viratipi cetanāpi vaṭṭati.",
  "atk-s0203a:386_2": "Āratītiādīsu vacīduccaritehi ārakā ramatīti ārati.",
  "atk-s0203a:386_3": "Vinā tehi ramatīti virati.",
  "atk-s0203a:386_4": "Tato tato paṭinivattāva hutvā tehi vinā ramatīti paṭivirati.",
  "atk-s0203a:386_5": "Upasaggavasena vā padaṃ vaḍḍhitaṃ,",
  "atk-s0203a:386_6": "sabbamidaṃ oramanabhāvasseva adhivacanaṃ.",
  "atk-s0203a:386_7": "Veraṃ maṇati vināsetīti veramaṇi.",
  "atk-s0203a:386_8": "Idampi oramanasseva vevacanaṃ.",
  "atk-s0203a:387_0": "139. Pāṇātipātā veramaṇītiādīsupi cetanā viratīti ubhayampi vaṭṭatiyeva.",
  "atk-s0203a:388_0": "140.",
  "atk-s0203a:388_1": "Kuhanātiādīsu tividhena kuhanavatthunā lokaṃ etāya kuhayanti vimhāpayantīti kuhanā.",
  "atk-s0203a:388_2": "Lābhasakkāratthikā hutvā etāya lapantīti lapanā.",
  "atk-s0203a:388_3": "Nimittaṃ sīlametesanti nemittikā,",
  "atk-s0203a:388_4": "tesaṃ bhāvo nemittikatā.",
  "atk-s0203a:388_5": "Nippeso sīlametesanti nippesikā,",
  "atk-s0203a:388_6": "tesaṃ bhāvo nippesikatā.",
  "atk-s0203a:388_7": "Lābhena lābhaṃ nijigīsanti magganti pariyesantīti lābhena lābhaṃ nijigīsanā,",
  "atk-s0203a:388_8": "tesaṃ bhāvo lābhena lābhaṃ nijigīsanatā.",
  "atk-s0203a:388_9": "Ayamettha saṅkhepo,",
  "atk-s0203a:388_10": "vitthārena panetā kuhanādikā visuddhimagge sīlaniddeseyeva pāḷiñca aṭṭhakathañca āharitvā pakāsitā.",
  "atk-s0203a:388_11": "Micchāājīvassa pahānāyāti ettha na kevalaṃ pāḷiyaṃ āgatova micchāājīvo,",
  "atk-s0203a:388_12": "ājīvahetu pana pavattitā pāṇātipātādayo sattakammapathacetanāpi micchāājīvova.",
  "atk-s0203a:388_13": "Tāsaṃyeva sattannaṃ cetanānaṃ padapacchedaṃ samugghātaṃ kurumānaṃ maggaṅgaṃ pūrayamānā uppannā virati sammāājīvo nāma.",
  "atk-s0203a:389_0": "141.",
  "atk-s0203a:389_1": "Sammādiṭṭhissāti maggasammādiṭṭhiyaṃ ṭhitassa puggalassa.",
  "atk-s0203a:389_2": "Sammāsaṅkappo pahotīti maggasammāsaṅkappo pahoti,",
  "atk-s0203a:389_3": "phalasammādiṭṭhissapi phalasammāsaṅkappo pahotīti evaṃ sabbapadesu attho veditabbo.",
  "atk-s0203a:389_4": "Sammāñāṇassa sammāvimuttīti ettha pana maggasammāsamādhimhi ṭhitassa maggapaccavekkhaṇaṃ sammāñāṇaṃ pahoti,",
  "atk-s0203a:389_5": "phalasammāsamādhimhi ṭhitassa phalapaccavekkhaṇaṃ sammāñāṇaṃ pahoti.",
  "atk-s0203a:389_6": "Maggapaccavekkhaṇasammāñāṇe ca ṭhitassa maggasammāvimutti pahoti,",
  "atk-s0203a:389_7": "phalapaccavekkhaṇasammāñāṇe ṭhitassa phalasammāvimutti pahotīti attho.",
  "atk-s0203a:389_8": "Ettha ca ṭhapetvā aṭṭha phalaṅgāni sammāñāṇaṃ paccavekkhaṇaṃ katvā sammāvimuttiṃ phalaṃ kātuṃ vaṭṭatīti vuttaṃ.",
  "atk-s0203a:390_0": "142.",
  "atk-s0203a:390_1": "Sammādiṭṭhissa,",
  "atk-s0203a:390_2": "bhikkhave,",
  "atk-s0203a:390_3": "micchādiṭṭhi nijjiṇṇā hotītiādīsu avasesanikāyabhāṇakā phalaṃ kathitanti vadanti,",
  "atk-s0203a:390_4": "majjhimabhāṇakā pana dasannaṃ nijjaravatthūnaṃ āgataṭṭhāne maggo kathitoti vadanti.",
  "atk-s0203a:390_5": "Tattha dassanaṭṭhena sammādiṭṭhi veditabbā,",
  "atk-s0203a:390_6": "viditakaraṇaṭṭhena sammāñāṇaṃ,",
  "atk-s0203a:390_7": "tadadhimuttaṭṭhena sammāvimutti.",
  "atk-s0203a:391_0": "Vīsati kusalapakkhāti sammādiṭṭhiādayo dasa,",
  "atk-s0203a:391_1": "“sammādiṭṭhipaccayā ca aneke kusalā dhammā”tiādinā nayena vuttā dasāti evaṃ vīsati kusalapakkhā honti.",
  "atk-s0203a:391_2": "Vīsati akusalapakkhāti “micchādiṭṭhi nijjiṇṇā hotī”tiādinā nayena vuttā micchādiṭṭhiādayo dasa,",
  "atk-s0203a:391_3": "“ye ca micchādiṭṭhipaccayā aneke pāpakā”tiādinā vuttā dasa cāti evaṃ vīsati akusalapakkhā veditabbā.",
  "atk-s0203a:391_4": "Mahācattārīsakoti mahāvipākadānena mahantānaṃ kusalapakkhikānañceva akusalapakkhikānañca cattārīsāya dhammānaṃ pakāsitattā mahācattārīsakoti.",
  "atk-s0203a:392_0": "Imasmiñca pana sutte pañca sammādiṭṭhiyo kathitā vipassanāsammādiṭṭhi kammassakatāsammādiṭṭhi maggasammādiṭṭhi",
  "atk-s0203a:392_1": "phalasammādiṭṭhi paccavekkhaṇāsammādiṭṭhīti.",
  "atk-s0203a:392_2": "Tattha “micchādiṭṭhiṃ micchādiṭṭhīti pajānātī”tiādinā nayena vuttā vipassanāsammādiṭṭhi nāma.",
  "atk-s0203a:392_3": "“Atthi dinna”ntiādinā nayena vuttā kammassakatāsammādiṭṭhi nāma.",
  "atk-s0203a:392_4": "“Sammādiṭṭhissa,",
  "atk-s0203a:392_5": "bhikkhave,",
  "atk-s0203a:392_6": "sammāsaṅkappo pahotī”ti ettha pana maggasammādiṭṭhi phalasammādiṭṭhīti dvepi kathitā.",
  "atk-s0203a:392_7": "“Sammāñāṇaṃ pahotī”ti.",
  "atk-s0203a:392_8": "Ettha pana paccavekkhaṇāsammādiṭṭhi kathitāti veditabbā.",
  "atk-s0203a:393_0": "143.",
  "atk-s0203a:393_1": "Sammādiṭṭhiṃ ce bhavaṃ garahatīti micchādiṭṭhi nāmāyaṃ sobhanāti vadantopi sammādiṭṭhi nāmāyaṃ na sobhanāti vadantopi sammādiṭṭhiṃ garahati nāma.",
  "atk-s0203a:393_2": "Okkalāti okkalajanapadavāsino.",
  "atk-s0203a:393_3": "Vassabhaññāti vasso ca bhañño cāti dve janā.",
  "atk-s0203a:393_4": "Ahetuvādāti natthi hetu natthi paccayo sattānaṃ visuddhiyāti evamādivādino.",
  "atk-s0203a:393_5": "Akiriyavādāti karoto na karīyati pāpanti evaṃ kiriyapaṭikkhepavādino.",
  "atk-s0203a:393_6": "Natthikavādāti natthi dinnantiādivādino.",
  "atk-s0203a:393_7": "Te imesu tīsupi dassanesu okkantaniyāmā ahesuṃ.",
  "atk-s0203a:393_8": "Kathaṃ panetesu niyāmo hotīti.",
  "atk-s0203a:393_9": "Yo hi evarūpaṃ laddhiṃ gahetvā rattiṭṭhānadivāṭṭhāne nisinno sajjhāyati vīmaṃsati,",
  "atk-s0203a:393_10": "tassa “natthi hetu natthi paccayo karoto na karīyati pāpaṃ,",
  "atk-s0203a:393_11": "natthi dinnaṃ,",
  "atk-s0203a:393_12": "kāyassa bhedā ucchijjatī”ti tasmiṃ ārammaṇe micchāsati santiṭṭhati,",
  "atk-s0203a:393_13": "cittaṃ ekaggaṃ hoti,",
  "atk-s0203a:393_14": "javanāni javanti.",
  "atk-s0203a:393_15": "Paṭhamajavane satekiccho hoti,",
  "atk-s0203a:393_16": "tathā dutiyādīsu.",
  "atk-s0203a:393_17": "Sattame buddhānampi atekiccho anivattī ariṭṭhakaṇḍakasadiso hoti.",
  "atk-s0203a:394_0": "Tattha koci ekaṃ dassanaṃ okkamati, koci dve,",
  "atk-s0203a:394_1": "koci tīṇipi,",
  "atk-s0203a:394_2": "niyatamicchādiṭṭhikova hoti,",
  "atk-s0203a:394_3": "patto saggamaggāvaraṇañceva mokkhamaggāvaraṇañca.",
  "atk-s0203a:394_4": "Abhabbo tassa attabhāvassa anantaraṃ saggampi gantuṃ,",
  "atk-s0203a:394_5": "pageva mokkhaṃ,",
  "atk-s0203a:394_6": "vaṭṭakhāṇu nāmesa satto pathavīgopako,",
  "atk-s0203a:394_7": "yebhuyyena evarūpassa bhavato vuṭṭhānaṃ natthi.",
  "atk-s0203a:394_8": "Vassabhaññāpi edisā ahesuṃ.",
  "atk-s0203a:394_9": "Nindābyārosaupārambhabhayāti attano nindābhayena ghaṭṭanabhayena upavādabhayena cāti attho.",
  "atk-s0203a:394_10": "Sesaṃ sabbattha uttānamevāti.",
  "atk-s0203a:395_0": "Papañcasūdaniyā majjhimanikāyaṭṭhakathāya",
  "atk-s0203a:396_0": "Mahācattārīsakasuttavaṇṇanā niṭṭhitā.",
  "atk-s0203a:397_0": "8. Ānāpānassatisuttavaṇṇanā",
  "atk-s0203a:398_0": "144.",
  "atk-s0203a:398_1": "Evaṃ me sutanti ānāpānassatisuttaṃ.",
  "atk-s0203a:398_2": "Tattha aññehi cāti ṭhapetvā pāḷiyaṃ āgate dasa there aññehipi abhiññātehi bahūhi sāvakehi saddhiṃ.",
  "atk-s0203a:398_3": "Tadā kira mahā bhikkhusaṅgho ahosi aparicchinnagaṇano.",
  "atk-s0203a:399_0": "Ovadanti anusāsantīti āmisasaṅgahena dhammasaṅgahena cāti dvīhi saṅgahehi saṅgaṇhitvā kammaṭṭhānovādānusāsanīhi ovadanti ca anusāsanti ca.",
  "atk-s0203a:399_1": "Te cāti cakāro āgamasandhimattaṃ.",
  "atk-s0203a:399_2": "Uḷāraṃ pubbenāparaṃ visesaṃ jānantīti sīlaparipūraṇādito pubbavisesato uḷārataraṃ aparaṃ kasiṇaparikammādivisesaṃ jānantīti attho.",
  "atk-s0203a:400_0": "145.",
  "atk-s0203a:400_1": "Āraddhoti tuṭṭho.",
  "atk-s0203a:400_2": "Appattassa pattiyāti appattassa arahattassa pāpuṇanatthaṃ.",
  "atk-s0203a:400_3": "Sesapadadvayepi ayameva attho.",
  "atk-s0203a:400_4": "Komudiṃ cātumāsininti pacchimakattikacātumāsapuṇṇamaṃ.",
  "atk-s0203a:400_5": "Sā hi kumudānaṃ atthitāya komudī,",
  "atk-s0203a:400_6": "catunnaṃ vassikānaṃ māsānaṃ pariyosānattā cātumāsinīti vuccati.",
  "atk-s0203a:400_7": "Āgamessāmīti udikkhissāmi,",
  "atk-s0203a:400_8": "ajja apavāretvā yāva sā āgacchati,",
  "atk-s0203a:400_9": "tāva katthaci agantvā idheva vasissāmīti attho.",
  "atk-s0203a:400_10": "Iti bhikkhūnaṃ pavāraṇasaṅgahaṃ anujānanto evamāha.",
  "atk-s0203a:401_0": "Pavāraṇasaṅgaho nāma ñattidutiyena kammena diyyati kassa panesa diyyati,",
  "atk-s0203a:401_1": "kassa na diyyatīti.",
  "atk-s0203a:401_2": "Akārakassa tāva bālaputhujjanassa na diyyati,",
  "atk-s0203a:401_3": "tathā āraddhavipassakassa ceva ariyasāvakassa ca.",
  "atk-s0203a:401_4": "Yassa pana samatho vā taruṇo hoti vipassanā vā,",
  "atk-s0203a:401_5": "tassa diyyati.",
  "atk-s0203a:401_6": "Bhagavāpi tadā bhikkhūnaṃ cittācāraṃ parivīmaṃsanto samathavipassanānaṃ taruṇabhāvaṃ ñatvā –",
  "atk-s0203a:401_7": "“mayi ajja pavārente disāsu vassaṃvuṭṭhā bhikkhū idha osarissanti.",
  "atk-s0203a:401_8": "Tato ime bhikkhū vuḍḍhatarehi bhikkhūhi senāsane gahite visesaṃ nibbattetuṃ na sakkhissanti.",
  "atk-s0203a:401_9": "Sacepi cārikaṃ pakkamissāmi,",
  "atk-s0203a:401_10": "imesaṃ vasanaṭṭhānaṃ dullabhameva bhavissati.",
  "atk-s0203a:401_11": "Mayi pana apavārente bhikkhūpi imaṃ sāvatthiṃ na osarissanti,",
  "atk-s0203a:401_12": "ahampi cārikaṃ na pakkamissāmi,",
  "atk-s0203a:401_13": "evaṃ imesaṃ bhikkhūnaṃ vasanaṭṭhānaṃ apalibuddhaṃ bhavissati.",
  "atk-s0203a:401_14": "Te attano attano vasanaṭṭhāne phāsu viharantā samathavipassanā thāmajātā katvā visesaṃ nibbattetuṃ sakkhissantī”ti",
  "atk-s0203a:401_15": "so taṃdivasaṃ apavāretvā kattikapuṇṇamāyaṃ pavāressāmīti bhikkhūnaṃ pavāraṇasaṅgahaṃ anujāni.",
  "atk-s0203a:401_16": "Pavāraṇasaṅgahasmiñhi laddhe yassa nissayapaṭipannassa ācariyupajjhāyā pakkamanti,",
  "atk-s0203a:401_17": "sopi “sace patirūpo nissayadāyako āgamissati,",
  "atk-s0203a:401_18": "tassa santike nissayaṃ gaṇhissāmī”ti yāva gimhānaṃ pacchimamāsā vasituṃ labhati.",
  "atk-s0203a:401_19": "Sacepi saṭṭhivassā bhikkhū āgacchanti,",
  "atk-s0203a:401_20": "tassa senāsanaṃ gahetuṃ na labhanti.",
  "atk-s0203a:401_21": "Ayañca pana pavāraṇasaṅgaho ekassa dinnopi sabbesaṃ dinnoyeva hoti.",
  "atk-s0203a:402_0": "Sāvatthiṃ osarantīti bhagavatā pavāraṇasaṅgaho dinnoti sutasutaṭṭhāneyeva yathāsabhāvena ekaṃ māsaṃ vasitvā",
  "atk-s0203a:402_1": "kattikapuṇṇamāya uposathaṃ katvā osarante sandhāya idaṃ vuttaṃ.",
  "atk-s0203a:402_2": "Pubbenāparanti idha taruṇasamathavipassanāsu kammaṃ katvā samathavipassanā thāmajātā akaṃsu,",
  "atk-s0203a:402_3": "ayaṃ pubbe viseso nāma.",
  "atk-s0203a:402_4": "Tato samāhitena cittena saṅkhāre sammasitvā keci sotāpattiphalaṃ…pe…",
  "atk-s0203a:402_5": "keci arahattaṃ sacchikariṃsu.",
  "atk-s0203a:402_6": "Ayaṃ aparo uḷāro viseso nāma.",
  "atk-s0203a:403_0": "146.",
  "atk-s0203a:403_1": "Alanti yuttaṃ.",
  "atk-s0203a:403_2": "Yojanagaṇanānīti ekaṃ yojanaṃ yojanameva,",
  "atk-s0203a:403_3": "dasapi yojanāni yojanāneva,",
  "atk-s0203a:403_4": "tato uddhaṃ yojanagaṇanānīti vuccanti.",
  "atk-s0203a:403_5": "Idha pana yojanasatampi yojanasahassampi adhippetaṃ.",
  "atk-s0203a:403_6": "Puṭosenāpīti puṭosaṃ vuccati pātheyyaṃ.",
  "atk-s0203a:403_7": "taṃ pātheyyaṃ gahetvāpi upasaṅkamituṃ yuttamevāti attho.",
  "atk-s0203a:403_8": "“Puṭaṃsenā”tipi pāṭho,",
  "atk-s0203a:403_9": "tassattho –",
  "atk-s0203a:403_10": "puṭo aṃse assāti puṭaṃso,",
  "atk-s0203a:403_11": "tena puṭaṃsena,",
  "atk-s0203a:403_12": "aṃse pātheyyapuṭaṃ vahantenāpīti vuttaṃ hoti.",
  "atk-s0203a:404_0": "147.",
  "atk-s0203a:404_1": "Idāni evarūpehi caraṇehi samannāgatā ettha bhikkhū atthīti dassetuṃ santi,",
  "atk-s0203a:404_2": "bhikkhavetiādimāha.",
  "atk-s0203a:404_3": "Tattha catunnaṃ satipaṭṭhānānantiādīni tesaṃ bhikkhūnaṃ abhiniviṭṭhakammaṭṭhānadassanatthaṃ vuttāni.",
  "atk-s0203a:404_4": "Tattha sattatiṃsa bodhipakkhiyadhammā lokiyalokuttarā kathitā.",
  "atk-s0203a:404_5": "Tatra hi ye bhikkhū tasmiṃ khaṇe maggaṃ bhāventi,",
  "atk-s0203a:404_6": "tesaṃ lokuttarā honti.",
  "atk-s0203a:404_7": "Āraddhavipassakānaṃ lokiyā.",
  "atk-s0203a:404_8": "Aniccasaññābhāvanānuyoganti ettha saññāsīsena vipassanā kathitā.",
  "atk-s0203a:404_9": "Yasmā panettha ānāpānakammaṭṭhānavasena abhiniviṭṭhāva bahū bhikkhū,",
  "atk-s0203a:404_10": "tasmā sesakammaṭṭhānāni saṅkhepena kathetvā ānāpānakammaṭṭhānaṃ vitthārena kathento ānāpānassati,",
  "atk-s0203a:404_11": "bhikkhavetiādimāha.",
  "atk-s0203a:404_12": "Idaṃ pana ānāpānakammaṭṭhānaṃ sabbākārena visuddhimagge vitthāritaṃ,",
  "atk-s0203a:404_13": "tasmā tattha vuttanayenevassa pāḷittho ca bhāvanānayo ca veditabbo.",
  "atk-s0203a:405_0": "149.",
  "atk-s0203a:405_1": "Kāyaññataranti pathavīkāyādīsu catūsu kāyesu aññataraṃ vadāmi,",
  "atk-s0203a:405_2": "vāyo kāyaṃ vadāmīti attho.",
  "atk-s0203a:405_3": "Atha vā rūpāyatanaṃ…pe…",
  "atk-s0203a:405_4": "kabaḷīkāro āhāroti pañcavīsati rūpakoṭṭhāsā rūpakāyo nāma.",
  "atk-s0203a:405_5": "Tesu ānāpānaṃ phoṭṭhabbāyatane saṅgahitattā kāyaññataraṃ hoti,",
  "atk-s0203a:405_6": "tasmāpi evamāha.",
  "atk-s0203a:405_7": "Tasmātihāti yasmā catūsu kāyesu aññataraṃ vāyokāyaṃ,",
  "atk-s0203a:405_8": "pañcavīsatirūpakoṭṭhāse vā rūpakāye aññataraṃ ānāpānaṃ anupassati,",
  "atk-s0203a:405_9": "tasmā kāye kāyānupassīti attho.",
  "atk-s0203a:405_10": "Evaṃ sabbattha attho veditabbo.",
  "atk-s0203a:405_11": "Vedanāññataranti tīsu vedanāsu aññataraṃ,",
  "atk-s0203a:405_12": "sukhavedanaṃ sandhāyetaṃ vuttaṃ.",
  "atk-s0203a:405_13": "Sādhukaṃ manasikāranti pītipaṭisaṃveditādivasena uppannaṃ sundaramanasikāraṃ.",
  "atk-s0203a:405_14": "Kiṃ pana manasikāro sukhavedanā hotīti. Na hoti,",
  "atk-s0203a:405_15": "desanāsīsaṃ panetaṃ.",
  "atk-s0203a:405_16": "Yatheva hi “aniccasaññābhāvanānuyogamanuyuttā”ti ettha saññānāmena paññā vuttā,",
  "atk-s0203a:405_17": "evamidhāpi manasikāranāmena vedanā vuttāti veditabbā.",
  "atk-s0203a:405_18": "Etasmiṃ catukke paṭhamapade pītisīsena vedanā vuttā,",
  "atk-s0203a:405_19": "dutiyapade sukhanti sarūpeneva vuttā.",
  "atk-s0203a:405_20": "Cittasaṅkhārapadadvaye “saññā ca vedanā ca cetasikā,",
  "atk-s0203a:405_21": "ete dhammā cittapaṭibaddhā cittasaṅkhārā”ti vacanato “vitakkavicāre ṭhapetvā sabbepi cittasampayuttakā",
  "atk-s0203a:405_22": "dhammā cittasaṅkhāre saṅgahitā”ti vacanato cittasaṅkhāranāmena vedanā vuttā.",
  "atk-s0203a:405_23": "Taṃ sabbaṃ manasikāranāmena saṅgahetvā idha “sādhukaṃ manasikāra”nti āha.",
  "atk-s0203a:406_0": "Evaṃ santepi yasmā esā vedanā ārammaṇaṃ na hoti,",
  "atk-s0203a:406_1": "tasmā vedanānupassanā na yujjatīti.",
  "atk-s0203a:406_2": "No na yujjati,",
  "atk-s0203a:406_3": "satipaṭṭhānavaṇṇanāyampi hi “taṃtaṃsukhādīnaṃ vatthuṃ ārammaṇaṃ katvā vedanāva vedayati,",
  "atk-s0203a:406_4": "taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī”ti vuttaṃ.",
  "atk-s0203a:406_5": "Apica pītipaṭisaṃvedītiādīnaṃ atthavaṇṇanāyametassa parihāro vuttoyeva.",
  "atk-s0203a:406_6": "Vuttañhetaṃ visuddhimagge –",
  "atk-s0203a:407_0": "“Dvīhākārehi pīti paṭisaṃviditā hoti ārammaṇato ca asammohato ca.",
  "atk-s0203a:407_1": "Kathaṃ ārammaṇato pīti paṭisaṃviditā hoti?",
  "atk-s0203a:407_2": "Sappītike dve jhāne samāpajjati,",
  "atk-s0203a:407_3": "tassa samāpattikkhaṇe jhānapaṭilābhena ārammaṇato pīti paṭisaṃviditā hoti ārammaṇassa paṭisaṃviditattā.",
  "atk-s0203a:407_4": "Kathaṃ asammohato (pīti paṭisaṃviditā hoti)?",
  "atk-s0203a:407_5": "Sappītike dve jhāne samāpajjitvā vuṭṭhāya jhānasampayuttaṃ pītiṃ khayato vayato sammasati,",
  "atk-s0203a:407_6": "tassa vipassanākkhaṇe lakkhaṇapaṭivedhā asammohato pīti paṭisaṃviditā hoti.",
  "atk-s0203a:407_7": "Vuttampi cetaṃ paṭisambhidāyaṃ ‘dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti,",
  "atk-s0203a:407_8": "tāya satiyā,",
  "atk-s0203a:407_9": "tena ñāṇena sā pīti paṭisaṃviditā hotī’ti.",
  "atk-s0203a:407_10": "Eteneva nayena avasesapadānipi atthato veditabbānī”ti.",
  "atk-s0203a:408_0": "Iti yatheva jhānapaṭilābhena ārammaṇato pītisukhacittasaṅkhārā paṭisaṃviditā honti,",
  "atk-s0203a:408_1": "evaṃ imināpi jhānasampayuttena vedanāsaṅkhātamanasikārapaṭilābhena ārammaṇato vedanā paṭisaṃviditā hoti.",
  "atk-s0203a:408_2": "Tasmā suvuttametaṃ hoti “vedanāsu vedanānupassī tasmiṃ samaye bhikkhu viharatī”ti.",
  "atk-s0203a:409_0": "Nāhaṃ,",
  "atk-s0203a:409_1": "bhikkhave,",
  "atk-s0203a:409_2": "muṭṭhassatissa asampajānassāti ettha ayamadhippāyo –",
  "atk-s0203a:409_3": "yasmā cittapaṭisaṃvedī assasissāmītiādinā nayena pavatto bhikkhu kiñcāpi assāsapassāsanimittaṃ ārammaṇaṃ karoti,",
  "atk-s0203a:409_4": "tassa pana cittassa ārammaṇe satiñca sampajaññañca upaṭṭhapetvā pavattanato citte cittānupassīyeva nāmesa hoti.",
  "atk-s0203a:409_5": "Na hi muṭṭhassatissa asampajānassa ānāpānassatibhāvanā atthi.",
  "atk-s0203a:409_6": "Tasmā ārammaṇato cittapaṭisaṃviditādivasena citte cittānupassī tasmiṃ samaye bhikkhu viharatīti.",
  "atk-s0203a:409_7": "So yaṃ taṃ abhijjhādomanassānaṃ pahānaṃ,",
  "atk-s0203a:409_8": "taṃ paññāya disvā sādhukaṃ ajjhupekkhitā hotīti ettha abhijjhāya kāmacchandanīvaraṇaṃ,",
  "atk-s0203a:409_9": "domanassavasena byāpādanīvaraṇaṃ dassitaṃ.",
  "atk-s0203a:409_10": "Idañhi catukkaṃ vipassanāvaseneva vuttaṃ,",
  "atk-s0203a:409_11": "dhammānupassanā ca nīvaraṇapabbādivasena chabbidhā hoti,",
  "atk-s0203a:409_12": "tassā nīvaraṇapabbaṃ ādi,",
  "atk-s0203a:409_13": "tassapi idaṃ nīvaraṇadvayaṃ ādi,",
  "atk-s0203a:409_14": "iti dhammānupassanāya ādiṃ dassetuṃ “abhijjhādomanassāna”nti āha.",
  "atk-s0203a:409_15": "Pahānanti aniccānupassanāya niccasaññaṃ pajahatīti evaṃ pahānakarañāṇaṃ adhippetaṃ.",
  "atk-s0203a:409_16": "Taṃ paññāya disvāti taṃ aniccavirāganirodhapaṭinissaggāñāṇasaṅkhātaṃ pahānañāṇaṃ aparāya vipassanāpaññāya,",
  "atk-s0203a:409_17": "tampi aparāyāti evaṃ vipassanāparamparaṃ dasseti.",
  "atk-s0203a:409_18": "Ajjhupekkhitā hotīti yañca samathapaṭipannaṃ ajjhupekkhati,",
  "atk-s0203a:409_19": "yañca ekato upaṭṭhānaṃ ajjhupekkhatīti dvidhā ajjhupekkhati nāma.",
  "atk-s0203a:409_20": "Tattha sahajātānampi ajjhupekkhanā hoti ārammaṇassapi ajjhupekkhanā,",
  "atk-s0203a:409_21": "idha ārammaṇaajjhupekkhanā adhippetā.",
  "atk-s0203a:409_22": "Tasmātiha,",
  "atk-s0203a:409_23": "bhikkhaveti yasmā aniccānupassī assasissāmītiādinā nayena pavatto na kevalaṃ nīvaraṇādidhamme,",
  "atk-s0203a:409_24": "abhijjhādomanassasīsena pana vuttānaṃ dhammānaṃ pahānañāṇampi paññāya disvā ajjhupekkhitā hoti,",
  "atk-s0203a:409_25": "tasmā “dhammesu dhammānupassī tasmiṃ samaye bhikkhu viharatī”ti veditabbo.",
  "atk-s0203a:410_0": "150.",
  "atk-s0203a:410_1": "Pavicinatīti aniccādivasena pavicinati.",
  "atk-s0203a:410_2": "Itaraṃ padadvayaṃ etasseva vevacanaṃ.",
  "atk-s0203a:410_3": "Nirāmisāti nikkilesā.",
  "atk-s0203a:410_4": "Passambhatīti kāyikacetasikadarathapaṭippassaddhiyā kāyopi cittampi passambhati.",
  "atk-s0203a:410_5": "Samādhiyatīti sammā ṭhapiyati,",
  "atk-s0203a:410_6": "appanāpattaṃ viya hoti.",
  "atk-s0203a:410_7": "Ajjhupekkhitā hotīti sahajātaajjhupekkhanāya ajjhupekkhitā hoti.",
  "atk-s0203a:411_0": "Evaṃ cuddasavidhena kāyapariggāhakassa bhikkhuno tasmiṃ kāye sati satisambojjhaṅgo,",
  "atk-s0203a:411_1": "satiyā sampayuttaṃ ñāṇaṃ dhammavicayasambojjhaṅgo,",
  "atk-s0203a:411_2": "taṃsampayuttameva kāyikacetasikavīriyaṃ vīriyasambojjhaṅgo, pīti,",
  "atk-s0203a:411_3": "passaddhi,",
  "atk-s0203a:411_4": "cittekaggatā samādhisambojjhaṅgo,",
  "atk-s0203a:411_5": "imesaṃ channaṃ sambojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo.",
  "atk-s0203a:411_6": "Yatheva hi samappavattesu assesu sārathino “ayaṃ olīyatī”ti tudanaṃ vā,",
  "atk-s0203a:411_7": "“ayaṃ atidhāvatī”ti ākaḍḍhanaṃ vā natthi,",
  "atk-s0203a:411_8": "kevalaṃ evaṃ passamānassa ṭhitākārova hoti,",
  "atk-s0203a:411_9": "evameva imesaṃ channaṃ sambojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo nāma hoti.",
  "atk-s0203a:411_10": "Ettāvatā kiṃ kathitaṃ?",
  "atk-s0203a:411_11": "Ekacittakkhaṇikā nānārasalakkhaṇā vipassanāsambojjhaṅgā nāma kathitā.",
  "atk-s0203a:412_0": "152.",
  "atk-s0203a:412_1": "Vivekanissitantiādīni vuttatthāneva.",
  "atk-s0203a:412_2": "Ettha pana ānāpānapariggāhikā sati lokiyā hoti,",
  "atk-s0203a:412_3": "lokiyā ānāpānā lokiyasatipaṭṭhānaṃ paripūrenti,",
  "atk-s0203a:412_4": "lokiyā satipaṭṭhānā lokuttarabojjhaṅge paripūrenti,",
  "atk-s0203a:412_5": "lokuttarā bojjhaṅgā vijjāvimuttiphalanibbānaṃ paripūrenti.",
  "atk-s0203a:412_6": "Iti lokiyassa āgataṭṭhāne lokiyaṃ kathitaṃ,",
  "atk-s0203a:412_7": "lokuttarassa āgataṭṭhāne lokuttaraṃ kathitanti.",
  "atk-s0203a:412_8": "Thero panāha “aññattha evaṃ hoti,",
  "atk-s0203a:412_9": "imasmiṃ pana sutte lokuttaraṃ upari āgataṃ,",
  "atk-s0203a:412_10": "lokiyā ānāpānā lokiyasatipaṭṭhāne paripūrenti,",
  "atk-s0203a:412_11": "lokiyā satipaṭṭhānā lokiye bojjhaṅge paripūrenti,",
  "atk-s0203a:412_12": "lokiyā bojjhaṅgā lokuttaraṃ vijjāvimuttiphalanibbānaṃ paripūrenti,",
  "atk-s0203a:412_13": "vijjāvimuttipadena hi idha vijjāvimuttiphalanibbānaṃ adhippeta”nti.",
  "atk-s0203a:413_0": "Papañcasūdaniyā majjhimanikāyaṭṭhakathāya",
  "atk-s0203a:414_0": "Ānāpānassatisuttavaṇṇanā niṭṭhitā.",
  "atk-s0203a:415_0": "9. Kāyagatāsatisuttavaṇṇanā",
  "atk-s0203a:416_0": "153- 4.",
  "atk-s0203a:416_1": "Evaṃ me sutanti kāyagatāsatisuttaṃ.",
  "atk-s0203a:416_2": "Tattha gehasitāti pañcakāmaguṇanissitā.",
  "atk-s0203a:416_3": "Sarasaṅkappāti dhāvanasaṅkappā.",
  "atk-s0203a:416_4": "Sarantīti hi sarā,",
  "atk-s0203a:416_5": "dhāvantīti attho.",
  "atk-s0203a:416_6": "Ajjhattamevāti gocarajjhattasmiṃyeva.",
  "atk-s0203a:416_7": "Kāyagatāsatinti kāyapariggāhikampi kāyārammaṇampi satiṃ.",
  "atk-s0203a:416_8": "Kāyapariggāhikanti vutte samatho kathito hoti,",
  "atk-s0203a:416_9": "kāyārammaṇanti vutte vipassanā.",
  "atk-s0203a:416_10": "Ubhayena samathavipassanā kathitā honti.",
  "atk-s0203a:417_0": "Puna caparaṃ…pe… evampi,",
  "atk-s0203a:417_1": "bhikkhave,",
  "atk-s0203a:417_2": "bhikkhu kāyagatāsatiṃ bhāvetīti satipaṭṭhāne cuddasavidhena kāyānupassanā kathitā.",
  "atk-s0203a:418_0": "156.",
  "atk-s0203a:418_1": "Antogadhāvāssāti tassa bhikkhuno bhāvanāya abbhantaragatāva honti.",
  "atk-s0203a:418_2": "Vijjābhāgiyāti ettha sampayogavasena vijjaṃ bhajantīti vijjābhāgiyā.",
  "atk-s0203a:418_3": "Vijjābhāge vijjākoṭṭhāse vattantītipi vijjābhāgiyā.",
  "atk-s0203a:418_4": "Tattha vipassanāñāṇaṃ,",
  "atk-s0203a:418_5": "manomayiddhi,",
  "atk-s0203a:418_6": "cha abhiññāti aṭṭha vijjā.",
  "atk-s0203a:418_7": "Purimena atthena tāhi sampayuttadhammāpi vijjābhāgiyā.",
  "atk-s0203a:418_8": "Pacchimena atthena tāsu yā kāci ekā vijjā vijjā,",
  "atk-s0203a:418_9": "sesā vijjābhāgiyāti evaṃ vijjāpi vijjāya sampayuttā dhammāpi vijjābhāgiyāteva veditabbā.",
  "atk-s0203a:418_10": "Cetasā phuṭoti ettha duvidhaṃ pharaṇaṃ āpopharaṇañca,",
  "atk-s0203a:418_11": "dibbacakkhupharaṇañca,",
  "atk-s0203a:418_12": "tattha āpokasiṇaṃ samāpajjitvā āpena pharaṇaṃ āpopharaṇaṃ nāma.",
  "atk-s0203a:418_13": "Evaṃ phuṭepi mahāsamudde sabbā samuddaṅgamā kunnadiyo antogadhāva honti,",
  "atk-s0203a:418_14": "ālokaṃ pana vaḍḍhetvā dibbacakkhunā sakalasamuddassa dassanaṃ dibbacakkhupharaṇaṃ nāma.",
  "atk-s0203a:418_15": "Evaṃ pharaṇepi mahāsamudde sabbā samuddaṅgamā kunnadiyo antogadhāva honti.",
  "atk-s0203a:419_0": "Otāranti vivaraṃ chiddaṃ.",
  "atk-s0203a:419_1": "Ārammaṇanti kilesuppattipaccayaṃ.",
  "atk-s0203a:419_2": "Labhetha otāranti labheyya pavesanaṃ,",
  "atk-s0203a:419_3": "vinivijjhitvā yāva pariyosānā gaccheyyāti attho.",
  "atk-s0203a:419_4": "Nikkhepananti nikkhipanaṭṭhānaṃ.",
  "atk-s0203a:420_0": "157.",
  "atk-s0203a:420_1": "Evaṃ abhāvitakāyagatāsatiṃ puggalaṃ allamattikapuñjādīhi upametvā idāni bhāvitakāyagatāsatiṃ sāraphalakādīhi upametuṃ seyyathāpītiādimāha.",
  "atk-s0203a:420_2": "Tattha aggaḷaphalakanti kavāṭaṃ.",
  "atk-s0203a:421_0": "158.",
  "atk-s0203a:421_1": "Kākapeyyoti mukhavaṭṭiyaṃ nisīditvā kākena gīvaṃ anāmetvāva pātabbo.",
  "atk-s0203a:421_2": "Abhiññāsacchikaraṇīyassāti abhiññāya sacchikātabbassa.",
  "atk-s0203a:421_3": "Sakkhibhabbataṃ pāpuṇātīti paccakkhabhāvaṃ pāpuṇāti.",
  "atk-s0203a:421_4": "Sati sati āyataneti satisati kāraṇe.",
  "atk-s0203a:421_5": "Kiṃ panettha kāraṇanti?",
  "atk-s0203a:421_6": "Abhiññāva kāraṇaṃ.",
  "atk-s0203a:421_7": "Āḷibandhāti mariyādabaddhā.",
  "atk-s0203a:422_0": "Yānīkatāyāti yuttayānaṃ viya katāya.",
  "atk-s0203a:422_1": "Vatthukatāyāti patiṭṭhākatāya.",
  "atk-s0203a:422_2": "Anuṭṭhitāyāti anuppavattitāya.",
  "atk-s0203a:422_3": "Paricitāyāti paricayakatāya.",
  "atk-s0203a:422_4": "Susamāraddhāyāti suṭṭhu samāraddhāya susampaggahitāya.",
  "atk-s0203a:422_5": "Sesaṃ sabbattha uttānamevāti.",
  "atk-s0203a:423_0": "Papañcasūdaniyā majjhimanikāyaṭṭhakathāya",
  "atk-s0203a:424_0": "Kāyagatāsatisuttavaṇṇanā niṭṭhitā.",
  "atk-s0203a:425_0": "10. Saṅkhārupapattisuttavaṇṇanā",
  "atk-s0203a:426_0": "160.",
  "atk-s0203a:426_1": "Evaṃ me sutanti saṅkhārupapattisuttaṃ.",
  "atk-s0203a:426_2": "Tattha saṅkhārupapattinti saṅkhārānaṃyeva upapattiṃ,",
  "atk-s0203a:426_3": "na sattassa,",
  "atk-s0203a:426_4": "na posassa,",
  "atk-s0203a:426_5": "puññābhisaṅkhārena vā bhavūpagakkhandhānaṃ upapattiṃ.",
  "atk-s0203a:427_0": "161.",
  "atk-s0203a:427_1": "Saddhāya samannāgatoti saddhādayo pañca dhammā lokikā vaṭṭanti.",
  "atk-s0203a:427_2": "Dahatīti ṭhapeti.",
  "atk-s0203a:427_3": "Adhiṭṭhātīti patiṭṭhāpeti.",
  "atk-s0203a:427_4": "Saṅkhārā ca vihārā cāti saha patthanāya saddhādayova pañca dhammā.",
  "atk-s0203a:427_5": "Tatrupapattiyāti tasmiṃ ṭhāne nibbattanatthāya.",
  "atk-s0203a:427_6": "Ayaṃ maggo ayaṃ paṭipadāti saha patthanāya pañca dhammāva.",
  "atk-s0203a:427_7": "Yassa hi pañca dhammā atthi,",
  "atk-s0203a:427_8": "na patthanā,",
  "atk-s0203a:427_9": "tassa gati anibaddhā.",
  "atk-s0203a:427_10": "Yassa patthanā atthi,",
  "atk-s0203a:427_11": "na pañca dhammā,",
  "atk-s0203a:427_12": "tassapi anibaddhā.",
  "atk-s0203a:427_13": "Yesaṃ ubhayaṃ atthi,",
  "atk-s0203a:427_14": "tesaṃ gati nibaddhā.",
  "atk-s0203a:427_15": "Yathā hi ākāse khittadaṇḍo aggena vā majjhena vā mūlena vā nipatissatīti niyamo natthi,",
  "atk-s0203a:427_16": "evaṃ sattānaṃ paṭisandhiggahaṇaṃ aniyataṃ.",
  "atk-s0203a:427_17": "Tasmā kusalaṃ kammaṃ katvā ekasmiṃ ṭhāne patthanaṃ kātuṃ vaṭṭati.",
  "atk-s0203a:428_0": "165.",
  "atk-s0203a:428_1": "Āmaṇḍanti āmalakaṃ.",
  "atk-s0203a:428_2": "Yathā taṃ parisuddhacakkhussa purisassa sabbasova pākaṭaṃ hoti,",
  "atk-s0203a:428_3": "evaṃ tassa brahmuno saddhiṃ tattha nibbattasattehi sahassī lokadhātu.",
  "atk-s0203a:428_4": "Esa nayo sabbattha.",
  "atk-s0203a:429_0": "167.",
  "atk-s0203a:429_1": "Subhoti sundaro.",
  "atk-s0203a:429_2": "Jātimāti ākarasampanno.",
  "atk-s0203a:429_3": "Suparikammakatoti dhovanādīhi suṭṭhukataparikammo.",
  "atk-s0203a:429_4": "Paṇḍukambale nikkhittoti rattakambale ṭhapito.",
  "atk-s0203a:430_0": "168.",
  "atk-s0203a:430_1": "Satasahassoti lokadhātusatasahassamhi ālokapharaṇabrahmā.",
  "atk-s0203a:430_2": "Nikkhanti nikkhena kataṃ piḷandhanaṃ,",
  "atk-s0203a:430_3": "nikkhaṃ nāma pañcasuvaṇṇaṃ,",
  "atk-s0203a:430_4": "ūnakanikkhena kataṃ pasādhanañhi ghaṭṭanamajjanakkhamaṃ na hoti,",
  "atk-s0203a:430_5": "atirekena kataṃ ghaṭṭanamajjanaṃ khamati,",
  "atk-s0203a:430_6": "vaṇṇavantaṃ pana na hoti,",
  "atk-s0203a:430_7": "pharusadhātukaṃ khāyati.",
  "atk-s0203a:430_8": "Nikkhena kataṃ ghaṭṭanamajjanañceva khamati,",
  "atk-s0203a:430_9": "vaṇṇavantañca hoti.",
  "atk-s0203a:430_10": "Jambonadanti jambunadiyaṃ nibbattaṃ.",
  "atk-s0203a:430_11": "Mahājamburukkhassa hi ekekā sākhā paṇṇāsa paṇṇāsa yojanāni vaḍḍhitā,",
  "atk-s0203a:430_12": "tāsu mahantā nadiyo sandanti,",
  "atk-s0203a:430_13": "tāsaṃ nadīnaṃ ubhayatīresu jambupakkānaṃ patitaṭṭhāne suvaṇṇaṅkurā uṭṭhahanti,",
  "atk-s0203a:430_14": "te nadījalena vuyhamānā anupubbena mahāsamuddaṃ pavisanti.",
  "atk-s0203a:430_15": "Taṃ sandhāya jambonadanti vuttaṃ.",
  "atk-s0203a:430_16": "Dakkhakammāraputtaukkāmukhasukusalasampahaṭṭhanti dakkhena sukusalena kammāraputtena ukkāmukhe pacitvā sampahaṭṭhaṃ.",
  "atk-s0203a:430_17": "Ukkāmukheti uddhane.",
  "atk-s0203a:430_18": "Sampahaṭṭhanti dhotaghaṭṭitamajjitaṃ.",
  "atk-s0203a:430_19": "Vatthopame ca dhātuvibhaṅge ca piṇḍasodhanaṃ vuttaṃ.",
  "atk-s0203a:430_20": "Imasmiṃ sutte katabhaṇḍasodhanaṃ vuttaṃ.",
  "atk-s0203a:431_0": "Yaṃ pana sabbavāresu pharitvā adhimuccitvāti vuttaṃ,",
  "atk-s0203a:431_1": "tattha pañcavidhaṃ pharaṇaṃ cetopharaṇaṃ kasiṇapharaṇaṃ dibbacakkhupharaṇaṃ ālokapharaṇaṃ sarīrapharaṇanti.",
  "atk-s0203a:431_2": "Tattha cetopharaṇaṃ nāma lokadhātusahasse sattānaṃ cittajānanaṃ.",
  "atk-s0203a:431_3": "Kasiṇapharaṇaṃ nāma lokadhātusahasse kasiṇapattharaṇaṃ.",
  "atk-s0203a:431_4": "Dibbacakkhupharaṇaṃ nāma ālokaṃ vaḍḍhetvā dibbena cakkhunā sahassalokadhātudassanaṃ.",
  "atk-s0203a:431_5": "Ālokapharaṇampi etadeva.",
  "atk-s0203a:431_6": "Sarīrapharaṇaṃ nāma lokadhātusahasse sarīrapabhāya pattharaṇaṃ.",
  "atk-s0203a:431_7": "Sabbattha imāni pañca pharaṇāni avināsentena kathetabbanti.",
  "atk-s0203a:432_0": "Tipiṭakacūḷābhayatthero panāha –",
  "atk-s0203a:432_1": "“maṇiopamme kasiṇapharaṇaṃ viya nikkhopamme sarīrapharaṇaṃ viya dissatī”ti.",
  "atk-s0203a:432_2": "Tassa vādaṃ viya aṭṭhakathā nāma natthīti paṭikkhitvā sarīrapharaṇaṃ na sabbakālikaṃ,",
  "atk-s0203a:432_3": "cattārimāni pharaṇāni avināsetvāva kathetabbanti vuttaṃ.",
  "atk-s0203a:432_4": "Adhimuccatīti padaṃ pharaṇapadasseva vevacanaṃ,",
  "atk-s0203a:432_5": "atha vā pharatīti pattharati.",
  "atk-s0203a:432_6": "Adhimuccatīti jānāti.",
  "atk-s0203a:433_0": "169.",
  "atk-s0203a:433_1": "Ābhātiādīsu ābhādayo nāma pāṭiyekkā devā natthi,",
  "atk-s0203a:433_2": "tayo parittābhādayo devā ābhā nāma,",
  "atk-s0203a:433_3": "parittāsubhādayo ca.",
  "atk-s0203a:433_4": "Subhakiṇhādayo ca subhā nāma.",
  "atk-s0203a:433_5": "Vehapphalādivārā pākaṭāyeva.",
  "atk-s0203a:434_0": "Ime tāva pañca dhamme bhāvetvā kāmāvacaresu nibbattatu.",
  "atk-s0203a:434_1": "Brahmaloke nibbattaṃ pana āsavakkhayañca kathaṃ pāpuṇātīti?",
  "atk-s0203a:434_2": "Ime pañca dhammā sīlaṃ,",
  "atk-s0203a:434_3": "so imasmiṃ sīle patiṭṭhāya kasiṇaparikammaṃ katvā tā tā samāpattiyo bhāvetvā rūpībrahmaloke nibbattati,",
  "atk-s0203a:434_4": "arūpajjhānāni nibbattetvā arūpībrahmaloke,",
  "atk-s0203a:434_5": "samāpattipadaṭṭhānaṃ vipassanaṃ vaḍḍhetvā anāgāmiphalaṃ sacchikatvā pañcasu suddhāvāsesu nibbattati.",
  "atk-s0203a:434_6": "Uparimaggaṃ bhāvetvā āsavakkhayaṃ pāpuṇātīti.",
  "atk-s0203a:435_0": "Papañcasūdaniyā majjhimanikāyaṭṭhakathāya",
  "atk-s0203a:436_0": "Saṅkhārupapattisuttavaṇṇanā niṭṭhitā.",
  "atk-s0203a:437_0": "Dutiyavaggavaṇṇanā niṭṭhitā.",
  "atk-s0203a:440_0": "3. Suññatavaggo",
  "atk-s0203a:441_0": "1. Cūḷasuññatasuttavaṇṇanā",
  "atk-s0203a:442_0": "176.",
  "atk-s0203a:442_1": "Evaṃ me sutanti cūḷasuññatasuttaṃ.",
  "atk-s0203a:442_2": "Tattha ekamidanti thero kira bhagavato vattaṃ katvā attano divāṭṭhānaṃ gantvā kālaparicchedaṃ katvā nibbānārammaṇaṃ",
  "atk-s0203a:442_3": "suññatāphalasamāpattiṃ appetvā nisinno yathāparicchedena vuṭṭhāsi.",
  "atk-s0203a:442_4": "Athassa saṅkhārā suññato upaṭṭhahiṃsu.",
  "atk-s0203a:442_5": "So suññatākathaṃ sotukāmo jāto.",
  "atk-s0203a:442_6": "Athassa etadahosi –",
  "atk-s0203a:442_7": "“na kho pana sakkā dhurena dhuraṃ paharantena viya gantvā ‘suññatākathaṃ me, bhante,",
  "atk-s0203a:442_8": "kathethā’ti bhagavantaṃ vattuṃ,",
  "atk-s0203a:442_9": "handāhaṃ yaṃ me bhagavā nagarakaṃ upanissāya viharanto ekaṃ kathaṃ kathesi,",
  "atk-s0203a:442_10": "taṃ sāremi,",
  "atk-s0203a:442_11": "evaṃ me bhagavā suññatākathaṃ kathessatī”ti dasabalaṃ sārento ekamidantiādimāha.",
  "atk-s0203a:443_0": "Tattha idanti nipātamattameva.",
  "atk-s0203a:443_1": "Kaccimetaṃ,",
  "atk-s0203a:443_2": "bhanteti thero ekapade ṭhatvā saṭṭhipadasahassāni uggahetvā dhāretuṃ samattho,",
  "atk-s0203a:443_3": "kiṃ so “suññatāvihārenā”ti ekaṃ padaṃ dhāretuṃ na sakkhissati,",
  "atk-s0203a:443_4": "sotukāmena pana jānantena viya pucchituṃ na vaṭṭati,",
  "atk-s0203a:443_5": "pākaṭaṃ katvā vitthāriyamānaṃ suññatākathaṃ sotukāmo ajānanto viya evamāha.",
  "atk-s0203a:443_6": "Eko ajānantopi jānanto viya hoti,",
  "atk-s0203a:443_7": "thero evarūpaṃ kohaññaṃ kiṃ karissati,",
  "atk-s0203a:443_8": "attano jānanaṭṭhānepi bhagavato apacitiṃ dassetvā “kaccimeta”ntiādimāha.",
  "atk-s0203a:444_0": "Pubbepīti paṭhamabodhiyaṃ nagarakaṃ upanissāya viharaṇakālepi.",
  "atk-s0203a:444_1": "Etarahipīti idānipi.",
  "atk-s0203a:444_2": "Evaṃ pana vatvā cintesi –",
  "atk-s0203a:444_3": "“ānando suññatākathaṃ sotukāmo,",
  "atk-s0203a:444_4": "eko pana sotuṃ sakkoti,",
  "atk-s0203a:444_5": "na uggahetuṃ,",
  "atk-s0203a:444_6": "eko sotumpi uggahetumpi sakkoti,",
  "atk-s0203a:444_7": "na kathetuṃ,",
  "atk-s0203a:444_8": "ānando pana sotumpi sakkoti uggahetumpi kathetumpi,",
  "atk-s0203a:444_9": "(kathemissa) suññatākatha”nti.",
  "atk-s0203a:444_10": "Iti taṃ kathento seyyathāpītiādimāha.",
  "atk-s0203a:444_11": "Tattha suñño hatthigavāssavaḷavenāti tattha kaṭṭharūpapotthakarūpacittarūpavasena katā hatthiādayo atthi,",
  "atk-s0203a:444_12": "vessavaṇamandhātādīnaṃ ṭhitaṭṭhāne cittakammavasena katampi,",
  "atk-s0203a:444_13": "ratanaparikkhatānaṃ vātapānadvārabandhamañcapīṭhādīnaṃ vasena saṇṭhitampi,",
  "atk-s0203a:444_14": "jiṇṇapaṭisaṅkharaṇatthaṃ ṭhapitampi jātarūparajataṃ atthi,",
  "atk-s0203a:444_15": "kaṭṭharūpādivasena katā dhammasavanapañhapucchanādivasena āgacchantā ca itthipurisāpi atthi,",
  "atk-s0203a:444_16": "tasmā na so tehi suñño.",
  "atk-s0203a:444_17": "Indriyabaddhānaṃ saviññāṇakānaṃ hatthiādīnaṃ,",
  "atk-s0203a:444_18": "icchiticchitakkhaṇe paribhuñjitabbassa jātarūparajatassa,",
  "atk-s0203a:444_19": "nibaddhavāsaṃ vasantānaṃ itthipurisānañca abhāvaṃ sandhāyetaṃ vuttaṃ.",
  "atk-s0203a:445_0": "Bhikkhusaṅghaṃ paṭiccāti bhikkhūsu hi piṇḍāya paviṭṭhesupi vihārabhattaṃ sādiyantehi bhikkhūhi ceva gilānagilānupaṭṭhākauddesacīvarakammapasutādīhi",
  "atk-s0203a:445_1": "ca bhikkhūhi so asuññova hoti,",
  "atk-s0203a:445_2": "iti niccampi bhikkhūnaṃ atthitāya evamāha.",
  "atk-s0203a:445_3": "Ekattanti ekabhāvaṃ,",
  "atk-s0203a:445_4": "ekaṃ asuññataṃ atthīti attho.",
  "atk-s0203a:445_5": "Eko asuññabhāvo atthīti vuttaṃ hoti.",
  "atk-s0203a:445_6": "Amanasikaritvāti citte akatvā anāvajjitvā apaccavekkhitvā.",
  "atk-s0203a:445_7": "Gāmasaññanti gāmoti pavattavasena vā kilesavasena vā uppannaṃ gāmasaññaṃ.",
  "atk-s0203a:445_8": "Manussasaññāyapi eseva nayo.",
  "atk-s0203a:445_9": "Araññasaññaṃ paṭicca manasi karoti ekattanti idaṃ araññaṃ,",
  "atk-s0203a:445_10": "ayaṃ rukkho,",
  "atk-s0203a:445_11": "ayaṃ pabbato,",
  "atk-s0203a:445_12": "ayaṃ nīlobhāso vanasaṇḍoti evaṃ ekaṃ araññaṃyeva paṭicca araññasaññaṃ manasi karoti.",
  "atk-s0203a:445_13": "Pakkhandatīti otarati.",
  "atk-s0203a:445_14": "Adhimuccatīti evanti adhimuccati.",
  "atk-s0203a:445_15": "Ye assu darathāti ye ca pavattadarathā vā kilesadarathā vā gāmasaññaṃ paṭicca bhaveyyuṃ,",
  "atk-s0203a:445_16": "te idha araññasaññāya na santi.",
  "atk-s0203a:445_17": "Dutiyapadepi eseva nayo.",
  "atk-s0203a:445_18": "Atthi cevāyanti ayaṃ pana ekaṃ araññasaññaṃ paṭicca uppajjamānā pavattadarathamattā atthi.",
  "atk-s0203a:446_0": "Yañhi kho tattha na hotīti yaṃ migāramātupāsāde hatthiādayo viya imissā araññasaññāya gāmasaññāmanussasaññāvasena",
  "atk-s0203a:446_1": "uppajjamānaṃ pavattadarathakilesadarathajātaṃ,",
  "atk-s0203a:446_2": "taṃ na hoti.",
  "atk-s0203a:446_3": "Yaṃ pana tattha avasiṭṭhanti yaṃ migāramātupāsāde bhikkhusaṅgho viya tattha araññasaññāya pavattadarathamattaṃ avasiṭṭhaṃ hoti.",
  "atk-s0203a:446_4": "Taṃ santamidaṃ atthīti pajānātīti taṃ vijjamānameva “atthi ida”nti pajānāti,",
  "atk-s0203a:446_5": "suññatāvakkantīti suññatānibbatti.",
  "atk-s0203a:447_0": "177.",
  "atk-s0203a:447_1": "Amanasikaritvā manussasaññanti idha gāmasaññaṃ na gaṇhāti. Kasmā?",
  "atk-s0203a:447_2": "Evaṃ kirassa ahosi –",
  "atk-s0203a:447_3": "“manussasaññāya gāmasaññaṃ nivattetvā,",
  "atk-s0203a:447_4": "araññasaññāya manussasaññaṃ,",
  "atk-s0203a:447_5": "pathavīsaññāya araññasaññaṃ,",
  "atk-s0203a:447_6": "ākāsānañcāyatanasaññāya pathavīsaññaṃ…pe…",
  "atk-s0203a:447_7": "nevasaññānāsaññāyatanasaññāya ākiñcaññāyatanasaññaṃ,",
  "atk-s0203a:447_8": "vipassanāya nevasaññānāsaññāyatanasaññaṃ,",
  "atk-s0203a:447_9": "maggena vipassanaṃ nivattetvā anupubbena accantasuññataṃ nāma dassessāmī”ti.",
  "atk-s0203a:447_10": "Tasmā evaṃ desanaṃ ārabhi.",
  "atk-s0203a:447_11": "Tattha pathavīsaññanti kasmā araññasaññaṃ pahāya pathavīsaññaṃ manasi karoti?",
  "atk-s0203a:447_12": "Araññasaññāya visesānadhigamanato.",
  "atk-s0203a:447_13": "Yathā hi purisassa ramaṇīyaṃ khettaṭṭhānaṃ disvā –",
  "atk-s0203a:447_14": "“idha vuttā sāliādayo suṭṭhu sampajjissanti,",
  "atk-s0203a:447_15": "mahālābhaṃ labhissāmī”ti sattakkhattumpi khettaṭṭhānaṃ olokentassa sāliādayo na sampajjanteva,",
  "atk-s0203a:447_16": "sace pana taṃ ṭhānaṃ vihatakhāṇukakaṇṭakaṃ katvā kasitvā vapati,",
  "atk-s0203a:447_17": "evaṃ sante sampajjanti, evameva –",
  "atk-s0203a:447_18": "“idaṃ araññaṃ,",
  "atk-s0203a:447_19": "ayaṃ rukkho,",
  "atk-s0203a:447_20": "ayaṃ pabbato,",
  "atk-s0203a:447_21": "ayaṃ nīlobhāso vanasaṇḍo”ti sacepi sattakkhattuṃ araññasaññaṃ manasi karoti,",
  "atk-s0203a:447_22": "nevūpacāraṃ na samādhiṃ pāpuṇāti,",
  "atk-s0203a:447_23": "pathavīsaññāya panassa dhuvasevanaṃ kammaṭṭhānaṃ pathavīkasiṇaṃ parikammaṃ katvā jhānāni nibbattetvā",
  "atk-s0203a:447_24": "jhānapadaṭṭhānampi vipassanaṃ vaḍḍhetvā sakkā arahattaṃ pāpuṇituṃ.",
  "atk-s0203a:447_25": "Tasmā araññasaññaṃ pahāya pathavīsaññaṃ manasi karoti.",
  "atk-s0203a:447_26": "Paṭiccāti paṭicca sambhūtaṃ.",
  "atk-s0203a:448_0": "Idāni yasmiṃ pathavīkasiṇe so pathavīsaññī hoti,",
  "atk-s0203a:448_1": "tassa opammadassanatthaṃ seyyathāpītiādimāha.",
  "atk-s0203a:448_2": "Tattha usabhassa etanti āsabhaṃ.",
  "atk-s0203a:448_3": "Aññesaṃ pana gunnaṃ gaṇḍāpi honti pahārāpi.",
  "atk-s0203a:448_4": "Tesañhi cammaṃ pasāriyamānaṃ nibbalikaṃ na hoti,",
  "atk-s0203a:448_5": "usabhassa lakkhaṇasampannatāya te dosā natthi.",
  "atk-s0203a:448_6": "Tasmā tassa cammaṃ gahitaṃ.",
  "atk-s0203a:448_7": "Saṅkusatenāti khilasatena.",
  "atk-s0203a:448_8": "Suvihatanti pasāretvā suṭṭhu vihataṃ.",
  "atk-s0203a:448_9": "Ūnakasatasaṅkuvihatañhi nibbalikaṃ na hoti,",
  "atk-s0203a:448_10": "saṅkusatena vihataṃ bheritalaṃ viya nibbalikaṃ hoti.",
  "atk-s0203a:448_11": "Tasmā evamāha.",
  "atk-s0203a:448_12": "Ukkūlavikkūlanti uccanīcaṃ thalaṭṭhānaṃ ninnaṭṭhānaṃ.",
  "atk-s0203a:448_13": "Nadīvidugganti nadiyo ceva duggamaṭṭhānañca.",
  "atk-s0203a:448_14": "Pathavīsaññaṃ paṭicca manasi karoti ekattanti kasiṇapathaviyaṃyeva paṭicca sambhūtaṃ ekaṃ saññaṃ manasi karoti.",
  "atk-s0203a:448_15": "Darathamattāti ito paṭṭhāya sabbavāresu pavattadarathavasena darathamattā veditabbā.",
  "atk-s0203a:449_0": "182.",
  "atk-s0203a:449_1": "Animittaṃ cetosamādhinti vipassanācittasamādhiṃ.",
  "atk-s0203a:449_2": "So hi niccanimittādivirahito animittoti vuccati.",
  "atk-s0203a:449_3": "Imameva kāyanti vipassanāya vatthuṃ dasseti.",
  "atk-s0203a:449_4": "Tattha imamevāti imaṃ eva catumahābhūtikaṃ.",
  "atk-s0203a:449_5": "Saḷāyatanikanti saḷāyatanapaṭisaṃyuttaṃ.",
  "atk-s0203a:449_6": "Jīvitapaccayāti yāva jīvitindriyānaṃ pavatti,",
  "atk-s0203a:449_7": "tāva jīvitapaccayā pavattadarathamattā atthīti vuttaṃ hoti.",
  "atk-s0203a:450_0": "183.",
  "atk-s0203a:450_1": "Puna animittanti vipassanāya paṭivipassanaṃ dassetuṃ vuttaṃ.",
  "atk-s0203a:450_2": "Kāmāsavaṃ paṭiccāti kāmāsavaṃ paṭicca uppajjanapavattadarathā idha na santi,",
  "atk-s0203a:450_3": "ariyamagge ceva ariyaphale ca natthīti vuttaṃ hoti.",
  "atk-s0203a:450_4": "Imameva kāyanti imaṃ upādisesadarathadassanatthaṃ vuttaṃ.",
  "atk-s0203a:450_5": "Iti manussasaññāya gāmasaññaṃ nivattetvā…pe…",
  "atk-s0203a:450_6": "maggena vipassanaṃ nivattetvā anupubbena accantasuññatā nāma dassitā hoti.",
  "atk-s0203a:451_0": "184.",
  "atk-s0203a:451_1": "Parisuddhanti nirupakkilesaṃ.",
  "atk-s0203a:451_2": "Anuttaranti uttaravirahitaṃ sabbaseṭṭhaṃ.",
  "atk-s0203a:451_3": "Suññatanti suññataphalasamāpattiṃ.",
  "atk-s0203a:451_4": "Tasmāti yasmā atītepi,",
  "atk-s0203a:451_5": "buddhapaccekabuddhabuddhasāvakasaṅkhātā samaṇabrāhmaṇā.",
  "atk-s0203a:451_6": "Anāgatepi,",
  "atk-s0203a:451_7": "etarahipi buddhabuddhasāvakasaṅkhātā samaṇabrāhmaṇā imaṃyeva parisuddhaṃ paramaṃ anuttaraṃ suññataṃ upasampajja vihariṃsu viharissanti viharanti ca, tasmā.",
  "atk-s0203a:451_8": "Sesaṃ sabbattha uttānamevāti.",
  "atk-s0203a:452_0": "Papañcasūdaniyā majjhimanikāyaṭṭhakathāya",
  "atk-s0203a:453_0": "Cūḷasuññatasuttavaṇṇanā niṭṭhitā.",
  "atk-s0203a:454_0": "2. Mahāsuññatasuttavaṇṇanā",
  "atk-s0203a:455_0": "185.",
  "atk-s0203a:455_1": "Evaṃ me sutanti mahāsuññatasuttaṃ.",
  "atk-s0203a:455_2": "Tattha kāḷakhemakassāti chavivaṇṇena so kāḷo,",
  "atk-s0203a:455_3": "khemakoti panassa nāmaṃ.",
  "atk-s0203a:455_4": "Vihāroti tasmiṃyeva nigrodhārāme ekasmiṃ padese pākārena parikkhipitvā dvārakoṭṭhakaṃ māpetvā haṃsavaṭṭakādisenāsanāni",
  "atk-s0203a:455_5": "ceva maṇḍalamāḷabhojanasālādīni ca patiṭṭhapetvā kato vihāro.",
  "atk-s0203a:455_6": "Sambahulāni senāsanānīti mañco pīṭhaṃ bhisibimbohanaṃ taṭṭikā cammakhaṇḍo tiṇasanthāro paṇṇasanthāro palālasanthārotiādīni paññattāni honti,",
  "atk-s0203a:455_7": "mañcena mañcaṃ…pe…",
  "atk-s0203a:455_8": "palālasanthāreneva palālasanthāraṃ āhacca ṭhapitāni,",
  "atk-s0203a:455_9": "gaṇabhikkhūnaṃ vasanaṭṭhānasadisaṃ ahosi.",
  "atk-s0203a:456_0": "Sambahulā nu khoti bhagavato bodhipallaṅkeyeva sabbakilesānaṃ samugghāṭitattā saṃsayo nāma natthi,",
  "atk-s0203a:456_1": "vitakkapubbabhāgā pucchā,",
  "atk-s0203a:456_2": "vitakkapubbabhāge cāyaṃ nukāro nipātamatto.",
  "atk-s0203a:456_3": "Pāṭimatthakaṃ gacchante avinicchito nāma na hoti.",
  "atk-s0203a:456_4": "Ito kira pubbe bhagavatā dasa dvādasa bhikkhū ekaṭṭhāne vasantā na diṭṭhapubbā.",
  "atk-s0203a:457_0": "Athassa etadahosi –",
  "atk-s0203a:457_1": "gaṇavāso nāmāyaṃ vaṭṭe āciṇṇasamāciṇṇo nadīotiṇṇaudakasadiso,",
  "atk-s0203a:457_2": "nirayatiracchānayonipettivisayāsurakāyesupi,",
  "atk-s0203a:457_3": "manussaloka-",
  "atk-s0203a:457_4": "devalokabrahmalokesupi gaṇavāsova āciṇṇo.",
  "atk-s0203a:457_5": "Dasayojanasahasso hi nirayo tipucuṇṇabharitā nāḷi viya sattehi nirantaro,",
  "atk-s0203a:457_6": "pañcavidhabandhanakammakāraṇakaraṇaṭṭhāne sattānaṃ pamāṇaṃ vā paricchedo vā natthi,",
  "atk-s0203a:457_7": "tathā vāsīhi tacchanādiṭhānesu,",
  "atk-s0203a:457_8": "iti gaṇabhūtāva paccanti.",
  "atk-s0203a:457_9": "Tiracchānayoniyaṃ ekasmiṃ vammike upasikānaṃ pamāṇaṃ vā paricchedo vā natthi,",
  "atk-s0203a:457_10": "tathā ekekabilādīsupi kipillikādīnaṃ.",
  "atk-s0203a:457_11": "Tiracchānayoniyampi gaṇavāsova.",
  "atk-s0203a:457_12": "Petanagarāni ca gāvutikāni aḍḍhayojanikānipi petabharitāni honti.",
  "atk-s0203a:457_13": "Evaṃ pettivisayepi gaṇavāsova.",
  "atk-s0203a:457_14": "Asurabhavanaṃ dasayojanasahassaṃ kaṇṇe pakkhittasūciyā kaṇṇabilaṃ viya hoti.",
  "atk-s0203a:457_15": "Iti asurakāyepi gaṇavāsova.",
  "atk-s0203a:457_16": "Manussaloke sāvatthiyaṃ sattapaṇṇāsa kulasatasahassāni,",
  "atk-s0203a:457_17": "rājagahe anto ca bahi ca aṭṭhārasa manussakoṭiyo vasiṃsu.",
  "atk-s0203a:457_18": "Evaṃ aññesupi ṭhānesūti manussalokepi gaṇavāsova.",
  "atk-s0203a:457_19": "Bhummadevatā ādiṃ katvā devalokabrahmalokesupi gaṇavāsova.",
  "atk-s0203a:457_20": "Ekekassa hi devaputtassa aḍḍhatiyā nāṭakakoṭiyo honti,",
  "atk-s0203a:457_21": "navapi koṭiyo honti,",
  "atk-s0203a:457_22": "ekaṭṭhāne dasasahassāpi brahmāno vasanti.",
  "atk-s0203a:458_0": "Tato cintesi –",
  "atk-s0203a:458_1": "“mayā satasahassakappādhikāni cattāri asaṅkhyeyyāni gaṇavāsaviddhaṃsanatthaṃ dasa pāramiyo pūritā,",
  "atk-s0203a:458_2": "ime ca bhikkhū ito paṭṭhāyeva gaṇaṃ bandhitvā gaṇābhiratā jātā ananucchavikaṃ karontī”ti.",
  "atk-s0203a:458_3": "So dhammasaṃvegaṃ uppādetvā puna cintesi –",
  "atk-s0203a:458_4": "“sace ‘ekaṭṭhāne dvīhi bhikkhūhi na vasitabba’nti sakkā bhaveyya sikkhāpadaṃ paññapetuṃ,",
  "atk-s0203a:458_5": "sikkhāpadaṃ paññāpeyyaṃ,",
  "atk-s0203a:458_6": "na kho panetaṃ sakkā.",
  "atk-s0203a:458_7": "Handāhaṃ mahāsuññatāpaṭipattiṃ nāma suttantaṃ desemi,",
  "atk-s0203a:458_8": "yaṃ sikkhākāmānaṃ kulaputtānaṃ sikkhāpadapaññatti viya nagaradvāre nikkhittasabbakāyikaādāso viya ca bhavissati.",
  "atk-s0203a:458_9": "Tato yathā nāmekasmiṃ ādāse khattiyādayo attano vajjaṃ disvā taṃ pahāya anavajjā honti,",
  "atk-s0203a:458_10": "evamevaṃ mayi parinibbutepi pañcavassasahassāni imaṃ suttaṃ āvajjitvā gaṇaṃ vinodetvā ekībhāvābhiratā kulaputtā vaṭṭadukkhassa antaṃ karissantī”ti.",
  "atk-s0203a:458_11": "Bhagavato ca manorathaṃ pūrentā viya imaṃ suttaṃ āvajjitvā gaṇaṃ vinodetvā vaṭṭadukkhaṃ khepetvā parinibbutā kulaputtā gaṇanapathaṃ vītivattā.",
  "atk-s0203a:458_12": "Vālikapiṭṭhivihārepi hi ābhidhammikaabhayatthero nāma vassūpanāyikasamaye sambahulehi bhikkhūhi saddhiṃ",
  "atk-s0203a:458_13": "imaṃ suttaṃ sañjhāyitvā “sammāsambuddho evaṃ kāreti,",
  "atk-s0203a:458_14": "mayaṃ kiṃ karomā”ti āha.",
  "atk-s0203a:458_15": "Te sabbepi antovasse gaṇaṃ vinodetvā ekībhāvābhiratā arahattaṃ pāpuṇiṃsu.",
  "atk-s0203a:458_16": "Gaṇabhedanaṃ nāma idaṃ suttanti.",
  "atk-s0203a:459_0": "186.",
  "atk-s0203a:459_1": "Ghaṭāyāti evaṃnāmakassa sakkassa.",
  "atk-s0203a:459_2": "Vihāreti ayampi vihāro nigrodhārāmasseva ekadese kāḷakhemakassa vihāro viya katoti veditabbo.",
  "atk-s0203a:459_3": "Cīvarakammanti jiṇṇamalinānaṃ aggaḷaṭṭhānuppādanadhovanādīhi kataparibhaṇḍampi,",
  "atk-s0203a:459_4": "cīvaratthāya uppannavatthānaṃ vicāraṇasibbanādīhi akataṃ saṃvidhānampi vaṭṭati,",
  "atk-s0203a:459_5": "idha pana akataṃ saṃvidhānaṃ adhippetaṃ.",
  "atk-s0203a:459_6": "Manussā hi ānandattherassa cīvarasāṭake adaṃsu.",
  "atk-s0203a:459_7": "Tasmā thero sambahule bhikkhū gahetvā tattha cīvarakammaṃ akāsi.",
  "atk-s0203a:459_8": "Tepi bhikkhū pātova sūcipāsakassa paññāyanakālato paṭṭhāya nisinnā apaññāyanakāle uṭṭhahanti.",
  "atk-s0203a:459_9": "Sūcikamme niṭṭhiteyeva senāsanāni saṃvidahissāmāti na saṃvidahiṃsu.",
  "atk-s0203a:459_10": "Cīvarakārasamayo noti thero kira cintesi –",
  "atk-s0203a:459_11": "“addhā etehi bhikkhūhi na paṭisāmitāni senāsanāni,",
  "atk-s0203a:459_12": "bhagavatā ca diṭṭhāni bhavissanti.",
  "atk-s0203a:459_13": "Iti anattamano satthā suṭṭhu niggahetukāmo,",
  "atk-s0203a:459_14": "imesaṃ bhikkhūnaṃ upatthambho bhavissāmī”ti;",
  "atk-s0203a:459_15": "tasmā evamāha.",
  "atk-s0203a:459_16": "Ayaṃ panettha adhippāyo – “na, bhante,",
  "atk-s0203a:459_17": "ime bhikkhū kammārāmā eva,",
  "atk-s0203a:459_18": "cīvarakiccavasena pana evaṃ vasantī”ti.",
  "atk-s0203a:460_0": "Na kho, ānandāti, ānanda,",
  "atk-s0203a:460_1": "kammasamayo vā hotu akammasamayo vā,",
  "atk-s0203a:460_2": "cīvarakārasamayo vā hotu acīvarakārasamayo vā,",
  "atk-s0203a:460_3": "atha kho saṅgaṇikārāmo bhikkhu na sobhatiyeva.",
  "atk-s0203a:460_4": "Mā tvaṃ anupatthambhaṭṭhāne upatthambho ahosīti.",
  "atk-s0203a:460_5": "Tattha saṅgaṇikāti sakaparisasamodhānaṃ.",
  "atk-s0203a:460_6": "Gaṇoti nānājanasamodhānaṃ.",
  "atk-s0203a:460_7": "Iti saṅgaṇikārāmo vā hotu gaṇārāmo vā,",
  "atk-s0203a:460_8": "sabbathāpi gaṇabāhullābhirato gaṇabandhanabaddho bhikkhu na sobhati.",
  "atk-s0203a:460_9": "Pacchābhatte pana divāṭṭhānaṃ sammajjitvā sudhotahatthapādo mūlakammaṭṭhānaṃ gahetvā ekārāmatamanuyutto bhikkhu buddhasāsane sobhati.",
  "atk-s0203a:460_10": "Nekkhammasukhanti kāmato nikkhantassa sukhaṃ.",
  "atk-s0203a:460_11": "Pavivekasukhampi kāmapavivekasukhameva.",
  "atk-s0203a:460_12": "Rāgādīnaṃ pana vūpasamatthāya saṃvattatīti upasamasukhaṃ.",
  "atk-s0203a:460_13": "Maggasambodhatthāya saṃvattatīti sambodhisukhaṃ.",
  "atk-s0203a:460_14": "Nikāmalābhīti kāmalābhī icchitalābhī.",
  "atk-s0203a:460_15": "Akicchalābhīti adukkhalābhī.",
  "atk-s0203a:460_16": "Akasiralābhīti vipulalābhī.",
  "atk-s0203a:461_0": "Sāmāyikanti appitappitasamaye kilesehi vimuttaṃ.",
  "atk-s0203a:461_1": "Kantanti manāpaṃ.",
  "atk-s0203a:461_2": "Cetovimuttinti rūpārūpāvacaracittavimuttiṃ.",
  "atk-s0203a:461_3": "Vuttañhetaṃ –",
  "atk-s0203a:461_4": "“cattāri ca jhānāni catasso ca arūpasamāpattiyo,",
  "atk-s0203a:461_5": "ayaṃ sāmāyiko vimokkho”ti.",
  "atk-s0203a:461_6": "Asāmāyikanti na samayavasena kilesehi vimuttaṃ,",
  "atk-s0203a:461_7": "atha kho accantavimuttaṃ lokuttaraṃ vuttaṃ.",
  "atk-s0203a:461_8": "Vuttañhetaṃ –",
  "atk-s0203a:461_9": "“cattāro ca ariyamaggā cattāri ca sāmaññaphalāni,",
  "atk-s0203a:461_10": "ayaṃ asāmāyiko vimokkho”ti.",
  "atk-s0203a:461_11": "Akuppanti kilesehi akopetabbaṃ.",
  "atk-s0203a:462_0": "Ettāvatā kiṃ kathitaṃ hoti?",
  "atk-s0203a:462_1": "Saṅgaṇikārāmo bhikkhu gaṇabandhanabaddho neva lokiyaguṇaṃ,",
  "atk-s0203a:462_2": "na ca lokuttaraguṇaṃ nibbattetuṃ sakkoti,",
  "atk-s0203a:462_3": "gaṇaṃ vinodetvā pana ekābhirato sakkoti.",
  "atk-s0203a:462_4": "Tathā hi vipassī bodhisatto caturāsītiyā pabbajitasahassehi parivuto satta vassāni vicaranto sabbaññuguṇaṃ nibbattetuṃ nāsakkhi,",
  "atk-s0203a:462_5": "gaṇaṃ vinodetvā sattadivase ekībhāvābhirato bodhimaṇḍaṃ āruyha sabbaññuguṇaṃ nibbattesi.",
  "atk-s0203a:462_6": "Amhākaṃ bodhisatto pañcavaggiyehi saddhiṃ chabbassāni vicaranto sabbaññuguṇaṃ nibbattetuṃ nāsakkhi,",
  "atk-s0203a:462_7": "tesu pakkantesu ekībhāvābhirato bodhimaṇḍaṃ āruyha sabbaññuguṇaṃ nibbattesi.",
  "atk-s0203a:463_0": "Evaṃ saṅgaṇikārāmassa guṇādhigamābhāvaṃ dassetvā idāni dosuppattiṃ dassento nāhaṃ ānandātiādimāha.",
  "atk-s0203a:463_1": "Tattha rūpanti sarīraṃ.",
  "atk-s0203a:463_2": "Yattha rattassāti yasmiṃ rūpe rāgavasena rattassa.",
  "atk-s0203a:463_3": "Na uppajjeyyunti yasmiṃ rūpe rattassa na uppajjeyyuṃ,",
  "atk-s0203a:463_4": "taṃ rūpaṃ na samanupassāmi,",
  "atk-s0203a:463_5": "atha kho sāriputtamoggallānānaṃ dasabalasāvakattupagamanasaṅkhātena aññathābhāvena sañcayassa viya,",
  "atk-s0203a:463_6": "upāligahapatino aññathābhāvena nāṭaputtassa viya,",
  "atk-s0203a:463_7": "piyajātikasutte seṭṭhiādīnaṃ viya ca uppajjantiyeva.",
  "atk-s0203a:464_0": "187.",
  "atk-s0203a:464_1": "Ayaṃ kho panānandāti ko anusandhi?",
  "atk-s0203a:464_2": "Sace hi koci dubbuddhī navapabbajito vadeyya –",
  "atk-s0203a:464_3": "“sammāsambuddho khettaṃ paviṭṭhā gāviyo viya amheyeva gaṇato nīharati,",
  "atk-s0203a:464_4": "ekībhāve niyojeti,",
  "atk-s0203a:464_5": "sayaṃ pana rājarājamahāmattādīhi parivuto viharatī”ti,",
  "atk-s0203a:464_6": "tassa vacanokāsupacchedanatthaṃ –",
  "atk-s0203a:464_7": "“cakkavāḷapariyantāya parisāya majjhe nisinnopi tathāgato ekakovā”ti dassetuṃ imaṃ desanaṃ ārabhi.",
  "atk-s0203a:464_8": "Tattha sabbanimittānanti rūpādīnaṃ saṅkhanimittānaṃ.",
  "atk-s0203a:464_9": "Ajjhattanti visayajjhattaṃ.",
  "atk-s0203a:464_10": "Suññatanti suññataphalasamāpattiṃ.",
  "atk-s0203a:464_11": "Tatra ceti upayogatthe bhummaṃ,",
  "atk-s0203a:464_12": "taṃ ceti vuttaṃ hoti.",
  "atk-s0203a:464_13": "Puna tatrāti tasmiṃ parisamajjhe ṭhito.",
  "atk-s0203a:464_14": "Vivekaninnenāti nibbānaninnena.",
  "atk-s0203a:464_15": "Byantībhūtenāti āsavaṭṭhānīyadhammehi vigatantena nissaṭena visaṃyuttena.",
  "atk-s0203a:464_16": "Uyyojanikapaṭisaṃyuttanti gacchatha tumheti evaṃ uyyojanikena vacanena paṭisaṃyuttaṃ.",
  "atk-s0203a:465_0": "Kāya pana velāya bhagavā evaṃ katheti?",
  "atk-s0203a:465_1": "Pacchābhattakiccavelāya,",
  "atk-s0203a:465_2": "vā purimayāmakiccavelāya vā.",
  "atk-s0203a:465_3": "Bhagavā hi pacchābhatte gandhakuṭiyaṃ sīhaseyyaṃ kappetvā vuṭṭhāya phalasamāpattiṃ appetvā nisīdati.",
  "atk-s0203a:465_4": "Tasmiṃ samaye dhammassavanatthāya parisā sannipatanti.",
  "atk-s0203a:465_5": "Atha bhagavā kālaṃ viditvā gandhakuṭito nikkhamitvā buddhāsanavaragato dhammaṃ desetvā bhesajjatelapākaṃ",
  "atk-s0203a:465_6": "gaṇhanto viya kālaṃ anatikkamitvā vivekaninnena cittena parisaṃ uyyojeti.",
  "atk-s0203a:465_7": "Purimayāmepi “abhikkantā kho vāseṭṭhā ratti,",
  "atk-s0203a:465_8": "yassa dāni kālaṃ maññathā”ti evaṃ uyyojeti.",
  "atk-s0203a:465_9": "Buddhānañhi bodhipattito paṭṭhāya dve pañcaviññāṇānipi nibbānaninnāneva.",
  "atk-s0203a:465_10": "Tasmātihānandāti yasmā suññatāvihāro santo paṇīto, tasmā.",
  "atk-s0203a:466_0": "188.",
  "atk-s0203a:466_1": "Ajjhattamevāti gocarajjhattameva.",
  "atk-s0203a:466_2": "Ajjhattaṃ suññatanti idha niyakajjhattaṃ,",
  "atk-s0203a:466_3": "attano pañcasu khandhesu nissitanti attho.",
  "atk-s0203a:466_4": "Sampajāno hotīti kammaṭṭhānassa asampajjanabhāvajānanena sampajāno.",
  "atk-s0203a:466_5": "Bahiddhāti parassa pañcasu khandhesu.",
  "atk-s0203a:466_6": "Ajjhattabahiddhāti kālena ajjhattaṃ kālena bahiddhā.",
  "atk-s0203a:466_7": "Āneñjanti ubhatobhāgavimutto bhavissāmāti āneñjaṃ arūpasamāpattiṃ manasi karoti.",
  "atk-s0203a:467_0": "Tasmiṃyeva purimasminti pādakajjhānaṃ sandhāya vuttaṃ.",
  "atk-s0203a:467_1": "Apaguṇapādakajjhānato vuṭṭhitassa hi ajjhattaṃ suññataṃ manasikaroto tattha cittaṃ na pakkhandati.",
  "atk-s0203a:467_2": "Tato “parassa santāne nu kho katha”nti bahiddhā manasi karoti,",
  "atk-s0203a:467_3": "tatthapi na pakkhandati. Tato –",
  "atk-s0203a:467_4": "“kālena attano santāne,",
  "atk-s0203a:467_5": "kālena parassa santāne nu kho katha”nti ajjhattabahiddhā manasi karoti,",
  "atk-s0203a:467_6": "tatthapi na pakkhandati.",
  "atk-s0203a:467_7": "Tato ubhatobhāgavimutto hotukāmo “arūpasamāpattiyaṃ nu kho katha”nti āneñjaṃ manasi karoti,",
  "atk-s0203a:467_8": "tatthapi na pakkhandati. Idāni –",
  "atk-s0203a:467_9": "“na me cittaṃ pakkhandatīti vissaṭṭhavīriyena upaṭṭhākādīnaṃ pacchato na caritabbaṃ,",
  "atk-s0203a:467_10": "pādakajjhānameva pana sādhukaṃ punappunaṃ manasikātabbaṃ.",
  "atk-s0203a:467_11": "Evamassa rukkhe chindato pharasumhi avahante puna nisitaṃ kāretvā chindantassa chijjesu pharasu viya",
  "atk-s0203a:467_12": "kammaṭṭhāne manasikāro vahatī”ti dassetuṃ tasmiṃyevātiādimāha.",
  "atk-s0203a:467_13": "Idānissa evaṃ paṭipannassa yaṃ yaṃ manasi karoti,",
  "atk-s0203a:467_14": "tattha tattha manasikāro sampajjatīti dassento pakkhandatīti āha.",
  "atk-s0203a:468_0": "189.",
  "atk-s0203a:468_1": "Iminā vihārenāti iminā samathavipassanāvihārena.",
  "atk-s0203a:468_2": "Itiha tattha sampajānoti iti caṅkamantopi tasmiṃ kammaṭṭhāne sampajjamāne “sampajjati me kammaṭṭhāna”nti jānanena sampajāno hoti.",
  "atk-s0203a:468_3": "Sayatīti nipajjati.",
  "atk-s0203a:468_4": "Ettha kañci kālaṃ caṅkamitvā –",
  "atk-s0203a:468_5": "“idāni ettakaṃ kālaṃ caṅkamituṃ sakkhissāmī”ti ñatvā iriyāpathaṃ ahāpetvā ṭhātabbaṃ.",
  "atk-s0203a:468_6": "Esa nayo sabbavāresu.",
  "atk-s0203a:468_7": "Na kathessāmīti,",
  "atk-s0203a:468_8": "itiha tatthāti evaṃ na kathessāmīti jānanena tattha sampajānakārī hoti.",
  "atk-s0203a:469_0": "Puna dutiyavāre evarūpiṃ kathaṃ kathessāmīti jānanena sampajānakārī hoti,",
  "atk-s0203a:469_1": "imassa bhikkhuno samathavipassanā taruṇāva,",
  "atk-s0203a:469_2": "tāsaṃ anurakkhaṇatthaṃ –",
  "atk-s0203a:470_0": "“Āvāso gocaro bhassaṃ, puggalo atha bhojanaṃ;",
  "atk-s0203a:471_0": "Utu iriyāpatho ceva, sappāyo sevitabbako”ti.",
  "atk-s0203a:472_0": "Satta sappāyāni icchitabbāni.",
  "atk-s0203a:472_1": "Tesaṃ dassanatthamidaṃ vuttaṃ.",
  "atk-s0203a:472_2": "Vitakkavāresu avitakkanassa ca vitakkanassa ca jānanena sampajānatā veditabbā.",
  "atk-s0203a:473_0": "190.",
  "atk-s0203a:473_1": "Iti vitakkapahānena dve magge kathetvā idāni tatiyamaggassa vipassanaṃ ācikkhanto pañca kho ime, ānanda,",
  "atk-s0203a:473_2": "kāmaguṇātiādimāha.",
  "atk-s0203a:473_3": "Āyataneti tesuyeva kāmaguṇesu kismiñcideva kilesuppattikāraṇe.",
  "atk-s0203a:473_4": "Samudācāroti samudācaraṇato appahīnakileso.",
  "atk-s0203a:473_5": "Evaṃ santanti evaṃ vijjamānameva.",
  "atk-s0203a:473_6": "Sampajānoti kammaṭṭhānassa asampattijānanena sampajāno.",
  "atk-s0203a:473_7": "Dutiyavāre evaṃ santametanti evaṃ sante etaṃ.",
  "atk-s0203a:473_8": "Sampajānoti kammaṭṭhānasampattijānanena sampajāno.",
  "atk-s0203a:473_9": "Ayañhi “pahīno nu kho me pañcasu kāmaguṇesu chandarāgo no”ti paccavekkhamāno apahīnabhāvaṃ ñatvā vīriyaṃ paggahetvā taṃ anāgāmimaggena samugghāṭeti,",
  "atk-s0203a:473_10": "tato maggānantaraṃ phalaṃ,",
  "atk-s0203a:473_11": "phalato vuṭṭhāya paccavekkhamāno pahīnabhāvaṃ jānāti,",
  "atk-s0203a:473_12": "tassa jānanena “sampajāno hotī”ti vuttaṃ.",
  "atk-s0203a:474_0": "191.",
  "atk-s0203a:474_1": "Idāni arahattamaggassa vipassanaṃ ācikkhanto pañca kho ime, ānanda,",
  "atk-s0203a:474_2": "upādānakkhandhātiādimāha.",
  "atk-s0203a:474_3": "Tattha so pahīyatīti rūpe asmīti māno asmīti chando asmīti anusayo pahīyati.",
  "atk-s0203a:474_4": "Tathā vedanādīsu sampajānatā vuttanāyeneva veditabbā.",
  "atk-s0203a:475_0": "Ime kho te, ānanda,",
  "atk-s0203a:475_1": "dhammāti heṭṭhā kathite samathavipassanāmaggaphaladhamme sandhāyāha.",
  "atk-s0203a:475_2": "Kusalāyatikāti kusalato āgatā.",
  "atk-s0203a:475_3": "Kusalā hi kusalāpi honti kusalāyatikāpi,",
  "atk-s0203a:475_4": "seyyathidaṃ,",
  "atk-s0203a:475_5": "paṭhamajjhānaṃ kusalaṃ,",
  "atk-s0203a:475_6": "dutiyajjhānaṃ kusalañceva kusalāyatikañca…pe…",
  "atk-s0203a:475_7": "ākiñcaññāyatanaṃ kusalaṃ,",
  "atk-s0203a:475_8": "nevasaññānāsaññāyatanaṃ kusalañceva kusalāyatikañca,",
  "atk-s0203a:475_9": "nevasaññānāsaññāyatanaṃ kusalaṃ,",
  "atk-s0203a:475_10": "sotāpattimaggo kusalo ceva kusalāyatiko ca…pe…",
  "atk-s0203a:475_11": "anāgāmimaggo kusalo,",
  "atk-s0203a:475_12": "arahattamaggo kusalo ceva kusalāyatiko ca.",
  "atk-s0203a:475_13": "Tathā paṭhamajjhānaṃ kusalaṃ,",
  "atk-s0203a:475_14": "taṃsampayuttakā dhammā kusalā ceva kusalāyatikā ca…pe…",
  "atk-s0203a:475_15": "arahattamaggo kusalo,",
  "atk-s0203a:475_16": "taṃsampayuttakā dhammā kusalā ceva kusalāyatikā ca.",
  "atk-s0203a:476_0": "Ariyāti nikkilesā visuddhā.",
  "atk-s0203a:476_1": "Lokuttarāti loke uttarā visiṭṭhā.",
  "atk-s0203a:476_2": "Anavakkantā pāpimatāti pāpimantena mārena anokkantā.",
  "atk-s0203a:476_3": "Vipassanāpādakā aṭṭha samāpattiyo appetvā nisinnassa hi bhikkhuno cittaṃ māro na passati,",
  "atk-s0203a:476_4": "“idaṃ nāma ārammaṇaṃ nissāya saṃvattatī”ti jātituṃ na sakkoti.",
  "atk-s0203a:476_5": "Tasmā “anavakkantā”ti vuttaṃ.",
  "atk-s0203a:477_0": "Taṃ kiṃ maññasīti idaṃ kasmā āha?",
  "atk-s0203a:477_1": "Gaṇepi eko ānisaṃso atthi,",
  "atk-s0203a:477_2": "taṃ dassetuṃ idamāha.",
  "atk-s0203a:477_3": "Anubandhitunti anugacchituṃ paricarituṃ.",
  "atk-s0203a:478_0": "Na kho,",
  "atk-s0203a:478_1": "ānandāti ettha kiñcāpi bhagavatā –",
  "atk-s0203a:478_2": "“sutāvudho,",
  "atk-s0203a:478_3": "bhikkhave,",
  "atk-s0203a:478_4": "ariyasāvako akusalaṃ pajahati,",
  "atk-s0203a:478_5": "kusalaṃ bhāveti,",
  "atk-s0203a:478_6": "sāvajjaṃ pajahati,",
  "atk-s0203a:478_7": "anavajjaṃ bhāveti,",
  "atk-s0203a:478_8": "suddhaṃ attānaṃ pariharatī”ti bahussuto pañcāvudhasampanno yodho viya kato.",
  "atk-s0203a:478_9": "Yasmā pana so sutapariyattiṃ uggahetvāpi tadanucchavikaṃ anulomapaṭipadaṃ na paṭipajjati,",
  "atk-s0203a:478_10": "na tassa taṃ āvudhaṃ hoti.",
  "atk-s0203a:478_11": "Yo paṭipajjati,",
  "atk-s0203a:478_12": "tasseva hoti.",
  "atk-s0203a:478_13": "Tasmā etadatthaṃ anubandhituṃ nārahatīti dassento na kho,",
  "atk-s0203a:478_14": "ānandāti āha.",
  "atk-s0203a:479_0": "Idāni yadatthaṃ anubandhitabbo,",
  "atk-s0203a:479_1": "taṃ dassetuṃ yā ca khotiādimāha.",
  "atk-s0203a:479_2": "Iti imasmiṃ sutte tīsu ṭhānesu dasa kathāvatthūni āgatāni.",
  "atk-s0203a:479_3": "“Iti evarūpaṃ kathaṃ kathessāmī”ti sappāyāsappāyavasena āgatāni,",
  "atk-s0203a:479_4": "“yadidaṃ suttaṃ geyya”nti ettha sutapariyattivasena āgatāni,",
  "atk-s0203a:479_5": "imasmiṃ ṭhāne paripūraṇavasena āgatāni.",
  "atk-s0203a:479_6": "Tasmā imasmiṃ sutte dasa kathāvatthūni kathentena imasmiṃ ṭhāne ṭhatvā kathetabbāni.",
  "atk-s0203a:480_0": "Idāni yasmā ekaccassa ekakassa viharatopi attho na sampajjati,",
  "atk-s0203a:480_1": "tasmā taṃ sandhāya ekībhāve ādīnavaṃ dassento evaṃ sante kho,",
  "atk-s0203a:480_2": "ānandātiādimāha.",
  "atk-s0203a:480_3": "Tattha evaṃ santeti evaṃ ekībhāve sante.",
  "atk-s0203a:481_0": "193.",
  "atk-s0203a:481_1": "Satthāti bāhirako titthakarasatthā.",
  "atk-s0203a:481_2": "Anvāvattantīti anuāvattanti upasaṅkamanti.",
  "atk-s0203a:481_3": "Mucchaṃ kāmayatīti mucchanataṇhaṃ pattheti,",
  "atk-s0203a:481_4": "pavattetīti attho.",
  "atk-s0203a:481_5": "Ācariyūpaddavenāti abbhantare uppannena kilesūpaddavena ācariyassupaddavo.",
  "atk-s0203a:481_6": "Sesupaddavesupi eseva nayo.",
  "atk-s0203a:481_7": "Avadhiṃsu nanti mārayiṃsu naṃ.",
  "atk-s0203a:481_8": "Etena hi guṇamaraṇaṃ kathitaṃ.",
  "atk-s0203a:482_0": "Vinipātāyāti suṭṭhu nipatanāya.",
  "atk-s0203a:482_1": "Kasmā pana brahmacārupaddavova –",
  "atk-s0203a:482_2": "“dukkhavipākataro ca kaṭukavipākataro ca vinipātāya ca saṃvattatī”ti vuttoti.",
  "atk-s0203a:482_3": "Bāhirapabbajjā hi appalābhā,",
  "atk-s0203a:482_4": "tattha mahanto nibbattetabbaguṇo natthi,",
  "atk-s0203a:482_5": "aṭṭhasamāpattipañcābhiññāmattakameva hoti.",
  "atk-s0203a:482_6": "Iti yathā gadrabhapiṭṭhito patitassa mahantaṃ dukkhaṃ na hoti,",
  "atk-s0203a:482_7": "sarīrassa paṃsumakkhanamattameva hoti,",
  "atk-s0203a:482_8": "evaṃ bāhirasamaye lokiyaguṇamattatova parihāyati,",
  "atk-s0203a:482_9": "tena purimaṃ upaddavadvayaṃ na evaṃ vuttaṃ.",
  "atk-s0203a:482_10": "Sāsane pana pabbajjā mahālābhā,",
  "atk-s0203a:482_11": "tattha cattāro maggā cattāri phalāni nibbānanti mahantā adhigantabbaguṇā.",
  "atk-s0203a:482_12": "Iti yathā ubhato sujāto khattiyakumāro hatthikkhandhavaragato nagaraṃ anusañcaranto hatthikkhandhato patito mahādukkhaṃ nigacchati,",
  "atk-s0203a:482_13": "evaṃ sāsanato parihāyamāno navahi lokuttaraguṇehi parihāyati.",
  "atk-s0203a:482_14": "Tenāyaṃ brahmacārupaddavo evaṃ vutto.",
  "atk-s0203a:483_0": "196.",
  "atk-s0203a:483_1": "Tasmāti yasmā sesupaddavehi brahmacārupaddavo dukkhavipākataro,",
  "atk-s0203a:483_2": "yasmā vā sapattapaṭipattiṃ vītikkamanto dīgharattaṃ ahitāya dukkhāya saṃvattati,",
  "atk-s0203a:483_3": "mittapaṭipatti hitāya, tasmā.",
  "atk-s0203a:483_4": "Evaṃ uparimenapi heṭṭhimenapi atthena yojetabbaṃ.",
  "atk-s0203a:483_5": "Mittavatāyāti mittapaṭipattiyā.",
  "atk-s0203a:483_6": "Sapattavatāyāti verapaṭipattiyā.",
  "atk-s0203a:484_0": "Vokkamma ca satthusāsanāti dukkaṭadubbhāsitamattampi hi sañcicca vītikkamanto vokkamma vattati nāma.",
  "atk-s0203a:484_1": "Tadeva avītikkamanto na vokkamma vattati nāma.",
  "atk-s0203a:485_0": "Na vo ahaṃ, ānanda,",
  "atk-s0203a:485_1": "tathā parakkamissāmīti ahaṃ tumhesu tathā na paṭipajjissāmi.",
  "atk-s0203a:485_2": "Āmaketi apakke.",
  "atk-s0203a:485_3": "Āmakamatteti āmake nātisukkhe bhājane.",
  "atk-s0203a:485_4": "Kumbhakāro hi āmakaṃ nātisukkhaṃ apakkaṃ ubhohi hatthehi saṇhikaṃ gaṇhāti “mā bhijjatū”ti.",
  "atk-s0203a:485_5": "Iti yathā kumbhakāro tattha paṭipajjati,",
  "atk-s0203a:485_6": "nāhaṃ tumhesu tathā paṭipajjissāmi.",
  "atk-s0203a:485_7": "Niggayha niggayhāti sakiṃ ovaditvā tuṇhī na bhavissāmi,",
  "atk-s0203a:485_8": "niggaṇhitvā niggaṇhitvā punappunaṃ ovadissāmi anusāsissāmi.",
  "atk-s0203a:485_9": "Pavayha pavayhāti dose pavāhetvā pavāhetvā.",
  "atk-s0203a:485_10": "Yathā pakkabhājanesu kumbhakāro bhinnachinnajajjarāni pavāhetvā ekato katvā supakkāneva ākoṭetvā ākoṭetvā gaṇhāti,",
  "atk-s0203a:485_11": "evameva ahampi pavāhetvā pavāhetvā punappunaṃ ovadissāmi anusāsissāmi.",
  "atk-s0203a:485_12": "Yo sāro so ṭhassatīti evaṃ vo mayā ovadiyamānānaṃ yo maggaphalasāro,",
  "atk-s0203a:485_13": "so ṭhassati.",
  "atk-s0203a:485_14": "Apica lokiyaguṇāpi idha sārotveva adhippetā.",
  "atk-s0203a:485_15": "Sesaṃ sabbattha uttānamevāti.",
  "atk-s0203a:486_0": "Papañcasūdaniyā majjhimanikāyaṭṭhakathāya",
  "atk-s0203a:487_0": "Mahāsuññatasuttavaṇṇanā niṭṭhitā.",
  "atk-s0203a:488_0": "3. Acchariyaabbhutasuttavaṇṇanā",
  "atk-s0203a:489_0": "197.",
  "atk-s0203a:489_1": "Evaṃ me sutanti acchariyaabbhutasuttaṃ.",
  "atk-s0203a:489_2": "Tattha yatra hi nāmāti acchariyatthe nipāto.",
  "atk-s0203a:489_3": "Yo nāma tathāgatoti attho.",
  "atk-s0203a:489_4": "Chinnapapañceti ettha papañcā nāma taṇhā māno diṭṭhīti ime tayo kilesā.",
  "atk-s0203a:489_5": "Chinnavaṭumeti ettha vaṭumanti kusalākusalakammavaṭṭaṃ vuccati.",
  "atk-s0203a:489_6": "Pariyādinnavaṭṭeti tasseva vevacanaṃ.",
  "atk-s0203a:489_7": "Sabbadukkhavītivatteti sabbaṃ vipākavaṭṭasaṅkhātaṃ dukkhaṃ vītivatte.",
  "atk-s0203a:489_8": "Anussarissatīti idaṃ yatrāti nipātavasena anāgatavacanaṃ,",
  "atk-s0203a:489_9": "attho panettha atītavasena veditabbo.",
  "atk-s0203a:489_10": "Bhagavā hi te buddhe anussari,",
  "atk-s0203a:489_11": "na idāni anussarissati.",
  "atk-s0203a:489_12": "Evaṃjaccāti vipassīādayo khattiyajaccā,",
  "atk-s0203a:489_13": "kakusandhādayo brāhmaṇajaccāti.",
  "atk-s0203a:489_14": "Evaṃgottāti vipassīādayo koṇḍaññagottā,",
  "atk-s0203a:489_15": "kakusandhādayo kassapagottāti.",
  "atk-s0203a:489_16": "Evaṃsīlāti lokiyalokuttarasīlena evaṃsīlā.",
  "atk-s0203a:489_17": "Evaṃdhammāti ettha samādhipakkhā dhammā adhippetā.",
  "atk-s0203a:489_18": "Lokiyalokuttarena samādhinā evaṃsamādhinoti attho.",
  "atk-s0203a:489_19": "Evaṃpaññāti lokiyalokuttarapaññāya evaṃpaññā.",
  "atk-s0203a:489_20": "Evaṃvihārīti ettha pana heṭṭhā samādhipakkhānaṃ dhammānaṃ gahitattā vihāro gahitova,",
  "atk-s0203a:489_21": "puna kasmā gahitameva gaṇhātīti ce,",
  "atk-s0203a:489_22": "na idaṃ gahitameva.",
  "atk-s0203a:489_23": "Idañhi nirodhasamāpattidīpanatthaṃ,",
  "atk-s0203a:489_24": "tasmā evaṃnirodhasamāpattivihārīti ayamettha attho.",
  "atk-s0203a:490_0": "Evaṃvimuttāti ettha vikkhambhanavimutti tadaṅgavimutti samucchedavimutti paṭippassaddhivimutti nissaraṇavimuttīti pañcavidhā vimuttiyo.",
  "atk-s0203a:490_1": "Tattha aṭṭha samāpattiyo sayaṃ vikkhambhitehi nīvaraṇādīhi vimuttattā vikkhambhanavimuttīti saṅkhaṃ gacchanti.",
  "atk-s0203a:490_2": "Aniccānupassanādikā satta anupassanā sayaṃ tassa tassa paccanīkaṅgavasena paricattāhi niccasaññādīhi vimuttattā tadaṅgavimuttīti saṅkhaṃ gacchanti.",
  "atk-s0203a:490_3": "Cattāro ariyamaggā sayaṃ samucchinnehi kilesehi vimuttattā samucchedavimuttīti saṅkhaṃ gacchanti.",
  "atk-s0203a:490_4": "Cattāri sāmaññaphalāni maggānubhāvena kilesānaṃ paṭippassaddhante uppannattā paṭippassaddhivimuttīti saṅkhaṃ gacchanti.",
  "atk-s0203a:490_5": "Nibbānaṃ sabbakilesehi nissaṭattā apagatattā dūre ṭhitattā nissaraṇavimuttīti saṅkhaṃ gataṃ.",
  "atk-s0203a:490_6": "Iti imāsaṃ pañcannaṃ vimuttīnaṃ vasena evaṃvimuttāti evamettha attho veditabbo.",
  "atk-s0203a:491_0": "199.",
  "atk-s0203a:491_1": "Tasmātihāti yasmā tvaṃ “tathāgatā acchariyā”ti vadasi,",
  "atk-s0203a:491_2": "tasmā taṃ bhiyyoso mattāya paṭibhantu tathāgatassa acchariyā abbhutadhammāti.",
  "atk-s0203a:491_3": "Sato sampajānoti ettha dvesampajaññāni manussaloke devaloke ca.",
  "atk-s0203a:491_4": "Tattha vessantarajātake brāhmaṇassa dve putte datvā punadivase sakkassa deviṃ datvā sakkena pasīditvā dinne aṭṭha vare gaṇhanto –",
  "atk-s0203a:492_0": "“Ito vimuccamānāhaṃ, saggagāmī visesagū;",
  "atk-s0203a:493_0": "Anivattī tato assaṃ, aṭṭhametaṃ varaṃ vare”ti. –",
  "atk-s0203a:494_0": "Evaṃ tusitabhavane me paṭisandhi hotūti varaṃ aggahesi,",
  "atk-s0203a:494_1": "tato paṭṭhāya tusitabhavane uppajjissāmīti jānāti,",
  "atk-s0203a:494_2": "idaṃ manussaloke sampajaññaṃ.",
  "atk-s0203a:494_3": "Vessantarattabhāvato pana cuto puna tusitabhavane nibbattitvā nibbattosmīti aññāsi,",
  "atk-s0203a:494_4": "idaṃ devaloke sampajaññaṃ.",
  "atk-s0203a:495_0": "Kiṃ pana sesadevatā na jānantīti?",
  "atk-s0203a:495_1": "No na jānanti.",
  "atk-s0203a:495_2": "Tā pana uyyānavimānakapparukkhe oloketvā devanāṭakehi tūriyasaddena pabodhitā “mārisa ayaṃ devaloko tumhe idha nibbattā”ti sāritā jānanti.",
  "atk-s0203a:495_3": "Bodhisatto paṭhamajavanavāre na jānāti,",
  "atk-s0203a:495_4": "dutiyajavanato paṭṭhāya jānāti.",
  "atk-s0203a:495_5": "Iccassa aññehi asādhāraṇajānanaṃ hoti.",
  "atk-s0203a:496_0": "Aṭṭhāsīti ettha kiñcāpi aññepi devā tattha ṭhitā ṭhitamhāti jānanti,",
  "atk-s0203a:496_1": "te pana chasu dvāresu balavatā iṭṭhārammaṇena abhibhuyyamānā satiṃ vissajjetvā attano bhuttapītabhāvampi ajānantā āhārūpacchedena kālaṃ karonti.",
  "atk-s0203a:496_2": "Bodhisattassa kiṃ tathārūpaṃ ārammaṇaṃ natthīti?",
  "atk-s0203a:496_3": "No natthi.",
  "atk-s0203a:496_4": "So hi sesadeve dasahi ṭhānehi adhiggaṇhāti,",
  "atk-s0203a:496_5": "ārammaṇena pana attānaṃ maddituṃ na deti,",
  "atk-s0203a:496_6": "taṃ ārammaṇaṃ abhibhavitvā tiṭṭhati.",
  "atk-s0203a:496_7": "Tena vuttaṃ –",
  "atk-s0203a:496_8": "“sato sampajāno, ānanda,",
  "atk-s0203a:496_9": "bodhisatto tusite kāye aṭṭhāsī”ti.",
  "atk-s0203a:497_0": "200.",
  "atk-s0203a:497_1": "Yāvatāyukanti sesattabhāvesu kiṃ yāvatāyukaṃ na tiṭṭhattīti?",
  "atk-s0203a:497_2": "Āma na tiṭṭhati.",
  "atk-s0203a:497_3": "Aññadā hi dīghāyukadevaloke nibbatto tattha pāramiyo na sakkā pūretunti akkhīni nimīletvā adhimuttikālaṃkiriyaṃ nāma katvā manussaloke nibbattati.",
  "atk-s0203a:497_4": "Ayaṃ kālaṅkiriyā aññesaṃ na hoti.",
  "atk-s0203a:497_5": "Tadā pana adinnadānaṃ nāma natthi,",
  "atk-s0203a:497_6": "arakkhitasīlaṃ nāma natthi,",
  "atk-s0203a:497_7": "sabbapāramīnaṃ pūritattā yāvatāyukaṃ aṭṭhāsi.",
  "atk-s0203a:498_0": "Sato sampajāno tusitā kāyā cavitvā mātukucchiṃ okkamatīti evaṃ tāva sabbapāramiyo pūretvā tadā bodhisatto yāvatāyukaṃ aṭṭhāsi.",
  "atk-s0203a:498_1": "Devatānaṃ pana –",
  "atk-s0203a:498_2": "“manussagaṇanāvasena idāni sattahi divasehi cuti bhavissatī”ti pañca pubbanimittāni uppajjanti –",
  "atk-s0203a:498_3": "mālā milāyanti,",
  "atk-s0203a:498_4": "vatthāni kilissanti,",
  "atk-s0203a:498_5": "kacchehi sedā muccanti,",
  "atk-s0203a:498_6": "kāye dubbaṇṇiyaṃ okkamati,",
  "atk-s0203a:498_7": "devo devāsane na saṇṭhāti.",
  "atk-s0203a:499_0": "Tattha mālāti paṭisandhiggahaṇadivase piḷandhanamālā.",
  "atk-s0203a:499_1": "Tā kira saṭṭhisatasahassādhikā sattapaṇṇāsa-",
  "atk-s0203a:499_2": "vassakoṭiyo amilāyitvā tadā milāyanti.",
  "atk-s0203a:499_3": "Vatthesupi eseva nayo.",
  "atk-s0203a:499_4": "Ettakaṃ pana kālaṃ devānaṃ neva sītaṃ na uṇhaṃ hoti,",
  "atk-s0203a:499_5": "tasmiṃ kāle sarīrato bindubinduvasena sedā muccanti.",
  "atk-s0203a:499_6": "Ettakañca kālaṃ tesaṃ sarīre khaṇḍiccapāliccādivasena vivaṇṇatā na paññāyati,",
  "atk-s0203a:499_7": "devadhītā soḷasavassuddesikā viya,",
  "atk-s0203a:499_8": "devaputtā vīsativassuddesikā viya khāyanti.",
  "atk-s0203a:499_9": "Maraṇakāle pana nesaṃ kilantarūpo attabhāvo hoti.",
  "atk-s0203a:499_10": "Ettakañca nesaṃ kālaṃ devaloke ukkaṇṭhitā nāma natthi,",
  "atk-s0203a:499_11": "maraṇakāle pana nissasanti vijambhanti,",
  "atk-s0203a:499_12": "sake āsane nābhiramanti.",
  "atk-s0203a:500_0": "Imāni pana pubbanimittāni,",
  "atk-s0203a:500_1": "yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni nimittāni paññāyanti,",
  "atk-s0203a:500_2": "na sabbesaṃ,",
  "atk-s0203a:500_3": "evameva mahesakkhānaṃ devatānaṃyeva paññāyanti,",
  "atk-s0203a:500_4": "na sabbesaṃ.",
  "atk-s0203a:500_5": "Yathā ca manussesu pubbanimittāni nakkhattapāṭhakādayova jānanti, na sabbe,",
  "atk-s0203a:500_6": "evameva tānipi sabbe devā na jānanti,",
  "atk-s0203a:500_7": "paṇḍitā eva pana jānanti.",
  "atk-s0203a:500_8": "Tattha ye ca mandena kusalakammena nibbattā devaputtā,",
  "atk-s0203a:500_9": "te tesu uppannesu –",
  "atk-s0203a:500_10": "“idāni ko jānāti,",
  "atk-s0203a:500_11": "kuhiṃ nibbattissāmā”ti bhāyanti.",
  "atk-s0203a:500_12": "Ye mahāpuññā, te –",
  "atk-s0203a:500_13": "“amhehi dinnaṃ dānaṃ rakkhitaṃ sīlaṃ bhāvitaṃ bhāvanaṃ āgamma uparidevalokesu sampattiṃ anubhavissāmā”ti na bhāyanti.",
  "atk-s0203a:500_14": "Bodhisattopi tāni pubbanimittāni disvā “idāni anantare attabhāve buddho bhavissāmī”ti na bhāyi.",
  "atk-s0203a:500_15": "Athassa tesu nimittesu pātubhūtesu dasasahassacakkavāḷadevatā sannipatitvā –",
  "atk-s0203a:500_16": "“mārisa tumhehi dasa pāramiyo pūrentehi na sakkasampattiṃ na mārabrahmacakkavattisampattiṃ patthentehi pūritā,",
  "atk-s0203a:500_17": "lokanittharaṇatthāya pana buddhattaṃ patthayamānehi pūritā.",
  "atk-s0203a:500_18": "So vo idāni kālo mārisa buddhattāya,",
  "atk-s0203a:500_19": "samayo mārisa buddhattāyā”ti yācanti.",
  "atk-s0203a:501_0": "Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena pañcamahāvilokanaṃ nāma vilokesi.",
  "atk-s0203a:501_1": "Tattha “kālo nu kho,",
  "atk-s0203a:501_2": "na kālo”ti paṭhamaṃ kālaṃ vilokesi.",
  "atk-s0203a:501_3": "Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0203a:501_4": "Tadā hi sattānaṃ jātijarāmaraṇāni na paññāyanti,",
  "atk-s0203a:501_5": "buddhānañca dhammadesanā nāma tilakkhaṇamuttā natthi,",
  "atk-s0203a:501_6": "tesaṃ aniccaṃ dukkhaṃ anattāti kathentānaṃ “kiṃ nāmetaṃ kathentī”ti neva sotuṃ na saddhātuṃ maññanti,",
  "atk-s0203a:501_7": "tato abhisamayo na hoti,",
  "atk-s0203a:501_8": "tasmiṃ asati aniyyānikaṃ sāsanaṃ hoti.",
  "atk-s0203a:501_9": "Tasmā so akālo.",
  "atk-s0203a:501_10": "Vassasatato ūnaāyukālopi kālo nāma na hoti. Kasmā?",
  "atk-s0203a:501_11": "Tadā hi sattā ussannakilesā honti,",
  "atk-s0203a:501_12": "ussannakilesānañca dinnovādo ovādaṭṭhāne na tiṭṭhati.",
  "atk-s0203a:501_13": "Udake daṇḍarāji viya khippaṃ vigacchati.",
  "atk-s0203a:501_14": "Tasmā sopi akālo.",
  "atk-s0203a:501_15": "Satasahassato pana paṭṭhāya heṭṭhā vassasatato paṭṭhāya uddhaṃ āyukālo kālo nāma.",
  "atk-s0203a:501_16": "Tadā ca vassasatakālo hoti.",
  "atk-s0203a:501_17": "Atha mahāsatto “nibbattitabbakālo”ti kālaṃ passi.",
  "atk-s0203a:502_0": "Tato dīpaṃ vilokento saparivāre cattāro dīpe oloketvā –",
  "atk-s0203a:502_1": "“tīsu dīpesu buddhā na nibbattanti,",
  "atk-s0203a:502_2": "jambudīpeyeva nibbattantī”ti dīpaṃ passi.",
  "atk-s0203a:503_0": "Tato –",
  "atk-s0203a:503_1": "“jambudīpo nāma mahā,",
  "atk-s0203a:503_2": "dasayojanasahassaparimāṇo,",
  "atk-s0203a:503_3": "katarasmiṃ nu kho padese buddhā nibbattantī”ti desaṃ vilokento majjhimadesaṃ passi.",
  "atk-s0203a:503_4": "Majjhimadeso nāma “puratthimāya disāya gajaṅgalaṃ nāma nigamo”tiādinā nayena vinaye vuttova.",
  "atk-s0203a:503_5": "So pana āyāmato tīṇi yojanasatāni.",
  "atk-s0203a:503_6": "Vitthārato aḍḍhatiyāni,",
  "atk-s0203a:503_7": "parikkhepato navayojanasatānīti.",
  "atk-s0203a:503_8": "Etasmiñhi padese cattāri aṭṭha soḷasa vā asaṅkhyeyyāni,",
  "atk-s0203a:503_9": "kappasatasahassañca pāramiyo pūretvā sammāsambuddhā uppajjanti.",
  "atk-s0203a:503_10": "Dve asaṅkhyeyyāni,",
  "atk-s0203a:503_11": "kappasatasahassañca pāramiyo pūretvā paccekabuddhā uppajjanti,",
  "atk-s0203a:503_12": "ekaṃ asaṅkhyeyyaṃ,",
  "atk-s0203a:503_13": "kappasatasahassañca pāramiyo pūretvā sāriputtamoggallānādayo mahāsāvakā uppajjanti,",
  "atk-s0203a:503_14": "catunnaṃ mahādīpānaṃ dvisahassānaṃ parittadīpānañca issariyādhipaccakārakacakkavattirājāno uppajjanti,",
  "atk-s0203a:503_15": "aññe ca mahesakkhā khattiyabrāhmaṇagahapatimahāsālā uppajjanti.",
  "atk-s0203a:503_16": "Idañcettha kapilavatthu nāma nagaraṃ,",
  "atk-s0203a:503_17": "tattha mayā nibbattitabbanti niṭṭhamagamāsi.",
  "atk-s0203a:504_0": "Tato kulaṃ vilokento –",
  "atk-s0203a:504_1": "“buddhā nāma lokasammate kule nibbattanti,",
  "atk-s0203a:504_2": "idāni ca khattiyakulaṃ lokasammataṃ,",
  "atk-s0203a:504_3": "tattha nibbattissāmi,",
  "atk-s0203a:504_4": "suddhodano nāma rājā me pitā bhavissatī”ti kulaṃ passi.",
  "atk-s0203a:505_0": "Tato mātaraṃ vilokento –",
  "atk-s0203a:505_1": "“buddhamātā nāma lolā surādhuttā na hoti,",
  "atk-s0203a:505_2": "kappasatasahassaṃ pūritapāramī jātito paṭṭhāya akhaṇḍapañcasīlā hoti,",
  "atk-s0203a:505_3": "ayañca mahāmāyā nāma devī edisā.",
  "atk-s0203a:505_4": "Ayaṃ me mātā bhavissati.",
  "atk-s0203a:505_5": "Kittakaṃ panassā āyū”ti āvajjanto –",
  "atk-s0203a:505_6": "“dasannaṃ māsānaṃ upari satta divasānī”ti passi.",
  "atk-s0203a:506_0": "Iti imaṃ pañcamahāvilokanaṃ viloketvā –",
  "atk-s0203a:506_1": "“kālo me mārisā buddhabhāvāyā”ti devatānaṃ saṅgahaṃ karonto paṭiññaṃ datvā “gacchatha tumhe”ti tā devatā",
  "atk-s0203a:506_2": "uyyojetvā tusitadevatāhi parivuto tusitapure nandanavanaṃ pāvisi.",
  "atk-s0203a:506_3": "Sabbadevalokesu hi nandanavanaṃ atthiyeva.",
  "atk-s0203a:506_4": "Tattha naṃ devatā –",
  "atk-s0203a:506_5": "“ito cuto sugatiṃ gaccha,",
  "atk-s0203a:506_6": "ito cuto sugatiṃ gacchā”ti pubbekatakusalakammokāsaṃ sārayamānā vicaranti.",
  "atk-s0203a:506_7": "So evaṃ devatāhi kusalaṃ sārayamānāhi parivuto tattha vicarantova cavi.",
  "atk-s0203a:507_0": "Evaṃ cuto cavāmīti pajānāti,",
  "atk-s0203a:507_1": "cuticittaṃ na jānāti.",
  "atk-s0203a:507_2": "Paṭisandhiṃ gahetvāpi paṭisandhicittaṃ na jānāti,",
  "atk-s0203a:507_3": "imasmiṃ me ṭhāne paṭisandhi gahitāti evaṃ pana jānāti.",
  "atk-s0203a:507_4": "Keci pana therā “āvajjanapariyāyo nāma laddhuṃ vaṭṭati,",
  "atk-s0203a:507_5": "dutiyatatiyacittavāreyeva jānissatī”ti vadanti.",
  "atk-s0203a:507_6": "Tipiṭakamahāsīvatthero panāha –",
  "atk-s0203a:507_7": "“mahāsattānaṃ paṭisandhi na aññesaṃ paṭisandhisadisā,",
  "atk-s0203a:507_8": "koṭippattaṃ tesaṃ satisampajaññaṃ.",
  "atk-s0203a:507_9": "Yasmā pana teneva cittena taṃ cittaṃ ñātuṃ na sakkā,",
  "atk-s0203a:507_10": "tasmā cuticittaṃ na jānāti.",
  "atk-s0203a:507_11": "Cutikkhaṇepi cavāmīti pajānāti,",
  "atk-s0203a:507_12": "paṭisandhiṃ gahetvāpi paṭisandhicittaṃ na jānāti,",
  "atk-s0203a:507_13": "asukasmiṃ ṭhāne paṭisandhi gahitāti pajānāti,",
  "atk-s0203a:507_14": "tasmiṃ kāle dasasahassī kampatī”ti.",
  "atk-s0203a:507_15": "Evaṃ sato sampajāno mātukucchiṃ okkamanto pana ekūnavīsatiyā paṭisandhicittesu mettāpubbabhāgassa somanassa- sahagata-",
  "atk-s0203a:507_16": "ñāṇasampayutta-",
  "atk-s0203a:507_17": "asaṅkhārika-",
  "atk-s0203a:507_18": "kusalacittassa sadisamahāvipākacittena paṭisandhiṃ gaṇhi.",
  "atk-s0203a:507_19": "Mahāsīvatthero pana “upekkhāsahagatenā”ti āha.",
  "atk-s0203a:508_0": "Paṭisandhiṃ gaṇhanto pana āsāḷhīpuṇṇamāyaṃ uttarāsāḷhanakkhattena aggahesi.",
  "atk-s0203a:508_1": "Tadā kira mahāmāyā pure puṇṇamāya sattamadivasato paṭṭhāya vigatasurāpānaṃ mālāgandhavibhūsanasampannaṃ",
  "atk-s0203a:508_2": "nakkhattakīḷaṃ anubhavamānā sattame divase pāto vuṭṭhāya gandhodakena nhāyitvā sabbālaṅkāravibhūsitā",
  "atk-s0203a:508_3": "varabhojanaṃ bhuñjitvā uposathaṅgāni adhiṭṭhāya sirīgabbhaṃ pavisitvā sirīsayane nipannā niddaṃ okkamamānā",
  "atk-s0203a:508_4": "idaṃ supinaṃ addasa –",
  "atk-s0203a:508_5": "“cattāro kira naṃ mahārājāno sayaneneva saddhiṃ ukkhipitvā anotattadahaṃ netvā ekamantaṃ aṭṭhaṃsu.",
  "atk-s0203a:508_6": "Atha nesaṃ deviyo āgantvā manussamalaharaṇatthaṃ nhāpetvā dibbavatthaṃ nivāsetvā gandhehi vilimpetvā",
  "atk-s0203a:508_7": "dibbapupphāni piḷandhitvā tato avidūre rajatapabbato,",
  "atk-s0203a:508_8": "tassa anto kanakavimānaṃ atthi,",
  "atk-s0203a:508_9": "tasmiṃ pācīnato sīsaṃ katvā nipajjāpesuṃ.",
  "atk-s0203a:508_10": "Atha bodhisatto setavaravāraṇo hutvā tato avidūre eko suvaṇṇapabbato,",
  "atk-s0203a:508_11": "tattha caritvā tato oruyha rajatapabbataṃ abhiruhitvā uttaradisato āgamma kanakavimānaṃ pavisitvā mātaraṃ",
  "atk-s0203a:508_12": "padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso ahosi.",
  "atk-s0203a:509_0": "Atha pabuddhā devī taṃ supinaṃ rañño ārocesi.",
  "atk-s0203a:509_1": "Rājā pabhātāya rattiyā catusaṭṭhimatte brāhmaṇapāmokkhe pakkosāpetvā haritūpalittāya lājādīhi katamaṅgalasakkārāya",
  "atk-s0203a:509_2": "bhūmiyā mahārahāni āsanāni paññāpetvā tattha nisinnānaṃ brāhmaṇānaṃ sappimadhusakkarābhisaṅkhārassa varapāyāsassa",
  "atk-s0203a:509_3": "suvaṇṇarajatapātiyo pūretvā suvaṇṇarajatapātītiheva paṭikujjitvā adāsi,",
  "atk-s0203a:509_4": "aññehi ca ahatavatthakapilagāvīdānādīhi te santappesi.",
  "atk-s0203a:509_5": "Atha nesaṃ sabbakāmasantappitānaṃ supinaṃ ārocāpetvā –",
  "atk-s0203a:509_6": "“kiṃ bhavissatī”ti pucchi.",
  "atk-s0203a:509_7": "Brāhmaṇā āhaṃsu –",
  "atk-s0203a:509_8": "“mā cintayi mahārāja,",
  "atk-s0203a:509_9": "deviyā te kucchimhi gabbho patiṭṭhito,",
  "atk-s0203a:509_10": "so ca kho purisagabbho,",
  "atk-s0203a:509_11": "na itthigabbho,",
  "atk-s0203a:509_12": "putto te bhavissati.",
  "atk-s0203a:509_13": "So sace agāraṃ ajjhāvasissati,",
  "atk-s0203a:509_14": "rājā bhavissati cakkavattī.",
  "atk-s0203a:509_15": "Sace agārā nikkhamma pabbajissati,",
  "atk-s0203a:509_16": "buddho bhavissati loke vivaṭṭacchado”ti.",
  "atk-s0203a:509_17": "Evaṃ sato sampajāno bodhisatto tusitakāyā cavitvā mātukucchiṃ okkamati.",
  "atk-s0203a:510_0": "Tattha sato sampajānoti iminā catutthāya gabbhāvakkantiyā okkamatīti dasseti.",
  "atk-s0203a:510_1": "Catasso hi gabbhāvakkantiyo.",
  "atk-s0203a:511_0": "“Catasso imā, bhante,",
  "atk-s0203a:511_1": "gabbhāvakkantiyo. Idha, bhante,",
  "atk-s0203a:511_2": "ekacco asampajāno mātukucchiṃ okkamati,",
  "atk-s0203a:511_3": "asampajāno mātukucchismiṃ ṭhāti,",
  "atk-s0203a:511_4": "asampajāno mātukucchimhā nikkhamati,",
  "atk-s0203a:511_5": "ayaṃ paṭhamā gabbhāvakkanti.",
  "atk-s0203a:512_0": "Puna caparaṃ, bhante,",
  "atk-s0203a:512_1": "idhekacco sampajāno mātukucchiṃ okkamati,",
  "atk-s0203a:512_2": "asampajāno mātukucchismiṃ ṭhāti,",
  "atk-s0203a:512_3": "asampajāno mātukucchimhā nikkhamati,",
  "atk-s0203a:512_4": "ayaṃ dutiyā gabbhāvakkanti.",
  "atk-s0203a:513_0": "Puna caparaṃ, bhante,",
  "atk-s0203a:513_1": "idhekacco sampajāno mātukucchiṃ okkamati,",
  "atk-s0203a:513_2": "sampajāno mātukucchismiṃ ṭhāti,",
  "atk-s0203a:513_3": "asampajāno mātukucchimhā nikkhamati,",
  "atk-s0203a:513_4": "ayaṃ tatiyā gabbhāvakkanti.",
  "atk-s0203a:514_0": "Puna caparaṃ, bhante,",
  "atk-s0203a:514_1": "idhekacco sampajāno mātukucchiṃ okkamati,",
  "atk-s0203a:514_2": "sampajāno mātukucchismiṃ ṭhāti,",
  "atk-s0203a:514_3": "sampajāno mātukucchimhā nikkhamati,",
  "atk-s0203a:514_4": "ayaṃ catutthā gabbhāvakkantī”ti.",
  "atk-s0203a:515_0": "Etāsu paṭhamā lokiyamanussānaṃ hoti,",
  "atk-s0203a:515_1": "dutiyā asītimahāsāvakānaṃ,",
  "atk-s0203a:515_2": "tatiyā dvinnaṃ aggasāvakānaṃ paccekabodhisattānañca.",
  "atk-s0203a:515_3": "Te kira kammajavātehi uddhaṃpādā adhosirā anekasataporise papāte viya yonimukhe tāḷacchiggalena hatthī",
  "atk-s0203a:515_4": "viya ativiya sambādhena yonimukhena nikkhamamānā anantaṃ dukkhaṃ pāpuṇanti.",
  "atk-s0203a:515_5": "Tena nesaṃ “mayaṃ nikkhamāmā”ti sampajānatā na hoti.",
  "atk-s0203a:515_6": "Catutthā sabbaññubodhisattānaṃ.",
  "atk-s0203a:515_7": "Te hi mātukucchismiṃ paṭisandhiṃ gaṇhantāpi jānanti,",
  "atk-s0203a:515_8": "tattha vasantāpi jānanti.",
  "atk-s0203a:515_9": "Nikkhamanakālepi nesaṃ kammajavātā uddhaṃpāde adhosire katvā khipituṃ na sakkonti,",
  "atk-s0203a:515_10": "dve hatthe pasāretvā akkhīni ummīletvā ṭhitakāva nikkhamanti.",
  "atk-s0203a:516_0": "201.",
  "atk-s0203a:516_1": "Mātukucchiṃ okkamatīti ettha mātukucchiṃ okkanto hotīti attho.",
  "atk-s0203a:516_2": "Okkante hi tasmiṃ evaṃ hoti,",
  "atk-s0203a:516_3": "na okkamamāne.",
  "atk-s0203a:516_4": "Appamāṇoti buddhappamāṇo,",
  "atk-s0203a:516_5": "vipuloti attho.",
  "atk-s0203a:516_6": "Uḷāroti tasseva vevacanaṃ.",
  "atk-s0203a:516_7": "Devānubhāvanti ettha devānaṃ ayamānubhāvo –",
  "atk-s0203a:516_8": "nivatthavatthassa pabhā dvādasa yojanāni pharati,",
  "atk-s0203a:516_9": "tathā sarīrassa,",
  "atk-s0203a:516_10": "tathā alaṅkārassa,",
  "atk-s0203a:516_11": "tathā vimānassa,",
  "atk-s0203a:516_12": "taṃ atikkamitvāti attho.",
  "atk-s0203a:517_0": "Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantarikā hoti,",
  "atk-s0203a:517_1": "tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ majjhe okāso viya.",
  "atk-s0203a:517_2": "So pana lokantarikanirayo parimāṇato aṭṭhayojanasahasso hoti.",
  "atk-s0203a:517_3": "Aghāti niccavivaṭā.",
  "atk-s0203a:517_4": "Asaṃvutāti heṭṭhāpi appatiṭṭhā.",
  "atk-s0203a:517_5": "Andhakārāti tamabhūtā.",
  "atk-s0203a:517_6": "Andhakāratimisāti cakkhuviññāṇuppattinivāraṇato andhabhāvakaraṇatimisena samannāgatā.",
  "atk-s0203a:517_7": "Tattha kira cakkhuviññāṇaṃ na jāyati.",
  "atk-s0203a:517_8": "Evaṃmahiddhikāti candimasūriyā kira ekappahāreneva tīsu dīpesu paññāyanti,",
  "atk-s0203a:517_9": "evaṃmahiddhikā.",
  "atk-s0203a:517_10": "Ekekāya disāya navanavayojanasatasahassāni andhakāraṃ vidhamitvā ālokaṃ dassenti,",
  "atk-s0203a:517_11": "evaṃ mahānubhāvā.",
  "atk-s0203a:517_12": "Ābhāya nānubhontīti attano pabhāya nappahonti.",
  "atk-s0203a:517_13": "Te kira cakkavāḷapabbatassa vemajjhena caranti,",
  "atk-s0203a:517_14": "cakkavāḷapabbatañca atikkamma lokantarikanirayo,",
  "atk-s0203a:517_15": "tasmā te tattha ābhāya nappahonti.",
  "atk-s0203a:518_0": "Yepi tattha sattāti yepi tasmiṃ lokantaramahāniraye sattā upapannā.",
  "atk-s0203a:518_1": "Kiṃ pana kammaṃ katvā te tattha uppajjantīti?",
  "atk-s0203a:518_2": "Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca upari aparādhaṃ aññañca divase divase pāṇavadhādisāhasikakammaṃ",
  "atk-s0203a:518_3": "katvā uppajjanti tambapaṇṇidīpe abhayacoranāgacorādayo viya.",
  "atk-s0203a:518_4": "Tesaṃ attabhāvo tigāvutiko hoti,",
  "atk-s0203a:518_5": "vaggulīnaṃ viya dīghanakhā honti.",
  "atk-s0203a:518_6": "Te rukkhe vagguliyo viya nakhehi cakkavāḷapāde lagganti.",
  "atk-s0203a:518_7": "Yadā pana saṃsappantā aññamaññassa hatthapāsaṃ gatā honti,",
  "atk-s0203a:518_8": "atha “bhakkho no laddho”ti maññamānā tattha vāvaṭā viparivattitvā lokasandhārakaudake patanti.",
  "atk-s0203a:518_9": "Vāte paharante madhukaphalāni viya chijjitvā udake patanti.",
  "atk-s0203a:518_10": "Patitamattā ca accantakhāre udake piṭṭhapiṇḍi viya vilīyanti.",
  "atk-s0203a:519_0": "Aññepi kira bho santi sattāti –",
  "atk-s0203a:519_1": "“yathā mayaṃ mahādukkhaṃ anubhavāma,",
  "atk-s0203a:519_2": "evaṃ aññepi kira sattā idaṃ dukkhaṃ anubhavantā idhūpapannā”ti taṃ divasaṃ passanti.",
  "atk-s0203a:519_3": "Ayaṃ pana obhāso ekayāgupānamattampi na tiṭṭhati,",
  "atk-s0203a:519_4": "yāvatā niddāyitvā pabuddho ārammaṇaṃ vibhāveti,",
  "atk-s0203a:519_5": "tattakaṃ kālaṃ hoti.",
  "atk-s0203a:519_6": "Dīghabhāṇakā pana “accharāsaṅghāṭamattameva vijjubhāso viya niccharitvā kiṃ idanti bhaṇantānaṃyeva antaradhāyatī”ti vadanti.",
  "atk-s0203a:519_7": "Saṅkampatīti samantato kampati.",
  "atk-s0203a:519_8": "Itaradvayaṃ purimapasseva vevacanaṃ.",
  "atk-s0203a:519_9": "Puna appamāṇo cātiādi nigamanatthaṃ vuttaṃ.",
  "atk-s0203a:520_0": "202.",
  "atk-s0203a:520_1": "Cattāro devaputtā catuddisaṃ ārakkhāya upagacchantīti ettha cattāroti catunnaṃ mahārājūnaṃ vasena vuttaṃ,",
  "atk-s0203a:520_2": "dasasahassacakkavāḷe pana cattāro cattāro katvā cattālīsadasasahassā honti.",
  "atk-s0203a:520_3": "Tattha imasmiṃ cakkavāḷe mahārājāno khaggahatthā āgantvā bodhisattassa ārakkhaṇatthāya upagantvā sirīgabbhaṃ paviṭṭhā,",
  "atk-s0203a:520_4": "itare gabbhadvārato paṭṭhāya avaruddhapaṃsupisācakādiyakkhagaṇe paṭikkamāpetvā yāva cakkavāḷā ārakkhaṃ gaṇhiṃsu.",
  "atk-s0203a:521_0": "Kimatthaṃ panāyaṃ rakkhā āgatā?",
  "atk-s0203a:521_1": "Nanu paṭisandhikkhaṇe kalalakālato paṭṭhāya sacepi koṭisatasahassā mārā koṭisatasahassaṃ sineruṃ ukkhipitvā",
  "atk-s0203a:521_2": "bodhisattassa vā bodhisattamātuyā vā antarāyakaraṇatthaṃ āgaccheyyuṃ,",
  "atk-s0203a:521_3": "sabbe antarāva antaradhāyeyyuṃ.",
  "atk-s0203a:521_4": "Vuttampi cetaṃ bhagavatā ruhiruppādavatthusmiṃ –",
  "atk-s0203a:521_5": "“aṭṭhānametaṃ,",
  "atk-s0203a:521_6": "bhikkhave,",
  "atk-s0203a:521_7": "anavakāso,",
  "atk-s0203a:521_8": "yaṃ parūpakkamena tathāgataṃ jīvitā voropeyya.",
  "atk-s0203a:521_9": "Anupakkamena,",
  "atk-s0203a:521_10": "bhikkhave,",
  "atk-s0203a:521_11": "tathāgatā parinibbāyanti.",
  "atk-s0203a:521_12": "Gacchatha tumhe,",
  "atk-s0203a:521_13": "bhikkhave,",
  "atk-s0203a:521_14": "yathāvihāraṃ,",
  "atk-s0203a:521_15": "arakkhiyā,",
  "atk-s0203a:521_16": "bhikkhave,",
  "atk-s0203a:521_17": "tathāgatā”ti. Evametaṃ,",
  "atk-s0203a:521_18": "na parūpakkamena tesaṃ jīvitantarāyo atthi.",
  "atk-s0203a:521_19": "Santi kho pana amanussā virūpā duddasikā,",
  "atk-s0203a:521_20": "bheravarupā pakkhino,",
  "atk-s0203a:521_21": "yesaṃ rūpaṃ disvā saddaṃ vā sutvā bodhisattamātu bhayaṃ vā santāso vā uppajjeyya,",
  "atk-s0203a:521_22": "tesaṃ nivāraṇatthāya rakkhaṃ aggahesuṃ.",
  "atk-s0203a:521_23": "Apica kho bodhisattassa puññatejena sañjātagāravā attano gāravacoditāpi te evamakaṃsu.",
  "atk-s0203a:522_0": "Kiṃ pana te antogabbhaṃ pavisitvā ṭhitā cattāro mahārājāno bodhisattamātuyā attānaṃ dassenti na dassentīti?",
  "atk-s0203a:522_1": "Nahānamaṇḍanabhojanādisarīrakiccakāle na dassenti,",
  "atk-s0203a:522_2": "sirīgabbhaṃ pavisitvā varasayane nipannakāle pana dassenti.",
  "atk-s0203a:522_3": "Tattha kiñcāpi amanussadassanaṃ nāma manussānaṃ sappaṭibhayaṃ hoti,",
  "atk-s0203a:522_4": "bodhisattamātā pana attano ceva puttassa ca puññānubhāvena te disvā na bhāyati,",
  "atk-s0203a:522_5": "pakatiantepurapālakesu viya assā tesu cittaṃ uppajjati.",
  "atk-s0203a:523_0": "203.",
  "atk-s0203a:523_1": "Pakatiyā sīlavatīti sabhāveneva sīlasampannā.",
  "atk-s0203a:523_2": "Anuppanne kira buddhe manussā tāpasaparibbājakānaṃ santike vanditvā ukkuṭikaṃ nisīditvā sīlaṃ gaṇhanti,",
  "atk-s0203a:523_3": "bodhisattamātāpi kāladevilassa isino santike gaṇhāti.",
  "atk-s0203a:523_4": "Bodhisatte pana kucchigate aññassa pādamūle nisīdituṃ nāma na sakkā,",
  "atk-s0203a:523_5": "samāsane nisīditvā gahitasīlampi avaññā kāraṇamattaṃ hoti.",
  "atk-s0203a:523_6": "Tasmā sayameva sīlaṃ aggahesīti vuttaṃ hoti.",
  "atk-s0203a:524_0": "Purisesūti bodhisattassa pitaraṃ ādiṃ katvā kesuci manussesu purisādhippāyacittaṃ nuppajjati.",
  "atk-s0203a:524_1": "Tañca kho bodhisatte gāravena,",
  "atk-s0203a:524_2": "na pahīnakilesatāya.",
  "atk-s0203a:524_3": "Bodhisattamātu rūpaṃ pana sukusalāpi sippikā potthakammādīsupi kātuṃ na sakkonti,",
  "atk-s0203a:524_4": "taṃ disvā purisassa rāgo nuppajjatīti na sakkā vattuṃ.",
  "atk-s0203a:524_5": "Sace pana taṃ rattacitto upasaṅkamitukāmo hoti,",
  "atk-s0203a:524_6": "pādā na vahanti,",
  "atk-s0203a:524_7": "dibbasaṅkhalikā viya bajjhanti.",
  "atk-s0203a:524_8": "Tasmā “anatikkamanīyā”tiādi vuttaṃ.",
  "atk-s0203a:525_0": "Pañcannaṃ kāmaguṇānanti pubbe “kāmaguṇūpasaṃhita”nti purisādhippāyavasena vatthupaṭikkhepo kathito,",
  "atk-s0203a:525_1": "idha ārammaṇappaṭilābho dassito.",
  "atk-s0203a:525_2": "Tadā kira “deviyā evarūpo putto kucchismiṃ uppanno”ti,",
  "atk-s0203a:525_3": "sutvā samantato rājāno mahagghaābharaṇatūriyādivasena pañcadvārārammaṇavatthubhūtaṃ paṇṇākāraṃ pesenti,",
  "atk-s0203a:525_4": "bodhisattassa ca bodhisattamātuyā ca katakammassa ussannattā lābhasakkārassa pamāṇaparicchedo nāma natthi.",
  "atk-s0203a:526_0": "204.",
  "atk-s0203a:526_1": "Akilantakāyāti yathā aññā itthiyo gabbhabhārena kilamanti,",
  "atk-s0203a:526_2": "hatthapādā uddhumātakādīni pāpuṇanti,",
  "atk-s0203a:526_3": "na evaṃ tassā koci kilamatho ahosi.",
  "atk-s0203a:526_4": "Tirokucchigatanti antokucchigataṃ.",
  "atk-s0203a:526_5": "Kalalādikālaṃ atikkamitvā sañjātaaṅgapaccaṅgaṃ ahīnindriyabhāvaṃ upagataṃyeva passati.",
  "atk-s0203a:526_6": "Kimatthaṃ passati?",
  "atk-s0203a:526_7": "Sukhavāsatthaṃ.",
  "atk-s0203a:526_8": "Yatheva hi mātā puttena saddhiṃ nisinnā vā nipannā vā “hatthaṃ vā pādaṃ vā olambantaṃ ukkhipitvā saṇṭhapessāmī”ti sukhavāsatthaṃ puttaṃ oloketi,",
  "atk-s0203a:526_9": "evaṃ bodhisattamātāpi yaṃ taṃ mātu uṭṭhānagamanaparivattananisajjādīsu uṇhasītaloṇikatittakakaṭukāhāraajjhoharaṇakālesu",
  "atk-s0203a:526_10": "ca gabbhassa dukkhaṃ uppajjati,",
  "atk-s0203a:526_11": "atthi nu kho me taṃ puttassāti sukhavāsatthaṃ bodhisattaṃ olokayamānā pallaṅkaṃ ābhujitvā nisinnaṃ bodhisattaṃ passati.",
  "atk-s0203a:526_12": "Yathā hi aññe antokucchigatā pakkāsayaṃ ajjhottharitvā āmāsayaṃ ukkhipitvā udarapaṭalaṃ piṭṭhito katvā",
  "atk-s0203a:526_13": "piṭṭhikaṇṭakaṃ nissāya ukkuṭikā dvīsu muṭṭhīsu hanukaṃ ṭhapetvā deve vassante rukkhasusire makkaṭā viya",
  "atk-s0203a:526_14": "nisīdanti,",
  "atk-s0203a:526_15": "na evaṃ bodhisatto.",
  "atk-s0203a:526_16": "Bodhisatto pana piṭṭhikaṇṭakaṃ piṭṭhito katvā dhammāsane dhammakathiko viya pallaṅkaṃ ābhujitvā puratthābhimukho nisīdati.",
  "atk-s0203a:526_17": "Pubbe katakammaṃ panassā vatthuṃ sodheti,",
  "atk-s0203a:526_18": "suddhe vatthumhi sukhumacchavilakkhaṇaṃ nibbattati.",
  "atk-s0203a:526_19": "Atha naṃ kucchigataṃ taco paṭicchādetuṃ na sakkoti,",
  "atk-s0203a:526_20": "olokentiyā bahi ṭhito viya paññāyati.",
  "atk-s0203a:526_21": "Tamatthaṃ upamāya vibhāvento seyyathāpītiādimāha.",
  "atk-s0203a:526_22": "Bodhisatto pana antokucchigato mātaraṃ na passati.",
  "atk-s0203a:526_23": "Na hi antokucchiyaṃ cakkhuviññāṇaṃ uppajjati.",
  "atk-s0203a:527_0": "205.",
  "atk-s0203a:527_1": "Kālaṃ karotīti na vijātabhāvapaccayā,",
  "atk-s0203a:527_2": "āyuparikkhayeneva.",
  "atk-s0203a:527_3": "Bodhisattena vasitaṭṭhānañhi cetiyakuṭisadisaṃ hoti aññesaṃ aparibhogaṃ,",
  "atk-s0203a:527_4": "na ca sakkā bodhisattamātaraṃ apanetvā aññaṃ aggamahesiṭṭhāne ṭhapetunti tattakaṃyeva bodhisattamātu āyuppamāṇaṃ hoti,",
  "atk-s0203a:527_5": "tasmā tadā kālaṃ karoti.",
  "atk-s0203a:527_6": "Katarasmiṃ pana vaye kālaṃ karotīti?",
  "atk-s0203a:527_7": "Majjhimavaye.",
  "atk-s0203a:527_8": "Paṭhamavayasmiñhi sattānaṃ attabhāve chandarāgo balavā hoti,",
  "atk-s0203a:527_9": "tena tadā sañjātagabbhā itthī taṃ gabbhaṃ anurakkhituṃ na sakkonti,",
  "atk-s0203a:527_10": "gabbho bahvābādho hoti.",
  "atk-s0203a:527_11": "Majjhimavayassa pana dve koṭṭhāse atikkamma tatiyakoṭṭhāse vatthuṃ visadaṃ hoti,",
  "atk-s0203a:527_12": "visade vatthumhi nibbattā dārakā arogā honti.",
  "atk-s0203a:527_13": "Tasmā bodhisattamātāpi paṭhamavaye sampattiṃ anubhavitvā majjhimavayassa tatiyakoṭṭhāse vijāyitvā kālaṃ karoti.",
  "atk-s0203a:528_0": "Nava vā dasa vāti ettha vā-",
  "atk-s0203a:528_1": "saddena vikappanavasena satta vā aṭṭha vā ekādasa vā dvādasa vāti evamādīnampi saṅgaho veditabbo.",
  "atk-s0203a:528_2": "Tattha sattamāsajāto jīvati,",
  "atk-s0203a:528_3": "sītuṇhakkhamo pana na hoti.",
  "atk-s0203a:528_4": "Aṭṭhamāsajāto na jīvati,",
  "atk-s0203a:528_5": "sesā jīvanti.",
  "atk-s0203a:529_0": "Ṭhitāvāti ṭhitāva hutvā.",
  "atk-s0203a:529_1": "Mahāmāyāpi devī upavijaññā ñātikulagharaṃ gamissāmīti rañño ārocesi.",
  "atk-s0203a:529_2": "Rājā kapilavatthuto devadahanagaragāmimaggaṃ alaṅkārāpetvā deviṃ suvaṇṇasivikāya nisīdāpesi.",
  "atk-s0203a:529_3": "Sakalanagaravāsino sakyā parivāretvā gandhamālādīhi pūjayamānā deviṃ gahetvā pāyiṃsu.",
  "atk-s0203a:529_4": "Sā devadahanagarassa avidūre lumbinisālavanuyyānaṃ disvā uyyānavicaraṇatthāya cittaṃ uppādetvā rañño saññaṃ adāsi.",
  "atk-s0203a:529_5": "Rājā uyyānaṃ paṭijaggāpetvā ārakkhaṃ saṃvidahāpesi.",
  "atk-s0203a:529_6": "Deviyā uyyānaṃ paviṭṭhamattāya kāyadubbalyaṃ ahosi,",
  "atk-s0203a:529_7": "athassā maṅgalasālamūle sirīsayanaṃ paññāpetvā sāṇiyā parikkhipiṃsu.",
  "atk-s0203a:529_8": "Sā antosāṇiṃ pavisitvā sālasākhaṃ hatthena gahetvā aṭṭhāsi.",
  "atk-s0203a:529_9": "Athassā tāvadeva gabbhavuṭṭhānaṃ ahosi.",
  "atk-s0203a:530_0": "Devā naṃ paṭhamaṃ paṭiggaṇhantīti khīṇāsavā suddhāvāsabrahmāno paṭiggaṇhanti. Kathaṃ?",
  "atk-s0203a:530_1": "Sūtivesaṃ gaṇhitvāti eke.",
  "atk-s0203a:530_2": "Taṃ pana paṭikkhipitvā idaṃ vuttaṃ –",
  "atk-s0203a:530_3": "tadā bodhisattamātā suvaṇṇakhacitaṃ vatthaṃ nivāsetvā macchakkhisadisaṃ dukūlapaṭaṃ yāva pādantāva pārupitvā aṭṭhāsi.",
  "atk-s0203a:530_4": "Athassā sallahukaṃ gabbhavuṭṭhānaṃ ahosi dhammakaraṇato udakanikkhamanasadisaṃ.",
  "atk-s0203a:530_5": "Atha te pakatibrahmaveseneva upasaṅkamitvā paṭhamaṃ suvaṇṇajālena paṭiggahesuṃ.",
  "atk-s0203a:530_6": "Tesaṃ hatthato manussā dukūlacumbaṭakena paṭiggahesuṃ.",
  "atk-s0203a:530_7": "Tena vuttaṃ –",
  "atk-s0203a:530_8": "“devā naṃ paṭhamaṃ paṭiggaṇhanti pacchā manussā”ti.",
  "atk-s0203a:531_0": "206.",
  "atk-s0203a:531_1": "Cattāro naṃ devaputtāti cattāro mahārājāno.",
  "atk-s0203a:531_2": "Paṭiggahetvāti ajinappaveṇiyā paṭiggahetvā.",
  "atk-s0203a:531_3": "Mahesakkhoti mahātejo mahāyaso lakkhaṇasampannoti attho.",
  "atk-s0203a:532_0": "Visadova nikkhamatīti yathā aññe sattā yonimagge laggantā bhaggavibhaggā nikkhamanti,",
  "atk-s0203a:532_1": "na evaṃ nikkhamati,",
  "atk-s0203a:532_2": "alaggo hutvā nikkhamatīti attho.",
  "atk-s0203a:532_3": "Udenāti udakena.",
  "atk-s0203a:532_4": "Kenaci asucināti yathā aññe sattā kammajavātehi uddhaṃpādā adhosirā yonimagge pakkhittā sataporisanarakapapātaṃ",
  "atk-s0203a:532_5": "patantā viya tāḷacchiddena nikkaḍḍhiyamānā hatthī viya mahādukkhaṃ anubhavantā nānāasucimakkhitāva nikkhamanti,",
  "atk-s0203a:532_6": "na evaṃ bodhisatto.",
  "atk-s0203a:532_7": "Bodhisattañhi kammajavātā uddhaṃpādaṃ adhosiraṃ kātuṃ na sakkonti.",
  "atk-s0203a:532_8": "So dhammāsanato otaranto dhammakathiko viya nisseṇito otaranto puriso viya ca dve hatthe ca pāde ca pasāretvā",
  "atk-s0203a:532_9": "ṭhitakova mātukucchisambhavena kenaci asucinā amakkhitova nikkhamati.",
  "atk-s0203a:533_0": "Udakassa dhārāti udakavaṭṭiyo.",
  "atk-s0203a:533_1": "Tāsu sītā suvaṇṇakaṭāhe patati,",
  "atk-s0203a:533_2": "uṇhā rajatakaṭāhe.",
  "atk-s0203a:533_3": "Idañca pathavītale kenaci asucinā asammissaṃ tesaṃ pānīyaparibhojanīyaudakañceva aññehi asādhāraṇaṃ kīḷanaudakañca dassetuṃ vuttaṃ.",
  "atk-s0203a:533_4": "Aññassa pana suvaṇṇarajataghaṭehi āhariyamānaudakassa ceva haṃsavaṭṭakādipokkharaṇigatassa ca udakassa paricchedo natthi.",
  "atk-s0203a:534_0": "207.",
  "atk-s0203a:534_1": "Sampatijātoti muhuttajāto.",
  "atk-s0203a:534_2": "Pāḷiyaṃ pana mātukucchito nikkhantamatto viya dassito,",
  "atk-s0203a:534_3": "na pana evaṃ daṭṭhabbaṃ.",
  "atk-s0203a:534_4": "Nikkhantamattañhi taṃ paṭhamaṃ brahmāno suvaṇṇajālena paṭiggaṇhiṃsu,",
  "atk-s0203a:534_5": "tesaṃ hatthato cattāro mahārājāno maṅgalasammatāya sukhasamphassāya ajinappaveṇiyā,",
  "atk-s0203a:534_6": "tesaṃ hatthato manussā dukūlacumbaṭakena,",
  "atk-s0203a:534_7": "manussānaṃ hatthato muccitvā pathaviyaṃ patiṭṭhito.",
  "atk-s0203a:535_0": "Setamhi chatte anudhāriyamāneti dibbasetacchatte anudhāriyamāne.",
  "atk-s0203a:535_1": "Ettha ca chattassa parivārāni khaggādīni pañca rājakakudhabhaṇḍānipi āgatāneva.",
  "atk-s0203a:535_2": "Pāḷiyaṃ pana rājagamane rājā viya chattameva vuttaṃ.",
  "atk-s0203a:535_3": "Tesu chattameva paññāyati,",
  "atk-s0203a:535_4": "na chattaggāhakā.",
  "atk-s0203a:535_5": "Tathā khagga-",
  "atk-s0203a:535_6": "tālavaṇṭa-",
  "atk-s0203a:535_7": "morahatthaka-",
  "atk-s0203a:535_8": "vāḷabījani-",
  "atk-s0203a:535_9": "uṇhīsamattāyeva paññāyanti,",
  "atk-s0203a:535_10": "na tesaṃ gāhakā.",
  "atk-s0203a:535_11": "Sabbāni kira tāni adissamānarūpā devatā gaṇhiṃsu.",
  "atk-s0203a:535_12": "Vuttampi cetaṃ –",
  "atk-s0203a:536_0": "“Anekasākhañca sahassamaṇḍalaṃ,",
  "atk-s0203a:537_0": "Chattaṃ marū dhārayumantalikkhe;",
  "atk-s0203a:538_0": "Suvaṇṇadaṇḍā vipatanti cāmarā,",
  "atk-s0203a:539_0": "Na dissare cāmarachattagāhakā”ti. ;",
  "atk-s0203a:540_0": "Sabbā ca disāti idaṃ sattapadavītihārūpari ṭhitassa viya sabbadisānuvilokanaṃ vuttaṃ,",
  "atk-s0203a:540_1": "na kho panevaṃ daṭṭhabbaṃ.",
  "atk-s0203a:540_2": "Mahāsatto hi manussānaṃ hatthato muccitvā puratthimadisaṃ olokesi,",
  "atk-s0203a:540_3": "anekacakkavāḷasahassāni ekaṅgaṇāni ahesuṃ.",
  "atk-s0203a:540_4": "Tattha devamanussā gandhamālādīhi pūjayamānā –",
  "atk-s0203a:540_5": "“mahāpurisa idha tumhehi sadisopi natthi,",
  "atk-s0203a:540_6": "kuto uttaritaro”ti āhaṃsu.",
  "atk-s0203a:540_7": "Evaṃ catasso disā,",
  "atk-s0203a:540_8": "catasso anudisā, heṭṭhā,",
  "atk-s0203a:540_9": "uparīti dasapi disā anuviloketvā attanā sadisaṃ adisvā ayaṃ uttarā disāti sattapadavītihārena agamāsīti evamettha attho daṭṭhabbo.",
  "atk-s0203a:540_10": "Āsabhinti uttamaṃ.",
  "atk-s0203a:540_11": "Aggoti guṇehi sabbapaṭhamo.",
  "atk-s0203a:540_12": "Itarāni dve padāni etasseva vevacanāni.",
  "atk-s0203a:540_13": "Ayamantimā jāti,",
  "atk-s0203a:540_14": "natthi dāni punabbhavoti padadvayena imasmiṃ attabhāve pattabbaṃ arahattaṃ byākāsi.",
  "atk-s0203a:541_0": "Ettha ca samehi pādehi pathaviyaṃ patiṭṭhānaṃ catuiddhipādapaṭilābhassa pubbanimittaṃ,",
  "atk-s0203a:541_1": "uttarābhimukhabhāvo mahājanaṃ ajjhottharitvā abhibhavitvā gamanassa pubbanimittaṃ,",
  "atk-s0203a:541_2": "sattapadagamanaṃ sattabojjhaṅgaratanapaṭilābhassa pubbanimittaṃ,",
  "atk-s0203a:541_3": "dibbasetacchattadhāraṇaṃ vimutticchattapaṭilābhassa pubbanimittaṃ,",
  "atk-s0203a:541_4": "pañcarājakakudhabhaṇḍāni pañcahi vimuttīhi vimuccanassa pubbanimittaṃ,",
  "atk-s0203a:541_5": "disānuvilokanaṃ anāvaraṇañāṇapaṭilābhassa pubbanimittaṃ,",
  "atk-s0203a:541_6": "āsabhīvācābhāsanaṃ appaṭivattiyadhammacakkappavattanassa pubbanimittaṃ.",
  "atk-s0203a:541_7": "“Ayamantimā jātī”ti sīhanādo anupādisesāya nibbānadhātuyā parinibbānassa pubbanimittanti veditabbaṃ.",
  "atk-s0203a:541_8": "Ime vārā pāḷiyaṃ āgatā,",
  "atk-s0203a:541_9": "sambahulavāro pana āgato,",
  "atk-s0203a:541_10": "āharitvā dīpetabbo.",
  "atk-s0203a:542_0": "Mahāpurisassa hi jātadivase dasasahassilokadhātu kampi.",
  "atk-s0203a:542_1": "Dasasahassilokadhātumhi devatā ekacakkavāḷe sannipatiṃsu.",
  "atk-s0203a:542_2": "Paṭhamaṃ devā paṭiggahiṃsu,",
  "atk-s0203a:542_3": "pacchā manussā.",
  "atk-s0203a:542_4": "Tantibaddhā vīṇā cammabaddhā bheriyo ca kenaci avāditā sayameva vajjiṃsu,",
  "atk-s0203a:542_5": "manussānaṃ andubandhanādīni khaṇḍākhaṇḍaṃ bhijjiṃsu.",
  "atk-s0203a:542_6": "Sabbarogā ambilena dhotatambamalaṃ viya vigacchiṃsu,",
  "atk-s0203a:542_7": "jaccandhā rūpāni passiṃsu.",
  "atk-s0203a:542_8": "Jaccabadhirā saddaṃ suṇiṃsu,",
  "atk-s0203a:542_9": "pīṭhasappī javanasampannā ahesuṃ,",
  "atk-s0203a:542_10": "jātijaḷānampi eḷamūgānaṃ sati patiṭṭhāsi,",
  "atk-s0203a:542_11": "videse pakkhandanāvā supaṭṭanaṃ pāpuṇiṃsu,",
  "atk-s0203a:542_12": "ākāsaṭṭhakabhūmaṭṭhakaratanāni sakatejobhāsitāni ahesuṃ,",
  "atk-s0203a:542_13": "verino mettacittaṃ paṭilabhiṃsu,",
  "atk-s0203a:542_14": "avīcimhi aggi nibbāyi.",
  "atk-s0203a:542_15": "Lokantare āloko udapādi,",
  "atk-s0203a:542_16": "nadīsu jalaṃ na pavatti,",
  "atk-s0203a:542_17": "mahāsamuddesu madhurasadisaṃ udakaṃ ahosi,",
  "atk-s0203a:542_18": "vāto na vāyi,",
  "atk-s0203a:542_19": "ākāsapabbatarukkhagatā sakuṇā bhassitvā pathavīgatā ahesuṃ,",
  "atk-s0203a:542_20": "cando atiroci,",
  "atk-s0203a:542_21": "sūriyo na uṇho na sītalo nimmalo utusampanno ahosi,",
  "atk-s0203a:542_22": "devatā attano attano vimānadvāre ṭhatvā apphoṭanaseḷanacelukkhepādīhi mahākīḷaṃ kīḷiṃsu,",
  "atk-s0203a:542_23": "cātuddīpikamahāmegho vassi,",
  "atk-s0203a:542_24": "mahājanaṃ neva khudā na pipāsā pīḷesi,",
  "atk-s0203a:542_25": "dvārakavāṭāni sayameva vivariṃsu,",
  "atk-s0203a:542_26": "pupphūpagaphalūpagā rukkhā pupphaphalāni gaṇhiṃsu,",
  "atk-s0203a:542_27": "dasasahassilokadhātu ekaddhajamālā ahosīti.",
  "atk-s0203a:543_0": "Tatrāpissa dasasahassilokadhātukampo sabbaññutañāṇapaṭilābhassa pubbanimittaṃ,",
  "atk-s0203a:543_1": "devatānaṃ ekacakkavāḷe sannipāto dhammacakkappavattanakāle ekappahārena sannipatitvā dhammapaṭiggaṇhanassa pubbanimittaṃ,",
  "atk-s0203a:543_2": "paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa pubbanimittaṃ.",
  "atk-s0203a:543_3": "Pacchā manussānaṃ paṭiggahaṇaṃ catunnaṃ arūpajjhānānaṃ paṭilābhassa pubbanimittaṃ,",
  "atk-s0203a:543_4": "tantibaddhavīṇānaṃ sayaṃ vajjanaṃ anupubbavihārapaṭilābhassa pubbanimittaṃ,",
  "atk-s0203a:543_5": "cammabaddhabherīnaṃ vajjanaṃ mahatiyā dhammabheriyā anussāvanassa pubbanimittaṃ,",
  "atk-s0203a:543_6": "andubandhanādīnaṃ chedo asmimānasamucchedassa pubbanimittaṃ,",
  "atk-s0203a:543_7": "sabbarogavigamo sabbakilesavigamassa pubbanimittaṃ,",
  "atk-s0203a:543_8": "jaccandhānaṃ rūpadassanaṃ dibbacakkhupaṭilābhassa pubbanimittaṃ,",
  "atk-s0203a:543_9": "jaccabadhirānaṃ saddassavanaṃ dibbasotadhātupaṭilābhassa pubbanimittaṃ,",
  "atk-s0203a:543_10": "pīṭhasappīnaṃ javanasampadā catuiddhipādādhigamassa pubbanimittaṃ,",
  "atk-s0203a:543_11": "jaḷānaṃ satipatiṭṭhānaṃ catusatipaṭṭhānapaṭilābhassa pubbanimittaṃ,",
  "atk-s0203a:543_12": "videsapakkhandanāvānaṃ supaṭṭanasampāpuṇanaṃ catupaṭisambhidādhigamassa pubbanimittaṃ,",
  "atk-s0203a:543_13": "ratanānaṃ sakatejobhāsitattaṃ yaṃ lokassa dhammobhāsaṃ dassessati tassa pubbanimittaṃ.",
  "atk-s0203a:544_0": "Verīnaṃ mettacittapaṭilābho catubrahmavihārapaṭilābhassa pubbanimittaṃ,",
  "atk-s0203a:544_1": "avīcimhi agginibbānaṃ ekādasaagginibbānassa pubbanimittaṃ,",
  "atk-s0203a:544_2": "lokantarāloko avijjandhakāraṃ vidhamitvā ñāṇālokadassanassa pubbanimittaṃ,",
  "atk-s0203a:544_3": "mahāsamuddassa madhuratā nibbānarasena ekarasabhāvassa pubbanimittaṃ,",
  "atk-s0203a:544_4": "vātassa avāyanaṃ dvāsaṭṭhidiṭṭhigatabhindanassa pubbanimittaṃ,",
  "atk-s0203a:544_5": "sakuṇānaṃ pathavīgamanaṃ mahājanassa ovādaṃ sutvā pāṇehi saraṇagamanassa pubbanimittaṃ,",
  "atk-s0203a:544_6": "candassa ativirocanaṃ bahujanakantatāya pubbanimittaṃ,",
  "atk-s0203a:544_7": "sūriyassa uṇhasītavivajjanautusukhatā kāyikacetasikasukhuppattiyā pubbanimittaṃ,",
  "atk-s0203a:544_8": "devatānaṃ vimānadvāresu apphoṭanādīhi kīḷanaṃ buddhabhāvaṃ patvā udānaṃ udānassa pubbanimittaṃ,",
  "atk-s0203a:544_9": "cātuddīpikamahāmeghavassanaṃ mahato dhammameghavassanassa pubbanimittaṃ,",
  "atk-s0203a:544_10": "khudāpīḷanassa abhāvo kāyagatāsatiamatapaṭilābhassa pubbanimittaṃ,",
  "atk-s0203a:544_11": "pipāsāpīḷanassa abhāvo vimuttisukhena sukhitabhāvassa pubbanimittaṃ,",
  "atk-s0203a:544_12": "dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ,",
  "atk-s0203a:544_13": "rukkhānaṃ pupphaphalagahaṇaṃ vimuttipupphehi pupphitassa ca sāmaññaphalabhārabharitabhāvassa ca pubbanimittaṃ,",
  "atk-s0203a:544_14": "dasasahassilokadhātuyā ekaddhajamālatā ariyaddhajamālāmālitāya pubbanimittanti veditabbaṃ.",
  "atk-s0203a:544_15": "Ayaṃ sambahulavāro nāma.",
  "atk-s0203a:545_0": "Ettha pañhe pucchanti –",
  "atk-s0203a:545_1": "“yadā mahāpuriso pathaviyaṃ patiṭṭhahitvā uttarābhimukho gantvā āsabhiṃ vācaṃ bhāsati,",
  "atk-s0203a:545_2": "tadā kiṃ pathaviyā gato,",
  "atk-s0203a:545_3": "udāhu ākāsena?",
  "atk-s0203a:545_4": "Dissamāno gato,",
  "atk-s0203a:545_5": "udāhu adissamāno?",
  "atk-s0203a:545_6": "Acelako gato,",
  "atk-s0203a:545_7": "udāhu alaṅkatappaṭiyatto?",
  "atk-s0203a:545_8": "Daharo hutvā gato,",
  "atk-s0203a:545_9": "udāhu mahallako?",
  "atk-s0203a:545_10": "Pacchāpi kiṃ tādisova ahosi,",
  "atk-s0203a:545_11": "udāhu puna bāladārako”ti?",
  "atk-s0203a:545_12": "Ayaṃ pana pañho heṭṭhā lohapāsāde saṅghasannipāte tipiṭakacūḷābhayattherena vissajjitova.",
  "atk-s0203a:545_13": "Thero kirettha niyati pubbekatakamma-",
  "atk-s0203a:545_14": "issaranimmānavādavasena taṃ taṃ bahuṃ vatvā avasāne evaṃ byākāsi –",
  "atk-s0203a:545_15": "“mahāpuriso pathaviyaṃ gato,",
  "atk-s0203a:545_16": "mahājanassa pana ākāse gacchanto viya ahosi.",
  "atk-s0203a:545_17": "Dissamāno gato,",
  "atk-s0203a:545_18": "mahājanassa pana adissamāno viya ahosi.",
  "atk-s0203a:545_19": "Acelako gato,",
  "atk-s0203a:545_20": "mahājanassa pana alaṅkatappaṭiyattova upaṭṭhāsi.",
  "atk-s0203a:545_21": "Daharova gato,",
  "atk-s0203a:545_22": "mahājanassa pana soḷasavassuddesiko viya ahosi.",
  "atk-s0203a:545_23": "Pacchā pana bāladārakova ahosi,",
  "atk-s0203a:545_24": "na tādiso”ti.",
  "atk-s0203a:545_25": "Evaṃ vutte parisā cassa “buddhena viya hutvā bho therena pañho kathito”ti attamanā ahosi.",
  "atk-s0203a:545_26": "Lokantarikavāro vuttanayo eva.",
  "atk-s0203a:546_0": "Viditāti pākaṭā hutvā.",
  "atk-s0203a:546_1": "Yathā hi sāvakā nahānamukhadhovanakhādanapivanādikāle anokāsagate atītasaṅkhāre nippadese sammasituṃ na sakkonti,",
  "atk-s0203a:546_2": "okāsapattayeva sammasanti,",
  "atk-s0203a:546_3": "na evaṃ buddhā.",
  "atk-s0203a:546_4": "Buddhā hi sattadivasabbhantare vavatthitasaṅkhāre ādito paṭṭhāya sammasitvā tilakkhaṇaṃ āropetvāva vissajjenti,",
  "atk-s0203a:546_5": "tesaṃ avipassitadhammo nāma natthi,",
  "atk-s0203a:546_6": "tasmā “viditā”ti āha.",
  "atk-s0203a:546_7": "Sesaṃ sabbattha uttānamevāti.",
  "atk-s0203a:547_0": "Papañcasūdaniyā majjhimanikāyaṭṭhakathāya",
  "atk-s0203a:548_0": "Acchariyaabbhutasuttavaṇṇanā niṭṭhitā.",
  "atk-s0203a:549_0": "4. Bākulasuttavaṇṇanā",
  "atk-s0203a:550_0": "209.",
  "atk-s0203a:550_1": "Evaṃ me sutanti bākulasuttaṃ.",
  "atk-s0203a:550_2": "Tattha bākuloti yathā dvāvīsati dvattiṃsātiādimhi vattabbe bāvīsati bāttiṃsātiādīni vuccanti,",
  "atk-s0203a:550_3": "evameva dvikuloti vattabbe bākuloti vuttaṃ.",
  "atk-s0203a:550_4": "Tassa hi therassa dve kulāni ahesuṃ.",
  "atk-s0203a:550_5": "So kira devaloko cavitvā kosambinagare nāma mahāseṭṭhikule nibbatto,",
  "atk-s0203a:550_6": "tamenaṃ pañcame divase sīsaṃ nhāpetvā gaṅgākīḷaṃ akaṃsu.",
  "atk-s0203a:550_7": "Dhātiyā dārakaṃ udake nimujjanummujjanavasena kīḷāpentiyā eko maccho dārakaṃ disvā “bhakkho me aya”nti maññamāno mukhaṃ vivaritvā upagato.",
  "atk-s0203a:550_8": "Dhātī dārakaṃ chaḍḍetvā palātā.",
  "atk-s0203a:550_9": "Maccho taṃ gili.",
  "atk-s0203a:550_10": "Puññavā satto dukkhaṃ na pāpuṇi,",
  "atk-s0203a:550_11": "sayanagabbhaṃ pavisitvā nipanno viya ahosi.",
  "atk-s0203a:550_12": "Maccho dārakassa tejena tattakapallaṃ gilitvā dayhamāno viya vegena tiṃsayojanamaggaṃ gantvā bārāṇasinagaravāsino macchabandhassa jālaṃ pāvisi,",
  "atk-s0203a:550_13": "mahāmacchā nāma jālabaddhā pahariyamānā maranti.",
  "atk-s0203a:550_14": "Ayaṃ pana dārakassa tejena jālato nīhaṭamattova mato.",
  "atk-s0203a:550_15": "Macchabandhā ca mahantaṃ macchaṃ labhitvā phāletvā vikkiṇanti.",
  "atk-s0203a:550_16": "Taṃ pana dārakassa ānubhāvena aphāletvā sakalameva kājena haritvā sahassena demāti vadantā nagare vicariṃsu.",
  "atk-s0203a:550_17": "Koci na gaṇhāti.",
  "atk-s0203a:551_0": "Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi,",
  "atk-s0203a:551_1": "tassa dvāramūlaṃ patvā “kiṃ gahetvā dethā”ti vuttā kahāpaṇanti āhaṃsu.",
  "atk-s0203a:551_2": "Tehi kahāpaṇaṃ datvā gahito.",
  "atk-s0203a:551_3": "Seṭṭhibhariyāpi aññesu divasesu macche na kelāyati,",
  "atk-s0203a:551_4": "taṃ divasaṃ pana macchaṃ phalake ṭhapetvā sayameva phālesi.",
  "atk-s0203a:551_5": "Macchañca nāma kucchito phālenti,",
  "atk-s0203a:551_6": "sā pana piṭṭhito phālentī macchakucchiyaṃ suvaṇṇavaṇṇaṃ dārakaṃ disvā –",
  "atk-s0203a:551_7": "“macchakucchiyaṃ me putto laddho”ti nādaṃ naditvā dārakaṃ ādāya sāmikassa santikaṃ agamāsi.",
  "atk-s0203a:551_8": "Seṭṭhi tāvadeva bheriṃ carāpetvā dārakaṃ ādāya rañño santikaṃ gantvā –",
  "atk-s0203a:551_9": "“macchakucchiyaṃ me deva dārako laddho,",
  "atk-s0203a:551_10": "kiṃ karomī”ti āha.",
  "atk-s0203a:551_11": "Puññavā esa,",
  "atk-s0203a:551_12": "yo macchakucchiyaṃ arogo vasi,",
  "atk-s0203a:551_13": "posehi nanti.",
  "atk-s0203a:552_0": "Assosi kho itaraṃ kulaṃ –",
  "atk-s0203a:552_1": "“bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ labhatī”ti,",
  "atk-s0203a:552_2": "te tattha agamaṃsu.",
  "atk-s0203a:552_3": "Athassa mātā dārakaṃ alaṅkaritvā kīḷāpiyamānaṃ disvāva “manāpo vatāyaṃ dārako”ti gantvā pavatiṃ ācikkhi.",
  "atk-s0203a:552_4": "Itarā mayhaṃ puttotiādimāha.",
  "atk-s0203a:552_5": "Kahaṃ te laddhoti?",
  "atk-s0203a:552_6": "Macchakucchiyanti.",
  "atk-s0203a:552_7": "No tuyhaṃ putto,",
  "atk-s0203a:552_8": "mayhaṃ puttoti.",
  "atk-s0203a:552_9": "Kahaṃ te laddhoti?",
  "atk-s0203a:552_10": "Mayā dasamāse kucchiyā dhārito,",
  "atk-s0203a:552_11": "atha naṃ nadiyā kīḷāpiyamānaṃ maccho gilīti.",
  "atk-s0203a:552_12": "Tuyhaṃ putto aññena macchena gilito bhavissati,",
  "atk-s0203a:552_13": "ayaṃ pana mayā macchakucchiyaṃ laddhoti,",
  "atk-s0203a:552_14": "ubhopi rājakulaṃ agamaṃsu.",
  "atk-s0203a:552_15": "Rājā āha –",
  "atk-s0203a:552_16": "“ayaṃ dasa māse kucchiyā dhāritattā amātā kātuṃ na sakkā,",
  "atk-s0203a:552_17": "macchaṃ gaṇhantāpi vakkayakanādīni bahi katvā gaṇhantā nāma natthīti macchakucchiyaṃ laddhattā ayampi amātā kātuṃ na sakkā,",
  "atk-s0203a:552_18": "dārako ubhinnampi kulānaṃ dāyādo hotu,",
  "atk-s0203a:552_19": "ubhopi naṃ jaggathā”ti ubhopi jaggiṃsu.",
  "atk-s0203a:553_0": "Viññutaṃ pattassa dvīsupi nagaresu pāsādaṃ kāretvā nāṭakāni paccupaṭṭhāpesuṃ.",
  "atk-s0203a:553_1": "Ekekasmiṃ nagare cattāro cattāro māse vasati,",
  "atk-s0203a:553_2": "ekasmiṃ nagare cattāro māse vuṭṭhassa saṅghāṭanāvāya maṇḍapaṃ kāretvā tattha naṃ saddhiṃ nāṭakāhi āropenti.",
  "atk-s0203a:553_3": "So sampattiṃ anubhavamāno itaraṃ nagaraṃ gacchati.",
  "atk-s0203a:553_4": "Taṃnagaravāsino nāṭakāni upaḍḍhamaggaṃ agamaṃsu.",
  "atk-s0203a:553_5": "Te paccuggantvā taṃ parivāretvā attano pāsādaṃ nayanti.",
  "atk-s0203a:553_6": "Itarāni nāṭakāni nivattitvā attano nagarameva gacchanti.",
  "atk-s0203a:553_7": "Tattha cattāro māse vasitvā teneva niyāmena puna itaraṃ nagaraṃ gacchati.",
  "atk-s0203a:553_8": "Evamassa sampattiṃ anubhavantassa asīti vassāni paripuṇṇāni.",
  "atk-s0203a:554_0": "Atha bhagavā cārikaṃ caramāno bārāṇasiṃ patto.",
  "atk-s0203a:554_1": "So bhagavato santike dhammaṃ sutvā paṭiladdhasaddho pabbajito.",
  "atk-s0203a:554_2": "Pabbajitvā sattāhameva puthujjano ahosi,",
  "atk-s0203a:554_3": "aṭṭhame pana so saha paṭisambhidāhi arahattaṃ pāpuṇīti evamassa dve kulāni ahesuṃ.",
  "atk-s0203a:554_4": "Tasmā bākuloti saṅkhaṃ agamāsīti.",
  "atk-s0203a:555_0": "Purāṇagihisahāyoti pubbe gihikāle sahāyo.",
  "atk-s0203a:555_1": "Ayampi dīghāyukova theraṃ pabbajitaṃ passituṃ gacchanto asītime vasse gato.",
  "atk-s0203a:555_2": "Methuno dhammoti bālo naggasamaṇako bālapucchaṃ pucchati,",
  "atk-s0203a:555_3": "na sāsanavacanaṃ,",
  "atk-s0203a:555_4": "idāni therena dinnanaye ṭhito imehi pana teti pucchi.",
  "atk-s0203a:556_0": "210.",
  "atk-s0203a:556_1": "Yaṃpāyasmātiādīni padāni sabbavāresu dhammasaṅgāhakattherehi niyametvā ṭhapitāni.",
  "atk-s0203a:556_2": "Tattha saññā uppannamattāva,",
  "atk-s0203a:556_3": "vitakko kammapathabhedakoti.",
  "atk-s0203a:556_4": "Thero panāha –",
  "atk-s0203a:556_5": "“kasmā visuṃ karotha,",
  "atk-s0203a:556_6": "ubhayampetaṃ kammapathabhedakamevā”ti.",
  "atk-s0203a:557_0": "211.",
  "atk-s0203a:557_1": "Gahapaticīvaranti vassāvāsikaṃ cīvaraṃ.",
  "atk-s0203a:557_2": "Satthenāti pipphalakena.",
  "atk-s0203a:557_3": "Sūciyāti sūciṃ gahetvā sibbitabhāvaṃ na sarāmīti attho.",
  "atk-s0203a:557_4": "Kathine cīvaranti kathinacīvaraṃ,",
  "atk-s0203a:557_5": "kathinacīvarampi hi vassāvāsikagatikameva.",
  "atk-s0203a:557_6": "Tasmā tattha “sibbitā nābhijānāmī”ti āha.",
  "atk-s0203a:558_0": "Ettakaṃ panassa kālaṃ gahapaticīvaraṃ asādiyantassa chindanasibbanādīni akarontassa kuto cīvaraṃ uppajjatīti.",
  "atk-s0203a:558_1": "Dvīhi nagarehi.",
  "atk-s0203a:558_2": "Thero hi mahāyasassī,",
  "atk-s0203a:558_3": "tassa puttadhītaro nattapanattakā sukhumasāṭakehi cīvarāni kāretvā rajāpetvā samugge pakkhipitvā pahiṇanti.",
  "atk-s0203a:558_4": "Therassa nhānakāle nhānakoṭṭhake ṭhapenti.",
  "atk-s0203a:558_5": "Thero tāni nivāseti ceva pārupati ca,",
  "atk-s0203a:558_6": "purāṇacīvarāni sampattapabbajitānaṃ deti.",
  "atk-s0203a:558_7": "Thero tāni nivāsetvā ca pārupitvā ca navakammaṃ na karoti,",
  "atk-s0203a:558_8": "kiñci āyūhanakammaṃ natthi.",
  "atk-s0203a:558_9": "Phalasamāpattiṃ appetvā appetvā nisīdati.",
  "atk-s0203a:558_10": "Catūsu māsesu pattesu lomakiliṭṭhāni honti,",
  "atk-s0203a:558_11": "athassa puna teneva niyāmena pahiṇitvā denti.",
  "atk-s0203a:558_12": "Aḍḍhamāse aḍḍhamāse parivattatītipi vadantiyeva.",
  "atk-s0203a:559_0": "Anacchariyañcetaṃ therassa mahāpuññassa mahābhiññassa satasahassakappe pūritapāramissa,",
  "atk-s0203a:559_1": "asokadhammarañño kulūpako nigrodhatthero divasassa nikkhattuṃ cīvaraṃ parivattesi.",
  "atk-s0203a:559_2": "Tassa hi ticīvaraṃ hatthikkhandhe ṭhapetvā pañcahi ca gandhasamuggasatehi pañcahi ca mālāsamuggasatehi saddhiṃ pātova āhariyittha,",
  "atk-s0203a:559_3": "tathā divā ceva sāyañca.",
  "atk-s0203a:559_4": "Rājā kira divasassa nikkhattuṃ sāṭake parivattento “therassa cīvaraṃ nīta”nti pucchitvā “āma nīta”nti sutvāva parivattesi.",
  "atk-s0203a:559_5": "Theropi na bhaṇḍikaṃ bandhitvā ṭhapesi,",
  "atk-s0203a:559_6": "sampattasabrahmacārīnaṃ adāsi.",
  "atk-s0203a:559_7": "Tadā kira jambudīpe bhikkhusaṅghassa yebhuyyena nigrodhasseva santakaṃ cīvaraṃ ahosi.",
  "atk-s0203a:560_0": "Aho vata maṃ koci nimanteyyāti kiṃ pana cittassa anuppādanaṃ bhāriyaṃ,",
  "atk-s0203a:560_1": "uppannassa pahānanti.",
  "atk-s0203a:560_2": "Cittaṃ nāma lahukaparivattaṃ,",
  "atk-s0203a:560_3": "tasmā anuppādanaṃ bhāriyaṃ,",
  "atk-s0203a:560_4": "uppannassa pahānampi bhāriyameva.",
  "atk-s0203a:560_5": "Antaraghareti mahāsakuludāyisutte indakhīlato paṭṭhāya antaragharaṃ nāma idha nimbodakapatanaṭṭhānaṃ adhippetaṃ.",
  "atk-s0203a:560_6": "Kuto panassa bhikkhā uppajjitthāti.",
  "atk-s0203a:560_7": "Thero dvīsu nagaresu abhiññāto,",
  "atk-s0203a:560_8": "gehadvāraṃ āgatassevassa pattaṃ gahetvā nānārasabhojanassa pūretvā denti.",
  "atk-s0203a:560_9": "So laddhaṭṭhānato nivattati,",
  "atk-s0203a:560_10": "bhattakiccakaraṇaṭṭhānaṃ panassa nibaddhameva ahosi.",
  "atk-s0203a:560_11": "Anubyañjanasoti therena kira rūpe nimittaṃ gahetvā mātugāmo na olokitapubbo.",
  "atk-s0203a:560_12": "Mātugāmassa dhammanti mātugāmassa chappañcavācāhi dhammaṃ desetuṃ vaṭṭati,",
  "atk-s0203a:560_13": "pañhaṃ puṭṭhena gāthāsahassampi vattuṃ vaṭṭatiyeva.",
  "atk-s0203a:560_14": "Thero pana kappiyameva na akāsi.",
  "atk-s0203a:560_15": "Yebhuyyena hi kulūpakatherānametaṃ kammaṃ hoti.",
  "atk-s0203a:560_16": "Bhikkhunupassayanti bhikkhuniupassayaṃ.",
  "atk-s0203a:560_17": "Taṃ pana gilānapucchakena gantuṃ vaṭṭati,",
  "atk-s0203a:560_18": "thero pana kappiyameva na akāsi.",
  "atk-s0203a:560_19": "Esa nayo sabbattha.",
  "atk-s0203a:560_20": "Cuṇṇenāti kosambacuṇṇādinā.",
  "atk-s0203a:560_21": "Gattaparikammeti sarīrasambāhanakamme.",
  "atk-s0203a:560_22": "Vicāritāti payojayitā.",
  "atk-s0203a:560_23": "Gaddūhanamattanti gāviṃ thane gahetvā ekaṃ khīrabinduṃ dūhanakālamattampi.",
  "atk-s0203a:561_0": "Kena pana kāraṇena thero nirābādho ahosi.",
  "atk-s0203a:561_1": "Padumuttare kira bhagavati satasahassabhikkhuparivāre cārikaṃ caramāne himavati visarukkhā pupphiṃsu.",
  "atk-s0203a:561_2": "Bhikkhusatasahassānampi tiṇapupphakarogo uppajjati.",
  "atk-s0203a:561_3": "Thero tasmiṃ samaye iddhimā tāpaso hoti,",
  "atk-s0203a:561_4": "so ākāsena gacchanto bhikkhusaṅghaṃ disvā otaritvā rogaṃ pucchitvā himavantato osadhaṃ āharitvā adāsi.",
  "atk-s0203a:561_5": "Upasiṅghanamatteneva rogo vūpasami.",
  "atk-s0203a:561_6": "Kassapasammāsambuddhakālepi paṭhamavappadivase vappaṃ ṭhapetvā bhikkhusaṅghassa paribhogaṃ aggisālañceva",
  "atk-s0203a:561_7": "vaccakuṭiñca kāretvā bhikkhusaṅghassa bhesajjavattaṃ nibandhi,",
  "atk-s0203a:561_8": "iminā kammena nirābādho ahosi.",
  "atk-s0203a:561_9": "Ukkaṭṭhanesajjiko panesa ukkaṭṭhāraññako ca tasmā “nābhijānāmi apassenakaṃ apassayitā”tiādimāha.",
  "atk-s0203a:562_0": "Saraṇoti sakileso.",
  "atk-s0203a:562_1": "Aññā udapādīti anupasampannassa aññaṃ byākātuṃ na vaṭṭati.",
  "atk-s0203a:562_2": "Thero kasmā byākāsi?",
  "atk-s0203a:562_3": "Na thero ahaṃ arahāti āha,",
  "atk-s0203a:562_4": "aññā udapādīti panāha.",
  "atk-s0203a:562_5": "Apica thero arahāti pākaṭo,",
  "atk-s0203a:562_6": "tasmā evamāha.",
  "atk-s0203a:563_0": "212.",
  "atk-s0203a:563_1": "Pabbajjanti thero sayaṃ neva pabbājesi,",
  "atk-s0203a:563_2": "na upasampādesi aññehi pana bhikkhūhi evaṃ kārāpesi.",
  "atk-s0203a:563_3": "Avāpuraṇaṃ ādāyāti kuñcikaṃ gahetvā.",
  "atk-s0203a:564_0": "Nisinnakova parinibbāyīti ahaṃ dharamānopi na aññassa bhikkhussa bhāro ahosiṃ,",
  "atk-s0203a:564_1": "parinibbutassāpi me sarīraṃ bhikkhusaṅghassa palibodho mā ahosīti tejodhātuṃ samāpajjitvā parinibbāyi.",
  "atk-s0203a:564_2": "Sarīrato jālā uṭṭhahi,",
  "atk-s0203a:564_3": "chavimaṃsalohitaṃ sappi viya jhāyamānaṃ parikkhayaṃ gataṃ,",
  "atk-s0203a:564_4": "sumanamakulasadisā dhātuyova avasesiṃsu.",
  "atk-s0203a:564_5": "Sesaṃ sabbattha pākaṭameva.",
  "atk-s0203a:564_6": "Idaṃ pana suttaṃ dutiyasaṅgahe saṅgītanti.",
  "atk-s0203a:565_0": "Papañcasūdaniyā majjhimanikāyaṭṭhakathāya",
  "atk-s0203a:566_0": "Bākulasuttavaṇṇanā niṭṭhitā.",
  "atk-s0203a:567_0": "5. Dantabhūmisuttavaṇṇanā",
  "atk-s0203a:568_0": "213.",
  "atk-s0203a:568_1": "Evaṃ me sutanti dantabhūmisuttaṃ.",
  "atk-s0203a:568_2": "Tattha araññakuṭikāyanti tasseva veḷuvanassa ekasmiṃ vivittaṭṭhāne padhānakammikānaṃ bhikkhūnaṃ atthāya katasenāsane.",
  "atk-s0203a:568_3": "Rājakumāroti bimbisārassa putto orasako.",
  "atk-s0203a:569_0": "Phuseyyāti labheyya.",
  "atk-s0203a:569_1": "Ekaggatanti evaṃ paṭipanno samāpattiṃ nāma labhati,",
  "atk-s0203a:569_2": "jhānaṃ nāma labhatīti idaṃ mayā sutanti vadati.",
  "atk-s0203a:569_3": "Kilamathoti kāyakilamatho.",
  "atk-s0203a:569_4": "Vihesāti sveva kilamatho vutto.",
  "atk-s0203a:569_5": "Yathāsake tiṭṭheyyāsīti attano ajānanakoṭṭhāseyeva tiṭṭheyyāsīti.",
  "atk-s0203a:570_0": "214.",
  "atk-s0203a:570_1": "Desesīti cittekaggataṃ nāma evaṃ labhati,",
  "atk-s0203a:570_2": "samāpattiṃ evaṃ nibbattetīti appanāupacāraṃ pāpetvā ekakasiṇaparikammaṃ kathesi.",
  "atk-s0203a:570_3": "Pavedetvāti pakāsetvā.",
  "atk-s0203a:571_0": "Nekkhammena ñātabbanti kāmato nissaṭaguṇena ñātabbaṃ.",
  "atk-s0203a:571_1": "Kāmato nissaṭaguṇe ṭhitena puggalena ekaggaṃ nāma jānitabbanti adhippāyenetaṃ vuttaṃ.",
  "atk-s0203a:571_2": "Sesāni tasseva vevacanāni.",
  "atk-s0203a:571_3": "Kāme paribhuñjantoti duvidhepi kāme bhuñjamāno.",
  "atk-s0203a:572_0": "215.",
  "atk-s0203a:572_1": "Hatthidammā vā assadammā vā godammā vāti ettha adantahatthidammādayo viya cittekaggarahitā puggalā daṭṭhabbā.",
  "atk-s0203a:572_2": "Dantahatthiādayo viya cittekaggasampannā.",
  "atk-s0203a:572_3": "Yathā adantahatthidammādayo kūṭākāraṃ akatvā dhuraṃ achaḍḍetvā dantagamanaṃ vā gantuṃ,",
  "atk-s0203a:572_4": "dantehi vā pattabbaṃ bhūmiṃ pāpuṇituṃ na sakkonti,",
  "atk-s0203a:572_5": "evameva cittekaggarahitā sampannacittekaggehi nibbattitaguṇaṃ vā nibbattetuṃ pattabhūmiṃ vā pāpuṇituṃ na sakkonti.",
  "atk-s0203a:573_0": "216. Hatthavilaṅghakenāti hatthena hatthaṃ gahetvā.",
  "atk-s0203a:574_0": "Daṭṭheyyanti passitabbayuttakaṃ. Āvutoti āvarito. Nivutoti nivārito. Ophuṭoti onaddho.",
  "atk-s0203a:575_0": "217.",
  "atk-s0203a:575_1": "Nāgavanikanti hatthipadopame nāgavanacarako puriso “nāgavaniko”ti vutto,",
  "atk-s0203a:575_2": "idha hatthisikkhāya kusalo hatthiṃ gahetuṃ samattho.",
  "atk-s0203a:575_3": "Atipassitvāti disvā.",
  "atk-s0203a:575_4": "Etthagedhāti etasmiṃ pavattagedhā.",
  "atk-s0203a:575_5": "Sarasaṅkappānanti dhāvanasaṅkappānaṃ.",
  "atk-s0203a:575_6": "Manussakantesu sīlesu samādapanāyāti ettha yadā nāgo itthipurisehi kumārakumārikāhi soṇḍādīsu gahetvā upakeḷayamāno vikāraṃ na karoti sukhāyati,",
  "atk-s0203a:575_7": "tadānena manussakantāni sīlāni samādinnāni nāma honti.",
  "atk-s0203a:576_0": "Pemanīyāti tāta rājā te pasanno maṅgalahatthiṭṭhāneva ṭhapessati,",
  "atk-s0203a:576_1": "rājārahāni bhojanādīni labhissasīti evarūpī nāgehi piyāpitabbā kathā.",
  "atk-s0203a:576_2": "Sussūsatīti taṃ pemanīyakathaṃ sotukāmo hoti.",
  "atk-s0203a:576_3": "Tiṇaghāsodakanti tiṇaghāsañceva udakañca,",
  "atk-s0203a:576_4": "tiṇaghāsanti ghāsitabbaṃ tiṇaṃ,",
  "atk-s0203a:576_5": "khāditabbanti attho.",
  "atk-s0203a:577_0": "Paṇavoti ḍiṇḍimo.",
  "atk-s0203a:577_1": "Sabbavaṅkadosanihitaninnītakasāvoti nihitasabbavaṅkadoso ceva apanītakasāvo ca.",
  "atk-s0203a:577_2": "Aṅganteva saṅkhaṃ gacchatīti aṅgasamo hoti.",
  "atk-s0203a:578_0": "219. Gehasitasīlānanti pañcakāmaguṇanissitasīlānaṃ. Ñāyassāti aṭṭhaṅgikamaggassa.",
  "atk-s0203a:579_0": "222.",
  "atk-s0203a:579_1": "Adantamaraṇaṃ mahallako rañño nāgo kālaṅkatoti rañño mahallako nāgo adantamaraṇaṃ mato kālaṃ kato hoti,",
  "atk-s0203a:579_2": "adantamaraṇaṃ kālaṃkiriyaṃ nāma kariyatīti ayamettha attho.",
  "atk-s0203a:579_3": "Esa nayo sabbattha.",
  "atk-s0203a:579_4": "Sesaṃ uttānamevāti.",
  "atk-s0203a:580_0": "Papañcasūdaniyā majjhimanikāyaṭṭhakathāya",
  "atk-s0203a:581_0": "Dantabhūmisuttavaṇṇanā niṭṭhitā.",
  "atk-s0203a:582_0": "6. Bhūmijasuttavaṇṇanā",
  "atk-s0203a:583_0": "223.",
  "atk-s0203a:583_1": "Evaṃ me sutanti bhūmijasuttaṃ.",
  "atk-s0203a:583_2": "Tattha bhūmijoti ayaṃ thero jayasenarājakumārassa mātulo.",
  "atk-s0203a:583_3": "Āsañca anāsañcāti kālena āsaṃ kālena anāsaṃ.",
  "atk-s0203a:583_4": "Sakena thālipākenāti pakatipavattāya bhikkhāya attano niṭṭhitabhattatopi bhattena parivisi.",
  "atk-s0203a:583_5": "Sesaṃ sabbattha uttānamevāti.",
  "atk-s0203a:584_0": "Papañcasūdaniyā majjhimanikāyaṭṭhakathāya",
  "atk-s0203a:585_0": "Bhūmijasuttavaṇṇanā niṭṭhitā.",
  "atk-s0203a:586_0": "7. Anuruddhasuttavaṇṇanā",
  "atk-s0203a:587_0": "230.",
  "atk-s0203a:587_1": "Evaṃ me sutanti anuruddhasuttaṃ.",
  "atk-s0203a:587_2": "Tattha evamāhaṃsūti tassa upāsakassa aphāsukakālo ahosi,",
  "atk-s0203a:587_3": "tadā upasaṅkamitvā evamāhaṃsu.",
  "atk-s0203a:587_4": "Apaṇṇakanti avirādhitaṃ.",
  "atk-s0203a:587_5": "Ekatthāti appamāṇāti vā mahaggatāti vā jhānameva cittekaggatāyeva evaṃ vuccatīti imaṃ sandhāya evamāha.",
  "atk-s0203a:588_0": "231.",
  "atk-s0203a:588_1": "Yāvatā ekaṃ rukkhamūlaṃ mahaggatanti pharitvā adhimuccitvā viharatīti ekarukkhamūlapamāṇaṭṭhānaṃ kasiṇanimittena",
  "atk-s0203a:588_2": "ottharitvā tasmiṃ kasiṇanimitte mahaggatajjhānaṃ pharitvā adhimuccitvā viharati.",
  "atk-s0203a:588_3": "Mahaggatanti panassa ābhogo natthi,",
  "atk-s0203a:588_4": "kevalaṃ mahaggatajjhānapavattivasena panetaṃ vuttaṃ.",
  "atk-s0203a:588_5": "Esa nayo sabbattha.",
  "atk-s0203a:588_6": "Iminā kho etaṃ gahapati pariyāyenāti iminā kāraṇena.",
  "atk-s0203a:588_7": "Ettha hi appamāṇāti vuttānaṃ brahmavihārānaṃ nimittaṃ na vaḍḍhati,",
  "atk-s0203a:588_8": "ugghāṭanaṃ na jāyati,",
  "atk-s0203a:588_9": "tāni jhānāni abhiññānaṃ vā nirodhassa vā pādakāni na honti,",
  "atk-s0203a:588_10": "vipassanāpādakāni pana vaṭṭapādakāni bhavokkamanāni ca honti.",
  "atk-s0203a:588_11": "“Mahaggatā”ti vuttānaṃ pana kasiṇajjhānānaṃ nimittaṃ vaḍḍhati,",
  "atk-s0203a:588_12": "ugghāṭanaṃ jāyati,",
  "atk-s0203a:588_13": "samatikkamā honti,",
  "atk-s0203a:588_14": "abhiññāpādakāni nirodhapādakāni vaṭṭapādakāni bhavokkamanāni ca honti.",
  "atk-s0203a:588_15": "Evamime dhammā nānatthā,",
  "atk-s0203a:588_16": "appamāṇā mahaggatāti evaṃ nānābyañjanā ca.",
  "atk-s0203a:589_0": "232.",
  "atk-s0203a:589_1": "Idāni mahaggatasamāpattito nīharitvā bhavūpapattikāraṇaṃ dassento catasso kho imātiādimāha.",
  "atk-s0203a:589_2": "Parittābhāti pharitvā jānantassa ayamābhogo atthi,",
  "atk-s0203a:589_3": "parittābhesu pana devesu nibbattikāraṇaṃ jhānaṃ bhāvento evaṃ vutto.",
  "atk-s0203a:589_4": "Esa nayo sabbattha.",
  "atk-s0203a:589_5": "Parittābhā siyā saṃkiliṭṭhābhā honti siyā parisuddhābhā,",
  "atk-s0203a:589_6": "appamāṇābhā siyā saṃkiliṭṭhābhā honti siyā parisuddhābhā. Kathaṃ?",
  "atk-s0203a:589_7": "Suppamatte vā sarāvamatte vā kasiṇaparikammaṃ katvā samāpattiṃ nibbattetvā pañcahākārehi āciṇṇavasibhāvo",
  "atk-s0203a:589_8": "paccanīkadhammānaṃ suṭṭhu aparisodhitattā dubbalameva samāpattiṃ vaḷañjitvā appaguṇajjhāne ṭhito kālaṃ",
  "atk-s0203a:589_9": "katvā parittābhesu nibbattati,",
  "atk-s0203a:589_10": "vaṇṇo panassa paritto ceva hoti saṃkiliṭṭho ca.",
  "atk-s0203a:589_11": "Pañcahi panākārehi āciṇṇavasibhāvo paccanīkadhammānaṃ suṭṭhu parisodhitattā suvisuddhaṃ samāpattiṃ vaḷañjitvā",
  "atk-s0203a:589_12": "paguṇajjhāne ṭhito kālaṃ katvā parittābhesu nibbattati,",
  "atk-s0203a:589_13": "vaṇṇo panassa paritto ceva hoti parisuddho ca.",
  "atk-s0203a:589_14": "Evaṃ parittābhā siyā saṃkiliṭṭhābhā honti siyā parisuddhābhā.",
  "atk-s0203a:589_15": "Kasiṇe pana vipulaparikammaṃ katvā samāpattiṃ nibbattetvā pañcahākārehi āciṇṇavasibhāvoti sabbaṃ purimasadisameva veditabbaṃ.",
  "atk-s0203a:589_16": "Evaṃ appamāṇābhā siyā saṃkiliṭṭhābhā honti siyā parisuddhābhāti.",
  "atk-s0203a:590_0": "Vaṇṇanānattanti sarīravaṇṇassa nānattaṃ.",
  "atk-s0203a:590_1": "No ca ābhānānattanti āloke nānattaṃ na paññāyati.",
  "atk-s0203a:590_2": "Accinānattanti dīgharassaaṇuthūlavasena acciyā nānattaṃ.",
  "atk-s0203a:591_0": "Yattha yatthāti uyyānavimānakapparukkhanadītīrapokkharaṇītīresu yattha yattha.",
  "atk-s0203a:591_1": "Abhinivisantīti vasanti.",
  "atk-s0203a:591_2": "Abhiramantīti ramanti na ukkaṇṭhanti.",
  "atk-s0203a:591_3": "Kājenāti yāgubhattatelaphāṇitamacchamaṃsakājesu yena kenaci kājena.",
  "atk-s0203a:591_4": "“Kācenāti”pi pāṭho,",
  "atk-s0203a:591_5": "ayameva attho.",
  "atk-s0203a:591_6": "Piṭakenāti pacchiyā.",
  "atk-s0203a:591_7": "Tattha tatthevāti sappimadhuphāṇitādīnaṃ sulabhaṭṭhānato loṇapūtimacchādīnaṃ ussannaṭṭhānaṃ nītā “pubbe amhākaṃ vasanaṭṭhānaṃ phāsukaṃ,",
  "atk-s0203a:591_8": "tattha sukhaṃ vasimhā,",
  "atk-s0203a:591_9": "idha loṇaṃ vā no bādhati pūtimacchagandho vā sīsarogaṃ uppādetī”ti evaṃ cittaṃ anuppādetvā tattha tattheva ramanti.",
  "atk-s0203a:592_0": "234.",
  "atk-s0203a:592_1": "Ābhāti ābhāsampannā.",
  "atk-s0203a:592_2": "Tadaṅgenāti tassā bhavūpapattiyā aṅgena,",
  "atk-s0203a:592_3": "bhavūpapattikāraṇenāti attho.",
  "atk-s0203a:592_4": "Idāni taṃ kāraṇaṃ pucchanto ko nu kho,",
  "atk-s0203a:592_5": "bhantetiādimāha.",
  "atk-s0203a:593_0": "Kāyaduṭṭhullanti kāyālasiyabhāvo. Jhāyatoti jalato.",
  "atk-s0203a:594_0": "235.",
  "atk-s0203a:594_1": "Dīgharattaṃ kho meti thero kira pāramiyo pūrento isipabbajjaṃ pabbajitvā samāpattiṃ nibbattetvā nirantaraṃ tīṇi attabhāvasatāni brahmaloke paṭilabhi,",
  "atk-s0203a:594_2": "taṃ sandhāyetaṃ āha.",
  "atk-s0203a:594_3": "Vuttampi cetaṃ –",
  "atk-s0203a:595_0": "“Avokiṇṇaṃ tīṇi sataṃ, yaṃ pabbajiṃ isipabbajjaṃ;",
  "atk-s0203a:596_0": "Asaṅkhataṃ gavesanto, pubbe sañcaritaṃ mama”nti.",
  "atk-s0203a:597_0": "Sesaṃ sabbattha uttānamevāti.",
  "atk-s0203a:598_0": "Papañcasūdaniyā majjhimanikāyaṭṭhakathāya",
  "atk-s0203a:599_0": "Anuruddhasuttavaṇṇanā niṭṭhitā.",
  "atk-s0203a:600_0": "8. Upakkilesasuttavaṇṇanā",
  "atk-s0203a:601_0": "236.",
  "atk-s0203a:601_1": "Evaṃ me sutanti upakkilesasuttaṃ.",
  "atk-s0203a:601_2": "Tattha etadavocāti neva bhedādhippāyena na piyakamyatāya,",
  "atk-s0203a:601_3": "atha khvāssa etadahosi –",
  "atk-s0203a:601_4": "“ime bhikkhū mama vacanaṃ gahetvā na oramissanti,",
  "atk-s0203a:601_5": "buddhā ca nāma hitānukampakā,",
  "atk-s0203a:601_6": "addhā nesaṃ bhagavā ekaṃ kāraṇaṃ kathessati,",
  "atk-s0203a:601_7": "taṃ sutvā ete oramissanti,",
  "atk-s0203a:601_8": "tato tesaṃ phāsuvihāro bhavissatī”ti.",
  "atk-s0203a:601_9": "Tasmā etaṃ “idha,",
  "atk-s0203a:601_10": "bhante”tiādivacanamavoca.",
  "atk-s0203a:601_11": "Mā bhaṇḍanantiādīsu “akatthā”ti pāṭhasesaṃ gahetvā “mā bhaṇḍanaṃ akatthā”ti evaṃ attho daṭṭhabbo.",
  "atk-s0203a:601_12": "Aññataroti so kira bhikkhu bhagavato atthakāmo,",
  "atk-s0203a:601_13": "ayaṃ kirassa adhippāyo –",
  "atk-s0203a:601_14": "“ime bhikkhū kodhābhibhūtā satthu vacanaṃ na gaṇhanti,",
  "atk-s0203a:601_15": "mā bhagavā ete ovadanto kilamī”ti,",
  "atk-s0203a:601_16": "tasmā evamāha.",
  "atk-s0203a:602_0": "Piṇḍāya pāvisīti na kevalaṃ pāvisi,",
  "atk-s0203a:602_1": "yenapi janena na diṭṭho,",
  "atk-s0203a:602_2": "so maṃ passatūtipi adhiṭṭhāsi.",
  "atk-s0203a:602_3": "Kimatthaṃ adhiṭṭhāsīti?",
  "atk-s0203a:602_4": "Tesaṃ bhikkhūnaṃ damanatthaṃ.",
  "atk-s0203a:602_5": "Bhagavā hi tadā piṇḍapātappaṭikkanto “puthusaddo samajano”tiādigāthā bhāsitvā kosambito bālakaloṇakāragāmaṃ gato.",
  "atk-s0203a:602_6": "Tato pācīnavaṃsadāyaṃ,",
  "atk-s0203a:602_7": "tato pālileyyakavanasaṇḍaṃ gantvā pālileyyahatthināgena upaṭṭhahiyamāno temāsaṃ vasi.",
  "atk-s0203a:602_8": "Nagaravāsinopi –",
  "atk-s0203a:602_9": "“satthā vihāraṃ gato,",
  "atk-s0203a:602_10": "gacchāma dhammassavanāyā”ti gandhapupphahatthā vihāraṃ gantvā “kahaṃ, bhante,",
  "atk-s0203a:602_11": "satthā”ti pucchiṃsu.",
  "atk-s0203a:602_12": "“Kahaṃ tumhe satthāraṃ dakkhatha,",
  "atk-s0203a:602_13": "satthā ‘ime bhikkhū samagge karissāmī’ti āgato,",
  "atk-s0203a:602_14": "samagge kātuṃ asakkonto nikkhamitvā gato”ti.",
  "atk-s0203a:602_15": "“Mayaṃ satampi sahassampi datvā satthāraṃ ānetuṃ na sakkoma,",
  "atk-s0203a:602_16": "so no ayācito sayameva āgato,",
  "atk-s0203a:602_17": "mayaṃ ime bhikkhū nissāya satthu sammukhā dhammakathaṃ sotuṃ na labhimhā.",
  "atk-s0203a:602_18": "Ime satthāraṃ uddissa pabbajitā,",
  "atk-s0203a:602_19": "tasmimpi sāmaggiṃ karonte samaggā na jātā,",
  "atk-s0203a:602_20": "kassāññassa vacanaṃ karissanti.",
  "atk-s0203a:602_21": "Alaṃ na imesaṃ bhikkhā dātabbā”ti sakalanagare daṇḍaṃ ṭhapayiṃsu.",
  "atk-s0203a:602_22": "Te punadivase sakalanagaraṃ piṇḍāya caritvā kaṭacchumattampi bhikkhaṃ alabhitvā vihāraṃ āgamaṃsu.",
  "atk-s0203a:602_23": "Upāsakāpi te puna āhaṃsu –",
  "atk-s0203a:602_24": "“yāva satthāraṃ na khamāpetha,",
  "atk-s0203a:602_25": "tāva vo tameva daṇḍakamma”nti.",
  "atk-s0203a:602_26": "Te “satthāraṃ khamāpessāmā”ti bhagavati sāvatthiyaṃ anuppatte tattha agamaṃsu.",
  "atk-s0203a:602_27": "Satthā tesaṃ aṭṭhārasa bhedakaravatthūni desesīti ayamettha pāḷimuttakakathā.",
  "atk-s0203a:603_0": "237.",
  "atk-s0203a:603_1": "Idāni puthusaddotiādigāthāsu puthu mahāsaddo assāti puthusaddo.",
  "atk-s0203a:603_2": "Samajanoti samāno ekasadiso jano,",
  "atk-s0203a:603_3": "sabbovāyaṃ bhaṇḍanakārakajano samantato saddaniccharaṇena puthusaddo ceva sadiso cāti vuttaṃ hoti.",
  "atk-s0203a:603_4": "Na bālo koci maññathāti tatra koci ekopi ahaṃ bāloti na maññati,",
  "atk-s0203a:603_5": "sabbepi paṇḍitamāninoyeva.",
  "atk-s0203a:603_6": "Nāññaṃ bhiyyo amaññarunti koci ekopi ahaṃ bāloti na ca maññi,",
  "atk-s0203a:603_7": "bhiyyo ca saṅghasmiṃ bhijjamāne aññampi ekaṃ “mayhaṃ kāraṇā saṅgho bhijjatī”ti idaṃ kāraṇaṃ na maññīti attho.",
  "atk-s0203a:604_0": "Parimuṭṭhāti muṭṭhassatino.",
  "atk-s0203a:604_1": "Vācāgocarabhāṇinoti rākārassa rassādeso kato;",
  "atk-s0203a:604_2": "vācāgocarāva,",
  "atk-s0203a:604_3": "na satipaṭṭhānagocarā,",
  "atk-s0203a:604_4": "bhāṇino ca,",
  "atk-s0203a:604_5": "kathaṃ bhāṇino?",
  "atk-s0203a:604_6": "Yāvicchanti mukhāyāmaṃ,",
  "atk-s0203a:604_7": "yāva mukhaṃ pasāretuṃ icchanti,",
  "atk-s0203a:604_8": "tāva pasāretvā bhāṇino,",
  "atk-s0203a:604_9": "ekopi saṅghagāravena mukhasaṅkocanaṃ na karotīti attho.",
  "atk-s0203a:604_10": "Yena nītāti yena kalahena imaṃ nillajjabhāvaṃ nītā.",
  "atk-s0203a:604_11": "Na taṃ vidū na taṃ jānanti “evaṃ sādīnavo aya”nti.",
  "atk-s0203a:605_0": "Ye ca taṃ upanayhantīti taṃ akkocchi mantiādikaṃ ākāraṃ ye upanayhanti. Sanantanoti porāṇo.",
  "atk-s0203a:606_0": "Pareti paṇḍite ṭhapetvā tato aññe bhaṇḍanakārakā pare nāma.",
  "atk-s0203a:606_1": "Te ettha saṅghamajjhe kalahaṃ karontā “mayaṃ yamāmase upayamāma nassāma satataṃ samitaṃ maccusantikaṃ gacchāmā”ti na jānanti.",
  "atk-s0203a:606_2": "Ye ca tattha vijānantīti ye ca tattha paṇḍitā “mayaṃ maccuno samīpaṃ gacchāmā”ti vijānanti.",
  "atk-s0203a:606_3": "Tato sammanti medhagāti evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.",
  "atk-s0203a:607_0": "Aṭṭhicchinnāti ayaṃ gāthā jātake āgatā,",
  "atk-s0203a:607_1": "brahmadattañca dīghāvukumārañca sandhāya vuttā.",
  "atk-s0203a:607_2": "Ayañhettha attho –",
  "atk-s0203a:607_3": "tesampi tathā pavattaverānaṃ hoti saṅgati,",
  "atk-s0203a:607_4": "kasmā tumhākaṃ na hoti,",
  "atk-s0203a:607_5": "yesaṃ vo neva mātāpitūnaṃ aṭṭhīni chinnāni,",
  "atk-s0203a:607_6": "na pāṇā haṭā na gavāssadhanāni haṭānīti.",
  "atk-s0203a:608_0": "Sace labhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṃ vuttā.",
  "atk-s0203a:608_1": "Abhibhuyya sabbāni parissayānīti pākaṭaparissaye ca paṭicchannaparissaye ca abhibhavitvā tena saddhiṃ attamano satimā careyyāti.",
  "atk-s0203a:609_0": "Rājāva raṭṭhaṃ vijitanti yathā attano vijitaraṭṭhaṃ mahājanakarājā ca arindamamahārājā ca pahāya ekakā vicariṃsu,",
  "atk-s0203a:609_1": "evaṃ vicareyyāti attho.",
  "atk-s0203a:609_2": "Mātaṅgaraññeva nāgoti mātaṅgo araññe nāgova.",
  "atk-s0203a:609_3": "Mātaṅgoti hatthi vuccati.",
  "atk-s0203a:609_4": "Nāgoti mahantādhivacanametaṃ.",
  "atk-s0203a:609_5": "Yathā hi mātuposako mātaṅganāgo araññe eko cari,",
  "atk-s0203a:609_6": "na ca pāpāni akāsi,",
  "atk-s0203a:609_7": "yathā ca pālileyyako,",
  "atk-s0203a:609_8": "evaṃ eko care,",
  "atk-s0203a:609_9": "na ca pāpāni kayirāti vuttaṃ hoti.",
  "atk-s0203a:610_0": "238.",
  "atk-s0203a:610_1": "Bālakaloṇakāragāmoti upāligahapatissa bhogagāmo.",
  "atk-s0203a:610_2": "Tenupasaṅkamīti kasmā upasaṅkami?",
  "atk-s0203a:610_3": "Gaṇe kirassa ādīnavaṃ disvā ekavihāriṃ bhikkhuṃ passitukāmatā udapādi,",
  "atk-s0203a:610_4": "tasmā sītādīhi pīḷito uṇhādīni patthayamāno viya upasaṅkami.",
  "atk-s0203a:610_5": "Dhammiyā kathāyāti ekībhāve ānisaṃsappaṭisaṃyuttāya.",
  "atk-s0203a:610_6": "Yena pācīnavaṃsadāyo,",
  "atk-s0203a:610_7": "tattha kasmā upasaṅkami?",
  "atk-s0203a:610_8": "Kalahakārake kirassa diṭṭhādīnavattā samaggavāsino bhikkhū passitukāmatā udapādi,",
  "atk-s0203a:610_9": "tasmā sītādīhi pīḷito uṇhādīni patthayamāno viya tattha upasaṅkami.",
  "atk-s0203a:610_10": "Āyasmā ca anuruddhotiādi vuttanayameva.",
  "atk-s0203a:611_0": "241.",
  "atk-s0203a:611_1": "Atthi pana voti pacchimapucchāya lokuttaradhammaṃ puccheyya.",
  "atk-s0203a:611_2": "So pana therānaṃ natthi,",
  "atk-s0203a:611_3": "tasmā taṃ pucchituṃ na yuttanti parikammobhāsaṃ pucchati.",
  "atk-s0203a:611_4": "Obhāsañceva sañjānāmāti parikammobhāsaṃ sañjānāma.",
  "atk-s0203a:611_5": "Dassanañca rūpānanti dibbacakkhunā rūpadassanañca sañjānāma.",
  "atk-s0203a:611_6": "Tañca nimittaṃ nappaṭivijjhāmāti tañca kāraṇaṃ na jānāma,",
  "atk-s0203a:611_7": "yena no obhāso ca rūpadassanañca antaradhāyati.",
  "atk-s0203a:612_0": "Taṃ kho pana vo anuruddhā nimittaṃ paṭivijjhitabbanti taṃ vo kāraṇaṃ jānitabbaṃ.",
  "atk-s0203a:612_1": "Ahampi sudanti anuruddhā tumhe kiṃ na āḷulessanti,",
  "atk-s0203a:612_2": "ahampi imehi ekādasahi upakkilesehi āḷulitapubboti dassetuṃ imaṃ desanaṃ ārabhi.",
  "atk-s0203a:612_3": "Vicikicchā kho metiādīsu mahāsattassa ālokaṃ vaḍḍhetvā dibbacakkhunā nānāvidhāni rūpāni disvā “idaṃ kho ki”nti vicikicchā udapādi.",
  "atk-s0203a:612_4": "Samādhi cavīti parikammasamādhi cavi.",
  "atk-s0203a:612_5": "Obhāsoti parikammobhāsopi antaradhāyi,",
  "atk-s0203a:612_6": "dibbacakkhunāpi rūpaṃ na passi.",
  "atk-s0203a:612_7": "Amanasikāroti rūpāni passato vicikicchā uppajjati,",
  "atk-s0203a:612_8": "idāni kiñci na manasikarissāmīti amanasikāro udapādi.",
  "atk-s0203a:613_0": "Thinamiddhanti kiñci amanasikarontassa thinamiddhaṃ udapādi.",
  "atk-s0203a:614_0": "Chambhitattanti himavantābhimukhaṃ ālokaṃ vaḍḍhetvā dānavarakkhasaajagarādayo addasa,",
  "atk-s0203a:614_1": "athassa chambhitattaṃ udapādi.",
  "atk-s0203a:615_0": "Uppilanti “mayā diṭṭhabhayaṃ pakatiyā olokiyamānaṃ natthi.",
  "atk-s0203a:615_1": "Adiṭṭhe kiṃ nāma bhaya”nti cintayato uppilāvitattaṃ udapādi.",
  "atk-s0203a:615_2": "Sakidevāti ekapayogeneva pañca nidhikumbhiyopi passeyya.",
  "atk-s0203a:616_0": "Duṭṭhullanti mayā vīriyaṃ gāḷhaṃ paggahitaṃ,",
  "atk-s0203a:616_1": "tena me uppilaṃ uppannanti vīriyaṃ sithilamakāsi,",
  "atk-s0203a:616_2": "tato kāyadaratho kāyaduṭṭhullaṃ kāyālasiyaṃ udapādi.",
  "atk-s0203a:617_0": "Accāraddhavīriyanti mama vīriyaṃ sithilaṃ karoto duṭṭhullaṃ uppannanti puna vīriyaṃ paggaṇhato accāraddhavīriyaṃ udapādi.",
  "atk-s0203a:617_1": "Patameyyāti mareyya.",
  "atk-s0203a:618_0": "Atilīnavīriyanti mama vīriyaṃ paggaṇhato evaṃ jātanti puna vīriyaṃ sithilaṃ karoto atilīnavīriyaṃ udapādi.",
  "atk-s0203a:619_0": "Abhijappāti devalokābhimukhaṃ ālokaṃ vaḍḍhetvā devasaṅghaṃ passato taṇhā udapādi.",
  "atk-s0203a:620_0": "Nānattasaññāti mayhaṃ ekajātikaṃ rūpaṃ manasikarontassa abhijappā uppannā,",
  "atk-s0203a:620_1": "nānāvidharūpaṃ manasi karissāmīti kālena devalokābhimukhaṃ kālena manussalokābhimukhaṃ vaḍḍhetvā nānāvidhāni rūpāni manasikaroto nānattasaññā udapādi.",
  "atk-s0203a:621_0": "Atinijjhāyitattanti mayhaṃ nānāvidhāni rūpāni manasikarontassa nānattasaññā udapādi,",
  "atk-s0203a:621_1": "iṭṭhaṃ vā aniṭṭhaṃ vā ekajātikameva manasi karissāmīti tathā manasikaroto atinijjhāyitattaṃ rūpānaṃ udapādi.",
  "atk-s0203a:622_0": "243.",
  "atk-s0203a:622_1": "Obhāsanimittaṃ manasi karomīti parikammobhāsameva manasi karomi.",
  "atk-s0203a:622_2": "Na ca rūpāni passāmīti dibbacakkhunā rūpāni na passāmi.",
  "atk-s0203a:622_3": "Rūpanimittaṃ manasi karomīti dibbacakkhunā visayarūpameva manasi karomi.",
  "atk-s0203a:623_0": "Parittañceva obhāsanti parittakaṭṭhāne obhāsaṃ.",
  "atk-s0203a:623_1": "Parittāni ca rūpānīti parittakaṭṭhāne rūpāni.",
  "atk-s0203a:623_2": "Vipariyāyena dutiyavāro veditabbo.",
  "atk-s0203a:623_3": "Paritto samādhīti parittako parikammobhāso,",
  "atk-s0203a:623_4": "obhāsaparittatañhi sandhāya idha parikammasamādhi “paritto”ti vutto.",
  "atk-s0203a:623_5": "Parittaṃ me tasmiṃ samayeti tasmiṃ samaye dibbacakkhupi parittakaṃ hoti.",
  "atk-s0203a:623_6": "Appamāṇavārepi eseva nayo.",
  "atk-s0203a:624_0": "245.",
  "atk-s0203a:624_1": "Avitakkampi vicāramattanti pañcakanaye dutiyajjhānasamādhiṃ.",
  "atk-s0203a:624_2": "Avitakkampi avicāranti catukkanayepi pañcakanayepi jhānattayasamādhiṃ.",
  "atk-s0203a:624_3": "Sappītikanti dukatikajjhānasamādhiṃ.",
  "atk-s0203a:624_4": "Nippītikanti dukajjhānasamādhiṃ.",
  "atk-s0203a:624_5": "Sātasahagatanti tikacatukkajjhānasamādhiṃ.",
  "atk-s0203a:624_6": "Upekkhāsahagatanti catukkanaye catutthajjhānasamādhiṃ pañcakanaye pañcamajjhānasamādhiṃ.",
  "atk-s0203a:625_0": "Kadā pana bhagavā imaṃ tividhaṃ samādhiṃ bhāveti?",
  "atk-s0203a:625_1": "Mahābodhimūle nisinno pacchimayāme.",
  "atk-s0203a:625_2": "Bhagavato hi paṭhamamaggo paṭhamajjhāniko ahosi,",
  "atk-s0203a:625_3": "dutiyādayo dutiyatatiyacatutthajjhānikā.",
  "atk-s0203a:625_4": "Pañcakanaye pañcamajjhānassa maggo natthīti so lokiyo ahosīti lokiyalokuttaramissakaṃ sandhāyetaṃ vuttaṃ.",
  "atk-s0203a:625_5": "Sesaṃ sabbattha uttānamevāti.",
  "atk-s0203a:626_0": "Papañcasūdaniyā majjhimanikāyaṭṭhakathāya",
  "atk-s0203a:627_0": "Upakkilesasuttavaṇṇanā niṭṭhitā.",
  "atk-s0203a:628_0": "9. Bālapaṇḍitasuttavaṇṇanā",
  "atk-s0203a:629_0": "246.",
  "atk-s0203a:629_1": "Evaṃ me sutanti bālapaṇḍitasuttaṃ.",
  "atk-s0203a:629_2": "Tattha bālalakkhaṇānīti bālo ayanti etehi lakkhiyati ñāyatīti bālalakkhaṇāni.",
  "atk-s0203a:629_3": "Tāneva tassa sañjānanakāraṇānīti bālanimittāni.",
  "atk-s0203a:629_4": "Bālassa apadānānīti bālāpadānāni.",
  "atk-s0203a:629_5": "Duccintitacintīti cintayanto abhijjhābyāpādamicchādassanavasena duccintitameva cinteti.",
  "atk-s0203a:629_6": "Dubbhāsitabhāsīti bhāsamānopi musāvādādibhedaṃ dubbhāsitameva bhāsati.",
  "atk-s0203a:629_7": "Dukkaṭakammakārīti karontopi pāṇātipātādivasena dukkaṭakammameva karoti.",
  "atk-s0203a:629_8": "Tatra ceti yattha nisinno,",
  "atk-s0203a:629_9": "tassaṃ parisati.",
  "atk-s0203a:629_10": "Tajjaṃ tassāruppanti tajjātikaṃ tadanucchavikaṃ,",
  "atk-s0203a:629_11": "pañcannaṃ verānaṃ diṭṭhadhammakasamparāyikaādīnavappaṭisaṃyuttanti adhippāyo.",
  "atk-s0203a:629_12": "Tatrāti tāya kathāya kacchamānāya.",
  "atk-s0203a:629_13": "Bālantiādīni sāmiatthe upayogavacanaṃ.",
  "atk-s0203a:630_0": "248.",
  "atk-s0203a:630_1": "Olambantīti upaṭṭhahanti.",
  "atk-s0203a:630_2": "Sesapadadvayaṃ tasseva vevacanaṃ,",
  "atk-s0203a:630_3": "olambanādiākārena hi tāni upaṭṭhahanti,",
  "atk-s0203a:630_4": "tasmā evaṃ vuttaṃ.",
  "atk-s0203a:630_5": "Pathaviyā olambantīti pathavitale pattharanti.",
  "atk-s0203a:630_6": "Sesapadadvayaṃ tasseva vevacanaṃ.",
  "atk-s0203a:630_7": "Pattharaṇākāroyeva hesa. Tatra,",
  "atk-s0203a:630_8": "bhikkhave,",
  "atk-s0203a:630_9": "bālassāti tasmiṃ upaṭṭhānākāre āpāthagate bālassa evaṃ hoti.",
  "atk-s0203a:631_0": "249.",
  "atk-s0203a:631_1": "Etadavocāti anusandhikusalo bhikkhu “nirayassa upamā kātuṃ na sakkā”ti na bhagavā vadati,",
  "atk-s0203a:631_2": "“na sukarā”ti pana vadati,",
  "atk-s0203a:631_3": "na sukaraṃ pana sakkā hoti kātuṃ,",
  "atk-s0203a:631_4": "handāhaṃ dasabalaṃ upamaṃ kārāpemīti cintetvā etaṃ “sakkā,",
  "atk-s0203a:631_5": "bhante”ti vacanaṃ avoca.",
  "atk-s0203a:631_6": "Haneyyunti vinivijjhitvā gamanavasena yathā ekasmiṃ ṭhāne dve pahārā nipatanti,",
  "atk-s0203a:631_7": "evaṃ haneyyuṃ.",
  "atk-s0203a:631_8": "Tenassa dve vaṇamukhasatāni honti.",
  "atk-s0203a:631_9": "Ito uttaripi eseva nayo.",
  "atk-s0203a:632_0": "250.",
  "atk-s0203a:632_1": "Pāṇimattanti antomuṭṭhiyaṃ ṭhapanamattaṃ.",
  "atk-s0203a:632_2": "Saṅkhampi na upetīti gaṇanamattampi na gacchati.",
  "atk-s0203a:632_3": "Kalabhāgampīti satimaṃ kalaṃ sahassimaṃ kalaṃ satasahassimaṃ vā kalaṃ upagacchatītipi vattabbataṃ na upeti.",
  "atk-s0203a:632_4": "Upanidhampīti upanikkhepanamattampi na upeti,",
  "atk-s0203a:632_5": "olokentassa olokitamattampi natthi.",
  "atk-s0203a:632_6": "Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā tassa dakkhiṇahatthe tālappamāṇaṃ ayasūlaṃ pavesenti,",
  "atk-s0203a:632_7": "tathā vāmahatthādīsu.",
  "atk-s0203a:632_8": "Yathā ca uttānakaṃ nipajjāpetvā,",
  "atk-s0203a:632_9": "evaṃ urenapi dakkhiṇapassenapi vāmapassenapi nipajjāpetvā taṃ kammakāraṇaṃ karontiyeva.",
  "atk-s0203a:632_10": "Saṃvesetvāti sampajjalitāya lohapathaviyā tigāvutaṃ attabhāvaṃ nipajjāpetvā.",
  "atk-s0203a:632_11": "Kuṭhārīhīti mahatīhi gehassa ekapakkhachadanamattāhi kuṭhārīhi tacchanti.",
  "atk-s0203a:632_12": "Lohitaṃ nadī hutvā sandati,",
  "atk-s0203a:632_13": "lohapathavito jālā uṭṭhahitvā tacchitaṭṭhānaṃ gaṇhanti.",
  "atk-s0203a:632_14": "Mahādukkhaṃ uppajjati,",
  "atk-s0203a:632_15": "tacchantā pana suttāhataṃ karitvā dārū viya aṭṭhaṃsampi chaḷaṃsampi karonti.",
  "atk-s0203a:632_16": "Vāsīhīti mahāsuppapamāṇāhi vāsīhi.",
  "atk-s0203a:632_17": "Tāhi tacchantā tacato yāva aṭṭhīni saṇikaṃ tacchanti,",
  "atk-s0203a:632_18": "tacchitaṃ tacchitaṃ paṭipākatikaṃ hoti.",
  "atk-s0203a:632_19": "Rathe yojetvāti saddhiṃ yugayottapañcaracakkakubbarapācanehi sabbato sampajjalite rathe yojetvā.",
  "atk-s0203a:632_20": "Mahantanti mahākūṭāgārappamāṇaṃ.",
  "atk-s0203a:632_21": "Āropentīti sampajjalitehi ayamuggarehi pothentā āropenti.",
  "atk-s0203a:632_22": "Sakimpi uddhanti supakkuthitāya ukkhaliyā pakkhittataṇḍulā viya uddhaṃ adho tiriyañca gacchati.",
  "atk-s0203a:633_0": "Bhāgaso mitoti bhāge ṭhapetvā ṭhapetvā vibhatto.",
  "atk-s0203a:633_1": "Pariyantoti parikkhitto.",
  "atk-s0203a:633_2": "Ayasāti upari ayapaṭṭena chādito.",
  "atk-s0203a:634_0": "Samantā yojanasataṃ pharitvā tiṭṭhatīti evaṃ pharitvā tiṭṭhati,",
  "atk-s0203a:634_1": "yathā samantā yojanasate ṭhāne ṭhatvā olokentassa akkhīni yamakagoḷakā viya nikkhamanti.",
  "atk-s0203a:635_0": "Na sukarā akkhānena pāpuṇitunti nirayo nāma evampi dukkho evampi dukkhoti vassasataṃ vassasahassaṃ kathentenāpi",
  "atk-s0203a:635_1": "matthakaṃ pāpetvā kathetuṃ na sukarāti attho.",
  "atk-s0203a:636_0": "251. Dantullehakanti dantehi ullehitvā, luñcitvāti vuttaṃ hoti. Rasādoti rasagedhena paribhuttaraso.",
  "atk-s0203a:637_0": "252. Aññamaññakhādikāti aññamaññakhādanaṃ.",
  "atk-s0203a:638_0": "Dubbaṇṇoti durūpo.",
  "atk-s0203a:638_1": "Duddasikoti dārakānaṃ bhayāpanatthaṃ katayakkho viya duddaso.",
  "atk-s0203a:638_2": "Okoṭimakoti lakuṇḍako paviṭṭhagīvo mahodaro.",
  "atk-s0203a:638_3": "Kāṇoti ekakkhikāṇo vā ubhayakkhikāṇo vā.",
  "atk-s0203a:638_4": "Kuṇīti ekahatthakuṇī vā ubhayahatthakuṇī vā.",
  "atk-s0203a:638_5": "Pakkhahatoti pīṭhasappī.",
  "atk-s0203a:638_6": "So kāyenāti idamassa dukkhānupabandhadassanatthaṃ āraddhaṃ.",
  "atk-s0203a:639_0": "Kaliggahenāti parājayena.",
  "atk-s0203a:639_1": "Adhibandhaṃ nigaccheyyāti yasmā bahuṃ jito sabbasāpateyyampissa nappahoti,",
  "atk-s0203a:639_2": "tasmā attanāpi bandhaṃ nigaccheyya.",
  "atk-s0203a:639_3": "Kevalā paripūrā bālabhūmīti bālo tīṇi duccaritāni pūretvā niraye nibbattati,",
  "atk-s0203a:639_4": "tattha pakkāvasesena manussattaṃ āgato pañcasu nīcakulesu nibbattitvā puna tīṇi duccaritāni pūretvā niraye",
  "atk-s0203a:639_5": "nibbattatīti ayaṃ sakalā paripuṇṇā bālabhūmi.",
  "atk-s0203a:640_0": "253.",
  "atk-s0203a:640_1": "Paṇḍitalakkhaṇānītiādi vuttānusāreneva veditabbaṃ.",
  "atk-s0203a:640_2": "Sucintitacintītiādīni cettha manosucaritādīnaṃ vasena yojetabbāni.",
  "atk-s0203a:641_0": "Cakkaratanavaṇṇanā",
  "atk-s0203a:642_0": "256.",
  "atk-s0203a:642_1": "Sīsaṃ nhātassāti sīsena saddhiṃ gandhodakena nhātassa.",
  "atk-s0203a:642_2": "Uposathikassāti samādinnauposathaṅgassa.",
  "atk-s0203a:642_3": "Uparipāsādavaragatassāti pāsādavarassa upari gatassa subhojanaṃ bhuñjitvā pāsādavarassa upari mahātale sirīgabbhaṃ pavisitvā sīlāni āvajjantassa.",
  "atk-s0203a:642_4": "Tadā kira rājā pātova satasahassaṃ vissajjetvā mahādānaṃ datvā punapi soḷasahi gandhodakaghaṭehi sīsaṃ",
  "atk-s0203a:642_5": "nhāyitvā katapātarāso suddhaṃ uttarāsaṅgaṃ ekaṃsaṃ katvā uparipāsādassa sirīsayane pallaṅkaṃ ābhujitvā",
  "atk-s0203a:642_6": "nisinno attano dānamayapuññasamudayaṃ āvajjetvā nisīdati,",
  "atk-s0203a:642_7": "ayaṃ sabbacakkavattīnaṃ dhammatā.",
  "atk-s0203a:643_0": "Tesaṃ taṃ āvajjantānaṃyeva vuttappakārapuññakammapaccayaṃ utusamuṭṭhānaṃ nīlamaṇisaṅghāṭasadisaṃ pācīnasamuddajalatalaṃ",
  "atk-s0203a:643_1": "chindamānaṃ viya ākāsaṃ alaṅkurumānaṃ viya dibbaṃ cakkaratanaṃ pātubhavati.",
  "atk-s0203a:643_2": "Tayidaṃ dibbānubhāvayuttattā dibbanti vuttaṃ.",
  "atk-s0203a:643_3": "Sahassaṃ assa arānanti sahassāraṃ.",
  "atk-s0203a:643_4": "Saha nemiyā saha nābhiyā cāti sanemikaṃ sanābhikaṃ.",
  "atk-s0203a:643_5": "Sabbehi ākārehi paripūranti sabbākāraparipūraṃ.",
  "atk-s0203a:644_0": "Tattha cakkañca taṃ ratijananaṭṭhena ratanañcāti cakkaratanaṃ.",
  "atk-s0203a:644_1": "Yāya pana taṃ nābhiyā “sanābhika”nti vuttaṃ,",
  "atk-s0203a:644_2": "sā indanīlamaṇimayā hoti.",
  "atk-s0203a:644_3": "Majjhe panassā rajatamayā panāḷi,",
  "atk-s0203a:644_4": "yāya suddhasiniddhadantapantiyā hasamānaṃ viya virocati.",
  "atk-s0203a:644_5": "Majjhe chiddena viya candamaṇḍalena ubhosupi bāhirantesu rajatapaṭṭena kataparikkhepo hoti.",
  "atk-s0203a:644_6": "Tesu panassā nābhipanāḷi parikkhepapaṭṭesu yuttaṭṭhāne paricchedalekhā suvibhattāva hutvā paññāyanti.",
  "atk-s0203a:644_7": "Ayaṃ tāvassa nābhiyā sabbākāraparipūratā.",
  "atk-s0203a:645_0": "Yehi pana taṃ arehi “sahassāra”nti vuttaṃ,",
  "atk-s0203a:645_1": "te sattaratanamayā sūriyarasmiyo viya pabhāsampannā honti.",
  "atk-s0203a:645_2": "Tesampi ghaṭamaṇikaparicchedalekhādīni suvibhattāneva paññāyanti.",
  "atk-s0203a:645_3": "Ayamassa arānaṃ sabbākāraparipūratā.",
  "atk-s0203a:646_0": "Yāya pana taṃ nemiyā saha “sanemika”nti vuttaṃ,",
  "atk-s0203a:646_1": "sā bālasūriyarasmikalāpasiriṃ avahasamānā viya surattasuddhasiniddhapavāḷamayā hoti.",
  "atk-s0203a:646_2": "Sandhīsu panassā sañjhārāgasassirikarattajambonadapaṭṭā vaṭṭaparicchedalekhā ca suvibhattā paññāyanti.",
  "atk-s0203a:646_3": "Ayamassa nemiyā sabbākāraparipūratā.",
  "atk-s0203a:647_0": "Nemimaṇḍalapiṭṭhiyaṃ panassa dasannaṃ dasannaṃ arānamantare dhamanavaṃso viya antosusiro chiddamaṇḍalacitto vātagāhī pavāḷadaṇḍo hoti,",
  "atk-s0203a:647_1": "yassa vātena paharitassa sukusalasamannāhatassa pañcaṅgikatūriyassa viya saddo vaggu ca rajanīyo ca kamanīyo ca hoti.",
  "atk-s0203a:647_2": "Tassa kho pana pavāḷadaṇḍassa upari setacchattaṃ,",
  "atk-s0203a:647_3": "ubhosu passesu samosaritakusumadāmapantiyoti evaṃ samosaritakusumadāmapantisatadvayaparivārena setacchattasatadhārinā",
  "atk-s0203a:647_4": "pavāḷadaṇḍasatena samupasobhitanemiparikkhepassa dvinnampi nābhipanāḷīnaṃ anto dve sīhamukhāni honti,",
  "atk-s0203a:647_5": "yehi tālakkhandhappamāṇā puṇṇacandakiraṇakalāpasassirikā taruṇaravisamānarattakambalageṇḍukapariyantā",
  "atk-s0203a:647_6": "ākāsagaṅgāgatisobhaṃ abhibhavamānā viya dve muttakalāpā olambanti,",
  "atk-s0203a:647_7": "yehi cakkaratanena saddhiṃ ākāse samparivattamānehi tīṇi cakkāni ekato parivattantāni viya khāyanti.",
  "atk-s0203a:647_8": "Ayamassa sabbaso sabbākāraparipūratā.",
  "atk-s0203a:648_0": "Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā attano attano gharadvāre paññattāsanesu",
  "atk-s0203a:648_1": "nisīditvā pavattakathāsallāpesu manussesu vīthicatukkādīsu kīḷamāne dārakajane nātiuccena nātinīcena",
  "atk-s0203a:648_2": "vanasaṇḍamatthakāsannena ākāsappadesena upasobhayamānaṃ viya rukkhasākhaggāni,",
  "atk-s0203a:648_3": "dvādasayojanato paṭṭhāya suyyamānena madhurassarena sattānaṃ sotāni odhāpayamānaṃ yojanato paṭṭhāya nānappabhāsamudayasamujjalena",
  "atk-s0203a:648_4": "vaṇṇena nayanāni samākaḍḍhantaṃ rañño cakkavattissa puññānubhāvaṃ ugghosayantaṃ viya rājadhāniabhimukhaṃ",
  "atk-s0203a:648_5": "āgacchati.",
  "atk-s0203a:649_0": "Atha tassa cakkaratanassa saddassavaneneva “kuto nu kho,",
  "atk-s0203a:649_1": "kassa nu kho ayaṃ saddo”ti āvajjitahadayānaṃ puratthimadisaṃ olokayamānānaṃ tesaṃ manussānaṃ aññataro aññataraṃ evamāha –",
  "atk-s0203a:649_2": "“passa bho acchariyaṃ,",
  "atk-s0203a:649_3": "ayaṃ puṇṇacando pubbe eko uggacchati,",
  "atk-s0203a:649_4": "ajja pana attadutiyo uggato,",
  "atk-s0203a:649_5": "etañhi rājahaṃsamithunaṃ viya puṇṇacandamithunaṃ pubbāpariyena gaganatalaṃ abhilaṅghatī”ti.",
  "atk-s0203a:649_6": "Tamañño āha –",
  "atk-s0203a:649_7": "“kiṃ kathesi samma kahaṃ nāma tayā dve puṇṇacandā ekato uggacchantā diṭṭhapubbā,",
  "atk-s0203a:649_8": "nanu esa tapanīyaraṃsidhāro piñcharakiraṇo divākaro uggato”ti.",
  "atk-s0203a:649_9": "Tamañño sitaṃ katvā evamāha –",
  "atk-s0203a:649_10": "“kiṃ ummattosi,",
  "atk-s0203a:649_11": "nanu kho idānimeva divākaro atthaṅgato,",
  "atk-s0203a:649_12": "so kathaṃ imaṃ puṇṇacandaṃ anubandhamāno uggacchissati,",
  "atk-s0203a:649_13": "addhā panetaṃ anekaratanappabhāsamujjalaṃ ekassa puññavato vimānaṃ bhavissatī”ti.",
  "atk-s0203a:649_14": "Te sabbepi apasādayantā aññe evamāhaṃsu –",
  "atk-s0203a:649_15": "“kiṃ bahuṃ vippalapatha,",
  "atk-s0203a:649_16": "nevesa puṇṇacando,",
  "atk-s0203a:649_17": "na sūriyo na devavimānaṃ.",
  "atk-s0203a:649_18": "Na hetesaṃ evarūpā sirisampatti atthi,",
  "atk-s0203a:649_19": "cakkaratanena panetena bhavitabba”nti.",
  "atk-s0203a:650_0": "Evaṃ pavattasallāpasseva tassa janassa candamaṇḍalaṃ ohāya taṃ cakkaratanaṃ abhimukhaṃ hoti.",
  "atk-s0203a:650_1": "Tato tehi “kassa nu kho idaṃ nibbatta”nti vutte bhavanti vattāro –",
  "atk-s0203a:650_2": "“na kassaci aññassa,",
  "atk-s0203a:650_3": "nanu amhākaṃ rājā pūritacakkavattivatto,",
  "atk-s0203a:650_4": "tassetaṃ nibbatta”nti.",
  "atk-s0203a:650_5": "Atha so ca mahājano,",
  "atk-s0203a:650_6": "yo ca añño passati,",
  "atk-s0203a:650_7": "sabbo cakkaratanameva anugacchati.",
  "atk-s0203a:650_8": "Tampi cakkaratanaṃ raññoyeva atthāya attano āgatabhāvaṃ ñāpetukāmaṃ viya sattakkhattuṃ pākāramatthakeneva",
  "atk-s0203a:650_9": "nagaraṃ anusaṃyāyitvā rañño antepuraṃ padakkhiṇaṃ katvā antepurassa uttarasīhapañjaraāsanne ṭhāne yathā",
  "atk-s0203a:650_10": "gandhapupphādīhi sukhena sakkā hoti pūjetuṃ,",
  "atk-s0203a:650_11": "evaṃ akkhāhataṃ viya tiṭṭhati.",
  "atk-s0203a:651_0": "Evaṃ ṭhitassa panassa vātapānacchiddādīhi pavisitvā nānāvirāgaratanappabhāsamujjalaṃ anto pāsādaṃ alaṅkurumānaṃ",
  "atk-s0203a:651_1": "pabhāsamūhaṃ disvā dassanatthāya sañjātābhilāso rājā hoti.",
  "atk-s0203a:651_2": "Parijanopissa piyavacanapābhatena āgantvā tamatthaṃ nivedeti.",
  "atk-s0203a:651_3": "Atha rājā balavapītipāmojjaphuṭasarīro pallaṅkaṃ mocetvā uṭṭhāyāsanā sīhapañjarasamīpaṃ gantvā taṃ cakkaratanaṃ",
  "atk-s0203a:651_4": "disvā “sutaṃ kho pana meta”ntiādikaṃ cintanaṃ cintesi.",
  "atk-s0203a:651_5": "Tena vuttaṃ –",
  "atk-s0203a:651_6": "“disvāna rañño khattiyassa…pe…",
  "atk-s0203a:651_7": "assaṃ nu kho ahaṃ rājā cakkavattī”ti.",
  "atk-s0203a:651_8": "Tattha so hoti rājā cakkavattīti kittāvatā cakkavattī hoti?",
  "atk-s0203a:651_9": "Ekaṅguladvaṅgulamattampi cakkaratane ākāsaṃ abbhuggantvā pavatte.",
  "atk-s0203a:652_0": "Idāni tassa pavattāpanatthaṃ yaṃ kātabbaṃ taṃ dassento atha kho,",
  "atk-s0203a:652_1": "bhikkhavetiādimāha.",
  "atk-s0203a:652_2": "Tattha uṭṭhāyāsanāti nisinnāsanato uṭṭhahitvā cakkaratanasamīpaṃ āgantvā.",
  "atk-s0203a:652_3": "Bhiṅkāraṃ gahetvāti hatthisoṇḍasadisapanāḷiṃ suvaṇṇabhiṅkāraṃ ukkhipitvā vāmahatthena udakaṃ gahetvā.",
  "atk-s0203a:652_4": "Pavattatu bhavaṃ cakkaratanaṃ,",
  "atk-s0203a:652_5": "abhivijinātu bhavaṃ cakkaratananti.",
  "atk-s0203a:652_6": "Anvadeva rājā cakkavattī saddhiṃ caturaṅginiyā senāyāti sabbacakkavattīnañhi udakena abhisiñcitvā “abhivijānātu",
  "atk-s0203a:652_7": "bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ pavattati,",
  "atk-s0203a:652_8": "yassa pavattisamakālameva so rājā cakkavattī nāma hoti.",
  "atk-s0203a:653_0": "Pavatte pana cakkaratane taṃ anubandhamānova rājā cakkavattī yānavaraṃ āruyha vehāsaṃ abbhuggacchati,",
  "atk-s0203a:653_1": "athassa chattacāmarādihattho parijano ceva antepurajano ca.",
  "atk-s0203a:653_2": "Tato nānappakārakañcukakavacādisannāhavibhūsitena vividhāharaṇappabhāsamujjalitena samussitaddhajapaṭākapaṭimaṇḍitena",
  "atk-s0203a:653_3": "attano attano balakāyena saddhiṃ uparājasenāpati pabhūtayopi vehāsaṃ abbhuggantvā rājānameva parivārenti.",
  "atk-s0203a:653_4": "Rājayuttā pana janasaṅgahatthaṃ nagaravīthīsu bheriyo carāpenti “tātā amhākaṃ rañño cakkaratanaṃ nibbattaṃ,",
  "atk-s0203a:653_5": "attano attano vibhavānurūpena maṇḍitappasādhitā sannipatathā”ti.",
  "atk-s0203a:653_6": "Mahājano pana pakatiyā cakkaratanasaddeneva sabbakiccāni pahāya gandhapupphādīni ādāya sannipatitova,",
  "atk-s0203a:653_7": "sopi sabbo vehāsaṃ abbhuggantvā rājānameva parivāreti.",
  "atk-s0203a:653_8": "Yassa yassa hi raññā saddhiṃ gantukāmatā uppajjati,",
  "atk-s0203a:653_9": "so so ākāsagatova hoti.",
  "atk-s0203a:653_10": "Evaṃ dvādasayojanāyāmavitthārā parisā hoti.",
  "atk-s0203a:653_11": "Tattha ekapurisopi chinnabhinnasarīro vā kiliṭṭhavattho vā natthi.",
  "atk-s0203a:653_12": "Suciparivāro hi rājā cakkavattī.",
  "atk-s0203a:653_13": "Cakkavattiparisā nāma vijjādharaparisā viya ākāse gacchamānā indanīlamaṇitale vippakiṇṇaratanasadisā hoti.",
  "atk-s0203a:653_14": "Tena vuttaṃ “anvadeva rājā cakkavattī saddhiṃ caturaṅginiyā senāyā”ti.",
  "atk-s0203a:654_0": "Tampi cakkaratanaṃ rukkhaggānaṃ uparūpari nātiuccena gaganapadesena pavattati,",
  "atk-s0203a:654_1": "yathā rukkhānaṃ pupphaphalapallavehi atthikā tāni sukhena gahetuṃ sakkonti,",
  "atk-s0203a:654_2": "bhūmiyaṃ ṭhitā “esa rājā,",
  "atk-s0203a:654_3": "esa uparājā,",
  "atk-s0203a:654_4": "esa senāpatī”ti sallakkhetuṃ sakkonti.",
  "atk-s0203a:654_5": "Ṭhānādīsupi iriyāpathesu yo yena icchati,",
  "atk-s0203a:654_6": "so teneva gacchati.",
  "atk-s0203a:654_7": "Cittakammādisippapasutā cettha attano attano kiccaṃ karontāyeva gacchanti.",
  "atk-s0203a:654_8": "Yatheva hi bhūmiyaṃ,",
  "atk-s0203a:654_9": "tathā nesaṃ sabbakiccāni ākāse ijjhanti.",
  "atk-s0203a:654_10": "Evaṃ cakkavattiparisaṃ gahetvā taṃ cakkaratanaṃ vāmapassena sineruṃ pahāya samuddassa uparibhāgena aṭṭhayojanasahassappamāṇaṃ pubbavidehaṃ gacchati.",
  "atk-s0203a:655_0": "Tattha yo vinibbedhena dvādasayojanāya parikkhepato chattiṃsayojanaparisāya sannivesakkhamo sulabhāhārūpakaraṇo",
  "atk-s0203a:655_1": "chāyūdakasampanno sucisamatalo ramaṇīyo bhūmibhāgo,",
  "atk-s0203a:655_2": "tassa uparibhāge taṃ cakkaratanaṃ ākāse akkhāhataṃ viya tiṭṭhati.",
  "atk-s0203a:655_3": "Atha tena saññāṇena so mahājano otaritvā yathāruci nhānabhojanādīni sabbakiccāni karonto vāsaṃ kappeti,",
  "atk-s0203a:655_4": "tena vuttaṃ “yasmiṃ kho pana,",
  "atk-s0203a:655_5": "bhikkhave,",
  "atk-s0203a:655_6": "padese taṃ cakkaratanaṃ patiṭṭhāti,",
  "atk-s0203a:655_7": "tattha rājā cakkavattī vāsaṃ upeti saddhiṃ caturaṅginiyā senāyā”ti.",
  "atk-s0203a:656_0": "Evaṃ vāsaṃ upagate cakkavattimhi ye tattha rājāno,",
  "atk-s0203a:656_1": "te “paracakkaṃ āgata”nti sutvāpi na balakāyaṃ sannipātetvā yuddhasajjā honti.",
  "atk-s0203a:656_2": "Cakkaratanassa uppattisamanantarameva natthi so satto nāma,",
  "atk-s0203a:656_3": "yo paccatthikasaññāya rājānaṃ ārabbha āvudhaṃ ukkhipituṃ visaheyya.",
  "atk-s0203a:656_4": "Ayamanubhāvo cakkaratanassa.",
  "atk-s0203a:657_0": "Cakkānubhāvena hi tassa rañño,",
  "atk-s0203a:658_0": "Arī asesā damathaṃ upenti;",
  "atk-s0203a:659_0": "Arindamaṃ nāma narādhipassa,",
  "atk-s0203a:660_0": "Teneva taṃ vuccati tassa cakkaṃ.",
  "atk-s0203a:661_0": "Tasmā sabbepi te rājāno attano attano rajjasirivibhavānurūpaṃ pābhataṃ gahetvā taṃ rājānaṃ upagamma onatasirā",
  "atk-s0203a:661_1": "attano moḷiyamaṇippabhābhisekenassa pādapūjaṃ karonto “ehi kho mahārājā”tiādīhi vacanehi tassa kiṅkārappaṭissāvitaṃ",
  "atk-s0203a:661_2": "āpajjanti.",
  "atk-s0203a:661_3": "Tena vuttaṃ ye kho pana,",
  "atk-s0203a:661_4": "bhikkhave,",
  "atk-s0203a:661_5": "puratthimāya…pe…",
  "atk-s0203a:661_6": "anusāsa mahārājāti.",
  "atk-s0203a:662_0": "Tattha svāgatanti suāgamanaṃ.",
  "atk-s0203a:662_1": "Ekasmiñhi āgate socanti,",
  "atk-s0203a:662_2": "gate nandanti.",
  "atk-s0203a:662_3": "Ekasmiṃ āgate nandanti,",
  "atk-s0203a:662_4": "gate socanti.",
  "atk-s0203a:662_5": "Tādiso tvaṃ āgatanandano gamanasocano,",
  "atk-s0203a:662_6": "tasmā tava āgamanaṃ suāgamananti vuttaṃ hoti.",
  "atk-s0203a:662_7": "Evaṃ vutte pana cakkavattī nāpi “ettakaṃ nāma me anuvassaṃ baliṃ upakappethā”ti vadati,",
  "atk-s0203a:662_8": "nāpi aññassa bhogaṃ acchinditvā aññassa deti.",
  "atk-s0203a:662_9": "Attano pana dhammarājabhāvassa anurūpāya paññāya pāṇātipātādīni upaparikkhitvā pemanīyena mañjunā sarena “passatha tātā,",
  "atk-s0203a:662_10": "pāṇātipāto nāmesa āsevito bhāvito bahulīkato nirayasaṃvattaniko hotī”tiādinā nayena dhammaṃ desetvā “pāṇo na hantabbo”tiādikaṃ ovādaṃ deti.",
  "atk-s0203a:662_11": "Tena vuttaṃ rājā cakkavattī evamāha pāṇo na hantabbo…pe…",
  "atk-s0203a:662_12": "yathābhuttañca bhuñjathāti.",
  "atk-s0203a:663_0": "Kiṃ pana sabbepi rañño imaṃ ovādaṃ gaṇhantīti.",
  "atk-s0203a:663_1": "Buddhassapi tāva sabbe na gaṇhanti,",
  "atk-s0203a:663_2": "rañño kiṃ gaṇhissanti.",
  "atk-s0203a:663_3": "Tasmā ye paṇḍitā vibhāvino,",
  "atk-s0203a:663_4": "te gaṇhanti.",
  "atk-s0203a:663_5": "Sabbe pana anuyantā bhavanti.",
  "atk-s0203a:663_6": "Tasmā “ye kho pana,",
  "atk-s0203a:663_7": "bhikkhave”tiādimāha.",
  "atk-s0203a:664_0": "Atha taṃ cakkaratanaṃ evaṃ pubbavidehavāsīnaṃ ovāde dinne katapātarāse cakkavattībalena vehāsaṃ abbhuggantvā puratthimaṃ samuddaṃ ajjhogāhati.",
  "atk-s0203a:664_1": "Yathā yathā ca taṃ ajjhogāhati,",
  "atk-s0203a:664_2": "tathā tathā agadagandhaṃ ghāyitvā saṃkhittaphaṇo nāgarājā viya saṃkhittaūmivipphāraṃ hutvā ogacchamānaṃ",
  "atk-s0203a:664_3": "mahāsamuddasalilaṃ yojanamattaṃ ogantvā antosamudde veḷuriyabhitti viya tiṭṭhati.",
  "atk-s0203a:664_4": "Taṅkhaṇaññeva ca tassa rañño puññasiriṃ daṭṭhukāmāni viya mahāsamuddatale vippakiṇṇāni nānāratanāni tato tato āgantvā taṃ padesaṃ pūrayanti.",
  "atk-s0203a:664_5": "Atha sā rājaparisā taṃ nānāratanaparipūraṃ mahāsamuddatalaṃ disvā yathāruci ucchaṅgādīhi ādiyati,",
  "atk-s0203a:664_6": "yathāruci ādinnaratanāya pana parisāya taṃ cakkaratanaṃ paṭinivattati.",
  "atk-s0203a:664_7": "Paṭinivattamāne ca tasmiṃ parisā aggato hoti,",
  "atk-s0203a:664_8": "majjhe rājā,",
  "atk-s0203a:664_9": "ante cakkaratanaṃ.",
  "atk-s0203a:664_10": "Tampi jalanidhijalaṃ palobhiyamānamiva cakkaratanasiriyā,",
  "atk-s0203a:664_11": "asahamānamiva ca tena viyogaṃ,",
  "atk-s0203a:664_12": "nemimaṇḍalapariyantaṃ abhihanantaṃ nirantarameva upagacchati.",
  "atk-s0203a:665_0": "257.",
  "atk-s0203a:665_1": "Evaṃ rājā cakkavattī puratthimasamuddapariyantaṃ pubbavidehaṃ abhivijinitvā dakkhiṇasamuddapariyantaṃ",
  "atk-s0203a:665_2": "jambudīpaṃ vijetukāmo cakkaratanadesitena maggena dakkhiṇasamuddābhimukho gacchati.",
  "atk-s0203a:665_3": "Tena vuttaṃ atha kho taṃ,",
  "atk-s0203a:665_4": "bhikkhave,",
  "atk-s0203a:665_5": "cakkaratanaṃ puratthimasamuddaṃ ajjhogāhetvā paccuttaritvā dakkhiṇaṃ disaṃ pavattatīti.",
  "atk-s0203a:665_6": "Evaṃ pavattamānassa pana tassa pavattanavidhānaṃ senāsanniveso paṭirājagamanaṃ tesaṃ anusāsanippadānaṃ",
  "atk-s0203a:665_7": "dakkhiṇasamuddaṃ ajjhogāhanaṃ samuddasalilassa ogacchanaṃ ratanādānanti sabbaṃ purimanayeneva veditabbaṃ.",
  "atk-s0203a:666_0": "Vijinitvā pana taṃ dasasahassayojanappamāṇaṃ jambudīpaṃ dakkhiṇasamuddatopi paccuttaritvā sattayojanasahassappamāṇaṃ",
  "atk-s0203a:666_1": "aparagoyānaṃ vijetuṃ pubbe vuttanayeneva gantvā tampi samuddapariyantaṃ tatheva abhivijinitvā pacchimasamuddatopi",
  "atk-s0203a:666_2": "paccuttaritvā aṭṭhayojanasahassappamāṇaṃ uttarakuruṃ vijetuṃ tatheva gantvā tampi samuddapariyantaṃ tatheva",
  "atk-s0203a:666_3": "abhivijiya uttarasamuddatopi paccuttarati.",
  "atk-s0203a:667_0": "Ettāvatā raññā cakkavattinā cāturantāya pathaviyā ādhipaccaṃ adhigataṃ hoti.",
  "atk-s0203a:667_1": "So evaṃ vijitavijayo attano rajjasirisampattidassanatthaṃ sapariso uddhaṃ gaganatalaṃ abhilaṅghitvā suvikasitapadumuppalapuṇḍarīkavanavicitte",
  "atk-s0203a:667_2": "cattāro jātassare viya pañcasatapañcasataparittadīpaparivāre cattāro mahādīpe oloketvā cakkaratanadesiteneva",
  "atk-s0203a:667_3": "maggena yathānukkamaṃ attano rājadhānimeva paccāgacchati.",
  "atk-s0203a:667_4": "Atha taṃ cakkaratanaṃ antepuradvāraṃ sobhayamānaṃ viya hutvā tiṭṭhati.",
  "atk-s0203a:668_0": "Evaṃ patiṭṭhite pana tasmiṃ cakkaratane rājantepure ukkāhi vā dīpikāhi vā kiñci karaṇīyaṃ na hoti,",
  "atk-s0203a:668_1": "cakkaratanobhāsoyeva rattiṃ andhakāraṃ vidhamati.",
  "atk-s0203a:668_2": "Ye ca pana rattiṃ andhakāratthikā honti,",
  "atk-s0203a:668_3": "tesaṃ andhakārameva hoti.",
  "atk-s0203a:668_4": "Tena vuttaṃ dakkhiṇasamuddaṃ ajjhogāhetvā…pe…",
  "atk-s0203a:668_5": "evarūpaṃ cakkaratanaṃ pātubhavatīti.",
  "atk-s0203a:669_0": "Hatthiratanavaṇṇanā",
  "atk-s0203a:670_0": "258.",
  "atk-s0203a:670_1": "Evaṃ pātubhūtacakkaratanassa panassa cakkavattino amaccā pakatimaṅgalahatthiṭṭhānaṃ sucibhūmibhāgaṃ kāretvā",
  "atk-s0203a:670_2": "haricandanādīhi surabhigandhehi upalimpāpetvā heṭṭhā vicittavaṇṇasurabhikusumasamākiṇṇaṃ upari suvaṇṇatārakānaṃ",
  "atk-s0203a:670_3": "antarantarā samosaritamanuñña-",
  "atk-s0203a:670_4": "kusumadāmappaṭimaṇḍitavitānaṃ devavimānaṃ viya abhisaṅkharitvā “evarūpassa nāma deva hatthiratanassa āgamanaṃ cintethā”ti vadanti.",
  "atk-s0203a:670_5": "So pubbe vuttanayeneva mahādānaṃ datvā sīlāni samādāya taṃ puññasampattiṃ āvajjanto nisīdati,",
  "atk-s0203a:670_6": "athassa puññānubhāvacodito chaddantakulā vā uposathakulā vā taṃ sakkāravisesaṃ anubhavitukāmo taruṇaravimaṇḍalābhirattacaraṇa-",
  "atk-s0203a:670_7": "gīvamukhappaṭimaṇḍitavisuddhasetasarīro sattappatiṭṭho susaṇṭhitaṅgapaccaṅgasanniveso vikasitaratta-",
  "atk-s0203a:670_8": "padumacārupokkharo iddhimā yogī viya vehāsaṃ gamanasamattho manosilācuṇṇarañjitapariyanto viya rajatapabbato hatthiseṭṭho tasmiṃ padese patiṭṭhāti.",
  "atk-s0203a:670_9": "So chaddantakulā āgacchanto sabbakaniṭṭho āgacchati,",
  "atk-s0203a:670_10": "uposathakulā sabbajeṭṭho.",
  "atk-s0203a:670_11": "Pāḷiyaṃ pana “uposatho nāgarājā” icceva āgacchati.",
  "atk-s0203a:670_12": "Svāyaṃ pūritacakkavattivattānaṃ cakkavattīnaṃ sutte vuttanayeneva cintayantānaṃ āgacchati,",
  "atk-s0203a:670_13": "na itaresaṃ.",
  "atk-s0203a:670_14": "Sayameva pakatimaṅgalahatthiṭṭhānaṃ āgantvā maṅgalahatthiṃ apanetvā tattha tiṭṭhati.",
  "atk-s0203a:670_15": "Tena vuttaṃ puna caparaṃ,",
  "atk-s0203a:670_16": "bhikkhave…pe…",
  "atk-s0203a:670_17": "nāgarājāti.",
  "atk-s0203a:671_0": "Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā vegena gantvā rañño ārocenti.",
  "atk-s0203a:671_1": "Rājā turitaturitaṃ āgantvā taṃ disvā pasannacitto “bhaddakaṃ vata bho hatthiyānaṃ,",
  "atk-s0203a:671_2": "sace damathaṃ upeyyā”ti cintayanto hatthaṃ pasāreti.",
  "atk-s0203a:671_3": "Atha so gharadhenuvacchako viya kaṇṇe olambetvā sūratabhāvaṃ dassento rājānaṃ upasaṅkamati,",
  "atk-s0203a:671_4": "rājā taṃ abhiruhitukāmo hoti.",
  "atk-s0203a:671_5": "Athassa parijanā adhippāyaṃ ñatvā taṃ hatthiratanaṃ sovaṇṇaddhajaṃ sovaṇṇālaṅkāraṃ hemajālapaṭicchannaṃ katvā upanenti.",
  "atk-s0203a:671_6": "Rājā taṃ anisīdāpetvāva sattaratanamayāya nisseṇiyā abhiruyha ākāsaṃ gamananinnacitto hoti.",
  "atk-s0203a:671_7": "Tassa saha cittuppādeneva so hatthirājā rājahaṃso viya indanīlamaṇippabhājālanīlagaganatalaṃ abhilaṅghati,",
  "atk-s0203a:671_8": "tato cakkacārikāya vuttanayeneva sakalarājaparisā.",
  "atk-s0203a:671_9": "Iti sapariso rājā antopātarāseyeva sakalapathaviṃ anusaṃyāyitvā rājadhāniṃ paccāgacchati,",
  "atk-s0203a:671_10": "evaṃ mahiddhikaṃ cakkavattino hatthiratanaṃ hoti.",
  "atk-s0203a:671_11": "Tena vuttaṃ disvāna rañño cakkavattissa…pe…",
  "atk-s0203a:671_12": "evarūpaṃ hatthiratanaṃ pātubhavatīti.",
  "atk-s0203a:672_0": "Assaratanavaṇṇanā",
  "atk-s0203a:673_0": "Evaṃ pātubhūtahatthiratanassa pana cakkavattino parisā pakatimaṅgalaassaṭṭhānaṃ sucisamatalaṃ kāretvā",
  "atk-s0203a:673_1": "alaṅkaritvā ca purimanayeneva rañño tassa āgamanacintanatthaṃ ussāhaṃ janenti.",
  "atk-s0203a:673_2": "So purimanayeneva katadānasakkāro samādinnasīlova pāsādatale nisinno puññasampattiṃ samanussarati,",
  "atk-s0203a:673_3": "athassa puññānubhāvacodito sindhavakulato vijjullatāvinaddhasaradakālasetavalāhakarāsisassiriko rattapādo",
  "atk-s0203a:673_4": "rattatuṇḍo candappabhāpuñjasadisasuddhasiniddhaghanasaṅghātasarīro kākagīvā viya indanīlamaṇi viya ca",
  "atk-s0203a:673_5": "kāḷavaṇṇena sīsena samannāgatattā kāḷasīso suṭṭhu kappetvā ṭhapitehi viya muñjasadisehi saṇhavaṭṭaujugatigatehi",
  "atk-s0203a:673_6": "kesehi samannāgatattā muñjakeso vehāsaṅgamo valāhako nāma assarājā āgantvā tasmiṃ ṭhāne patiṭṭhāti.",
  "atk-s0203a:673_7": "Sesaṃ sabbaṃ hatthiratane vuttanayeneva veditabbaṃ.",
  "atk-s0203a:673_8": "Evarūpaṃ assaratanaṃ sandhāya bhagavā puna caparantiādimāha.",
  "atk-s0203a:674_0": "Maṇiratanavaṇṇanā",
  "atk-s0203a:675_0": "Evaṃ pātubhūtaassaratanassa pana rañño cakkavattissa catuhatthāyāmaṃ sakaṭanābhisamappamāṇaṃ ubhosu antesu",
  "atk-s0203a:675_1": "kaṇṇikapariyantato viniggatasuparisuddhamuttākalāpehi dvīhi kañcanapadumehi alaṅkataṃ caturāsītimaṇisahassaparivāraṃ",
  "atk-s0203a:675_2": "tārāgaṇaparivutassa puṇṇacandassa siriṃ paṭippharamānaṃ viya vepullapabbatato maṇiratanaṃ āgacchati.",
  "atk-s0203a:675_3": "Tassevaṃ āgatassa muttājālake ṭhapetvā veḷuparamparāya saṭṭhihatthappamāṇaṃ ākāsaṃ āropitassa rattibhāge samantā yojanappamāṇaṃ okāsaṃ ābhā pharati,",
  "atk-s0203a:675_4": "yāya sabbo so okāso aruṇuggamanavelā viya sañjātāloko hoti.",
  "atk-s0203a:675_5": "Tato kassakā kasikammaṃ,",
  "atk-s0203a:675_6": "vāṇijā āpaṇugghāṭanaṃ,",
  "atk-s0203a:675_7": "te te ca sippino taṃ taṃ kammantaṃ payojenti divāti maññamānā.",
  "atk-s0203a:675_8": "Tena vuttaṃ puna caparaṃ,",
  "atk-s0203a:675_9": "bhikkhave…pe…",
  "atk-s0203a:675_10": "maṇiratanaṃ pātubhavatīti.",
  "atk-s0203a:676_0": "Itthiratanavaṇṇanā",
  "atk-s0203a:677_0": "Evaṃ pātubhūtamaṇiratanassa pana cakkavattissa visayasukhavisesakāraṇaṃ itthiratanaṃ pātubhavati.",
  "atk-s0203a:677_1": "Maddarājakulato vā hissa aggamahesiṃ ānenti,",
  "atk-s0203a:677_2": "uttarakuruto vā puññānubhāvena sayaṃ āgacchati.",
  "atk-s0203a:677_3": "Avasesā panassā sampatti “puna caparaṃ,",
  "atk-s0203a:677_4": "bhikkhave,",
  "atk-s0203a:677_5": "rañño cakkavattissa itthiratanaṃ pātubhavati abhirūpā dassanīyā”tiādinā nayena pāḷiyaṃyeva āgatā.",
  "atk-s0203a:678_0": "Tattha saṇṭhānapāripūriyā adhikaṃ rūpaṃ assāti abhirūpā.",
  "atk-s0203a:678_1": "Dissamānā ca cakkhūni pīṇayati,",
  "atk-s0203a:678_2": "tasmā aññaṃ kiccavikkhepaṃ hitvāpi daṭṭhabbāti dassanīyā.",
  "atk-s0203a:678_3": "Dissamānā ca somanassavasena cittaṃ pasādetīti pāsādikā.",
  "atk-s0203a:678_4": "Paramāyāti evaṃ pasādāvahattā uttamāya.",
  "atk-s0203a:678_5": "Vaṇṇapokkharatāyāti vaṇṇasundaratāya.",
  "atk-s0203a:678_6": "Samannāgatāti upetā.",
  "atk-s0203a:678_7": "Abhirūpā vā yasmā nātidīghā nātirassā dassanīyā yasmā nātikisā nātithūlā,",
  "atk-s0203a:678_8": "pāsādikā yasmā nātikāḷikā naccodātā.",
  "atk-s0203a:678_9": "Paramāya vaṇṇapokkharatāya samannāgatā yasmā atikkantā mānusaṃ vaṇṇaṃ appattā dibbavaṇṇaṃ.",
  "atk-s0203a:678_10": "Manussānañhi vaṇṇābhā bahi na niccharati,",
  "atk-s0203a:678_11": "devānaṃ atidūraṃ niccharati,",
  "atk-s0203a:678_12": "tassā pana dvādasahatthappamāṇaṃ padesaṃ sarīrābhā obhāseti.",
  "atk-s0203a:679_0": "Nātidīghādīsu cassā paṭhamayugaḷena ārohasampatti,",
  "atk-s0203a:679_1": "dutiyayugaḷena pariṇāhasampatti,",
  "atk-s0203a:679_2": "tatiyayugaḷena vaṇṇasampatti vuttā.",
  "atk-s0203a:679_3": "Chahi vāpi etehi kāyavipattiyā abhāvo,",
  "atk-s0203a:679_4": "atikkantā mānusaṃ vaṇṇanti iminā kāyasampatti vuttā.",
  "atk-s0203a:680_0": "Tūlapicuno vā kappāsapicuno vāti sappimaṇḍe pakkhipitvā ṭhapitassa satavihatassa tūlapicuno vā satavihatassa kappāsapicuno vā kāyasamphasso hoti.",
  "atk-s0203a:680_1": "Sīteti rañño sītakāle.",
  "atk-s0203a:680_2": "Uṇheti rañño uṇhakāle.",
  "atk-s0203a:680_3": "Candanagandhoti niccakālameva supisitassa abhinavassa catujjātisamāyojitassa haricandanassa gandho kāyato vāyati.",
  "atk-s0203a:680_4": "Uppalagandhoti hasitakathitakālesu mukhato nikkhanto taṅkhaṇaṃ vikasitasseva nīluppalassa atisurabhigandho vāyati.",
  "atk-s0203a:681_0": "Evaṃ rūpasamphassagandhasampattiyuttāya panassā sarīrasampattiyā anurūpaṃ ācāraṃ dassetuṃ taṃ kho panātiādi vuttaṃ.",
  "atk-s0203a:681_1": "Tattha rājānaṃ disvā nisinnāsanato aggidaḍḍhā viya paṭhamameva uṭṭhātīti pubbuṭṭhāyinī.",
  "atk-s0203a:681_2": "Tasmiṃ nisinne tassa rañño tālavaṇṭena bījanādikiccaṃ katvā pacchā nipatati nisīdatīti pacchānipātinī.",
  "atk-s0203a:681_3": "Kiṃ karomi devāti tassa kiṃkāraṃ paṭissāvetīti kiṃkārapaṭissāvinī.",
  "atk-s0203a:681_4": "Rañño manāpameva carati karotīti manāpacārinī.",
  "atk-s0203a:681_5": "Yaṃ rañño piyaṃ,",
  "atk-s0203a:681_6": "tadeva vadatīti piyavādinī.",
  "atk-s0203a:682_0": "Idāni svāssā ācāro bhāvasuddhiyā eva,",
  "atk-s0203a:682_1": "na sāṭheyyenāti dassetuṃ taṃ kho panātiādimāha.",
  "atk-s0203a:682_2": "Tattha no aticaratīti na atikkamitvā carati,",
  "atk-s0203a:682_3": "aññaṃ purisaṃ cittenapi na patthetīti vuttaṃ hoti.",
  "atk-s0203a:682_4": "Tattha ye tassā ādimhi “abhirūpā”tiādayo ante “pubbuṭṭhāyinī”tiādayo guṇā vuttā,",
  "atk-s0203a:682_5": "te pakatiguṇā eva “atikkantā mānusaṃ vaṇṇa”ntiādayo pana cakkavattino puññaṃ upanissāya cakkaratanapātubhāvato",
  "atk-s0203a:682_6": "paṭṭhāya purimakammānubhāvena nibbattantīti veditabbā.",
  "atk-s0203a:682_7": "Abhirūpatādikāpi vā cakkaratanapātubhāvato paṭṭhāya sabbākārapāripūrā jātā.",
  "atk-s0203a:682_8": "Tenāha evarūpaṃ itthiratanaṃ pātubhavatīti.",
  "atk-s0203a:683_0": "Gahapatiratanavaṇṇanā",
  "atk-s0203a:684_0": "Evaṃ pātubhūtaitthiratanassa pana rañño cakkavattissa dhanakaraṇīyānaṃ kiccānaṃ yathāsukhappavattanatthaṃ gahapatiratanaṃ pātubhavati.",
  "atk-s0203a:684_1": "So pakatiyāva mahābhogo mahābhogakule jāto rañño dhanarāsivaḍḍhako seṭṭhi gahapati hoti,",
  "atk-s0203a:684_2": "cakkaratanānubhāvasahitaṃ panassa kammavipākajaṃ dibbacakkhu pātubhavati,",
  "atk-s0203a:684_3": "yena antopathaviyaṃ yojanabbhantare nidhiṃ passati.",
  "atk-s0203a:684_4": "So taṃ sampattiṃ disvā tuṭṭhahadayo gantvā rājānaṃ dhanena pavāretvā sabbāni dhanakaraṇīyāni sampādeti.",
  "atk-s0203a:684_5": "Tena vuttaṃ puna caparaṃ,",
  "atk-s0203a:684_6": "bhikkhave…pe…",
  "atk-s0203a:684_7": "evarūpaṃ gahapatiratanaṃ pātubhavatīti.",
  "atk-s0203a:685_0": "Pariṇāyakaratanavaṇṇanā",
  "atk-s0203a:686_0": "Evaṃ pātubhūtagahapatiratanassa pana rañño cakkavattissa sabbakiccasaṃvidhānasamatthaṃ pariṇāyakaratanaṃ pātubhavati.",
  "atk-s0203a:686_1": "So rañño jeṭṭhaputtova hoti.",
  "atk-s0203a:686_2": "Pakatiyā eva paṇḍito byatto medhāvī,",
  "atk-s0203a:686_3": "rañño puññānubhāvaṃ nissāya panassa attano kammānubhāvena paracittañāṇaṃ uppajjati.",
  "atk-s0203a:686_4": "Yena dvādasayojanāya rājaparisāya cittācāraṃ ñatvā rañño ahite hite ca vavatthapetuṃ samattho hoti.",
  "atk-s0203a:686_5": "Sopi taṃ attano ānubhāvaṃ disvā tuṭṭhahadayo rājānaṃ sabbakiccānusāsanena pavāreti.",
  "atk-s0203a:686_6": "Tena vuttaṃ puna caparaṃ…pe…",
  "atk-s0203a:686_7": "pariṇāyakaratanaṃ pātubhavatīti.",
  "atk-s0203a:686_8": "Tattha ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.",
  "atk-s0203a:687_0": "259. Samavepākiniyātiādi heṭṭhā vuttameva.",
  "atk-s0203a:688_0": "260.",
  "atk-s0203a:688_1": "Kaṭaggahenāti jayaggāhena.",
  "atk-s0203a:688_2": "Mahantaṃ bhogakkhandhanti ekappahāreneva dve vā tīṇi vā satasahassāni.",
  "atk-s0203a:688_3": "Kevalā paripūrā paṇḍitabhūmīti paṇḍito tīṇi sucaritāni pūretvā sagge nibbattati,",
  "atk-s0203a:688_4": "tato manussalokaṃ āgacchanto kularūpabhogasampattiyaṃ nibbattati,",
  "atk-s0203a:688_5": "tattha ṭhito tīṇi ca sucaritāni pūretvā puna sagge nibbattatīti ayaṃ sakalā paripuṇṇā paṇḍitabhūmi.",
  "atk-s0203a:688_6": "Sesaṃ sabbattha uttānamevāti.",
  "atk-s0203a:689_0": "Papañcasūdaniyā majjhimanikāyaṭṭhakathāya",
  "atk-s0203a:690_0": "Bālapaṇḍitasuttavaṇṇanā niṭṭhitā.",
  "atk-s0203a:691_0": "10. Devadūtasuttavaṇṇanā",
  "atk-s0203a:692_0": "261. Evaṃ me sutanti devadūtasuttaṃ. Tattha dve agārātiādi assapurasutte vitthāritameva.",
  "atk-s0203a:693_0": "262.",
  "atk-s0203a:693_1": "Nirayaṃ upapannāti bhagavā katthaci nirayato paṭṭhāya desanaṃ devalokena osāpeti,",
  "atk-s0203a:693_2": "katthaci devalokato paṭṭhāya nirayena osāpeti.",
  "atk-s0203a:693_3": "Sace saggasampattiṃ vitthāretvā kathetukāmo hoti,",
  "atk-s0203a:693_4": "nirayadukkhaṃ ekadesato katheti,",
  "atk-s0203a:693_5": "tiracchānayonidukkhaṃ pettivisayadukkhaṃ manussalokasampattiṃ ekadesato katheti,",
  "atk-s0203a:693_6": "saggasampattimeva vitthāreti.",
  "atk-s0203a:693_7": "Sace nirayadukkhaṃ vitthāretvā kathetukāmo hoti,",
  "atk-s0203a:693_8": "devalokamanussalokesu sampattiṃ tiracchānayonipettivisayesu ca dukkhaṃ ekadesato katheti,",
  "atk-s0203a:693_9": "nirayadukkhameva vitthāreti.",
  "atk-s0203a:693_10": "So imasmiṃ sutte nirayadukkhaṃ vitthāretukāmo,",
  "atk-s0203a:693_11": "tasmā devalokato paṭṭhāya desanaṃ nirayena osāpeti.",
  "atk-s0203a:693_12": "Devalokamanussalokasampattiyo tiracchānayonipettivisayadukkhāni ca ekadesato kathetvā nirayadukkhameva vitthārena kathetuṃ tamenaṃ,",
  "atk-s0203a:693_13": "bhikkhave,",
  "atk-s0203a:693_14": "nirayapālātiādimāha.",
  "atk-s0203a:694_0": "Tattha ekacce therā “nirayapālā nāma natthi,",
  "atk-s0203a:694_1": "yantarūpaṃ viya kammameva kāraṇaṃ kāretī”ti vadanti.",
  "atk-s0203a:694_2": "Tesaṃ taṃ “atthi niraye nirayapālāti, āmantā,",
  "atk-s0203a:694_3": "atthi ca kāraṇikā”tiādinā nayena abhidhamme paṭisedhitameva.",
  "atk-s0203a:694_4": "Yathā hi manussaloke kammakāraṇakārakā atthi,",
  "atk-s0203a:694_5": "evameva niraye nirayapālā atthīti.",
  "atk-s0203a:694_6": "Yamassa raññoti yamarājā nāma vemānikapetarājā,",
  "atk-s0203a:694_7": "ekasmiṃ kāle dibbavimāne dibbakapparukkhadibbauyyānadibbanāṭakādisampattiṃ anubhavati,",
  "atk-s0203a:694_8": "ekasmiṃ kāle kammavipākaṃ,",
  "atk-s0203a:694_9": "dhammiko rājā.",
  "atk-s0203a:694_10": "Na cesa ekova hoti,",
  "atk-s0203a:694_11": "catūsu pana dvāresu cattāro janā honti.",
  "atk-s0203a:694_12": "Nāddasanti attano santike pesitassa kassaci devadūtassa abhāvaṃ sandhāya evaṃ vadati.",
  "atk-s0203a:694_13": "Atha naṃ yamo “nāyaṃ bhāsitassa atthaṃ sallakkhetī”ti ñatvā sallakkhāpetukāmo ambhotiādimāha.",
  "atk-s0203a:695_0": "Jātidhammoti jātisabhāvo,",
  "atk-s0203a:695_1": "aparimutto jātiyā,",
  "atk-s0203a:695_2": "jāti nāma mayhaṃ abbhantareyeva atthīti.",
  "atk-s0203a:695_3": "Parato jarādhammotiādīsupi eseva nayo.",
  "atk-s0203a:696_0": "263.",
  "atk-s0203a:696_1": "Paṭhamaṃ devadūtaṃ samanuyuñjitvāti ettha daharakumāro atthato evaṃ vadati nāma “passatha, bho,",
  "atk-s0203a:696_2": "mayhampi tumhākaṃ viya hatthapādā atthi,",
  "atk-s0203a:696_3": "sake panamhi muttakarīse palipanno,",
  "atk-s0203a:696_4": "attano dhammatāya uṭṭhahitvā nhāyituṃ na sakkomi,",
  "atk-s0203a:696_5": "ahaṃ kiliṭṭhagattomhi,",
  "atk-s0203a:696_6": "nhāpetha manti vattumpi na sakkomi,",
  "atk-s0203a:696_7": "jātitomhi aparimuttatāya ediso jāto.",
  "atk-s0203a:696_8": "Na kho panāhameva,",
  "atk-s0203a:696_9": "tumhepi jātito aparimuttāva.",
  "atk-s0203a:696_10": "Yatheva hi mayhaṃ,",
  "atk-s0203a:696_11": "evaṃ tumhākampi jāti āgamissati,",
  "atk-s0203a:696_12": "iti tassā pure āgamanāva kalyāṇaṃ karothā”ti.",
  "atk-s0203a:696_13": "Tenesa devadūto nāma jāto,",
  "atk-s0203a:696_14": "vacanattho pana maghadevasutte vuttova.",
  "atk-s0203a:697_0": "Dutiyaṃ devadūtanti etthāpi jarājiṇṇasatto atthato evaṃ vadati nāma –",
  "atk-s0203a:697_1": "“passatha, bho,",
  "atk-s0203a:697_2": "ahampi tumhe viya taruṇo ahosiṃ ūrubalabāhubalajavanasampanno,",
  "atk-s0203a:697_3": "tassa me tā balajavanasampattiyo antarahitā,",
  "atk-s0203a:697_4": "vijjamānāpi me hatthapādā hatthapādakiccaṃ na karonti,",
  "atk-s0203a:697_5": "jarāyamhi aparimuttatāya ediso jāto.",
  "atk-s0203a:697_6": "Na kho panāhameva,",
  "atk-s0203a:697_7": "tumhepi jarāya aparimuttāva.",
  "atk-s0203a:697_8": "Yatheva hi mayhaṃ,",
  "atk-s0203a:697_9": "evaṃ tumhākampi jarā āgamissati,",
  "atk-s0203a:697_10": "iti tassā pure āgamanāva kalyāṇaṃ karothā”ti.",
  "atk-s0203a:697_11": "Tenesa devadūto nāma jāto.",
  "atk-s0203a:698_0": "Tatiyaṃ devadūtanti etthāpi gilānasatto atthato eva vadati nāma –",
  "atk-s0203a:698_1": "“passatha, bho,",
  "atk-s0203a:698_2": "ahampi tumhe viya nirogo ahosiṃ,",
  "atk-s0203a:698_3": "somhi etarahi byādhinā abhihato sake muttakarīse palipanno,",
  "atk-s0203a:698_4": "uṭṭhātumpi na sakkomi,",
  "atk-s0203a:698_5": "vijjamānāpi me hatthapādā hatthapādakiccaṃ na karonti,",
  "atk-s0203a:698_6": "byādhitomhi aparimuttatāya ediso jāto.",
  "atk-s0203a:698_7": "Na kho panāhameva,",
  "atk-s0203a:698_8": "tumhepi byādhito aparimuttāva.",
  "atk-s0203a:698_9": "Yatheva hi mayhaṃ,",
  "atk-s0203a:698_10": "evaṃ tumhākaṃ byādhi āgamissati,",
  "atk-s0203a:698_11": "iti tassa pure āgamanāva kalyāṇaṃ karothā”ti.",
  "atk-s0203a:698_12": "Tenesa devadūto nāma jāto.",
  "atk-s0203a:699_0": "265.",
  "atk-s0203a:699_1": "Catutthaṃ devadūtanti ettha pana kammakāraṇā vā devadūtāti kātabbā kammakāraṇikā vā.",
  "atk-s0203a:699_2": "Tattha pana kammakāraṇapakkhe bāttiṃsa tāva kammakāraṇā atthato evaṃ vadanti nāma –",
  "atk-s0203a:699_3": "“mayaṃ nibbattamānā na rukkhe vā pāsāṇe vā nibbattāma,",
  "atk-s0203a:699_4": "tumhādisānaṃ sarīre nibbattāma,",
  "atk-s0203a:699_5": "iti amhākaṃ pure nibbattitova kalyāṇaṃ karothā”ti.",
  "atk-s0203a:699_6": "Tenete devadūtā nāma jātā.",
  "atk-s0203a:699_7": "Kammakāraṇikāpi atthato evaṃ vadanti nāma –",
  "atk-s0203a:699_8": "“mayaṃ dvattiṃsa kammakāraṇā karontā na rukkhādīsu karoma,",
  "atk-s0203a:699_9": "tumhādisesu sattesuyeva karoma,",
  "atk-s0203a:699_10": "iti amhākaṃ tumhesu pure kammakāraṇākaraṇatova kalyāṇaṃ karothā”ti.",
  "atk-s0203a:699_11": "Tenetepi devadūtā nāma jātā.",
  "atk-s0203a:700_0": "266.",
  "atk-s0203a:700_1": "Pañcamaṃ devadūtanti ettha matakasatto atthato evaṃ vadati nāma –",
  "atk-s0203a:700_2": "“passatha bho maṃ āmakasusāne chaḍḍitaṃ uddhumātakādibhāvaṃ pattaṃ,",
  "atk-s0203a:700_3": "maraṇatomhi aparimuttatāya ediso jāto.",
  "atk-s0203a:700_4": "Na kho panāhameva,",
  "atk-s0203a:700_5": "tumhepi maraṇato aparimuttāva.",
  "atk-s0203a:700_6": "Yatheva hi mayhaṃ,",
  "atk-s0203a:700_7": "evaṃ tumhākampi maraṇaṃ āgamissati,",
  "atk-s0203a:700_8": "iti tassa pure āgamanāva kalyāṇaṃ karothā”ti.",
  "atk-s0203a:700_9": "Tenesa devadūto nāma jāto.",
  "atk-s0203a:701_0": "Imaṃ pana devadūtānuyogaṃ ko labhati,",
  "atk-s0203a:701_1": "ko na labhatīti?",
  "atk-s0203a:701_2": "Yena tāva bahuṃ pāpaṃ kataṃ,",
  "atk-s0203a:701_3": "so gantvā niraye nibbattatiyeva.",
  "atk-s0203a:701_4": "Yena pana parittaṃ pāpakammaṃ kataṃ,",
  "atk-s0203a:701_5": "so labhati.",
  "atk-s0203a:701_6": "Yathā hi sabhaṇḍaṃ coraṃ gahetvā kattabbameva karonti,",
  "atk-s0203a:701_7": "na vinicchinanti.",
  "atk-s0203a:701_8": "Anuvijjitvā gahitaṃ pana vinicchayaṭṭhānaṃ nayanti,",
  "atk-s0203a:701_9": "so vinicchayaṃ labhati.",
  "atk-s0203a:701_10": "Evaṃsampadametaṃ.",
  "atk-s0203a:701_11": "Parittapāpakammā hi attano dhammatāyapi saranti,",
  "atk-s0203a:701_12": "sāriyamānāpi saranti.",
  "atk-s0203a:702_0": "Tattha dīghajayantadamiḷo nāma attano dhammatāya sari.",
  "atk-s0203a:702_1": "So kira damiḷo sumanagirivihāre ākāsacetiyaṃ rattapaṭena pūjesi.",
  "atk-s0203a:702_2": "Atha niraye ussadasāmante nibbatto aggijālasaddaṃ sutvāva attano pūjitapaṭaṃ anussari,",
  "atk-s0203a:702_3": "so gantvā sagge nibbatto.",
  "atk-s0203a:702_4": "Aparopi puttassa daharabhikkhuno khalisāṭakaṃ dento pādamūle ṭhapesi,",
  "atk-s0203a:702_5": "maraṇakālamhi paṭapaṭāti sadde nimittaṃ gaṇhi,",
  "atk-s0203a:702_6": "sopi ussadasāmante nibbatto jālasaddena taṃ sāṭakaṃ anussaritvā sagge nibbatto.",
  "atk-s0203a:702_7": "Evaṃ tāva attano dhammatāya kusalaṃ kammaṃ saritvā sagge nibbattatīti.",
  "atk-s0203a:703_0": "Attano dhammatāya asarante pana pañca devadūte pucchati.",
  "atk-s0203a:703_1": "Tattha koci paṭhamena devadūtena sarati,",
  "atk-s0203a:703_2": "koci dutiyādīhi.",
  "atk-s0203a:703_3": "Yo pana pañcahipi na sarati,",
  "atk-s0203a:703_4": "taṃ yamo rājā sayaṃ sāreti.",
  "atk-s0203a:703_5": "Eko kira amacco sumanapupphakumbhena mahācetiyaṃ pūjetvā yamassa pattiṃ adāsi,",
  "atk-s0203a:703_6": "taṃ akusalakammena niraye nibbattaṃ yamassa santikaṃ nayiṃsu.",
  "atk-s0203a:703_7": "Tasmiṃ pañcahipi devadūtehi kusale asarante yamo sayaṃ olokento disvā –",
  "atk-s0203a:703_8": "“nanu tvaṃ mahācetiyaṃ sumanapupphakumbhena pūjetvā mayhaṃ pattiṃ adāsī”ti sāresi,",
  "atk-s0203a:703_9": "so tasmiṃ kāle saritvā devalokaṃ gato.",
  "atk-s0203a:703_10": "Yamo pana sayaṃ oloketvāpi apassanto –",
  "atk-s0203a:703_11": "“mahādukkhaṃ nāma anubhavissati ayaṃ satto”ti tuṇhī hoti.",
  "atk-s0203a:704_0": "267.",
  "atk-s0203a:704_1": "Mahānirayeti avīcimahānirayamhi.",
  "atk-s0203a:704_2": "Kiṃ panassa pamāṇaṃ?",
  "atk-s0203a:704_3": "Abbhantaraṃ āyāmena ca vitthārena ca yojanasataṃ hoti.",
  "atk-s0203a:704_4": "Lohapathavī lohachadanaṃ ekekā ca bhitti navanavayojanikā hoti.",
  "atk-s0203a:704_5": "Puratthimāya bhittiyā acci uṭṭhitā pacchimaṃ bhittiṃ gahetvā taṃ vinivijjhitvā parato yojanasataṃ gacchati.",
  "atk-s0203a:704_6": "Sesadisāsupi eseva nayo.",
  "atk-s0203a:704_7": "Iti jālapariyantavasena āyāmavitthārato aṭṭhārasayojanādhikāni tīṇi yojanasatāni,",
  "atk-s0203a:704_8": "parikkhepato pana navayojanasatāni catupaṇṇāsayojanāni,",
  "atk-s0203a:704_9": "samantā pana ussadehi saddhiṃ dasayojanasahassaṃ hoti.",
  "atk-s0203a:705_0": "268.",
  "atk-s0203a:705_1": "Ubbhataṃ tādisameva hotīti ettha akkantapadaṃ yāva aṭṭhito daḷhaṃ uddharitumeva na sakkā.",
  "atk-s0203a:705_2": "Ayaṃ panettha attho –",
  "atk-s0203a:705_3": "heṭṭhato paṭṭhāya ḍayhati,",
  "atk-s0203a:705_4": "uparito paṭṭhāya jhāyati,",
  "atk-s0203a:705_5": "iti akkamanakāle ḍayhamānaṃ paññāyati,",
  "atk-s0203a:705_6": "uddharaṇakāle tādisameva,",
  "atk-s0203a:705_7": "tasmā evaṃ vuttaṃ.",
  "atk-s0203a:705_8": "Bahusampattoti bahūni vassasatavassasahassāni sampatto.",
  "atk-s0203a:706_0": "Kasmā panesa narako avīcīti saṅkhaṃ gatoti.",
  "atk-s0203a:706_1": "Vīci nāma antaraṃ vuccati,",
  "atk-s0203a:706_2": "tattha ca aggijālānaṃ vā sattānaṃ vā dukkhassa vā antaraṃ natthi.",
  "atk-s0203a:706_3": "Tasmā so avīcīti saṅkhaṃ gatoti.",
  "atk-s0203a:706_4": "Tassa hi puratthimabhittito jālā uṭṭhitā saṃsibbamānā yojanasataṃ gantvā pacchimabhittiṃ vinivijjhitvā parato yojanasataṃ gacchati.",
  "atk-s0203a:706_5": "Sesadisāsupi eseva nayo.",
  "atk-s0203a:707_0": "Imesaṃ channaṃ jālānaṃ majjhe nibbatto devadatto,",
  "atk-s0203a:707_1": "tassa yojanasatappamāṇo attabhāvo,",
  "atk-s0203a:707_2": "dve pādā yāva gopphakā lohapathaviṃ paviṭṭhā,",
  "atk-s0203a:707_3": "dve hatthā yāva maṇibandhā lohabhittiyo paviṭṭhā,",
  "atk-s0203a:707_4": "sīsaṃ yāva bhamukaṭṭhito lohachadane paviṭṭhaṃ,",
  "atk-s0203a:707_5": "adhobhāgena ekaṃ lohasūlaṃ pavisitvā kāyaṃ vinivijjhantaṃ chadane paviṭṭhaṃ,",
  "atk-s0203a:707_6": "pācīnabhittito nikkhantasūlaṃ hadayaṃ vinivijjhitvā pacchimabhittiṃ paviṭṭhaṃ,",
  "atk-s0203a:707_7": "uttarabhittito nikkhantasūlaṃ phāsukā vinivijjhitvā dakkhiṇabhittiṃ paviṭṭhaṃ.",
  "atk-s0203a:707_8": "Niccale tathāgatamhi aparaddhattā niccalova hutvā paccatīti kammasarikkhatāya ediso jāto.",
  "atk-s0203a:707_9": "Evaṃ jālānaṃ nirantaratāya avīci nāma.",
  "atk-s0203a:708_0": "Abbhantare panassa yojanasatike ṭhāne nāḷiyaṃ koṭṭetvā pūritapiṭṭhaṃ viya sattā nirantarā,",
  "atk-s0203a:708_1": "“imasmiṃ ṭhāne satto atthi,",
  "atk-s0203a:708_2": "imasmiṃ natthī”ti na vattabbaṃ,",
  "atk-s0203a:708_3": "gacchantānaṃ ṭhitānaṃ nisinnānaṃ nipannānaṃ anto natthi,",
  "atk-s0203a:708_4": "gacchante vā ṭhite vā nisinne vā nipanne vā aññamaññaṃ na bādhanti.",
  "atk-s0203a:708_5": "Evaṃ sattānaṃ nirantaratāya avīci.",
  "atk-s0203a:709_0": "Kāyadvāre pana cha upekkhāsahagatāni cittāni uppajjanti,",
  "atk-s0203a:709_1": "ekaṃ dukkhasahagataṃ.",
  "atk-s0203a:709_2": "Evaṃ santepi yathā jivhagge cha madhubindūni ṭhapetvā ekasmiṃ tambalohabindumhi ṭhapite anudahanabalavatāya tadeva paññāyati,",
  "atk-s0203a:709_3": "itarāni abbohārikāni honti,",
  "atk-s0203a:709_4": "evaṃ anudahanabalavatāya dukkhamevettha nirantaraṃ,",
  "atk-s0203a:709_5": "itarāni abbohārikānīti.",
  "atk-s0203a:709_6": "Evaṃ dukkhassa nirantaratāya avīci.",
  "atk-s0203a:710_0": "269.",
  "atk-s0203a:710_1": "Mahantoti yojanasatiko.",
  "atk-s0203a:710_2": "So tattha patatīti eko pādo mahāniraye hoti,",
  "atk-s0203a:710_3": "eko gūthaniraye nipatati.",
  "atk-s0203a:710_4": "Sūcimukhāti sūcisadisamukhā,",
  "atk-s0203a:710_5": "te hatthigīvappamāṇā ekadoṇikanāvāppamāṇā vā honti.",
  "atk-s0203a:711_0": "Kukkulanirayoti yojanasatappamāṇova anto kūṭāgāramattavitaccitaaṅgārapuṇṇo ādittachārikanirayo,",
  "atk-s0203a:711_1": "yattha patitapatitā kudrūsakarāsimhi khittaphālavāsisilādīni viya heṭṭhimatalameva gaṇhanti.",
  "atk-s0203a:712_0": "Āropentīti ayadaṇḍehi pothentā āropenti.",
  "atk-s0203a:712_1": "Tesaṃ ārohanakāle te kaṇṭakā adhomukhā honti,",
  "atk-s0203a:712_2": "orohanakāle uddhaṃmukhā.",
  "atk-s0203a:713_0": "Vāteritānīti kammamayena vātena calitāni.",
  "atk-s0203a:713_1": "Hatthampi chindantīti phalake maṃsaṃ viya koṭṭayamānāni chindanti.",
  "atk-s0203a:713_2": "Sace uṭṭhāya palāyati,",
  "atk-s0203a:713_3": "ayopākāro samuṭṭhahitvā parikkhipati,",
  "atk-s0203a:713_4": "heṭṭhā khuradhārā samuṭṭhāti.",
  "atk-s0203a:714_0": "Khārodakā nadīti vetaraṇī nāma tambalohanadī.",
  "atk-s0203a:714_1": "Tattha ayomayāni kharavālika-",
  "atk-s0203a:714_2": "pokkharapattāni,",
  "atk-s0203a:714_3": "heṭṭhā khuradhārā ubhosu tīresu vettalatā ca kusatiṇāni ca.",
  "atk-s0203a:714_4": "So tattha dukkhā tibbā kharāti so tattha uddhañca adho ca vuyhamāno pokkharapattesu chijjati.",
  "atk-s0203a:714_5": "Siṅghāṭakasaṇṭhānāya kharavālikāya kaṇṭakehi vijjhiyati,",
  "atk-s0203a:714_6": "khuradhārāhi phāliyati,",
  "atk-s0203a:714_7": "ubhosu tīresu kusatiṇehi vilekhati,",
  "atk-s0203a:714_8": "vettalatāhi ākaḍḍhiyati,",
  "atk-s0203a:714_9": "tikkhasattīhi phāliyati.",
  "atk-s0203a:715_0": "270.",
  "atk-s0203a:715_1": "Tattena ayosaṅkunāti tena jigacchitomhīti vutte mahantaṃ lohapacchiṃ lohaguḷānaṃ pūretvā taṃ upagacchanti,",
  "atk-s0203a:715_2": "so lohaguḷabhāvaṃ ñatvā dante samphuseti,",
  "atk-s0203a:715_3": "athassa te tattena ayosaṅkunā mukhaṃ vivaranti,",
  "atk-s0203a:715_4": "tambalohadhārehi mahantena lohakaṭāhena tambalohaṃ upanetvā evamevaṃ karonti.",
  "atk-s0203a:715_5": "Puna mahānirayeti evaṃ pañcavidhabandhanato paṭṭhāya yāva tambalohapānā tambalohapānato paṭṭhāya puna",
  "atk-s0203a:715_6": "pañcavidhabandhanādīni kāretvā mahāniraye pakkhipanti.",
  "atk-s0203a:715_7": "Tattha koci pañcavidhabandhaneneva muccati,",
  "atk-s0203a:715_8": "koci dutiyena,",
  "atk-s0203a:715_9": "koci tatiyena,",
  "atk-s0203a:715_10": "koci tambalohapānena muccati,",
  "atk-s0203a:715_11": "kamme pana aparikkhīṇe puna mahāniraye pakkhipanti.",
  "atk-s0203a:716_0": "Idaṃ pana suttaṃ gaṇhanto eko daharabhikkhu, – “bhante,",
  "atk-s0203a:716_1": "ettakaṃ dukkhamanubhavitasattaṃ punapi mahāniraye pakkhipantī”ti āha. Āma, āvuso,",
  "atk-s0203a:716_2": "kamme aparikkhīṇe punappunaṃ evaṃ karontīti. Tiṭṭhatu, bhante, uddeso,",
  "atk-s0203a:716_3": "kammaṭṭhānameva kathethāti kammaṭṭhānaṃ kathāpetvā sotāpanno hutvā āgamma uddesaṃ aggahesi.",
  "atk-s0203a:716_4": "Aññesampi imasmiṃ padese uddesaṃ ṭhapetvā arahattaṃ pattānaṃ gaṇanā natthi.",
  "atk-s0203a:716_5": "Sabbabuddhānañcetaṃ suttaṃ avijahitameva hoti.",
  "atk-s0203a:717_0": "271.",
  "atk-s0203a:717_1": "Hīnakāyūpagāti hīnakāyaṃ upagatā hutvā.",
  "atk-s0203a:717_2": "Upādāneti taṇhādiṭṭhigahaṇe.",
  "atk-s0203a:717_3": "Jātimaraṇasambhaveti jātiyā ca maraṇassa ca kāraṇabhūte.",
  "atk-s0203a:717_4": "Anupādāti catūhi upādānehi anupādiyitvā.",
  "atk-s0203a:717_5": "Jātimaraṇasaṅkhayeti jātimaraṇasaṅkhayasaṅkhāte nibbāne vimuccanti.",
  "atk-s0203a:718_0": "Diṭṭhadhammābhinibbutāti diṭṭhadhamme imasmiṃyeva attabhāve sabbakilesanibbānena nibbutā.",
  "atk-s0203a:718_1": "Sabbadukkhaṃ upaccagunti sabbadukkhātikkantā nāma honti.",
  "atk-s0203a:719_0": "Papañcasūdaniyā majjhimanikāyaṭṭhakathāya",
  "atk-s0203a:720_0": "Devadūtasuttavaṇṇanā niṭṭhitā.",
  "atk-s0203a:721_0": "Tatiyavaggavaṇṇanā niṭṭhitā.",
  "atk-s0203a:724_0": "4. Vibhaṅgavaggo",
  "atk-s0203a:725_0": "1. Bhaddekarattasuttavaṇṇanā",
  "atk-s0203a:726_0": "272.",
  "atk-s0203a:726_1": "Evaṃ me sutanti bhaddekarattasuttaṃ.",
  "atk-s0203a:726_2": "Tattha bhaddekarattassāti vipassanānuyogasamannāgatattā bhaddakassa ekarattassa.",
  "atk-s0203a:726_3": "Uddesanti mātikaṃ.",
  "atk-s0203a:726_4": "Vibhaṅganti vitthārabhājanīyaṃ.",
  "atk-s0203a:727_0": "Atītanti atīte pañcakkhandhe.",
  "atk-s0203a:727_1": "Nānvāgameyyāti taṇhādiṭṭhīhi nānugaccheyya.",
  "atk-s0203a:727_2": "Nappaṭikaṅkheti taṇhādiṭṭhīhi na pattheyya.",
  "atk-s0203a:727_3": "Yadatītanti idamettha kāraṇavacanaṃ.",
  "atk-s0203a:727_4": "Yasmā yaṃ atītaṃ,",
  "atk-s0203a:727_5": "taṃ pahīnaṃ niruddhaṃ atthaṅgataṃ,",
  "atk-s0203a:727_6": "tasmā taṃ puna nānugaccheyya.",
  "atk-s0203a:727_7": "Yasmā ca yaṃ anāgataṃ,",
  "atk-s0203a:727_8": "taṃ appattaṃ ajātaṃ anibbattaṃ,",
  "atk-s0203a:727_9": "tasmā tampi na pattheyya.",
  "atk-s0203a:728_0": "Tattha tatthāti paccuppannampi dhammaṃ yattha yattheva uppanno,",
  "atk-s0203a:728_1": "tattha tattheva ca naṃ aniccānupassanādīhi sattahi anupassanāhi yo vipassati araññādīsu vā tattha tattheva vipassati.",
  "atk-s0203a:728_2": "Asaṃhīraṃ asaṃkuppanti idaṃ vipassanāpaṭivipassanādassanatthaṃ vuttaṃ.",
  "atk-s0203a:728_3": "Vipassanā hi rāgādīhi na saṃhīrati na saṃkuppatīti asaṃhīraṃ asaṃkuppaṃ,",
  "atk-s0203a:728_4": "taṃ anubrūhaye vaḍḍheyya,",
  "atk-s0203a:728_5": "paṭivipasseyyāti vuttaṃ hoti.",
  "atk-s0203a:728_6": "Atha vā nibbānaṃ rāgādīhi na saṃhīrati na saṃkuppatīti asaṃhīraṃ asaṃkuppaṃ.",
  "atk-s0203a:728_7": "Taṃ vidvā paṇḍito bhikkhu anubrūhaye,",
  "atk-s0203a:728_8": "punappunaṃ tadārammaṇaṃ taṃ taṃ phalasamāpattiṃ appento vaḍḍheyyāti attho.",
  "atk-s0203a:729_0": "Tassa pana anubrūhantassa atthāya –",
  "atk-s0203a:729_1": "ajjeva kiccamātappanti kilesānaṃ ātāpanaparitāpanena ātappanti laddhanāmaṃ vīriyaṃ ajjeva kātabbaṃ.",
  "atk-s0203a:729_2": "Ko jaññā maraṇaṃ suveti sve jīvitaṃ vā maraṇaṃ vā ko jānāti.",
  "atk-s0203a:729_3": "Ajjeva dānaṃ vā dassāmi,",
  "atk-s0203a:729_4": "sīlaṃ vā rakkhissāmi,",
  "atk-s0203a:729_5": "aññataraṃ vā pana kusalaṃ karissāmīti hi “ajja tāva papañco atthi,",
  "atk-s0203a:729_6": "sve vā punadivase vā karissāmī”ti cittaṃ anuppādetvā ajjeva karissāmīti evaṃ vīriyaṃ kātabbanti dasseti.",
  "atk-s0203a:729_7": "Mahāsenenāti aggivisasatthādīni anekāni maraṇakāraṇāni tassa senā,",
  "atk-s0203a:729_8": "tāya mahatiyā senāya vasena mahāsenena evarūpena maccunā saddhiṃ “katipāhaṃ tāva āgamehi yāvāhaṃ buddhapūjādiṃ attano avassayakammaṃ karomī”ti.",
  "atk-s0203a:729_9": "Evaṃ mittasanthavākārasaṅkhāto vā,",
  "atk-s0203a:729_10": "“idaṃ sataṃ vā sahassaṃ vā gahetvā katipāhaṃ āgamehī”ti evaṃ lañjānuppadānasaṅkhāto vā,",
  "atk-s0203a:729_11": "“imināhaṃ balarāsinā paṭibāhissāmī”ti evaṃ balarāsisaṅkhāto vā saṅgaro natthi.",
  "atk-s0203a:729_12": "Saṅgaroti hi mittasanthavākāralañjānuppadānabalarāsīnaṃ nāmaṃ,",
  "atk-s0203a:729_13": "tasmā ayamattho vutto.",
  "atk-s0203a:730_0": "Atanditanti analasaṃ uṭṭhāhakaṃ.",
  "atk-s0203a:730_1": "Evaṃ paṭipannattā bhaddo ekaratto assāti bhaddekaratto.",
  "atk-s0203a:730_2": "Iti taṃ evaṃ paṭipannapuggalaṃ “bhaddekaratto aya”nti.",
  "atk-s0203a:730_3": "Rāgādīnaṃ santatāya santo buddhamuni ācikkhati.",
  "atk-s0203a:731_0": "273.",
  "atk-s0203a:731_1": "Evaṃrūpotiādīsu kāḷopi samāno indanīlamaṇivaṇṇo ahosinti evaṃ manuññarūpavaseneva evaṃrūpo ahosiṃ.",
  "atk-s0203a:731_2": "Kusalasukhasomanassavedanāvaseneva evaṃvedano.",
  "atk-s0203a:731_3": "Taṃsampayuttānaṃyeva saññādīnaṃ vasena evaṃsañño evaṃsaṅkhāro evaṃviññāṇo ahosiṃ atītamaddhānanti.",
  "atk-s0203a:732_0": "Tattha nandiṃ samanvānetīti tesu rūpādīsu taṇhaṃ samanvāneti anupavatteti.",
  "atk-s0203a:732_1": "Hīnarūpādivasena pana evaṃrūpo ahosiṃ…pe…",
  "atk-s0203a:732_2": "evaṃviññāṇo ahosinti na maññati.",
  "atk-s0203a:733_0": "Nandiṃ na samanvānetīti taṇhaṃ vā taṇhāsampayuttadiṭṭhiṃ vā nānupavattayati.",
  "atk-s0203a:734_0": "274.",
  "atk-s0203a:734_1": "Evaṃrūpo siyantiādīsupi taṃmanuññarūpādivaseneva taṇhādiṭṭhipavattasaṅkhātā nandisamanvānayanāva veditabbā.",
  "atk-s0203a:735_0": "275. Kathañca,",
  "atk-s0203a:735_1": "bhikkhave,",
  "atk-s0203a:735_2": "paccuppannesu dhammesu saṃhīratīti idaṃ “paccuppannañca yo dhammaṃ,",
  "atk-s0203a:735_3": "tattha tattha vipassati.",
  "atk-s0203a:735_4": "Asaṃhīraṃ asaṃkuppa”nti uddesassa niddesatthaṃ vuttaṃ.",
  "atk-s0203a:735_5": "Kāmañcettha “kathañca,",
  "atk-s0203a:735_6": "bhikkhave,",
  "atk-s0203a:735_7": "paccuppannaṃ dhammaṃ na vipassatī”tiādi vattabbaṃ siyā,",
  "atk-s0203a:735_8": "yasmā pana asaṃhīrāti ca asaṃkuppāti ca vipassanā vuttā,",
  "atk-s0203a:735_9": "tasmā tassā eva abhāvañca bhāvañca dassetuṃ saṃhīratīti mātikaṃ uddharitvā vitthāro vutto.",
  "atk-s0203a:735_10": "Tattha saṃhīratīti vipassanāya abhāvato taṇhādiṭṭhīhi ākaḍḍhiyati.",
  "atk-s0203a:735_11": "Na saṃhīratīti vipassanāya bhāvena taṇhādiṭṭhīhi nākaḍḍhiyati.",
  "atk-s0203a:735_12": "Sesaṃ sabbattha uttānamevāti.",
  "atk-s0203a:736_0": "Papañcasūdaniyā majjhimanikāyaṭṭhakathāya",
  "atk-s0203a:737_0": "Bhaddekarattasuttavaṇṇanā niṭṭhitā.",
  "atk-s0203a:738_0": "2. Ānandabhaddekarattasuttavaṇṇanā",
  "atk-s0203a:739_0": "276.",
  "atk-s0203a:739_1": "Evaṃ me sutanti ānandabhaddekarattasuttaṃ.",
  "atk-s0203a:739_2": "Tattha paṭisallānā vuṭṭhitoti phalasamāpattito vuṭṭhito.",
  "atk-s0203a:739_3": "Ko nu kho,",
  "atk-s0203a:739_4": "bhikkhaveti jānantova kathāsamuṭṭhāpanatthaṃ pucchi.",
  "atk-s0203a:740_0": "278.",
  "atk-s0203a:740_1": "Sādhu sādhūti therassa sādhukāramadāsi.",
  "atk-s0203a:740_2": "Sādhu kho tvanti parimaṇḍalehi padabyañjanehi parisuddhehi kathitattā desanaṃ pasaṃsanto āha.",
  "atk-s0203a:740_3": "Sesaṃ sabbattha uttānamevāti.",
  "atk-s0203a:741_0": "Papañcasūdaniyā majjhimanikāyaṭṭhakathāya",
  "atk-s0203a:742_0": "Ānandabhaddekarattasuttavaṇṇanā niṭṭhitā.",
  "atk-s0203a:743_0": "3. Mahākaccānabhaddekarattasuttavaṇṇanā",
  "atk-s0203a:744_0": "279.",
  "atk-s0203a:744_1": "Evaṃ me sutanti mahākaccānabhaddekarattasuttaṃ.",
  "atk-s0203a:744_2": "Tattha tapodārāmeti tattodakassa rahadassa vasena evaṃladdhanāme ārāme.",
  "atk-s0203a:744_3": "Vebhārapabbatassa kira heṭṭhā bhūmaṭṭhakanāgānaṃ pañcayojanasatikaṃ nāgabhavanaṃ devalokasadisaṃ maṇimayena talena ārāmauyyānehi ca samannāgataṃ,",
  "atk-s0203a:744_4": "tattha nāgānaṃ kīḷanaṭṭhāne mahāudakarahado,",
  "atk-s0203a:744_5": "tato tapodā nāma nadī sandati kuthitā uṇhodakā.",
  "atk-s0203a:744_6": "Kasmā panesā edisā jātā?",
  "atk-s0203a:744_7": "Rājagahaṃ kira parivāretvā mahā petaloko,",
  "atk-s0203a:744_8": "tattha dvinnaṃ mahālohakumbhinirayānaṃ antarena ayaṃ tapodā āgacchati,",
  "atk-s0203a:744_9": "tasmā sā kuthitā sandati.",
  "atk-s0203a:744_10": "Vuttampi cetaṃ – “yatāyaṃ,",
  "atk-s0203a:744_11": "bhikkhave,",
  "atk-s0203a:744_12": "tapodā sandati,",
  "atk-s0203a:744_13": "so daho acchodako sītodako sātodako setodako suppatittho ramaṇīyo pahūtamacchakacchapo,",
  "atk-s0203a:744_14": "cakkamattāni ca padumāni pupphanti. Apicāyaṃ,",
  "atk-s0203a:744_15": "bhikkhave,",
  "atk-s0203a:744_16": "tapodā dvinnaṃ mahānirayānaṃ antarikāya āgacchati,",
  "atk-s0203a:744_17": "tenāyaṃ tapodā kuthitā sandatī”ti.",
  "atk-s0203a:744_18": "Imassa pana ārāmassa abhisammukhaṭṭhāne tato mahāudakarahado jāto,",
  "atk-s0203a:744_19": "tassa nāmavasenāyaṃ vihāro tapodārāmoti vuccati.",
  "atk-s0203a:745_0": "280.",
  "atk-s0203a:745_1": "Samiddhīti tassa kira therassa attabhāvo samiddho abhirūpo pāsādiko,",
  "atk-s0203a:745_2": "tasmā samiddhitveva saṅkhaṃ gato.",
  "atk-s0203a:745_3": "Ādibrahmacariyakoti maggabrahmacariyassa ādi pubbabhāgappaṭipattibhūto.",
  "atk-s0203a:745_4": "Idaṃ vatvāna sugato uṭṭhāyāsanāti madhupiṇḍikasutte vuttanayeneva vitthāretabbaṃ.",
  "atk-s0203a:746_0": "282.",
  "atk-s0203a:746_1": "Iti me cakkhunti imasmiṃ kira sutte bhagavā dvādasāyatanavaseneva mātikaṃ ṭhapesi.",
  "atk-s0203a:746_2": "Theropi “bhagavatā heṭṭhā dvīsu,",
  "atk-s0203a:746_3": "upari catutthe cāti imesu tīsu suttesu pañcakkhandhavasena mātikā ca vibhaṅgo ca kato,",
  "atk-s0203a:746_4": "idha pana dvādasāyatanavaseneva vibhajanatthaṃ mātikā ṭhapitā”ti nayaṃ paṭilabhitvā evamāha.",
  "atk-s0203a:746_5": "Imaṃ pana nayaṃ labhantena therena bhāriyaṃ kataṃ,",
  "atk-s0203a:746_6": "apade padaṃ dassitaṃ,",
  "atk-s0203a:746_7": "ākāse padaṃ kataṃ,",
  "atk-s0203a:746_8": "tena naṃ bhagavā imameva suttaṃ sandhāya –",
  "atk-s0203a:746_9": "“etadaggaṃ,",
  "atk-s0203a:746_10": "bhikkhave,",
  "atk-s0203a:746_11": "mama sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti etadagge ṭhapesi.",
  "atk-s0203a:746_12": "Ettha pana cakkhūti cakkhupasādo.",
  "atk-s0203a:746_13": "Rūpāti catusamuṭṭhānikarūpā.",
  "atk-s0203a:746_14": "Iminā nayena sesāyatanānipi veditabbāni.",
  "atk-s0203a:746_15": "Viññāṇanti nikantiviññāṇaṃ.",
  "atk-s0203a:746_16": "Tadabhinandatīti taṃ cakkhuñceva rūpañca taṇhādiṭṭhivasena abhinandati.",
  "atk-s0203a:746_17": "Anvāgametīti taṇhādiṭṭhīhi anugacchati.",
  "atk-s0203a:747_0": "Iti me mano ahosi atītamaddhānaṃ iti dhammāti ettha pana manoti bhavaṅgacittaṃ.",
  "atk-s0203a:747_1": "Dhammāti tebhūmakadhammārammaṇaṃ.",
  "atk-s0203a:748_0": "283.",
  "atk-s0203a:748_1": "Paṇidahatīti patthanāvasena ṭhapesi.",
  "atk-s0203a:748_2": "Paṇidhānapaccayāti patthanāṭṭhapanakāraṇā.",
  "atk-s0203a:748_3": "Sesaṃ sabbattha uttānamevāti.",
  "atk-s0203a:749_0": "Papañcasūdaniyā majjhimanikāyaṭṭhakathāya",
  "atk-s0203a:750_0": "Mahākaccānabhaddekarattasuttavaṇṇanā niṭṭhitā.",
  "atk-s0203a:751_0": "4. Lomasakaṅgiyabhaddekarattasuttavaṇṇanā",
  "atk-s0203a:752_0": "286.",
  "atk-s0203a:752_1": "Evaṃ me sutanti lomasakaṅgiyabhaddekarattasuttaṃ.",
  "atk-s0203a:752_2": "Tattha lomasakaṅgiyoti aṅgathero kira nāmesa,",
  "atk-s0203a:752_3": "kāyassa pana īsakalomasākāratāya lomasakaṅgiyoti pākaṭo jāto.",
  "atk-s0203a:752_4": "Candano devaputtoti kassapasammāsambuddhakāle kiresa candano nāma upāsako aḍḍho mahaddhano tīṇi ratanāni catūhi paccayehi pūjetvā devaloke nibbatto,",
  "atk-s0203a:752_5": "purimanāmena candano devaputtotveva saṅkhaṃ gato.",
  "atk-s0203a:752_6": "Paṇḍukambalasilāyanti rattakambalasilāyaṃ.",
  "atk-s0203a:752_7": "Tassā kira rattakambalasseva jayasumanapuppharāsi viya vaṇṇo,",
  "atk-s0203a:752_8": "tasmā “paṇḍukambalasilā”ti vuccati.",
  "atk-s0203a:753_0": "Kadā pana tattha bhagavā vihāsīti?",
  "atk-s0203a:753_1": "Bodhipattito sattame saṃvacchare sāvatthiyaṃ āsāḷhīmāsapuṇṇamāya dvādasayojanāya parisāya majjhe yamakapāṭihāriyaṃ",
  "atk-s0203a:753_2": "katvā oruyha kaṇḍambamūle paññattavarabuddhāsane nisīditvā dhammadesanāya mahājanaṃ mahāviduggato uddharitvā",
  "atk-s0203a:753_3": "buddhā nāma yasmā pāṭihāriyaṃ katvā manussapathe na vasanti,",
  "atk-s0203a:753_4": "tasmā passamānasseva tassa janassa padavīkkamaṃ katvā tāvatiṃsabhavane pāricchattakamūle paṇḍukambalasilāyaṃ vassaṃ upagato,",
  "atk-s0203a:753_5": "tasmiṃ samaye vihāsi.",
  "atk-s0203a:754_0": "Tatra bhagavāti tatra viharanto bhagavā yebhuyyena dasahi cakkavāḷasahassehi sannipatitāhi devatāhi parivuto",
  "atk-s0203a:754_1": "mātaraṃ kāyasakkhiṃ katvā abhidhammapiṭakaṃ kathento gambhīraṃ nipuṇaṃ tilakkhaṇāhataṃ rūpārūpaparicchedakathaṃ",
  "atk-s0203a:754_2": "paṭivijjhituṃ asakkontānaṃ devānaṃ saṃvegajananatthaṃ antarantarā bhaddekarattassa uddesañca vibhaṅgañca abhāsi.",
  "atk-s0203a:754_3": "Tatrāyaṃ devaputto uggaṇhanto imā gāthā saddhiṃ vibhaṅgena uggaṇhi,",
  "atk-s0203a:754_4": "devattassa pana pamādādhiṭṭhānattā dibbehi ārammaṇehi nippīḷiyamāno anupubbena suttaṃ sammuṭṭho gāthāmattameva dhāresi.",
  "atk-s0203a:754_5": "Tenāha “evaṃ kho ahaṃ bhikkhu dhāremi bhaddekarattiyo gāthā”ti.",
  "atk-s0203a:755_0": "Uggaṇhāhi tvantiādīsu tuṇhībhūto nisīditvā suṇanto uggaṇhāti nāma,",
  "atk-s0203a:755_1": "vācāya sajjhāyaṃ karonto pariyāpuṇāti nāma,",
  "atk-s0203a:755_2": "aññesaṃ vācento dhāreti nāma.",
  "atk-s0203a:755_3": "Sesamettha uttānamevāti.",
  "atk-s0203a:756_0": "Papañcasūdaniyā majjhimanikāyaṭṭhakathāya",
  "atk-s0203a:757_0": "Lomasakaṅgiyabhaddekarattasuttavaṇṇanā niṭṭhitā.",
  "atk-s0203a:758_0": "5. Cūḷakammavibhaṅgasuttavaṇṇanā",
  "atk-s0203a:759_0": "289.",
  "atk-s0203a:759_1": "Evaṃ me sutanti cūḷakammavibhaṅgasuttaṃ.",
  "atk-s0203a:759_2": "Tattha subhoti so kira dassanīyo ahosi pāsādiko,",
  "atk-s0203a:759_3": "tenassa aṅgasubhatāya subhotveva nāmaṃ akaṃsu.",
  "atk-s0203a:759_4": "Māṇavoti pana taṃ taruṇakāle vohariṃsu,",
  "atk-s0203a:759_5": "so mahallakakālepi teneva vohārena vohariyati.",
  "atk-s0203a:759_6": "Todeyyaputtoti todeyyassa nāma pasenadirañño purohitabrāhmaṇassa putto.",
  "atk-s0203a:759_7": "So kira sāvatthiyā avidūre tudigāmo nāma atthi,",
  "atk-s0203a:759_8": "tassa adhipatittā todeyyoti saṅkhaṃ gato.",
  "atk-s0203a:759_9": "Mahādhano pana hoti sattāsītikoṭivibhavo paramamaccharī,",
  "atk-s0203a:759_10": "“dadato bhogānaṃ aparikkhayo nāma natthī”ti cintetvā kassaci kiñci na deti.",
  "atk-s0203a:759_11": "Vuttampi cetaṃ –",
  "atk-s0203a:760_0": "“Añjanānaṃ khayaṃ disvā, vammikānañca sañcayaṃ;",
  "atk-s0203a:761_0": "Madhūnañca samāhāraṃ, paṇḍito gharamāvase”ti.",
  "atk-s0203a:762_0": "Evaṃ adānameva sikkhāpesi.",
  "atk-s0203a:762_1": "Dhuravihāre vasato sammāsambuddhassa yāguuḷuṅgamattaṃ vā bhattakaṭacchumattaṃ vā adatvā dhanalobhena",
  "atk-s0203a:762_2": "kālaṃ katvā tasmiṃyeva ghare sunakho hutvā nibbatto.",
  "atk-s0203a:762_3": "Subho taṃ sunakhaṃ ativiya piyāyati,",
  "atk-s0203a:762_4": "attano bhuñjanakabhattaṃyeva bhojeti,",
  "atk-s0203a:762_5": "ukkhipitvā varasayane sayāpeti.",
  "atk-s0203a:762_6": "Atha bhagavā ekadivasaṃ paccūsasamaye lokaṃ volokento taṃ sunakhaṃ disvā –",
  "atk-s0203a:762_7": "“todeyyabrāhmaṇo dhanalobhena attanova ghare sunakho hutvā nibbatto,",
  "atk-s0203a:762_8": "ajja mayi subhassa gharaṃ gate maṃ disvā sunakho bhukkāraṃ karissati,",
  "atk-s0203a:762_9": "athassāhaṃ ekaṃ vacanaṃ vakkhāmi,",
  "atk-s0203a:762_10": "so ‘jānāti maṃ samaṇo gotamo’ti gantvā uddhanaṭṭhāne nipajjissati.",
  "atk-s0203a:762_11": "Tatonidānaṃ subhassa mayā saddhiṃ eko kathāsallāpo bhavissati,",
  "atk-s0203a:762_12": "so dhammaṃ sutvā saraṇesu patiṭṭhahissati,",
  "atk-s0203a:762_13": "sunakho pana kālaṃ katvā niraye nibbattissatī”ti imaṃ māṇavassa saraṇesu patiṭṭhānabhāvaṃ ñatvā bhagavā",
  "atk-s0203a:762_14": "taṃ divasaṃ sarīrapaṭijagganaṃ katvā ekakova gāmaṃ pavisitvā nikkhante māṇave taṃ gharaṃ piṇḍāya pāvisi.",
  "atk-s0203a:763_0": "Sunakho bhagavantaṃ disvā bhukkāraṃ karonto bhagavato samīpaṃ gato.",
  "atk-s0203a:763_1": "Tato naṃ bhagavā etadavoca –",
  "atk-s0203a:763_2": "“todeyya tvaṃ pubbepi maṃ bho bhoti paribhavitvā sunakho jāto,",
  "atk-s0203a:763_3": "idānipi bhukkāraṃ katvā avīciṃ gamissasī”ti.",
  "atk-s0203a:763_4": "Sunakho taṃ sutvā –",
  "atk-s0203a:763_5": "“jānāti maṃ samaṇo gotamo”ti vippaṭisārī hutvā gīvaṃ onāmetvā uddhanantare chārikāyaṃ nipanno.",
  "atk-s0203a:763_6": "Manussā ukkhipitvā sayane sayāpetuṃ nāsakkhiṃsu.",
  "atk-s0203a:763_7": "Subho āgantvā –",
  "atk-s0203a:763_8": "“kenāyaṃ sunakho sayanā oropito”ti āha.",
  "atk-s0203a:763_9": "Manussā na kenacīti vatvā taṃ pavattiṃ ārocesuṃ.",
  "atk-s0203a:763_10": "Māṇavo sutvā –",
  "atk-s0203a:763_11": "“mama pitā brahmaloke nibbatto,",
  "atk-s0203a:763_12": "todeyyo nāma sunakho natthi.",
  "atk-s0203a:763_13": "Samaṇo pana gotamo pitaraṃ sunakhaṃ karoti,",
  "atk-s0203a:763_14": "yaṃkiñci esa mukhāruḷhaṃ bhāsatī”ti kujjhitvā bhagavantaṃ musāvādena niggahetukāmo vihāraṃ gantvā taṃ pavattiṃ pucchi.",
  "atk-s0203a:764_0": "Bhagavāpi tassa tatheva vatvā avisaṃvādanatthaṃ āha –",
  "atk-s0203a:764_1": "“atthi pana te māṇava pitarā anakkhātaṃ dhana”nti. Atthi,",
  "atk-s0203a:764_2": "bho gotama,",
  "atk-s0203a:764_3": "satasahassagghanikā suvaṇṇamālā satasahassagghanikā suvaṇṇapādukā satasahassagghanikā suvaṇṇapāti satasahassañca kahāpaṇanti.",
  "atk-s0203a:764_4": "Gaccha taṃ sunakhaṃ appodakapāyāsaṃ bhojāpetvā sayane āropetvā īsakaṃ niddaṃ okkantakāle puccha,",
  "atk-s0203a:764_5": "sabbaṃ te ācikkhissati.",
  "atk-s0203a:764_6": "Atha naṃ jāneyyāsi “pitā me eso”ti. Māṇavo –",
  "atk-s0203a:764_7": "“sace saccaṃ bhavissati,",
  "atk-s0203a:764_8": "dhanaṃ lacchāmi, no ce,",
  "atk-s0203a:764_9": "samaṇaṃ gotamaṃ musāvādena niggaṇhissāmī”ti dvīhipi kāraṇehi tuṭṭho gantvā tathā akāsi. Sunakho –",
  "atk-s0203a:764_10": "“ñātomhi iminā”ti roditvā huṃ hunti karonto dhananidhānaṭṭhānaṃ gantvā pādena pathaviṃ khaṇitvā saññaṃ adāsi,",
  "atk-s0203a:764_11": "māṇavo dhanaṃ gahetvā –",
  "atk-s0203a:764_12": "“bhavapaṭicchannaṃ nāma evaṃ sukhumaṃ paṭisandhiantaraṃ pākaṭaṃ samaṇassa gotamassa,",
  "atk-s0203a:764_13": "addhā esa sabbaññū”ti bhagavati pasannacitto cuddasa pañhe abhisaṅkhari.",
  "atk-s0203a:764_14": "Aṅgavijjāpāṭhako kiresa,",
  "atk-s0203a:764_15": "tenassa etadahosi –",
  "atk-s0203a:764_16": "“idaṃ dhammapaṇṇākāraṃ gahetvā samaṇaṃ gotamaṃ pañhe pucchissāmī”ti dutiyagamanena yena bhagavā tenupasaṅkami,",
  "atk-s0203a:764_17": "tena puṭṭhapañhe pana bhagavā ekappahāreneva vissajjento kammassakātiādimāha.",
  "atk-s0203a:765_0": "Tattha kammaṃ etesaṃ sakaṃ attano bhaṇḍakanti kammassakā.",
  "atk-s0203a:765_1": "Kammassa dāyādāti kammadāyādā,",
  "atk-s0203a:765_2": "kammaṃ etesaṃ dāyajjaṃ bhaṇḍakanti attho.",
  "atk-s0203a:765_3": "Kammaṃ etesaṃ yoni kāraṇanti kammayonī.",
  "atk-s0203a:765_4": "Kammaṃ etesaṃ bandhūti kammabandhū,",
  "atk-s0203a:765_5": "kammañātakāti attho.",
  "atk-s0203a:765_6": "Kammaṃ etesaṃ paṭisaraṇaṃ patiṭṭhāti kammapaṭisaraṇā.",
  "atk-s0203a:765_7": "Yadidaṃ hīnappaṇītatāyāti yaṃ idaṃ “tvaṃ hīno bhava,",
  "atk-s0203a:765_8": "tvaṃ paṇīto,",
  "atk-s0203a:765_9": "tvaṃ appāyuko,",
  "atk-s0203a:765_10": "tvaṃ dīghāyuko…pe…",
  "atk-s0203a:765_11": "tvaṃ duppañño bhava,",
  "atk-s0203a:765_12": "tvaṃ paññavā”ti evaṃ hīnappaṇītatāya vibhajanaṃ,",
  "atk-s0203a:765_13": "taṃ na añño koci karoti,",
  "atk-s0203a:765_14": "kammameva evaṃ satte vibhajatīti attho.",
  "atk-s0203a:765_15": "Na māṇavo kathitassa atthaṃ sañjānāsi,",
  "atk-s0203a:765_16": "ghanadussapaṭṭenassa mukhaṃ bandhitvā madhuraṃ purato ṭhapitaṃ viya ahosi.",
  "atk-s0203a:765_17": "Mānanissito kiresa paṇḍitamānī,",
  "atk-s0203a:765_18": "attanā samaṃ na passati.",
  "atk-s0203a:765_19": "Athassa “kiṃ samaṇo gotamo katheti,",
  "atk-s0203a:765_20": "yamahaṃ jānāmi,",
  "atk-s0203a:765_21": "tadeva kathetīti ayaṃ māno mā ahosī”ti mānabhañjanatthaṃ bhagavā “āditova duppaṭivijjhaṃ katvā kathessāmi,",
  "atk-s0203a:765_22": "tato ‘nāhaṃ bho gotama jānāmi,",
  "atk-s0203a:765_23": "vitthārena me pākaṭaṃ katvā kathethā’ti maṃ yācissati,",
  "atk-s0203a:765_24": "athassāhaṃ yācitakāle kathessāmi,",
  "atk-s0203a:765_25": "evañcassa sātthakaṃ bhavissatī”ti duppaṭivijjhaṃ katvā kathesi.",
  "atk-s0203a:766_0": "Idāni so attano appaṭividdhabhāvaṃ pakāsento na kho ahantiādimāha.",
  "atk-s0203a:767_0": "290.",
  "atk-s0203a:767_1": "Samattenāti paripuṇṇena.",
  "atk-s0203a:767_2": "Samādinnenāti gahitena parāmaṭṭhena.",
  "atk-s0203a:767_3": "Appāyukasaṃvattanikā esā, māṇava,",
  "atk-s0203a:767_4": "paṭipadā yadidaṃ pāṇātipātīti yaṃ idaṃ pāṇātipātakammaṃ,",
  "atk-s0203a:767_5": "esā appāyukasaṃvattanikā paṭipadāti.",
  "atk-s0203a:768_0": "Kathaṃ panesā appāyukataṃ karoti?",
  "atk-s0203a:768_1": "Cattāri hi kammāni upapīḷakaṃ upacchedakaṃ janakaṃ upatthambhakanti.",
  "atk-s0203a:768_2": "Balavakammena hi nibbattaṃ pavatte upapīḷakaṃ āgantvā atthato evaṃ vadati nāma –",
  "atk-s0203a:768_3": "“sacāhaṃ paṭhamataraṃ jāneyyaṃ,",
  "atk-s0203a:768_4": "na te idha nibbattituṃ dadeyyaṃ,",
  "atk-s0203a:768_5": "catūsuyeva taṃ apāyesu nibbattāpeyyaṃ. Hotu,",
  "atk-s0203a:768_6": "tvaṃ yattha katthaci nibbatta,",
  "atk-s0203a:768_7": "ahaṃ upapīḷakakammaṃ nāma taṃ pīḷetvā nirojaṃ niyūsaṃ kasaṭaṃ karissāmī”ti.",
  "atk-s0203a:768_8": "Tato paṭṭhāya taṃ tādisaṃ karoti.",
  "atk-s0203a:768_9": "Kiṃ karoti?",
  "atk-s0203a:768_10": "Parissayaṃ upaneti,",
  "atk-s0203a:768_11": "bhoge vināseti.",
  "atk-s0203a:769_0": "Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā na hoti,",
  "atk-s0203a:769_1": "mātāpitūnaṃ pīḷāva uppajjati.",
  "atk-s0203a:769_2": "Evaṃ parissayaṃ upaneti.",
  "atk-s0203a:769_3": "Dārakassa pana mātukucchimhi nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti,",
  "atk-s0203a:769_4": "kumbhadohanadhenuyo khīraṃ na denti,",
  "atk-s0203a:769_5": "sūratā goṇā caṇḍā honti,",
  "atk-s0203a:769_6": "kāṇā honti,",
  "atk-s0203a:769_7": "khujjā honti,",
  "atk-s0203a:769_8": "gomaṇḍale rogo patati,",
  "atk-s0203a:769_9": "dāsādayo vacanaṃ na karonti,",
  "atk-s0203a:769_10": "vāpitaṃ sassaṃ na jāyati,",
  "atk-s0203a:769_11": "gehagataṃ gehe,",
  "atk-s0203a:769_12": "araññagataṃ araññe nassati,",
  "atk-s0203a:769_13": "anupubbena ghāsacchādanamattaṃ dullabhaṃ hoti,",
  "atk-s0203a:769_14": "gabbhaparihāro na hoti,",
  "atk-s0203a:769_15": "vijātakāle mātuthaññaṃ chijjati,",
  "atk-s0203a:769_16": "dārako parihāraṃ alabhanto pīḷito nirojo niyūso kasaṭo hoti,",
  "atk-s0203a:769_17": "idaṃ upapīḷakakammaṃ nāma.",
  "atk-s0203a:770_0": "Dīghāyukakammena pana nibbattassa upacchedakakammaṃ āgantvā āyuṃ chindati.",
  "atk-s0203a:770_1": "Yathā hi puriso aṭṭhusabhagamanaṃ katvā saraṃ khipeyya tamañño dhanuto vimuttamattaṃ muggarena paharitvā tattheva pāteyya,",
  "atk-s0203a:770_2": "evaṃ dīghāyukakammena nibbattassa upacchedakakammaṃ āyuṃ chindati.",
  "atk-s0203a:770_3": "Kiṃ karoti?",
  "atk-s0203a:770_4": "Corānaṃ aṭaviṃ paveseti,",
  "atk-s0203a:770_5": "vāḷamacchodakaṃ otāreti,",
  "atk-s0203a:770_6": "aññataraṃ vā pana saparissayaṭṭhānaṃ upaneti,",
  "atk-s0203a:770_7": "idaṃ upacchedakakammaṃ nāma,",
  "atk-s0203a:770_8": "“upaghātaka”ntipi etasseva nāmaṃ.",
  "atk-s0203a:771_0": "Paṭisandhinibbattakaṃ pana kammaṃ janakakammaṃ nāma.",
  "atk-s0203a:771_1": "Appabhogakulādīsu nibbattassa bhogasampadādikaraṇena upatthambhakakammaṃ upatthambhakakammaṃ nāma.",
  "atk-s0203a:772_0": "Imesu catūsu purimāni dve akusalāneva,",
  "atk-s0203a:772_1": "janakaṃ kusalampi akusalampi,",
  "atk-s0203a:772_2": "upatthambhakaṃ kusalameva.",
  "atk-s0203a:772_3": "Tattha pāṇātipātakammaṃ upacchedakakammena appāyukasaṃvattanikaṃ hoti.",
  "atk-s0203a:772_4": "Pāṇātipātinā vā kataṃ kusalakammaṃ uḷāraṃ na hoti,",
  "atk-s0203a:772_5": "dīghāyukapaṭisandhiṃ janetuṃ na sakkoti.",
  "atk-s0203a:772_6": "Evaṃ pāṇātipāto appāyukasaṃvattaniko hoti.",
  "atk-s0203a:772_7": "Paṭisandhimeva vā niyāmetvā appāyukaṃ karoti,",
  "atk-s0203a:772_8": "sanniṭṭhānacetanāya vā niraye nibbattati,",
  "atk-s0203a:772_9": "pubbāparacetanāhi vuttanayena appāyuko hoti.",
  "atk-s0203a:773_0": "Dīghāyukasaṃvattanikā esā māṇava paṭipadāti ettha parittakammenapi nibbattaṃ pavatte etaṃ pāṇātipātā viratikammaṃ āgantvā atthato evaṃ vadati nāma –",
  "atk-s0203a:773_1": "“sacāhaṃ paṭhamataraṃ jāneyyaṃ,",
  "atk-s0203a:773_2": "na te idha nibbattituṃ dadeyyaṃ,",
  "atk-s0203a:773_3": "devalokeyeva taṃ nibbattāpeyyaṃ. Hotu,",
  "atk-s0203a:773_4": "tvaṃ yattha katthaci nibbatti,",
  "atk-s0203a:773_5": "ahaṃ upatthambhakakammaṃ nāma thambhaṃ te karissāmī”ti upatthambhaṃ karoti.",
  "atk-s0203a:773_6": "Kiṃ karoti?",
  "atk-s0203a:773_7": "Parissayaṃ nāseti,",
  "atk-s0203a:773_8": "bhoge uppādeti.",
  "atk-s0203a:774_0": "Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva hoti.",
  "atk-s0203a:774_1": "Yepi pakatiyā manussāmanussaparissayā honti,",
  "atk-s0203a:774_2": "te sabbe apagacchanti.",
  "atk-s0203a:774_3": "Evaṃ parissayaṃ nāseti.",
  "atk-s0203a:774_4": "Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ na hoti,",
  "atk-s0203a:774_5": "nidhikumbhiyo puratopi pacchatopi gehaṃ pavaṭṭamānā pavisanti.",
  "atk-s0203a:774_6": "Mātāpitaro parehi ṭhapitadhanassāpi sammukhībhāvaṃ gacchanti.",
  "atk-s0203a:774_7": "Dhenuyo bahukhīrā honti,",
  "atk-s0203a:774_8": "goṇā sukhasīlā honti,",
  "atk-s0203a:774_9": "vappaṭṭhāne sassāni sampajjanti.",
  "atk-s0203a:774_10": "Vaḍḍhiyā vā sampayuttaṃ,",
  "atk-s0203a:774_11": "tāvakālikaṃ vā dinnaṃ dhanaṃ acoditā sayameva āharitvā denti,",
  "atk-s0203a:774_12": "dāsādayo suvacā honti,",
  "atk-s0203a:774_13": "kammantā na parihāyanti.",
  "atk-s0203a:774_14": "Dārako gabbhato paṭṭhāya parihāraṃ labhati,",
  "atk-s0203a:774_15": "komārikavejjā sannihitāva honti.",
  "atk-s0203a:774_16": "Gahapatikule jāto seṭṭhiṭṭhānaṃ,",
  "atk-s0203a:774_17": "amaccakulādīsu jāto senāpatiṭṭhānādīni labhati.",
  "atk-s0203a:774_18": "Evaṃ bhoge uppādeti.",
  "atk-s0203a:774_19": "So aparissayo sabhogo ciraṃ jīvatīti.",
  "atk-s0203a:774_20": "Evaṃ apāṇātipātakammaṃ dīghāyukasaṃvattanikaṃ hoti.",
  "atk-s0203a:775_0": "Apāṇātipātinā vā kataṃ aññampi kusalaṃ uḷāraṃ hoti,",
  "atk-s0203a:775_1": "dīghāyukapaṭisandhiṃ janetuṃ sakkoti,",
  "atk-s0203a:775_2": "evampi dīghāyukasaṃvattanikaṃ hoti.",
  "atk-s0203a:775_3": "Paṭisandhimeva vā niyāmetvā dīghāyukaṃ karoti.",
  "atk-s0203a:775_4": "Sanniṭṭhānacetanāya vā devaloke nibbattati,",
  "atk-s0203a:775_5": "pubbāparacetanāhi vuttanayena dīghāyuko hoti.",
  "atk-s0203a:775_6": "Iminā nayena sabbapañhavissajjanesu attho veditabbo.",
  "atk-s0203a:776_0": "Viheṭhanakammādīnipi hi pavatte āgantvā atthato tatheva vadamānāni viya upapīḷanena nibbhogataṃ āpādetvā",
  "atk-s0203a:776_1": "paṭijagganaṃ alabhantassa roguppādanādīhi vā,",
  "atk-s0203a:776_2": "viheṭhakādīhi katassa kusalassa anuḷāratāya vā,",
  "atk-s0203a:776_3": "āditova paṭisandhiniyāmanena vā,",
  "atk-s0203a:776_4": "vuttanayeneva pubbāparacetanāvasena vā bahvābādhatādīni karonti,",
  "atk-s0203a:776_5": "apāṇātipāto viya ca aviheṭhanādīnipi appābādhatādīnīti.",
  "atk-s0203a:777_0": "293.",
  "atk-s0203a:777_1": "Ettha pana issāmanakoti issāsampayuttacitto.",
  "atk-s0203a:777_2": "Upadussatīti issāvaseneva upakkosanto dussati.",
  "atk-s0203a:777_3": "Issaṃ bandhatīti yavakalāpaṃ bandhanto viya yathā na nassati evaṃ bandhitvā viya ṭhapeti.",
  "atk-s0203a:777_4": "Appesakkhoti appaparivāro,",
  "atk-s0203a:777_5": "rattiṃ khitto viya saro na paññāyati,",
  "atk-s0203a:777_6": "ucchiṭṭhahattho nisīditvā udakadāyakampi na labhati.",
  "atk-s0203a:778_0": "294. Na dātā hotīti macchariyavasena na dātā hoti. Tena kammenāti tena macchariyakammena.",
  "atk-s0203a:779_0": "295.",
  "atk-s0203a:779_1": "Abhivādetabbanti abhivādanārahaṃ buddhaṃ vā paccekabuddhaṃ vā ariyasāvakaṃ vā.",
  "atk-s0203a:779_2": "Paccuṭṭhātabbādīsupi eseva nayo.",
  "atk-s0203a:779_3": "Imasmiṃ pana pañhavissajjane upapīḷakaupatthambhakakammāni na gahetabbāni.",
  "atk-s0203a:779_4": "Na hi pavatte nīcakulinaṃ vā uccākulinaṃ vā sakkā kātuṃ,",
  "atk-s0203a:779_5": "paṭisandhimeva pana niyāmetvā nīcakuliyaṃ kammaṃ nīcakule nibbatteti,",
  "atk-s0203a:779_6": "uccākuliyaṃ kammaṃ uccākule.",
  "atk-s0203a:780_0": "296.",
  "atk-s0203a:780_1": "Na paripucchitā hotīti ettha pana aparipucchanena niraye na nibbattati.",
  "atk-s0203a:780_2": "Aparipucchako pana “idaṃ kātabbaṃ,",
  "atk-s0203a:780_3": "idaṃ na kātabba”nti na jānāti,",
  "atk-s0203a:780_4": "ajānanto kātabbaṃ na karoti,",
  "atk-s0203a:780_5": "akātabbaṃ karoti.",
  "atk-s0203a:780_6": "Tena niraye nibbattati,",
  "atk-s0203a:780_7": "itaro sagge. Iti kho,",
  "atk-s0203a:780_8": "māṇava…pe…",
  "atk-s0203a:780_9": "yadidaṃ hīnappaṇītatāyāti satthā desanaṃ yathānusandhiṃ pāpesi.",
  "atk-s0203a:780_10": "Sesaṃ sabbattha uttānamevāti.",
  "atk-s0203a:781_0": "Papañcasūdaniyā majjhimanikāyaṭṭhakathāya",
  "atk-s0203a:782_0": "Cūḷakammavibhaṅgasuttavaṇṇanā niṭṭhitā.",
  "atk-s0203a:783_0": "Subhasuttantipi vuccati.",
  "atk-s0203a:784_0": "6. Mahākammavibhaṅgasuttavaṇṇanā",
  "atk-s0203a:785_0": "298.",
  "atk-s0203a:785_1": "Evaṃ me sutanti mahākammavibhaṅgasuttaṃ.",
  "atk-s0203a:785_2": "Tattha moghanti tucchaṃ aphalaṃ.",
  "atk-s0203a:785_3": "Saccanti tathaṃ bhūtaṃ.",
  "atk-s0203a:785_4": "Idañca etena na sammukhā sutaṃ,",
  "atk-s0203a:785_5": "upālisutte pana –",
  "atk-s0203a:785_6": "“manokammaṃ mahāsāvajjataraṃ paññapemi pāpassa kammassa kiriyāya pāpassa kammassa pavattiyā,",
  "atk-s0203a:785_7": "no tathā kāyakammaṃ no tathā vacīkamma”nti bhagavatā vuttaṃ atthi,",
  "atk-s0203a:785_8": "sā kathā titthiyānaṃ antare pākaṭā jātā,",
  "atk-s0203a:785_9": "taṃ gahetvā esa vadati.",
  "atk-s0203a:785_10": "Atthi ca sā samāpattīti idaṃ –",
  "atk-s0203a:785_11": "“kathaṃ nu kho, bho,",
  "atk-s0203a:785_12": "abhisaññānirodho hotī”ti poṭṭhapādasutte uppannaṃ abhisaññānirodhakathaṃ sandhāya vadati.",
  "atk-s0203a:785_13": "Na kiñci vediyatīti ekavedanampi na vediyati.",
  "atk-s0203a:785_14": "Atthi ca khoti thero nirodhasamāpattiṃ sandhāya anujānāti.",
  "atk-s0203a:785_15": "Parirakkhitabbanti garahato mocanena rakkhitabbaṃ.",
  "atk-s0203a:785_16": "Sañcetanā assa atthīti sañcetanikaṃ,",
  "atk-s0203a:785_17": "sābhisandhikaṃ sañcetanikakammaṃ katvāti attho.",
  "atk-s0203a:785_18": "Dukkhaṃ soti thero “akusalameva sandhāya paribbājako pucchatī”ti saññāya evaṃ vadati.",
  "atk-s0203a:786_0": "Dassanampi kho ahanti bhagavā caturaṅgepi andhakāre samantā yojanaṭṭhāne tilamattampi saṅkhāraṃ maṃsacakkhunāva passati,",
  "atk-s0203a:786_1": "ayañca paribbājako na dūre gāvutamattabbhantare vasati,",
  "atk-s0203a:786_2": "kasmā bhagavā evamāhāti?",
  "atk-s0203a:786_3": "Samāgamadassanaṃ sandhāyevamāha.",
  "atk-s0203a:787_0": "299.",
  "atk-s0203a:787_1": "Udāyīti lāludāyī.",
  "atk-s0203a:787_2": "Taṃ dukkhasminti sabbaṃ taṃ dukkhameva.",
  "atk-s0203a:787_3": "Iti imaṃ vaṭṭadukkhaṃ kilesadukkhaṃ saṅkhāradukkhaṃ sandhāya “sace bhāsitaṃ bhaveyya bhagavā”ti pucchati.",
  "atk-s0203a:788_0": "300.",
  "atk-s0203a:788_1": "Ummaṅganti pañhāummaṅgaṃ.",
  "atk-s0203a:788_2": "Ummujjamānoti sīsaṃ nīharamāno.",
  "atk-s0203a:788_3": "Ayoniso ummujjissatīti anupāyena sīsaṃ nīharissati.",
  "atk-s0203a:788_4": "Idañca pana bhagavā jānanto neva dibbacakkhunā na cetopariyañāṇena na sabbaññutañāṇena jāni,",
  "atk-s0203a:788_5": "adhippāyeneva pana aññāsi.",
  "atk-s0203a:788_6": "Kathentassa hi adhippāyo nāma suvijāno hoti,",
  "atk-s0203a:788_7": "kathetukāmo gīvaṃ paggaṇhāti,",
  "atk-s0203a:788_8": "hanukaṃ cāleti,",
  "atk-s0203a:788_9": "mukhamassa phandati,",
  "atk-s0203a:788_10": "sannisīdituṃ na sakkoti.",
  "atk-s0203a:788_11": "Bhagavā tassa taṃ ākāraṃ disvā “ayaṃ udāyī sannisīdituṃ na sakkoti,",
  "atk-s0203a:788_12": "yaṃ abhūtaṃ,",
  "atk-s0203a:788_13": "tadeva kathessatī”ti oloketvāva aññāsi.",
  "atk-s0203a:788_14": "Ādiṃ yevātiādimhiyeva.",
  "atk-s0203a:788_15": "Tisso vedanāti “kiṃ so vediyatī”ti?",
  "atk-s0203a:788_16": "Pucchantena “tisso vedanā pucchāmī”ti evaṃ vavatthapetvāva tisso vedanā pucchitā.",
  "atk-s0203a:788_17": "Sukhavedaniyanti sukhavedanāya paccayabhūtaṃ.",
  "atk-s0203a:788_18": "Sesesupi eseva nayo.",
  "atk-s0203a:789_0": "Ettha ca kāmāvacarakusalato somanassasahagatacittasampayuttā catasso cetanā,",
  "atk-s0203a:789_1": "heṭṭhā tikajjhānacetanāti evaṃ paṭisandhipavattesu sukhavedanāya jananato sukhavedaniyaṃ kammaṃ nāma.",
  "atk-s0203a:789_2": "Kāmāvacarañcettha paṭisandhiyaṃyeva ekantena sukhaṃ janeti,",
  "atk-s0203a:789_3": "pavatte iṭṭhamajjhattārammaṇe adukkhamasukhampi.",
  "atk-s0203a:790_0": "Akusalacetanā paṭisandhipavattesu dukkhasseva jananato dukkhavedaniyaṃ kammaṃ nāma.",
  "atk-s0203a:790_1": "Kāyadvāre pavatteyeva cetaṃ ekantena dukkhaṃ janeti,",
  "atk-s0203a:790_2": "aññattha adukkhamasukhampi,",
  "atk-s0203a:790_3": "sā pana vedanā aniṭṭhāniṭṭhamajjhattesuyeva ārammaṇesu uppajjanato dukkhātveva saṅkhaṃ gatā.",
  "atk-s0203a:791_0": "Kāmāvacarakusalato pana upekkhāsahagatacittasampayuttā catasso cetanā,",
  "atk-s0203a:791_1": "rūpāvacarakusalato catutthajjhānacetanāti evaṃ paṭisandhipavattesu tatiyavedanāya jananato adukkhamasukhavedaniyaṃ kammaṃ nāma.",
  "atk-s0203a:791_2": "Ettha ca kāmāvacaraṃ paṭisandhiyaṃyeva ekantena adukkhamasukhaṃ janeti,",
  "atk-s0203a:791_3": "pavatte iṭṭhārammaṇe sukhampi.",
  "atk-s0203a:791_4": "Apica sukhavedaniyakammaṃ paṭisandhipavattivasena vaṭṭati,",
  "atk-s0203a:791_5": "tathā adukkhamasukhavedaniyaṃ,",
  "atk-s0203a:791_6": "dukkhavedaniyaṃ pavattivaseneva vaṭṭati.",
  "atk-s0203a:791_7": "Etassa pana vasena sabbaṃ pavattivaseneva vaṭṭati.",
  "atk-s0203a:792_0": "Etassa bhagavāti thero tathāgatena mahākammavibhaṅgakathanatthaṃ ālayo dassito,",
  "atk-s0203a:792_1": "tathāgataṃ yācitvā mahākammavibhaṅgañāṇaṃ bhikkhusaṅghassa pākaṭaṃ karissāmīti cintetvā anusandhikusalatāya evamāha.",
  "atk-s0203a:792_2": "Tattha mahākammavibhaṅganti mahākammavibhajanaṃ.",
  "atk-s0203a:792_3": "Katame cattāro…pe…",
  "atk-s0203a:792_4": "idhānanda,",
  "atk-s0203a:792_5": "ekacco puggalo…pe…",
  "atk-s0203a:792_6": "nirayaṃ upapajjatīti idaṃ na mahākammavibhaṅgañāṇabhājanaṃ,",
  "atk-s0203a:792_7": "mahākammavibhaṅgañāṇabhājanatthāya pana mātikāṭṭhapanaṃ.",
  "atk-s0203a:793_0": "301.",
  "atk-s0203a:793_1": "Idhānanda,",
  "atk-s0203a:793_2": "ekacco samaṇo vāti pāṭiyekko anusandhi.",
  "atk-s0203a:793_3": "Idañhi bhagavā –",
  "atk-s0203a:793_4": "“dibbacakkhukā samaṇabrāhmaṇā idaṃ ārammaṇaṃ katvā imaṃ paccayaṃ labhitvā idaṃ dassanaṃ gaṇhantī”ti pakāsanatthaṃ ārabhi.",
  "atk-s0203a:793_5": "Tattha ātappantiādīni pañcapi vīriyasseva nāmāni.",
  "atk-s0203a:793_6": "Cetosamādhinti dibbacakkhusamādhiṃ.",
  "atk-s0203a:793_7": "Passatīti “so satto kuhiṃ nibbatto”ti olokento passati.",
  "atk-s0203a:793_8": "Ye aññathāti ye “dasannaṃ kusalānaṃ kammapathānaṃ pūritattā nirayaṃ upapajjatī”ti jānanti,",
  "atk-s0203a:793_9": "micchā tesaṃ ñāṇanti vadati.",
  "atk-s0203a:793_10": "Iminā nayena sabbavāresu attho veditabbo.",
  "atk-s0203a:793_11": "Viditanti pākaṭaṃ.",
  "atk-s0203a:793_12": "Thāmasāti diṭṭhithāmena.",
  "atk-s0203a:793_13": "Parāmāsāti diṭṭhiparāmāsena.",
  "atk-s0203a:793_14": "Abhinivissa voharatīti adhiṭṭhahitvā ādiyitvā voharati.",
  "atk-s0203a:794_0": "302.",
  "atk-s0203a:794_1": "Tatrānandāti idampi na mahākammavibhaṅgañāṇassa bhājanaṃ,",
  "atk-s0203a:794_2": "atha khvāssa mātikāṭṭhapanameva.",
  "atk-s0203a:794_3": "Ettha pana etesaṃ dibbacakkhukānaṃ vacane ettakā anuññātā,",
  "atk-s0203a:794_4": "ettakā ananuññātāti idaṃ dassitaṃ.",
  "atk-s0203a:794_5": "Tattha tatrāti tesu catūsu samaṇabrāhmaṇesu.",
  "atk-s0203a:794_6": "Idamassāti idaṃ vacanaṃ assa.",
  "atk-s0203a:794_7": "Aññathāti aññenākārena.",
  "atk-s0203a:794_8": "Iti imesaṃ samaṇabrāhmaṇānaṃ vāde dvīsu ṭhānesu anuññātā,",
  "atk-s0203a:794_9": "tīsu ananuññātāti evaṃ sabbattha anuññā nānuññā veditabbā.",
  "atk-s0203a:795_0": "303.",
  "atk-s0203a:795_1": "Evaṃ dibbacakkhukānaṃ vacane anuññā ca ananuññā ca dassetvā idāni mahākammavibhaṅgañāṇaṃ vibhajanto tatrānanda,",
  "atk-s0203a:795_2": "yvāyaṃ puggalotiādimāha.",
  "atk-s0203a:796_0": "Pubbe vāssa taṃ kataṃ hotīti yaṃ iminā dibbacakkhukena kammaṃ karonto diṭṭho,",
  "atk-s0203a:796_1": "tato pubbe kataṃ.",
  "atk-s0203a:796_2": "Pubbe katenapi hi niraye nibbattati,",
  "atk-s0203a:796_3": "pacchā katenapi nibbattati,",
  "atk-s0203a:796_4": "maraṇakāle vā pana –",
  "atk-s0203a:796_5": "“khando seṭṭho sivo seṭṭho,",
  "atk-s0203a:796_6": "pitāmaho seṭṭho,",
  "atk-s0203a:796_7": "issarādīhi vā loko visaṭṭho”tiādinā micchādassanenapi nibbattateva.",
  "atk-s0203a:796_8": "Diṭṭheva dhammeti yaṃ tattha diṭṭhadhammavedanīyaṃ hoti,",
  "atk-s0203a:796_9": "tassa diṭṭheva dhamme,",
  "atk-s0203a:796_10": "yaṃ upapajjavedanīyaṃ,",
  "atk-s0203a:796_11": "tassa upapajjitvā,",
  "atk-s0203a:796_12": "yaṃ aparāpariyavedanīyaṃ,",
  "atk-s0203a:796_13": "tassa aparasmiṃ pariyāye vipākaṃ paṭisaṃvedeti.",
  "atk-s0203a:797_0": "Iti ayaṃ samaṇo vā brāhmaṇo vā ekaṃ kammarāsiṃ ekañca vipākarāsiṃ addasa,",
  "atk-s0203a:797_1": "sammāsambuddho iminā adiṭṭhe tayo kammarāsī,",
  "atk-s0203a:797_2": "dve ca vipākarāsī addasa.",
  "atk-s0203a:797_3": "Iminā pana diṭṭhe adiṭṭhe ca cattāro kammarāsī tayo ca vipākarāsī addasa.",
  "atk-s0203a:797_4": "Imāni satta ṭhānāni jānanañāṇaṃ tathāgatassa mahākammavibhaṅgañāṇaṃ nāma.",
  "atk-s0203a:797_5": "Dutiyavāre dibbacakkhukena kiñci na diṭṭhaṃ,",
  "atk-s0203a:797_6": "tathāgatena pana tayo kammarāsī,",
  "atk-s0203a:797_7": "dve ca vipākarāsī diṭṭhāti.",
  "atk-s0203a:797_8": "Imānipi pañca paccattaṭṭhānāni jānanañāṇaṃ tathāgatassa mahākammavibhaṅgañāṇaṃ nāma.",
  "atk-s0203a:797_9": "Sesavāradvayepi eseva nayo.",
  "atk-s0203a:798_0": "Abhabbanti bhūtavirahitaṃ akusalaṃ.",
  "atk-s0203a:798_1": "Abhabbābhāsanti abhabbaṃ ābhāsati abhibhavati paṭibāhatīti attho.",
  "atk-s0203a:798_2": "Bahukasmiñhi akusalakamme āyūhite balavakammaṃ dubbalakammassa vipākaṃ paṭibāhitvā attano vipākassa okāsaṃ karoti idaṃ abhabbañceva abhabbābhāsañca.",
  "atk-s0203a:798_3": "Kusalaṃ pana āyūhitvā āsanne akusalaṃ kataṃ hoti,",
  "atk-s0203a:798_4": "taṃ kusalassa vipākaṃ paṭibāhitvā attano vipākassa okāsaṃ karoti,",
  "atk-s0203a:798_5": "idaṃ abhabbaṃ bhabbābhāsaṃ.",
  "atk-s0203a:798_6": "Bahumhi kusale āyūhitepi balavakammaṃ dubbalakammassa vipākaṃ paṭibāhitvā attano vipākassa okāsaṃ karoti,",
  "atk-s0203a:798_7": "idaṃ bhabbañceva bhabbābhāsañca.",
  "atk-s0203a:798_8": "Akusalaṃ pana āyūhitvā āsanne kusalaṃ kataṃ hoti,",
  "atk-s0203a:798_9": "taṃ akusalassa vipākaṃ paṭibāhitvā attano vipākassa okāsaṃ karoti,",
  "atk-s0203a:798_10": "idaṃ bhabbaṃ abhabbābhāsaṃ.",
  "atk-s0203a:799_0": "Apica upaṭṭhānākārenapettha attho veditabbo.",
  "atk-s0203a:799_1": "Idañhi vuttaṃ hoti,",
  "atk-s0203a:799_2": "abhabbato ābhāsati upaṭṭhātīti abhabbābhāsaṃ.",
  "atk-s0203a:799_3": "Tattha “yvāyaṃ puggalo idha pāṇātipātī”tiādinā nayena cattāro puggalā vuttā,",
  "atk-s0203a:799_4": "tesu paṭhamassa kammaṃ abhabbaṃ abhabbābhāsaṃ,",
  "atk-s0203a:799_5": "tañhi akusalattā abhabbaṃ,",
  "atk-s0203a:799_6": "tassa ca niraye nibbattattā tattha nibbattikāraṇabhūtaṃ akusalaṃ hutvā upaṭṭhāti.",
  "atk-s0203a:799_7": "Dutiyassa kammaṃ abhabbaṃ bhabbābhāsaṃ,",
  "atk-s0203a:799_8": "tañhi akusalattā abhabbaṃ.",
  "atk-s0203a:799_9": "Tassa pana sagge nibbattattā aññatitthiyānaṃ sagge nibbattikāraṇabhūtaṃ kusalaṃ hutvā upaṭṭhāti.",
  "atk-s0203a:799_10": "Itarasmimpi kammadvaye eseva nayo.",
  "atk-s0203a:799_11": "Sesaṃ sabbattha uttānamevāti.",
  "atk-s0203a:800_0": "Papañcasūdaniyā majjhimanikāyaṭṭhakathāya",
  "atk-s0203a:801_0": "Mahākammavibhaṅgasuttavaṇṇanā niṭṭhitā.",
  "atk-s0203a:802_0": "7. Saḷāyatanavibhaṅgasuttavaṇṇanā",
  "atk-s0203a:803_0": "304.",
  "atk-s0203a:803_1": "Evaṃ me sutanti saḷāyatanavibhaṅgasuttaṃ.",
  "atk-s0203a:803_2": "Tattha veditabbānīti sahavipassanena maggena jānitabbāni.",
  "atk-s0203a:803_3": "Manopavicārāti vitakkavicārā.",
  "atk-s0203a:803_4": "Vitakkuppādakañhi mano idha manoti adhippetaṃ,",
  "atk-s0203a:803_5": "manassa upavicārāti manopavicārā.",
  "atk-s0203a:803_6": "Sattapadāti vaṭṭavivaṭṭanissitānaṃ sattānaṃ padā.",
  "atk-s0203a:803_7": "Ettha hi aṭṭhārasa vaṭṭapadā nāma,",
  "atk-s0203a:803_8": "aṭṭhārasa vivaṭṭapadā nāma,",
  "atk-s0203a:803_9": "tepi sahavipassanena maggeneva veditabbā.",
  "atk-s0203a:803_10": "Yoggācariyānanti hatthiyoggādiācārasikkhāpakānaṃ,",
  "atk-s0203a:803_11": "dametabbadamakānanti attho.",
  "atk-s0203a:803_12": "Sesaṃ vibhaṅgeyeva āvibhavissati.",
  "atk-s0203a:803_13": "Ayamuddesoti idaṃ mātikāṭṭhapanaṃ.",
  "atk-s0203a:804_0": "305.",
  "atk-s0203a:804_1": "Cakkhāyatanādīni visuddhimagge vitthāritāni.",
  "atk-s0203a:804_2": "Cakkhuviññāṇanti kusalākusalavipākato dve cakkhuviññāṇāni.",
  "atk-s0203a:804_3": "Sesapasādaviññāṇesupi eseva nayo.",
  "atk-s0203a:804_4": "Imāni pana dasa ṭhapetvā sesaṃ idha manoviññāṇaṃ nāma.",
  "atk-s0203a:805_0": "Cakkhusamphassoti cakkhumhi samphasso.",
  "atk-s0203a:805_1": "Cakkhuviññāṇasampayuttasamphassassetaṃ adhivacanaṃ.",
  "atk-s0203a:805_2": "Sesesupi eseva nayo.",
  "atk-s0203a:806_0": "Cakkhunā rūpaṃ disvāti cakkhuviññāṇena rūpaṃ disvā.",
  "atk-s0203a:806_1": "Eseva nayo sabbattha.",
  "atk-s0203a:806_2": "Somanassaṭṭhāniyanti somanassassa ārammaṇavasena kāraṇabhūtaṃ.",
  "atk-s0203a:806_3": "Upavicaratīti tattha vicārapavattanena upavicarati,",
  "atk-s0203a:806_4": "vitakko taṃsampayutto cāti iminā nayena aṭṭhārasa vitakkavicārasaṅkhātā manopavicārā veditabbā.",
  "atk-s0203a:806_5": "Cha somanassūpavicārāti ettha pana somanassena saddhiṃ upavicarantīti somanassūpavicārā.",
  "atk-s0203a:806_6": "Sesapadadvayepi eseva nayo.",
  "atk-s0203a:807_0": "306.",
  "atk-s0203a:807_1": "Gehasitānīti kāmaguṇanissitāni.",
  "atk-s0203a:807_2": "Nekkhammasitānīti vipassanānissitāni.",
  "atk-s0203a:807_3": "Iṭṭhānanti pariyesitānaṃ.",
  "atk-s0203a:807_4": "Kantānanti kāmitānaṃ.",
  "atk-s0203a:807_5": "Manoramānanti mano etesu ramatīti manoramāni,",
  "atk-s0203a:807_6": "tesaṃ manoramānaṃ.",
  "atk-s0203a:807_7": "Lokāmisapaṭisaṃyuttānanti taṇhāpaṭisaṃyuttānaṃ.",
  "atk-s0203a:807_8": "Atītanti paṭiladdhaṃ.",
  "atk-s0203a:807_9": "Paccuppannaṃ tāva ārabbha somanassaṃ uppajjatu,",
  "atk-s0203a:807_10": "atīte kathaṃ uppajjatīti. Atītepi –",
  "atk-s0203a:807_11": "“yathāhaṃ etarahi iṭṭhārammaṇaṃ anubhavāmi,",
  "atk-s0203a:807_12": "evaṃ pubbepi anubhavi”nti anussarantassa balavasomanassaṃ uppajjati.",
  "atk-s0203a:808_0": "Aniccatanti aniccākāraṃ.",
  "atk-s0203a:808_1": "Vipariṇāmavirāganirodhanti pakativijahanena vipariṇāmaṃ,",
  "atk-s0203a:808_2": "vigacchanena virāgaṃ,",
  "atk-s0203a:808_3": "nirujjhanena nirodhaṃ.",
  "atk-s0203a:808_4": "Sammapaññāyāti vipassanāpaññāya.",
  "atk-s0203a:808_5": "Idaṃ vuccati nekkhammasitaṃ somanassanti idaṃ rañño viya attano sirisampattiṃ olokentassa vipassanaṃ",
  "atk-s0203a:808_6": "paṭṭhapetvā nisinnassa saṅkhārānaṃ bhedaṃ passato saṅkhāragatamhi tikkhe sūre vipassanāñāṇe vahante uppannasomanassaṃ",
  "atk-s0203a:808_7": "“nekkhammasitaṃ somanassa”nti vuccati.",
  "atk-s0203a:808_8": "Vuttampi cetaṃ –",
  "atk-s0203a:809_0": "“Suññāgāraṃ paviṭṭhassa, santacittassa bhikkhuno;",
  "atk-s0203a:810_0": "Amānusī ratī hoti, sammā dhammaṃ vipassato.",
  "atk-s0203a:811_0": "Yato yato sammasati, khandhānaṃ udayabbayaṃ;",
  "atk-s0203a:812_0": "Labhatī pītipāmojjaṃ, amatantaṃ vijānata”nti. ;",
  "atk-s0203a:813_0": "Imānīti imāni chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvā nisinnassa uppannāni cha nekkhammasitāni somanassāni.",
  "atk-s0203a:814_0": "307.",
  "atk-s0203a:814_1": "Atītanti paccuppannaṃ tāva patthetvā alabhantassa domanassaṃ uppajjatu,",
  "atk-s0203a:814_2": "atīte kathaṃ uppajjatīti.",
  "atk-s0203a:814_3": "Atītepi “yathāhaṃ etarahi iṭṭhārammaṇaṃ patthetvā na labhāmi,",
  "atk-s0203a:814_4": "evaṃ pubbepi patthetvā na labhi”nti anussarantassa balavadomanassaṃ uppajjati.",
  "atk-s0203a:815_0": "Anuttaresu vimokkhesūti anuttaravimokkho nāma arahattaṃ,",
  "atk-s0203a:815_1": "arahatte patthanaṃ paṭṭhapentassāti attho.",
  "atk-s0203a:815_2": "Āyatananti arahattāyatanaṃ.",
  "atk-s0203a:815_3": "Pihaṃ upaṭṭhāpayatoti patthanaṃ paṭṭhapentassa.",
  "atk-s0203a:815_4": "Taṃ panetaṃ patthanaṃ paṭṭhapentassa uppajjati,",
  "atk-s0203a:815_5": "iti patthanāmūlakattā “pihaṃ upaṭṭhāpayato”ti vuttaṃ.",
  "atk-s0203a:815_6": "Imāni cha nekkhammasitāni domanassānīti imāni evaṃ chasu dvāresu iṭṭhārammaṇe āpāthagate arahatte pihaṃ",
  "atk-s0203a:815_7": "paṭṭhapetvā tadadhigamāya aniccādivasena vipassanaṃ upaṭṭhapetvā ussukkāpetuṃ asakkontassa –",
  "atk-s0203a:815_8": "“imampi pakkhaṃ imampi māsaṃ imampi saṃvaccharaṃ arahattaṃ pāpuṇituṃ nāsakkhi”nti anusocato gāmantapabbhāravāsimahāsīvattherassa",
  "atk-s0203a:815_9": "viya assudhārāpavattanavasena uppannadomanassāni cha nekkhammasitadomanassānīti veditabbāni.",
  "atk-s0203a:815_10": "Vatthu pana sumaṅgalavilāsiniyā dīghanikāyaṭṭhakathāya sakkapañhavaṇṇanāyaṃ vitthāritaṃ,",
  "atk-s0203a:815_11": "icchantena tato gahetabbaṃ.",
  "atk-s0203a:816_0": "308.",
  "atk-s0203a:816_1": "Uppajjati upekkhāti ettha upekkhā nāma aññāṇupekhā.",
  "atk-s0203a:816_2": "Anodhijinassāti kilesodhiṃ jinitvā ṭhitattā khīṇāsavo odhijino nāma,",
  "atk-s0203a:816_3": "tasmā akhīṇāsavassāti attho.",
  "atk-s0203a:816_4": "Avipākajinassāti etthapi āyatiṃ vipākaṃ jinitvā ṭhitattā khīṇāsavova vipākajino nāma,",
  "atk-s0203a:816_5": "tasmā akhīṇāsavassevāti attho.",
  "atk-s0203a:816_6": "Anādīnavadassāvinotiādīnavato upaddavato apassantassa.",
  "atk-s0203a:816_7": "Imā cha gehasitā upekkhāti imā evaṃ chasu dvāresu iṭṭhārammaṇe āpāthagate guḷapiṇḍake nilīnamakkhikā",
  "atk-s0203a:816_8": "viya rūpādīni anativattamānā tattha laggā laggitā hutvā uppannā upekkhā cha gehasitā upekkhāti veditabbā.",
  "atk-s0203a:817_0": "Rūpaṃ sā ativattatīti rūpaṃ sā anatikkamati,",
  "atk-s0203a:817_1": "tattha nikantivasena na tiṭṭhati.",
  "atk-s0203a:817_2": "Imā cha nekkhammasitā upekkhāti imā evaṃ chasu dvāresu iṭṭhādiārammaṇe āpāthagate iṭṭhe arajjantassa,",
  "atk-s0203a:817_3": "aniṭṭhe adussantassa,",
  "atk-s0203a:817_4": "asamapekkhane asammuyhantassa,",
  "atk-s0203a:817_5": "uppannavipassanā-",
  "atk-s0203a:817_6": "ñāṇasampayuttā cha nekkhammasitā upekkhāti veditabbā.",
  "atk-s0203a:818_0": "309.",
  "atk-s0203a:818_1": "Tatra idaṃ nissāya idaṃ pajahathāti tesu chattiṃsasattapadesu aṭṭhārasa nissāya aṭṭhārasa pajahathāti attho. Teneva – “tatra,",
  "atk-s0203a:818_2": "bhikkhave,",
  "atk-s0203a:818_3": "yāni cha nekkhammasitānī”tiādimāha.",
  "atk-s0203a:818_4": "Nissāya āgammāti pavattanavasena nissāya ceva āgamma ca.",
  "atk-s0203a:818_5": "Evametesaṃ samatikkamo hotīti evaṃ nekkhammasitānaṃ pavattanena gehasitāni atikkantāni nāma honti.",
  "atk-s0203a:819_0": "Evaṃ sarikkhakeneva sarikkhakaṃ jahāpetvā idāni balavatā dubbalaṃ jahāpento – “tatra,",
  "atk-s0203a:819_1": "bhikkhave,",
  "atk-s0203a:819_2": "yāni cha nekkhammasitāni somanassānī”tiādimāha.",
  "atk-s0203a:819_3": "Evaṃ nekkhammasitasomanassehi nekkhammasitadomanassāni,",
  "atk-s0203a:819_4": "nekkhammasitaupekkhāhi ca nekkhammasitasomanassāni jahāpentena balavatā dubbalappahānaṃ kathitaṃ.",
  "atk-s0203a:820_0": "Ettha pana ṭhatvā upekkhākathā veditabbā –",
  "atk-s0203a:820_1": "aṭṭhasu hi samāpattīsu paṭhamādīni ca tīṇi jhānāni,",
  "atk-s0203a:820_2": "suddhasaṅkhāre ca pādake katvā vipassanaṃ āraddhānaṃ catunnaṃ bhikkhūnaṃ pubbabhāgavipassanā somanassasahagatā vā hoti upekkhāsahagatā vā,",
  "atk-s0203a:820_3": "vuṭṭhānagāminī pana somanassasahagatāva.",
  "atk-s0203a:820_4": "Catutthajjhānādīni pādakāni katvā vipassanaṃ āraddhānaṃ pañcannaṃ pubbabhāgavipassanā purimasadisāva.",
  "atk-s0203a:820_5": "Vuṭṭhānagāminī pana upekkhāsahagatā hoti.",
  "atk-s0203a:820_6": "Idaṃ sandhāya –",
  "atk-s0203a:820_7": "“yā cha nekkhammasitā upekkhā,",
  "atk-s0203a:820_8": "tā nissāya tā āgamma,",
  "atk-s0203a:820_9": "yāni cha nekkhammasitāni somanassāni,",
  "atk-s0203a:820_10": "tāni pajahathā”ti vuttaṃ.",
  "atk-s0203a:820_11": "Na kevalañca evaṃpaṭipannassa bhikkhuno ayaṃ vipassanāya vedanāvisesova hoti,",
  "atk-s0203a:820_12": "ariyamaggepi pana jhānaṅgabojjhaṅgamaggaṅgānampi viseso hoti.",
  "atk-s0203a:821_0": "Ko panetaṃ visesaṃ niyameti?",
  "atk-s0203a:821_1": "Keci tāva therā vipassanāpādakajjhānaṃ niyametīti vadanti,",
  "atk-s0203a:821_2": "keci vipassanāya ārammaṇabhūtā khandhā niyamentīti vadanti,",
  "atk-s0203a:821_3": "keci puggalajjhāsayo niyametīti vadanti.",
  "atk-s0203a:821_4": "Tesampi vāde ayameva pubbabhāge vuṭṭhānagāminīvipassanā niyametīti veditabbā.",
  "atk-s0203a:821_5": "Vinicchayakathā panettha visuddhimagge saṅkhārupekkhāniddese vuttāva.",
  "atk-s0203a:822_0": "310.",
  "atk-s0203a:822_1": "Nānattāti nānā bahū anekappakārā.",
  "atk-s0203a:822_2": "Nānattasitāti nānārammaṇanissitā.",
  "atk-s0203a:822_3": "Ekattāti ekā.",
  "atk-s0203a:822_4": "Ekattasitāti ekārammaṇanissitā.",
  "atk-s0203a:822_5": "Katamā panāyaṃ upekkhāti?",
  "atk-s0203a:822_6": "Heṭṭhā tāva aññāṇupekkhā vuttā,",
  "atk-s0203a:822_7": "upari chaḷaṅgupekkhā vakkhati,",
  "atk-s0203a:822_8": "idha samathaupekkhā,",
  "atk-s0203a:822_9": "vipassanupekkhāti dve upekkhā gahitā.",
  "atk-s0203a:823_0": "Tattha yasmā aññāva rūpesu upekkhā,",
  "atk-s0203a:823_1": "aññāva saddādīsu,",
  "atk-s0203a:823_2": "na hi yā rūpe upekkhā,",
  "atk-s0203a:823_3": "sā saddādīsu hoti.",
  "atk-s0203a:823_4": "Rūpe upekkhā ca rūpameva ārammaṇaṃ karoti,",
  "atk-s0203a:823_5": "na saddādayo.",
  "atk-s0203a:823_6": "Rūpe upekkhābhāvañca aññā samathaupekkhā pathavīkasiṇaṃ ārammaṇaṃ katvā uppajjati,",
  "atk-s0203a:823_7": "aññā āpokasiṇādīni.",
  "atk-s0203a:823_8": "Tasmā nānattaṃ nānattasitaṃ vibhajanto atthi,",
  "atk-s0203a:823_9": "bhikkhave,",
  "atk-s0203a:823_10": "upekkhā rūpesūtiādimāha.",
  "atk-s0203a:823_11": "Yasmā pana dve vā tīṇi vā ākāsānañcāyatanāni vā viññāṇañcāyatanādīni vā natthi,",
  "atk-s0203a:823_12": "tasmā ekattaṃ ekattasitaṃ vibhajanto atthi,",
  "atk-s0203a:823_13": "bhikkhave,",
  "atk-s0203a:823_14": "upekkhā ākāsānañcāyatananissitātiādimāha.",
  "atk-s0203a:824_0": "Tattha ākāsānañcāyatanaupekkhā sampayuttavasena ākāsānañcāyatananissitā,",
  "atk-s0203a:824_1": "ākāsānañcāyatanakhandhe vipassantassa vipassanupekkhā ārammaṇavasena ākāsānañcāyatananissitā.",
  "atk-s0203a:824_2": "Sesāsupi eseva nayo.",
  "atk-s0203a:825_0": "Taṃ pajahathāti ettha arūpāvacarasamāpattiupekkhāya rūpāvacarasamāpattiupekkhaṃ pajahāpeti,",
  "atk-s0203a:825_1": "arūpāvacaravipassanupekkhāya rūpāvacaravipassanupekkhaṃ.",
  "atk-s0203a:826_0": "Atammayatanti ettha tammayatā nāma taṇhā,",
  "atk-s0203a:826_1": "tassā pariyādānato vuṭṭhānagāminīvipassanā atammayatāti vuccati.",
  "atk-s0203a:826_2": "Taṃ pajahathāti idha vuṭṭhānagāminīvipassanāya arūpāvacarasamāpattiupekkhañca vipassanupekkhañca pajahāpeti.",
  "atk-s0203a:827_0": "311.",
  "atk-s0203a:827_1": "Yadariyoti ye satipaṭṭhāne ariyo sammāsambuddho sevati.",
  "atk-s0203a:827_2": "Tattha tīsu ṭhānesu satiṃ paṭṭhapento satipaṭṭhāne sevatīti veditabbo.",
  "atk-s0203a:827_3": "Na sussūsantīti saddahitvā sotuṃ na icchanti.",
  "atk-s0203a:827_4": "Na aññāti jānanatthāya cittaṃ na upaṭṭhapenti.",
  "atk-s0203a:827_5": "Vokkammāti atikkamitvā.",
  "atk-s0203a:827_6": "Satthu sāsanāti satthu ovādaṃ gahetabbaṃ pūretabbaṃ na maññantīti attho.",
  "atk-s0203a:827_7": "Na ca attamanoti na sakamano.",
  "atk-s0203a:827_8": "Ettha ca gehasitadomanassavasena appatīto hotīti na evamattho daṭṭhabbo,",
  "atk-s0203a:827_9": "appaṭipannakesu pana attamanatākāraṇassa abhāvenetaṃ vuttaṃ.",
  "atk-s0203a:827_10": "Anavassutoti paṭighaavassavena anavassuto.",
  "atk-s0203a:827_11": "Sato sampajānoti satiyā ca ñāṇena ca samannāgato.",
  "atk-s0203a:827_12": "Upekkhakoti chaḷaṅgupekkhāya upekkhako.",
  "atk-s0203a:827_13": "Attamanoti idhāpi gehasitasomanassavasena uppilāvitoti na evamattho daṭṭhabbo,",
  "atk-s0203a:827_14": "paṭipannakesu pana anattamanatākāraṇassa abhāvenetaṃ vuttaṃ.",
  "atk-s0203a:827_15": "Anavassutoti rāgāvassavena anavassuto.",
  "atk-s0203a:828_0": "312.",
  "atk-s0203a:828_1": "Sāritoti damito.",
  "atk-s0203a:828_2": "Ekameva disaṃ dhāvatīti anivattitvā dhāvanto ekaṃyeva disaṃ dhāvati,",
  "atk-s0203a:828_3": "nivattitvā pana aparaṃ dhāvituṃ sakkoti.",
  "atk-s0203a:828_4": "Aṭṭha disā vidhāvatīti ekapallaṅkena nisinno kāyena anivattitvāva vimokkhavasena ekappahāreneva aṭṭha disā vidhāvati,",
  "atk-s0203a:828_5": "puratthābhimukho vā dakkhiṇādīsu aññataradisābhimukho vā nisīditvā aṭṭha samāpattiyo samāpajjatiyevāti attho.",
  "atk-s0203a:828_6": "Sesaṃ sabbattha uttānamevāti.",
  "atk-s0203a:829_0": "Papañcasūdaniyā majjhimanikāyaṭṭhakathāya",
  "atk-s0203a:830_0": "Saḷāyatanavibhaṅgasuttavaṇṇanā niṭṭhitā.",
  "atk-s0203a:831_0": "8. Uddesavibhaṅgasuttavaṇṇanā",
  "atk-s0203a:832_0": "313.",
  "atk-s0203a:832_1": "Evaṃ me sutanti uddesavibhaṅgasuttaṃ.",
  "atk-s0203a:832_2": "Tattha uddesavibhaṅganti uddesañca vibhaṅgañca,",
  "atk-s0203a:832_3": "mātikañca vibhajanañcāti attho.",
  "atk-s0203a:832_4": "Upaparikkheyyāti tuleyya tīreyya pariggaṇheyya paricchindeyya.",
  "atk-s0203a:832_5": "Bahiddhāti bahiddhāārammaṇesu.",
  "atk-s0203a:832_6": "Avikkhittaṃ avisaṭanti nikantivasena ārammaṇe tiṭṭhamānaṃ vikkhittaṃ visaṭaṃ nāma hoti,",
  "atk-s0203a:832_7": "taṃ paṭisedhento evamāha.",
  "atk-s0203a:832_8": "Ajjhattaṃ asaṇṭhitanti gocarajjhatte nikantivasena asaṇṭhitaṃ.",
  "atk-s0203a:832_9": "Anupādāya na paritasseyyāti anupādiyitvā aggahetvā taṃ viññāṇaṃ na paritasseyya.",
  "atk-s0203a:832_10": "Yathā viññāṇaṃ bahiddhā avikkhittaṃ avisaṭaṃ,",
  "atk-s0203a:832_11": "ajjhattaṃ asaṇṭhitaṃ anupādāya na paritasseyya,",
  "atk-s0203a:832_12": "evaṃ bhikkhu upaparikkheyyāti vuttaṃ hoti.",
  "atk-s0203a:832_13": "Jātijarāmaraṇadukkhasamudayasambhavoti jātijarāmaraṇassa ceva avasesassa ca dukkhassa nibbatti na hotīti attho.",
  "atk-s0203a:833_0": "316. Rūpanimittānusārīti rūpanimittaṃ anussarati anudhāvatīti rūpanimittānusārī.",
  "atk-s0203a:834_0": "318. Evaṃ kho, āvuso,",
  "atk-s0203a:834_1": "ajjhattaṃ asaṇṭhitanti nikantivasena asaṇṭhitaṃ.",
  "atk-s0203a:834_2": "Nikantivasena hi atiṭṭhamānaṃ hānabhāgiyaṃ na hoti,",
  "atk-s0203a:834_3": "visesabhāgiyameva hoti.",
  "atk-s0203a:835_0": "320.",
  "atk-s0203a:835_1": "Anupādā paritassanāti satthārā khandhiyavagge “upādāparitassanañca vo,",
  "atk-s0203a:835_2": "bhikkhave,",
  "atk-s0203a:835_3": "desessāmi anupādāaparitassanañcā”ti evaṃ gahetvā paritassanā,",
  "atk-s0203a:835_4": "aggahetvāva aparitassanā ca kathitā,",
  "atk-s0203a:835_5": "taṃ mahāthero upādāparitassanameva anupādāparitassananti katvā dassento evamāha.",
  "atk-s0203a:835_6": "Kathaṃ panesā anupādāparitassanā hotīti.",
  "atk-s0203a:835_7": "Upādātabbassa abhāvato.",
  "atk-s0203a:835_8": "Yadi hi koci saṅkhāro nicco vā dhuvo vā attā vā attaniyo vāti gahetabbayuttako abhavissa,",
  "atk-s0203a:835_9": "ayaṃ paritassanā upādāparitassanāva assa.",
  "atk-s0203a:835_10": "Yasmā pana evaṃ upādātabbo saṅkhāro nāma natthi,",
  "atk-s0203a:835_11": "tasmā rūpaṃ attātiādinā nayena rūpādayo upādinnāpi anupādinnāva honti.",
  "atk-s0203a:835_12": "Evamesā diṭṭhivasena upādāparitassanāpi samānā atthato anupādāparitassanāyeva nāma hotīti veditabbā.",
  "atk-s0203a:836_0": "Aññathā hotīti parivattati pakatijahanena nassati,",
  "atk-s0203a:836_1": "rūpavipariṇāmānuparivattīti “mama rūpaṃ vipariṇata”nti vā, “yaṃ ahu,",
  "atk-s0203a:836_2": "taṃ vata me natthī”ti vā ādinā nayena kammaviññāṇaṃ rūpassa bhedānuparivatti hoti.",
  "atk-s0203a:836_3": "Vipariṇāmānuparivattajāti vipariṇāmassa anuparivattanato vipariṇāmārammaṇacittato jātā.",
  "atk-s0203a:836_4": "Paritassanā dhammasamuppādāti taṇhāparitassanā ca akusaladhammasamuppādā ca.",
  "atk-s0203a:836_5": "Cittaṃ pariyādāya tiṭṭhantīti kusalacittaṃ pariyādiyitvā gahetvā khepetvā tiṭṭhanti.",
  "atk-s0203a:836_6": "Uttāsavāti bhayatāsenapi sauttāso taṇhātāsenapi sauttāso.",
  "atk-s0203a:836_7": "Vighātavāti savighāto sadukkho.",
  "atk-s0203a:836_8": "Apekkhavāti sālayo sasineho. Evaṃ kho, āvuso,",
  "atk-s0203a:836_9": "anupādā paritassanā hotīti evaṃ maṇikaraṇḍakasaññāya tucchakaraṇḍakaṃ gahetvā tasmiṃ naṭṭhe pacchā vighātaṃ",
  "atk-s0203a:836_10": "āpajjantassa viya pacchā aggahetvā paritassanā hoti.",
  "atk-s0203a:837_0": "321.",
  "atk-s0203a:837_1": "Na ca rūpavipariṇāmānuparivattīti khīṇāsavassa kammaviññāṇameva natthi,",
  "atk-s0203a:837_2": "tasmā rūpabhedānuparivatti na hoti.",
  "atk-s0203a:837_3": "Sesaṃ sabbattha uttānamevāti.",
  "atk-s0203a:838_0": "Papañcasūdaniyā majjhimanikāyaṭṭhakathāya",
  "atk-s0203a:839_0": "Uddesavibhaṅgasuttavaṇṇanā niṭṭhitā.",
  "atk-s0203a:840_0": "9. Araṇavibhaṅgasuttavaṇṇanā",
  "atk-s0203a:841_0": "323.",
  "atk-s0203a:841_1": "Evaṃ me sutanti araṇavibhaṅgasuttaṃ.",
  "atk-s0203a:841_2": "Tattha nevussādeyya na apasādeyyāti gehasitavasena kañci puggalaṃ neva ukkhipeyya na avakkhipeyya.",
  "atk-s0203a:841_3": "Dhammameva deseyyāti sabhāvameva katheyya.",
  "atk-s0203a:841_4": "Sukhavinicchayanti vinicchitasukhaṃ.",
  "atk-s0203a:841_5": "Raho vādanti parammukhā avaṇṇaṃ,",
  "atk-s0203a:841_6": "pisuṇavācanti attho.",
  "atk-s0203a:841_7": "Sammukhā na khīṇanti sammukhāpi khīṇaṃ ākiṇṇaṃ saṃkiliṭṭhaṃ vācaṃ na bhaṇeyya.",
  "atk-s0203a:841_8": "Nābhiniveseyyāti na adhiṭṭhahitvā ādāya vohareyya.",
  "atk-s0203a:841_9": "Samaññanti lokasamaññaṃ lokapaṇṇattiṃ.",
  "atk-s0203a:841_10": "Nātidhāveyyāti nātikkameyya.",
  "atk-s0203a:842_0": "324.",
  "atk-s0203a:842_1": "Kāmapaṭisandhisukhinoti kāmapaṭisandhinā kāmūpasaṃhitena sukhena sukhitassa.",
  "atk-s0203a:842_2": "Sadukkhoti vipākadukkhena saṃkilesadukkhenapi sadukkho.",
  "atk-s0203a:842_3": "Saupaghātoti vipākūpaghātakilesūpaghāteheva saupaghāto.",
  "atk-s0203a:842_4": "Tathā sapariḷāho.",
  "atk-s0203a:842_5": "Micchāpaṭipadāti ayāthāvapaṭipadā akusalapaṭipadā.",
  "atk-s0203a:843_0": "326.",
  "atk-s0203a:843_1": "Ittheke apasādetīti evaṃ gehasitavasena ekacce puggale apasādeti.",
  "atk-s0203a:843_2": "Ussādanepi eseva nayo.",
  "atk-s0203a:843_3": "Bhavasaṃyojananti bhavabandhanaṃ,",
  "atk-s0203a:843_4": "taṇhāyetaṃ nāmaṃ.",
  "atk-s0203a:844_0": "Subhūtitthero kira imaṃ catukkaṃ nissāya etadagge ṭhapito.",
  "atk-s0203a:844_1": "Bhagavato hi dhammaṃ desentassa puggalānaṃ ussādanāapasādanā paññāyanti,",
  "atk-s0203a:844_2": "tathā sāriputtattherādīnaṃ.",
  "atk-s0203a:844_3": "Subhūtittherassa pana dhammadesanāya “ayaṃ puggalo appaṭipannako anārādhako”ti vā,",
  "atk-s0203a:844_4": "“ayaṃ sīlavā guṇavā lajjipesalo ācārasampanno”ti vā natthi,",
  "atk-s0203a:844_5": "dhammadesanāya panassa “ayaṃ micchāpaṭipadā,",
  "atk-s0203a:844_6": "ayaṃ sammāpaṭipadā”tveva paññāyati.",
  "atk-s0203a:844_7": "Tasmā bhagavā “etadaggaṃ,",
  "atk-s0203a:844_8": "bhikkhave,",
  "atk-s0203a:844_9": "mama sāvakānaṃ bhikkhūnaṃ araṇavihārīnaṃ yadidaṃ subhūtī”ti āha.",
  "atk-s0203a:845_0": "329.",
  "atk-s0203a:845_1": "Kālaññū assāti asampatte ca atikkante ca kāle akathetvā “idāni vuccamānaṃ mahājano gaṇhissatī”ti yuttapattakālaṃ ñatvāva parammukhā avaṇṇaṃ bhāseyya.",
  "atk-s0203a:845_2": "Khīṇavādepi eseva nayo.",
  "atk-s0203a:846_0": "330.",
  "atk-s0203a:846_1": "Upahaññatīti ghātiyati.",
  "atk-s0203a:846_2": "Saropi upahaññatīti saddopi bhijjati.",
  "atk-s0203a:846_3": "Āturīyatīti āturo hoti gelaññappatto sābādho.",
  "atk-s0203a:846_4": "Avissaṭṭhanti vissaṭṭhaṃ apalibuddhaṃ na hoti.",
  "atk-s0203a:847_0": "331.",
  "atk-s0203a:847_1": "Tadevāti taṃyeva bhājanaṃ.",
  "atk-s0203a:847_2": "Abhinivissa voharatīti pattanti sañjānanajanapadaṃ gantvā “pattaṃ āharatha dhovathā”ti sutvā “andhabālaputhujjano,",
  "atk-s0203a:847_3": "nayidaṃ pattaṃ,",
  "atk-s0203a:847_4": "pāti namesā,",
  "atk-s0203a:847_5": "evaṃ vadāhī”ti abhinivissa voharati.",
  "atk-s0203a:847_6": "Evaṃ sabbapadehi yojetabbaṃ.",
  "atk-s0203a:847_7": "Atisāroti atidhāvanaṃ.",
  "atk-s0203a:848_0": "332.",
  "atk-s0203a:848_1": "Tathā tathā voharati aparāmasanti amhākaṃ janapade bhājanaṃ pātīti vuccati,",
  "atk-s0203a:848_2": "ime pana naṃ pattanti vadantīti tato paṭṭhāya janapadavohāraṃ muñcitvā pattaṃ pattanteva aparāmasanto voharati.",
  "atk-s0203a:848_3": "Sesapadesupi eseva nayo.",
  "atk-s0203a:849_0": "333.",
  "atk-s0203a:849_1": "Idāni mariyādabhājanīyaṃ karonto tatra,",
  "atk-s0203a:849_2": "bhikkhavetiādimāha.",
  "atk-s0203a:849_3": "Tattha saraṇoti sarajo sakileso.",
  "atk-s0203a:849_4": "Araṇoti arajo nikkileso.",
  "atk-s0203a:849_5": "Subhūti ca pana,",
  "atk-s0203a:849_6": "bhikkhaveti ayaṃ thero dvīsu ṭhānesu etadaggaṃ āruḷho “araṇavihārīnaṃ yadidaṃ subhūti,",
  "atk-s0203a:849_7": "dakkhiṇeyyānaṃ yadidaṃ subhūtī”ti.",
  "atk-s0203a:850_0": "Dhammasenāpati kira vatthuṃ sodheti,",
  "atk-s0203a:850_1": "subhūtitthero dakkhiṇaṃ sodheti.",
  "atk-s0203a:850_2": "Tathā hi dhammasenāpati piṇḍāya caranto gehadvāre ṭhito yāva bhikkhaṃ āharanti,",
  "atk-s0203a:850_3": "tāva pubbabhāge paricchinditvā nirodhaṃ samāpajjati,",
  "atk-s0203a:850_4": "nirodhā vuṭṭhāya deyyadhammaṃ paṭiggaṇhāti.",
  "atk-s0203a:850_5": "Subhūtitthero ca tatheva mettājhānaṃ samāpajjati,",
  "atk-s0203a:850_6": "mettājhānā vuṭṭhāya deyyadhammaṃ paṭiggaṇhāti.",
  "atk-s0203a:850_7": "Evaṃ pana kātuṃ sakkāti.",
  "atk-s0203a:850_8": "Āma sakkā,",
  "atk-s0203a:850_9": "neva acchariyañcetaṃ,",
  "atk-s0203a:850_10": "yaṃ mahābhiññappattā sāvakā evaṃ kareyyuṃ.",
  "atk-s0203a:850_11": "Imasmimpi hi tambapaṇṇidīpe porāṇakarājakāle piṅgalabuddharakkhitatthero nāma uttaragāmaṃ nissāya vihāsi.",
  "atk-s0203a:850_12": "Tattha satta kulasatāni honti,",
  "atk-s0203a:850_13": "ekampi taṃ kuladvāraṃ natthi,",
  "atk-s0203a:850_14": "yattha thero samāpattiṃ na samāpajji.",
  "atk-s0203a:850_15": "Sesaṃ sabbattha uttānamevāti.",
  "atk-s0203a:851_0": "Papañcasūdaniyā majjhimanikāyaṭṭhakathāya",
  "atk-s0203a:852_0": "Araṇavibhaṅgasuttavaṇṇanā niṭṭhitā.",
  "atk-s0203a:853_0": "10. Dhātuvibhaṅgasuttavaṇṇanā",
  "atk-s0203a:854_0": "342.",
  "atk-s0203a:854_1": "Evaṃ me sutanti dhātuvibhaṅgasuttaṃ.",
  "atk-s0203a:854_2": "Tattha cārikanti turitagamanacārikaṃ.",
  "atk-s0203a:854_3": "Sace te bhaggava agarūti sace tuyhaṃ bhāriyaṃ aphāsukaṃ kiñci natthi.",
  "atk-s0203a:854_4": "Sace so anujānātīti bhaggavassa kira etadahosi –",
  "atk-s0203a:854_5": "“pabbajitā nāma nānāajjhāsayā,",
  "atk-s0203a:854_6": "eko gaṇābhirato hoti,",
  "atk-s0203a:854_7": "eko ekābhirato.",
  "atk-s0203a:854_8": "Sace so ekābhirato bhavissati, ‘āvuso,",
  "atk-s0203a:854_9": "mā pāvisi,",
  "atk-s0203a:854_10": "mayā sālā laddhā’ti vakkhati.",
  "atk-s0203a:854_11": "Sace ayaṃ ekābhirato bhavissati, ‘āvuso, nikkhama,",
  "atk-s0203a:854_12": "mayā sālā laddhā’ti vakkhati.",
  "atk-s0203a:854_13": "Evaṃ sante ahaṃ ubhinnaṃ vivādakāretā nāma bhavissāmi,",
  "atk-s0203a:854_14": "dinnaṃ nāma dinnameva vaṭṭati,",
  "atk-s0203a:854_15": "kataṃ katamevā”ti.",
  "atk-s0203a:854_16": "Tasmā evamāha.",
  "atk-s0203a:855_0": "Kulaputtoti jātikulaputtopi ācārakulaputtopi.",
  "atk-s0203a:855_1": "Vāsūpagatoti vāsaṃ upagato.",
  "atk-s0203a:855_2": "Kuto āgantvāti?",
  "atk-s0203a:855_3": "Takkasīlanagarato.",
  "atk-s0203a:856_0": "Tatrāyaṃ anupubbikathā –",
  "atk-s0203a:856_1": "majjhimappadese kira rājagahanagare bimbisāre rajjaṃ kārente paccante takkasīlanagare pukkusāti rājā rajjaṃ kāresi.",
  "atk-s0203a:856_2": "Atha takkasīlato bhaṇḍaṃ gahetvā vāṇijā rājagahaṃ āgatā paṇṇākāraṃ gahetvā rājānaṃ addasaṃsu.",
  "atk-s0203a:856_3": "Rājā te vanditvā ṭhite “katthavāsino tumhe”ti pucchi.",
  "atk-s0203a:856_4": "Takkasīlavāsino devāti.",
  "atk-s0203a:856_5": "Atha ne rājā janapadassa khemasubhikkhatādīni nagarassa ca pavattiṃ pucchitvā “ko nāma tumhākaṃ rājā”ti pucchi.",
  "atk-s0203a:856_6": "Pukkusāti nāma devāti.",
  "atk-s0203a:856_7": "Dhammikoti?",
  "atk-s0203a:856_8": "Āma deva dhammiko.",
  "atk-s0203a:856_9": "Catūhi saṅgahavatthūhi janaṃ saṅgaṇhāti,",
  "atk-s0203a:856_10": "lokassa mātāpitiṭṭhāne ṭhito,",
  "atk-s0203a:856_11": "aṅge nipannadārakaṃ viya janaṃ tosetīti.",
  "atk-s0203a:856_12": "Katarasmiṃ vaye vattatīti?",
  "atk-s0203a:856_13": "Athassa vayaṃ ācikkhiṃsu.",
  "atk-s0203a:856_14": "Vayesupi bimbisārena samavayo jāto.",
  "atk-s0203a:856_15": "Atha te rājā āha –",
  "atk-s0203a:856_16": "“tātā tumhākaṃ rājā dhammiko,",
  "atk-s0203a:856_17": "vayena ca me samāno,",
  "atk-s0203a:856_18": "sakkuṇeyyātha tumhākaṃ rājānaṃ mama mittaṃ kātu”nti.",
  "atk-s0203a:856_19": "Sakkoma devāti.",
  "atk-s0203a:856_20": "Rājā tesaṃ suṅkaṃ vissajjetvā gehañca dāpetvā –",
  "atk-s0203a:856_21": "“gacchatha bhaṇḍaṃ vikkiṇitvā gamanakāle maṃ disvā gaccheyyāthā”ti āha.",
  "atk-s0203a:856_22": "Te tathā katvā gamanakāle rājānaṃ addasaṃsu.",
  "atk-s0203a:856_23": "“Gacchatha tumhākaṃ rājānaṃ mama vacanena punappunaṃ ārogyaṃ pucchitvā ‘rājā tumhehi saddhiṃ mittabhāvaṃ icchatī’ti vadathā”ti āha.",
  "atk-s0203a:857_0": "Te sādhūti paṭissuṇitvā gantvā bhaṇḍaṃ paṭisāmetvā bhuttapātarāsā rājānaṃ upasaṅkamitvā vandiṃsu.",
  "atk-s0203a:857_1": "Rājā “kahaṃ bhaṇe tumhe ettake ime divase na dissathā”ti pucchi.",
  "atk-s0203a:857_2": "Te sabbaṃ pavattiṃ ārocesuṃ. Rājā – “sādhu, tātā,",
  "atk-s0203a:857_3": "tumhe nissāya mayā majjhimappadese rājā mitto laddho”ti attamano ahosi.",
  "atk-s0203a:857_4": "Aparabhāge rājagahavāsinopi vāṇijā takkasīlaṃ agamaṃsu.",
  "atk-s0203a:857_5": "Te paṇṇākāraṃ gahetvā āgate pukkusāti rājā “kuto āgatatthā”ti pucchitvā “rājagahato”ti sutvā “mayhaṃ sahāyassa nagarato āgatā tumhe”ti.",
  "atk-s0203a:857_6": "Āma devāti.",
  "atk-s0203a:857_7": "Ārogyaṃ me sahāyassāti ārogyaṃ pucchitvā “ajja paṭṭhāya ye mayhaṃ sahāyassa nagarato jaṅghasatthena vā sakaṭasatthena vā vāṇijā āgacchanti,",
  "atk-s0203a:857_8": "sabbesaṃ mama visayaṃ paviṭṭhakālato paṭṭhāya vasanagehāni,",
  "atk-s0203a:857_9": "rājakoṭṭhāgārato nivāpañca dentu,",
  "atk-s0203a:857_10": "suṅkaṃ vissajjentu,",
  "atk-s0203a:857_11": "kiñci upaddavaṃ mā karontū”ti bheriṃ carāpesi.",
  "atk-s0203a:857_12": "Bimbisāropi attano nagare tatheva bheriṃ carāpesi.",
  "atk-s0203a:858_0": "Atha bimbisāro pukkusātissa paṇṇaṃ pahiṇi –",
  "atk-s0203a:858_1": "“paccantadese nāma maṇimuttādīni ratanāni uppajjanti,",
  "atk-s0203a:858_2": "yaṃ mayhaṃ sahāyassa rajje dassanīyaṃ vā savanīyaṃ vā ratanaṃ uppajjati,",
  "atk-s0203a:858_3": "tattha me mā maccharāyatū”ti.",
  "atk-s0203a:858_4": "Pukkusātipi –",
  "atk-s0203a:858_5": "“majjhimadeso nāma mahājanapado,",
  "atk-s0203a:858_6": "yaṃ tattha evarūpaṃ ratanaṃ uppajjati,",
  "atk-s0203a:858_7": "tattha me sahāyo mā maccharāyatū”ti paṭipaṇṇaṃ pahiṇi.",
  "atk-s0203a:858_8": "Evaṃ te gacchante gacchante kāle aññamaññaṃ adisvāpi daḷhamittā ahesuṃ.",
  "atk-s0203a:859_0": "Evaṃ tesaṃ katikaṃ katvā vasantānaṃ paṭhamataraṃ pukkusātissa paṇṇākāro uppajji.",
  "atk-s0203a:859_1": "Rājā kira aṭṭha pañcavaṇṇe anagghakambale labhi. So –",
  "atk-s0203a:859_2": "“atisundarā ime kambalā,",
  "atk-s0203a:859_3": "ahaṃ sahāyassa pesissāmī”ti lākhāguḷamatte aṭṭha sārakaraṇḍake likhāpetvā tesu te kambale pakkhipitvā",
  "atk-s0203a:859_4": "lākhāya vaṭṭāpetvā setavatthena veṭhetvā samugge pakkhipitvā vatthena veṭhetvā rājamuddikāya lañchetvā",
  "atk-s0203a:859_5": "“mayhaṃ sahāyassa dethā”ti amacce pesesi.",
  "atk-s0203a:859_6": "Sāsanañca adāsi –",
  "atk-s0203a:859_7": "“ayaṃ paṇṇākāro nagaramajjhe amaccādiparivutena daṭṭhabbo”ti.",
  "atk-s0203a:859_8": "Te gantvā bimbisārassa adaṃsu.",
  "atk-s0203a:860_0": "So sāsanaṃ sutvā amaccādayo sannipatantūti bheriṃ carāpetvā nagaramajjhe amaccādiparivuto setacchattena",
  "atk-s0203a:860_1": "dhāriyamānena pallaṅkavare nisinno lañchanaṃ bhinditvā vatthaṃ apanetvā samuggaṃ vivaritvā anto bhaṇḍikaṃ",
  "atk-s0203a:860_2": "muñcitvā lākhāguḷe disvā “mayhaṃ sahāyo pukkusāti ‘jutavittako me sahāyo’ti maññamāno maññe imaṃ paṇṇākāraṃ",
  "atk-s0203a:860_3": "pahiṇī”ti ekaṃ guḷaṃ gahetvā hatthena vaṭṭetvā tulayantova anto dussabhaṇḍikaṃ atthīti aññāsi.",
  "atk-s0203a:860_4": "Atha naṃ pallaṅkapāde paharitvā tāvadeva lākhā paripati,",
  "atk-s0203a:860_5": "so nakhena karaṇḍakaṃ vivaritvā anto kambalaratanaṃ disvā itarepi vivarāpesi,",
  "atk-s0203a:860_6": "sabbepi kambalā ahesuṃ.",
  "atk-s0203a:860_7": "Atha ne pattharāpesi,",
  "atk-s0203a:860_8": "te vaṇṇasampannā phassasampannā dīghato soḷasahatthā tiriyaṃ aṭṭhahatthā ahesuṃ.",
  "atk-s0203a:860_9": "Mahājano disvā aṅguliyo poṭhesi,",
  "atk-s0203a:860_10": "celukkhepaṃ akāsi, –",
  "atk-s0203a:860_11": "“amhākaṃ rañño adiṭṭhasahāyo pukkusāti adisvāva evarūpaṃ paṇṇākāraṃ pesesi,",
  "atk-s0203a:860_12": "yuttaṃ evarūpaṃ mittaṃ kātu”nti attamano ahosi.",
  "atk-s0203a:860_13": "Rājā ekamekaṃ kambalaṃ agghāpesi,",
  "atk-s0203a:860_14": "sabbe anagghā ahesuṃ.",
  "atk-s0203a:860_15": "Tesu cattāro sammāsambuddhassa pesesi,",
  "atk-s0203a:860_16": "cattāro attano ghare akāsi.",
  "atk-s0203a:860_17": "Tato cintesi –",
  "atk-s0203a:860_18": "“pacchā pesentena paṭhamaṃ pesitapaṇṇākārato atirekaṃ pesetuṃ vaṭṭati,",
  "atk-s0203a:860_19": "sahāyena ca me anaggho paṇṇākāro pesito,",
  "atk-s0203a:860_20": "kiṃ nu kho pesemī”ti?",
  "atk-s0203a:861_0": "Kiṃ pana rājagahe tato adhikaṃ ratanaṃ natthīti?",
  "atk-s0203a:861_1": "No natthi,",
  "atk-s0203a:861_2": "mahāpuñño rājā,",
  "atk-s0203a:861_3": "apica kho panassa sotāpannakālato paṭṭhāya ṭhapetvā tīṇi ratanāni aññaṃ ratanaṃ somanassaṃ janetuṃ samatthaṃ nāma natthi.",
  "atk-s0203a:861_4": "So ratanaṃ vicinituṃ āraddho –",
  "atk-s0203a:861_5": "ratanaṃ nāma saviññāṇakaṃ aviññāṇakanti duvidhaṃ.",
  "atk-s0203a:861_6": "Tattha aviññāṇakaṃ suvaṇṇarajatādi,",
  "atk-s0203a:861_7": "saviññāṇakaṃ indriyabaddhaṃ.",
  "atk-s0203a:861_8": "Aviññāṇakaṃ saviññāṇakasseva alaṅkārādivasena paribhogaṃ hoti,",
  "atk-s0203a:861_9": "iti imesu dvīsu ratanesu saviññāṇakaṃ seṭṭhaṃ.",
  "atk-s0203a:861_10": "Saviññāṇakampi duvidhaṃ tiracchānaratanaṃ manussaratananti.",
  "atk-s0203a:861_11": "Tattha tiracchānaratanaṃ hatthiassaratanaṃ,",
  "atk-s0203a:861_12": "tampi manussānaṃ upabhogatthameva nibbattati,",
  "atk-s0203a:861_13": "iti imesupi dvīsu manussaratanaṃ seṭṭhaṃ.",
  "atk-s0203a:861_14": "Manussaratanampi duvidhaṃ itthiratanaṃ purisaratananti.",
  "atk-s0203a:861_15": "Tattha cakkavattino rañño uppannaṃ itthiratanampi purisasseva upabhogaṃ.",
  "atk-s0203a:861_16": "Iti imesupi dvīsu purisaratanameva seṭṭhaṃ.",
  "atk-s0203a:862_0": "Purisaratanampi duvidhaṃ agāriyaratanaṃ anagāriyaratanañca.",
  "atk-s0203a:862_1": "Tattha agāriyaratanesupi cakkavattirājā ajja pabbajitasāmaṇeraṃ pañcapatiṭṭhitena vandati,",
  "atk-s0203a:862_2": "iti imesupi dvīsu anagāriyaratanameva seṭṭhaṃ.",
  "atk-s0203a:862_3": "Anagāriyaratanampi duvidhaṃ sekkharatanañca asekkharatanañca.",
  "atk-s0203a:862_4": "Tattha satasahassampi sekkhānaṃ asekkhassa padesaṃ na pāpuṇāti,",
  "atk-s0203a:862_5": "iti imesupi dvīsu asekkharatanameva seṭṭhaṃ.",
  "atk-s0203a:862_6": "Tampi duvidhaṃ buddharatanaṃ sāvakaratananti.",
  "atk-s0203a:862_7": "Tattha satasahassampi sāvakaratanānaṃ buddharatanassa padesaṃ na pāpuṇāti,",
  "atk-s0203a:862_8": "iti imesupi dvīsū buddharatanameva seṭṭhaṃ.",
  "atk-s0203a:863_0": "Buddharatanampi duvidhaṃ paccekabuddharatanaṃ sabbaññubuddharatananti.",
  "atk-s0203a:863_1": "Tattha satasahassampi paccekabuddhānaṃ sabbaññubuddhassa padesaṃ na pāpuṇāti,",
  "atk-s0203a:863_2": "iti imesupi dvīsu sabbaññubuddharatanaṃyeva seṭṭhaṃ.",
  "atk-s0203a:863_3": "Sadevakasmiñhi loke buddharatanasamaṃ ratanaṃ nāma natthi.",
  "atk-s0203a:863_4": "Tasmā asadisameva ratanaṃ mayhaṃ sahāyassa pesessāmīti cintetvā takkasīlavāsino pucchi –",
  "atk-s0203a:863_5": "“tātā tumhākaṃ janapade buddho dhammo saṅghoti imāni tīṇi ratanāni dissantī”ti.",
  "atk-s0203a:863_6": "Ghosopi so mahārāja tāva tattha natthi,",
  "atk-s0203a:863_7": "dassanaṃ pana kutoti.",
  "atk-s0203a:864_0": "“Sundaraṃ tātā”ti rājā tuṭṭho cintesi –",
  "atk-s0203a:864_1": "“sakkā bhaveyya janasaṅgahatthāya mayhaṃ sahāyassa vasanaṭṭhānaṃ sammāsambuddhaṃ pesetuṃ,",
  "atk-s0203a:864_2": "buddhā pana paccantimesu janapadesu na aruṇaṃ uṭṭhapenti.",
  "atk-s0203a:864_3": "Tasmā satthārā gantuṃ na sakkā.",
  "atk-s0203a:864_4": "Sāriputtamoggallānādayo mahāsāvake pesetuṃ sakkā bhaveyya.",
  "atk-s0203a:864_5": "Mayā pana ‘therā paccante vasantī’ti sutvāpi manusse pesetvā te attano samīpaṃ āṇāpetvā upaṭṭhātumeva yuttaṃ.",
  "atk-s0203a:864_6": "Tasmā na therehipi sakkā gantuṃ.",
  "atk-s0203a:864_7": "Yena panākārena sāsane pesite satthā ca mahāsāvakā ca gatā viya honti,",
  "atk-s0203a:864_8": "tenākārena sāsanaṃ pahiṇissāmī”ti.",
  "atk-s0203a:864_9": "Cintetvā caturatanāyāmaṃ vidatthimattaputhulaṃ nātitanuṃ nātibahalaṃ suvaṇṇapaṭṭaṃ kārāpetvā “tattha ajja akkharāni likhissāmī”ti.",
  "atk-s0203a:864_10": "Pātova sīsaṃ nhāyitvā uposathaṅgāni adhiṭṭhāya bhuttapātarāso apanītagandhamālābharaṇo suvaṇṇasarakena",
  "atk-s0203a:864_11": "jātihiṅgulikaṃ ādāya heṭṭhato paṭṭhāya dvārāni pidahanto pāsādamāruyha pubbadisāmukhaṃ sīhapañjaraṃ vivaritvā",
  "atk-s0203a:864_12": "ākāsatale nisīditvā suvaṇṇapaṭṭe akkharāni likhanto –",
  "atk-s0203a:864_13": "“idha tathāgato loke uppanno arahaṃ sammāsambuddho vijjācaraṇasampanno sugato lokavidū anuttaro purisadammasārathi",
  "atk-s0203a:864_14": "satthā devamanussānaṃ buddho bhagavā”ti.",
  "atk-s0203a:864_15": "Buddhaguṇe tāva ekadesena likhi.",
  "atk-s0203a:865_0": "Tato “evaṃ dasa pāramiyo pūretvā tusitabhavanato cavitvā mātukucchimhi paṭisandhiṃ gaṇhi,",
  "atk-s0203a:865_1": "evaṃ lokavivaraṇaṃ ahosi,",
  "atk-s0203a:865_2": "mātukucchiyaṃ vasamāne idaṃ nāma ahosi,",
  "atk-s0203a:865_3": "agāramajjhe vasamāne idaṃ nāma ahosi,",
  "atk-s0203a:865_4": "evaṃ mahābhinikkhamanaṃ nikkhanto evaṃ mahāpadhānaṃ padahi.",
  "atk-s0203a:865_5": "Evaṃ dukkarakārikaṃ katvā mahābodhimaṇḍaṃ āruyha aparājitapallaṅke nisinno sabbaññutaññāṇaṃ paṭivijjhi,",
  "atk-s0203a:865_6": "sabbaññutaññāṇaṃ paṭivijjhantassa evaṃ lokavivaraṇaṃ ahosi.",
  "atk-s0203a:865_7": "Sadevake loke aññaṃ evarūpaṃ ratanaṃ nāma natthīti.",
  "atk-s0203a:866_0": "Yaṃkiñci vittaṃ idha vā huraṃ vā,",
  "atk-s0203a:867_0": "Saggesu vā yaṃ ratanaṃ paṇītaṃ;",
  "atk-s0203a:868_0": "Na no samaṃ atthi tathāgatena,",
  "atk-s0203a:869_0": "Idampi buddhe ratanaṃ paṇītaṃ;",
  "atk-s0203a:870_0": "Etena saccena suvatthi hotū”ti. –",
  "atk-s0203a:871_0": "Evaṃ ekadesena buddhaguṇepi likhitvā dutiyaṃ dhammaratanaṃ thomento –",
  "atk-s0203a:871_1": "“svākkhāto bhagavatā dhammo…pe…",
  "atk-s0203a:871_2": "paccattaṃ veditabbo viññūhī”ti.",
  "atk-s0203a:871_3": "“Cattāro satipaṭṭhānā…pe…",
  "atk-s0203a:871_4": "ariyo aṭṭhaṅgiko maggo”ti.",
  "atk-s0203a:871_5": "“Satthārā desitadhammo nāma evarūpo ca evarūpo cā”ti sattatiṃsa bodhipakkhiye ekadesena likhitvā –",
  "atk-s0203a:872_0": "“Yaṃ buddhaseṭṭho parivaṇṇayī suciṃ,",
  "atk-s0203a:873_0": "Samādhimānantarikaññamāhu;",
  "atk-s0203a:874_0": "Samādhinā tena samo na vijjati,",
  "atk-s0203a:875_0": "Idampi dhamme ratanaṃ paṇītaṃ;",
  "atk-s0203a:876_0": "Etena saccena suvatthi hotū”ti. –",
  "atk-s0203a:877_0": "Evaṃ ekadesena dhammaguṇe likhitvā tatiyaṃ saṅgharatanaṃ thomento –",
  "atk-s0203a:877_1": "“suppaṭipanno bhagavato sāvakasaṅgho…pe…",
  "atk-s0203a:877_2": "puññakkhettaṃ lokassā”ti.",
  "atk-s0203a:877_3": "“Kulaputtā nāma satthu dhammakathaṃ sutvā evaṃ nikkhamitvā pabbajanti,",
  "atk-s0203a:877_4": "keci setacchattaṃ pahāya pabbajanti,",
  "atk-s0203a:877_5": "keci uparajjaṃ,",
  "atk-s0203a:877_6": "keci senāpatiṭṭhānādīni pahāya pabbajanti.",
  "atk-s0203a:877_7": "Pabbajitvā ca pana imañca paṭipattiṃ pūrentī”ti cūḷasīlamajjhimasīlamahāsīlādīni ekadesena likhitvā chadvārasaṃvaraṃ",
  "atk-s0203a:877_8": "satisampajaññaṃ catupaccayasantosaṃ navavidhaṃ senāsanaṃ,",
  "atk-s0203a:877_9": "nīvaraṇappahānaṃ parikammaṃ jhānābhiññā aṭṭhatiṃsa kammaṭṭhānāni yāva āsavakkhayā ekadesena likhi,",
  "atk-s0203a:877_10": "soḷasavidhaṃ ānāpānassatikammaṭṭhānaṃ vitthāreneva likhitvā “satthu sāvakasaṅgho nāma evarūpehi ca guṇehi samannāgato.",
  "atk-s0203a:878_0": "Ye puggalā aṭṭhasataṃ pasaṭṭhā,",
  "atk-s0203a:879_0": "Cattāri etāni yugāni honti;",
  "atk-s0203a:880_0": "Te dakkhiṇeyyā sugatassa sāvakā,",
  "atk-s0203a:881_0": "Etesu dinnāni mahapphalāni;",
  "atk-s0203a:882_0": "Idampi saṅghe ratanaṃ paṇītaṃ,",
  "atk-s0203a:883_0": "Etena saccena suvatthi hotū”ti. –",
  "atk-s0203a:884_0": "Evaṃ ekadesena saṅghaguṇe likhitvā –",
  "atk-s0203a:884_1": "“bhagavato sāsanaṃ svākkhātaṃ niyyānikaṃ,",
  "atk-s0203a:884_2": "sace mayhaṃ sahāyo sakkoti,",
  "atk-s0203a:884_3": "nikkhamitvā pabbajatū”ti likhitvā suvaṇṇapaṭṭaṃ saṃharitvā sukhumakambalena veṭhetvā sārasamugge pakkhipitvā taṃ samuggaṃ suvaṇṇamaye,",
  "atk-s0203a:884_4": "suvaṇṇamayaṃ,",
  "atk-s0203a:884_5": "rajatamaye rajatamayaṃ maṇimaye,",
  "atk-s0203a:884_6": "maṇimayaṃ pavāḷamaye,",
  "atk-s0203a:884_7": "pavāḷamayaṃ lohitaṅkamaye,",
  "atk-s0203a:884_8": "lohitaṅkamayaṃ masāragallamaye,",
  "atk-s0203a:884_9": "masāragallamayaṃ phalikamaye,",
  "atk-s0203a:884_10": "phalikamayaṃ dantamaye,",
  "atk-s0203a:884_11": "dantamayaṃ sabbaratanamaye,",
  "atk-s0203a:884_12": "sabbaratanamayaṃ kilañjamaye,",
  "atk-s0203a:884_13": "kilañjamayaṃ samuggaṃ sārakaraṇḍake ṭhapesi.",
  "atk-s0203a:885_0": "Puna sārakaraṇḍakaṃ suvaṇṇakaraṇḍaketi purimanayeneva haritvā sabbaratanamayaṃ karaṇḍakaṃ kilañjamaye karaṇḍake ṭhapesi.",
  "atk-s0203a:885_1": "Tato kilañjamayaṃ karaṇḍakaṃ sāramayapeḷāyāti puna vuttanayeneva haritvā sabbaratanamayaṃ peḷaṃ kilañjamayapeḷāya",
  "atk-s0203a:885_2": "ṭhapetvā bahi vatthena veṭhetvā rājamuddikāya lañchetvā amacce āṇāpesi –",
  "atk-s0203a:885_3": "“mama āṇāpavattiṭṭhāne maggaṃ alaṅkārāpetha maggo aṭṭhusabhavitthato hotu,",
  "atk-s0203a:885_4": "catuusabhaṭṭhānaṃ sodhitamattakameva hotu,",
  "atk-s0203a:885_5": "majjhe catuusabhaṃ rājānubhāvena paṭiyādethā”ti.",
  "atk-s0203a:885_6": "Tato maṅgalahatthiṃ alaṅkārāpetvā tassa upari pallaṅkaṃ paññapetvā setacchattaṃ ussāpetvā nagaravīthiyo",
  "atk-s0203a:885_7": "sittasammaṭṭhā samussitaddhajapaṭākā kadalipuṇṇaghaṭagandhadhūmapupphādīhi suppaṭimaṇḍitā kāretvā “attano",
  "atk-s0203a:885_8": "attano visayappadese evarūpaṃ pūjaṃ kārentū”ti antarabhogikānaṃ javanadūte pesetvā sayaṃ sabbālaṅkārena",
  "atk-s0203a:885_9": "alaṅkaritvā –",
  "atk-s0203a:885_10": "“sabbatāḷāvacarasammissabalakāyaparivuto paṇṇākāraṃ pesemī”ti attano visayapariyantaṃ gantvā amaccassa mukhasāsanaṃ adāsi –",
  "atk-s0203a:885_11": "“tāta mayhaṃ sahāyo pukkusāti imaṃ paṇṇākāraṃ paṭicchanto orodhamajjhe apaṭicchitvā pāsādaṃ āruyha paṭicchatū”ti.",
  "atk-s0203a:885_12": "Evaṃ sāsanaṃ datvā paccantadesaṃ satthā gacchatīti pañcapatiṭṭhitena vanditvā nivatti.",
  "atk-s0203a:885_13": "Antarabhogikā teneva niyāmena maggaṃ paṭiyādetvā paṇṇākāraṃ nayiṃsu.",
  "atk-s0203a:886_0": "Pukkusātipi attano rajjasīmato paṭṭhāya teneva niyāmena maggaṃ paṭiyādetvā nagaraṃ alaṅkārāpetvā paṇṇākārassa paccuggamanaṃ akāsi.",
  "atk-s0203a:886_1": "Paṇṇākāro takkasīlaṃ pāpuṇanto uposathadivase pāpuṇi,",
  "atk-s0203a:886_2": "paṇṇākāraṃ gahetvā gataamaccopi rañño vuttasāsanaṃ ārocesi.",
  "atk-s0203a:886_3": "Rājā taṃ sutvā paṇṇākārena saddhiṃ āgatānaṃ kattabbakiccaṃ vicāretvā paṇṇākāraṃ ādāya pāsādaṃ āruyha",
  "atk-s0203a:886_4": "“mā idha koci pavisatū”ti dvāre ārakkhaṃ kāretvā sīhapañjaraṃ vivaritvā paṇṇākāraṃ uccāsane ṭhapetvā",
  "atk-s0203a:886_5": "sayaṃ nīcāsane nisinno lañchanaṃ bhinditvā nivāsanaṃ apanetvā kilañjapeḷato paṭṭhāya anupubbena vivaranto",
  "atk-s0203a:886_6": "sāramayaṃ samuggaṃ disvā cintesi –",
  "atk-s0203a:886_7": "“mahāparihāro nāyaṃ aññassa ratanassa bhavissati,",
  "atk-s0203a:886_8": "addhā majjhimadese sotabbayuttakaṃ ratanaṃ uppanna”nti.",
  "atk-s0203a:886_9": "Atha taṃ samuggaṃ vivaritvā rājalañchanaṃ bhinditvā sukhumakambalaṃ ubhato viyūhitvā suvaṇṇapaṭṭaṃ addasa.",
  "atk-s0203a:887_0": "So taṃ pasāretvā –",
  "atk-s0203a:887_1": "“manāpāni vata akkharāni samasīsāni samapantīni caturassānī”tiādito paṭṭhāya vācetuṃ ārabhi. Tassa –",
  "atk-s0203a:887_2": "“idha tathāgato loke uppanno”ti buddhaguṇe vācentassa balavasomanassaṃ uppajji,",
  "atk-s0203a:887_3": "navanavutilomakūpasahassāni uddhaggalomāni ahesuṃ.",
  "atk-s0203a:887_4": "Attano ṭhitabhāvaṃ vā nisinnabhāvaṃ vā na jānāti. Athassa –",
  "atk-s0203a:887_5": "“kappakoṭisatasahassehipi etaṃ dullabhasāsanaṃ sahāyaṃ nissāya sotuṃ labhāmī”ti bhiyyo balavapīti udapādi.",
  "atk-s0203a:887_6": "So hi upari vācetuṃ asakkonto yāva pītivegapassaddhiyā nisīditvā parato –",
  "atk-s0203a:887_7": "“svākkhāto bhagavatā dhammo”ti dhammaguṇe ārabhi.",
  "atk-s0203a:887_8": "Tatrāpissa tatheva ahosi.",
  "atk-s0203a:887_9": "So puna yāva pītivegapassaddhiyā nisīditvā parato “suppaṭipanno”ti saṅghaguṇe ārabhi.",
  "atk-s0203a:887_10": "Tatrāpissa tatheva ahosi.",
  "atk-s0203a:887_11": "Atha sabbapariyante ānāpānassatikammaṭṭhānaṃ vācetvā catukkapañcakajjhānāni nibbattesi,",
  "atk-s0203a:887_12": "so jhānasukheneva vītināmesi.",
  "atk-s0203a:887_13": "Añño koci daṭṭhuṃ na labhati,",
  "atk-s0203a:887_14": "ekova cūḷupaṭṭhāko pavisati.",
  "atk-s0203a:887_15": "Evaṃ addhamāsamattaṃ vītināmesi.",
  "atk-s0203a:888_0": "Nāgarā rājaṅgaṇe sannipatitvā ukkuṭṭhiṃ akaṃsu “paṇṇākāraṃ paṭicchitadivasato paṭṭhāya baladassanaṃ vā nāṭakadassanaṃ vā natthi,",
  "atk-s0203a:888_1": "vinicchayadānaṃ natthi,",
  "atk-s0203a:888_2": "rājā sahāyena pahitaṃ paṇṇākāraṃ yassicchati tassa dassetu,",
  "atk-s0203a:888_3": "rājāno nāma ekaccassa paṇṇākāravasenapi vañcetvā rajjaṃ attano kātuṃ vāyamanti.",
  "atk-s0203a:888_4": "Kiṃ nāma amhākaṃ rājā karotī”ti?",
  "atk-s0203a:888_5": "Rājā ukkuṭṭhisaddaṃ sutvā –",
  "atk-s0203a:888_6": "“rajjaṃ nu kho dhāremi,",
  "atk-s0203a:888_7": "udāhu satthāra”nti cintesi.",
  "atk-s0203a:888_8": "Athassa etadahosi –",
  "atk-s0203a:888_9": "“rajjakāritaattabhāvo nāma neva gaṇakena,",
  "atk-s0203a:888_10": "na gaṇakamahāmattena gaṇetuṃ sakko.",
  "atk-s0203a:888_11": "Satthusāsanaṃ dhāressāmī”ti sayane ṭhapitaṃ asiṃ gahetvā kese chinditvā sīhapañjaraṃ vivaritvā –",
  "atk-s0203a:888_12": "“etaṃ gahetvā rajjaṃ kārethā”ti saddhiṃ cūḷāmaṇinā kesakalāpaṃ parisamajjhe pātesi,",
  "atk-s0203a:888_13": "mahājano taṃ ukkhipitvā –",
  "atk-s0203a:888_14": "“sahāyakasantikā laddhapaṇṇākārā nāma rājāno tumhādisā honti devā”ti ekappahāreneva viravi.",
  "atk-s0203a:888_15": "Raññopi dvaṅgulamattaṃ kesamassu ahosi.",
  "atk-s0203a:888_16": "Bodhisattassa pabbajjāsadisameva kira jātaṃ.",
  "atk-s0203a:889_0": "Tato cūḷupaṭṭhākaṃ pesetvā antarāpaṇā dve kāsāyavatthāni mattikāpattañca āharāpetvā –",
  "atk-s0203a:889_1": "“ye loke arahanto,",
  "atk-s0203a:889_2": "te uddissa mayhaṃ pabbajjā”ti satthāraṃ uddissa ekaṃ kāsāvaṃ nivāsetvā ekaṃ pārupitvā pattaṃ vāmaaṃsakūṭe katvā kattaradaṇḍaṃ gahetvā –",
  "atk-s0203a:889_3": "“sobhati nu kho me pabbajjā no vā”ti mahātale katipayavāre aparāparaṃ caṅkamitvā –",
  "atk-s0203a:889_4": "“sobhati me pabbajjā”ti dvāraṃ vivaritvā pāsādā otari.",
  "atk-s0203a:889_5": "Otarantaṃ pana naṃ tīsu dvāresu ṭhitanāṭakādīni disvāpi na sañjāniṃsu.",
  "atk-s0203a:889_6": "“Eko paccekabuddho amhākaṃ rañño dhammakathaṃ kathetuṃ āgato”ti kira cintayiṃsu.",
  "atk-s0203a:889_7": "Uparipāsādaṃ pana āruyha rañño ṭhitanisinnaṭṭhānāni disvā rājā gatoti ñatvā samuddamajjhe osīdamānāya nāvāya jano viya ekappahāreneva viraviṃsu.",
  "atk-s0203a:889_8": "Kulaputtaṃ bhūmitalaṃ otiṇṇamattaṃ aṭṭhārasaseniyo sabbe nāgarā balakāyā ca parivāretvā mahāviravaṃ viraviṃsu.",
  "atk-s0203a:889_9": "Amaccāpi taṃ etadavocuṃ –",
  "atk-s0203a:889_10": "“deva majjhimadesarājāno nāma bahumāyā,",
  "atk-s0203a:889_11": "sāsanaṃ pesetvā buddharatanaṃ nāma loke uppannaṃ vā no vāti ñatvā gamissatha,",
  "atk-s0203a:889_12": "nivattatha devā”ti.",
  "atk-s0203a:889_13": "Saddahāmahaṃ mayhaṃ sahāyakassa,",
  "atk-s0203a:889_14": "tassa mayā saddhiṃ dvejjhavacanaṃ nāma natthi,",
  "atk-s0203a:889_15": "tiṭṭhatha tumheti.",
  "atk-s0203a:889_16": "Te anugacchantiyeva.",
  "atk-s0203a:890_0": "Kulaputto kattaradaṇḍena lekhaṃ katvā –",
  "atk-s0203a:890_1": "“idaṃ rajjaṃ kassā”ti āha?",
  "atk-s0203a:890_2": "Tumhākaṃ devāti.",
  "atk-s0203a:890_3": "Yo imaṃ lekhaṃ antaraṃ karoti,",
  "atk-s0203a:890_4": "rājāṇāya kāretabboti.",
  "atk-s0203a:890_5": "Mahājanakajātake bodhisattena katalekhaṃ sīvalidevī antaraṃ kātuṃ avisahantī vivattamānā agamāsi.",
  "atk-s0203a:890_6": "Tassā gatamaggena mahājano agamāsi.",
  "atk-s0203a:890_7": "Taṃ pana lekhaṃ mahājano antaraṃ kātuṃ na visahi,",
  "atk-s0203a:890_8": "lekhaṃ ussīsakaṃ katvā vivattamānā viraviṃsu.",
  "atk-s0203a:890_9": "Kulaputto “ayaṃ me gataṭṭhāne dantakaṭṭhaṃ vā mukhodakaṃ vā dassatī”ti antamaso ekaceṭakampi aggahetvā pakkāmi.",
  "atk-s0203a:890_10": "Evaṃ kirassa ahosi “mama satthā ca mahābhinikkhamanaṃ nikkhamitvā ekakova pabbajito”ti ekakova agamāsi.",
  "atk-s0203a:890_11": "“Satthu lajjāmī”ti ca –",
  "atk-s0203a:890_12": "“satthā kira me pabbajitvā yānaṃ nāruḷho”ti ca antamaso ekapaṭalikampi upāhanaṃ nāruhi,",
  "atk-s0203a:890_13": "paṇṇacchattakampi na dhāresi.",
  "atk-s0203a:890_14": "Mahājano rukkhapākāraṭṭālakādīni āruyha esa amhākaṃ rājā gacchatīti olokesi.",
  "atk-s0203a:890_15": "Kulaputto –",
  "atk-s0203a:890_16": "“dūraṃ gantabbaṃ,",
  "atk-s0203a:890_17": "na sakkā ekena maggo nittharitu”nti ekaṃ satthavāhaṃ anubandhi.",
  "atk-s0203a:890_18": "Sukhumālassa kulaputtassa kaṭhinatattāya pathaviyā gachantassa pādatalesu phoṭā uṭṭhahitvā bhijjanti,",
  "atk-s0203a:890_19": "dukkhā vedanā uppajjanti.",
  "atk-s0203a:890_20": "Satthavāhe khandhāvāraṃ bandhitvā nisinne kulaputto maggā okkamma ekasmiṃ rukkhamūle nisīdati.",
  "atk-s0203a:890_21": "Nisinnaṭṭhāne pādaparikammaṃ vā piṭṭhiparikammaṃ vā kattā nāma natthi,",
  "atk-s0203a:890_22": "kulaputto ānāpānacatutthajjhānaṃ samāpajjitvā maggadarathakilamathapariḷāhaṃ vikkhambhetvā jhānaratiyā vītināmeti.",
  "atk-s0203a:891_0": "Punadivase uṭṭhite aruṇe sarīrapaṭijagganaṃ katvā puna satthavāhaṃ anubandhati.",
  "atk-s0203a:891_1": "Pātarāsakāle kulaputtassa pattaṃ gahetvā khādanīyaṃ bhojanīyaṃ patte pakkhipitvā denti.",
  "atk-s0203a:891_2": "Taṃ uttaṇḍulampi hoti kilinnampi samasakkharampi aloṇātiloṇampi,",
  "atk-s0203a:891_3": "kulaputto pavisanaṭṭhānaṃ paccavekkhitvā amataṃ viya paribhuñjitvā etena niyāmena aṭṭhahi ūnakāni dve yojanasatāni gato.",
  "atk-s0203a:891_4": "Jetavanadvārakoṭṭhakassa pana samīpena gacchantopi –",
  "atk-s0203a:891_5": "“kahaṃ satthā vasatī”ti nāpucchi. Kasmā?",
  "atk-s0203a:891_6": "Satthugāravena ceva rañño pesitasāsanavasena ca.",
  "atk-s0203a:891_7": "Rañño hi –",
  "atk-s0203a:891_8": "“idha tathāgato loke uppajjatī”ti satthāraṃ rājagahe uppannaṃ viya katvā sāsanaṃ pesitaṃ,",
  "atk-s0203a:891_9": "tasmā naṃ apucchitvāva pañcacattālīsayojanamattaṃ maggaṃ atikkanto.",
  "atk-s0203a:891_10": "So sūriyatthaṅgamanavelāya rājagahaṃ patvā satthā kahaṃ vasatīti pucchi. Kuto nu, bhante, āgatoti?",
  "atk-s0203a:891_11": "Ito uttaratoti.",
  "atk-s0203a:891_12": "Satthā tuyhaṃ āgatamagge ito pañcacattālīsayojanamatte sāvatthi nāma atthi,",
  "atk-s0203a:891_13": "tattha vasatīti.",
  "atk-s0203a:891_14": "Kulaputto cintesi –",
  "atk-s0203a:891_15": "“idāni akālo na sakkā gantuṃ,",
  "atk-s0203a:891_16": "ajja idheva vasitvā sve satthu santikaṃ gamissāmī”ti. Tato –",
  "atk-s0203a:891_17": "“vikāle sampattapabbajitā kahaṃ vasantī”ti pucchi.",
  "atk-s0203a:891_18": "Imāya kumbhakārasālāya, bhanteti.",
  "atk-s0203a:891_19": "Atha so taṃ kumbhakāraṃ yācitvā tattha vāsatthāya pavisitvā nisīdi.",
  "atk-s0203a:892_0": "Bhagavāpi taṃdivasaṃ paccūsakāle lokaṃ volokento pukkusātiṃ disvā cintesi –",
  "atk-s0203a:892_1": "“ayaṃ kulaputto sahāyena pesitaṃ sāsanamattakaṃ vācetvā atirekatiyojanasatikaṃ mahārajjaṃ pahāya maṃ",
  "atk-s0203a:892_2": "uddissa pabbajitvā aṭṭhahi ūnakāni dve yojanasatāni atikkamma rājagahaṃ pāpuṇissati,",
  "atk-s0203a:892_3": "mayi agacchante pana tīṇi sāmaññaphalāni appaṭivijjhitvā ekarattivāsena anāthakālakiriyaṃ karissati,",
  "atk-s0203a:892_4": "mayi pana gate tīṇi sāmaññaphalāni paṭivijjhissati.",
  "atk-s0203a:892_5": "Janasaṅgahatthāyeva pana mayā satasahassakappādhikāni cattāri asaṅkhyeyyāni pāramiyo pūritā,",
  "atk-s0203a:892_6": "karissāmi tassa saṅgaha”nti pātova sarīrapaṭijagganaṃ katvā bhikkhusaṅghaparivuto sāvatthiyaṃ piṇḍāya",
  "atk-s0203a:892_7": "caritvā pacchābhattaṃ piṇḍapātappaṭikkanto gandhakuṭiṃ pavisitvā muhuttaṃ attadarathakilamathaṃ paṭipassambhetvā –",
  "atk-s0203a:892_8": "“kulaputto mayi gāravena dukkaraṃ akāsi,",
  "atk-s0203a:892_9": "atirekayojanasataṃ rajjaṃ pahāya antamaso mukhadhovanadāyakampi ceṭakaṃ aggahetvā ekakova nikkhanto”ti",
  "atk-s0203a:892_10": "sāriputtamahāmoggallānādīsu kañci anāmantetvā sayameva attano pattacīvaraṃ gahetvā ekakova nikkhanto.",
  "atk-s0203a:892_11": "Gacchanto ca neva ākāse uppati,",
  "atk-s0203a:892_12": "na pathaviṃ saṃkhipi, –",
  "atk-s0203a:892_13": "“kulaputto mama lajjamāno hatthiassarathasuvaṇṇasivikādīsu ekayānepi anisīditvā antamaso ekapaṭalikaṃ",
  "atk-s0203a:892_14": "upāhanampi anāruyha paṇṇacchattakampi aggahetvā nikkhanto,",
  "atk-s0203a:892_15": "mayāpi padasāva gantuṃ vaṭṭatī”ti pana cintetvā padasāva agamāsi.",
  "atk-s0203a:893_0": "So asīti anubyañjanāni byāmappabhā bāttiṃsa mahāpurisalakkhaṇānīti imaṃ buddhasiriṃ paṭicchādetvā valāhakapaṭicchanno",
  "atk-s0203a:893_1": "puṇṇacando viya aññatarabhikkhuvesena gacchanto ekapacchābhatteneva pañcacattālīsa yojanāni atikkamma",
  "atk-s0203a:893_2": "sūriyatthaṅgamalīvelāya kulaputte paviṭṭhamatteyeva taṃ kumbhakārasālaṃ pāpuṇi.",
  "atk-s0203a:893_3": "Taṃ sandhāya vuttaṃ –",
  "atk-s0203a:893_4": "“tena kho pana samayena,",
  "atk-s0203a:893_5": "pukkusāti,",
  "atk-s0203a:893_6": "nāma kulaputto bhagavantaṃ uddissa saddhāya agārasmā anagāriyaṃ pabbajito,",
  "atk-s0203a:893_7": "so tasmiṃ kumbhakārāvesane paṭhamaṃ vāsūpagato hotī”ti.",
  "atk-s0203a:894_0": "Evaṃ gantvāpi pana bhagavā –",
  "atk-s0203a:894_1": "“ahaṃ sammāsambuddho”ti pasayha kumbhakārasālaṃ apavisitvā dvāre ṭhitova kulaputtaṃ okāsaṃ kārento sace te bhikkhūtiādimāha.",
  "atk-s0203a:894_2": "Urundanti vivittaṃ asambādhaṃ.",
  "atk-s0203a:894_3": "Viharatāyasmā yathāsukhanti yena yena iriyāpathena phāsu hoti,",
  "atk-s0203a:894_4": "tena tena yathāsukhaṃ āyasmā viharatūti okāsaṃ akāsi.",
  "atk-s0203a:894_5": "Atirekatiyojanasatañhi rajjaṃ pahāya pabbajito kulaputto parassa chaḍḍitapatitaṃ kumbhakārasālaṃ kiṃ aññassa sabrahmacārino maccharāyissati.",
  "atk-s0203a:894_6": "Ekacce pana moghapurisā sāsane pabbajitvā āvāsamacchariyādīhi abhibhūtā attano vasanaṭṭhāne mayhaṃ kuṭi",
  "atk-s0203a:894_7": "mayhaṃ pariveṇanti aññesaṃ avāsāya parakkamanti.",
  "atk-s0203a:894_8": "Nisīdīti accantasukhumālo lokanātho devavimānasadisaṃ gandhakuṭiṃ pahāya tattha tattha vippakiṇṇachārikāya",
  "atk-s0203a:894_9": "bhinnabhājanatiṇapalāsakukkuṭasūkaravaccādisaṃkiliṭṭhāya saṅkāraṭṭhānasadisāya kumbhakārasālāya tiṇasanthāraṃ",
  "atk-s0203a:894_10": "santharitvā paṃsukūlacīvaraṃ paññapetvā devavimānasadisaṃ dibbagandhasugandhaṃ gandhakuṭiṃ pavisitvā",
  "atk-s0203a:894_11": "nisīdanto viya nisīdi.",
  "atk-s0203a:895_0": "Iti bhagavāpi asambhinnamahāsammatavaṃse uppanno,",
  "atk-s0203a:895_1": "kulaputtopi khattiyagabbhe vaḍḍhito.",
  "atk-s0203a:895_2": "Bhagavāpi abhinīhārasampanno,",
  "atk-s0203a:895_3": "kulaputtopi abhinīhārasampanno.",
  "atk-s0203a:895_4": "Bhagavāpi rajjaṃ pahāya pabbajito,",
  "atk-s0203a:895_5": "kulaputtopi.",
  "atk-s0203a:895_6": "Bhagavāpi suvaṇṇavaṇṇo,",
  "atk-s0203a:895_7": "kulaputtopi.",
  "atk-s0203a:895_8": "Bhagavāpi samāpattilābhī,",
  "atk-s0203a:895_9": "kulaputtopi.",
  "atk-s0203a:895_10": "Iti dvepi khattiyā dvepi abhinīhārasampannā dvepi rājapabbajitā dvepi suvaṇṇavaṇṇā dvepi samāpattilābhino",
  "atk-s0203a:895_11": "kumbhakārasālaṃ pavisitvā nisinnāti tehi kumbhakārasālā ativiya sobhati,",
  "atk-s0203a:895_12": "dvīhi sīhādīhi paviṭṭhaguhādīhi āharitvā dīpetabbaṃ.",
  "atk-s0203a:895_13": "Tesu pana dvīsu bhagavā –",
  "atk-s0203a:895_14": "“sukhumālo ahaṃ paramasukhumālo ekapacchābhattena pañcacattālīsa yojanāni āgato,",
  "atk-s0203a:895_15": "muhuttaṃ tāva sīhaseyyaṃ kappetvā maggadarathaṃ paṭipassambhemī”ti cittampi anuppādetvā nisīdantova phalasamāpattiṃ samāpajji.",
  "atk-s0203a:895_16": "Kulaputtopi –",
  "atk-s0203a:895_17": "“dvānavutiyojanasataṃ āgatomhi,",
  "atk-s0203a:895_18": "muhuttaṃ tāva nipajjitvā maggadarathaṃ vinodemī”ti cittaṃ anuppādetvā nisīdamānova ānāpānacatutthajjhānaṃ samāpajji.",
  "atk-s0203a:895_19": "Idaṃ sandhāya atha kho bhagavā bahudeva rattintiādi vuttaṃ.",
  "atk-s0203a:896_0": "Nanu ca bhagavā kulaputtassa dhammaṃ desessāmīti āgato,",
  "atk-s0203a:896_1": "kasmā na desesīti?",
  "atk-s0203a:896_2": "Kulaputtassa maggadaratho appaṭipassaddho,",
  "atk-s0203a:896_3": "na sakkhissati dhammadesanaṃ sampaṭicchituṃ,",
  "atk-s0203a:896_4": "so tāvassa paṭipassambhatūti na desesi. Apare –",
  "atk-s0203a:896_5": "“rājagahaṃ nāma ākiṇṇamanussaṃ avivittaṃ dasahi saddehi,",
  "atk-s0203a:896_6": "so saddo diyaḍḍhayāmamattena sannisīdati,",
  "atk-s0203a:896_7": "taṃ āgamento na desesī”ti vadanti.",
  "atk-s0203a:896_8": "Taṃ akāraṇaṃ,",
  "atk-s0203a:896_9": "brahmalokappamāṇampi hi saddaṃ bhagavā attano ānubhāvena vūpasametuṃ sakkoti,",
  "atk-s0203a:896_10": "maggadarathavūpasamaṃ āgamentoyeva pana na desesi.",
  "atk-s0203a:897_0": "Tattha bahudeva rattinti diyaḍḍhayāmamattaṃ.",
  "atk-s0203a:897_1": "Etadahosīti bhagavā phalasamāpattito vuṭṭhāya suvaṇṇavimāne maṇisīhapañjaraṃ vivaranto viya pañcapasādappaṭimaṇḍitāni akkhīni ummīletvā olokesi,",
  "atk-s0203a:897_2": "athassa hatthakukkuccapādakukkuccasīsakampanavirahitaṃ sunikhātaindakhīlaṃ viya niccalaṃ avibbhantaṃ",
  "atk-s0203a:897_3": "suvaṇṇapaṭimaṃ viya nisinnaṃ kulaputtaṃ disvā etaṃ –",
  "atk-s0203a:897_4": "“pāsādikaṃ kho”tiādi ahosi.",
  "atk-s0203a:897_5": "Tattha pāsādikanti pasādāvahaṃ.",
  "atk-s0203a:897_6": "Bhāvanapuṃsakaṃ panetaṃ,",
  "atk-s0203a:897_7": "pāsādikena iriyāpathena iriyati.",
  "atk-s0203a:897_8": "Yathā iriyato iriyāpatho pāsādiko hoti,",
  "atk-s0203a:897_9": "evaṃ iriyatīti ayamettha attho.",
  "atk-s0203a:897_10": "Catūsu hi iriyāpathesu tayo iriyāpathā na sobhanti.",
  "atk-s0203a:897_11": "Gacchantassa hi bhikkhuno hatthā calanti,",
  "atk-s0203a:897_12": "pādā calanti,",
  "atk-s0203a:897_13": "sīsaṃ calati,",
  "atk-s0203a:897_14": "ṭhitassa kāyo thaddho hoti,",
  "atk-s0203a:897_15": "nipannassāpi iriyāpatho amanāpo hoti,",
  "atk-s0203a:897_16": "pacchābhatte pana divāṭṭhānaṃ sammajjitvā cammakhaṇḍaṃ paññapetvā sudhotahatthapādassa catusandhikapallaṅkaṃ",
  "atk-s0203a:897_17": "ābhujitvā nipannasseva iriyāpatho sobhati.",
  "atk-s0203a:897_18": "Ayañca kulaputto pallaṅkaṃ ābhujitvā ānāpānacatutthajjhānaṃ appetvā nisīdi.",
  "atk-s0203a:897_19": "Itissa iriyāpatheneva pasanno bhagavā –",
  "atk-s0203a:897_20": "“pāsādikaṃ kho”ti parivitakkesi.",
  "atk-s0203a:898_0": "Yaṃnūnāhaṃ puccheyyanti kasmā pucchati?",
  "atk-s0203a:898_1": "Kiṃ bhagavā attānaṃ uddissa pabbajitabhāvaṃ na jānātīti?",
  "atk-s0203a:898_2": "No na jānāti,",
  "atk-s0203a:898_3": "apucchite pana kathā na patiṭṭhāti,",
  "atk-s0203a:898_4": "apatiṭṭhitāya kathāya kathā na sañjāyatīti kathāpatiṭṭhāpanatthaṃ pucchi.",
  "atk-s0203a:899_0": "Disvā ca pana jāneyyāsīti tathāgataṃ buddhasiriyā virocantaṃ ayaṃ buddhoti sabbe jānanti.",
  "atk-s0203a:899_1": "Anacchariyametaṃ jānanaṃ,",
  "atk-s0203a:899_2": "buddhasiriṃ pana paṭicchādetvā aññatarapiṇḍapātikavesena caranto dujjāno hoti.",
  "atk-s0203a:899_3": "Iccāyasmā,",
  "atk-s0203a:899_4": "pukkusāti,",
  "atk-s0203a:899_5": "“na jāneyya”nti sabhāvameva katheti.",
  "atk-s0203a:899_6": "Tathā hi naṃ ekakumbhakārasālāya nisinnampi na jānāti.",
  "atk-s0203a:900_0": "Etadahosīti maggadarathassa vūpasamabhāvaṃ ñatvā ahosi.",
  "atk-s0203a:900_1": "Evamāvusoti kulaputto sahāyena pesitaṃ sāsanamattaṃ vācetvā rajjaṃ pahāya pabbajamāno –",
  "atk-s0203a:900_2": "“dasabalassa madhuradhammadesanaṃ sotuṃ labhissāmī”ti.",
  "atk-s0203a:900_3": "Pabbajito,",
  "atk-s0203a:900_4": "pabbajitvā ettakaṃ addhānaṃ āgacchanto –",
  "atk-s0203a:900_5": "“dhammaṃ te bhikkhu desessāmī”ti padamattassa vattāraṃ nālattha,",
  "atk-s0203a:900_6": "so “dhammaṃ te bhikkhu desessāmī”ti vuttaṃ kiṃ sakkaccaṃ na suṇissati.",
  "atk-s0203a:900_7": "Pipāsitasoṇḍo viya hi pipāsitahatthī viya cāyaṃ,",
  "atk-s0203a:900_8": "tasmā sakkaccaṃ savanaṃ paṭijānanto “evamāvuso”ti āha.",
  "atk-s0203a:901_0": "343.",
  "atk-s0203a:901_1": "Chadhāturo ayanti bhagavā kulaputtassa pubbabhāgapaṭipadaṃ akathetvā āditova arahattassa padaṭṭhānabhūtaṃ",
  "atk-s0203a:901_2": "accantasuññataṃ vipassanālakkhaṇameva ācikkhituṃ āraddho.",
  "atk-s0203a:901_3": "Yassa hi pubbabhāgapaṭipadā aparisuddhā hoti,",
  "atk-s0203a:901_4": "tassa paṭhamameva sīlasaṃvaraṃ indriyesu guttadvārataṃ bhojane mattaññutaṃ jāgariyānuyogaṃ satta saddhamme",
  "atk-s0203a:901_5": "cattāri jhānānīti imaṃ pubbabhāgapaṭipadaṃ ācikkhati.",
  "atk-s0203a:901_6": "Yassa panesā parisuddhā,",
  "atk-s0203a:901_7": "tassa taṃ akathetvā arahattassa padaṭṭhānabhūtaṃ vipassanameva ācikkhati.",
  "atk-s0203a:901_8": "Kulaputtassa ca pubbabhāgapaṭipadā parisuddhā.",
  "atk-s0203a:901_9": "Tathā hi anena sāsanaṃ vācetvā pāsādavaragateneva ānāpānacatutthajjhānaṃ nibbattitaṃ,",
  "atk-s0203a:901_10": "yadassa dvānavutiyojanasabhaṃ āgacchantassa yānakiccaṃ sādhesi,",
  "atk-s0203a:901_11": "sāmaṇerasīlampissa paripuṇṇaṃ.",
  "atk-s0203a:901_12": "Tasmā pubbabhāgapaṭipadaṃ akathetvā arahattassa padaṭṭhānabhūtaṃ accantasuññataṃ vipassanālakkhaṇamevassa ācikkhituṃ āraddho.",
  "atk-s0203a:902_0": "Tattha chadhāturoti dhātuyo vijjamānā,",
  "atk-s0203a:902_1": "puriso avijjamāno.",
  "atk-s0203a:902_2": "Bhagavā hi katthaci vijjamānena avijjamānaṃ dasseti,",
  "atk-s0203a:902_3": "katthaci avijjamānena vijjamānaṃ,",
  "atk-s0203a:902_4": "katthaci vijjamānena vijjamānaṃ,",
  "atk-s0203a:902_5": "katthaci avijjamānena avijjamānanti sabbāsave vuttanayeneva vitthāretabbaṃ.",
  "atk-s0203a:902_6": "Idha pana vijjamānena avijjamānaṃ dassento evamāha.",
  "atk-s0203a:902_7": "Sace hi bhagavā purisoti paṇṇattiṃ vissajjetvā dhātuyo icceva vatvā cittaṃ upaṭṭhāpeyya,",
  "atk-s0203a:902_8": "kulaputto sandehaṃ kareyya,",
  "atk-s0203a:902_9": "sammohaṃ āpajjeyya,",
  "atk-s0203a:902_10": "desanaṃ sampaṭicchituṃ na sakkuṇeyya.",
  "atk-s0203a:902_11": "Tasmā tathāgato anupubbena purisoti paṇṇattiṃ pahāya “sattoti vā purisoti vā puggaloti vā paṇṇattimattameva,",
  "atk-s0203a:902_12": "paramatthato satto nāma natthi,",
  "atk-s0203a:902_13": "dhātumatteyeva cittaṃ ṭhapāpetvā tīṇi phalāni paṭivijjhāpessāmī”ti anaṅgaṇasutte vuttabhāsantarakusalo",
  "atk-s0203a:902_14": "tāya tāya bhāsāya sippaṃ uggaṇhāpento ācariyo viya evamāha.",
  "atk-s0203a:903_0": "Tattha cha dhātuyo assāti chadhāturo.",
  "atk-s0203a:903_1": "Idaṃ vuttaṃ hoti –",
  "atk-s0203a:903_2": "yaṃ tvaṃ purisoti sañjānāsi,",
  "atk-s0203a:903_3": "so chadhātuko,",
  "atk-s0203a:903_4": "na cettha paramatthato puriso atthi,",
  "atk-s0203a:903_5": "purisoti pana paṇṇattimattamevāti.",
  "atk-s0203a:903_6": "Sesapadesupi eseva nayo.",
  "atk-s0203a:903_7": "Caturādhiṭṭhānoti ettha adhiṭṭhānaṃ vuccati patiṭṭhā,",
  "atk-s0203a:903_8": "catupatiṭṭhānoti attho.",
  "atk-s0203a:903_9": "Idaṃ vuttaṃ hoti –",
  "atk-s0203a:903_10": "svāyaṃ bhikkhu puriso chadhāturo chaphassāyatano aṭṭhārasamanopavicāro,",
  "atk-s0203a:903_11": "so ettova vivaṭṭitvā uttamasiddhibhūtaṃ arahattaṃ gaṇhamāno imesu catūsu ṭhānesu patiṭṭhāya gaṇhātīti caturādhiṭṭhānoti.",
  "atk-s0203a:903_12": "Yattha ṭhitanti yesu adhiṭṭhānesu patiṭṭhitaṃ.",
  "atk-s0203a:903_13": "Maññassa vā nappavattantīti maññassa vā mānassa vā nappavattanti.",
  "atk-s0203a:903_14": "Muni santoti vuccatīti khīṇāsavamuni upasanto nibbutoti vuccati.",
  "atk-s0203a:903_15": "Paññaṃ nappamajjeyyāti arahattaphalapaññāya paṭivijjhanatthaṃ āditova samādhivipassanāpaññaṃ nappamajjeyya.",
  "atk-s0203a:903_16": "Saccamanurakkheyyāti paramatthasaccassa nibbānassa sacchikiriyatthaṃ āditova vacīsaccaṃ rakkheyya.",
  "atk-s0203a:903_17": "Cāgamanubrūheyyāti arahattamaggena sabbakilesapariccāgakaraṇatthaṃ āditova kilesapariccāgaṃ brūheyya.",
  "atk-s0203a:903_18": "Santimeva so sikkheyyāti arahattamaggena sabbakilesavūpasamanatthaṃ āditova kilesavūpasamanaṃ sikkheyya.",
  "atk-s0203a:903_19": "Iti paññādhiṭṭhānādīnaṃ adhigamatthāya imāni samathavipassanāpaññādīni pubbabhāgādhiṭṭhānāni vuttāni.",
  "atk-s0203a:904_0": "345.",
  "atk-s0203a:904_1": "Phassāyatananti phassassa āyatanaṃ,",
  "atk-s0203a:904_2": "ākaroti attho.",
  "atk-s0203a:904_3": "Paññādhiṭṭhānantiādīni pubbe vuttānaṃ arahattaphalapaññādīnaṃ vasena veditabbāni.",
  "atk-s0203a:905_0": "348.",
  "atk-s0203a:905_1": "Idāni nikkhittamātikāvasena “yattha ṭhitaṃ maññassa vā nappavattantī”ti vattabbaṃ bhaveyya,",
  "atk-s0203a:905_2": "arahatte pana patte puna “paññaṃ nappamajjeyyā”tiādīhi kiccaṃ natthi.",
  "atk-s0203a:905_3": "Iti bhagavā mātikaṃ uppaṭipāṭidhātukaṃ ṭhapetvāpi yathādhammavaseneva vibhaṅgaṃ vibhajanto paññaṃ nappamajjeyyātiādimāha.",
  "atk-s0203a:905_4": "Tattha ko paññaṃ pamajjati,",
  "atk-s0203a:905_5": "ko nappamajjati?",
  "atk-s0203a:905_6": "Yo tāva imasmiṃ sāsane pabbajitvā vejjakammādivasena ekavīsatividhāya anesanāya jīvikaṃ kappento pabbajjānurūpena cittuppādaṃ ṭhapetuṃ na sakkoti,",
  "atk-s0203a:905_7": "ayaṃ paññaṃ pamajjati nāma.",
  "atk-s0203a:905_8": "Yo pana sāsane pabbajitvā sīle patiṭṭhāya buddhavacanaṃ uggaṇhitvā sappāyaṃ dhutaṅgaṃ samādāya cittarucitaṃ",
  "atk-s0203a:905_9": "kammaṭṭhānaṃ gahetvā vivittaṃ senāsanaṃ nissāya kasiṇaparikammaṃ katvā samāpattiṃ patvā ajjeva arahattanti",
  "atk-s0203a:905_10": "vipassanaṃ vaḍḍhetvā vicarati,",
  "atk-s0203a:905_11": "ayaṃ paññaṃ nappamajjati nāma.",
  "atk-s0203a:905_12": "Imasmiṃ pana sutte dhātukammaṭṭhānavasena esa paññāya appamādo vutto.",
  "atk-s0203a:905_13": "Dhātukammaṭṭhāne panettha yaṃ vattabbaṃ,",
  "atk-s0203a:905_14": "taṃ heṭṭhā hatthipadopamasuttādīsu vuttameva.",
  "atk-s0203a:906_0": "354.",
  "atk-s0203a:906_1": "Athāparaṃ viññāṇaṃyeva avasissatīti ayampettha pāṭiyekko anusandhi.",
  "atk-s0203a:906_2": "Heṭṭhato hi rūpakammaṭṭhānaṃ kathitaṃ,",
  "atk-s0203a:906_3": "idāni arūpakammaṭṭhānaṃ vedanāvasena nibbattetvā dassetuṃ ayaṃ desanā āraddhā.",
  "atk-s0203a:906_4": "Yaṃ vā panetaṃ imassa bhikkhuno pathavīdhātuādīsu āgamaniyavipassanāvasena kammakārakaviññāṇaṃ,",
  "atk-s0203a:906_5": "taṃ viññāṇadhātuvasena bhājetvā dassentopi imaṃ desanaṃ ārabhi.",
  "atk-s0203a:906_6": "Tattha avasissatīti kimatthāya avasissati?",
  "atk-s0203a:906_7": "Satthu kathanatthāya kulaputtassa ca paṭivijjhanatthāya avasissati.",
  "atk-s0203a:906_8": "Parisuddhanti nirupakkilesaṃ.",
  "atk-s0203a:906_9": "Pariyodātanti pabhassaraṃ.",
  "atk-s0203a:906_10": "Sukhantipi vijānātīti sukhavedanaṃ vedayamāno sukhavedanaṃ vedayāmīti pajānāti.",
  "atk-s0203a:906_11": "Sesapadadvayesupi eseva nayo.",
  "atk-s0203a:906_12": "Sace panāyaṃ vedanākathā heṭṭhā na kathitā bhaveyya,",
  "atk-s0203a:906_13": "idha ṭhatvā kathetuṃ vaṭṭeyya.",
  "atk-s0203a:906_14": "Satipaṭṭhāne panesā kathitāvāti tattha kathitanayeneva veditabbā.",
  "atk-s0203a:906_15": "Sukhavedaniyanti evamādi paccayavasena udayatthaṅgamanadassanatthaṃ vuttaṃ.",
  "atk-s0203a:906_16": "Tattha sukhavedaniyanti sukhavedanāya paccayabhūtaṃ.",
  "atk-s0203a:906_17": "Sesapadesupi eseva nayo.",
  "atk-s0203a:907_0": "360.",
  "atk-s0203a:907_1": "Upekkhāyeva avasissatīti ettāvatā hi yathā nāma chekena maṇikārācariyena vajirasūciyā vijjhitvā cammakhaṇḍe",
  "atk-s0203a:907_2": "pātetvā pātetvā dinnamuttaṃ antevāsiko gahetvā gahetvā suttagataṃ karonto muttolambakamuttajālādīni karoti,",
  "atk-s0203a:907_3": "evameva bhagavatā kathetvā kathetvā dinnaṃ kammaṭṭhānaṃ ayaṃ kulaputto manasikaronto manasikaronto paguṇaṃ",
  "atk-s0203a:907_4": "akāsīti rūpakammaṭṭhānampissa arūpakammaṭṭhānampi paguṇaṃ jātaṃ,",
  "atk-s0203a:907_5": "atha bhagavā “athāparaṃ upekkhāyeva avasissatī”ti āha.",
  "atk-s0203a:908_0": "Kimatthaṃ pana avasissatīti?",
  "atk-s0203a:908_1": "Satthu kathanatthaṃ.",
  "atk-s0203a:908_2": "Kulaputtassa paṭivijjhanatthantipi vadanti,",
  "atk-s0203a:908_3": "taṃ na gahetabbaṃ.",
  "atk-s0203a:908_4": "Kulaputtena hi sahāyassa sāsanaṃ vācetvā pāsādatale ṭhiteneva ānāpānacatutthajjhānaṃ nibbattitaṃ,",
  "atk-s0203a:908_5": "yadassa ettakaṃ maggaṃ āgacchantassa yānakiccaṃ sādheti.",
  "atk-s0203a:908_6": "Satthu kathanatthaṃyeva avasissati.",
  "atk-s0203a:908_7": "Imasmiñhi ṭhāne satthā kulaputtassa rūpāvacarajjhāne vaṇṇaṃ kathesi.",
  "atk-s0203a:908_8": "Idañhi vuttaṃ hoti “bhikkhu paguṇaṃ tava idaṃ rūpāvacaracatutthajjhāna”nti.",
  "atk-s0203a:908_9": "Parisuddhātiādi tassāyeva upekkhāya vaṇṇabhaṇanaṃ.",
  "atk-s0203a:908_10": "Ukkaṃ bandheyyāti aṅgārakapallaṃ sajjeyya.",
  "atk-s0203a:908_11": "Ālimpeyyāti tattha aṅgāre pakkhipitvā aggiṃ datvā nāḷikāya dhamento aggiṃ jāleyya.",
  "atk-s0203a:908_12": "Ukkāmukhe pakkhipeyyāti aṅgāre viyūhitvā aṅgāramatthake vā ṭhapeyya,",
  "atk-s0203a:908_13": "tattake vā pakkhipeyya.",
  "atk-s0203a:908_14": "Nīhaṭanti nīhaṭadosaṃ.",
  "atk-s0203a:908_15": "Ninnītakasāvanti apanītakasāvaṃ.",
  "atk-s0203a:908_16": "Evameva khoti yathā taṃ suvaṇṇaṃ icchiticchitāya piḷandhanavikatiyā saṃvattati,",
  "atk-s0203a:908_17": "evameva ayaṃ tāva catutthajjhānupekkhā vipassanā abhiññā nirodho bhavokkantīti imesu yaṃ icchati,",
  "atk-s0203a:908_18": "tassatthāya hotīti vaṇṇaṃ kathesi.",
  "atk-s0203a:909_0": "Kasmā pana bhagavā imasmiṃ rūpāvacaracatutthajjhāne nikantipariyādānatthaṃ avaṇṇaṃ akathetvā vaṇṇaṃ kathesīti.",
  "atk-s0203a:909_1": "Kulaputtassa hi catutthajjhāne nikantipariyuṭṭhānaṃ balavaṃ.",
  "atk-s0203a:909_2": "Sace avaṇṇaṃ katheyya, –",
  "atk-s0203a:909_3": "“mayhaṃ pabbajitvā dvānavutiyojanasataṃ āgacchantassa imaṃ catutthajjhānaṃ yānakiccaṃ sādhesi,",
  "atk-s0203a:909_4": "ahaṃ ettakaṃ maggaṃ āgacchanto jhānasukhena jhānaratiyā āgato,",
  "atk-s0203a:909_5": "evarūpassa nāma paṇītadhammassa avaṇṇaṃ katheti,",
  "atk-s0203a:909_6": "jānaṃ nu kho katheti ajāna”nti kulaputto saṃsayaṃ sammohaṃ āpajjeyya,",
  "atk-s0203a:909_7": "tasmā bhagavā vaṇṇaṃ kathesi.",
  "atk-s0203a:910_0": "361.",
  "atk-s0203a:910_1": "Tadanudhammanti ettha arūpāvacarajjhānaṃ dhammo nāma,",
  "atk-s0203a:910_2": "taṃ anugatattā rūpāvacarajjhānaṃ anudhammoti vuttaṃ.",
  "atk-s0203a:910_3": "Vipākajjhānaṃ vā dhammo,",
  "atk-s0203a:910_4": "kusalajjhānaṃ anudhammo.",
  "atk-s0203a:910_5": "Tadupādānāti taggahaṇā.",
  "atk-s0203a:910_6": "Ciraṃ dīghamaddhānanti vīsatikappasahassāni.",
  "atk-s0203a:910_7": "Vipākavasena hetaṃ vuttaṃ.",
  "atk-s0203a:910_8": "Ito uttarimpi eseva nayo.",
  "atk-s0203a:911_0": "362.",
  "atk-s0203a:911_1": "Evaṃ catūhi vārehi arūpāvacarajjhānassa vaṇṇaṃ kathetvā idāni tasseva ādīnavaṃ dassento so evaṃ pajānātītiādimāha.",
  "atk-s0203a:911_2": "Tattha saṅkhatametanti kiñcāpi ettha vīsatikappasahassāni āyu atthi,",
  "atk-s0203a:911_3": "etaṃ pana saṅkhataṃ pakappitaṃ āyūhitaṃ,",
  "atk-s0203a:911_4": "karontena karīyati,",
  "atk-s0203a:911_5": "aniccaṃ adhuvaṃ asassataṃ tāvakālikaṃ,",
  "atk-s0203a:911_6": "cavanaparibhedanaviddhaṃsanadhammaṃ,",
  "atk-s0203a:911_7": "jātiyā anugataṃ,",
  "atk-s0203a:911_8": "jarāya anusaṭaṃ,",
  "atk-s0203a:911_9": "maraṇena abbhāhataṃ,",
  "atk-s0203a:911_10": "dukkhe patiṭṭhitaṃ,",
  "atk-s0203a:911_11": "atāṇaṃ aleṇaṃ asaraṇaṃ asaraṇībhūtanti.",
  "atk-s0203a:911_12": "Viññāṇañcāyatanādīsupi eseva nayo.",
  "atk-s0203a:912_0": "Idāni arahattanikūṭena desanaṃ gaṇhanto so neva taṃ abhisaṅkharotītiādimāha.",
  "atk-s0203a:912_1": "Yathā hi cheko bhisakko visavikāraṃ disvā vamanaṃ kāretvā visaṃ ṭhānato cāvetvā upari āropetvā khandhaṃ",
  "atk-s0203a:912_2": "vā sīsaṃ vā gahetuṃ adatvā visaṃ otāretvā pathaviyaṃ pāteyya,",
  "atk-s0203a:912_3": "evameva bhagavā kulaputtassa arūpāvacarajjhāne vaṇṇaṃ kathesi.",
  "atk-s0203a:912_4": "Taṃ sutvā kulaputto rūpāvacarajjhāne nikantiṃ pariyādāya arūpāvacarajjhāne patthanaṃ ṭhapesi.",
  "atk-s0203a:913_0": "Bhagavā taṃ ñatvā taṃ asampattassa appaṭiladdhasseva bhikkhuno “atthesā ākāsānañcāyatanādīsu sampatti nāma.",
  "atk-s0203a:913_1": "Tesañhi paṭhamabrahmaloke vīsatikappasahassāni āyu,",
  "atk-s0203a:913_2": "dutiye cattālīsaṃ,",
  "atk-s0203a:913_3": "tatiye saṭṭhi,",
  "atk-s0203a:913_4": "catutthe caturāsīti kappasahassāni āyu.",
  "atk-s0203a:913_5": "Taṃ pana aniccaṃ adhuvaṃ asassataṃ tāvakālikaṃ,",
  "atk-s0203a:913_6": "cavanaparibhedanaviddhaṃsanadhammaṃ,",
  "atk-s0203a:913_7": "jātiyā anugataṃ,",
  "atk-s0203a:913_8": "jarāya anusaṭaṃ,",
  "atk-s0203a:913_9": "maraṇena abbhāhataṃ,",
  "atk-s0203a:913_10": "dukkhe patiṭṭhitaṃ,",
  "atk-s0203a:913_11": "atāṇaṃ aleṇaṃ asaraṇaṃ asaraṇībhūtaṃ,",
  "atk-s0203a:913_12": "ettakaṃ kālaṃ tattha sampattiṃ anubhavitvāpi puthujjanakālakiriyaṃ katvā puna catūsu apāyesu patitabba”nti",
  "atk-s0203a:913_13": "sabbametaṃ ādīnavaṃ ekapadeneva “saṅkhatameta”nti kathesi.",
  "atk-s0203a:913_14": "Kulaputto taṃ sutvā arūpāvacarajjhāne nikantiṃ pariyādiyi,",
  "atk-s0203a:913_15": "bhagavā tassa rūpāvacarārūpāvacaresu nikantiyā pariyādinnabhāvaṃ ñatvā arahattanikūṭaṃ gaṇhanto “so neva taṃ abhisaṅkharotī”tiādimāha.",
  "atk-s0203a:914_0": "Yathā vā paneko mahāyodho ekaṃ rājānaṃ ārādhetvā satasahassuṭṭhānakaṃ gāmavaraṃ labheyya,",
  "atk-s0203a:914_1": "puna rājā tassānubhāvaṃ saritvā –",
  "atk-s0203a:914_2": "“mahānubhāvo yodho,",
  "atk-s0203a:914_3": "appakaṃ tena laddha”nti –",
  "atk-s0203a:914_4": "“nāyaṃ tāta gāmo tuyhaṃ anucchaviko,",
  "atk-s0203a:914_5": "aññaṃ catusatasahassuṭṭhānakaṃ gaṇhāhī”ti dadeyya so sādhu devāti taṃ vissajjetvā itaraṃ gāmaṃ gaṇheyya.",
  "atk-s0203a:914_6": "Rājā asampattameva ca naṃ pakkosāpetvā –",
  "atk-s0203a:914_7": "“kiṃ te tena,",
  "atk-s0203a:914_8": "ahivātarogo ettha uppajjati?",
  "atk-s0203a:914_9": "Asukasmiṃ pana ṭhāne mahantaṃ nagaraṃ atthi,",
  "atk-s0203a:914_10": "tattha chattaṃ ussāpetvā rajjaṃ kārehī”ti pahiṇeyya,",
  "atk-s0203a:914_11": "so tathā kareyya.",
  "atk-s0203a:915_0": "Tattha rājā viya sammāsambuddho daṭṭhabbo,",
  "atk-s0203a:915_1": "mahāyodho viya pukkusāti kulaputto,",
  "atk-s0203a:915_2": "paṭhamaladdhagāmo viya ānāpānacatutthajjhānaṃ,",
  "atk-s0203a:915_3": "taṃ vissajjetvā itaraṃ gāmaṃ gaṇhāhīti vuttakālo viya ānāpānacatutthajjhāne nikantipariyādānaṃ katvā āruppakathanaṃ,",
  "atk-s0203a:915_4": "taṃ gāmaṃ asampattameva pakkosāpetvā “kiṃ te tena,",
  "atk-s0203a:915_5": "ahivātarogo ettha uppajjati?",
  "atk-s0203a:915_6": "Asukasmiṃ ṭhāne nagaraṃ atthi,",
  "atk-s0203a:915_7": "tattha chattaṃ ussāpetvā rajjaṃ kārehī”ti vuttakālo viya arūpe saṅkhatametanti ādīnavakathanena appattāsuyeva",
  "atk-s0203a:915_8": "tāsu samāpattīsu patthanaṃ nivatthāpetvā upari arahattanikūṭena desanāgahaṇaṃ.",
  "atk-s0203a:916_0": "Tattha neva abhisaṅkharotīti nāyūhati na rāsiṃ karoti.",
  "atk-s0203a:916_1": "Na abhisañcetayatīti na kappeti.",
  "atk-s0203a:916_2": "Bhavāya vā vibhavāya vāti vuddhiyā vā parihāniyā vā,",
  "atk-s0203a:916_3": "sassatucchedavasenapi yojetabbaṃ.",
  "atk-s0203a:916_4": "Na kiñci loke upādiyatīti loke rūpādīsu kiñci ekadhammampi taṇhāya na gaṇhāti,",
  "atk-s0203a:916_5": "na parāmasati.",
  "atk-s0203a:916_6": "Nāparaṃ itthattāyāti pajānātīti bhagavā attano buddhavisaye ṭhatvā desanāya arahattanikūṭaṃ gaṇhi.",
  "atk-s0203a:916_7": "Kulaputto pana attano yathopanissayena tīṇi sāmaññaphalāni paṭivijjhi.",
  "atk-s0203a:916_8": "Yathā nāma rājā suvaṇṇabhājanena nānārasabhojanaṃ bhuñjanto attano pamāṇena piṇḍaṃ vaṭṭetvā aṅke nisinnena",
  "atk-s0203a:916_9": "rājakumārena piṇḍamhi ālaye dassite taṃ piṇḍaṃ upanāmeyya,",
  "atk-s0203a:916_10": "kumāro attano mukhappamāṇeneva kabaḷaṃ kareyya,",
  "atk-s0203a:916_11": "sesaṃ rājā sayaṃ vā bhuñjeyya,",
  "atk-s0203a:916_12": "pātiyaṃ vā pakkhipeyya,",
  "atk-s0203a:916_13": "evaṃ dhammarājā tathāgato attano pamāṇena arahattanikūṭaṃ gaṇhanto desanaṃ desesi,",
  "atk-s0203a:916_14": "kulaputto attano yathopanissayena tīṇi sāmaññaphalāni paṭivijjhi.",
  "atk-s0203a:917_0": "Ito pubbe panassa khandhā dhātuyo āyatanānīti evarūpaṃ accantasuññataṃ tilakkhaṇāhataṃ kathaṃ kathentassa neva kaṅkhā,",
  "atk-s0203a:917_1": "na vimati, nāpi –",
  "atk-s0203a:917_2": "“evaṃ kira taṃ,",
  "atk-s0203a:917_3": "evaṃ me ācariyena vutta”nti iti kira na dandhāyitattaṃ na vitthāyitattaṃ atthi.",
  "atk-s0203a:917_4": "Ekaccesu ca kira ṭhānesu buddhā aññātakavesena vicaranti,",
  "atk-s0203a:917_5": "sammāsambuddho nu kho esoti ahudeva saṃsayo,",
  "atk-s0203a:917_6": "ahu vimati.",
  "atk-s0203a:917_7": "Yato anena anāgāmiphalaṃ paṭividdhaṃ,",
  "atk-s0203a:917_8": "atha ayaṃ me satthāti niṭṭhaṃ gato.",
  "atk-s0203a:917_9": "Yadi evaṃ kasmā accayaṃ na desesīti.",
  "atk-s0203a:917_10": "Okāsābhāvato.",
  "atk-s0203a:917_11": "Bhagavā hi yathānikkhittāya mātikāya acchinnadhāraṃ katvā ākāsagaṅgaṃ otārento viya desanaṃ desesiyeva.",
  "atk-s0203a:918_0": "363.",
  "atk-s0203a:918_1": "Soti arahā.",
  "atk-s0203a:918_2": "Anajjhositāti gilitvā pariniṭṭhāpetvā gahetuṃ na yutthāti pajānāti.",
  "atk-s0203a:918_3": "Anabhinanditāti taṇhādiṭṭhivasena abhinandituṃ na yuttāti pajānāti.",
  "atk-s0203a:919_0": "364.",
  "atk-s0203a:919_1": "Visaṃyutto naṃ vedetīti sace hissa sukhavedanaṃ ārabbha rāgānusayo,",
  "atk-s0203a:919_2": "dukkhavedanaṃ ārabbha paṭighānusayo,",
  "atk-s0203a:919_3": "itaraṃ ārabbha avijjānusayo uppajjeyya,",
  "atk-s0203a:919_4": "saṃyutto vediyeyya nāma.",
  "atk-s0203a:919_5": "Anuppajjanato pana visaṃyutto naṃ vedeti nissaṭo vippamutto.",
  "atk-s0203a:919_6": "Kāyapariyantikanti kāyakoṭikaṃ.",
  "atk-s0203a:919_7": "Yāva kāyapavattā uppajjitvā tato paraṃ anuppajjanavedananti attho.",
  "atk-s0203a:919_8": "Dutiyapadepi eseva nayo.",
  "atk-s0203a:919_9": "Anabhinanditāni sītībhavissantīti dvādasasu āyatanesu kilesānaṃ visevanassa natthitāya anabhinanditāni",
  "atk-s0203a:919_10": "hutvā idha dvādasasuyeva āyatanesu nirujjhissanti.",
  "atk-s0203a:919_11": "Kilesā hi nibbānaṃ āgamma niruddhāpi yattha natthi,",
  "atk-s0203a:919_12": "tattha niruddhāti vuccanti.",
  "atk-s0203a:919_13": "Svāyamattho –",
  "atk-s0203a:919_14": "“etthesā taṇhā nirujjhamānā nirujjhatī”ti samudayapañhena dīpetabbo.",
  "atk-s0203a:919_15": "Tasmā bhagavā nibbānaṃ āgamma sītibhūtānipi idheva sītībhavissantīti āha.",
  "atk-s0203a:919_16": "Nanu ca idha vedayitāni vuttāni,",
  "atk-s0203a:919_17": "na kilesāti.",
  "atk-s0203a:919_18": "Vedayitānipi kilesābhāveneva sītībhavanti.",
  "atk-s0203a:919_19": "Itarathā nesaṃ sītibhāvo nāma natthīti suvuttametaṃ.",
  "atk-s0203a:920_0": "365.",
  "atk-s0203a:920_1": "Evameva khoti ettha idaṃ opammasaṃsandanaṃ –",
  "atk-s0203a:920_2": "yathā hi eko puriso telapadīpassa jhāyato tele khīṇe telaṃ āsiñcati,",
  "atk-s0203a:920_3": "vaṭṭiyā khīṇāya vaṭṭiṃ pakkhipati,",
  "atk-s0203a:920_4": "evaṃ dīpasikhāya anupacchedova hoti,",
  "atk-s0203a:920_5": "evameva puthujjano ekasmiṃ bhave ṭhito kusalākusalaṃ karoti,",
  "atk-s0203a:920_6": "so tena sugatiyañca apāyesu ca nibbattatiyeva,",
  "atk-s0203a:920_7": "evaṃ vedanānaṃ anupacchedova hoti.",
  "atk-s0203a:920_8": "Yathā paneko dīpasikhāya ukkaṇṭhito –",
  "atk-s0203a:920_9": "“imaṃ purisaṃ āgamma dīpasikhā na upacchijjatī”ti nilīno tassa purisassa sīsaṃ chindeyya,",
  "atk-s0203a:920_10": "evaṃ vaṭṭiyā ca telassa ca anupahārā dīpasikhā anāhārā nibbāyati,",
  "atk-s0203a:920_11": "evameva vaṭṭe ukkaṇṭhito yogāvacaro arahattamaggena kusalākusalaṃ samucchindati,",
  "atk-s0203a:920_12": "tassa samucchinnattā khīṇāsavassa bhikkhuno kāyassa bhedā puna vedayitāni na uppajjantīti.",
  "atk-s0203a:921_0": "Tasmāti yasmā ādimhi samādhivipassanāpaññāhi arahattaphalapaññā uttaritarā, tasmā.",
  "atk-s0203a:921_1": "Evaṃ samannāgatoti iminā uttamena arahattaphalapaññādhiṭṭhānena samannāgato.",
  "atk-s0203a:921_2": "Sabbadukkhakkhaye ñāṇaṃ nāma arahattamagge ñāṇaṃ,",
  "atk-s0203a:921_3": "imasmiṃ pana sutte arahattaphale ñāṇaṃ adhippetaṃ.",
  "atk-s0203a:921_4": "Tenevāha tassa sā vimutti sacce ṭhitā akuppā hotīti.",
  "atk-s0203a:922_0": "366.",
  "atk-s0203a:922_1": "Ettha hi vimuttīti arahattaphalavimutti,",
  "atk-s0203a:922_2": "saccanti paramatthasaccaṃ nibbānaṃ.",
  "atk-s0203a:922_3": "Iti akuppārammaṇakaraṇena akuppāti vuttā.",
  "atk-s0203a:922_4": "Musāti vitathaṃ.",
  "atk-s0203a:922_5": "Mosadhammanti nassanasabhāvaṃ.",
  "atk-s0203a:922_6": "Taṃ saccanti taṃ avitathaṃ sabhāvo.",
  "atk-s0203a:922_7": "Amosadhammanti anassanasabhāvaṃ.",
  "atk-s0203a:923_0": "Tasmāti yasmā ādito samathavipassanāvasena vacīsaccato dukkhasaccasamudayasaccehi ca paramatthasaccaṃ nibbānameva uttaritaraṃ, tasmā.",
  "atk-s0203a:923_1": "Evaṃ samannāgatoti iminā uttamena paramatthasaccādhiṭṭhānena samannāgato.",
  "atk-s0203a:924_0": "367.",
  "atk-s0203a:924_1": "Pubbeti puthujjanakāle.",
  "atk-s0203a:924_2": "Upadhī hontīti khandhūpadhi kilesūpadhi abhisaṅkhārūpadhi pañcakāmaguṇūpadhīti ime upadhayo honti.",
  "atk-s0203a:924_3": "Samattā samādinnāti paripūrā gahitā paramaṭṭhā.",
  "atk-s0203a:924_4": "Tasmāti yasmā ādito samathavipassanāvasena kilesapariccāgato,",
  "atk-s0203a:924_5": "sotāpattimaggādīhi ca kilesapariccāgato arahattamaggeneva kilesapariccāgo uttaritaro, tasmā.",
  "atk-s0203a:924_6": "Evaṃ samannāgatoti iminā uttamena cāgādhiṭṭhānena samannāgato.",
  "atk-s0203a:925_0": "368.",
  "atk-s0203a:925_1": "Āghātotiādīsu āghātakaraṇavasena āghāto,",
  "atk-s0203a:925_2": "byāpajjanavasena byāpādo,",
  "atk-s0203a:925_3": "sampadussanavasena sampadosoti tīhi padehi dosākusalamūlameva vuttaṃ.",
  "atk-s0203a:925_4": "Tasmāti yasmā ādito samathavipassanāvasena kilesavūpasamato,",
  "atk-s0203a:925_5": "sotāpattimaggādīhi kilesavūpasamato ca arahattamaggeneva kilesavūpasamo uttaritaro, tasmā.",
  "atk-s0203a:925_6": "Evaṃ samannāgatoti iminā uttamena upasamādhiṭṭhānena samannāgato.",
  "atk-s0203a:926_0": "369.",
  "atk-s0203a:926_1": "Maññitametanti taṇhāmaññitaṃ mānamaññitaṃ diṭṭhimaññitanti tividhampi vaṭṭati.",
  "atk-s0203a:926_2": "Ayamahamasmīti ettha pana ayamahanti ekaṃ taṇhāmaññitameva vaṭṭati.",
  "atk-s0203a:926_3": "Rogotiādīsu ābādhaṭṭhena rogo,",
  "atk-s0203a:926_4": "antodosaṭṭhena gaṇḍo,",
  "atk-s0203a:926_5": "anupaviṭṭhaṭṭhena sallaṃ.",
  "atk-s0203a:926_6": "Muni santoti vuccatīti khīṇāsavamuni santo nibbutoti vuccati.",
  "atk-s0203a:926_7": "Yattha ṭhitanti yasmiṃ ṭhāne ṭhitaṃ.",
  "atk-s0203a:926_8": "Saṃkhittenāti buddhānaṃ kira sabbāpi dhammadesanā saṃkhittāva,",
  "atk-s0203a:926_9": "vitthāradesanā nāma natthi,",
  "atk-s0203a:926_10": "samantapaṭṭhānakathāpi saṃkhittāyeva.",
  "atk-s0203a:926_11": "Iti bhagavā desanaṃ yathānusandhiṃ pāpesi.",
  "atk-s0203a:926_12": "Ugghāṭitaññūtiādīsu pana catūsu puggalesu pukkusāti kulaputto vipañcitaññū,",
  "atk-s0203a:926_13": "iti vipañcitaññuvasena bhagavā imaṃ dhātuvibhaṅgasuttaṃ kathesi.",
  "atk-s0203a:927_0": "370.",
  "atk-s0203a:927_1": "Na kho me, bhante,",
  "atk-s0203a:927_2": "paripuṇṇaṃ pattacīvaranti kasmā kulaputtassa iddhimayapattacīvaraṃ na nibbattanti.",
  "atk-s0203a:927_3": "Pubbe aṭṭhannaṃ parikkhārānaṃ adinnattā.",
  "atk-s0203a:927_4": "Kulaputto hi dinnadāno katābhinīhāro,",
  "atk-s0203a:927_5": "na dinnattāti na vattabbaṃ.",
  "atk-s0203a:927_6": "Iddhimayapattacīvaraṃ pana pacchimabhavikānaṃyeva nibbattati,",
  "atk-s0203a:927_7": "ayañca punapaṭisandhiko,",
  "atk-s0203a:927_8": "tasmā na nibbattanti.",
  "atk-s0203a:927_9": "Atha bhagavā sayaṃ pariyesitvā kasmā na upasampādesīti.",
  "atk-s0203a:927_10": "Okāsābhāvato.",
  "atk-s0203a:927_11": "Kulaputtassa āyu parikkhīṇaṃ,",
  "atk-s0203a:927_12": "suddhāvāsiko anāgāmī mahābrahmā kumbhakārasālaṃ āgantvā nisinno viya ahosi.",
  "atk-s0203a:927_13": "Tasmā sayaṃ na pariyesi.",
  "atk-s0203a:928_0": "Pattacīvarapariyesanaṃ pakkāmīti kāya velāya pakkāmi?",
  "atk-s0203a:928_1": "Uṭṭhite aruṇe.",
  "atk-s0203a:928_2": "Bhagavato kira dhammadesanāpariniṭṭhānañca aruṇuṭṭhānañca rasmivissajjanañca ekakkhaṇe ahosi.",
  "atk-s0203a:928_3": "Bhagavā kira desanaṃ niṭṭhapetvāva chabbaṇṇarasmiyo vissajji,",
  "atk-s0203a:928_4": "sakalakumbhakāranivesanaṃ ekapajjotaṃ ahosi,",
  "atk-s0203a:928_5": "chabbaṇṇarasmiyo jālajālā puñjapuñjā hutvā vidhāvantiyo sabbadisābhāge suvaṇṇapaṭapariyonaddhe viya ca",
  "atk-s0203a:928_6": "nānāvaṇṇakusumaratanavisarasamujjale viya ca akaṃsu.",
  "atk-s0203a:928_7": "Bhagavā “nagaravāsino maṃ passantū”ti adhiṭṭhāsi.",
  "atk-s0203a:928_8": "Nagaravāsino bhagavantaṃ disvāva “satthā kira āgato,",
  "atk-s0203a:928_9": "kumbhakārasālāya kira nisinno”ti aññamaññassa ārocetvā rañño ārocesuṃ.",
  "atk-s0203a:929_0": "Rājā āgantvā satthāraṃ vanditvā, “bhante,",
  "atk-s0203a:929_1": "kāya velāya āgatatthā”ti pucchi.",
  "atk-s0203a:929_2": "Hiyyo sūriyatthaṅgamanavelāya mahārājāti.",
  "atk-s0203a:929_3": "Kena kammena bhagavāti?",
  "atk-s0203a:929_4": "Tumhākaṃ sahāyo pukkusāti rājā tumhehi pahitaṃ sāsanaṃ sutvā nikkhamitvā pabbajitvā maṃ uddissa āgacchanto",
  "atk-s0203a:929_5": "sāvatthiṃ atikkamma pañcacattālīsa yojanāni āgantvā imaṃ kumbhakārasālaṃ pavisitvā nisīdi,",
  "atk-s0203a:929_6": "ahaṃ tassa saṅgahatthaṃ āgantvā dhammakathaṃ kathesiṃ,",
  "atk-s0203a:929_7": "kulaputto tīṇi phalāni paṭivijjhi mahārājāti.",
  "atk-s0203a:929_8": "Idāni kahaṃ, bhanteti?",
  "atk-s0203a:929_9": "Upasampadaṃ yācitvā aparipuṇṇapattacīvaratāya pattacīvarapariyesanatthaṃ gato mahārājāti.",
  "atk-s0203a:929_10": "Rājā kulaputtassa gatadisābhāgena agamāsi.",
  "atk-s0203a:929_11": "Bhagavāpi ākāsenāgantvā jetavanagandhakuṭimhiyeva pāturahosi.",
  "atk-s0203a:930_0": "Kulaputtopi pattacīvaraṃ pariyesamāno neva bimbisārarañño na takkasīlakānaṃ jaṅghavāṇijānaṃ santikaṃ agamāsi.",
  "atk-s0203a:930_1": "Evaṃ kirassa ahosi –",
  "atk-s0203a:930_2": "“na kho me kukkuṭassa viya tattha tattha manāpāmanāpameva vicinitvā pattacīvaraṃ pariyesituṃ yuttaṃ,",
  "atk-s0203a:930_3": "mahantaṃ nagaraṃ vajjitvā udakatitthasusānasaṅkāraṭṭhānaantaravīthīsu pariyesissāmī”ti antaravīthiyaṃ",
  "atk-s0203a:930_4": "saṅkārakūṭesu tāva pilotikaṃ pariyesituṃ āraddho.",
  "atk-s0203a:931_0": "Jīvitā voropesīti etasmiṃ saṅkārakūṭe pilotikaṃ olokentaṃ vibbhantā taruṇavacchā gāvī upadhāvitvā siṅgena vijjhitvā ghātesi.",
  "atk-s0203a:931_1": "Chātakajjhatto kulaputto ākāseyeva āyukkhayaṃ patvā patito.",
  "atk-s0203a:931_2": "Saṅkāraṭṭhāne adhomukhaṭṭhapitā suvaṇṇapaṭimā viya ahosi,",
  "atk-s0203a:931_3": "kālaṅkato ca pana avihābrahmaloke nibbatti,",
  "atk-s0203a:931_4": "nibbattamattova arahattaṃ pāpuṇi.",
  "atk-s0203a:931_5": "Avihābrahmaloke kira nibbattamattāva satta janā arahattaṃ pāpuṇiṃsu.",
  "atk-s0203a:931_6": "Vuttañhetaṃ –",
  "atk-s0203a:932_0": "“Avihaṃ upapannāse, vimuttā satta bhikkhavo;",
  "atk-s0203a:933_0": "Rāgadosaparikkhīṇā, tiṇṇā loke visattikaṃ.",
  "atk-s0203a:934_0": "Ke ca te ataruṃ paṅkaṃ, maccudheyyaṃ suduttaraṃ;",
  "atk-s0203a:935_0": "Ke hitvā mānusaṃ dehaṃ, dibbayogaṃ upaccaguṃ.",
  "atk-s0203a:936_0": "Upako palagaṇḍo ca, pukkusāti ca te tayo;",
  "atk-s0203a:937_0": "Bhaddiyo khaṇḍadevo ca, bāhuraggi ca siṅgiyo;",
  "atk-s0203a:938_0": "Te hitvā mānusaṃ dehaṃ, dibbayogaṃ upaccagu”nti. ;",
  "atk-s0203a:939_0": "Bimbisāropi “mayhaṃ sahāyo mayā pesitasāsanamattaṃ vācetvā hatthagataṃ rajjaṃ pahāya ettakaṃ addhānaṃ āgato,",
  "atk-s0203a:939_1": "dukkaraṃ kataṃ kulaputtena,",
  "atk-s0203a:939_2": "pabbajitasakkārena taṃ sakkarissāmī”ti “pariyesatha me sahāyaka”nti tattha tattha pesesi.",
  "atk-s0203a:939_3": "Pesitā taṃ addasaṃsu saṅkāraṭṭhāne patitaṃ,",
  "atk-s0203a:939_4": "disvā āgamma rañño ārocesuṃ.",
  "atk-s0203a:939_5": "Rājā gantvā kulaputtaṃ disvā – “na vata, bho,",
  "atk-s0203a:939_6": "labhimhā sahāyakassa sakkāraṃ kātuṃ,",
  "atk-s0203a:939_7": "anātho me jāto sahāyako”ti.",
  "atk-s0203a:939_8": "Paridevitvā kulaputtaṃ mañcakena gaṇhāpetvā yuttokāse ṭhapetvā anupasampannassa sakkāraṃ kātuṃ jānanābhāvena",
  "atk-s0203a:939_9": "nhāpakakappakādayo pakkosāpetvā kulaputtaṃ sīsaṃ nhāpetvā suddhavatthāni nivāsāpetvā rājavesena alaṅkārāpetvā",
  "atk-s0203a:939_10": "sovaṇṇasivikaṃ āropetvā sabbatāḷāvacaragandhamālādīhi pūjaṃ karonto nagarā nīharitvā bahūhi gandhakaṭṭhehi",
  "atk-s0203a:939_11": "mahācitakaṃ kāretvā kulaputtassa sarīrakiccaṃ katvā dhātuyo ādāya cetiyaṃ patiṭṭhapesi.",
  "atk-s0203a:939_12": "Sesaṃ sabbattha uttānamevāti.",
  "atk-s0203a:940_0": "Papañcasūdaniyā majjhimanikāyaṭṭhakathāya",
  "atk-s0203a:941_0": "Dhātuvibhaṅgasuttavaṇṇanā niṭṭhitā.",
  "atk-s0203a:942_0": "11. Saccavibhaṅgasuttavaṇṇanā",
  "atk-s0203a:943_0": "371.",
  "atk-s0203a:943_1": "Evaṃ me sutanti saccavibhaṅgasuttaṃ.",
  "atk-s0203a:943_2": "Tattha ācikkhanāti idaṃ dukkhaṃ ariyasaccaṃ nāma…pe…",
  "atk-s0203a:943_3": "ayaṃ dukkhanirodhagāminī paṭipadā ariyasaccaṃ nāmāti.",
  "atk-s0203a:943_4": "Sesapadesupi eseva nayo.",
  "atk-s0203a:943_5": "Apicettha paññāpanā nāma dukkhasaccādīnaṃ ṭhapanā.",
  "atk-s0203a:943_6": "Āsanaṃ ṭhapento hi āsanaṃ paññapetīti vuccati.",
  "atk-s0203a:943_7": "Paṭṭhapanāti paññāpanā.",
  "atk-s0203a:943_8": "Vivaraṇāti vivaṭakaraṇā.",
  "atk-s0203a:943_9": "Vibhajanāti vibhāgakiriyā.",
  "atk-s0203a:943_10": "Uttānīkammanti pākaṭabhāvakaraṇaṃ.",
  "atk-s0203a:944_0": "Anuggāhakāti āmisasaṅgahena dhammasaṅgahenāti dvīhipi saṅgahehi anuggāhakā.",
  "atk-s0203a:944_1": "Janetāti janikā mātā.",
  "atk-s0203a:944_2": "Āpādetāti posetā.",
  "atk-s0203a:944_3": "Posikamātā viya moggallānoti dīpeti.",
  "atk-s0203a:944_4": "Janikamātā hi nava vā dasa vā māse loṇambilādīni pariharamānā kucchiyā dārakaṃ dhāretvā kucchito nikkhantaṃ posikamātaraṃ dhātiṃ paṭicchāpeti.",
  "atk-s0203a:944_5": "Sā khīranavanītādīhi dārakaṃ posetvā vaḍḍheti,",
  "atk-s0203a:944_6": "so vuddhimāgamma yathāsukhaṃ vicarati.",
  "atk-s0203a:944_7": "Evameva sāriputto attano vā paresaṃ vā santike pabbajite dvīhi saṅgahehi saṅgaṇhanto gilāne paṭijagganto",
  "atk-s0203a:944_8": "kammaṭṭhāne yojetvā sotāpannabhāvaṃ ñatvā apāyabhayehi vuṭṭhitakālato paṭṭhāya –",
  "atk-s0203a:944_9": "“idāni paccattapurisakārena uparimagge nibbattessantī”ti tesu anapekkho hutvā aññe nave nave ovadati.",
  "atk-s0203a:944_10": "Mahāmoggallānopi attano vā paresaṃ vā santike pabbajite tatheva saṅgaṇhitvā kammaṭṭhāne yojetvā heṭṭhā",
  "atk-s0203a:944_11": "tīṇi phalāni pattesupi anapekkhataṃ na āpajjati. Kasmā?",
  "atk-s0203a:944_12": "Evaṃ kirassa hoti –",
  "atk-s0203a:944_13": "vuttaṃ bhagavatā –",
  "atk-s0203a:944_14": "“seyyathāpi,",
  "atk-s0203a:944_15": "bhikkhave,",
  "atk-s0203a:944_16": "appamattakopi gūtho duggandho hoti…pe…",
  "atk-s0203a:944_17": "appamattakampi muttaṃ… kheḷo… pubbo…",
  "atk-s0203a:944_18": "lohitaṃ duggandhaṃ hoti,",
  "atk-s0203a:944_19": "evameva kho ahaṃ,",
  "atk-s0203a:944_20": "bhikkhave,",
  "atk-s0203a:944_21": "appamattakampi bhavaṃ na vaṇṇemi antamaso accharāsaṅghatamattampī”ti.",
  "atk-s0203a:944_22": "Tasmā yāva arahattaṃ na pāpuṇanti,",
  "atk-s0203a:944_23": "tāva tesu anapekkhataṃ anāpajjitvā arahattaṃ pattesuyeva āpajjatīti.",
  "atk-s0203a:944_24": "Tenāha bhagavā –",
  "atk-s0203a:944_25": "“seyyathāpi,",
  "atk-s0203a:944_26": "bhikkhave,",
  "atk-s0203a:944_27": "janetā evaṃ sāriputto.",
  "atk-s0203a:944_28": "Seyyathāpi jātassa āpādetā,",
  "atk-s0203a:944_29": "evaṃ moggallāno.",
  "atk-s0203a:944_30": "Sāriputto,",
  "atk-s0203a:944_31": "bhikkhave,",
  "atk-s0203a:944_32": "sotāpattiphale vineti,",
  "atk-s0203a:944_33": "moggallāno uttamatthe”ti.",
  "atk-s0203a:944_34": "Pahotīti sakkoti.",
  "atk-s0203a:945_0": "Dukkhe ñāṇanti savanasammasanapaṭivedhañāṇaṃ,",
  "atk-s0203a:945_1": "tathā dukkhasamudaye.",
  "atk-s0203a:945_2": "Dukkhanirodhe savanapaṭivedhañāṇanti vaṭṭati,",
  "atk-s0203a:945_3": "tathā dukkhanirodhagāminiyā paṭipadāya.",
  "atk-s0203a:945_4": "Nekkhammasaṅkappādīsu kāmapaccanīkaṭṭhena,",
  "atk-s0203a:945_5": "kāmato nissaṭabhāvena vā,",
  "atk-s0203a:945_6": "kāmaṃ sammasantassa uppannoti vā,",
  "atk-s0203a:945_7": "kāmapadaghātaṃ kāmavūpasamaṃ karonto uppannoti vā,",
  "atk-s0203a:945_8": "kāmavivittante uppannoti vā nekkhammasaṅkappo.",
  "atk-s0203a:945_9": "Sesapadadvayepi eseva nayo.",
  "atk-s0203a:945_10": "Sabbepi cete pubbabhāge nānācittesu,",
  "atk-s0203a:945_11": "maggakkhaṇe ekacitte labbhanti.",
  "atk-s0203a:945_12": "Tatra hi micchāsaṅkappacetanāya samugghātako ekova saṅkappo labbhati,",
  "atk-s0203a:945_13": "na nānā labbhati.",
  "atk-s0203a:945_14": "Sammāvācādayopi pubbabhāge nānācittesu,",
  "atk-s0203a:945_15": "vuttanayeneva maggakkhaṇe ekacitte labbhanti.",
  "atk-s0203a:945_16": "Ayamettha saṅkhepo,",
  "atk-s0203a:945_17": "vitthārena pana saccakathā visuddhimagge ca sammādiṭṭhisutte ca vuttāyevāti.",
  "atk-s0203a:946_0": "Papañcasūdaniyā majjhimanikāyaṭṭhakathāya",
  "atk-s0203a:947_0": "Saccavibhaṅgasuttavaṇṇanā niṭṭhitā.",
  "atk-s0203a:948_0": "12. Dakkhiṇāvibhaṅgasuttavaṇṇanā",
  "atk-s0203a:949_0": "376.",
  "atk-s0203a:949_1": "Evaṃ me sutanti dakkhiṇāvibhaṅgasuttaṃ.",
  "atk-s0203a:949_2": "Tattha mahāpajāpati gotamīti gotamīti gottaṃ.",
  "atk-s0203a:949_3": "Nāmakaraṇadivase panassā laddhasakkārā brāhmaṇā lakkhaṇasampattiṃ disvā –",
  "atk-s0203a:949_4": "“sace ayaṃ dhītaraṃ labhissati,",
  "atk-s0203a:949_5": "cakkavattirañño aggamahesī bhavissati.",
  "atk-s0203a:949_6": "Sace puttaṃ labhissati,",
  "atk-s0203a:949_7": "cakkavattirājā bhavissatīti ubhayathāpi mahatīyevassā pajā bhavissatī”ti byākariṃsu.",
  "atk-s0203a:949_8": "Athassā mahāpajāpatīti nāmaṃ akaṃsu.",
  "atk-s0203a:949_9": "Idha pana gottena saddhiṃ saṃsanditvā mahāpajāpatigotamīti vuttaṃ.",
  "atk-s0203a:949_10": "Navanti ahataṃ.",
  "atk-s0203a:949_11": "Sāmaṃ vāyitanti na sahattheneva vāyitaṃ,",
  "atk-s0203a:949_12": "ekadivasaṃ pana dhātigaṇaparivutā sippikānaṃ vāyanaṭṭhānaṃ āgantvā vemakoṭiṃ gahetvā vāyanākāraṃ akāsi.",
  "atk-s0203a:949_13": "Taṃ sandhāyetaṃ vuttaṃ.",
  "atk-s0203a:950_0": "Kadā pana gotamiyā bhagavato dussayugaṃ dātuṃ cittaṃ uppannanti.",
  "atk-s0203a:950_1": "Abhisambodhiṃ patvā paṭhamagamanena kapilapuraṃ āgatakāle.",
  "atk-s0203a:950_2": "Tadā hi piṇḍāya paviṭṭhaṃ satthāraṃ gahetvā suddhodanamahārājā sakaṃ nivesanaṃ pavesesi,",
  "atk-s0203a:950_3": "atha bhagavato rūpasobhaggaṃ disvā mahāpajāpatigotamī cintesi –",
  "atk-s0203a:950_4": "“sobhati vata me puttassa attabhāvo”ti.",
  "atk-s0203a:950_5": "Athassā balavasomanassaṃ uppajji.",
  "atk-s0203a:950_6": "Tato cintesi –",
  "atk-s0203a:950_7": "“mama puttassa ekūnatiṃsa vassāni agāramajjhe vasantassa antamaso mocaphalamattampi mayā dinnakameva ahosi,",
  "atk-s0203a:950_8": "idānipissa cīvarasāṭakaṃ dassāmī”ti.",
  "atk-s0203a:950_9": "“Imasmiṃ kho pana rājagehe bahūni mahagghāni vatthāni atthi,",
  "atk-s0203a:950_10": "tāni maṃ na tosenti,",
  "atk-s0203a:950_11": "sahatthā katameva maṃ toseti,",
  "atk-s0203a:950_12": "sahatthā katvā dassāmī”ti cittaṃ uppādesi.",
  "atk-s0203a:951_0": "Athantarāpaṇā kappāsaṃ āharāpetvā sahattheneva pisitvā pothetvā sukhumasuttaṃ kantitvā antovatthusmiṃyeva",
  "atk-s0203a:951_1": "sālaṃ kārāpetvā sippike pakkosāpetvā sippikānaṃ attano paribhogakhādanīyabhojanīyameva datvā vāyāpesi,",
  "atk-s0203a:951_2": "kālānukālañca dhātigaṇaparivutā gantvā vemakoṭiṃ aggahesi.",
  "atk-s0203a:951_3": "Niṭṭhitakāle sippikānaṃ mahāsakkāraṃ katvā dussayugaṃ gandhasamugge pakkhipitvā vāsaṃ gāhāpetvā –",
  "atk-s0203a:951_4": "“mayhaṃ puttassa cīvarasāṭakaṃ gahetvā gamissāmī”ti rañño ārocesi.",
  "atk-s0203a:951_5": "Rājā maggaṃ paṭiyādāpesi,",
  "atk-s0203a:951_6": "vīthiyo sammajjitvā puṇṇaghaṭe ṭhapetvā dhajapaṭākā ussāpetvā rājagharadvārato paṭṭhāya yāva nigrodhārāmā maggaṃ paṭiyādāpetvā pupphābhikiṇṇaṃ akaṃsu.",
  "atk-s0203a:951_7": "Mahāpajāpatipi sabbālaṅkāraṃ alaṅkaritvā dhātigaṇaparivutā samuggaṃ sīse ṭhapetvā bhagavato santikaṃ gantvā idaṃ me, bhante,",
  "atk-s0203a:951_8": "navaṃ dussayugantiādimāha.",
  "atk-s0203a:952_0": "Dutiyampi khoti “saṅghe gotami dehī”ti vutte –",
  "atk-s0203a:952_1": "“pahomahaṃ, bhante,",
  "atk-s0203a:952_2": "dussakoṭṭhāgārato bhikkhusatassāpi bhikkhusahassassāpi bhikkhusatasahassassāpi cīvaradussāni dātuṃ,",
  "atk-s0203a:952_3": "idaṃ pana me bhagavantaṃ uddissa sāmaṃ kantaṃ sāmaṃ vāyitaṃ, taṃ me, bhante,",
  "atk-s0203a:952_4": "bhagavā paṭiggaṇhātū”ti nimantayamānā āha.",
  "atk-s0203a:952_5": "Evaṃ yāvatatiyaṃ yāci,",
  "atk-s0203a:952_6": "bhagavāpi paṭikkhipiyeva.",
  "atk-s0203a:953_0": "Kasmā pana bhagavā attano diyyamānaṃ bhikkhusaṅghassa dāpetīti?",
  "atk-s0203a:953_1": "Mātari anukampāya.",
  "atk-s0203a:953_2": "Evaṃ kirassa ahosi –",
  "atk-s0203a:953_3": "“imissā maṃ ārabbha pubbacetanā muñcacetanā paracetanāti tisso cetanā uppannā,",
  "atk-s0203a:953_4": "bhikkhusaṅghampissā ārabbha uppajjantu,",
  "atk-s0203a:953_5": "evamassā cha cetanā ekato hutvā dīgharattaṃ hitāya sukhāya pavattissantī”ti.",
  "atk-s0203a:953_6": "Vitaṇḍavādī panāha –",
  "atk-s0203a:953_7": "“saṅghe dinnaṃ mahapphalanti tasmā evaṃ vutta”nti.",
  "atk-s0203a:953_8": "So vattabbo –",
  "atk-s0203a:953_9": "“kiṃ tvaṃ satthu dinnato saṅghe dinnaṃ mahapphalataraṃ vadasī”ti āma vadāmīti.",
  "atk-s0203a:953_10": "Suttaṃ āharāti.",
  "atk-s0203a:953_11": "Saṅghe gotami dehi,",
  "atk-s0203a:953_12": "saṅghe te dinne ahañceva pūjito bhavissāmi saṅgho cāti.",
  "atk-s0203a:953_13": "Kiṃ panassa suttassa ayameva atthoti?",
  "atk-s0203a:953_14": "Āma ayamevāti.",
  "atk-s0203a:953_15": "Yadi evaṃ “tena hānanda,",
  "atk-s0203a:953_16": "vighāsādānaṃ pūvaṃ dehī”ti ca “tena hi tva, kaccāna,",
  "atk-s0203a:953_17": "vighāsādānaṃ guḷaṃ dehī”ti ca vacanato vighāsādānaṃ dinnaṃ mahapphalatarañca bhaveyya.",
  "atk-s0203a:953_18": "Evampi hi “satthā attano diyyamānaṃ dāpetī”ti.",
  "atk-s0203a:953_19": "Rājarājamahāmattādayopi attano āgataṃ paṇṇākāraṃ hatthigopakādīnaṃ dāpenti,",
  "atk-s0203a:953_20": "te rājādīhi mahantatarā bhaveyyuṃ.",
  "atk-s0203a:953_21": "Tasmā mā evaṃ gaṇha –",
  "atk-s0203a:954_0": "“Nayimasmiṃ loke parasmiṃ vā pana,",
  "atk-s0203a:955_0": "Buddhena seṭṭho sadiso vā vijjati;",
  "atk-s0203a:956_0": "Yamāhuneyyānamaggataṃ gato,",
  "atk-s0203a:957_0": "Puññatthikānaṃ vipulaphalesina”nti. –",
  "atk-s0203a:958_0": "Vacanato hi satthārā uttaritaro dakkhiṇeyyo nāma natthi.",
  "atk-s0203a:958_1": "Evamassā cha cetanā ekato hutvā dīgharattaṃ hitāya sukhāya bhavissantīti sandhāya yāvatatiyaṃ paṭibāhitvā saṅghassa dāpesi.",
  "atk-s0203a:959_0": "Pacchimāya janatāya saṅghe cittīkārajananatthaṃ cāpi evamāha.",
  "atk-s0203a:959_1": "Evaṃ kirassa ahosi –",
  "atk-s0203a:959_2": "“ahaṃ na ciraṭṭhitiko,",
  "atk-s0203a:959_3": "mayhaṃ pana sāsanaṃ bhikkhusaṅghe patiṭṭhahissati,",
  "atk-s0203a:959_4": "pacchimā janatā saṅghe cittīkāraṃ janetū”ti yāvatatiyaṃ paṭibāhitvā saṅghassa dāpesi.",
  "atk-s0203a:959_5": "Evañhi sati –",
  "atk-s0203a:959_6": "“satthā attano diyyamānampi saṅghassa dāpesi,",
  "atk-s0203a:959_7": "saṅgho nāma dakkhiṇeyyo”ti pacchimā janatā saṅghe cittīkāraṃ uppādetvā cattāro paccaye dātabbe maññissati,",
  "atk-s0203a:959_8": "saṅgho catūhi paccayehi akilamanto buddhavacanaṃ uggahetvā samaṇadhammaṃ karissati.",
  "atk-s0203a:959_9": "Evaṃ mama sāsanaṃ pañca vassasahassāni ṭhassatīti.",
  "atk-s0203a:959_10": "“Paṭiggaṇhātu, bhante,",
  "atk-s0203a:959_11": "bhagavā”ti vacanatopi cetaṃ veditabbaṃ “satthārā uttaritaro dakkhiṇeyyo nāma natthī”ti.",
  "atk-s0203a:959_12": "Na hi ānandattherassa mahāpajāpatiyā āghāto vā veraṃ vā atthi.",
  "atk-s0203a:959_13": "Na thero –",
  "atk-s0203a:959_14": "“tassā dakkhiṇā mā mahapphalā ahosī”ti icchati.",
  "atk-s0203a:959_15": "Paṇḍito hi thero bahussuto sekkhapaṭisambhidāpatto,",
  "atk-s0203a:959_16": "so satthu dinnassa mahapphalabhāve sampassamānova paṭiggaṇhātu, bhante,",
  "atk-s0203a:959_17": "bhagavāti gahaṇatthaṃ yāci.",
  "atk-s0203a:960_0": "Puna vitaṇḍavādī āha –",
  "atk-s0203a:960_1": "“saṅghe te dinne ahañceva pūjito bhavissāmi saṅgho cā”ti vacanato satthā saṅghapariyāpanno vāti.",
  "atk-s0203a:960_2": "So vattabbo –",
  "atk-s0203a:960_3": "“jānāsi pana tvaṃ kati saraṇāni,",
  "atk-s0203a:960_4": "kati aveccappasādā”ti jānanto tīṇīti vakkhati,",
  "atk-s0203a:960_5": "tato vattabbo –",
  "atk-s0203a:960_6": "tava laddhiyā satthu saṅghapariyāpannattā dveyeva honti.",
  "atk-s0203a:960_7": "Evaṃ sante ca –",
  "atk-s0203a:960_8": "“anujānāmi,",
  "atk-s0203a:960_9": "bhikkhave,",
  "atk-s0203a:960_10": "imehi tīhi saraṇagamanehi pabbajjaṃ upasampada”nti evaṃ anuññātā pabbajjāpi upasampadāpi na ruhati.",
  "atk-s0203a:960_11": "Tato tvaṃ neva pabbajito asi, na gihi.",
  "atk-s0203a:960_12": "Sammāsambuddhe ca gandhakuṭiyaṃ nisinne bhikkhū uposathampi pavāraṇampi saṅghakammānipi karonti,",
  "atk-s0203a:960_13": "tāni satthu saṅghapariyāpannattā kuppāni bhaveyyuṃ,",
  "atk-s0203a:960_14": "na ca honti.",
  "atk-s0203a:960_15": "Tasmā na vattabbametaṃ “satthā saṅghapariyāpanno”ti.",
  "atk-s0203a:961_0": "377.",
  "atk-s0203a:961_1": "Āpādikāti saṃvaḍḍhikā,",
  "atk-s0203a:961_2": "tumhākaṃ hatthapādesu hatthapādakiccaṃ asādhentesu hatthe ca pāde ca vaḍḍhetvā paṭijaggikāti attho.",
  "atk-s0203a:961_3": "Posikāti divasassa dve tayo vāre nhāpetvā bhojetvā pāyetvā tumhe posesi.",
  "atk-s0203a:961_4": "Thaññaṃ pāyesīti nandakumāro kira bodhisattato katipāheneva daharo,",
  "atk-s0203a:961_5": "tasmiṃ jāte mahāpajāpati attano puttaṃ dhātīnaṃ datvā sayaṃ bodhisattassa dhātikiccaṃ sādhayamānā attano thaññaṃ pāyesi.",
  "atk-s0203a:961_6": "Taṃ sandhāya thero evamāha.",
  "atk-s0203a:961_7": "Iti mahāpajāpatiyā bahūpakārataṃ kathetvā idāni tathāgatassa bahūpakārataṃ dassento bhagavāpi,",
  "atk-s0203a:961_8": "bhantetiādimāha.",
  "atk-s0203a:961_9": "Tattha bhagavantaṃ, bhante,",
  "atk-s0203a:961_10": "āgammāti bhagavantaṃ paṭicca nissāya sandhāya.",
  "atk-s0203a:962_0": "378.",
  "atk-s0203a:962_1": "Atha bhagavā dvīsu upakāresu atirekataraṃ anumodanto evametantiādimāha.",
  "atk-s0203a:962_2": "Tattha yaṃ hānanda,",
  "atk-s0203a:962_3": "puggalo puggalaṃ āgammāti yaṃ ācariyapuggalaṃ antevāsikapuggalo āgamma.",
  "atk-s0203a:962_4": "Imassānanda,",
  "atk-s0203a:962_5": "puggalassa iminā puggalenāti imassa ācariyapuggalassa iminā antevāsikapuggalena.",
  "atk-s0203a:962_6": "Na suppaṭikāraṃ vadāmīti paccūpakāraṃ na sukaraṃ vadāmi,",
  "atk-s0203a:962_7": "abhivādanādīsu ācariyaṃ disvā abhivādanakaraṇaṃ abhivādanaṃ nāma.",
  "atk-s0203a:962_8": "Yasmiṃ vā disābhāge ācariyo vasati,",
  "atk-s0203a:962_9": "iriyāpathe vā kappento tadabhimukho vanditvā gacchati,",
  "atk-s0203a:962_10": "vanditvā nisīdati,",
  "atk-s0203a:962_11": "vanditvā nipajjati,",
  "atk-s0203a:962_12": "ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāma.",
  "atk-s0203a:962_13": "Ācariyaṃ pana disvā añjaliṃ paggayha sīse ṭhapetvā ācariyaṃ namassati,",
  "atk-s0203a:962_14": "yasmiṃ vā disābhāge so vasati,",
  "atk-s0203a:962_15": "tadabhimukhopi tatheva namassati,",
  "atk-s0203a:962_16": "gacchantopi ṭhitopi nisinnopi añjaliṃ paggayha namassatiyevāti idaṃ añjalikammaṃ nāma.",
  "atk-s0203a:962_17": "Anucchavikakammassa pana karaṇaṃ sāmīcikammaṃ nāma.",
  "atk-s0203a:962_18": "Cīvarādīsu cīvaraṃ dento na yaṃ vā taṃ vā deti,",
  "atk-s0203a:962_19": "mahagghaṃ satamūlikampi pañcasatamūlikampi sahassamūlikampi detiyeva.",
  "atk-s0203a:962_20": "Piṇḍapātādīsupi eseva nayo.",
  "atk-s0203a:962_21": "Kiṃ bahunā,",
  "atk-s0203a:962_22": "catūhi paṇītapaccayehi cakkavāḷantaraṃ pūretvā sinerupabbatena kūṭaṃ gahetvā dentopi ācariyassa anucchavikaṃ kiriyaṃ kātuṃ na sakkotiyeva.",
  "atk-s0203a:963_0": "379.",
  "atk-s0203a:963_1": "Cuddasa kho panimāti kasmā ārabhi?",
  "atk-s0203a:963_2": "Idaṃ suttaṃ pāṭipuggalikaṃ dakkhiṇaṃ ārabbha samuṭṭhitaṃ.",
  "atk-s0203a:963_3": "Ānandattheropi “paṭiggaṇhātu, bhante,",
  "atk-s0203a:963_4": "bhagavā”ti pāṭipuggalikadakkhiṇaṃyeva samādapeti,",
  "atk-s0203a:963_5": "cuddasasu ca ṭhānesu dinnadānaṃ pāṭipuggalikaṃ nāma hotīti dassetuṃ imaṃ desanaṃ ārabhi.",
  "atk-s0203a:963_6": "Ayaṃ paṭhamāti ayaṃ dakkhiṇā guṇavasenapi paṭhamā jeṭṭhakavasenapi.",
  "atk-s0203a:963_7": "Ayañhi paṭhamā aggā jeṭṭhikā,",
  "atk-s0203a:963_8": "imissā dakkhiṇāya pamāṇaṃ nāma natthi.",
  "atk-s0203a:963_9": "Dutiyatatiyāpi paramadakkhiṇāyeva,",
  "atk-s0203a:963_10": "sesā paramadakkhiṇabhāvaṃ na pāpuṇanti.",
  "atk-s0203a:963_11": "Bāhirake kāmesu vītarāgeti kammavādikiriyavādimhi lokiyapañcābhiññe.",
  "atk-s0203a:963_12": "Puthujjanasīlavanteti puthujjanasīlavā nāma gosīladhātuko hoti,",
  "atk-s0203a:963_13": "asaṭho amāyāvī paraṃ apīḷetvā dhammena samena kasiyā vā vaṇijjāya vā jīvikaṃ kappetā.",
  "atk-s0203a:963_14": "Puthujjanadussīleti puthujjanadussīlā nāma kevaṭṭamacchabandhādayo paraṃ pīḷāya jīvikaṃ kappetā.",
  "atk-s0203a:964_0": "Idāni pāṭipuggalikadakkhiṇāya vipākaṃ paricchindanto tatrānandātiādimāha.",
  "atk-s0203a:964_1": "Tattha tiracchānagateti yaṃ guṇavasena upakāravasena posanatthaṃ dinnaṃ,",
  "atk-s0203a:964_2": "idaṃ na gahitaṃ.",
  "atk-s0203a:964_3": "Yampi ālopaaḍḍhaālopamattaṃ dinnaṃ,",
  "atk-s0203a:964_4": "tampi na gahitaṃ.",
  "atk-s0203a:964_5": "Yaṃ pana sunakhasūkarakukkuṭakākādīsu yassa kassaci sampattassa phalaṃ paṭikaṅkhitvā yāvadatthaṃ dinnaṃ,",
  "atk-s0203a:964_6": "idaṃ sandhāya vuttaṃ “tiracchānagate dānaṃ datvā”ti.",
  "atk-s0203a:964_7": "Sataguṇāti satānisaṃsā.",
  "atk-s0203a:964_8": "Pāṭikaṅkhitabbāti icchitabbā.",
  "atk-s0203a:964_9": "Idaṃ vuttaṃ hoti –",
  "atk-s0203a:964_10": "ayaṃ dakkhiṇā āyusataṃ vaṇṇasataṃ sukhasataṃ balasataṃ paṭibhānasatanti pañca ānisaṃsasatāni deti,",
  "atk-s0203a:964_11": "attabhāvasate āyuṃ deti, vaṇṇaṃ, sukhaṃ, balaṃ,",
  "atk-s0203a:964_12": "paṭibhānaṃ deti,",
  "atk-s0203a:964_13": "nipparitasaṃ karoti.",
  "atk-s0203a:964_14": "Bhavasatepi vutte ayameva attho.",
  "atk-s0203a:964_15": "Iminā upāyena sabbattha nayo netabbo.",
  "atk-s0203a:965_0": "Sotāpattiphalasacchikiriyāya paṭipanneti ettha heṭṭhimakoṭiyā tisaraṇaṃ gato upāsakopi sotāpattiphalasacchikiriyāya paṭipanno nāma,",
  "atk-s0203a:965_1": "tasmiṃ dinnadānampi asaṅkhyeyyaṃ appameyyaṃ.",
  "atk-s0203a:965_2": "Pañcasīle patiṭṭhitassa tato uttari mahapphalaṃ,",
  "atk-s0203a:965_3": "dasasīle patiṭṭhitassa tato uttari,",
  "atk-s0203a:965_4": "tadahupabbajitassa sāmaṇerassa tato uttari,",
  "atk-s0203a:965_5": "upasampannabhikkhuno tato uttari,",
  "atk-s0203a:965_6": "upasampannasseva vattasampannassa tato uttari,",
  "atk-s0203a:965_7": "vipassakassa tato uttari,",
  "atk-s0203a:965_8": "āraddhavipassakassa tato uttari,",
  "atk-s0203a:965_9": "uttamakoṭiyā pana maggasamaṅgī sotāpattiphalasacchikiriyāya paṭipanno nāma.",
  "atk-s0203a:965_10": "Etassa dinnadānaṃ tato uttari mahapphalameva.",
  "atk-s0203a:966_0": "Kiṃ pana maggasamaṅgissa sakkā dānaṃ dātunti?",
  "atk-s0203a:966_1": "Āma sakkā.",
  "atk-s0203a:966_2": "Āraddhavipassako hi pattacīvaramādāya gāmaṃ piṇḍāya pavisati,",
  "atk-s0203a:966_3": "tassa gehadvāre ṭhitassa hatthato pattaṃ gahetvā khādanīyabhojanīyaṃ pakkhipanti.",
  "atk-s0203a:966_4": "Tasmiṃ khaṇe bhikkhuno maggavuṭṭhānaṃ hoti,",
  "atk-s0203a:966_5": "idaṃ dānaṃ maggasamaṅgino dinnaṃ nāma hoti.",
  "atk-s0203a:966_6": "Atha vā panesa āsanasālāya nisinno hoti,",
  "atk-s0203a:966_7": "manussā gantvā patte khādanīyabhojanīyaṃ ṭhapenti,",
  "atk-s0203a:966_8": "tasmiṃ khaṇe tassa maggavuṭṭhānaṃ hoti,",
  "atk-s0203a:966_9": "idampi dānaṃ maggasamaṅgino dinnaṃ nāma.",
  "atk-s0203a:966_10": "Atha vā panassa vihāre vā āsanasālāya vā nisinnassa upāsakā pattaṃ ādāya attano gharaṃ gantvā khādanīyabhojanīyaṃ pakkhipanti,",
  "atk-s0203a:966_11": "tasmiṃ khaṇe tassa maggavuṭṭhānaṃ hoti,",
  "atk-s0203a:966_12": "idampi dānaṃ maggasamaṅgino dinnaṃ nāma.",
  "atk-s0203a:966_13": "Tattha soṇḍiyaṃ udakassa viya sotāpattiphalasacchikiriyāya paṭipanne dinnadānassa asaṅkhyeyyatā veditabbā.",
  "atk-s0203a:966_14": "Tāsu tāsu mahānadīsu mahāsamudde ca udakassa viya sotāpannādīsu dinnadānassa uttaritaravasena asaṅkhyeyyatā veditabbā.",
  "atk-s0203a:966_15": "Pathaviyā khayamaṇḍalamatte padese paṃsuṃ ādiṃ katvā yāva mahāpathaviyā paṃsuno appameyyatāyapi ayamattho dīpetabbo.",
  "atk-s0203a:967_0": "380.",
  "atk-s0203a:967_1": "Satta kho panimāti kasmā ārabhi?",
  "atk-s0203a:967_2": "“Saṅghe gotami dehi,",
  "atk-s0203a:967_3": "saṅghe te dinne ahañceva pūjito bhavissāmi saṅgho cā”ti hi vuttaṃ,",
  "atk-s0203a:967_4": "tattha sattasu ṭhānesu dinnadānaṃ saṅghe dinnaṃ nāma hotīti dassetuṃ imaṃ desanaṃ ārabhi.",
  "atk-s0203a:967_5": "Tattha buddhappamukhe ubhatosaṅgheti ekato bhikkhusaṅgho,",
  "atk-s0203a:967_6": "ekato bhikkhunisaṅgho,",
  "atk-s0203a:967_7": "satthā majjhe nisinno hotīti ayaṃ buddhappamukho ubhatosaṅgho nāma.",
  "atk-s0203a:967_8": "Ayaṃ paṭhamāti imāya dakkhiṇāya samappamāṇā dakkhiṇā nāma natthi.",
  "atk-s0203a:967_9": "Dutiyadakkhiṇādayo pana etaṃ paramadakkhiṇaṃ na pāpuṇanti.",
  "atk-s0203a:968_0": "Kiṃ pana tathāgate parinibbute buddhappamukhassa ubhatosaṅghassa dānaṃ dātuṃ sakkāti? Sakkā. Kathaṃ?",
  "atk-s0203a:968_1": "Ubhatosaṅghassa hi pamukhe sadhātukaṃ paṭimaṃ āsane ṭhapetvā ādhārakaṃ ṭhapetvā dakkhiṇodakaṃ ādiṃ katvā",
  "atk-s0203a:968_2": "sabbaṃ satthu paṭhamaṃ datvā ubhatosaṅghassa dātabbaṃ,",
  "atk-s0203a:968_3": "evaṃ buddhappamukhassa ubhatosaṅghassa dānaṃ dinnaṃ nāma hoti.",
  "atk-s0203a:968_4": "Tattha yaṃ satthu dinnaṃ,",
  "atk-s0203a:968_5": "taṃ kiṃ kātabbanti?",
  "atk-s0203a:968_6": "Yo satthāraṃ paṭijaggati vattasampanno bhikkhu,",
  "atk-s0203a:968_7": "tassa dātabbaṃ.",
  "atk-s0203a:968_8": "Pitusantakañhi puttassa pāpuṇāti,",
  "atk-s0203a:968_9": "bhikkhusaṅghassa dātumpi vaṭṭati,",
  "atk-s0203a:968_10": "sappitelāni pana gahetvā dīpā jalitabbā,",
  "atk-s0203a:968_11": "sāṭakaṃ gahetvā paṭākā āropetabbāti.",
  "atk-s0203a:968_12": "Bhikkhusaṅgheti aparicchinnakamahābhikkhusaṅghe.",
  "atk-s0203a:968_13": "Bhikkhunisaṅghepi eseva nayo.",
  "atk-s0203a:969_0": "Gotrabhunoti gottamattakameva anubhavamānā,",
  "atk-s0203a:969_1": "nāmamattasamaṇāti attho.",
  "atk-s0203a:969_2": "Kāsāvakaṇṭhāti kāsāvakaṇṭhanāmakā.",
  "atk-s0203a:969_3": "Te kira ekaṃ kāsāvakhaṇḍaṃ hatthe vā gīvāya vā bandhitvā vicarissanti.",
  "atk-s0203a:969_4": "Gharadvāraṃ pana tesaṃ puttabhariyā kasivaṇijjādikammāni ca pākatikāneva bhavissanti.",
  "atk-s0203a:969_5": "Tesu dussīlesu saṅghaṃ uddissa dānaṃ dassantīti ettha dussīlasaṅghanti na vuttaṃ.",
  "atk-s0203a:969_6": "Saṅgho hi dussīlo nāma natthi.",
  "atk-s0203a:969_7": "Dussīlā pana upāsakā tesu dussīlesu bhikkhusaṅghaṃ uddissa saṅghassa demāti dānaṃ dassanti.",
  "atk-s0203a:969_8": "Iti bhagavatā buddhappamukhe saṅghe dinnadakkhiṇāpi guṇasaṅkhāya asaṅkhyeyyāti vuttaṃ.",
  "atk-s0203a:969_9": "Kāsāvakaṇṭhasaṅghe dinnadakkhiṇāpi guṇasaṅkhāyeva asaṅkhyeyyāti vuttā.",
  "atk-s0203a:969_10": "Saṅghagatā dakkhiṇā hi saṅghe cittīkāraṃ kātuṃ sakkontassa hoti,",
  "atk-s0203a:969_11": "saṅghe pana cittīkāro dukkaro hoti.",
  "atk-s0203a:970_0": "Yo hi saṅghagataṃ dakkhiṇaṃ dassāmīti deyyadhammaṃ paṭiyādetvā vihāraṃ gantvā, – “bhante,",
  "atk-s0203a:970_1": "saṅghaṃ uddissa ekaṃ theraṃ dethā”ti vadati,",
  "atk-s0203a:970_2": "atha saṅghato sāmaṇeraṃ labhitvā “sāmaṇero me laddho”ti aññathattaṃ āpajjati,",
  "atk-s0203a:970_3": "tassa dakkhiṇā saṅghagatā na hoti.",
  "atk-s0203a:970_4": "Mahātheraṃ labhitvāpi “mahāthero me laddho”ti somanassaṃ uppādentassāpi na hotiyeva.",
  "atk-s0203a:970_5": "Yo pana sāmaṇeraṃ vā upasampannaṃ vā daharaṃ vā theraṃ vā bālaṃ vā paṇḍitaṃ vā yaṃkiñci saṅghato labhitvā",
  "atk-s0203a:970_6": "nibbematiko hutvā saṅghassa demīti saṅghe cittīkāraṃ kātuṃ sakkoti,",
  "atk-s0203a:970_7": "tassa dakkhiṇā saṅghagatā nāma hoti.",
  "atk-s0203a:970_8": "Parasamuddavāsino kira evaṃ karonti.",
  "atk-s0203a:971_0": "Tattha hi eko vihārasāmi kuṭumbiko “saṅghagataṃ dakkhiṇaṃ dassāmī”ti saṅghato uddisitvā ekaṃ bhikkhuṃ dethāti yāci.",
  "atk-s0203a:971_1": "So ekaṃ dussīlabhikkhuṃ labhitvā nisinnaṭṭhānaṃ opuñjāpetvā āsanaṃ paññāpetvā upari vitānaṃ bandhitvā",
  "atk-s0203a:971_2": "gandhadhūmapupphehi pūjetvā pāde dhovitvā telena makkhetvā buddhassa nipaccakāraṃ karonto viya saṅghe",
  "atk-s0203a:971_3": "cittīkārena deyyadhammaṃ adāsi.",
  "atk-s0203a:971_4": "So bhikkhu pacchābhattaṃ vihārajagganatthāya kudālakaṃ dethāti gharadvāraṃ āgato,",
  "atk-s0203a:971_5": "upāsako nisinnova kudālaṃ pādena khipitvā “gaṇhā”ti adāsi.",
  "atk-s0203a:971_6": "Tamenaṃ manussā āhaṃsu –",
  "atk-s0203a:971_7": "“tumhehi pātova etassa katasakkāro vattuṃ na sakkā,",
  "atk-s0203a:971_8": "idāni upacāramattakampi natthi,",
  "atk-s0203a:971_9": "kiṃ nāmeta”nti. Upāsako –",
  "atk-s0203a:971_10": "“saṅghassa so ayyā cittīkāro,",
  "atk-s0203a:971_11": "na etassā”ti āha.",
  "atk-s0203a:971_12": "Kāsāvakaṇṭhasaṅghassa dinnadakkhiṇaṃ pana ko sodhetīti?",
  "atk-s0203a:971_13": "Sāriputtamoggallānādayo asīti mahātherā sodhentīti.",
  "atk-s0203a:971_14": "Apica therā ciraparinibbutā,",
  "atk-s0203a:971_15": "there ādiṃ katvā yāvajja dharamānā khīṇāsavā sodhentiyeva.",
  "atk-s0203a:972_0": "Na tvevāhaṃ, ānanda,",
  "atk-s0203a:972_1": "kenaci pariyāyena saṅghagatāya dakkhiṇāyāti ettha atthi buddhappamukho saṅgho,",
  "atk-s0203a:972_2": "atthi etarahi saṅgho,",
  "atk-s0203a:972_3": "atthi anāgate kāsāvakaṇṭhasaṅgho.",
  "atk-s0203a:972_4": "Buddhappamukho saṅgho etarahi saṅghena na upanetabbo,",
  "atk-s0203a:972_5": "etarahi saṅgho anāgate kāsāvakaṇṭhasaṅghena saddhiṃ na upanetabbo.",
  "atk-s0203a:972_6": "Tena teneva samayena kathetabbaṃ.",
  "atk-s0203a:972_7": "Saṅghato uddisitvā gahitasamaṇaputhujjano hi pāṭipuggaliko sotāpanno,",
  "atk-s0203a:972_8": "saṅghe cittīkāraṃ kātuṃ sakkontassa puthujjanasamaṇe dinnaṃ mahapphalataraṃ.",
  "atk-s0203a:972_9": "Uddisitvā gahito sotāpanno pāṭipuggaliko sakadāgāmītiādīsupi eseva nayo.",
  "atk-s0203a:972_10": "Saṅghe cittīkāraṃ kātuṃ sakkontassa hi khīṇāsave dinnadānato uddisitvā gahite dussīlepi dinnaṃ mahapphalatarameva.",
  "atk-s0203a:972_11": "Yaṃ pana vuttaṃ “sīlavato kho, mahārāja,",
  "atk-s0203a:972_12": "dinnaṃ mahapphalaṃ,",
  "atk-s0203a:972_13": "no tathā dussīle”ti,",
  "atk-s0203a:972_14": "taṃ imaṃ nayaṃ pahāya “catasso kho imānanda,",
  "atk-s0203a:972_15": "dakkhiṇā visuddhiyo”ti imasmiṃ catukke daṭṭhabbaṃ.",
  "atk-s0203a:973_0": "381.",
  "atk-s0203a:973_1": "Dāyakato visujjhatīti mahapphalabhāvena visujjhati,",
  "atk-s0203a:973_2": "mahapphalā hotīti attho.",
  "atk-s0203a:973_3": "Kalyāṇadhammoti sucidhammo,",
  "atk-s0203a:973_4": "na pāpadhammo.",
  "atk-s0203a:973_5": "Dāyakato visujjhatīti cettha vessantaramahārājā kathetabbo.",
  "atk-s0203a:973_6": "So hi jūjakabrāhmaṇassa dārake datvā pathaviṃ kampesi.",
  "atk-s0203a:974_0": "Paṭiggāhakato visujjhatīti ettha kalyāṇīnadīmukhadvāravāsikevaṭṭo kathetabbo.",
  "atk-s0203a:974_1": "So kira dīghasomattherassa tikkhattumpi piṇḍapātaṃ datvā maraṇamañce nipanno “ayyassa maṃ dīghasomattherassa dinnapiṇḍapāto uddharatī”ti āha.",
  "atk-s0203a:975_0": "Neva dāyakatoti ettha vaḍḍhamānavāsiluddako kathetabbo.",
  "atk-s0203a:975_1": "So kira petadakkhiṇaṃ dento ekassa dussīlasseva tayo vāre adāsi,",
  "atk-s0203a:975_2": "tatiyavāre “amanusso dussīlo maṃ vilumpatī”ti viravi,",
  "atk-s0203a:975_3": "ekassa sīlavantabhikkhuno datvā pāpitakāleyevassa pāpuṇi.",
  "atk-s0203a:976_0": "Dāyakato ceva visujjhatīti ettha asadisadānaṃ kathetabbaṃ.",
  "atk-s0203a:977_0": "Sā dakkhiṇā dāyakato visujjhatīti ettha yathā nāma cheko kassako asārampi khettaṃ labhitvā samaye kasitvā",
  "atk-s0203a:977_1": "paṃsuṃ apanetvā sārabījāni patiṭṭhapetvā rattindivaṃ ārakkhe pamādaṃ anāpajjanto aññassa sārakhettato",
  "atk-s0203a:977_2": "adhikataraṃ dhaññaṃ labhati,",
  "atk-s0203a:977_3": "evaṃ sīlavā dussīlassa datvāpi phalaṃ mahantaṃ adhigacchatīti.",
  "atk-s0203a:977_4": "Iminā upāyena sabbapadesu visujjhanaṃ veditabbaṃ.",
  "atk-s0203a:978_0": "Vītarāgo vītarāgesūti ettha vītarāgo nāma anāgāmī,",
  "atk-s0203a:978_1": "arahā pana ekantavītarāgova,",
  "atk-s0203a:978_2": "tasmā arahatā arahato dinnadānameva aggaṃ. Kasmā?",
  "atk-s0203a:978_3": "Bhavālayassa bhavapatthanāya abhāvato.",
  "atk-s0203a:978_4": "Nanu khīṇāsavo dānaphalaṃ na saddahatīti?",
  "atk-s0203a:978_5": "Dānaphalaṃ saddahantā khīṇāsavasadisā na honti.",
  "atk-s0203a:978_6": "Khīṇāsavena katakammaṃ pana nicchandarāgattā kusalaṃ vā akusalaṃ vā na hoti,",
  "atk-s0203a:978_7": "kiriyaṭṭhāne tiṭṭhati,",
  "atk-s0203a:978_8": "tenevassa dānaṃ aggaṃ hotīti vadanti.",
  "atk-s0203a:979_0": "Kiṃ pana sammāsambuddhena sāriputtattherassa dinnaṃ mahapphalaṃ,",
  "atk-s0203a:979_1": "udāhu sāriputtattherena sammāsambuddhassa dinnanti.",
  "atk-s0203a:979_2": "Sammāsambuddhena sāriputtattherassa dinnaṃ mahapphalanti vadanti.",
  "atk-s0203a:979_3": "Sammāsambuddhañhi ṭhapetvā añño dānassa vipākaṃ jānituṃ samattho nāma natthi.",
  "atk-s0203a:979_4": "Dānañhi catūhi sampadāhi dātuṃ sakkontassa tasmiṃyeva attabhāve vipākaṃ deti.",
  "atk-s0203a:979_5": "Tatrimā sampadā –",
  "atk-s0203a:979_6": "deyyadhammassa dhammena samena paraṃ apīḷetvā uppannatā,",
  "atk-s0203a:979_7": "pubbacetanādivasena cetanāya mahattatā,",
  "atk-s0203a:979_8": "khīṇāsavabhāvena guṇātirekatā,",
  "atk-s0203a:979_9": "taṃdivasaṃ nirodhato vuṭṭhitabhāvena vatthusampannatāti.",
  "atk-s0203a:980_0": "Papañcasūdaniyā majjhimanikāyaṭṭhakathāya",
  "atk-s0203a:981_0": "Dakkhiṇāvibhaṅgasuttavaṇṇanā niṭṭhitā.",
  "atk-s0203a:982_0": "Catutthavaggavaṇṇanā niṭṭhitā.",
  "atk-s0203a:985_0": "5. Saḷāyatanavaggo",
  "atk-s0203a:986_0": "1. Anāthapiṇḍikovādasuttavaṇṇanā",
  "atk-s0203a:987_0": "383.",
  "atk-s0203a:987_1": "Evaṃ me sutanti anāthapiṇḍikovādasuttaṃ.",
  "atk-s0203a:987_2": "Tattha bāḷhagilānoti adhimattagilāno maraṇaseyyaṃ upagato.",
  "atk-s0203a:987_3": "Āmantesīti gahapatissa kira yāva pādā vahiṃsu,",
  "atk-s0203a:987_4": "tāva divase sakiṃ vā dvikkhattuṃ vā tikkhattuṃ vā buddhupaṭṭhānaṃ akhaṇḍaṃ akāsi.",
  "atk-s0203a:987_5": "Yattakañcassa satthu upaṭṭhānaṃ ahosi,",
  "atk-s0203a:987_6": "tattakaṃyeva mahātherānaṃ.",
  "atk-s0203a:987_7": "So ajja gamanapādassa pacchinnattā anuṭṭhānaseyyaṃ upagato sāsanaṃ pesetukāmo aññataraṃ purisaṃ āmantesi.",
  "atk-s0203a:987_8": "Tenupasaṅkamīti bhagavantaṃ āpucchitvā sūriyatthaṅgamanavelāya upasaṅkami.",
  "atk-s0203a:988_0": "384.",
  "atk-s0203a:988_1": "Paṭikkamantīti osakkanti,",
  "atk-s0203a:988_2": "tanukā bhavanti.",
  "atk-s0203a:988_3": "Abhikkamantīti abhivaḍḍhanti ottharanti,",
  "atk-s0203a:988_4": "balavatiyo honti.",
  "atk-s0203a:989_0": "Abhikkamosānaṃ paññāyati no paṭikkamoti yasmiñhi samaye māraṇantikā vedanā uppajjati,",
  "atk-s0203a:989_1": "uparivāte jalitaggi viya hoti,",
  "atk-s0203a:989_2": "yāva usmā na pariyādiyati,",
  "atk-s0203a:989_3": "tāva mahatāpi upakkamena na sakkā vūpasametuṃ,",
  "atk-s0203a:989_4": "usmāya pana pariyādinnāya vūpasammati.",
  "atk-s0203a:990_0": "385.",
  "atk-s0203a:990_1": "Athāyasmā sāriputto cintesi –",
  "atk-s0203a:990_2": "“ayaṃ mahāseṭṭhissa vedanā māraṇantikā,",
  "atk-s0203a:990_3": "na sakkā paṭibāhituṃ,",
  "atk-s0203a:990_4": "avasesā kathā niratthakā,",
  "atk-s0203a:990_5": "dhammakathamassa kathessāmī”ti.",
  "atk-s0203a:990_6": "Atha naṃ taṃ kathento tasmātihātiādimāha.",
  "atk-s0203a:990_7": "Tattha tasmāti yasmā cakkhuṃ tīhi gāhehi gaṇhanto uppannaṃ māraṇantikaṃ vedanaṃ paṭibāhituṃ samattho nāma natthi, tasmā.",
  "atk-s0203a:990_8": "Na cakkhuṃ upādiyissāmīti cakkhuṃ tīhi gāhehi na gaṇhissāmi.",
  "atk-s0203a:990_9": "Na ca me cakkhunissitaṃ viññāṇanti viññāṇañcāpi me cakkhunissitaṃ na bhavissati.",
  "atk-s0203a:990_10": "Na rūpanti heṭṭhā āyatanarūpaṃ kathitaṃ,",
  "atk-s0203a:990_11": "imasmiṃ ṭhāne sabbampi kāmabhavarūpaṃ kathento evamāha.",
  "atk-s0203a:991_0": "386.",
  "atk-s0203a:991_1": "Na idhalokanti vasanaṭṭhānaṃ vā ghāsacchādanaṃ vā na upādiyissāmīti attho.",
  "atk-s0203a:991_2": "Idañhi paccayesu aparitassanatthaṃ kathitaṃ.",
  "atk-s0203a:991_3": "Na paralokanti ettha pana manussalokaṃ ṭhapetvā sesā paralokā nāma. Idaṃ –",
  "atk-s0203a:991_4": "“asukadevaloke nibbattitvā asukaṭṭhāne bhavissāmi,",
  "atk-s0203a:991_5": "idaṃ nāma khādissāmi bhuñjissāmi nivāsessāmi pārupissāmī”ti evarūpāya paritassanāya pahānatthaṃ vuttaṃ.",
  "atk-s0203a:991_6": "Tampi na upādiyissāmi,",
  "atk-s0203a:991_7": "na ca me tannissitaṃ viññāṇaṃ bhavissatīti evaṃ tīhi gāhehi parimocetvā thero desanaṃ arahattanikūṭena niṭṭhapesi.",
  "atk-s0203a:992_0": "387.",
  "atk-s0203a:992_1": "Olīyasīti attano sampattiṃ disvā ārammaṇesu bajjhasi allīyasīti.",
  "atk-s0203a:992_2": "Iti āyasmā ānando –",
  "atk-s0203a:992_3": "“ayampi nāma gahapati evaṃ saddho pasanno maraṇabhayassa bhāyati,",
  "atk-s0203a:992_4": "añño ko na bhāyissatī”ti maññamāno tassa gāḷhaṃ katvā ovādaṃ dento evamāha.",
  "atk-s0203a:992_5": "Na ca me evarūpī dhammīkathā sutapubbāti ayaṃ upāsako –",
  "atk-s0203a:992_6": "“satthu santikāpi me evarūpī dhammakathā na sutapubbā”ti vadati,",
  "atk-s0203a:992_7": "kiṃ satthā evarūpi sukhumaṃ gambhīrakathaṃ na kathetīti?",
  "atk-s0203a:992_8": "No na katheti.",
  "atk-s0203a:992_9": "Evaṃ pana cha ajjhattikāni āyatanāni cha bāhirāni cha viññāṇakāye cha phassakāye cha vedanākāye cha dhātuyo",
  "atk-s0203a:992_10": "pañcakkhandhe cattāro arūpe idhalokañca paralokañca dassetvā diṭṭhasutamutaviññātavasena arahatte pakkhipitvā",
  "atk-s0203a:992_11": "kathitakathā etena na sutapubbā,",
  "atk-s0203a:992_12": "tasmā evaṃ vadati.",
  "atk-s0203a:993_0": "Apicāyaṃ upāsako dānādhimutto dānābhirato buddhānaṃ santikaṃ gacchanto tucchahattho na gatapubbo.",
  "atk-s0203a:993_1": "Purebhattaṃ gacchanto yāgukhajjakādīni gāhāpetvā gacchati,",
  "atk-s0203a:993_2": "pacchābhattaṃ sappimadhuphāṇitādīni.",
  "atk-s0203a:993_3": "Tasmiṃ asati vālikaṃ gāhāpetvā gandhakuṭipariveṇe okirāpeti,",
  "atk-s0203a:993_4": "dānaṃ datvā sīlaṃ rakkhitvā gehaṃ gato.",
  "atk-s0203a:993_5": "Bodhisattagatiko kiresa upāsako,",
  "atk-s0203a:993_6": "tasmā bhagavā catuvīsati saṃvaccharāni upāsakassa yebhuyyena dānakathameva kathesi – “upāsaka,",
  "atk-s0203a:993_7": "idaṃ dānaṃ nāma bodhisattānaṃ gatamaggo,",
  "atk-s0203a:993_8": "mayhampi gatamaggo,",
  "atk-s0203a:993_9": "mayā satasahassakappādhikāni cattāri asaṅkhyeyyāni dānaṃ dinnaṃ,",
  "atk-s0203a:993_10": "tvaṃ mayā gatamaggameva anugacchasī”ti.",
  "atk-s0203a:993_11": "Dhammasenāpatiādayo mahāsāvakāpi attano attano santikaṃ āgatakāle dānakathamevassa kathenti.",
  "atk-s0203a:993_12": "Tenevāha na kho gahapati gihīnaṃ odātavasanānaṃ evarūpī dhammīkathā paṭibhātīti.",
  "atk-s0203a:993_13": "Idaṃ vuttaṃ hoti –",
  "atk-s0203a:993_14": "gahapati gihīnaṃ nāma khettavatthuhiraññasuvaṇṇadāsīdāsaputtabhariyādīsu tibbo ālayo tibbaṃ nikantipariyuṭṭhānaṃ, tesaṃ –",
  "atk-s0203a:993_15": "“ettha ālayo na kātabbo,",
  "atk-s0203a:993_16": "nikanti na kātabbā”ti kathā na paṭibhāti na ruccatīti.",
  "atk-s0203a:994_0": "Yena bhagavā tenupasaṅkamīti kasmā upasaṅkami?",
  "atk-s0203a:994_1": "Tusitabhavane kirassa nibbattamattasseva tigāvutappamāṇaṃ suvaṇṇakkhandhaṃ viya vijjotamānaṃ attabhāvaṃ uyyānavimānādisampattiñca disvā –",
  "atk-s0203a:994_2": "“mahatī ayaṃ mayhaṃ sampatti,",
  "atk-s0203a:994_3": "kiṃ nu kho me manussapathe kammaṃ kata”nti olokento tīsu ratanesu adhikāraṃ disvā cintesi “pamādaṭṭhānamidaṃ devattaṃ nāma,",
  "atk-s0203a:994_4": "imāya hi me sampattiyā modamānassa satisammosopi siyā,",
  "atk-s0203a:994_5": "handāhaṃ gantvā mama jetavanassa ceva bhikkhusaṅghassa ca tathāgatassa ca ariyamaggassa ca sāriputtattherassa",
  "atk-s0203a:994_6": "ca vaṇṇaṃ kathetvā tato āgantvā sampattiṃ anubhavissāmī”ti.",
  "atk-s0203a:994_7": "So tathā akāsi.",
  "atk-s0203a:994_8": "Taṃ dassetuṃ atha kho anāthapiṇḍikotiādi vuttaṃ.",
  "atk-s0203a:995_0": "Tattha isisaṅghanisevitanti bhikkhusaṅghanisevitaṃ.",
  "atk-s0203a:995_1": "Evaṃ paṭhamagāthāya jetavanassa vaṇṇaṃ kathetvā idāni ariyamaggassa vaṇṇaṃ kathento kammaṃ vijjā cātiādimāha.",
  "atk-s0203a:995_2": "Tattha kammanti maggacetanā.",
  "atk-s0203a:995_3": "Vijjāti maggapaññā.",
  "atk-s0203a:995_4": "Dhammoti samādhipakkhiko dhammo.",
  "atk-s0203a:995_5": "Sīlaṃ jīvitamuttamanti sīle patiṭṭhitassa jīvitaṃ uttamanti dasseti.",
  "atk-s0203a:995_6": "Atha vā vijjāti diṭṭhisaṅkappo.",
  "atk-s0203a:995_7": "Dhammoti vāyāmasatisamādhayo.",
  "atk-s0203a:995_8": "Sīlanti vācākammantājīvā.",
  "atk-s0203a:995_9": "Jīvitamuttamanti etasmiṃ sīle patiṭṭhitassa jīvitaṃ nāma uttamaṃ.",
  "atk-s0203a:995_10": "Etena maccā sujjhantīti etena aṭṭhaṅgikena maggena sattā visujjhanti.",
  "atk-s0203a:996_0": "Tasmāti yasmā maggena sujjhanti,",
  "atk-s0203a:996_1": "na gottadhanehi, tasmā.",
  "atk-s0203a:996_2": "Yoniso vicine dhammanti upāyena samādhipakkhiyaṃ dhammaṃ vicineyya.",
  "atk-s0203a:996_3": "Evaṃ tattha visujjhatīti evaṃ tasmiṃ ariyamagge visujjhati.",
  "atk-s0203a:996_4": "Atha vā yoniso vicine dhammanti upāyena pañcakkhandhadhammaṃ vicineyya.",
  "atk-s0203a:996_5": "Evaṃ tattha visujjhatīti evaṃ tesu catūsu saccesu visujjhati.",
  "atk-s0203a:997_0": "Idāni sāriputtattherassa vaṇṇaṃ kathento sāriputto vātiādimāha.",
  "atk-s0203a:997_1": "Tattha sāriputto vāti avadhāraṇavacanaṃ.",
  "atk-s0203a:997_2": "Etehi paññādīhi sāriputtova seyyoti vadati.",
  "atk-s0203a:997_3": "Upasamenāti kilesaupasamena.",
  "atk-s0203a:997_4": "Pāraṅgatoti nibbānaṃ gato.",
  "atk-s0203a:997_5": "Yo koci nibbānaṃ patto bhikkhu,",
  "atk-s0203a:997_6": "so etāvaparamo siyā,",
  "atk-s0203a:997_7": "na therena uttaritaro nāma atthīti vadati.",
  "atk-s0203a:997_8": "Sesaṃ sabbattha uttānamevāti.",
  "atk-s0203a:998_0": "Papañcasūdaniyā majjhimanikāyaṭṭhakathāya",
  "atk-s0203a:999_0": "Anāthapiṇḍikovādasuttavaṇṇanā niṭṭhitā.",
  "atk-s0203a:1000_0": "2. Channovādasuttavaṇṇanā",
  "atk-s0203a:1001_0": "389.",
  "atk-s0203a:1001_1": "Evaṃ me sutanti channovādasuttaṃ.",
  "atk-s0203a:1001_2": "Tattha channoti evaṃnāmako thero,",
  "atk-s0203a:1001_3": "na abhinikkhamanaṃ nikkhantatthero.",
  "atk-s0203a:1001_4": "Paṭisallānāti phalasamāpattito.",
  "atk-s0203a:1001_5": "Gilānapucchakāti gilānupaṭṭhānaṃ nāma buddhavaṇṇitaṃ,",
  "atk-s0203a:1001_6": "tasmā evamāha.",
  "atk-s0203a:1001_7": "Satthanti jīvitahārakasatthaṃ.",
  "atk-s0203a:1001_8": "Nāvakaṅkhāmīti icchāmi.",
  "atk-s0203a:1002_0": "390. Anupavajjanti anuppattikaṃ appaṭisandhikaṃ.",
  "atk-s0203a:1003_0": "391.",
  "atk-s0203a:1003_1": "Etaṃ mamātiādīni taṇhāmānadiṭṭhigāhavasena vuttāni.",
  "atk-s0203a:1003_2": "Nirodhaṃ disvāti khayavayaṃ ñatvā.",
  "atk-s0203a:1003_3": "Netaṃ mama nesohamasmi na meso attāti samanupassāmīti aniccaṃ dukkhaṃ anattāti samanupassāmi.",
  "atk-s0203a:1004_0": "393.",
  "atk-s0203a:1004_1": "Tasmāti yasmā māraṇantikavedanaṃ adhivāsetuṃ asakkonto satthaṃ āharāmīti vadati, tasmā.",
  "atk-s0203a:1004_2": "Puthujjano āyasmā,",
  "atk-s0203a:1004_3": "tena idampi manasi karohīti dīpeti.",
  "atk-s0203a:1004_4": "Niccakappanti niccakālaṃ.",
  "atk-s0203a:1004_5": "Nissitassāti taṇhādiṭṭhīhi nissitassa.",
  "atk-s0203a:1004_6": "Calitanti vipphanditaṃ hoti.",
  "atk-s0203a:1004_7": "Passaddhīti kāyacittapassaddhi,",
  "atk-s0203a:1004_8": "kilesapassaddhi nāma hotīti attho.",
  "atk-s0203a:1004_9": "Natīti taṇhānati.",
  "atk-s0203a:1004_10": "Natiyā asatīti bhavatthāya ālayanikantipariyuṭṭhānesu asati.",
  "atk-s0203a:1004_11": "Āgatigati na hotīti paṭisandhivasena āgati nāma na hoti,",
  "atk-s0203a:1004_12": "cutivasena gamanaṃ nāma na hoti.",
  "atk-s0203a:1004_13": "Cutūpapātoti cavanavasena cuti,",
  "atk-s0203a:1004_14": "upapajjanavasena upapāto.",
  "atk-s0203a:1004_15": "Nevidha na huraṃ na ubhayamantarenāti nayidha loke,",
  "atk-s0203a:1004_16": "na paraloke,",
  "atk-s0203a:1004_17": "na ubhayattha hoti.",
  "atk-s0203a:1004_18": "Esevanto dukkhassāti vaṭṭadukkhakilesadukkhassa ayameva anto ayaṃ paricchedo parivaṭumabhāvo hoti.",
  "atk-s0203a:1004_19": "Ayameva hi ettha attho.",
  "atk-s0203a:1004_20": "Ye pana “na ubhayamantarenā”ti vacanaṃ gahetvā antarābhavaṃ icchanti,",
  "atk-s0203a:1004_21": "tesaṃ uttaraṃ heṭṭhā vuttameva.",
  "atk-s0203a:1005_0": "394.",
  "atk-s0203a:1005_1": "Satthaṃ āharesīti jīvitahārakaṃ satthaṃ āhari,",
  "atk-s0203a:1005_2": "kaṇṭhanāḷiṃ chindi.",
  "atk-s0203a:1005_3": "Athassa tasmiṃ khaṇe maraṇabhayaṃ okkami,",
  "atk-s0203a:1005_4": "gatinimittaṃ upaṭṭhāsi.",
  "atk-s0203a:1005_5": "So attano puthujjanabhāvaṃ ñatvā saṃviggo vipassanaṃ paṭṭhapetvā saṅkhāre pariggaṇhanto arahattaṃ patvā samasīsī hutvā parinibbāyi.",
  "atk-s0203a:1005_6": "Sammukhāyeva anupavajjatā byākatāti kiñcāpi idaṃ therassa puthujjanakāle byākaraṇaṃ hoti,",
  "atk-s0203a:1005_7": "etena pana byākaraṇena anantarāyamassa parinibbānaṃ ahosi.",
  "atk-s0203a:1005_8": "Tasmā bhagavā tameva byākaraṇaṃ gahetvā kathesi.",
  "atk-s0203a:1005_9": "Upavajjakulānīti upasaṅkamitabbakulāni.",
  "atk-s0203a:1005_10": "Iminā thero, – “bhante,",
  "atk-s0203a:1005_11": "evaṃ upaṭṭhākesu ca upaṭṭhāyikāsu ca vijjamānāsu so bhikkhu tumhākaṃ sāsane parinibbāyissatī”ti pucchati.",
  "atk-s0203a:1005_12": "Athassa bhagavā kulesu saṃsaggābhāvaṃ dīpento honti hete sāriputtātiādimāha.",
  "atk-s0203a:1005_13": "Imasmiṃ kira ṭhāne therassa kulesu asaṃsaṭṭhabhāvo pākaṭo ahosi.",
  "atk-s0203a:1005_14": "Sesaṃ sabbattha uttānamevāti.",
  "atk-s0203a:1006_0": "Papañcasūdaniyā majjhimanikāyaṭṭhakathāya",
  "atk-s0203a:1007_0": "Channovādasuttavaṇṇanā niṭṭhitā.",
  "atk-s0203a:1008_0": "3. Puṇṇovādasuttavaṇṇanā",
  "atk-s0203a:1009_0": "395.",
  "atk-s0203a:1009_1": "Evaṃ me sutanti puṇṇovādasuttaṃ.",
  "atk-s0203a:1009_2": "Tattha paṭisallānāti ekībhāvā.",
  "atk-s0203a:1009_3": "Taṃ ceti taṃ cakkhuñceva rūpañca.",
  "atk-s0203a:1009_4": "Nandīsamudayā dukkhasamudayoti nandiyā taṇhāya samodhānena pañcakkhandhadukkhassa samodhānaṃ hoti.",
  "atk-s0203a:1009_5": "Iti chasu dvāresu dukkhaṃ samudayoti dvinnaṃ saccānaṃ vasena vaṭṭaṃ matthakaṃ pāpetvā dassesi.",
  "atk-s0203a:1009_6": "Dutiyanaye nirodho maggoti dvinnaṃ saccānaṃ vasena vivaṭṭaṃ matthakaṃ pāpetvā dassesi.",
  "atk-s0203a:1009_7": "Iminā ca tvaṃ puṇṇāti pāṭiyekko anusandhi.",
  "atk-s0203a:1009_8": "Evaṃ tāva vaṭṭavivaṭṭavasena desanaṃ arahatte pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ iminā ca tvantiādimāha.",
  "atk-s0203a:1010_0": "396.",
  "atk-s0203a:1010_1": "Caṇḍāti duṭṭhā kibbisā.",
  "atk-s0203a:1010_2": "Pharusāti kakkhaḷā.",
  "atk-s0203a:1010_3": "Akkosissantīti dasahi akkosavatthūhi akkosissanti.",
  "atk-s0203a:1010_4": "Paribhāsissantīti kiṃ samaṇo nāma tvaṃ,",
  "atk-s0203a:1010_5": "idañca idañca te karissāmāti tajjessanti.",
  "atk-s0203a:1010_6": "Evametthāti evaṃ mayhaṃ ettha bhavissati.",
  "atk-s0203a:1011_0": "Daṇḍenāti catuhatthena daṇḍena vā ghaṭikamuggarena vā.",
  "atk-s0203a:1011_1": "Satthenāti ekatodhārādinā.",
  "atk-s0203a:1011_2": "Satthahārakaṃ pariyesantīti jīvitahārakaṃ satthaṃ pariyesanti.",
  "atk-s0203a:1011_3": "Idaṃ thero tatiyapārājikavatthusmiṃ asubhakathaṃ sutvā attabhāvena jigucchantānaṃ bhikkhūnaṃ satthahārakapariyesanaṃ sandhāyāha.",
  "atk-s0203a:1011_4": "Damūpasamenāti ettha damoti indriyasaṃvarādīnaṃ etaṃ nāmaṃ.",
  "atk-s0203a:1011_5": "“Saccena danto damasā upeto,",
  "atk-s0203a:1011_6": "vedantagū vusitabrahmacariyo”ti ettha hi indriyasaṃvaro damoti vutto.",
  "atk-s0203a:1011_7": "“Yadi saccā damā cāgā,",
  "atk-s0203a:1011_8": "khantyā bhiyyodha vijjatī”ti ettha paññā damoti vutto.",
  "atk-s0203a:1011_9": "“Dānena damena saṃyamena saccavajjenā”ti ettha uposathakammaṃ damoti vuttaṃ.",
  "atk-s0203a:1011_10": "Imasmiṃ pana sutte khanti damoti veditabbā.",
  "atk-s0203a:1011_11": "Upasamoti tasseva vevacanaṃ.",
  "atk-s0203a:1012_0": "397.",
  "atk-s0203a:1012_1": "Atha kho āyasmā puṇṇoti ko panesa puṇṇo,",
  "atk-s0203a:1012_2": "kasmā panettha gantukāmo ahosīti.",
  "atk-s0203a:1012_3": "Sunāparantavāsiko eva eso,",
  "atk-s0203a:1012_4": "sāvatthiyaṃ pana asappāyavihāraṃ sallakkhetvā tattha gantukāmo ahosi.",
  "atk-s0203a:1013_0": "Tatrāyaṃ anupubbikathā –",
  "atk-s0203a:1013_1": "sunāparantaraṭṭhe kira ekasmiṃ vāṇijakagāme ete dve bhātaro.",
  "atk-s0203a:1013_2": "Tesu kadāci jeṭṭho pañca sakaṭasatāni gahetvā janapadaṃ gantvā bhaṇḍaṃ āharati,",
  "atk-s0203a:1013_3": "kadāci kaniṭṭho.",
  "atk-s0203a:1013_4": "Imasmiṃ pana samaye kaniṭṭhaṃ ghare ṭhapetvā jeṭṭhabhātiko pañca sakaṭasatāni gahetvā janapadacārikaṃ",
  "atk-s0203a:1013_5": "caranto anupubbena sāvatthiṃ patvā jetavanassa nātidūre sakaṭasatthaṃ nivāsetvā bhuttapātarāso parijanaparivuto",
  "atk-s0203a:1013_6": "phāsukaṭṭhāne nisīdi.",
  "atk-s0203a:1014_0": "Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā gandhapupphādihatthā yena buddho yena dhammo yena saṅgho,",
  "atk-s0203a:1014_1": "tanninnā tappoṇā tappābbhārā hutvā dakkhiṇadvārena nikkhamitvā jetavanaṃ gacchanti.",
  "atk-s0203a:1014_2": "So te disvā “kahaṃ ime gacchanti”ti ekamanussaṃ pucchi.",
  "atk-s0203a:1014_3": "Kiṃ tvaṃ ayyo na jānāsi,",
  "atk-s0203a:1014_4": "loke buddhadhammasaṅgharatanāni nāma uppannāni,",
  "atk-s0203a:1014_5": "iccesa mahājano satthu santike dhammakathaṃ sotuṃ gacchatīti.",
  "atk-s0203a:1014_6": "Tassa buddhoti vacanaṃ chavicammādīni chinditvā aṭṭhimiñjaṃ āhacca aṭṭhāsi.",
  "atk-s0203a:1014_7": "Atha attano parijanaparivuto tāya parisāya saddhiṃ vihāraṃ gantvā satthu madhurassarena dhammaṃ desentassa",
  "atk-s0203a:1014_8": "parisapariyante ṭhito dhammaṃ sutvā pabbajjāya cittaṃ uppādesi.",
  "atk-s0203a:1014_9": "Atha tathāgatena kālaṃ viditvā parisāya uyyojitāya satthāraṃ upasaṅkamitvā vanditvā svātanāya nimantetvā",
  "atk-s0203a:1014_10": "dutiyadivase maṇḍapaṃ kāretvā āsanāni paññapetvā buddhappamukhassa saṅghassa mahādānaṃ datvā bhuttapātarāso",
  "atk-s0203a:1014_11": "uposathaṅgāni adhiṭṭhāya bhaṇḍāgārikaṃ pakkosāpetvā,",
  "atk-s0203a:1014_12": "ettakaṃ bhaṇḍaṃ vissajjitaṃ,",
  "atk-s0203a:1014_13": "ettakaṃ na vissajjitanti sabbaṃ ācikkhitvā –",
  "atk-s0203a:1014_14": "“imaṃ sāpateyyaṃ mayhaṃ kaniṭṭhassa dehī”ti sabbaṃ niyyātetvā satthu santike pabbajitvā kammaṭṭhānaparāyaṇo ahosi.",
  "atk-s0203a:1015_0": "Athassa kammaṭṭhānaṃ manasikarontassa kammaṭṭhānaṃ na upaṭṭhāti.",
  "atk-s0203a:1015_1": "Tato cintesi –",
  "atk-s0203a:1015_2": "“ayaṃ janapado mayhaṃ asappāyo,",
  "atk-s0203a:1015_3": "yaṃnūnāhaṃ satthu santike kammaṭṭhānaṃ gahetvā sakaṭṭhānameva gaccheyya”nti.",
  "atk-s0203a:1015_4": "Atha pubbaṇhasamaye piṇḍāya caritvā sāyanhasamaye paṭisallānā vuṭṭhahitvā bhagavantaṃ upasaṅkamitvā kammaṭṭhānaṃ",
  "atk-s0203a:1015_5": "kathāpetvā satta sīhanāde naditvā pakkāmi.",
  "atk-s0203a:1015_6": "Tena vuttaṃ –",
  "atk-s0203a:1015_7": "“atha kho āyasmā puṇṇo…pe…",
  "atk-s0203a:1015_8": "viharatī”ti.",
  "atk-s0203a:1016_0": "Kattha panāyaṃ vihāsīti?",
  "atk-s0203a:1016_1": "Catūsu ṭhānesu vihāsi,",
  "atk-s0203a:1016_2": "sunāparantaraṭṭhaṃ tāva pavisitvā ajjuhatthapabbate nāma pavisitvā vāṇijagāmaṃ piṇḍāya pāvisi.",
  "atk-s0203a:1016_3": "Atha naṃ kaniṭṭhabhātā sañjānitvā bhikkhaṃ datvā, “bhante,",
  "atk-s0203a:1016_4": "aññattha agantvā idheva vasathā”ti paṭiññaṃ kāretvā tattheva vasāpesi.",
  "atk-s0203a:1017_0": "Tato samuddagirivihāraṃ nāma agamāsi.",
  "atk-s0203a:1017_1": "Tattha ayakantapāsāṇehi paricchinditvā katacaṅkamo atthi,",
  "atk-s0203a:1017_2": "taṃ koci caṅkamituṃ samattho nāma natthi.",
  "atk-s0203a:1017_3": "Tattha samuddavīciyo āgantvā ayakantapāsāṇesu paharitvā mahāsaddaṃ karonti.",
  "atk-s0203a:1017_4": "Theronaṃ –",
  "atk-s0203a:1017_5": "“kammaṭṭhānaṃ manasikarontānaṃ phāsuvihāro hotū”ti samuddaṃ nissaddaṃ katvā adhiṭṭhāsi.",
  "atk-s0203a:1018_0": "Tato mātulagiriṃ nāma agamāsi.",
  "atk-s0203a:1018_1": "Tattha sakuṇasaṅgho ussanno,",
  "atk-s0203a:1018_2": "rattiñca divā ca saddo ekābaddhova hoti,",
  "atk-s0203a:1018_3": "thero imaṃ ṭhānaṃ aphāsukanti tato makulakārāmavihāraṃ nāma gato.",
  "atk-s0203a:1018_4": "So vāṇijagāmassa nātidūro naccāsanno gamanāgamanasampanno vivitto appasaddo.",
  "atk-s0203a:1018_5": "Thero imaṃ ṭhānaṃ phāsukanti tattha rattiṭṭhānadivāṭṭhānacaṅkamanādīni kāretvā vassaṃ upagacchi.",
  "atk-s0203a:1018_6": "Evaṃ catūsu ṭhānesu vihāsi.",
  "atk-s0203a:1019_0": "Athekadivasaṃ tasmiṃyeva antovasse pañca vāṇijasatāni parasamuddaṃ gacchāmāti nāvāya bhaṇḍaṃ pakkhipiṃsu.",
  "atk-s0203a:1019_1": "Nāvārohanadivase therassa kaniṭṭhabhātā theraṃ bhojetvā therassa santike sikkhāpadāni gahetvā vanditvā gacchanto, – “bhante,",
  "atk-s0203a:1019_2": "mahāsamuddo nāma appameyyo anekantarāyo,",
  "atk-s0203a:1019_3": "amhe āvajjeyyāthā”ti vatvā nāvaṃ āruhi.",
  "atk-s0203a:1019_4": "Nāvā uttamajavena gacchamānā aññataraṃ dīpakaṃ pāpuṇi.",
  "atk-s0203a:1019_5": "Manussā pātarāsaṃ karissāmāti dīpake otiṇṇā.",
  "atk-s0203a:1019_6": "Tasmiṃ dīpe aññaṃ kiñci natthi,",
  "atk-s0203a:1019_7": "candanavanameva ahosi.",
  "atk-s0203a:1020_0": "Atheko vāsiyā rukkhaṃ ākoṭetvā lohitacandanabhāvaṃ ñatvā āha –",
  "atk-s0203a:1020_1": "“bho mayaṃ lābhatthāya parasamuddaṃ gacchāma,",
  "atk-s0203a:1020_2": "ito ca uttari lābho nāma natthi,",
  "atk-s0203a:1020_3": "caturaṅgulamattā ghaṭikā satasahassaṃ agghati,",
  "atk-s0203a:1020_4": "hāretabbakayuttaṃ bhaṇḍaṃ hāretvā candanassa pūremā”ti.",
  "atk-s0203a:1020_5": "Te tathā kariṃsu.",
  "atk-s0203a:1020_6": "Candanavane adhivatthā amanussā kujjhitvā –",
  "atk-s0203a:1020_7": "“imehi amhākaṃ candanavanaṃ nāsitaṃ,",
  "atk-s0203a:1020_8": "ghātessāma ne”ti cintetvā –",
  "atk-s0203a:1020_9": "“idheva ghātitesu sabbaṃ vanaṃ ekaṃ kuṇapaṃ bhavissati,",
  "atk-s0203a:1020_10": "samuddamajjhe nesaṃ nāvaṃ osīdessāmā”ti āhaṃsu.",
  "atk-s0203a:1020_11": "Atha tesaṃ nāvaṃ āruyha muhuttaṃ gatakāleyeva uppādikaṃ uṭṭhapetvā sayampi te amanussā bhayānakāni rūpāni dassayiṃsu.",
  "atk-s0203a:1020_12": "Bhītā manussā attano attano devatā namassanti.",
  "atk-s0203a:1020_13": "Therassa kaniṭṭho cūḷapuṇṇakuṭumbiko –",
  "atk-s0203a:1020_14": "“mayhaṃ bhātā avassayo hotū”ti therassa namassamāno aṭṭhāsi.",
  "atk-s0203a:1021_0": "Theropi kira tasmiṃyeva khaṇe āvajjitvā tesaṃ byasanuppattiṃ ñatvā vehāsaṃ uppatitvā sammukhe aṭṭhāsi.",
  "atk-s0203a:1021_1": "Amanussā theraṃ disvā “ayyo puṇṇatthero etī”ti pakkamiṃsu,",
  "atk-s0203a:1021_2": "uppādikaṃ sannisīdi.",
  "atk-s0203a:1021_3": "Thero mā bhāyathāti te assāsetvā “kahaṃ gantukāmatthā”ti pucchi. Bhante,",
  "atk-s0203a:1021_4": "amhākaṃ sakaṭṭhānameva gacchāmāti.",
  "atk-s0203a:1021_5": "Thero nāvaṃ phale akkamitvā “etesaṃ icchitaṭṭhānaṃ gacchatū”ti adhiṭṭhāsi.",
  "atk-s0203a:1021_6": "Vāṇijā sakaṭṭhānaṃ gantvā taṃ pavattiṃ puttadārassa ārocetvā “etha theraṃ saraṇaṃ gacchāmā”ti pañcasatā",
  "atk-s0203a:1021_7": "attano pañcamātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ.",
  "atk-s0203a:1021_8": "Tato nāvāya bhaṇḍaṃ otāretvā therassa ekaṃ koṭṭhāsaṃ katvā – “ayaṃ, bhante,",
  "atk-s0203a:1021_9": "tumhākaṃ koṭṭhāso”ti āhaṃsu. Thero –",
  "atk-s0203a:1021_10": "“mayhaṃ visuṃ koṭṭhāsakiccaṃ natthi,",
  "atk-s0203a:1021_11": "satthā pana tumhehi diṭṭhapubbo”ti.",
  "atk-s0203a:1021_12": "Na diṭṭhapubbo, bhanteti.",
  "atk-s0203a:1021_13": "Tena hi iminā satthu maṇḍalamāḷaṃ karotha,",
  "atk-s0203a:1021_14": "evaṃ satthāraṃ passissathāti. Te sādhu,",
  "atk-s0203a:1021_15": "bhanteti tena ca koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.",
  "atk-s0203a:1022_0": "Satthāpi kira āraddhakālato paṭṭhāya paribhogaṃ akāsi.",
  "atk-s0203a:1022_1": "Ārakkhamanussā rattiṃ obhāsaṃ disvā “mahesakkhā devatā atthī”ti saññaṃ kariṃsu.",
  "atk-s0203a:1022_2": "Upāsakā maṇḍalamāḷañca bhikkhusaṅghassa ca senāsanāni niṭṭhapetvā dānasambhāraṃ sajjetvā – “kataṃ, bhante,",
  "atk-s0203a:1022_3": "amhehi attano kiccaṃ,",
  "atk-s0203a:1022_4": "satthāraṃ pakkosathā”ti therassa ārocesuṃ.",
  "atk-s0203a:1022_5": "Thero sāyanhasamaye iddhiyā sāvatthiṃ patvā, “bhante,",
  "atk-s0203a:1022_6": "vāṇijagāmavāsino tumhe daṭṭhukāmā,",
  "atk-s0203a:1022_7": "tesaṃ anukampaṃ karothā”ti bhagavantaṃ yāci.",
  "atk-s0203a:1022_8": "Bhagavā adhivāsesi.",
  "atk-s0203a:1022_9": "Thero bhagavato adhivāsanaṃ viditvā sakaṭṭhānameva paccāgato.",
  "atk-s0203a:1023_0": "Bhagavāpi ānandatheraṃ āmantesi, – “ānanda,",
  "atk-s0203a:1023_1": "sve sunāparante vāṇijagāme piṇḍāya carissāma,",
  "atk-s0203a:1023_2": "tvaṃ ekūnapañcasatānaṃ bhikkhūnaṃ salākaṃ dehī”ti.",
  "atk-s0203a:1023_3": "Thero sādhu,",
  "atk-s0203a:1023_4": "bhanteti bhikkhusaṅghassa tamatthaṃ ārocetvā nabhacārikā bhikkhū salākaṃ gaṇhantūti āha.",
  "atk-s0203a:1023_5": "Taṃdivasaṃ kuṇḍadhānatthero paṭhamaṃ salākaṃ aggahesi.",
  "atk-s0203a:1023_6": "Vāṇijagāmavāsinopi “sve kira satthā āgamissatī”ti gāmamajjhe maṇḍapaṃ katvā dānaggaṃ sajjayiṃsu.",
  "atk-s0203a:1023_7": "Bhagavā pātova sarīrapaṭijagganaṃ katvā gandhakuṭiṃ pavisitvā phalasamāpattiṃ appetvā nisīdi.",
  "atk-s0203a:1023_8": "Sakkassa paṇḍukambalasilāsanaṃ uṇhaṃ ahosi.",
  "atk-s0203a:1023_9": "So kiṃ idanti āvajjetvā satthu sunāparantagamanaṃ disvā vissakammaṃ āmantesi –",
  "atk-s0203a:1023_10": "“tāta ajja bhagavā timattāni yojanasatāni piṇḍācāraṃ karissati,",
  "atk-s0203a:1023_11": "pañca kūṭāgārasatāni māpetvā jetavanadvārakoṭṭhamatthake gamanasajjāni katvā ṭhapehī”ti.",
  "atk-s0203a:1023_12": "So tathā akāsi.",
  "atk-s0203a:1023_13": "Bhagavato kūṭāgāraṃ catumukhaṃ ahosi,",
  "atk-s0203a:1023_14": "dvinnaṃ aggasāvakānaṃ dvimukhāni,",
  "atk-s0203a:1023_15": "sesāni ekamukhāni.",
  "atk-s0203a:1023_16": "Satthā gandhakuṭito nikkhamma paṭipāṭiyā ṭhapitakūṭāgāresu dhurakūṭāgāraṃ pāvisi.",
  "atk-s0203a:1023_17": "Dve aggasāvake ādiṃ katvā ekūnapañcabhikkhusatānipi kūṭāgāraṃ gantvā nisinnā ahesuṃ.",
  "atk-s0203a:1023_18": "Ekaṃ tucchakūṭāgāraṃ ahosi,",
  "atk-s0203a:1023_19": "pañcapi kūṭāgārasatāni ākāse uppatiṃsu.",
  "atk-s0203a:1024_0": "Satthā saccabandhapabbataṃ nāma patvā kūṭāgāraṃ ākāse ṭhapesi.",
  "atk-s0203a:1024_1": "Tasmiṃ pabbate saccabandho nāma micchādiṭṭhikatāpaso mahājanaṃ micchādiṭṭhiṃ uggaṇhāpento lābhaggayasaggappatto hutvā vasati.",
  "atk-s0203a:1024_2": "Abbhantare cassa antocāṭiyaṃ padīpo viya arahattassa upanissayo jalati.",
  "atk-s0203a:1024_3": "Taṃ disvā dhammamassa kathessāmīti gantvā dhammaṃ desesi.",
  "atk-s0203a:1024_4": "Tāpaso desanāpariyosāne arahattaṃ pāpuṇi,",
  "atk-s0203a:1024_5": "maggenevāssa abhiññā āgatā.",
  "atk-s0203a:1024_6": "Ehibhikkhu hutvā iddhimayapattacīvaradharo hutvā kūṭāgāraṃ pāvisi.",
  "atk-s0203a:1025_0": "Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā kūṭāgārāni adissamānāni katvā vāṇijagāmaṃ pāvisi.",
  "atk-s0203a:1025_1": "Vāṇijā buddhappamukhassa bhikkhusaṅghassa mahādānaṃ datvā satthāraṃ makulakārāmaṃ nayiṃsu.",
  "atk-s0203a:1025_2": "Satthā maṇḍalamāḷaṃ pāvisi.",
  "atk-s0203a:1025_3": "Mahājano yāva satthā bhattadarathaṃ paṭipassambheti,",
  "atk-s0203a:1025_4": "tāva pātarāsaṃ katvā uposathaṅgāni samādāya bahuṃ gandhañca pupphañca ādāya dhammassavanatthāya ārāmaṃ paccāgamāsi.",
  "atk-s0203a:1025_5": "Satthā dhammaṃ desesi.",
  "atk-s0203a:1025_6": "Mahājanassa bandhanamokkho jāto,",
  "atk-s0203a:1025_7": "mahantaṃ buddhakolāhalaṃ ahosi.",
  "atk-s0203a:1026_0": "Satthā mahājanassa saṅgahatthaṃ katipāhaṃ tattheva vasi,",
  "atk-s0203a:1026_1": "aruṇaṃ pana mahāgandhakuṭiyaṃyeva uṭṭhapesi.",
  "atk-s0203a:1026_2": "Tattha katipāhaṃ vasitvā vāṇijagāme piṇḍāya caritvā “tvaṃ idheva vasāhī”ti puṇṇattheraṃ nivattetvā antare nammadānadī nāma atthi,",
  "atk-s0203a:1026_3": "tassā tīraṃ agamāsi.",
  "atk-s0203a:1026_4": "Nammadānāgarājā satthu paccuggamanaṃ katvā nāgabhavanaṃ pavesetvā tiṇṇaṃ ratanānaṃ sakkāraṃ akāsi.",
  "atk-s0203a:1026_5": "Satthā tassa dhammaṃ kathetvā nāgabhavanā nikkhami. So – “mayhaṃ, bhante,",
  "atk-s0203a:1026_6": "paricaritabbaṃ dethā”ti yāci,",
  "atk-s0203a:1026_7": "bhagavā nammadānadītīre padacetiyaṃ dassesi.",
  "atk-s0203a:1026_8": "Taṃ vīcīsu āgatāsu pidhīyati,",
  "atk-s0203a:1026_9": "gatāsu vivarīyati,",
  "atk-s0203a:1026_10": "mahāsakkārappattaṃ ahosi.",
  "atk-s0203a:1026_11": "Satthā tato nikkhamma saccabandhapabbataṃ gantvā saccabandhaṃ āha –",
  "atk-s0203a:1026_12": "“tayā mahājano apāyamagge otārito,",
  "atk-s0203a:1026_13": "tvaṃ idheva vasitvā etesaṃ laddhiṃ vissajjāpetvā nibbānamagge patiṭṭhāpehī”ti.",
  "atk-s0203a:1026_14": "Sopi paricaritabbaṃ yāci.",
  "atk-s0203a:1026_15": "Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi,",
  "atk-s0203a:1026_16": "tato jetavanameva gato.",
  "atk-s0203a:1026_17": "Etamatthaṃ sandhāya tenevantaravassenātiādi vuttaṃ.",
  "atk-s0203a:1027_0": "Parinibbāyīti anupādisesāya nibbānadhātuyā parinibbāyi.",
  "atk-s0203a:1027_1": "Mahājano therassa satta divasāni sarīrapūjaṃ katvā bahūni gandhakaṭṭhāni samodhānetvā sarīraṃ jhāpetvā dhātuyo ādāya cetiyaṃ akāsi.",
  "atk-s0203a:1027_2": "Sambahulā bhikkhūti therassa āḷāhane ṭhitabhikkhū.",
  "atk-s0203a:1027_3": "Sesaṃ sabbattha uttānamevāti.",
  "atk-s0203a:1028_0": "Papañcasūdaniyā majjhimanikāyaṭṭhakathāya",
  "atk-s0203a:1029_0": "Puṇṇovādasuttavaṇṇanā niṭṭhitā.",
  "atk-s0203a:1030_0": "4. Nandakovādasuttavaṇṇanā",
  "atk-s0203a:1031_0": "398.",
  "atk-s0203a:1031_1": "Evaṃ me sutanti nandakovādasuttaṃ.",
  "atk-s0203a:1031_2": "Tattha tena kho pana samayenāti bhagavā mahāpajāpatiyā yācito bhikkhunisaṅghaṃ uyyojetvā bhikkhusaṅghaṃ sannipātetvā –",
  "atk-s0203a:1031_3": "“therā bhikkhū vārena bhikkhuniyo ovadantū”ti saṅghassa bhāraṃ akāsi.",
  "atk-s0203a:1031_4": "Taṃ sandhāyetaṃ vuttaṃ.",
  "atk-s0203a:1031_5": "Tattha pariyāyenāti vārena.",
  "atk-s0203a:1031_6": "Na icchatīti attano vāre sampatte dūraṃ gāmaṃ vā gantvā sūcikammādīni vā ārabhitvā “ayaṃ nāmassa papañco”ti vadāpesi.",
  "atk-s0203a:1031_7": "Imaṃ pana pariyāyena ovādaṃ bhagavā nandakattherasseva kāraṇā akāsi. Kasmā?",
  "atk-s0203a:1031_8": "Imāsañhi bhikkhunīnaṃ theraṃ disvā cittaṃ ekaggaṃ hoti pasīdati.",
  "atk-s0203a:1031_9": "Tena tā tassa ovādaṃ sampaṭicchitukāmā,",
  "atk-s0203a:1031_10": "dhammakathaṃ sotukāmā.",
  "atk-s0203a:1031_11": "Tasmā bhagavā –",
  "atk-s0203a:1031_12": "“nandako attano vāre sampatte ovādaṃ dassati,",
  "atk-s0203a:1031_13": "dhammakathaṃ kathessatī”ti vārena ovādaṃ akāsi.",
  "atk-s0203a:1031_14": "Thero pana attano vāraṃ na karoti,",
  "atk-s0203a:1031_15": "kasmāti ce?",
  "atk-s0203a:1031_16": "Tā kira bhikkhuniyo pubbe therassa jambudīpe rajjaṃ kārentassa orodhā ahesuṃ.",
  "atk-s0203a:1031_17": "Thero pubbenivāsañāṇena taṃ kāraṇaṃ ñatvā cintesi –",
  "atk-s0203a:1031_18": "“maṃ imassa bhikkhunisaṅghassa majjhe nisinnaṃ upamāyo ca kāraṇāni ca āharitvā dhammaṃ kathayamānaṃ disvā",
  "atk-s0203a:1031_19": "añño pubbenivāsañāṇalābhī bhikkhu imaṃ kāraṇaṃ oloketvā ‘āyasmā nandako yāvajjadivasā orodhe na vissajjeti,",
  "atk-s0203a:1031_20": "sobhatāyamāyasmā orodhaparivuto’ti vattabbaṃ maññeyyā”ti.",
  "atk-s0203a:1031_21": "Etamatthaṃ sampassamāno thero attano vāraṃ na karoti.",
  "atk-s0203a:1031_22": "Imāsañca kira bhikkhunīnaṃ therasseva desanā sappāyā bhavissatīti ñatvā atha kho bhagavā āyasmantaṃ nandakaṃ āmantesi.",
  "atk-s0203a:1032_0": "Tāsaṃ bhikkhunīnaṃ pubbe tassa orodhabhāvajānanatthaṃ idaṃ vatthuṃ –",
  "atk-s0203a:1032_1": "pubbe kira bārāṇasiyaṃ pañca dāsasatāni pañca dāsisatāni cāti jaṅghasahassaṃ ekatova kammaṃ katvā ekasmiṃ ṭhāne vasi.",
  "atk-s0203a:1032_2": "Ayaṃ nandakatthero tasmiṃ kāle jeṭṭhakadāso hoti,",
  "atk-s0203a:1032_3": "gotamī jeṭṭhakadāsī.",
  "atk-s0203a:1032_4": "Sā jeṭṭhakadāsassa pādaparicārikā ahosi paṇḍitā byattā.",
  "atk-s0203a:1032_5": "Jaṅghasahassampi puññakammaṃ karontaṃ ekato karoti.",
  "atk-s0203a:1032_6": "Atha vassūpanāyikasamaye pañca paccekabuddhā nandamūlakapabbhārato isipatane otaritvā nagare piṇḍāya caritvā isipatanameva gantvā –",
  "atk-s0203a:1032_7": "“vassūpanāyikakuṭiyā atthāya hatthakammaṃ yācissāmā”ti cīvaraṃ pārupitvā sāyanhasamaye nagaraṃ pavisitvā seṭṭhissa gharadvāre aṭṭhaṃsu.",
  "atk-s0203a:1032_8": "Jeṭṭhakadāsī kuṭaṃ gahetvā udakatitthaṃ gacchantī paccekabuddhe nagaraṃ pavisante addasa.",
  "atk-s0203a:1032_9": "Seṭṭhi tesaṃ āgatakāraṇaṃ sutvā “amhākaṃ okāso natthi,",
  "atk-s0203a:1032_10": "gacchantū”ti āha.",
  "atk-s0203a:1033_0": "Atha te nagarā nikkhamante jeṭṭhakadāsī kuṭaṃ gahetvā pavisantī disvā kuṭaṃ otāretvā vanditvā onamitvā mukhaṃ pidhāya –",
  "atk-s0203a:1033_1": "“ayyā nagaraṃ paviṭṭhamattāva nikkhantā,",
  "atk-s0203a:1033_2": "kiṃ nu kho”ti pucchi.",
  "atk-s0203a:1033_3": "Vassūpanāyikakuṭiyā hatthakammaṃ yācituṃ āgamimhāti. Laddhaṃ, bhanteti.",
  "atk-s0203a:1033_4": "Na laddhaṃ upāsiketi?",
  "atk-s0203a:1033_5": "Kiṃ panesā kuṭi issareheva kātabbā,",
  "atk-s0203a:1033_6": "duggatehipi sakkā kātunti.",
  "atk-s0203a:1033_7": "Yena kenaci sakkāti? Sādhu, bhante,",
  "atk-s0203a:1033_8": "mayaṃ karissāma.",
  "atk-s0203a:1033_9": "Sve mayhaṃ bhikkhaṃ gaṇhathāti nimantetvā udakaṃ netvā puna kuṭaṃ gahetvā āgamma titthamagge ṭhatvā āgatā",
  "atk-s0203a:1033_10": "avasesadāsiyo “ettheva hothā”ti vatvā sabbāsaṃ āgatakāle āha –",
  "atk-s0203a:1033_11": "“amma kiṃ niccameva parassa dāsakammaṃ karissatha,",
  "atk-s0203a:1033_12": "udāhu dāsabhāvato muccituṃ icchathā”ti?",
  "atk-s0203a:1033_13": "Ajjeva muccitumicchāma ayyeti.",
  "atk-s0203a:1033_14": "Yadi evaṃ mayā pañca paccekabuddhā hatthakammaṃ alabhantā svātanāya nimantitā,",
  "atk-s0203a:1033_15": "tumhākaṃ sāmikehi ekadivasaṃ hatthakammaṃ dāpethāti.",
  "atk-s0203a:1033_16": "Tā sādhūti sampaṭicchitvā sāyaṃ aṭavito āgatakāle sāmikānaṃ ārocesuṃ.",
  "atk-s0203a:1033_17": "Te sādhūti jeṭṭhakadāsassa gehadvāre sannipatiṃsu.",
  "atk-s0203a:1034_0": "Atha ne jeṭṭhakadāsī sve tātā paccekabuddhānaṃ hatthakammaṃ dethāti ānisaṃsaṃ ācikkhitvā yepi na kātukāmā,",
  "atk-s0203a:1034_1": "te gāḷhena ovādena tajjetvā paṭicchāpesi.",
  "atk-s0203a:1034_2": "Sā punadivase paccekabuddhānaṃ bhattaṃ datvā sabbesaṃ dāsaputtānaṃ saññaṃ adāsi.",
  "atk-s0203a:1034_3": "Te tāvadeva araññaṃ pavisitvā dabbasambhāre samodhānetvā sataṃ sataṃ hutvā ekekakuṭiṃ ekekacaṅkamanādiparivāraṃ",
  "atk-s0203a:1034_4": "katvā mañcapīṭhapānīyaparibhojanīyabhājanādīni ṭhapetvā paccekabuddhe temāsaṃ tattha vasanatthāya paṭiññaṃ",
  "atk-s0203a:1034_5": "kāretvā vārabhikkhaṃ paṭṭhapesuṃ.",
  "atk-s0203a:1034_6": "Yo attano vāradivase na sakkoti.",
  "atk-s0203a:1034_7": "Tassa jeṭṭhakadāsī sakagehato āharitvā deti.",
  "atk-s0203a:1034_8": "Evaṃ temāsaṃ jaggitvā jeṭṭhakadāsī ekekaṃ dāsaṃ ekekaṃ sāṭakaṃ vissajjāpesi.",
  "atk-s0203a:1034_9": "Pañca thūlasāṭakasatāni ahesuṃ.",
  "atk-s0203a:1034_10": "Tāni parivattāpetvā pañcannaṃ paccekabuddhānaṃ ticīvarāni katvā adāsi.",
  "atk-s0203a:1034_11": "Paccekabuddhā yathāphāsukaṃ agamaṃsu.",
  "atk-s0203a:1034_12": "Tampi jaṅghasahassaṃ ekato kusalaṃ katvā kāyassa bhedā devaloke nibbatti.",
  "atk-s0203a:1034_13": "Tāni pañca mātugāmasatāni kālena kālaṃ tesaṃ pañcannaṃ purisasatānaṃ gehe honti,",
  "atk-s0203a:1034_14": "kālena kālaṃ sabbāpi jeṭṭhakadāsaputtasseva gehe honti.",
  "atk-s0203a:1034_15": "Atha ekasmiṃ kāle jeṭṭhakadāsaputto devalokato cavitvā rājakule nibbatto.",
  "atk-s0203a:1034_16": "Tāpi pañcasatā devakaññā mahābhogakulesu nibbattitvā tassa rajje ṭhitassa gehaṃ agamaṃsu.",
  "atk-s0203a:1034_17": "Etena niyāmena saṃsarantiyo amhākaṃ bhagavato kāle koliyanagare devadahanagare ca khattiyakulesu nibbattā.",
  "atk-s0203a:1035_0": "Nandakattheropi pabbajitvā arahattaṃ patto,",
  "atk-s0203a:1035_1": "jeṭṭhakadāsidhītā vayaṃ āgamma suddhodanamahārājassa aggamahesiṭṭhāne ṭhitā,",
  "atk-s0203a:1035_2": "itarāpi tesaṃ tesaṃ rājaputtānaṃyeva gharaṃ gatā.",
  "atk-s0203a:1035_3": "Tāsaṃ sāmikā pañcasatā rājakumārā udakacumbaṭakalahe satthu dhammadesanaṃ sutvā pabbajitā,",
  "atk-s0203a:1035_4": "rājadhītaro tesaṃ ukkaṇṭhanatthaṃ sāsanaṃ pesesuṃ.",
  "atk-s0203a:1035_5": "Te ukkaṇṭhite bhagavā kuṇāladahaṃ netvā sotāpattiphale patiṭṭhapetvā mahāsamayadivase arahatte patiṭṭhāpesi.",
  "atk-s0203a:1035_6": "Tāpi pañcasatā rājadhītaro nikkhamitvā mahāpajāpatiyā santike pabbajiṃsu.",
  "atk-s0203a:1035_7": "Ayamāyasmā nandako ettāva tā bhikkhuniyoti evametaṃ vatthu dīpetabbaṃ.",
  "atk-s0203a:1036_0": "Rājakārāmoti pasenadinā kārito nagarassa dakkhiṇadisābhāge thūpārāmasadise ṭhāne vihāro.",
  "atk-s0203a:1037_0": "399. Sammappaññāya sudiṭṭhanti hetunā kāraṇena vipassanāpaññāya yāthāvasarasato diṭṭhaṃ.",
  "atk-s0203a:1038_0": "401.",
  "atk-s0203a:1038_1": "Tajjaṃ tajjanti taṃsabhāvaṃ taṃsabhāvaṃ,",
  "atk-s0203a:1038_2": "atthato pana taṃ taṃ paccayaṃ paṭicca tā tā vedanā uppajjantīti vuttaṃ hoti.",
  "atk-s0203a:1039_0": "402. Pagevassa chāyāti mūlādīni nissāya nibbattā chāyā paṭhamataraṃyeva aniccā.",
  "atk-s0203a:1040_0": "413.",
  "atk-s0203a:1040_1": "Anupahaccāti anupahanitvā.",
  "atk-s0203a:1040_2": "Tattha maṃsaṃ piṇḍaṃ piṇḍaṃ katvā cammaṃ alliyāpento maṃsakāyaṃ upahanati nāma.",
  "atk-s0203a:1040_3": "Cammaṃ baddhaṃ baddhaṃ katvā maṃse alliyāpento maṃsakāyaṃ upahanati nāma.",
  "atk-s0203a:1040_4": "Evaṃ akatvā.",
  "atk-s0203a:1040_5": "Vilimaṃsaṃ nhārubandhananti sabbacamme laggavilīpanamaṃsameva.",
  "atk-s0203a:1040_6": "Antarākilesasaṃyojanabandhananti sabbaṃ antarakilesameva sandhāya vuttaṃ.",
  "atk-s0203a:1041_0": "414.",
  "atk-s0203a:1041_1": "Satta kho panimeti kasmā āhāti?",
  "atk-s0203a:1041_2": "Yā hi esā paññā kilese chindatīti vuttā,",
  "atk-s0203a:1041_3": "sā na ekikāva attano dhammatāya chindituṃ sakkoti.",
  "atk-s0203a:1041_4": "Yathā pana kuṭhārī na attano dhammatāya chejjaṃ chindati,",
  "atk-s0203a:1041_5": "purisassa tajjaṃ vāyāmaṃ paṭicceva chindati,",
  "atk-s0203a:1041_6": "evaṃ na vinā chahi bojjhaṅgehi paññā kilese chindituṃ sakkoti.",
  "atk-s0203a:1041_7": "Tasmā evamāha.",
  "atk-s0203a:1041_8": "Tena hīti yena kāraṇena tayā cha ajjhattikāni āyatanāni,",
  "atk-s0203a:1041_9": "cha bāhirāni,",
  "atk-s0203a:1041_10": "cha viññāṇakāye,",
  "atk-s0203a:1041_11": "dīpopamaṃ,",
  "atk-s0203a:1041_12": "rukkhopamaṃ,",
  "atk-s0203a:1041_13": "gāvūpamañca dassetvā sattahi bojjhaṅgehi āsavakkhayena desanā niṭṭhapitā,",
  "atk-s0203a:1041_14": "tena kāraṇena tvaṃ svepi tā bhikkhuniyo teneva ovādena ovadeyyāsīti.",
  "atk-s0203a:1042_0": "415.",
  "atk-s0203a:1042_1": "Sā sotāpannāti yā sā guṇehi sabbapacchimikā,",
  "atk-s0203a:1042_2": "sā sotāpannā.",
  "atk-s0203a:1042_3": "Sesā pana sakadāgāmianāgāminiyo ca khīṇāsavā ca.",
  "atk-s0203a:1042_4": "Yadi evaṃ kathaṃ paripuṇṇasaṅkappāti.",
  "atk-s0203a:1042_5": "Ajjhāsayapāripūriyā.",
  "atk-s0203a:1042_6": "Yassā hi bhikkhuniyā evamahosi –",
  "atk-s0203a:1042_7": "“kadā nu kho ahaṃ ayyassa nandakassa dhammadesanaṃ suṇantī tasmiṃyeva āsane sotāpattiphalaṃ sacchikareyya”nti,",
  "atk-s0203a:1042_8": "sā sotāpattiphalaṃ sacchākāsi.",
  "atk-s0203a:1042_9": "Yassā ahosi “sakadāgāmiphalaṃ anāgāmiphalaṃ arahatta”nti,",
  "atk-s0203a:1042_10": "sā arahattaṃ sacchākāsi.",
  "atk-s0203a:1042_11": "Tenāha bhagavā “attamanā ceva paripuṇṇasaṅkappā cā”ti.",
  "atk-s0203a:1043_0": "Papañcasūdaniyā majjhimanikāyaṭṭhakathāya",
  "atk-s0203a:1044_0": "Nandakovādasuttavaṇṇanā niṭṭhitā.",
  "atk-s0203a:1045_0": "5. Rāhulovādasuttavaṇṇanā",
  "atk-s0203a:1046_0": "416.",
  "atk-s0203a:1046_1": "Evaṃ me sutanti rāhulovādasuttaṃ.",
  "atk-s0203a:1046_2": "Tattha vimuttiparipācanīyāti vimuttiṃ paripācentīti vimuttiparipācanīyā.",
  "atk-s0203a:1046_3": "Dhammāti pannarasa dhammā.",
  "atk-s0203a:1046_4": "Te saddhindriyādīnaṃ visuddhikāraṇavasena veditabbā.",
  "atk-s0203a:1046_5": "Vuttañhetaṃ –",
  "atk-s0203a:1047_0": "“Assaddhe puggale parivajjayato,",
  "atk-s0203a:1047_1": "saddhe puggale sevato bhajato payirupāsato pasādanīye suttante paccavekkhato imehi tīhākārehi saddhindriyaṃ visujjhati.",
  "atk-s0203a:1047_2": "Kusīte puggale parivajjayato āraddhavīriye puggale sevato bhajato payirupāsato sammappadhāne paccavekkhato imehi tīhākārehi vīriyindriyaṃ visujjhati.",
  "atk-s0203a:1047_3": "Muṭṭhassatī puggale parivajjayato upaṭṭhitassatī puggale sevato bhajato payirupāsato satipaṭṭhāne paccavekkhato",
  "atk-s0203a:1047_4": "imehi tīhākārehi satindriyaṃ visujjhati.",
  "atk-s0203a:1047_5": "Asamāhite puggale parivajjayato samāhite puggale sevato bhajato payirupāsato jhānavimokkhe paccavekkhato imehi tīhākārehi samādhindriyaṃ visujjhati.",
  "atk-s0203a:1047_6": "Duppaññe puggale parivajjayato paññavante puggale sevato bhajato payirupāsato gambhīrañāṇacariyaṃ paccavekkhato",
  "atk-s0203a:1047_7": "imehi tīhākārehi paññindriyaṃ visujjhati.",
  "atk-s0203a:1047_8": "Iti ime pañca puggale parivajjayato pañca puggale sevato bhajato payirupāsato pañca suttantakkhandhe",
  "atk-s0203a:1047_9": "paccavekkhato imehi pannarasahi ākārehi imāni pañcindriyāni visujjhantī”ti.",
  "atk-s0203a:1048_0": "Aparepi pannarasa dhammā vimuttiparipācanīyā –",
  "atk-s0203a:1048_1": "saddhādīni pañcimāni indriyāni,",
  "atk-s0203a:1048_2": "aniccasaññā,",
  "atk-s0203a:1048_3": "anicce dukkhasaññā,",
  "atk-s0203a:1048_4": "dukkhe anattasaññā,",
  "atk-s0203a:1048_5": "pahānasaññā,",
  "atk-s0203a:1048_6": "virāgasaññāti,",
  "atk-s0203a:1048_7": "imā pañca nibbedhabhāgiyā saññā,",
  "atk-s0203a:1048_8": "meghiyattherassa kathitā kalyāṇamittatādayo pañcadhammāti.",
  "atk-s0203a:1048_9": "Kāya pana velāya bhagavato etadahosīti.",
  "atk-s0203a:1048_10": "Paccūsasamaye lokaṃ volokentassa.",
  "atk-s0203a:1049_0": "419.",
  "atk-s0203a:1049_1": "Anekānaṃ devatāsahassānanti āyasmatā rāhulena padumuttarassa bhagavato pādamūle pālitanāgarājakāle patthanaṃ",
  "atk-s0203a:1049_2": "paṭṭhapentena saddhiṃ patthanaṃ paṭṭhapitadevatāyeva.",
  "atk-s0203a:1049_3": "Tāsu pana kāci bhūmaṭṭhakā devatā,",
  "atk-s0203a:1049_4": "kāci antalikkhakā,",
  "atk-s0203a:1049_5": "kāci cātumahārājikā,",
  "atk-s0203a:1049_6": "kāci devaloke,",
  "atk-s0203a:1049_7": "kāci brahmaloke nibbattā.",
  "atk-s0203a:1049_8": "Imasmiṃ pana divase sabbā ekaṭṭhāne andhavanasmiṃyeva sannipatitā.",
  "atk-s0203a:1049_9": "Dhammacakkhunti upāliovāda-",
  "atk-s0203a:1049_10": "dīghanakhasuttesu paṭhamamaggo dhammacakkhunti vutto,",
  "atk-s0203a:1049_11": "brahmāyusutte tīṇi phalāni,",
  "atk-s0203a:1049_12": "imasmiṃ sutte cattāro maggā,",
  "atk-s0203a:1049_13": "cattāri ca phalāni dhammacakkhunti veditabbāni.",
  "atk-s0203a:1049_14": "Tattha hi kāci devatā sotāpannā ahesuṃ,",
  "atk-s0203a:1049_15": "kāci sakadāgāmī, anāgāmī,",
  "atk-s0203a:1049_16": "khīṇāsavā.",
  "atk-s0203a:1049_17": "Tāsañca pana devatānaṃ ettakāti gaṇanavasena paricchedo natthi.",
  "atk-s0203a:1049_18": "Sesaṃ sabbattha uttānamevāti.",
  "atk-s0203a:1050_0": "Papañcasūdaniyā majjhimanikāyaṭṭhakathāya",
  "atk-s0203a:1051_0": "Rāhulovādasuttavaṇṇanā niṭṭhitā.",
  "atk-s0203a:1052_0": "6. Chachakkasuttavaṇṇanā",
  "atk-s0203a:1053_0": "420.",
  "atk-s0203a:1053_1": "Evaṃ me sutanti chachakkasuttaṃ.",
  "atk-s0203a:1053_2": "Tattha ādikalyāṇantiādimhi kalyāṇaṃ bhaddakaṃ niddosaṃ katvā desessāmi.",
  "atk-s0203a:1053_3": "Majjhapariyosānesupi eseva nayo.",
  "atk-s0203a:1053_4": "Iti bhagavā ariyavaṃsaṃ navahi,",
  "atk-s0203a:1053_5": "mahāsatipaṭṭhānaṃ sattahi,",
  "atk-s0203a:1053_6": "mahāassapuraṃ sattahiyeva padehi thomesi.",
  "atk-s0203a:1053_7": "Idaṃ pana suttaṃ navahi padehi thomesi.",
  "atk-s0203a:1054_0": "Veditabbānīti sahavipassanena maggena jānitabbāni.",
  "atk-s0203a:1054_1": "Manāyatanena tebhūmakacittameva kathitaṃ,",
  "atk-s0203a:1054_2": "dhammāyatanena bahiddhā tebhūmakadhammā ca,",
  "atk-s0203a:1054_3": "manoviññāṇena ṭhapetvā dve pañcaviññāṇāni sesaṃ bāvīsatividhaṃ lokiyavipākacittaṃ.",
  "atk-s0203a:1054_4": "Phassavedanā yathāvuttavipākaviññāṇasampayuttāva.",
  "atk-s0203a:1054_5": "Taṇhāti vipākavedanāpaccayā javanakkhaṇe uppannataṇhā.",
  "atk-s0203a:1055_0": "422.",
  "atk-s0203a:1055_1": "Cakkhu attāti pāṭiyekko anusandhi.",
  "atk-s0203a:1055_2": "Heṭṭhā kathitānañhi dvinnaṃ saccānaṃ anattabhāvadassanatthaṃ ayaṃ desanā āraddhā.",
  "atk-s0203a:1055_3": "Tattha na upapajjatīti na yujjati.",
  "atk-s0203a:1055_4": "Vetīti vigacchati nirujjhati.",
  "atk-s0203a:1056_0": "424.",
  "atk-s0203a:1056_1": "Ayaṃ kho pana,",
  "atk-s0203a:1056_2": "bhikkhaveti ayampi pāṭiyekko anusandhi.",
  "atk-s0203a:1056_3": "Ayañhi desanā tiṇṇaṃ gāhānaṃ vasena vaṭṭaṃ dassetuṃ āraddhā.",
  "atk-s0203a:1056_4": "Dukkhaṃ samudayoti dvinnaṃ saccānaṃ vasena vaṭṭaṃ dassetuntipi vadantiyeva.",
  "atk-s0203a:1056_5": "Etaṃ mamātiādīsu taṇhāmānadiṭṭhigāhāva veditabbā.",
  "atk-s0203a:1056_6": "Samanupassatīti gāhattayavasena passati.",
  "atk-s0203a:1057_0": "Evaṃ vaṭṭaṃ dassetvā idāni tiṇṇaṃ gāhānaṃ paṭipakkhavasena,",
  "atk-s0203a:1057_1": "nirodho maggoti imesaṃ vā dvinnaṃ saccānaṃ vasena vivaṭṭaṃ dassetuṃ ayaṃ kho panātiādimāha.",
  "atk-s0203a:1057_2": "Netaṃ mamātiādīni taṇhādīnaṃ paṭisedhavacanāni.",
  "atk-s0203a:1057_3": "Samanupassatīti aniccaṃ dukkhamanattāti passati.",
  "atk-s0203a:1058_0": "425.",
  "atk-s0203a:1058_1": "Evaṃ vivaṭṭaṃ dassetvā idāni tiṇṇaṃ anusayānaṃ vasena puna vaṭṭaṃ dassetuṃ cakkhuñca,",
  "atk-s0203a:1058_2": "bhikkhavetiādimāha.",
  "atk-s0203a:1058_3": "Tattha abhinandatītiādīni taṇhādiṭṭhivaseneva vuttāni.",
  "atk-s0203a:1058_4": "Anusetīti appahīno hoti.",
  "atk-s0203a:1058_5": "Dukkhassāti vaṭṭadukkhakilesadukkhassa.",
  "atk-s0203a:1059_0": "426.",
  "atk-s0203a:1059_1": "Evaṃ tiṇṇaṃ anusayānaṃ vasena vaṭṭaṃ kathetvā idāni tesaṃ paṭikkhepavasena vivaṭṭaṃ dassento puna cakkhuñcātiādimāha.",
  "atk-s0203a:1059_2": "Avijjaṃ pahāyāti vaṭṭamūlikaṃ avijjaṃ pajahitvā.",
  "atk-s0203a:1059_3": "Vijjanti arahattamaggavijjaṃ uppādetvā.",
  "atk-s0203a:1060_0": "427.",
  "atk-s0203a:1060_1": "Ṭhānametaṃ vijjatīti ettakeneva kathāmaggena vaṭṭavivaṭṭavasena desanaṃ matthakaṃ pāpetvā puna tadeva sampiṇḍetvā dassento evaṃ passaṃ,",
  "atk-s0203a:1060_2": "bhikkhavetiādimāha.",
  "atk-s0203a:1060_3": "Saṭṭhimattānaṃ bhikkhūnanti ettha anacchariyametaṃ,",
  "atk-s0203a:1060_4": "yaṃ sayameva tathāgate desente saṭṭhi bhikkhū arahattaṃ pattā.",
  "atk-s0203a:1060_5": "Imañhi suttaṃ dhammasenāpatimhi kathentepi saṭṭhi bhikkhū arahattaṃ pattā,",
  "atk-s0203a:1060_6": "mahāmoggallāne kathentepi,",
  "atk-s0203a:1060_7": "asītimahātheresu kathentesupi pattā eva.",
  "atk-s0203a:1060_8": "Etampi anacchariyaṃ.",
  "atk-s0203a:1060_9": "Mahābhiññappattā hi te sāvakā.",
  "atk-s0203a:1061_0": "Aparabhāge pana tambapaṇṇidīpe māleyyadevatthero nāma heṭṭhā lohapāsāde idaṃ suttaṃ kathesi.",
  "atk-s0203a:1061_1": "Tadāpi saṭṭhi bhikkhū arahattaṃ pattā.",
  "atk-s0203a:1061_2": "Yathā ca lohapāsāde,",
  "atk-s0203a:1061_3": "evaṃ thero mahāmaṇḍapepi idaṃ suttaṃ kathesi.",
  "atk-s0203a:1061_4": "Mahāvihārā nikkhamitvā cetiyapabbataṃ gato,",
  "atk-s0203a:1061_5": "tatthāpi kathesi.",
  "atk-s0203a:1061_6": "Tato sākiyavaṃsavihāre,",
  "atk-s0203a:1061_7": "kūṭālivihāre,",
  "atk-s0203a:1061_8": "antarasobbhe,",
  "atk-s0203a:1061_9": "muttaṅgaṇe,",
  "atk-s0203a:1061_10": "vātakapabbate,",
  "atk-s0203a:1061_11": "pācinagharake,",
  "atk-s0203a:1061_12": "dīghavāpiyaṃ,",
  "atk-s0203a:1061_13": "lokandare,",
  "atk-s0203a:1061_14": "nomaṇḍalatale kathesi.",
  "atk-s0203a:1061_15": "Tesupi ṭhānesu saṭṭhi saṭṭhi bhikkhū arahattaṃ pattā.",
  "atk-s0203a:1061_16": "Tato nikkhamitvā pana thero cittalapabbataṃ gato.",
  "atk-s0203a:1061_17": "Tadā ca cittalapabbatavihāre atirekasaṭṭhivasso mahāthero,",
  "atk-s0203a:1061_18": "pokkharaṇiyaṃ kuruvakatitthaṃ nāma paṭicchannaṭṭhānaṃ atthi,",
  "atk-s0203a:1061_19": "tattha thero nhāyissāmīti otiṇṇo.",
  "atk-s0203a:1061_20": "Devatthero tassa santikaṃ gantvā nhāpemi,",
  "atk-s0203a:1061_21": "bhanteti āha.",
  "atk-s0203a:1061_22": "Thero paṭisanthāreneva –",
  "atk-s0203a:1061_23": "“māleyyadevo nāma atthīti vadanti,",
  "atk-s0203a:1061_24": "so ayaṃ bhavissatī”ti ñatvā tvaṃ devoti āha. Āma, bhanteti.",
  "atk-s0203a:1061_25": "Saṭṭhivassaddhānaṃ me, āvuso,",
  "atk-s0203a:1061_26": "koci sarīraṃ hatthena phusituṃ nāma na labhi,",
  "atk-s0203a:1061_27": "tvaṃ pana nhāpehīti uttaritvā tīre nisīdi.",
  "atk-s0203a:1062_0": "Thero sabbampi hatthapādādiparikammaṃ katvā mahātheraṃ nhāpesi.",
  "atk-s0203a:1062_1": "Taṃ divasañca dhammassavanadivaso hoti.",
  "atk-s0203a:1062_2": "Atha mahāthero –",
  "atk-s0203a:1062_3": "“deva amhākaṃ dhammadānaṃ dātuṃ vaṭṭatī”ti āha.",
  "atk-s0203a:1062_4": "Thero sādhu,",
  "atk-s0203a:1062_5": "bhanteti sampaṭicchi.",
  "atk-s0203a:1062_6": "Atthaṅgate sūriye dhammassavanaṃ ghosesuṃ.",
  "atk-s0203a:1062_7": "Atikkantasaṭṭhivassāva saṭṭhi mahātherā dhammassavanatthaṃ agamaṃsu.",
  "atk-s0203a:1062_8": "Devatthero sarabhāṇāvasāne imaṃ suttaṃ ārabhi,",
  "atk-s0203a:1062_9": "suttantapariyosāne ca saṭṭhi mahātherā arahattaṃ pāpuṇiṃsu.",
  "atk-s0203a:1062_10": "Tato tissamahāvihāraṃ gantvā kathesi,",
  "atk-s0203a:1062_11": "tasmimpi saṭṭhi therā.",
  "atk-s0203a:1062_12": "Tato nāgamahāvihāre kāḷakacchagāme kathesi,",
  "atk-s0203a:1062_13": "tasmimpi saṭṭhi therā.",
  "atk-s0203a:1062_14": "Tato kalyāṇiṃ gantvā tattha cātuddase heṭṭhāpāsāde kathesi,",
  "atk-s0203a:1062_15": "tasmimpi saṭṭhi therā.",
  "atk-s0203a:1062_16": "Uposathadivase uparipāsāde kathesi,",
  "atk-s0203a:1062_17": "tasmimpi saṭṭhi therāti evaṃ devatthereyeva idaṃ suttaṃ kathente saṭṭhiṭṭhānesu saṭṭhi saṭṭhi janā arahattaṃ pattā.",
  "atk-s0203a:1063_0": "Ambilakāḷakavihāre pana tipiṭakacūḷanāgatthere imaṃ suttaṃ kathente manussaparisā gāvutaṃ ahosi,",
  "atk-s0203a:1063_1": "devaparisā yojanikā.",
  "atk-s0203a:1063_2": "Suttapariyosāne sahassabhikkhū arahattaṃ pattā,",
  "atk-s0203a:1063_3": "devesu pana tato tato ekekova puthujjano ahosīti.",
  "atk-s0203a:1064_0": "Papañcasūdaniyā majjhimanikāyaṭṭhakathāya",
  "atk-s0203a:1065_0": "Chachakkasuttavaṇṇanā niṭṭhitā.",
  "atk-s0203a:1066_0": "7. Mahāsaḷāyatanikasuttavaṇṇanā",
  "atk-s0203a:1067_0": "428.",
  "atk-s0203a:1067_1": "Evaṃ me sutanti mahāsaḷāyatanikasuttaṃ.",
  "atk-s0203a:1067_2": "Tattha mahāsaḷāyatanikanti mahantānaṃ channaṃ āyatanānaṃ jotakaṃ dhammapariyāyaṃ.",
  "atk-s0203a:1068_0": "429.",
  "atk-s0203a:1068_1": "Ajānanti sahavipassanena maggena ajānanto.",
  "atk-s0203a:1068_2": "Upacayaṃ gacchantīti vuḍḍhiṃ gacchanti,",
  "atk-s0203a:1068_3": "vasibhāvaṃ gacchantīti attho.",
  "atk-s0203a:1068_4": "Kāyikāti pañcadvārikadarathā.",
  "atk-s0203a:1068_5": "Cetasikāti manodvārikadarathā.",
  "atk-s0203a:1068_6": "Santāpādīsupi eseva nayo.",
  "atk-s0203a:1069_0": "430.",
  "atk-s0203a:1069_1": "Kāyasukhanti pañcadvārikasukhaṃ.",
  "atk-s0203a:1069_2": "Cetosukhanti manodvārikasukhaṃ.",
  "atk-s0203a:1069_3": "Ettha ca pañcadvārikajavanena samāpajjanaṃ vā vuṭṭhānaṃ vā natthi,",
  "atk-s0203a:1069_4": "uppannamattakameva hoti.",
  "atk-s0203a:1069_5": "Manodvārikena sabbaṃ hoti.",
  "atk-s0203a:1069_6": "Ayañca maggavuṭṭhānassa paccayabhūtā balavavipassanā,",
  "atk-s0203a:1069_7": "sāpi manodvārikeneva hoti.",
  "atk-s0203a:1070_0": "431.",
  "atk-s0203a:1070_1": "Tathābhūtassāti kusalacittasampayuttacetosukhasamaṅgībhūtassa.",
  "atk-s0203a:1070_2": "Pubbeva kho panassāti assa bhikkhuno vācākammantājīvā pubbasuddhikā nāma ādito paṭṭhāya parisuddhāva honti.",
  "atk-s0203a:1070_3": "Diṭṭhisaṅkappavāyāmasatisamādhisaṅkhātāni pana pañcaṅgāni sabbatthakakārāpakaṅgāni nāma.",
  "atk-s0203a:1070_4": "Evaṃ lokuttaramaggo aṭṭhaṅgiko vā sattaṅgiko vā hoti.",
  "atk-s0203a:1071_0": "Vitaṇḍavādī pana “yā yathābhūtassa diṭṭhī”ti imameva suttapadesaṃ gahetvā “lokuttaramaggo pañcaṅgiko”ti vadati. So –",
  "atk-s0203a:1071_1": "“evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti iminā anantaravacaneneva paṭisedhitabbo.",
  "atk-s0203a:1071_2": "Uttari ca evaṃ saññāpetabbo –",
  "atk-s0203a:1071_3": "lokuttaramaggo pañcaṅgiko nāma natthi,",
  "atk-s0203a:1071_4": "imāni pana pañca sabbatthakakārāpakaṅgāni maggakkhaṇe virativasena pūrenti.",
  "atk-s0203a:1071_5": "“Yā catūhi vacīduccaritehi ārati viratī”ti evaṃ vuttaviratīsu hi micchāvācaṃ pajahati,",
  "atk-s0203a:1071_6": "sammāvācaṃ bhāveti,",
  "atk-s0203a:1071_7": "evaṃ sammāvācaṃ bhāventassa imāni pañcaṅgikāni na vinā,",
  "atk-s0203a:1071_8": "saheva viratiyā pūrenti.",
  "atk-s0203a:1071_9": "Sammākammantājīvesupi eseva nayo.",
  "atk-s0203a:1071_10": "Iti vacīkammādīni ādito paṭṭhāya parisuddhāneva vaṭṭanti.",
  "atk-s0203a:1071_11": "Imāni pana pañca sabbatthakakārāpakaṅgāni virativasena paripūrentīti pañcaṅgiko maggo nāma natthi.",
  "atk-s0203a:1071_12": "Subhaddasuttepi cetaṃ vuttaṃ –",
  "atk-s0203a:1071_13": "“yasmiṃ kho, subhadda,",
  "atk-s0203a:1071_14": "dhammavinaye ariyo aṭṭhaṅgiko maggo”ti.",
  "atk-s0203a:1071_15": "Aññesu ca anekesu suttasatesu aṭṭhaṅgikova maggo āgatoti.",
  "atk-s0203a:1072_0": "433.",
  "atk-s0203a:1072_1": "Cattāropi satipaṭṭhānāti maggasampayuttāva cattāro satipaṭṭhānā.",
  "atk-s0203a:1072_2": "Sammappadhānādīsupi eseva nayo.",
  "atk-s0203a:1072_3": "Yuganandhāti ekakkhaṇikayuganandhā.",
  "atk-s0203a:1072_4": "Etehi aññasmiṃ khaṇe samāpatti,",
  "atk-s0203a:1072_5": "aññasmiṃ vipassanāti.",
  "atk-s0203a:1072_6": "Evaṃ nānākhaṇikāpi honti,",
  "atk-s0203a:1072_7": "ariyamagge pana ekakkhaṇikā.",
  "atk-s0203a:1073_0": "Vijjā ca vimutti cāti arahattamaggavijjā ca phalavimutti ca. Sesaṃ sabbattha uttānamevāti.",
  "atk-s0203a:1074_0": "Papañcasūdaniyā majjhimanikāyaṭṭhakathāya",
  "atk-s0203a:1075_0": "Mahāsaḷāyatanikasuttavaṇṇanā niṭṭhitā.",
  "atk-s0203a:1076_0": "8. Nagaravindeyyasuttavaṇṇanā",
  "atk-s0203a:1077_0": "435.",
  "atk-s0203a:1077_1": "Evaṃ me sutanti nagaravindeyyasuttaṃ.",
  "atk-s0203a:1077_2": "Tattha samavisamaṃ carantīti kālena samaṃ caranti,",
  "atk-s0203a:1077_3": "kālena visamaṃ.",
  "atk-s0203a:1077_4": "Samacariyampi hetanti samacariyampi hi etaṃ.",
  "atk-s0203a:1078_0": "437.",
  "atk-s0203a:1078_1": "Ke ākārāti kāni kāraṇāni?",
  "atk-s0203a:1078_2": "Ke anvayāti kā anubuddhiyo?",
  "atk-s0203a:1078_3": "Natthi kho pana tatthāti kasmā āha,",
  "atk-s0203a:1078_4": "nanu araññe haritatiṇacampakavanādivasena atimanuññā rūpādayo pañca kāmaguṇā atthīti?",
  "atk-s0203a:1078_5": "No natthi.",
  "atk-s0203a:1078_6": "Na panetaṃ vanasaṇḍena kathitaṃ,",
  "atk-s0203a:1078_7": "itthirūpādīni pana sandhāyetaṃ kathitaṃ.",
  "atk-s0203a:1078_8": "Tāni hi purisassa cittaṃ pariyādāya tiṭṭhanti. Yathāha – “nāhaṃ,",
  "atk-s0203a:1078_9": "bhikkhave,",
  "atk-s0203a:1078_10": "aññaṃ ekarūpampi samanupassāmi,",
  "atk-s0203a:1078_11": "yaṃ evaṃ purisassa cittaṃ pariyādāya tiṭṭhati,",
  "atk-s0203a:1078_12": "yathayidaṃ,",
  "atk-s0203a:1078_13": "bhikkhave,",
  "atk-s0203a:1078_14": "itthirūpaṃ.",
  "atk-s0203a:1078_15": "Itthirūpaṃ,",
  "atk-s0203a:1078_16": "bhikkhave,",
  "atk-s0203a:1078_17": "purisassa cittaṃ pariyādāya tiṭṭhatī”ti vitthāretabbaṃ.",
  "atk-s0203a:1078_18": "Sesaṃ sabbattha uttānamevāti.",
  "atk-s0203a:1079_0": "Papañcasūdaniyā majjhimanikāyaṭṭhakathāya",
  "atk-s0203a:1080_0": "Nagaravindeyyasuttavaṇṇanā niṭṭhitā.",
  "atk-s0203a:1081_0": "9. Piṇḍapātapārisuddhisuttavaṇṇanā",
  "atk-s0203a:1082_0": "438. Evaṃ me sutanti piṇḍapātapārisuddhisuttaṃ. Tattha paṭisallānāti phalasamāpattito.",
  "atk-s0203a:1083_0": "Vippasannānīti okāsavasenetaṃ vuttaṃ.",
  "atk-s0203a:1083_1": "Phalasamāpattito hi vuṭṭhitassa pañcahi pasādehi patiṭṭhitokāso vippasanno hoti,",
  "atk-s0203a:1083_2": "chavivaṇṇo parisuddho.",
  "atk-s0203a:1083_3": "Tasmā evamāha.",
  "atk-s0203a:1083_4": "Suññatavihārenāti suññataphalasamāpattivihārena.",
  "atk-s0203a:1083_5": "Mahāpurisavihāroti buddhapaccekabuddhatathāgatamahāsāvakānaṃ mahāpurisānaṃ vihāro.",
  "atk-s0203a:1083_6": "Yena cāhaṃ maggenātiādīsu vihārato paṭṭhāya yāva gāmassa indakhīlā esa paviṭṭhamaggo nāma,",
  "atk-s0203a:1083_7": "antogāmaṃ pavisitvā gehapaṭipāṭiyā caritvā yāva nagaradvārena nikkhamanā esa caritabbapadeso nāma,",
  "atk-s0203a:1083_8": "bahi indakhīlato paṭṭhāya yāva vihārā esa paṭikkantamaggo nāma.",
  "atk-s0203a:1083_9": "Paṭighaṃ vāpi cetasoti citte paṭihaññanakilesajātaṃ kiñci atthi natthīti.",
  "atk-s0203a:1083_10": "Ahorattānusikkhināti divasañca rattiñca anusikkhantena.",
  "atk-s0203a:1084_0": "440.",
  "atk-s0203a:1084_1": "Pahīnā nu kho me pañca kāmaguṇātiādīsu ekabhikkhussa paccavekkhaṇā nānā,",
  "atk-s0203a:1084_2": "nānābhikkhūnaṃ paccavekkhaṇā nānāti. Kathaṃ?",
  "atk-s0203a:1084_3": "Eko hi bhikkhu pacchābhattaṃ piṇḍapātapaṭikkanto pattacīvaraṃ paṭisāmetvā vivittokāse nisinno paccavekkhati “pahīnā nu kho me pañcakāmaguṇā”ti.",
  "atk-s0203a:1084_4": "So “appahīnā”ti ñatvā vīriyaṃ paggayha anāgāmimaggena pañcakāmaguṇikarāgaṃ samugghāṭetvā maggānantaraṃ",
  "atk-s0203a:1084_5": "phalaṃ phalānantaraṃ maggaṃ tato vuṭṭhāya paccavekkhanto “pahīnā”ti pajānāti.",
  "atk-s0203a:1084_6": "Nīvaraṇādīsupi eseva nayo.",
  "atk-s0203a:1084_7": "Etesaṃ pana arahattamaggena pahānādīni honti,",
  "atk-s0203a:1084_8": "evaṃ ekabhikkhussa nānāpaccavekkhaṇā hoti.",
  "atk-s0203a:1084_9": "Etāsu pana paccavekkhaṇāsu añño bhikkhu ekaṃ paccavekkhaṇaṃ paccavekkhati,",
  "atk-s0203a:1084_10": "añño ekanti evaṃ nānābhikkhūnaṃ nānāpaccavekkhaṇā hoti.",
  "atk-s0203a:1084_11": "Sesaṃ sabbattha uttānamevāti.",
  "atk-s0203a:1085_0": "Papañcasūdaniyā majjhimanikāyaṭṭhakathāya",
  "atk-s0203a:1086_0": "Piṇḍapātapārisuddhisuttavaṇṇanā niṭṭhitā.",
  "atk-s0203a:1087_0": "10. Indriyabhāvanāsuttavaṇṇanā",
  "atk-s0203a:1088_0": "453.",
  "atk-s0203a:1088_1": "Evaṃ me sutanti indriyabhāvanāsuttaṃ.",
  "atk-s0203a:1088_2": "Tattha gajaṅgalāyanti evaṃnāmake nigame.",
  "atk-s0203a:1088_3": "Suveḷuvaneti suveḷu nāma ekā rukkhajāti,",
  "atk-s0203a:1088_4": "tehi sañchanno mahāvanasaṇḍo,",
  "atk-s0203a:1088_5": "tattha viharati.",
  "atk-s0203a:1088_6": "Cakkhunā rūpaṃ na passati,",
  "atk-s0203a:1088_7": "sotena saddaṃ na suṇātīti cakkhunā rūpaṃ na passitabbaṃ,",
  "atk-s0203a:1088_8": "sotena saddo na sotabboti evaṃ desetīti adhippāyena vadati.",
  "atk-s0203a:1089_0": "Aññathā ariyassa vinayeti iminā bhagavā attano sāsane asadisāya indriyabhāvanāya kathanatthaṃ ālayaṃ akāsi.",
  "atk-s0203a:1089_1": "Athāyasmā ānando –",
  "atk-s0203a:1089_2": "“satthā ālayaṃ dasseti,",
  "atk-s0203a:1089_3": "handāhaṃ imissaṃ parisati bhikkhusaṅghassa indriyabhāvanākathaṃ kāremī”ti satthāraṃ yācanto etassa bhagavātiādimāha.",
  "atk-s0203a:1089_4": "Athassa bhagavā indriyabhāvanaṃ kathento tena hānandātiādimāha.",
  "atk-s0203a:1090_0": "454.",
  "atk-s0203a:1090_1": "Tatha yadidaṃ upekkhāti yā esā vipassanupekkhā nāma,",
  "atk-s0203a:1090_2": "esā santā esā paṇītā,",
  "atk-s0203a:1090_3": "atappikāti attho.",
  "atk-s0203a:1090_4": "Iti ayaṃ bhikkhu cakkhudvāre rūpārammaṇampi iṭṭhe ārammaṇe manāpaṃ,",
  "atk-s0203a:1090_5": "aniṭṭhe amanāpaṃ,",
  "atk-s0203a:1090_6": "majjhatte manāpāmanāpañca cittaṃ,",
  "atk-s0203a:1090_7": "tassa rajjituṃ vā dussituṃ vā muyhituṃ vā adatvāva pariggahetvā vipassanaṃ majjhatte ṭhapeti.",
  "atk-s0203a:1090_8": "Cakkhumāti sampannacakkhuvisuddhanetto.",
  "atk-s0203a:1090_9": "Cakkhābādhikassa hi uddhaṃ ummīlananimmīlanaṃ na hoti,",
  "atk-s0203a:1090_10": "tasmā so na gahito.",
  "atk-s0203a:1091_0": "456. Īsakaṃpoṇeti rathīsā viya uṭṭhahitvā ṭhite.",
  "atk-s0203a:1092_0": "461.",
  "atk-s0203a:1092_1": "Paṭikūle appaṭikūlasaññītiādīsu paṭikūle mettāpharaṇena vā dhātuso upasaṃhārena vā appaṭikūlasaññī viharati.",
  "atk-s0203a:1092_2": "Appaṭikūle asubhapharaṇena vā aniccato upasaṃhārena vā paṭikūlasaññī viharati.",
  "atk-s0203a:1092_3": "Sesapadesupi eseva nayo.",
  "atk-s0203a:1092_4": "Tadubhayaṃ abhinivajjetvāti majjhatto hutvā viharitukāmo kiṃ karotīti?",
  "atk-s0203a:1092_5": "Iṭṭhāniṭṭhesu āpāthagatesu neva somanassiko na domanassiko hoti.",
  "atk-s0203a:1092_6": "Vuttañhetaṃ –",
  "atk-s0203a:1093_0": "“Kathaṃ paṭikūle appaṭikūlasaññī viharati?",
  "atk-s0203a:1093_1": "Aniṭṭhasmiṃ vatthusmiṃ mettāya vā pharati,",
  "atk-s0203a:1093_2": "dhātuto vā upasaṃharati,",
  "atk-s0203a:1093_3": "evaṃ paṭikūle appaṭikūlasaññī viharati.",
  "atk-s0203a:1093_4": "Kathaṃ appaṭikūle paṭikūlasaññī viharati?",
  "atk-s0203a:1093_5": "Iṭṭhasmiṃ vatthusmiṃ asubhāya vā pharati,",
  "atk-s0203a:1093_6": "aniccato vā upasaṃharati,",
  "atk-s0203a:1093_7": "evaṃ appaṭikūle paṭikūlasaññī viharati.",
  "atk-s0203a:1093_8": "Kathaṃ paṭikūle ca appaṭikūle ca appaṭikūlasaññī viharati?",
  "atk-s0203a:1093_9": "Aniṭṭhasmiñca iṭṭhasmiñca vatthusmiṃ mettāya vā pharati,",
  "atk-s0203a:1093_10": "dhātuto vā upasaṃharati.",
  "atk-s0203a:1093_11": "Evaṃ paṭikūle ca appaṭikūle ca appaṭikūlasaññī viharati.",
  "atk-s0203a:1093_12": "Kathaṃ appaṭikūle ca paṭikūle ca paṭikūlasaññī viharati?",
  "atk-s0203a:1093_13": "Iṭṭhasmiñca aniṭṭhasmiñca vatthusmiṃ asubhāya vā pharati,",
  "atk-s0203a:1093_14": "aniccato vā upasaṃharati,",
  "atk-s0203a:1093_15": "evaṃ appaṭikūle ca paṭikūle ca paṭikūlasaññī viharati.",
  "atk-s0203a:1093_16": "Kathaṃ paṭikūle ca appaṭikūle ca tadubhayaṃ abhinivajjetvā upekkhako viharati sato sampajāno?",
  "atk-s0203a:1093_17": "Idha bhikkhu cakkhunā rūpaṃ disvā neva sumano hoti na dummano,",
  "atk-s0203a:1093_18": "upekkhako viharati sato sampajāno…pe…",
  "atk-s0203a:1093_19": "manasā dhammaṃ viññāya neva sumano hoti na dummano,",
  "atk-s0203a:1093_20": "upekkhako viharati sato sampajāno.",
  "atk-s0203a:1093_21": "Evaṃ paṭikūle ca appaṭikūle ca tadubhayaṃ abhinivajjetvā upekkhako viharati sato sampajāno”ti.",
  "atk-s0203a:1094_0": "Imesu ca tīsu nayesu paṭhamanaye manāpaṃ amanāpaṃ manāpāmanāpanti saṃkilesaṃ vaṭṭati,",
  "atk-s0203a:1094_1": "nikkilesaṃ vaṭṭati.",
  "atk-s0203a:1094_2": "Dutiyanaye saṃkilesaṃ,",
  "atk-s0203a:1094_3": "tatiyanaye saṃkilesanikkilesaṃ vaṭṭati.",
  "atk-s0203a:1094_4": "Puna vuttaṃ –",
  "atk-s0203a:1094_5": "“paṭhamaṃ saṃkilesaṃ vaṭṭati,",
  "atk-s0203a:1094_6": "dutiyaṃ saṃkilesampi nikkilesampi,",
  "atk-s0203a:1094_7": "tatiyaṃ nikkilesameva vaṭṭatī”ti.",
  "atk-s0203a:1094_8": "Sesaṃ sabbattha uttānamevāti.",
  "atk-s0203a:1095_0": "Papañcasūdaniyā majjhimanikāyaṭṭhakathāya",
  "atk-s0203a:1096_0": "Indriyabhāvanāsuttavaṇṇanā niṭṭhitā.",
  "atk-s0203a:1097_0": "Pañcamavaggavaṇṇanā niṭṭhitā.",
  "atk-s0203a:1098_0": "Uparipaṇṇāsaṭṭhakathā niṭṭhitā.",
  "atk-s0203a:1099_0": "Yo cāyaṃ “sabbadhammamūlapariyāyaṃ vo,",
  "atk-s0203a:1099_1": "bhikkhave,",
  "atk-s0203a:1099_2": "desissāmī”ti āraddhattā ādikalyāṇo,",
  "atk-s0203a:1099_3": "majjhe “suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedalla”nti vacanato majjhekalyāṇo,",
  "atk-s0203a:1099_4": "sanniṭṭhāne “ariyo bhāvitindriyo”ti vacanato pariyosānakalyāṇoti tividhakalyāṇo majjhimanikāyo “mahāvipassanā nāmāya”nti vutto,",
  "atk-s0203a:1099_5": "so vaṇṇanāvasena samatto hoti.",
  "atk-s0203a:1100_0": "Nigamanakathā",
  "atk-s0203a:1101_0": "Ettāvatā ca –",
  "atk-s0203a:1102_0": "Āyācito sumatinā therena bhadantabuddhamittena,",
  "atk-s0203a:1103_0": "Pubbe mayūradūtapaṭṭanamhi saddhiṃ nivasantena.",
  "atk-s0203a:1104_0": "Paravādavidhaṃsanassa majjhimanikāyaseṭṭhassa,",
  "atk-s0203a:1105_0": "Yamahaṃ papañcasūdanimaṭṭhakathaṃ kātumārabhiṃ.",
  "atk-s0203a:1106_0": "Sā hi mahāaṭṭhakathāya sāramādāya niṭṭhitā esā,",
  "atk-s0203a:1107_0": "Sattuttarasatamattāya pāḷiyā bhāṇavārehi.",
  "atk-s0203a:1108_0": "Ekūnasaṭṭhimatto visuddhimaggopi bhāṇavārehi,",
  "atk-s0203a:1109_0": "Atthappakāsanatthāya āgamānaṃ kato yasmā.",
  "atk-s0203a:1110_0": "Tasmā tena sahā’yaṃ gāthāgaṇanānayena aṭṭhakathā,",
  "atk-s0203a:1111_0": "Samadhikachasaṭṭhisatamiti viññeyyā bhāṇavārānaṃ.",
  "atk-s0203a:1112_0": "Samadhikachasaṭṭhisatapamāṇamiti bhāṇavārato esā,",
  "atk-s0203a:1113_0": "Samayaṃ pakāsayantī mahāvihārādhivāsīnaṃ.",
  "atk-s0203a:1114_0": "Mūlaṭṭhakathāsāraṃ ādāya mayā imaṃ karontena,",
  "atk-s0203a:1115_0": "Yaṃ paññamupacitaṃ tena hotu loko sadā sukhitoti.",
  "atk-s0203a:1116_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhanasamatthena",
  "atk-s0203a:1116_1": "paññāveyyattiyasamannāgatena tipiṭakapariyattippabhede sāṭṭhakathe satthu sāsane appaṭihatañāṇappabhāvena",
  "atk-s0203a:1116_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-s0203a:1116_3": "vādīvarena mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite uttarimanussadhamme",
  "atk-s0203a:1116_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-s0203a:1116_5": "buddhaghosoti garūhi gahitanāmadheyyena therena katā ayaṃ papañcasūdanī nāma majjhimanikāyaṭṭhakathā –",
  "atk-s0203a:1117_0": "Tāva tiṭṭhatu lokasmiṃ, lokanittharaṇesinaṃ;",
  "atk-s0203a:1118_0": "Dassentī kulaputtānaṃ, nayaṃ diṭṭhivisuddhiyā.",
  "atk-s0203a:1119_0": "Buddhoti nāmampi, suddhacittassa tādino;",
  "atk-s0203a:1120_0": "Lokamhi lokajeṭṭhassa, pavattati mahesinoti.",
  "atk-s0203a:1121_0": "Papañcasūdanī nāma",
  "atk-s0203a:1123_0": "Majjhimanikāyaṭṭhakathā sabbākārena niṭṭhitā."
}