{
  "tika-s0103t:0_0": "Namo tassa bhagavato arahato sammāsambuddhassa",
  "tika-s0103t:1_0": "Dīghanikāye",
  "tika-s0103t:2_0": "Pāthikavaggaṭīkā",
  "tika-s0103t:3_0": "1. Pāthikasuttavaṇṇanā",
  "tika-s0103t:4_0": "Sunakkhattavatthuvaṇṇanā",
  "tika-s0103t:5_0": "1.",
  "tika-s0103t:5_1": "Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa abhinavassa padassa vaṇṇanā atthavibhāvanā.",
  "tika-s0103t:5_2": "“Hitvā punappunāgatamattha”nti hi vuttaṃ.",
  "tika-s0103t:5_3": "Mallesūti ettha yaṃ vattabbaṃ,",
  "tika-s0103t:5_4": "taṃ heṭṭhā vuttanayameva.",
  "tika-s0103t:5_5": "Chāyūdakasampanne vanasaṇḍe viharatīti anupiyasāmantā katassa vihārassa abhāvato.",
  "tika-s0103t:5_6": "Yadi na tāva paviṭṭho,",
  "tika-s0103t:5_7": "kasmā “pāvisī”ti vuttanti āha “pavisissāmī”tiādi,",
  "tika-s0103t:5_8": "tena avassaṃ bhāvini bhūte viya upacārā hontīti dasseti.",
  "tika-s0103t:5_9": "Idāni tamatthaṃ upamāya vibhāvento “yathā ki”ntiādimāha.",
  "tika-s0103t:5_10": "Etanti etaṃ “atippago kho”tiādikaṃ cintanaṃ ahosi.",
  "tika-s0103t:5_11": "Ativiya pago khoti ativiya pātova.",
  "tika-s0103t:5_12": "Channakopīnatāya,",
  "tika-s0103t:5_13": "paribbājakapabbajjupagamena ca channaparibbājakaṃ,",
  "tika-s0103t:5_14": "na naggaparibbājakaṃ.",
  "tika-s0103t:6_0": "2.",
  "tika-s0103t:6_1": "Yasmā bhagavato uccākulappasutataṃ,",
  "tika-s0103t:6_2": "mahābhinikkhamananikkhantataṃ,",
  "tika-s0103t:6_3": "anaññasādhāraṇadukkaracaraṇaṃ,",
  "tika-s0103t:6_4": "vivekavāsaṃ,",
  "tika-s0103t:6_5": "lokasambhāvitataṃ,",
  "tika-s0103t:6_6": "ovādānusāsanīhi lokassa bahupakārataṃ,",
  "tika-s0103t:6_7": "parappavādamaddanaṃ,",
  "tika-s0103t:6_8": "mahiddhikataṃ,",
  "tika-s0103t:6_9": "mahānubhāvatanti evamādikaṃ taṃtaṃattapaccakkhaguṇavisesaṃ nissāya yebhuyyena aññatitthiyāpi bhagavantaṃ disvā ādaragāravabahumānaṃ dassentiyeva,",
  "tika-s0103t:6_10": "tasmā vuttaṃ “bhagavantaṃ disvā mānathaddhataṃ akatvā”tiādi.",
  "tika-s0103t:6_11": "Lokasamudācāravasenāti lokopacāravasena.",
  "tika-s0103t:6_12": "Cirassanti cirakālena.",
  "tika-s0103t:6_13": "Ādīni vadanti upacāravasena.",
  "tika-s0103t:6_14": "Tassāti bhaggavagottassa paribbājakassa.",
  "tika-s0103t:6_15": "Gihisahāyoti gihikālato paṭṭhāya sahāyo.",
  "tika-s0103t:6_16": "Paccakkhātoti yenākārena paccakkhānā,",
  "tika-s0103t:6_17": "taṃ dassetuṃ “paccakkhāmī”tiādi vuttaṃ.",
  "tika-s0103t:7_0": "3.",
  "tika-s0103t:7_1": "Uddissāti satthukārabhāvena uddissāti ayamettha adhippāyoti taṃ dassento “bhagavā me”tiādimāha.",
  "tika-s0103t:7_2": "Yadā sunakkhattassa “bhagavantaṃ paccakkhāmī”ti cittaṃ uppannaṃ,",
  "tika-s0103t:7_3": "vācā bhinnā,",
  "tika-s0103t:7_4": "tadā evassa bhagavatā saddhiṃ koci sambandho natthi asakyaputtiyabhāvato sāsanato paribāhirattā.",
  "tika-s0103t:7_5": "Ayaṃ tāvettha sāsanayutti,",
  "tika-s0103t:7_6": "sā panāyaṃ ṭhapetvā sāsanayuttikovide aññesaṃ na sammadeva visayoti bhagavā sabbasādhāraṇavasenassa attanā",
  "tika-s0103t:7_7": "sambandhābhāvaṃ dassetuṃ “api nū”ti ādiṃ vatvā sunakkhattaṃ “ko santo kaṃ paccācikkhasī”ti āha.",
  "tika-s0103t:7_8": "Yasmā mukhāgatoyaṃ sambandho,",
  "tika-s0103t:7_9": "na pūjāgatādiko,",
  "tika-s0103t:7_10": "yo ca yācakayācitabbatāvasena hoti,",
  "tika-s0103t:7_11": "tadubhayañcettha natthīti dassento bhagavā sunakkhattaṃ “ko santo kaṃ paccācikkhasī”ti avoca,",
  "tika-s0103t:7_12": "tasmā tamatthaṃ dassetuṃ “yācako vā”tiādi vuttaṃ.",
  "tika-s0103t:7_13": "Yācitako vā yācakaṃ paccācikkheyyāti sambandho.",
  "tika-s0103t:7_14": "Tvaṃ pana neva yācako “ahaṃ bhante bhagavantaṃ uddissa viharissāmī”ti evaṃ mama santikaṃ anupagatattā.",
  "tika-s0103t:7_15": "Na yācitako “ehi tvaṃ sunakkhatta mamaṃ uddissa viharāhī”ti evaṃ mayā apatthitattā.",
  "tika-s0103t:8_0": "Ko samānoti yācakayācitakesu ko nāma honto.",
  "tika-s0103t:8_1": "Kanti yācakayācitakesu eva kaṃ nāma hontaṃ maṃ paccācikkhasi.",
  "tika-s0103t:8_2": "Tucchapurisāti jhānamaggādiuttarimanussadhammesu kassacipi abhāvā rittapurisā.",
  "tika-s0103t:8_3": "Nanu cāyaṃ sunakkhatto lokiyajjhānāni,",
  "tika-s0103t:8_4": "ekaccābhiññañca uppādesīti?",
  "tika-s0103t:8_5": "Kiñcāpi uppādesi,",
  "tika-s0103t:8_6": "tato pana bhagavati āghātuppādanena saheva parihīno ahosi.",
  "tika-s0103t:8_7": "Aparādho nāma suppaṭipattiyā virajjhanahetubhūto kilesuppādoti āha “yattako te aparādho,",
  "tika-s0103t:8_8": "tattako doso”ti.",
  "tika-s0103t:8_9": "Yāvañcāti avadhiparicchedabhāvadassanaṃ “yāvañca tena bhagavatā”tiādīsu viya.",
  "tika-s0103t:8_10": "Teti tayā.",
  "tika-s0103t:8_11": "Idanti nipātamattaṃ.",
  "tika-s0103t:8_12": "Aparaddhanti aparajjhitaṃ.",
  "tika-s0103t:8_13": "Idaṃ vuttaṃ hoti –",
  "tika-s0103t:8_14": "“paccācikkhāmidānāhaṃ bhante bhagavanta”ntiādīni vadantena tucchapurisa tayā yāvañcidaṃ aparaddhaṃ,",
  "tika-s0103t:8_15": "na tassa aparādhassa pamāṇaṃ atthīti.",
  "tika-s0103t:9_0": "4.",
  "tika-s0103t:9_1": "Manussadhammāti bhāvanānuyogena vinā manussehi anuṭṭhātabbadhammā.",
  "tika-s0103t:9_2": "So hi manussānaṃ cittādhiṭṭhānamattena ijjhanato tesaṃ sambhāvitadhammo viya ṭhito tathā vutto,",
  "tika-s0103t:9_3": "manussaggahaṇañcettha tesu bahulaṃ pavattanato.",
  "tika-s0103t:9_4": "Iddhibhūtaṃ pāṭihāriyaṃ,",
  "tika-s0103t:9_5": "na ādesanānusāsanīpāṭihāriyanti adhippāyo.",
  "tika-s0103t:9_6": "Kateti pavattite.",
  "tika-s0103t:9_7": "Niyyātīti niggacchati,",
  "tika-s0103t:9_8": "vaṭṭadukkhato niggamanavasena pavattatīti attho.",
  "tika-s0103t:9_9": "Dhamme hi niggacchante taṃsamaṅgipuggalo “niggacchatī”ti vuccati,",
  "tika-s0103t:9_10": "aṭṭhakathāyaṃ pana ni-",
  "tika-s0103t:9_11": "saddo upasaggamattaṃ,",
  "tika-s0103t:9_12": "yāti icceva atthoti dassetuṃ gacchatīti attho vutto.",
  "tika-s0103t:9_13": "Tatrāti padhānabhāvena vuttassa atthassa bhummavasena paṭiniddesoti tasmiṃ dhamme sammā dukkhakkhayāya",
  "tika-s0103t:9_14": "niyyanteti ayamettha atthoti dassento āha “tasmiṃ…pe…",
  "tika-s0103t:9_15": "saṃvattamāne”ti.",
  "tika-s0103t:10_0": "5.",
  "tika-s0103t:10_1": "Agganti ñāyatīti aggaññaṃ.",
  "tika-s0103t:10_2": "Lokapaññattinti lokassa paññāpanaṃ.",
  "tika-s0103t:10_3": "Lokassa agganti lokuppattisamaye “idaṃ nāma lokassa agga”nti evaṃ jānitabbaṃ bujjhitabbaṃ.",
  "tika-s0103t:10_4": "Aggamariyādanti ādimariyādaṃ.",
  "tika-s0103t:11_0": "6.",
  "tika-s0103t:11_1": "Ettakaṃ vippalapitvāti “na dānāhaṃ bhante bhagavantaṃ uddissa viharissāmī”ti,",
  "tika-s0103t:11_2": "“na hi pana me bhante bhagavā uttarimanussadhammā iddhipāṭihāriyaṃ karotī”ti,",
  "tika-s0103t:11_3": "“na hi pana me bhante bhagavā aggaññaṃ paññapetī”ti ca ettakaṃ vippalapitvā.",
  "tika-s0103t:11_4": "Idaṃ kira so bhagavā satthukiccaṃ iddhipāṭihāriyaṃ,",
  "tika-s0103t:11_5": "aggaññapaññāpanañca kātuṃ na sakkotīti pakāsento kathesi.",
  "tika-s0103t:11_6": "Tenāha “sunakkhatto kirā”tiādi.",
  "tika-s0103t:11_7": "Uttaravacanavasena patiṭṭhābhāvato appatiṭṭho.",
  "tika-s0103t:11_8": "Tato eva niravo nissaddo.",
  "tika-s0103t:12_0": "Ādīnavadassanatthanti diṭṭhadhammikassa ādīnavassa dassanatthaṃ.",
  "tika-s0103t:12_1": "Tenāha “sayameva garahaṃ pāpuṇissasī”ti.",
  "tika-s0103t:12_2": "Samparāyikā pana ādīnavā anekavidhā,",
  "tika-s0103t:12_3": "te dassento sunakkhatto na saddaheyyāti diṭṭhadhammikasseva gahaṇaṃ.",
  "tika-s0103t:12_4": "Anekakāraṇenāti “itipi so bhagavā araha”ntiādinā anekavidhena vaṇṇakāraṇena.",
  "tika-s0103t:12_5": "Evaṃ me avaṇṇo na bhavissatīti ajjhāsayena attano bālatāya vaṇṇārahānaṃ avaṇṇaṃ kathetvā.",
  "tika-s0103t:12_6": "Evaṃ bhagavā makkhibhāve ādīnavaṃ dassetvā puna tassa kathane kāraṇaṃ vibhāvetuṃ “iti kho te”tiādimāhāti taṃ dassetuṃ “tato”tiādi vuttaṃ.",
  "tika-s0103t:12_7": "Evañhi sunakkhattassa appakopi vacanokāso na bhavissatīti.",
  "tika-s0103t:12_8": "Apakkamīti attanā yathāṭhitā vuṭṭhāya apasakki.",
  "tika-s0103t:12_9": "Apakkanto sāsanato bhaṭṭho.",
  "tika-s0103t:12_10": "Tenāha “cuto”ti.",
  "tika-s0103t:12_11": "Evamevāti apakkamanto ca na yathā tathā apakkami,",
  "tika-s0103t:12_12": "yathā pana kāyassa bhedā apāye nibbatteyya,",
  "tika-s0103t:12_13": "evameva apakkami.",
  "tika-s0103t:13_0": "Korakhattiyavatthuvaṇṇanā",
  "tika-s0103t:14_0": "7.",
  "tika-s0103t:14_1": "Dvīhi padehīti dvīhi vākyehi āraddhaṃ byatirekavasena tadubhayatthaniddesavasena uparidesanāya pavattattā.",
  "tika-s0103t:14_2": "Anusandhidassanavasenāti yathānusandhisaṅkhātaanusandhidassanavasena.",
  "tika-s0103t:15_0": "Ekaṃ samayanti ca bhummatthe upayogavacananti āha “ekasmiṃ samaye”ti ca.",
  "tika-s0103t:15_1": "Thūlū nāma janapadoti janapadīnaṃ rājakumārānaṃ vasena tathāladdhanāmo.",
  "tika-s0103t:15_2": "Kukkuravataṃ samādānavasena etasmiṃ atthīti kukkuravatikoti āha “samādinnakukkuravato”ti.",
  "tika-s0103t:15_3": "Aññampīti “catukkoṇḍikasseva vicaraṇaṃ,",
  "tika-s0103t:15_4": "tathā katvāva khādanaṃ,",
  "tika-s0103t:15_5": "bhuñjanaṃ,",
  "tika-s0103t:15_6": "vāmapādaṃ uddharitvā muttassa vissajjana”nti evamādikaṃ aññampi sunakhehi kātabbakiriyaṃ.",
  "tika-s0103t:15_7": "Catūhi sarīrāvayavehi kuṇḍanaṃ gamanaṃ catukkoṇḍo,",
  "tika-s0103t:15_8": "so etasmiṃ atthīti catukkoṇḍiko.",
  "tika-s0103t:15_9": "So pana yasmā catūhi sarīrāvayavehi saṅghaṭṭitagamano hoti,",
  "tika-s0103t:15_10": "tasmā vuttaṃ “catusaṅghaṭṭito”ti.",
  "tika-s0103t:15_11": "Tenevāha “dve jaṇṇūnī”tiādi.",
  "tika-s0103t:15_12": "Bhakkhasanti vā bhakkhitabbaṃ,",
  "tika-s0103t:15_13": "asitabbañca.",
  "tika-s0103t:15_14": "Tenevāha “yaṃ kiñci khādanīyaṃ bhojanīya”nti.",
  "tika-s0103t:15_15": "Kāmaṃ khādanañca nāma mukhena kātabbaṃ,",
  "tika-s0103t:15_16": "hatthena pana tattha upanāmanaṃ nivāretuṃ avadhāraṇaṃ katanti āha “hatthena aparāmasitvā”ti,",
  "tika-s0103t:15_17": "aggahetvāti attho.",
  "tika-s0103t:15_18": "Sundararūpoti sundarabhāvo.",
  "tika-s0103t:15_19": "Vatāti patthanatthe nipāto “aho vatāhaṃ lābhī assa”ntiādīsu viya.",
  "tika-s0103t:15_20": "“Samaṇena nāma evarūpena bhavitabbaṃ aho vatāhaṃ ediso bhaveyya”nti evaṃ tassa patthanā ahosi.",
  "tika-s0103t:15_21": "Tenāha “evaṃ kirā”tiādi.",
  "tika-s0103t:16_0": "Garahatthe api-",
  "tika-s0103t:16_1": "kāro “api siñce palaṇḍaka”ntiādīsu viya.",
  "tika-s0103t:16_2": "Arahante ca buddhe,",
  "tika-s0103t:16_3": "buddhasāvake “arahanto khīṇāsavā na hontī”ti evaṃ tassa diṭṭhi uppannā.",
  "tika-s0103t:16_4": "Yathāha mahāsīhanādasutte “natthi samaṇassa gotamassa uttarimanussadhammā alamariyañāṇadassanavisesā”ti.",
  "tika-s0103t:16_5": "Sattamaṃ divasanti bhummatthe upayogavacanaṃ.",
  "tika-s0103t:16_6": "Alasakenāti ajīraṇena āmarogena.",
  "tika-s0103t:17_0": "Aṭṭhitacamattatāya purāṇapaṇṇasadiso. Bīraṇatthambakanti bīraṇagacchā.",
  "tika-s0103t:18_0": "Mattā etassa atthīti mattaṃ,",
  "tika-s0103t:18_1": "bhojanamattavantanti attho.",
  "tika-s0103t:18_2": "Tenāha “pamāṇayutta”nti.",
  "tika-s0103t:18_3": "Mantā mantāti mantāya mantāya.",
  "tika-s0103t:19_0": "8.",
  "tika-s0103t:19_1": "Ekadvīhikāya gaṇanāya.",
  "tika-s0103t:19_2": "Nirāhārova ahosi bhagavato vacanaṃ aññathā kātukāmo,",
  "tika-s0103t:19_3": "tathābhūtopi sattame divase upaṭṭhākena upanītaṃ bhakkhasaṃ disvā “dhī”ti upaṭṭhāpetuṃ asakkonto bhojanataṇhāya",
  "tika-s0103t:19_4": "ākaḍḍhiyamānahadayo taṃ kucchipūraṃ bhuñjitvā bhagavatā vuttaniyāmeneva kālamakāsi.",
  "tika-s0103t:19_5": "Tena vuttaṃ “athassā”tiādi.",
  "tika-s0103t:19_6": "Sacepi…pe…",
  "tika-s0103t:19_7": "cinteyyāti yadi eso acelo “dhī”ti paccupaṭṭhapetvā “ajjapi ahaṃ na bhuñjeyya”nti cinteyya,",
  "tika-s0103t:19_8": "tathācintane satipi devatāviggahena taṃ divasaṃ…pe… kareyya. Kasmā?",
  "tika-s0103t:19_9": "Advejjhavacanā hi tathāgatā,",
  "tika-s0103t:19_10": "na tesaṃ vacanaṃ vitathaṃ hoti.",
  "tika-s0103t:20_0": "Gatagataṭṭhānaṃ aṅgaṇameva hotīti tehi taṃ kaḍḍhitvā gacchantehi gatagatappadeso uttarakasāmantā vivaṭaṅgaṇameva hutvā upaṭṭhāti.",
  "tika-s0103t:20_1": "Teti titthiyā.",
  "tika-s0103t:20_2": "Susānaṃyeva gantvāti “bīraṇatthambakaṃ atikkamissāmā”ti gacchantāpi anekavāraṃ taṃ anusaṃyāyitvā punapi taṃyeva susānaṃ upagantvā.",
  "tika-s0103t:21_0": "9.",
  "tika-s0103t:21_1": "Idanti idaṃ matasarīraṃ.",
  "tika-s0103t:21_2": "“Tameva vā sarīraṃ kathāpesīti taṃ sarīraṃ adhiṭṭhahitvā ṭhitapetena kathāpesī”ti keci.",
  "tika-s0103t:21_3": "Korakhattiyaṃ vā asurayonito ānetvā kathāpetu aññaṃ vā petaṃ,",
  "tika-s0103t:21_4": "ko ettha viseso.",
  "tika-s0103t:21_5": "“Acinteyyo hi buddhavisayo”ti pana vacanato tadeva sarīraṃ sunakkhattena pahatamattaṃ buddhānubhāvena uṭṭhāya tamatthaṃ ñāpesīti daṭṭhabbaṃ.",
  "tika-s0103t:21_6": "Purimoyeva pana attho aṭṭhakathāsu vinicchito.",
  "tika-s0103t:21_7": "Tathā hi vakkhati “nibbattaṭṭhānato”tiādi.",
  "tika-s0103t:22_0": "10. Vipākanti phalaṃ, atthanibbattīti attho.",
  "tika-s0103t:23_0": "Samānetabbānīti sammā ānetabbāni,",
  "tika-s0103t:23_1": "sarūpato ānetvā dassetabbānīti attho.",
  "tika-s0103t:23_2": "Pāṭihāriyānaṃ paṭhamāditā bhagavatā vuttānupubbiyā veditabbā.",
  "tika-s0103t:23_3": "Keci panettha “paracittavibhāvanaṃ,",
  "tika-s0103t:23_4": "āyuparicchedavibhāvanaṃ,",
  "tika-s0103t:23_5": "byādhivibhāvanaṃ,",
  "tika-s0103t:23_6": "gativibhāvanaṃ,",
  "tika-s0103t:23_7": "sarīranikkhepavibhāvanaṃ,",
  "tika-s0103t:23_8": "sunakkhattena saddhiṃ kathāvibhāvanañcāti cha pāṭihāriyānī”ti vadanti,",
  "tika-s0103t:23_9": "taṃ yadi sunakkhattassa cittavibhāvanaṃ sandhāya vuttaṃ,",
  "tika-s0103t:23_10": "evaṃ sati “sattā”ti vattabbaṃ tassa bhāviavaṇṇavibhāvanāya saddhiṃ.",
  "tika-s0103t:23_11": "Atha acelassa maraṇacittavibhāvanaṃ,",
  "tika-s0103t:23_12": "taṃ “sattamaṃ divasaṃ kālaṃ karissatī”ti iminā saṅgahitanti visuṃ na vattabbaṃ,",
  "tika-s0103t:23_13": "tasmā aṭṭhakathāyaṃ vuttanayeneva gahetabbaṃ.",
  "tika-s0103t:24_0": "Acelakaḷāramaṭṭakavatthuvaṇṇanā",
  "tika-s0103t:25_0": "11.",
  "tika-s0103t:25_1": "Nikkhantadantamaṭṭakoti nikkhantadanto maṭṭako.",
  "tika-s0103t:25_2": "So kira acelakabhāvato pubbe maṭṭakito hutvā vicari vivaradanto ca,",
  "tika-s0103t:25_3": "tena naṃ “koramaṭṭako”ti sañjānanti.",
  "tika-s0103t:25_4": "Yaṃ kiñci tassa dento “sādhurūpo ayaṃ samaṇo”ti sambhāvento aggaṃ seṭṭhaṃyeva denti.",
  "tika-s0103t:25_5": "Tena vuttaṃ “lābhaggaṃ patto,",
  "tika-s0103t:25_6": "aggalābhaṃ patto”ti.",
  "tika-s0103t:25_7": "Bahū acelakā taṃ parivāretvā vicaranti,",
  "tika-s0103t:25_8": "gahaṭṭhā ca taṃ bahū aḍḍhā vibhavasampannā kālena kālaṃ upasaṅkamitvā payirupāsanti.",
  "tika-s0103t:25_9": "Tena vuttaṃ “yasaggaṃ aggaparivāraṃ patto”ti.",
  "tika-s0103t:25_10": "Vatāniyeva pajjitabbato padāni.",
  "tika-s0103t:25_11": "Aññamaññaṃ asaṅkarato vatakoṭṭhāsā vā.",
  "tika-s0103t:25_12": "Samattānīti samaṃ attani gahitāni.",
  "tika-s0103t:25_13": "Puratthimenāti ena-",
  "tika-s0103t:25_14": "saddasambandhena “vesāli”nti upayogavacanaṃ,",
  "tika-s0103t:25_15": "avidūratthe ca ena-",
  "tika-s0103t:25_16": "saddo pañcamyantoti āha “vesālito avidūre”ti.",
  "tika-s0103t:26_0": "12.",
  "tika-s0103t:26_1": "Sāsane paricayavasena tilakkhaṇāhataṃ pañhaṃ pucchi.",
  "tika-s0103t:26_2": "Na sampāyāsīti nāvabujjhi na sampādesi.",
  "tika-s0103t:26_3": "Tenāha “sammā ñāṇagatiyā”tiādi.",
  "tika-s0103t:26_4": "Sampāyanaṃ vā sampādanaṃ.",
  "tika-s0103t:26_5": "Pañhaṃ puṭṭhassa ca sampādanaṃ nāma sammadeva kathananti tadabhāvaṃ dassento “atha vā”tiādimāha.",
  "tika-s0103t:26_6": "Kopavasena tassa akkhīni kampanabhāvaṃ āpajjiṃsūti āha “kampanakkhīnipi parivattetvā”ti.",
  "tika-s0103t:26_7": "Kopanti kodhaṃ,",
  "tika-s0103t:26_8": "so pana cittassa pakuppanavasena pavattatīti āha “kuppanākāra”nti.",
  "tika-s0103t:26_9": "Dosanti āghātaṃ,",
  "tika-s0103t:26_10": "so pana ārammaṇe dussanavasena pavattīti āha “dussanākāra”nti.",
  "tika-s0103t:26_11": "Atuṭṭhākāranti tuṭṭhiyā pītiyā paṭipakkhabhūtappavattiākāraṃ.",
  "tika-s0103t:26_12": "Kāyavacīvikārehi pākaṭamakāsi.",
  "tika-s0103t:26_13": "Mā vata noti ettha māti paṭikkhepo,",
  "tika-s0103t:26_14": "noti mayhanti atthoti āha “aho vata me na bhaveyyā”ti.",
  "tika-s0103t:26_15": "Maṃ vata noti ettha pana noti saṃsayeti āha “ahosi vata nu mamā”ti.",
  "tika-s0103t:27_0": "14.",
  "tika-s0103t:27_1": "Paripubbo dahita-",
  "tika-s0103t:27_2": "saddo vatthanivāsanaṃ vadatīti āha “paridahito nivatthavattho”ti.",
  "tika-s0103t:27_3": "Yasanimittakatāya lābhassa yasaparihāniyāva lābhaparihāni vuttā hotīti pāḷiyaṃ “yasā nihīno”ti vuttaṃ.",
  "tika-s0103t:28_0": "Acelapāthikaputtavatthuvaṇṇanā",
  "tika-s0103t:29_0": "15.",
  "tika-s0103t:29_1": "“Ahaṃ sabbaṃ jānāmī”ti evaṃ sabbaññutaññāṇaṃ vadati paṭijānātīti ñāṇavādo,",
  "tika-s0103t:29_2": "tena mayā ñāṇavādena saddhiṃ.",
  "tika-s0103t:29_3": "Atikkamma gacchatoti upaḍḍhabhāgena paricchinnaṃ padesaṃ atikkamitvā iddhipāṭihāriyaṃ kātuṃ gacchato.",
  "tika-s0103t:29_4": "Kiṃ panāyaṃ acelo pāthikaputto attano pamāṇaṃ na jānātīti?",
  "tika-s0103t:29_5": "No na jānāti.",
  "tika-s0103t:29_6": "Yadi evaṃ,",
  "tika-s0103t:29_7": "kasmā sukkhagajjitaṃ gajjīti?",
  "tika-s0103t:29_8": "“Evāhaṃ loke pāsaṃso bhavissāmī”ti kohaññe katvā sukkhagajjitaṃ gajji.",
  "tika-s0103t:29_9": "Tena vuttaṃ “nagaravāsino”tiādi.",
  "tika-s0103t:29_10": "Paṭṭhapetvāti yugaggāhaṃ ārabhitvā.",
  "tika-s0103t:30_0": "16.",
  "tika-s0103t:30_1": "Hīnajjhāsayattā…pe… udapādi.",
  "tika-s0103t:30_2": "Vuttañhetaṃ “hīnādhimuttikā sattā hīnādhimuttike eva satte sevanti bhajanti payirupāsantī”ti.",
  "tika-s0103t:31_0": "Yasmā tathāvuttā vācā tathārūpacittahetukā,",
  "tika-s0103t:31_1": "tañca cittaṃ tathārūpadiṭṭhicittahetukaṃ,",
  "tika-s0103t:31_2": "tasmā “taṃ vācaṃ appahāyā”ti vatvā yathā tassā appahānaṃ hoti,",
  "tika-s0103t:31_3": "taṃ dassento “taṃ cittaṃ appahāyā”ti āha,",
  "tika-s0103t:31_4": "tassa ca yathā appahānaṃ hoti,",
  "tika-s0103t:31_5": "taṃ dassetuṃ “taṃ diṭṭhiṃ appaṭinissajjitvā”ti avoca.",
  "tika-s0103t:31_6": "Yasmā vā tathārūpā vācā mahāsāvajjā,",
  "tika-s0103t:31_7": "cittaṃ tato mahāsāvajjataraṃ taṃsamuṭṭhāpakabhāvato,",
  "tika-s0103t:31_8": "diṭṭhi pana tato mahāsāvajjatamā tadubhayassa mūlabhāvato,",
  "tika-s0103t:31_9": "tasmā tesaṃ mahāsāvajjatāya imaṃ vibhāgaṃ dassetvā ayaṃ anukkamo ṭhapitoti veditabbo.",
  "tika-s0103t:31_10": "Tesaṃ pana yathā pahānaṃ hoti,",
  "tika-s0103t:31_11": "taṃ dassetuṃ “aha”ntiādi vuttaṃ.",
  "tika-s0103t:31_12": "“Nāhaṃ buddho”ti vadantoti sāṭheyyena vinā ujukameva “ahaṃ buddho na homī”ti vadanto.",
  "tika-s0103t:31_13": "Cittadiṭṭhippahānepi eseva nayo.",
  "tika-s0103t:31_14": "Vipateyyāti ettha vi-",
  "tika-s0103t:31_15": "saddo paṭhame vikappe upasaggamattaṃ,",
  "tika-s0103t:31_16": "dutiye pana visaraṇatthoti āha “sattadhā vā pana phaleyyā”ti.",
  "tika-s0103t:32_0": "17.",
  "tika-s0103t:32_1": "Ekaṃsenāti ekantena,",
  "tika-s0103t:32_2": "ekantikaṃ pana vacanapariyāyavinimuttaṃ hotīti āha “nippariyāyenā”ti.",
  "tika-s0103t:32_3": "Odhāritāti avadhāritā niyametvā bhāsitā.",
  "tika-s0103t:32_4": "Vigatarūpenāti apagatasabhāvena.",
  "tika-s0103t:32_5": "Tenāha “vigacchitasabhāvenā”ti,",
  "tika-s0103t:32_6": "iddhānubhāvena apanītasakabhāvena.",
  "tika-s0103t:32_7": "Tena vuttaṃ “attano”tiādi.",
  "tika-s0103t:33_0": "18.",
  "tika-s0103t:33_1": "Dvayaṃ gacchatīti dvayagāminī.",
  "tika-s0103t:33_2": "Kīdisaṃ dvayanti āha “sarūpenā”tiādi.",
  "tika-s0103t:33_3": "Ayañhi so gaṇḍassupariphoṭṭhabbādosaṃ.",
  "tika-s0103t:34_0": "19.",
  "tika-s0103t:34_1": "Ajitassa licchavisenāpatissa mahāniraye nibbattitvā tato āgantvā acelassa pāthikaputtassa santike parodanaṃ.",
  "tika-s0103t:34_2": "Abhāvāti pubbe vuttappakārassa pāṭihāriyakaraṇassa abhāvā.",
  "tika-s0103t:34_3": "Bhagavā pana sannipatitaparisāyaṃ pasādajananatthaṃ tadanurūpaṃ pāṭihāriyamakāsiyeva.",
  "tika-s0103t:34_4": "Yathāha “tejodhātuṃ samāpajjitvā”tiādi.",
  "tika-s0103t:35_0": "Iddhipāṭihāriyakathāvaṇṇanā",
  "tika-s0103t:36_0": "20.",
  "tika-s0103t:36_1": "Nicayanaṃ dhanadhaññānaṃ sañcayanaṃ nicayo,",
  "tika-s0103t:36_2": "tattha niyuttāti necayikā,",
  "tika-s0103t:36_3": "gahapati eva necayikā gahapatinecayikā.",
  "tika-s0103t:36_4": "Ettakāni jaṅghasahassānīti parimāṇābhāvato sahassehipi aparimāṇagaṇanā.",
  "tika-s0103t:36_5": "Tenevāti imassa vasena sannipatitāya evaṃ mahatiyā parisāya bandhanamokkhaṃ kātuṃ labbhati,",
  "tika-s0103t:36_6": "eteneva kāraṇena.",
  "tika-s0103t:37_0": "21.",
  "tika-s0103t:37_1": "Cittutrāsabhayanti cittassa utrāsanākārena pavattabhayaṃ,",
  "tika-s0103t:37_2": "na ñāṇabhayaṃ,",
  "tika-s0103t:37_3": "nāpi “bhāyati etasmā”ti evaṃ vuttaṃ ārammaṇabhayaṃ.",
  "tika-s0103t:37_4": "Chambhitattanti teneva cittutrāsabhayena sakalasarīrassa chambhitabhāvo.",
  "tika-s0103t:37_5": "Lomahaṃsoti teneva bhayena,",
  "tika-s0103t:37_6": "tena ca chambhitattena sakalasarīre lomānaṃ haṭṭhabhāvo,",
  "tika-s0103t:37_7": "so pana tesaṃ bhittiyaṃ nāgadantānaṃ viya uddhaṃmukhatāti āha “lomānaṃ uddhaggabhāvo”ti.",
  "tika-s0103t:37_8": "Antantena āvijjhitvāti attano nisīdanatthaṃ nigūḷhaṭṭhānaṃ upaparikkhanto paribbājakārāmaṃ pariyantena anusaṃyāyitvā,",
  "tika-s0103t:37_9": "kassacideva sunakkhattassa vā sunakkhattasadisassa vā sabbaññupaṭiññaṃ appahāya satthu sammukhībhāve sattadhā tassa muddhāphalanaṃ dhammatā.",
  "tika-s0103t:37_10": "Tena vuttaṃ “mā nassatu bālo”tiādi.",
  "tika-s0103t:38_0": "22.",
  "tika-s0103t:38_1": "Saṃsappatīti tattheva pāsāṇaphalake bāladārako viya uṭṭhātuṃ asakkonto avasīdanavasena ito cito ca saṃsappati.",
  "tika-s0103t:38_2": "Tenāha “osīdatī”ti.",
  "tika-s0103t:38_3": "Tattheva sañcaratīti tasmiṃyeva pāsāṇe ānisadupaṭṭhino sañcalanaṃ nisajjavaseneva sañcarati,",
  "tika-s0103t:38_4": "na uṭṭhāya padasā.",
  "tika-s0103t:39_0": "23. Vinaṭṭharūpoti sambhāvanāya vināsena, lābhassa vināsena ca vinaṭṭhasabhāvo.",
  "tika-s0103t:40_0": "Paṭhamabhāṇavāravaṇṇanā niṭṭhitā.",
  "tika-s0103t:41_0": "25. Goyuttehīti balavantabalībaddayojitehi.",
  "tika-s0103t:42_0": "26.",
  "tika-s0103t:42_1": "Tassāti jāliyassa.",
  "tika-s0103t:42_2": "Ayañhi maṇḍisena paribbājakena saddhiṃ bhagavantaṃ upasaṅkamitvā dhammaṃ suṇi,",
  "tika-s0103t:42_3": "tato puretaraṃ bhagavato guṇānaṃ ajānanakāle ayaṃ pavatti.",
  "tika-s0103t:42_4": "Tenevāha “tiṭṭhatu tāva pāṭihāriyaṃ…pe…",
  "tika-s0103t:42_5": "parājayo bhavissatī”ti.",
  "tika-s0103t:43_0": "27.",
  "tika-s0103t:43_1": "Tiṇasīhoti tiṇasadisaharitavaṇṇo sīho.",
  "tika-s0103t:43_2": "Kāḷasīhoti kāḷavaṇṇo sīho.",
  "tika-s0103t:43_3": "Paṇḍusīhoti paṇḍuvaṇṇo sīho.",
  "tika-s0103t:43_4": "Kesarasīhoti kesaravanto setavaṇṇo,",
  "tika-s0103t:43_5": "lohitavaṇṇo vā sīho.",
  "tika-s0103t:43_6": "Migaraññoti ettha miga-",
  "tika-s0103t:43_7": "saddo kiñcāpi pasadakuruṅgādīsu kesucideva catuppadesu niruḷho,",
  "tika-s0103t:43_8": "idha pana sabbasādhāraṇavasenāti dassento “migaraññoti sabbacatuppadānaṃ rañño”ti vuttaṃ.",
  "tika-s0103t:43_9": "Āgantvā seti etthāti āsayo,",
  "tika-s0103t:43_10": "nivāsanaṭṭhānaṃ.",
  "tika-s0103t:43_11": "Sīhanādanti parissayānaṃ sahanato,",
  "tika-s0103t:43_12": "paṭipakkhassa ca hananato “sīho”ti laddhanāmassa migādhipassa ghosaṃ,",
  "tika-s0103t:43_13": "so pana tena yasmā kutocipi abhītabhāvena pavattīyati,",
  "tika-s0103t:43_14": "tasmā vuttaṃ “abhītanāda”nti.",
  "tika-s0103t:43_15": "Tattha tattha tāsu tāsu disāsu gantvā caritabbatāya bhakkhitabbatāya gocaro ghāsoti āha “gocarāyāti āhāratthāyā”ti.",
  "tika-s0103t:43_16": "Varaṃ varanti migasaṅghe migasamūhe mudumaṃsatāya varaṃ varaṃ mahiṃsavanavarāhādiṃ vadhitvāti yojanā.",
  "tika-s0103t:43_17": "Tenāha “thūlaṃ thūla”nti.",
  "tika-s0103t:43_18": "Varavarabhāvena hi tassa varabhāvo icchito.",
  "tika-s0103t:43_19": "Sūrabhāvaṃ sannissitaṃ sūrabhāvasannissitaṃ, tena.",
  "tika-s0103t:43_20": "Sūrabhāvenāpi hi “kiṃ ime pāṇake dubbale hantvā”ti appathāmesu pāṇesu kāruññaṃ upatiṭṭhati.",
  "tika-s0103t:44_0": "28.",
  "tika-s0103t:44_1": "Vighāsoti parassa bhakkhitasesatāya virūpo ghāso vighāso,",
  "tika-s0103t:44_2": "ucchiṭṭhaṃ.",
  "tika-s0103t:44_3": "Tenāha “bhakkhitātirittamaṃsa”nti,",
  "tika-s0103t:44_4": "tasmiṃ vighāse,",
  "tika-s0103t:44_5": "vighāsanimittanti attho.",
  "tika-s0103t:44_6": "Asmimānadosenāti asmimānadosahetu,",
  "tika-s0103t:44_7": "ahaṃkāranimittanti attho.",
  "tika-s0103t:44_8": "So panassa asmimāno yathā uppajji,",
  "tika-s0103t:44_9": "taṃ dassetuṃ “tatrāya”ntiādi vuttaṃ.",
  "tika-s0103t:45_0": "“Segālakaṃyevā”tipi pāṭho,",
  "tika-s0103t:45_1": "yathāvuttova attho.",
  "tika-s0103t:45_2": "Bheraṇḍakaṃyevāti bheraṇḍasakuṇaravasadisaṃyeva,",
  "tika-s0103t:45_3": "bheraṇḍo nāma eko pakkhī dvimukho,",
  "tika-s0103t:45_4": "tassa kira saddo ativiya virūpo amanāpo.",
  "tika-s0103t:45_5": "Tenāha “appiyaamanāpasaddamevā”ti.",
  "tika-s0103t:45_6": "Sammāpaṭipattiyā visesato suṭṭhu gatāti sugatā,",
  "tika-s0103t:45_7": "sammāsambuddhā.",
  "tika-s0103t:45_8": "Te apadāyanti sodhenti sattasantānaṃ etehīti sugatāpadānāni,",
  "tika-s0103t:45_9": "tisso sikkhā.",
  "tika-s0103t:45_10": "Yasmā tāhi te “sugatā”ti lakkhīyanti,",
  "tika-s0103t:45_11": "tā ca tesaṃ ovādabhūtā,",
  "tika-s0103t:45_12": "tasmā “sugatalakkhaṇesū”tiādi vuttaṃ.",
  "tika-s0103t:45_13": "Yadi tā sugatassa lakkhaṇabhūtā,",
  "tika-s0103t:45_14": "sāsanabhūtā ca,",
  "tika-s0103t:45_15": "kathaṃ panesa pāthikaputto tattha tāsu sikkhāsu jīvati,",
  "tika-s0103t:45_16": "ko tassa tāhi sambandhoti āha “etassa hī”tiādi.",
  "tika-s0103t:45_17": "Sambuddhānaṃ demāti dentīti buddhasaññāya dentīti adhippāyo.",
  "tika-s0103t:45_18": "Tena esa…pe…",
  "tika-s0103t:45_19": "jīvati nāma na sugatanvayaajjhupagamanato.",
  "tika-s0103t:45_20": "“Tathāgate”tiādi ekatte puthuvacananti āha “tathāgata”ntiādi.",
  "tika-s0103t:45_21": "Bahuvacanaṃ eva garusmiṃ ekasmimpi bahuvacanappayogato ekavacanaṃ viya vuttaṃ vacanavipallāsena.",
  "tika-s0103t:46_0": "29.",
  "tika-s0103t:46_1": "Samekkhitvāti samaṃ katvā micchādassanena apekkhitvā,",
  "tika-s0103t:46_2": "taṃ pana apekkhanaṃ tathā maññanamevāti āha “maññitvā”ti.",
  "tika-s0103t:46_3": "Pubbe vuttaṃ samekkhanampi maññanaṃ evāti vuttaṃ “amaññīti puna amaññitthā”ti,",
  "tika-s0103t:46_4": "tena aparāparaṃ tassa maññanappavattiṃ dasseti.",
  "tika-s0103t:46_5": "Bheraṇḍakaravaṃ kosati vikkosatīti kotthu.",
  "tika-s0103t:47_0": "30.",
  "tika-s0103t:47_1": "Te te pāṇe byāpādento ghasatīti byagghoti iminā nibbacanena “byaggho”ti migarājassapi siyā nāmanti āha “byagghoti maññatīti sīhohamasmīti maññatī”ti.",
  "tika-s0103t:47_2": "Yadipi yathāvuttanibbacanavasena sīhopi “byaggho”ti vattabbataṃ arahati, byaggha-",
  "tika-s0103t:47_3": "saddo pana migarāje eva niruḷhoti dassento “sīhena vā”tiādimāha.",
  "tika-s0103t:48_0": "31. Sīhena vicaritavane saṃvaḍḍhattā vuttaṃ “mahāvane suññavane vivaḍḍho”ti.",
  "tika-s0103t:49_0": "34. Kilesabandhanāti taṇhābandhanato. Taṇhābandhanañhi thiraṃ daḷhabandhanaṃ dummocanīyaṃ. Yathāha –",
  "tika-s0103t:50_0": "“Sārattarattā maṇikuṇḍalesu,",
  "tika-s0103t:51_0": "Puttesu dāresu ca yā apekkhā;",
  "tika-s0103t:52_0": "Etaṃ daḷhaṃ bandhanamāhu dhīrā,",
  "tika-s0103t:53_0": "Ohārinaṃ sithilaṃ duppamuñca”nti. ;",
  "tika-s0103t:54_0": "Kilesabandhanāti vā dasavidhasaṃyojanato.",
  "tika-s0103t:54_1": "Mahāviduggaṃ nāma cattāro oghā mahantaṃ jalaviduggaṃ viya anupacitakusalasambhārehi duggamaṭṭhena.",
  "tika-s0103t:55_0": "Aggaññapaññattikathāvaṇṇanā",
  "tika-s0103t:56_0": "36.",
  "tika-s0103t:56_1": "Imassa padassa.",
  "tika-s0103t:56_2": "Idaṃ nāma lokassa agganti jānitabbaṃ,",
  "tika-s0103t:56_3": "taṃ aggaññaṃ,",
  "tika-s0103t:56_4": "so pana lokassa uppattikkamo pavatti paveṇī cāti āha “lokuppatticariyavaṃsa”nti.",
  "tika-s0103t:56_5": "Sammāsambodhito uttaritaraṃ nāma kiñci natthi pajānitabbesu,",
  "tika-s0103t:56_6": "taṃ pana koṭiṃ katvā dassento “yāva sabbaññutaññāṇā pajānāmī”ti āha.",
  "tika-s0103t:56_7": "“Mama pajānanā”ti assādento taṇhāvasena,",
  "tika-s0103t:56_8": "“ahaṃ pajānāmī”ti abhinivisanto diṭṭhivasena,",
  "tika-s0103t:56_9": "“suṭṭhu pajānāmi sammā pajānāmī”ti paggaṇhanto mānavasena na parāmasāmīti yojanā.",
  "tika-s0103t:56_10": "“Paccattaññevā”ti padaṃ “nibbuti viditā”ti padadvayenāpi yojetabbaṃ “paccattaṃyeva uppāditā nibbuti ca paccattaṃyeva viditā”ti,",
  "tika-s0103t:56_11": "sayambhuñāṇena nibbattitā nibbuti sayameva viditāti attho.",
  "tika-s0103t:56_12": "Aṭṭhakathāyaṃ pana “paccatta”nti padaṃ vividhavibhattikaṃ hutvā āvuttinayena āvattatīti dassetuṃ “attanāyeva attanī”ti vuttaṃ.",
  "tika-s0103t:56_13": "Aviditanibbānāti appaṭiladdhanibbānā micchāpaṭipannattā.",
  "tika-s0103t:56_14": "Pajānanampi hi tadadhigamavaseneva veditabbaṃ.",
  "tika-s0103t:56_15": "Eti iṭṭhabhāvena pavattatīti ayo, sukhaṃ.",
  "tika-s0103t:56_16": "Tappaṭikkhepena anayo, dukkhaṃ.",
  "tika-s0103t:56_17": "Tadeva hitasukhassa byasanato byasanaṃ.",
  "tika-s0103t:57_0": "37.",
  "tika-s0103t:57_1": "Taṃ dassentoti bhagavāpi “aññatitthiyo tattha sārasaññī”ti taṃ dassento.",
  "tika-s0103t:57_2": "Ādhipaccabhāvenāti ādhipaccasabhāvena.",
  "tika-s0103t:57_3": "Yassa ācariyavādassa vasena puriso “ācariyo”ti vuccati,",
  "tika-s0103t:57_4": "so ācariyavādo ācariyabhāvoti āha “ācariyabhāvaṃ ācariyavāda”nti.",
  "tika-s0103t:57_5": "Etthāti ācariyavāde.",
  "tika-s0103t:57_6": "Iti katvāti iminā kāraṇena.",
  "tika-s0103t:57_7": "Soti ācariyavādo.",
  "tika-s0103t:57_8": "“Aggaññaṃ” tveva vutto aggaññavisayattā.",
  "tika-s0103t:57_9": "Kena vihitanti kena pakārena vihitaṃ.",
  "tika-s0103t:57_10": "Tenāha “kena vihitaṃ kinti vihita”nti.",
  "tika-s0103t:57_11": "Brahmajāleti brahmajālasaṃvaṇṇanāyaṃ.",
  "tika-s0103t:57_12": "Tattha hi vitthārato vuttavidhiṃ idha atidisati,",
  "tika-s0103t:57_13": "pāḷi pana tattha ceva idha ca ekasadisā vāti.",
  "tika-s0103t:58_0": "41.",
  "tika-s0103t:58_1": "Khiḍḍā padosikā mūlabhūtā ettha santīti khiḍḍāpadosikaṃ,",
  "tika-s0103t:58_2": "ācariyakaṃ.",
  "tika-s0103t:58_3": "Tenevāha “khiḍḍāpadosikamūlaka”nti.",
  "tika-s0103t:58_4": "Manopadosikanti etthāpi eseva nayo.",
  "tika-s0103t:59_0": "47.",
  "tika-s0103t:59_1": "Yena vacanena abbhācikkhanti,",
  "tika-s0103t:59_2": "tassa avijjamānatā nāma atthavasenevāti āha “asaṃvijjamānaṭṭhenā”ti. Tucchā,",
  "tika-s0103t:59_3": "musāti ca karaṇatthe paccattavacananti āha “tucchena,",
  "tika-s0103t:59_4": "musāvādenā”ti.",
  "tika-s0103t:59_5": "Vacanassa antosāraṃ nāma aviparīto atthoti tadabhāvenāha “antosāravirahitenā”ti.",
  "tika-s0103t:59_6": "Abhiācikkhantīti abhibhavitvā ghaṭṭentā kathenti,",
  "tika-s0103t:59_7": "akkosantīti attho.",
  "tika-s0103t:59_8": "Viparītasaññoti ayāthāvasañño.",
  "tika-s0103t:59_9": "Subhaṃ vimokkhanti “subha”nti vuttavimokkhaṃ.",
  "tika-s0103t:59_10": "Vaṇṇakasiṇanti sunīlakasupītakādivaṇṇakasiṇaṃ.",
  "tika-s0103t:59_11": "Sabbanti yaṃ subhaṃ,",
  "tika-s0103t:59_12": "asubhañca vaṇṇakasiṇaṃ,",
  "tika-s0103t:59_13": "tañca sabbaṃ.",
  "tika-s0103t:59_14": "Na asubhanti asubhampi “asubha”nti tasmiṃ samaye na sañjānāti,",
  "tika-s0103t:59_15": "atha kho “subhaṃ” tveva sañjānātīti attho.",
  "tika-s0103t:59_16": "Viparītā ayāthāvagāhitāya,",
  "tika-s0103t:59_17": "ayāthāvavāditāya ca.",
  "tika-s0103t:60_0": "48.",
  "tika-s0103t:60_1": "Yasmā so paribbājako avissaṭṭhamicchāgāhitāya sammā appaṭipajjitukāmo sammāpaṭipannaṃ viya maṃ samaṇo gotamo,",
  "tika-s0103t:60_2": "bhikkhavo ca sañjānantūti adhippāyena “tathā dhammaṃ desetu”ntiādimāha,",
  "tika-s0103t:60_3": "tasmā vuttaṃ “mayā etassa…pe…",
  "tika-s0103t:60_4": "vaṭṭatī”ti.",
  "tika-s0103t:60_5": "Mammanti mammappadesaṃ pīḷājananaṭṭhānaṃ.",
  "tika-s0103t:60_6": "Suṭṭhūti sakkaccaṃ.",
  "tika-s0103t:60_7": "Yathā na vinassati,",
  "tika-s0103t:60_8": "evaṃ anurakkha.",
  "tika-s0103t:61_0": "Vāsanāyāti kilesakkhayāvahāya paṭipattiyā vāsanāya. Sesaṃ suviññeyyamevāti.",
  "tika-s0103t:62_0": "Pāthikasuttavaṇṇanāya līnatthappakāsanā.",
  "tika-s0103t:63_0": "2. Udumbarikasuttavaṇṇanā",
  "tika-s0103t:64_0": "Nigrodhaparibbājakavatthuvaṇṇanā",
  "tika-s0103t:65_0": "49.",
  "tika-s0103t:65_1": "Udumbarikāyāti sambandhe sāmivacananti āha “udumbarikāya deviyā santake paribbājakārāme”ti.",
  "tika-s0103t:65_2": "“Udumbarikāya”nti vā pāṭho,",
  "tika-s0103t:65_3": "tathā sati adhikaraṇe etaṃ bhummaṃ.",
  "tika-s0103t:65_4": "Ayañhettha attho udumbarikāya rañño deviyā nibbattito ārāmo udumbarikā,",
  "tika-s0103t:65_5": "tassaṃ udumbarikāyaṃ.",
  "tika-s0103t:65_6": "Tenāha “udumbarikāya deviyā santake”ti.",
  "tika-s0103t:65_7": "Tāya hi nibbattito tassā santako.",
  "tika-s0103t:65_8": "Varaṇādipāṭhavasena cettha nibbattatthabodhakassa saddassa adassanaṃ.",
  "tika-s0103t:65_9": "Sandhānoti bhinnānampi tesaṃ sandhāpanena “sandhāno”ti evaṃ laddhanāmo.",
  "tika-s0103t:65_10": "Saṃvaṇṇitoti pasaṃsito.",
  "tika-s0103t:65_11": "Iriyatīti pavattati.",
  "tika-s0103t:65_12": "Ariyena ñāṇenāti kilesehi ārakattā ariyena lokuttarena ñāṇena.",
  "tika-s0103t:65_13": "Ariyāya vimuttiyāti suvisuddhāya lokuttaraphalavimuttiyā.",
  "tika-s0103t:66_0": "Divā-",
  "tika-s0103t:66_1": "saddo dina-",
  "tika-s0103t:66_2": "saddo viya divasapariyāyo,",
  "tika-s0103t:66_3": "tassa visesanabhāvena vuccamāno divā-",
  "tika-s0103t:66_4": "saddo savisesaṃ divasabhāgaṃ dīpetīti āha “divasassa divā”tiādi.",
  "tika-s0103t:66_5": "Yasmā samāpannassa cittaṃ nānārammaṇato paṭisaṃhataṃ hoti,",
  "tika-s0103t:66_6": "jhānasamaṅgī ca pavivekūpagamanena saṅgaṇikābhāvato ekākiyāya nilīno viya hoti,",
  "tika-s0103t:66_7": "tasmā vuttaṃ “tato tato…pe… gato”ti.",
  "tika-s0103t:66_8": "Mano bhavanti manaso vivaṭṭanissitaṃ vaḍḍhiṃ āvahantīti manobhāvaniyāti āha “manavaḍḍhakāna”ntiādi.",
  "tika-s0103t:66_9": "Unnamati na saṅkucati,",
  "tika-s0103t:66_10": "alīnañca hotīti attho.",
  "tika-s0103t:67_0": "51.",
  "tika-s0103t:67_1": "Yāvatāti yāvantoti ayamettha atthoti āha “yattakā”ti.",
  "tika-s0103t:67_2": "Tesanti niddhāraṇe sāmivacanaṃ.",
  "tika-s0103t:67_3": "Niddhāraṇañca kenaci visesena icchitabbaṃ.",
  "tika-s0103t:67_4": "Yehi ca guṇavisesehi samannāgatā bhagavato sāvakā upāsakā rājagahe paṭivasanti,",
  "tika-s0103t:67_5": "ayañca tehi samannāgatoti imaṃ visesaṃ dīpetuṃ “tesaṃ abbhantaro”ti vuttaṃ.",
  "tika-s0103t:67_6": "Tenāha “bhagavato kirā”tiādi.",
  "tika-s0103t:68_0": "52.",
  "tika-s0103t:68_1": "Tesanti paribbājakānaṃ.",
  "tika-s0103t:68_2": "Kathāyāti tiracchānakathāya.",
  "tika-s0103t:68_3": "Dassanenāti diṭṭhidassanena.",
  "tika-s0103t:68_4": "Ākappenāti vesena.",
  "tika-s0103t:68_5": "Kuttenāti kiriyāya.",
  "tika-s0103t:68_6": "Ācārenāti aññamaññasmiṃ ācaritabbaācārena.",
  "tika-s0103t:68_7": "Vihārenāti rattindivaṃ viharitabbaviharaṇena.",
  "tika-s0103t:68_8": "Iriyāpathenāti ṭhānādiiriyāpathena.",
  "tika-s0103t:68_9": "Aññākāratāya aññatitthe niyuttāti aññatitthiyā.",
  "tika-s0103t:68_10": "Saṅgantvā samāgantvā rāsī hutvā parehi nisinnaṭṭhāne.",
  "tika-s0103t:68_11": "Araññāni ca tāni vanapatthāni cāti araññavanapatthāni.",
  "tika-s0103t:68_12": "Tattha yaṃ araññakaṅganipphādakaṃ āraññakānaṃ,",
  "tika-s0103t:68_13": "taṃ “arañña”nti veditabbaṃ.",
  "tika-s0103t:68_14": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "tika-s0103t:68_15": "yattha na kasīyati na vappīyati.",
  "tika-s0103t:68_16": "Vuttañhetaṃ “vanapatthanti dūrānametaṃ senāsanānaṃ adhivacana”nti “vanapatthanti vanasaṇḍānametaṃ senāsanānaṃ,",
  "tika-s0103t:68_17": "vanapatthanti bhīsanakānametaṃ,",
  "tika-s0103t:68_18": "vanapatthanti salomahaṃsānametaṃ,",
  "tika-s0103t:68_19": "vanapatthanti pariyantānametaṃ vanapatthanti na manussūpacārānametaṃ senāsanānaṃ adhivacana”nti.",
  "tika-s0103t:68_20": "Tena vuttaṃ “gāmūpacārato muttānī”tiādi.",
  "tika-s0103t:68_21": "Pantānīti pariyantāni atidūrāni.",
  "tika-s0103t:68_22": "Tenāha “dūratarānī”tiādi.",
  "tika-s0103t:68_23": "Vihārūpacārenāti vihārassa upacārappadesena.",
  "tika-s0103t:68_24": "Addhikajanassāti maggagāmino janassa.",
  "tika-s0103t:68_25": "Mandasaddānīti uccāsaddamahāsaddābhāvato tanusaddāni.",
  "tika-s0103t:68_26": "Manussehi samāgamma ekajjhaṃ pavattitasaddo nigghoso,",
  "tika-s0103t:68_27": "tassa yasmā attho dubbibhāvito hoti,",
  "tika-s0103t:68_28": "tasmā vuttaṃ “avibhāvitatthena nigghosenā”ti.",
  "tika-s0103t:68_29": "Vigatavātānīti vigatasaddāni.",
  "tika-s0103t:68_30": "“Rahassa karaṇassa yuttānī”ti imināpi tesaṃ ṭhānānaṃ araññalakkhaṇayuttataṃ,",
  "tika-s0103t:68_31": "janavivittataṃ,",
  "tika-s0103t:68_32": "vanavivittameva ca vibhāveti,",
  "tika-s0103t:68_33": "tathā “ekībhāvassa anurūpānī”ti iminā.",
  "tika-s0103t:69_0": "53.",
  "tika-s0103t:69_1": "Kenāti hetumhi,",
  "tika-s0103t:69_2": "sahayoge ca karaṇavacananti āha “kena kāraṇena kena puggalena saddhi”nti.",
  "tika-s0103t:69_3": "Ekopi hi vibhattiniddeso anekatthavibhāvano hoti,",
  "tika-s0103t:69_4": "tathā taddhitatthapadasamāhāreti.",
  "tika-s0103t:70_0": "Saṃsandananti ālāpasallāpavasena kathāsaṃsandanaṃ.",
  "tika-s0103t:70_1": "Ñāṇabyattabhāvanti byattañāṇabhāvaṃ,",
  "tika-s0103t:70_2": "so pana parassa vacane uttaradānavasena,",
  "tika-s0103t:70_3": "parena vā vuttauttare paccuttaradānavasena siyāti āha “uttarapaccuttaranayenā”ti.",
  "tika-s0103t:70_4": "Yo hi parassa vacanaṃ tipukkhalena nayena rūpeti,",
  "tika-s0103t:70_5": "tathā parassa rūpanavacanaṃ jātibhāvaṃ āpādeti,",
  "tika-s0103t:70_6": "tassa tādisaṃ vacanasabhāvaṃ ñāṇaveyyattiyaṃ vibhāveti pākaṭaṃ karotīti.",
  "tika-s0103t:70_7": "Suññāgāresu naṭṭhāti suññāgāresu nivāsesu naṭṭhā vinaṭṭhā abhāvaṃ gatā.",
  "tika-s0103t:70_8": "Nāssa paññā nasseyya tehi tehi katapucchanapaṭipucchananimittaṃ nānāpaṭibhānuppattiyā visāramāpannaṃ pucchitaṃ pañhaṃ vissajjetuṃ asamatthatāya.",
  "tika-s0103t:70_9": "Orodheyyāmāti nirussāhaṃ viya karontā avarodheyyāma,",
  "tika-s0103t:70_10": "taṃ parassa orodhanaṃ vādajālena vinandhanaṃ viya hotīti āha “vinandheyyāmā”ti.",
  "tika-s0103t:70_11": "Tadatthaṃ tena tucchakumbhinidassanaṃ kataṃ,",
  "tika-s0103t:70_12": "taṃ byatirekamukhena dassetuṃ “pūritaghaṭo hī”tiādi vuttaṃ.",
  "tika-s0103t:71_0": "Balaṃ dīpentoti abhūtameva attano ñāṇabalaṃ pakāsento.",
  "tika-s0103t:71_1": "Asambhinnanti jātisambhedābhāvena asambhinnaṃ.",
  "tika-s0103t:71_2": "Aññajātisambhede sati assatarassa assassa jātabhāvo viya sīhassapi sīhathāmābhāvo siyāti āha “asambhinnakesarasīha”nti.",
  "tika-s0103t:71_3": "Ṭhānaso vāti taṅkhaṇe eva.",
  "tika-s0103t:72_0": "54.",
  "tika-s0103t:72_1": "“Sumāgadhā nāma nadī”ti keci,",
  "tika-s0103t:72_2": "taṃ micchāti dassento “sumāgadhā nāma pokkharaṇī”ti vatvā tassā pokkharaṇibhāvassa suttantare āgatataṃ dassetuṃ “yassā tīre”tiādi vuttaṃ.",
  "tika-s0103t:72_3": "Morānaṃ nivāpo etthāti moranivāpo.",
  "tika-s0103t:72_4": "Byadhikaraṇānampi hi padānaṃ bāhiratthasamāso hotiyeva yathā “urasilomo”ti.",
  "tika-s0103t:72_5": "Atha vā nivutthaṃ etthāti nivāpo,",
  "tika-s0103t:72_6": "morānaṃ nivāpo moranivāpo,",
  "tika-s0103t:72_7": "morānaṃ nivāpadinnaṭṭhānaṃ.",
  "tika-s0103t:72_8": "Tenāha “yattha morāna”ntiādi.",
  "tika-s0103t:72_9": "Yasmā nigrodho tapojigucchavādo,",
  "tika-s0103t:72_10": "sāsane ca bhikkhū attakilamathānuyogaṃ vajjetvā bhāvanānuyogena paramassāsappatte viharante passati,",
  "tika-s0103t:72_11": "tasmā “kathaṃ nu kho samaṇo gotamo kāyakilamathena vināva sāvake vinetī”ti sañjātasandeho “ko nāma so”tiādinā bhagavantaṃ pucchi.",
  "tika-s0103t:72_12": "Assasati anusaṅkitaparisaṅkito hoti etenāti assāso,",
  "tika-s0103t:72_13": "pītisomanassanti āha “assāsappattāti tuṭṭhippattā somanassappattā”ti.",
  "tika-s0103t:72_14": "Adhiko seṭṭho āsayo nissayo ajjhāsayoti āha “uttamanissayabhūta”nti.",
  "tika-s0103t:72_15": "Ādibhūtaṃ purātanaṃ seṭṭhacariyaṃ ādibrahmacariyaṃ,",
  "tika-s0103t:72_16": "lokuttaramagganti attho.",
  "tika-s0103t:72_17": "Tathā hesa sabbabuddhapaccekabuddhasāvakehi teneva ākārena adhigato.",
  "tika-s0103t:72_18": "Tenāha “purāṇa…pe…",
  "tika-s0103t:72_19": "ariyamagga”nti.",
  "tika-s0103t:72_20": "Tathā hi taṃ bhagavā “addasa purāṇaṃ maggaṃ purāṇamañjasa”nti avoca.",
  "tika-s0103t:72_21": "Pūretvā bhāvanāpāripūrivasena.",
  "tika-s0103t:72_22": "“Pūretvā”ti vā idaṃ “ajjhāsayaṃ ādibrahmacariya”nti ettha pāṭhasesoti vadanti.",
  "tika-s0103t:72_23": "“Ajjhāsayaṃ ādibrahmacariyaṃ paṭijānanti assāsappattā”ti evaṃ vā ettha yojanā.",
  "tika-s0103t:73_0": "Tapojigucchāvādavaṇṇanā",
  "tika-s0103t:74_0": "55. Pakatā hutvā vicchinnā vippakatāti āha “aniṭṭhitāva hutvā ṭhitā”ti.",
  "tika-s0103t:75_0": "56.",
  "tika-s0103t:75_1": "Vīriyena pāpajigucchanavādoti lūkhapaṭipattisādhanena vīriyena attataṇhāvinodanavasena pāpakassa jigucchanavādo.",
  "tika-s0103t:75_2": "Jigucchatīti jiguccho,",
  "tika-s0103t:75_3": "tabbhāvo jegucchaṃ,",
  "tika-s0103t:75_4": "adhikaṃ jegucchaṃ adhijegucchaṃ,",
  "tika-s0103t:75_5": "ativiya pāpajigucchanaṃ,",
  "tika-s0103t:75_6": "tasmiṃ adhijegucche.",
  "tika-s0103t:75_7": "Kāyadaḷhībahulaṃ tapatīti tapo,",
  "tika-s0103t:75_8": "attakilamathānuyogavasena pavattaṃ vīriyaṃ,",
  "tika-s0103t:75_9": "tena kāyadaḷhībahulatānimittassa pāpassa jigucchanaṃ,",
  "tika-s0103t:75_10": "virajjanampi tapojigucchāti āha “vīriyena pāpajigucchā”ti.",
  "tika-s0103t:75_11": "Ghāsacchādanasenāsanataṇhāvinodanamukhena attasnehavirajjananti attho.",
  "tika-s0103t:75_12": "Upari vuccamānesu nānākāresu acelakādivatesu ekajjhaṃ samādinnānaṃ parisodhanamevettha pāripūraṇaṃ,",
  "tika-s0103t:75_13": "na sabbesaṃ anavasesato samādānaṃ tassa asambhavatoti āha “paripuṇṇāti parisuddhā”ti.",
  "tika-s0103t:75_14": "Parisodhanañca nesaṃ sakasamayasiddhena nayena paṭipajjanameva.",
  "tika-s0103t:75_15": "Vipariyāyena aparisuddhatā veditabbā.",
  "tika-s0103t:76_0": "57. “Ekaṃ pañhampi na kathetī”ti paṭhamaṃ attanā pucchitapañhassa akathitattā vuttaṃ.",
  "tika-s0103t:77_0": "Tapanissitakoti attakilamathānuyogasaṅkhātaṃ tapaṃ nissāya samādāya vattanako.",
  "tika-s0103t:77_1": "Sīhanādeti sīhanādasuttavaṇṇanāyaṃ.",
  "tika-s0103t:77_2": "Yasmā tattha vitthāritanayena veditabbāni,",
  "tika-s0103t:77_3": "tasmā tassā atthappakāsanāya vuttanayenapi veditabbāni.",
  "tika-s0103t:78_0": "Upakkilesavaṇṇanā",
  "tika-s0103t:79_0": "58.",
  "tika-s0103t:79_1": "“Sammā ādiyatī”ti vatvā sammā ādiyanañcassa daḷhaggāho evāti āha “daḷhaṃ gaṇhātī”ti.",
  "tika-s0103t:79_2": "“Sāsanāvacarenāpi dīpetabba”nti vatvā taṃ dassetuṃ “ekacco hī”tiādi vuttaṃ,",
  "tika-s0103t:79_3": "tena dhutaṅgadharatāmattena attamanatā,",
  "tika-s0103t:79_4": "paripuṇṇasaṅkappatā sammāpaṭipattiyā upakkilesoti imamatthaṃ dasseti,",
  "tika-s0103t:79_5": "na yathāvuttatapasamādānadhutaṅgadharatānaṃ satipi aniyyānikatte sadisatanti daṭṭhabbaṃ.",
  "tika-s0103t:80_0": "“Duvidhassāpīti ‘attamano hoti paripuṇṇasaṅkappo’ti ca evaṃ upakkilesabhedena vuttassa duvidhassāpi tapassino”ti keci.",
  "tika-s0103t:80_1": "Yasmā pana aṭṭhakathāyaṃ sāsanikavasenāpi attho dīpito,",
  "tika-s0103t:80_2": "tasmā bāhirakassa,",
  "tika-s0103t:80_3": "sāsanikassa cāti evaṃ duvidhassāpi tapassinoti attho veditabbo.",
  "tika-s0103t:80_4": "Tathā ceva hi uparipi atthavaṇṇanaṃ vakkhatīti.",
  "tika-s0103t:80_5": "Ettāvatāti yadidaṃ “ko añño mayā sadiso”ti evaṃ atimānassa,",
  "tika-s0103t:80_6": "aniṭṭhitakiccasseva ca “alamettāvatā”ti evaṃ atimānassa ca uppādanaṃ, ettāvatā.",
  "tika-s0103t:81_0": "Ukkaṃsatīti ukkaṭṭhaṃ karoti.",
  "tika-s0103t:81_1": "Ukkhipatīti aññesaṃ upari khipati,",
  "tika-s0103t:81_2": "paggaṇhātīti attho.",
  "tika-s0103t:81_3": "Paraṃ saṃhāretīti paraṃ saṃharaṃ nihīnaṃ karoti.",
  "tika-s0103t:81_4": "Avakkhipatīti adho khipati,",
  "tika-s0103t:81_5": "avamaññatīti attho.",
  "tika-s0103t:82_0": "Mānamadakaraṇenāti mānasaṅkhātassa madassa karaṇena uppādanena.",
  "tika-s0103t:82_1": "Mucchito hotīti mucchāpanno hoti,",
  "tika-s0103t:82_2": "sā pana mucchāpatti abhijjhāsīlabbataparāmāsakāyaganthehi gadhitacittatā,",
  "tika-s0103t:82_3": "tattha ca atilaggabhāvoti āha “gadhito ajjhosanno”ti.",
  "tika-s0103t:82_4": "Pamajjanañcettha pamajjanamevāti āha “pamādamāpajjatī”ti.",
  "tika-s0103t:82_5": "Kevalaṃ dhutaṅgasuddhiko hutvā kammaṭṭhānaṃ ananuyuñjanto tāya eva dhutaṅgasuddhikatāya attukkaṃsanādivasena",
  "tika-s0103t:82_6": "pavatteyyāti dassetuṃ “sāsane”tiādi vuttaṃ.",
  "tika-s0103t:82_7": "Tenāha “dhutaṅgameva…pe…",
  "tika-s0103t:82_8": "paccetī”ti.",
  "tika-s0103t:83_0": "59.",
  "tika-s0103t:83_1": "Teyeva paccayā.",
  "tika-s0103t:83_2": "Suṭṭhu katvā paṭisaṅkharitvā laddhāti ādaragāravayogena sakkaccaṃ abhisaṅkharitvā dānavasena upanayavasena laddhā.",
  "tika-s0103t:83_3": "Vaṇṇabhaṇananti guṇakittanaṃ.",
  "tika-s0103t:83_4": "Assāti tapassino.",
  "tika-s0103t:84_0": "60.",
  "tika-s0103t:84_1": "Vodāsanti byāsanaṃ,",
  "tika-s0103t:84_2": "vibhajjananti attho.",
  "tika-s0103t:84_3": "Taṃ panettha vibhajjanaṃ dvidhā icchitanti āha “dvebhāgaṃ āpajjatī”ti.",
  "tika-s0103t:84_4": "Dve bhāge karoti ruccanāruccanavasena.",
  "tika-s0103t:84_5": "Gedhajātoti sañjātagedho.",
  "tika-s0103t:84_6": "Mucchanaṃ nāma sativippavāseneva hoti,",
  "tika-s0103t:84_7": "na satiyā satīti āha “samuṭṭhassatī”ti.",
  "tika-s0103t:84_8": "Ādīnavamattampīti gadhitādibhāvena paribhoge ādīnavamattampi na passati.",
  "tika-s0103t:84_9": "Mattaññutāti paribhoge mattaññutā.",
  "tika-s0103t:84_10": "Paccavekkhaṇaparibhogamattampīti paccavekkhaṇamattena paribhogampi ekavāraṃ paccavekkhitvāpi paribhuñjanampi na karoti.",
  "tika-s0103t:85_0": "61.",
  "tika-s0103t:85_1": "Vicakkasaṇṭhānāti vipulatamacakkasaṇṭhānā.",
  "tika-s0103t:85_2": "Sabbassa bhuñjanato ayokūṭasadisā dantā eva dantakūṭaṃ.",
  "tika-s0103t:85_3": "Apasādetīti pasādeti.",
  "tika-s0103t:85_4": "Acelakādivasenāti acelakavatādivasena.",
  "tika-s0103t:85_5": "Lūkhājīvinti sallekhapaṭipattiyā lūkhajīvikaṃ.",
  "tika-s0103t:86_0": "62.",
  "tika-s0103t:86_1": "Tapaṃ karotīti bhāvanāmanasikāralakkhaṇaṃ tapaṃ carati caranto viya hoti.",
  "tika-s0103t:86_2": "Caṅkamaṃ otarati bhāvanaṃ anuyuñjanto viya.",
  "tika-s0103t:86_3": "Vihāraṅgaṇaṃ sammajjati vattapaṭipattiṃ pūrento viya.",
  "tika-s0103t:87_0": "“Ādassayamāno”ti vā pāṭho.",
  "tika-s0103t:88_0": "Kiñci vajjanti kiñci kāyikaṃ vā vācasikaṃ vā dosaṃ.",
  "tika-s0103t:88_1": "Diṭṭhigatanti viparītadassanaṃ.",
  "tika-s0103t:88_2": "Aruccamānanti attano siddhante paṭikkhittabhāvena aruccamānaṃ.",
  "tika-s0103t:88_3": "Ruccati meti “kappati me”ti vadati.",
  "tika-s0103t:88_4": "Anujānitabbanti tacchāviparītabhūtabhāvena “evameta”nti anujānitabbaṃ.",
  "tika-s0103t:88_5": "Savanamanohāritāya “sādhu suṭṭhū”ti anumoditabbaṃ.",
  "tika-s0103t:89_0": "63.",
  "tika-s0103t:89_1": "Kujjhanasīlatāya kodhano.",
  "tika-s0103t:89_2": "Vuttalakkhaṇo upanāho etassa atthīti upanāhī.",
  "tika-s0103t:89_3": "Evaṃbhūto ca taṃsamaṅgī hotīti “samannāgato hotī”ti vuttaṃ.",
  "tika-s0103t:89_4": "Esa nayo ito paresupi.",
  "tika-s0103t:90_0": "Ayaṃ pana viseso –",
  "tika-s0103t:90_1": "issati usūyatīti ussukī.",
  "tika-s0103t:90_2": "Saṭhanaṃ asantaguṇasambhāvanaṃ saṭho,",
  "tika-s0103t:90_3": "so etassa atthīti saṭho.",
  "tika-s0103t:90_4": "Santadosapaṭicchādanasabhāvā māyā,",
  "tika-s0103t:90_5": "māyā etassa atthīti māyāvī.",
  "tika-s0103t:90_6": "Garuṭṭhāniyānampi paṇipātākaraṇalakkhaṇaṃ thambhanaṃ thaddhaṃ,",
  "tika-s0103t:90_7": "tamettha atthīti thaddho.",
  "tika-s0103t:90_8": "Guṇehi samānaṃ,",
  "tika-s0103t:90_9": "adhikañca atikkamitvā nihīnaṃ katvā maññanasīlatāya atimānī.",
  "tika-s0103t:90_10": "Asantaguṇasambhāvanatthikatāsaṅkhātā pāpā lāmakā icchā etassāti pāpiccho.",
  "tika-s0103t:90_11": "Micchā viparītā diṭṭhi etassāti micchādiṭṭhiko.",
  "tika-s0103t:90_12": "“Idameva saccaṃ,",
  "tika-s0103t:90_13": "moghamañña”nti evaṃ attanā attābhiniviṭṭhatāya satā diṭṭhi sandiṭṭhi,",
  "tika-s0103t:90_14": "tameva parāmasatīti sandiṭṭhiparāmāsī.",
  "tika-s0103t:90_15": "Aṭṭhakathāyaṃ pana “sayaṃ diṭṭhi sandiṭṭhī”ti vatthuvasena attho vutto.",
  "tika-s0103t:90_16": "Ā bāḷhaṃ viya dhīyatīti ādhānanti āha “daḷhaṃ suṭṭhu ṭhapita”nti.",
  "tika-s0103t:90_17": "Yathāgahitaṃ gāhaṃ paṭinissajjanasīlo paṭinissaggī,",
  "tika-s0103t:90_18": "tappaṭikkhepena duppaṭinissaggī.",
  "tika-s0103t:90_19": "Paṭisedhattho hi ayaṃ du-",
  "tika-s0103t:90_20": "saddo yathā “duppañño,",
  "tika-s0103t:90_21": "dussīlo”ti ca.",
  "tika-s0103t:91_0": "Parisuddhapapaṭikappattakathāvaṇṇanā",
  "tika-s0103t:92_0": "64.",
  "tika-s0103t:92_1": "Idha nigrodha tapassīti yathānukkantaṃ purimapāḷiṃ nigamanavasena ekadesena dasseti.",
  "tika-s0103t:92_2": "Tenāha “evaṃ bhagavā”tiādi.",
  "tika-s0103t:92_3": "Gahitaladdhinti “acelakādibhāvo seyyo,",
  "tika-s0103t:92_4": "tena ca saṃsārasuddhi hotī”ti evaṃ gahitaladdhiṃ.",
  "tika-s0103t:92_5": "Rakkhitaṃ tapanti tāya laddhiyā samādiyitvā rakkhitaṃ acelakavatāditapaṃ.",
  "tika-s0103t:92_6": "“Sabbameva saṃkiliṭṭha”nti iminā yaṃ vakkhati parisuddhapāḷivaṇṇanāyaṃ “lūkhatapassino ceva dhutaṅgadharassa ca vasena yojanā veditabbā”ti,",
  "tika-s0103t:92_7": "tassa parikappitarūpassa lūkhassa tapassinoti ayamettha adhippāyoti dasseti.",
  "tika-s0103t:92_8": "“Parisuddhapāḷidassanattha”nti ca iminā titthiyānaṃ vasena pāḷi yevettha labbhati,",
  "tika-s0103t:92_9": "na pana tadatthoti dasseti.",
  "tika-s0103t:92_10": "Vuttavipakkhavasenāti vuttassa atthassa paṭipakkhavasena,",
  "tika-s0103t:92_11": "paṭikkhepavasenāti attho.",
  "tika-s0103t:92_12": "Tasmiṃ ṭhāneti hetuatthe bhummanti tassa hetuatthena karaṇavacanena atthaṃ dassento “evaṃ so tenā”tiādimāha.",
  "tika-s0103t:92_13": "Uttari vāyamamānoti yathāsamādinnehi dhutadhammehi aparituṭṭho,",
  "tika-s0103t:92_14": "apariyositasaṅkappo ca hutvā upari bhāvanānuyogavasena sammāvāyāmaṃ karonto.",
  "tika-s0103t:93_0": "69.",
  "tika-s0103t:93_1": "Ito paranti ito yathāvuttanayato paraṃ.",
  "tika-s0103t:93_2": "Aggabhāvaṃ vā sārabhāvaṃ vāti tapojigucchāya aggabhāvaṃ vā sārabhāvaṃ vā ajānanto.",
  "tika-s0103t:93_3": "“Ayamevassa aggabhāvo sārabhāvo”ti maññamāno “aggappattā,",
  "tika-s0103t:93_4": "sārappattā cā”ti āha.",
  "tika-s0103t:94_0": "Parisuddhatacappattādikathāvaṇṇanā",
  "tika-s0103t:95_0": "70.",
  "tika-s0103t:95_1": "Yamanaṃ saṃyamanaṃ yāmo,",
  "tika-s0103t:95_2": "hiṃsādīnaṃ akaraṇavasena catubbidho yāmova cātuyāmo,",
  "tika-s0103t:95_3": "so eva saṃvaro,",
  "tika-s0103t:95_4": "tena saṃvuto guttasabbadvāro cātuyāmasaṃvarasaṃvuto.",
  "tika-s0103t:95_5": "Tenāha “catubbidhena saṃvarena pihito”ti.",
  "tika-s0103t:95_6": "Atipātanaṃ hiṃsananti āha “pāṇaṃ na hanatī”ti.",
  "tika-s0103t:95_7": "Lobhacittena bhāvitaṃ sambhāvitanti katvā bhāvitaṃ nāma pañca kāmaguṇā.",
  "tika-s0103t:95_8": "Ayañca tesu tesaṃyeva samudācāro maggoṭṭhāpakaṃ viyāti āha “tesaṃ saññāyā”ti.",
  "tika-s0103t:96_0": "Etanti abhiharaṇaṃ,",
  "tika-s0103t:96_1": "hīnāya anāvattanañca.",
  "tika-s0103t:96_2": "Tenāha “so abhiharatīti ādilakkhaṇa”nti.",
  "tika-s0103t:96_3": "Abhiharatīti abhibuddhiṃ neti.",
  "tika-s0103t:96_4": "Tenāha “uparūpari vaḍḍhetī”ti.",
  "tika-s0103t:96_5": "Cakkavattināpi pabbajitassa abhivādanādi karīyatevāti pabbajjā seṭṭhā guṇavisesayogato,",
  "tika-s0103t:96_6": "dosavirahitato ca,",
  "tika-s0103t:96_7": "yato sā paṇḍitapaññattā vuttā.",
  "tika-s0103t:96_8": "Gihibhāvo pana nihīno tadubhayābhāvatoti āha “hīnāya gihibhāvatthāyā”ti.",
  "tika-s0103t:97_0": "71. Tacappattāti tacaṃ pattā, tacasadisā hotīti attho.",
  "tika-s0103t:98_0": "74.",
  "tika-s0103t:98_1": "Titthiyānaṃ vasenāti titthiyānaṃ samayavasena.",
  "tika-s0103t:98_2": "Nesanti titthiyānaṃ.",
  "tika-s0103t:98_3": "Tanti dibbacakkhuṃ.",
  "tika-s0103t:98_4": "Sīlasampadāti sabbākārasampannaṃ catupārisuddhisīlaṃ.",
  "tika-s0103t:98_5": "Tacasārasampattitoti tacatapojigucchāyāsārasampattito.",
  "tika-s0103t:98_6": "Visesabhāvanti visesasabhāvaṃ.",
  "tika-s0103t:99_0": "Acelakapāḷimattampīti acelakapāḷiāgatatthamattampi natthi,",
  "tika-s0103t:99_1": "tasmā mayaṃ anassāma vinaṭṭhāti attho. A-",
  "tika-s0103t:99_2": "kāro vā nipātamattaṃ,",
  "tika-s0103t:99_3": "nassāmāti vinassāma.",
  "tika-s0103t:99_4": "Kuto parisuddhapāḷīti kuto eva amhesu parisuddhapāḷiāgatapaṭipatti.",
  "tika-s0103t:99_5": "Esa nayo sesesupi.",
  "tika-s0103t:99_6": "Sutivasenāpīti sotapathāgamanamattenāpi na jānāma.",
  "tika-s0103t:100_0": "Nigrodhassapajjhāyanavaṇṇanā",
  "tika-s0103t:101_0": "75.",
  "tika-s0103t:101_1": "Assāti sandhānassa gahapatissa.",
  "tika-s0103t:101_2": "Kakkhaḷanti pharusaṃ.",
  "tika-s0103t:101_3": "Durāsadavacananti avattabbavacanaṃ.",
  "tika-s0103t:101_4": "Yasmā pharusavacanaṃ yaṃ uddissa payuttaṃ,",
  "tika-s0103t:101_5": "tasmiṃ khamāpite khamāpakassa paṭipākatikaṃ hoti,",
  "tika-s0103t:101_6": "tasmā “ayaṃ mayī”tiādi vuttaṃ.",
  "tika-s0103t:102_0": "76.",
  "tika-s0103t:102_1": "Bodhatthāya dhammaṃ deseti,",
  "tika-s0103t:102_2": "na attano buddhabhāvaghosanatthāya.",
  "tika-s0103t:102_3": "Vādatthāyāti paravādabhañjanavādatthāya.",
  "tika-s0103t:102_4": "Rāgādisamanatthāya dhammaṃ deseti,",
  "tika-s0103t:102_5": "na antevāsikamyatāya.",
  "tika-s0103t:102_6": "Oghanittharaṇatthāyāti caturoghanittharaṇatthāya dhammaṃ deseti sabbaso orapārātiṇṇamāvahattā desanāya.",
  "tika-s0103t:102_7": "Sabbakilesaparinibbānatthāya dhammaṃ deseti kilesānaṃ lesenapi desanāya aparāmaṭṭhabhāvato.",
  "tika-s0103t:103_0": "Brahmacariyapariyosānādivaṇṇanā",
  "tika-s0103t:104_0": "77.",
  "tika-s0103t:104_1": "Idaṃ sabbampīti sattavassato paṭṭhāya yāva “sattāha”nti padaṃ,",
  "tika-s0103t:104_2": "idaṃ sabbampi vacanaṃ.",
  "tika-s0103t:104_3": "Asaṭho pana amāyāvī ujujātiko tikkhapañño ugghaṭitaññūti adhippāyo.",
  "tika-s0103t:104_4": "So hi taṃmuhutteneva arahattaṃ pattuṃ sakkhissatīti.",
  "tika-s0103t:104_5": "Vaṅkavaṅkoti kāyavaṅkādīhipi vaṅkehi vaṅko jimho kuṭilo.",
  "tika-s0103t:104_6": "“Saṭhaṃ panāhaṃ anusāsituṃ na sakkomī”ti na idaṃ bhagavā kilāsubhāveneva vadati,",
  "tika-s0103t:104_7": "atha kho tassa abhājanabhāveneva.",
  "tika-s0103t:105_0": "78.",
  "tika-s0103t:105_1": "Pakatiyā ācariyoti yo eva tumhākaṃ ito pubbe pakatiyā ācariyo ahosi,",
  "tika-s0103t:105_2": "so eva idānipi pubbāciṇṇavasena ācariyo hotu,",
  "tika-s0103t:105_3": "na mayaṃ tumhe antevāsike kātukāmāti adhippāyo.",
  "tika-s0103t:105_4": "Na mayaṃ tumhākaṃ uddesena atthikā,",
  "tika-s0103t:105_5": "dhammatanti meva pana tumhe ñāpetukāmamhāti adhippāyo.",
  "tika-s0103t:105_6": "Ājīvatoti jīvikāya vuttito.",
  "tika-s0103t:105_7": "Akusalāti koṭṭhāsaṃ pattāti akusalāti taṃ taṃ koṭṭhāsataṃyeva upagatā.",
  "tika-s0103t:105_8": "Kilesadarathasampayuttāti kilesadarathasahitā taṃsambandhanato.",
  "tika-s0103t:105_9": "Jātijarāmaraṇānaṃ hitāti jātijarāmaraṇiyā.",
  "tika-s0103t:105_10": "Saṃkileso ettha atthi,",
  "tika-s0103t:105_11": "saṃkilese vā niyuttāti saṃkilesikā.",
  "tika-s0103t:105_12": "Vodānaṃ vuccati visuddhi,",
  "tika-s0103t:105_13": "tassa paccayabhūtattā vodāniyā.",
  "tika-s0103t:105_14": "Tathābhūtā cete vodāpentīti āha “satte vodāpentī”ti.",
  "tika-s0103t:105_15": "Sikhāppattā paññāya pāripūrivepullatā maggaphalavaseneva icchitabbāti āha “maggapaññā…pe…",
  "tika-s0103t:105_16": "vepullata”nti.",
  "tika-s0103t:105_17": "Ubhopi vā etāni pāripūrivepullāni.",
  "tika-s0103t:105_18": "Yā hi tassa pāripūrī,",
  "tika-s0103t:105_19": "sā eva vepullatāti.",
  "tika-s0103t:105_20": "Tatoti saṃkilesadhammappahānavodānadhammābhibuddhihetu.",
  "tika-s0103t:106_0": "79.",
  "tika-s0103t:106_1": "“Yathā mārenā”ti nayidaṃ nidassanavasena vuttaṃ,",
  "tika-s0103t:106_2": "atha kho tathābhāvakathanamevāti dassetuṃ “māro kirā”tiādi vuttaṃ.",
  "tika-s0103t:106_3": "Athāti mārena tesaṃ pariyuṭṭhānappattito pacchā aññāsīti yojanā.",
  "tika-s0103t:106_4": "Kasmā pana bhagavā pageva na aññāsīti?",
  "tika-s0103t:106_5": "Anāvajjitattā.",
  "tika-s0103t:106_6": "Māraṃ paṭibāhitvāti mārena tesu kataṃ pariyuṭṭhānaṃ vidhametvā,",
  "tika-s0103t:106_7": "na tesaṃ sati payojane buddhānaṃ dukkaraṃ.",
  "tika-s0103t:106_8": "Soti maggaphaluppattihetu.",
  "tika-s0103t:106_9": "Tesaṃ paribbājakānaṃ.",
  "tika-s0103t:107_0": "Phuṭṭhāti pariyuṭṭhānavasena phuṭṭhā.",
  "tika-s0103t:107_1": "Yatrāti niddhāraṇe bhummanti āha “yesū”ti.",
  "tika-s0103t:107_2": "Aññāṇatthanti ājānanatthaṃ,",
  "tika-s0103t:107_3": "upasaggamattañcettha ā-",
  "tika-s0103t:107_4": "kāroti āha “jānanattha”nti,",
  "tika-s0103t:107_5": "vīmaṃsanatthanti attho.",
  "tika-s0103t:107_6": "Cittaṃ nuppannanti “jānāma tāvassa dhamma”nti ājānanatthaṃ “brahmacariyaṃ carissāmā”ti ekasmiṃ divase ekavārampi tesaṃ cittaṃ nuppannaṃ.",
  "tika-s0103t:107_7": "Sattāho pana vuccamāno etesaṃ kiṃ karissatīti yojanā.",
  "tika-s0103t:107_8": "Sattāhaṃ pūretunti sattāhaṃ brahmacariyaṃ pūretuṃ,",
  "tika-s0103t:107_9": "brahmacariyavasena vā sattāhaṃ pūretunti attho.",
  "tika-s0103t:107_10": "Paravādabhindananti paravādamaddanaṃ.",
  "tika-s0103t:107_11": "Sakavādasamussāpananti sakavādapaggaṇhanaṃ.",
  "tika-s0103t:107_12": "Vāsanāyāti saccasampaṭivedhavāsanāya.",
  "tika-s0103t:107_13": "Nesanti ca pakaraṇavasena vuttaṃ.",
  "tika-s0103t:107_14": "Tadaññesampi hi bhagavato sammukhā,",
  "tika-s0103t:107_15": "paramparāya ca devamanussānaṃ suṇantānaṃ vāsanāya paccayo evāti.",
  "tika-s0103t:107_16": "Yaṃ panettha atthato na vibhattaṃ,",
  "tika-s0103t:107_17": "taṃ suviññeyyamevāti.",
  "tika-s0103t:108_0": "Udumbarikasuttavaṇṇanāya līnatthappakāsanā.",
  "tika-s0103t:109_0": "3. Cakkavattisuttavaṇṇanā",
  "tika-s0103t:110_0": "Attadīpasaraṇatāvaṇṇanā",
  "tika-s0103t:111_0": "80.",
  "tika-s0103t:111_1": "Uttānaṃ vuccati pākaṭaṃ,",
  "tika-s0103t:111_2": "tappaṭikkhepena anuttānaṃ apākaṭaṃ,",
  "tika-s0103t:111_3": "paṭicchannaṃ, apacuraṃ,",
  "tika-s0103t:111_4": "duviññeyyañca.",
  "tika-s0103t:111_5": "Anuttānānaṃ padānaṃ vaṇṇanā anuttānapadavaṇṇanā.",
  "tika-s0103t:111_6": "Uttānapadavaṇṇanāya payojanābhāvato anuttānaggahaṇaṃ.",
  "tika-s0103t:111_7": "“Mātulā”ti itthiliṅgavasena laddhanāmo eko rukkho,",
  "tika-s0103t:111_8": "tassā āsannappadese māpitattā nagarampi “mātulā” tveva paññāyittha.",
  "tika-s0103t:111_9": "Tena vuttaṃ “mātulāyanti evaṃ nāmake nagare”ti.",
  "tika-s0103t:111_10": "Avidūreti tassa nagarassa avidūre.",
  "tika-s0103t:112_0": "Kāmañcettha sutte “bhūtapubbaṃ,",
  "tika-s0103t:112_1": "bhikkhave,",
  "tika-s0103t:112_2": "rājā daḷhanemi nāma ahosī”tiādinā atītavaṃsadīpikā kathā ādito paṭṭhāya āgatā,",
  "tika-s0103t:112_3": "“aḍḍhateyyavassasatāyukānaṃ manussānaṃ vassasatāyukā puttā bhavissantī”tiādinā pana savisesaṃ anāgatatthapaṭisaṃyuttā",
  "tika-s0103t:112_4": "kathā āgatāti vuttaṃ “anāgatavaṃsadīpikāya suttantakathāyā”ti.",
  "tika-s0103t:112_5": "Anāgatatthadīpanañhi acchariyaṃ,",
  "tika-s0103t:112_6": "tatthāpi anāgatassa sammāsambuddhassa paṭipattikittanaṃ acchariyatamaṃ.",
  "tika-s0103t:112_7": "Samāgamenāti sannipātena.",
  "tika-s0103t:113_0": "“Bhattaggaṃ amanāpa”ntiādi kevalaṃ tesaṃ parivitakkamattaṃ.",
  "tika-s0103t:113_1": "Amanāpanti amanuññaṃ.",
  "tika-s0103t:113_2": "Buddhesu kato appakopi aparādho appako kāro viya garutaravipākoti āha “buddhehi saddhiṃ…pe…",
  "tika-s0103t:113_3": "sadisaṃ hotī”ti.",
  "tika-s0103t:113_4": "Tatrāti tasmiṃ mātulanagarassa samīpe,",
  "tika-s0103t:113_5": "tassaṃ vā parisāyaṃ.",
  "tika-s0103t:114_0": "Attadīpāti ettha kāmaṃ yo paro na hoti,",
  "tika-s0103t:114_1": "so attāti sasantāno “attā”ti vuccati,",
  "tika-s0103t:114_2": "hitasukhesibhāvena pana attanibbisesattā dhammo idha “attā”ti adhippeto.",
  "tika-s0103t:114_3": "Tenāha “attā nāma lokiyalokuttaro dhammo”ti.",
  "tika-s0103t:114_4": "Dvidhā āpo gato etthāti dīpo,",
  "tika-s0103t:114_5": "oghena anajjhotthato bhūmibhāgo.",
  "tika-s0103t:114_6": "Idha pana kāmoghādīhi anajjhottharaṇīyattā dīpo viyāti dīpo,",
  "tika-s0103t:114_7": "attā dīpo patiṭṭhā etesanti attadīpā.",
  "tika-s0103t:114_8": "Tenāha “attānaṃ dīpa”ntiādi.",
  "tika-s0103t:114_9": "Dīpabhāvo cettha paṭisaraṇatāti āha “idaṃ tasseva vevacana”nti.",
  "tika-s0103t:114_10": "Aññasaraṇapaṭikkhepavacananti aññasaraṇabhāvapaṭikkhepavacanaṃ.",
  "tika-s0103t:114_11": "Idañhi na aññaṃ saraṇaṃ katvā viharaṇasseva paṭikkhepavacanaṃ,",
  "tika-s0103t:114_12": "atha kho aññassa saraṇasabhāvasseva paṭikkhepavacanaṃ tappaṭikkhepe ca tena itarassāpi paṭikkhepasiddhito.",
  "tika-s0103t:114_13": "Tenāha “na hī”tiādi.",
  "tika-s0103t:114_14": "Idāni tamevatthaṃ suttantarena sādhetuṃ “vuttampi ceta”ntiādi.",
  "tika-s0103t:114_15": "Yadi ettha pākatiko attā icchito,",
  "tika-s0103t:114_16": "kathaṃ tassa dīpasaraṇabhāvo,",
  "tika-s0103t:114_17": "tasmā adhippāyiko ettha attā bhaveyyāti pucchati “ko panettha attā nāmā”ti.",
  "tika-s0103t:114_18": "Itaro yathādhippetaṃ attānaṃ dassento “lokiyalokuttaro dhammo”ti.",
  "tika-s0103t:114_19": "Dutiyavāropi paṭhamavārasseva pariyāyabhāvena desitoti dassetuṃ “tenāhā”tiādi vuttaṃ.",
  "tika-s0103t:115_0": "Gocareti bhikkhūnaṃ gocaraṭṭhānabhūte.",
  "tika-s0103t:115_1": "Tenāha “carituṃ yuttaṭṭhāne”ti.",
  "tika-s0103t:115_2": "Saketi kathaṃ panāyaṃ bhikkhūnaṃ sakoti āha “pettike visaye”ti.",
  "tika-s0103t:115_3": "Pitito sammāsambuddhato āgatattā “ayaṃ tumhākaṃ gocaro”ti tena uddiṭṭhattā pettike visayeti.",
  "tika-s0103t:115_4": "Carantanti sāmiatthe upayogavacananti āha “ayamevattho”ti,",
  "tika-s0103t:115_5": "carantānanti ca attho,",
  "tika-s0103t:115_6": "tenāyaṃ vibhattivipallāsenapi vacanavipallāsenapīti dasseti.",
  "tika-s0103t:115_7": "Kilesamārassa otārālābheneva itaramārānampi otārālābho veditabbo.",
  "tika-s0103t:115_8": "Ayaṃ panatthoti gocare caraṇaṃ sandhāyāha,",
  "tika-s0103t:115_9": "vatthu pana byatirekamukhena āgataṃ.",
  "tika-s0103t:116_0": "Sakuṇe hantīti sakuṇagghi,",
  "tika-s0103t:116_1": "mahāsenasakuṇo.",
  "tika-s0103t:116_2": "Ajjhappattāti abhibhavanavasena pattā upagatā.",
  "tika-s0103t:116_3": "Na myāyanti me ayaṃ sakuṇagghi nālaṃ abhavissa.",
  "tika-s0103t:116_4": "Naṅgalakaṭṭhakaraṇanti naṅgalena kasitappadeso.",
  "tika-s0103t:116_5": "Leḍḍuṭṭhānanti leḍḍūnaṃ uṭṭhapitaṭṭhānaṃ.",
  "tika-s0103t:116_6": "Sake baleti attano balahetu.",
  "tika-s0103t:116_7": "Apatthaddhāti avagāḷhatthambhā sañjātatthambhā.",
  "tika-s0103t:116_8": "Assaramānāti avhāyantī.",
  "tika-s0103t:117_0": "Mahantaṃ leḍḍunti naṅgalena bhinnaṭṭhāne sukkhatāya tikhiṇasiṅgaayoghanasadisaṃ mahantaṃ leḍḍuṃ.",
  "tika-s0103t:117_1": "Abhiruhitvāti tassa adhobhāgena attanā pavisitvā nilīnayoggappadesaṃ sallakkhetvā tassupari caṅkamanto assaramāno aṭṭhāsi.",
  "tika-s0103t:117_2": "“Ehi kho”tiādi tassa assaramānākāradassanaṃ.",
  "tika-s0103t:117_3": "Sannayhāti vātaggahaṇavasena ubho pakkhe samaṃ ṭhapetvā.",
  "tika-s0103t:117_4": "Paccupādīti pāvisi.",
  "tika-s0103t:117_5": "Tatthevāti yattha pubbe lāpo ṭhito,",
  "tika-s0103t:117_6": "tattheva leḍḍumhi.",
  "tika-s0103t:117_7": "Uranti attano urappadesaṃ.",
  "tika-s0103t:117_8": "Paccatāḷesīti pati atāḷesi sārambhavasena vegena gantvā paharaṇato vidhārentī patāḷesi.",
  "tika-s0103t:117_9": "Ārammaṇanti paccayaṃ.",
  "tika-s0103t:117_10": "“Avasara”nti keci.",
  "tika-s0103t:118_0": "“Kusalāna”nti evaṃ pavattāya desanāya ko anusandhi?",
  "tika-s0103t:118_1": "Yathāanusandhi eva.",
  "tika-s0103t:118_2": "Ādito hi “attadīpā,",
  "tika-s0103t:118_3": "bhikkhave,",
  "tika-s0103t:118_4": "viharathā”tiādinā yeva attadhammapariyāyena lokiyalokuttaradhammā gahitā,",
  "tika-s0103t:118_5": "te yevettha kusalaggahaṇena gahitāti.",
  "tika-s0103t:118_6": "Anavajjalakkhaṇānanti avajjapaṭipakkhasabhāvānaṃ.",
  "tika-s0103t:118_7": "“Avajjarahitasabhāvāna”nti keci.",
  "tika-s0103t:118_8": "Tattha purime atthavikappe vipākadhammadhammā eva gahitā,",
  "tika-s0103t:118_9": "dutiye pana vipākadhammāpi.",
  "tika-s0103t:118_10": "Yadi evaṃ,",
  "tika-s0103t:118_11": "kathaṃ tesaṃ samādāya vattananti?",
  "tika-s0103t:118_12": "Na kho panetaṃ evaṃ daṭṭhabbaṃ “vipākadhammā sīlādi viya samādāya vattitabbā”ti.",
  "tika-s0103t:118_13": "Samādānanti pana attano santāne sammā ādānaṃ paccayavasena pavatti yevāti daṭṭhabbaṃ.",
  "tika-s0103t:118_14": "Vipākadhammā hi paccayavisesehi sattasantāne sammadeva āhitā āyuādisampattivisesabhūtā uparūparikusalavisesuppattiyā upanissayā hontīti vadanti.",
  "tika-s0103t:118_15": "Puññaṃ pavaḍḍhatīti ettha puññanti uttarapadalopenāyaṃ niddesoti āha “puññaphalaṃ vaḍḍhatī”ti.",
  "tika-s0103t:118_16": "Puññaphalanti ca ekadesasarūpekasesena vuttaṃ “puññañca puññaphalañca puññaphala”nti āha “uparūpari puññampi puññavipākopi veditabbo”ti.",
  "tika-s0103t:119_0": "“Mātāpitūna”ntiādi nidassanamattaṃ,",
  "tika-s0103t:119_1": "tasmā aññampi evarūpaṃ hetūpanissayaṃ kusalaṃ daṭṭhabbaṃ.",
  "tika-s0103t:119_2": "Sinehavasenāti upanissayabhūtassa sinehassa vasena,",
  "tika-s0103t:119_3": "na sampayuttassa.",
  "tika-s0103t:119_4": "Na hi sinehasampayuttaṃ nāma kusalaṃ atthi.",
  "tika-s0103t:119_5": "Mudumaddavacittanti mettāvasena ativiya maddavantaṃ cittaṃ.",
  "tika-s0103t:119_6": "Yathā matthakappattaṃ vaṭṭagāmikusalaṃ dassetuṃ “mātāpitūnaṃ …pe…",
  "tika-s0103t:119_7": "mudumaddavacitta”nti vuttaṃ,",
  "tika-s0103t:119_8": "evaṃ matthakappattameva vivaṭṭagāmikusalaṃ dassetuṃ “cattāro sati…pe…",
  "tika-s0103t:119_9": "bodhipakkhiyadhammā”ti vuttaṃ.",
  "tika-s0103t:119_10": "Tadaññepi pana dānasīlādidhammā vaṭṭassa upanissayabhūtā vaṭṭagāmikusalaṃ vivaṭṭassa upanissayabhūtā vivaṭṭagāmikusalanti veditabbā.",
  "tika-s0103t:119_11": "Pariyosānanti phalavisesāvahatāya phaladāya koṭi sikhāppatti,",
  "tika-s0103t:119_12": "devaloke ca pavattisirivibhavoti pariyosānaṃ “manussaloke”ti visesitaṃ,",
  "tika-s0103t:119_13": "manussalokavaseneva cāyaṃ desanā āgatāti.",
  "tika-s0103t:119_14": "Maggaphalanibbānasampatti pariyosānanti yojanā.",
  "tika-s0103t:119_15": "Vivaṭṭagāmikusalassa vipākaṃ suttapariyosāne dassissati “atha kho,",
  "tika-s0103t:119_16": "bhikkhave,",
  "tika-s0103t:119_17": "saṅkho nāma rājā”tiādinā.",
  "tika-s0103t:120_0": "Daḷhanemicakkavattirājakathāvaṇṇanā",
  "tika-s0103t:121_0": "81.",
  "tika-s0103t:121_1": "Idhāti imasmiṃ “kusalānaṃ,",
  "tika-s0103t:121_2": "bhikkhave,",
  "tika-s0103t:121_3": "dhammāna”ntiādinā suttadesanāya āraddhaṭṭhāne vaṭṭavivaṭṭagāmibhāvena sādhāraṇe kusalaggahaṇe.",
  "tika-s0103t:121_4": "Tattha vaṭṭagāmikusalānusandhivasena “bhūtapubbaṃ bhikkhave”ti desanaṃ ārabhi,",
  "tika-s0103t:121_5": "ārabhanto ca desiyamānamattaṃ.",
  "tika-s0103t:121_6": "Dhammapaṭiggāhakānaṃ bhikkhūnaṃ saṅkhepato evaṃ dīpetvā ārabhīti dassetuṃ “bhikkhave”tiādi vuttaṃ,",
  "tika-s0103t:121_7": "paṭhamaṃ tathā adīpentopi bhagavā atthato dīpeti viyāti adhippāyo.",
  "tika-s0103t:122_0": "82.",
  "tika-s0103t:122_1": "Īsakampīti appamattakampi.",
  "tika-s0103t:122_2": "Avasakkitanti ogatabhaṭṭhaṃ.",
  "tika-s0103t:122_3": "Nemiabhimukhanti nemippadesassa sammukhā.",
  "tika-s0103t:122_4": "Bandhiṃsu cakkaratanassa osakkitānosakkitabhāvaṃ jānituṃ.",
  "tika-s0103t:122_5": "Tadetanti yathāvuttaṭṭhānā cavanaṃ.",
  "tika-s0103t:122_6": "Atibalavadoseti rañño balavati anatthe upaṭṭhite sati.",
  "tika-s0103t:123_0": "Appamattoti rañño āṇāya pamādaṃ akaronto.",
  "tika-s0103t:124_0": "Ekasamuddapariyantamevāti jambudīpameva sandhāya vadati.",
  "tika-s0103t:124_1": "So uttarato assakaṇṇapabbatena paricchinnaṃ hutvā attānaṃ parikkhipitvā ṭhitaekasamuddapariyanto.",
  "tika-s0103t:124_2": "Puññiddhivasenāti cakkavattibhāvāvahāya puññiddhiyā vasena.",
  "tika-s0103t:125_0": "83. Evaṃ katvāti kāsāyāni vatthāni acchādetvā. Sukataṃ kammanti dasakusalakammapathameva vadati.",
  "tika-s0103t:126_0": "“Dasavidhaṃ,",
  "tika-s0103t:126_1": "dvādasavidha”nti ca vuttavibhāgo parato āgamissati.",
  "tika-s0103t:126_2": "Pūrentenevāti pūretvā ṭhiteneva.",
  "tika-s0103t:126_3": "Niddoseti cakkavattivattassa paṭipakkhabhūtānaṃ dosānaṃ apagamane niddose.",
  "tika-s0103t:126_4": "Cakkavattīnaṃ vatteti cakkavattirājūhi vattitabbavatte.",
  "tika-s0103t:126_5": "Bhāvini bhūte viya hi upacāro yathā “agamā rājagahaṃ buddho”ti.",
  "tika-s0103t:126_6": "Adhigatacakkavattibhāvāpi hi te tattha vattantevāti tathā vuttaṃ.",
  "tika-s0103t:127_0": "Cakkavattiariyavattavaṇṇanā",
  "tika-s0103t:128_0": "84.",
  "tika-s0103t:128_1": "Aññathā vattituṃ adento so dhammo adhiṭṭhānaṃ etassāti tadadhiṭṭhānaṃ,",
  "tika-s0103t:128_2": "tena tadadhiṭṭhānena cetasā.",
  "tika-s0103t:128_3": "Sakkarontoti ādarakiriyāvasena karonto.",
  "tika-s0103t:128_4": "Tenāha “yathā”tiādi.",
  "tika-s0103t:128_5": "Garuṃ karontoti pāsāṇacchattaṃ viya garukaraṇavasena garuṃ karonto.",
  "tika-s0103t:128_6": "Tenevāha “tasmiṃ gāravuppattiyā”ti.",
  "tika-s0103t:128_7": "Mānentoti sambhāvanāvasena manena piyāyanto.",
  "tika-s0103t:128_8": "Tenāha “tamevā”tiādi.",
  "tika-s0103t:128_9": "Evaṃ pūjayato apacāyato evañca yathāvuttasakkārādisambhavoti taṃ dassetuṃ “taṃ apadisitvā”tiādi vuttaṃ.",
  "tika-s0103t:128_10": "“Dhammādhipatibhūto āgatabhāvenā”ti iminā yathāvuttadhammassa jeṭṭhakabhāvena purimapurimataraattabhāvesu sakkacca samupacitabhāvaṃ dasseti.",
  "tika-s0103t:128_11": "“Dhammavaseneva sabbakiriyānaṃ karaṇenā”ti etena ṭhānanisajjādīsu yathāvuttadhammaninnapoṇapabbhārabhāvaṃ dasseti.",
  "tika-s0103t:128_12": "Assāti rakkhāvaraṇaguttiyā.",
  "tika-s0103t:128_13": "Paraṃ rakkhanto aññaṃ diṭṭhadhammikādianatthato rakkhanto teneva paratthasādhanena khantiādiguṇena attānaṃ tato eva rakkhati.",
  "tika-s0103t:128_14": "Mettacittatāti mettacittatāya.",
  "tika-s0103t:128_15": "Nivāsanapārupanagehādīnaṃ sītuṇhādipaṭibāhanena āvaraṇaṃ.",
  "tika-s0103t:128_16": "Anto janasminti abbhantarabhūte puttadārādijane.",
  "tika-s0103t:129_0": "“Sīlasaṃvare patiṭṭhāpehī”ti iminā rakkhaṃ dasseti,",
  "tika-s0103t:129_1": "“vatthagandhamālādīni dehī”ti iminā āvaraṇaṃ,",
  "tika-s0103t:129_2": "itarena guttiṃ.",
  "tika-s0103t:129_3": "Bhattavetanasampadānenapīti pi-",
  "tika-s0103t:129_4": "saddena sīlasaṃvare patiṭṭhāpanādīni sampiṇḍeti.",
  "tika-s0103t:129_5": "Eseva nayo ito paresupi pi-",
  "tika-s0103t:129_6": "saddaggahaṇesu.",
  "tika-s0103t:129_7": "Nigamo nivāso etesanti negamā,",
  "tika-s0103t:129_8": "evaṃ jānapadāti āha “nigamavāsino”tiādi.",
  "tika-s0103t:130_0": "Navavidhā mānamadāti “seyyohamasmī”tiādi nayappavattiyā navavidhā mānasaṅkhātā madā.",
  "tika-s0103t:130_1": "Māno eva hettha pamajjanākārena pavattiyā mānamado.",
  "tika-s0103t:130_2": "Sobhane kāyikavācasikakamme ratoti sūrato u-",
  "tika-s0103t:130_3": "kārassa dīghaṃ katvā,",
  "tika-s0103t:130_4": "tassa bhāvo soraccaṃ,",
  "tika-s0103t:130_5": "kāyikavācasiko avītikkamo,",
  "tika-s0103t:130_6": "sabbaṃ vā kāyavacīsucaritaṃ.",
  "tika-s0103t:130_7": "Suṭṭhu oratoti sorato,",
  "tika-s0103t:130_8": "tassa bhāvo soraccaṃ,",
  "tika-s0103t:130_9": "yathāvuttameva sucaritaṃ.",
  "tika-s0103t:130_10": "Rāgādīnanti rāgadosamohamānādīnaṃ.",
  "tika-s0103t:130_11": "Damanādīhīti damanasamanaparinibbāpanehi.",
  "tika-s0103t:130_12": "Ekamattānanti ekaṃ cittaṃ,",
  "tika-s0103t:130_13": "ekaccaṃ attano cittanti attho.",
  "tika-s0103t:130_14": "Rāgādīnañhi pubbabhāgiyaṃ damanādipaccekaṃ icchitabbaṃ,",
  "tika-s0103t:130_15": "na maggakkhaṇe viya ekajjhaṃ paṭisaṅkhānamukhena pajahanato.",
  "tika-s0103t:130_16": "Ekamattānanti vā vivekavasena ekaṃ ekākinaṃ attānaṃ.",
  "tika-s0103t:130_17": "Kāle kāleti tesaṃ santikaṃ upasaṅkamitabbe kāle kāle.",
  "tika-s0103t:131_0": "Idha ṭhatvāti “idaṃ kho, tāta,",
  "tika-s0103t:131_1": "ta”nti evaṃ nigamanavasena vuttaṭṭhāne ṭhatvā.",
  "tika-s0103t:131_2": "Vattanti ariyacakkavattivattaṃ.",
  "tika-s0103t:131_3": "Samānetabbanti “dasavidhaṃ,",
  "tika-s0103t:131_4": "dvādasavidha”nti ca heṭṭhā vuttagaṇanāya ca samānaṃ kātabbaṃ anūnaṃ anadhikaṃ katvā dassetabbaṃ.",
  "tika-s0103t:131_5": "Adhammarāgassāti ayuttaṭṭhāne rāgassa.",
  "tika-s0103t:131_6": "Visamalobhassāti yuttaṭṭhānepi ativiya balavabhāvena pavattalobhassa.",
  "tika-s0103t:132_0": "Cakkaratanapātubhāvavaṇṇanā",
  "tika-s0103t:133_0": "85.",
  "tika-s0103t:133_1": "Vattamānassāti paripuṇṇe cakkavattivatte vattamānassa,",
  "tika-s0103t:133_2": "no aparipuṇṇeti āha “pūretvā vattamānassā”ti.",
  "tika-s0103t:133_3": "Kittāvatā panassa pāripūrī hotīti?",
  "tika-s0103t:133_4": "Tattha “katādhikārassa tāva heṭṭhimaparicchedena dvādasahipi saṃvaccharehi pūrati,",
  "tika-s0103t:133_5": "pañcavīsatiyā,",
  "tika-s0103t:133_6": "paññāsāya vā saṃvaccharehi.",
  "tika-s0103t:133_7": "Ayañca bhedo dhammacchandassapi tikkhamajjhamudutāvasena,",
  "tika-s0103t:133_8": "itarassa tato bhiyyopī”ti vadanti.",
  "tika-s0103t:134_0": "Dutiyādicakkavattikathāvaṇṇanā",
  "tika-s0103t:135_0": "90.",
  "tika-s0103t:135_1": "Attano matiyāti paramparāgataṃ purāṇaṃ tantiṃ paveṇiṃ laṅghitvā attano icchitākārena.",
  "tika-s0103t:135_2": "Tenāha “porāṇaka”ntiādi.",
  "tika-s0103t:136_0": "Na pabbantīti samiddhiyā na pūrenti,",
  "tika-s0103t:136_1": "phītā na hontīti attho.",
  "tika-s0103t:136_2": "Tenāha “na vaḍḍhantī”ti.",
  "tika-s0103t:136_3": "Tathā cāha “katthaci suññā hontī”ti.",
  "tika-s0103t:136_4": "Tattha tattha rājakicce raññā amā saha vattantīti amaccā,",
  "tika-s0103t:136_5": "yehi vinā rājakiccaṃ nappavattati.",
  "tika-s0103t:136_6": "Paramparāgatā hutvā rañño parisāya bhavāti pārisajjā.",
  "tika-s0103t:136_7": "Tenāha “parisāvacarā”ti.",
  "tika-s0103t:136_8": "Tasmiṃ ṭhānantare ṭhapitā hutvā rañño āyaṃ,",
  "tika-s0103t:136_9": "vayañca yāthāvato gaṇentīti gaṇakā.",
  "tika-s0103t:136_10": "Jātikulasutācārādivasena puthuttaṃ gatattā mahatī mattā etesanti mahāmattā,",
  "tika-s0103t:136_11": "te pana mahānubhāvā amaccā evāti āha “mahāamaccā”ti.",
  "tika-s0103t:136_12": "Ye rañño hatthānīkādīsu avaṭṭhitā,",
  "tika-s0103t:136_13": "te anīkaṭṭhāti āha “hatthiācariyādayo”ti.",
  "tika-s0103t:136_14": "Mantaṃ paññaṃ asitā hutvā jīvantīti mantassājīvino,",
  "tika-s0103t:136_15": "matisajīvāti attho,",
  "tika-s0103t:136_16": "ye tattha tattha rājakicce upadesadāyino.",
  "tika-s0103t:136_17": "Tenāha “mantā vuccati paññā”tiādi.",
  "tika-s0103t:137_0": "Āyuvaṇṇādiparihānikathāvaṇṇanā",
  "tika-s0103t:138_0": "91.",
  "tika-s0103t:138_1": "Balavalobhattāti “imasmiṃ loke idāni daliddamanussā nāma bahū,",
  "tika-s0103t:138_2": "tesaṃ sabbesaṃ dhane anuppadiyamāne mayhaṃ kosassa parikkhayo hotī”ti evaṃ uppannabalavalobhattā.",
  "tika-s0103t:138_3": "Uparūparibhūmīsūti chakāmasaggasaṅkhātāsu uparūparikāmabhūmīsu.",
  "tika-s0103t:138_4": "Kammassa phalaṃ aggaṃ nāma,",
  "tika-s0103t:138_5": "taṃ panettha uddhagāmīti āha “uddhaṃ aggaṃ assā”ti.",
  "tika-s0103t:138_6": "Sagge niyuttā,",
  "tika-s0103t:138_7": "saggappayojanāti vā sovaggikā.",
  "tika-s0103t:138_8": "Dasannaṃ visesānanti dibbaāyuvaṇṇayasasukhaādhipateyyānañceva dibbarūpādīnañca phalavisesānaṃ.",
  "tika-s0103t:138_9": "Vaṇṇaggahaṇena cettha sako attabhāvavaṇṇo gahito,",
  "tika-s0103t:138_10": "rūpaggahaṇena bahiddhā rūpārammaṇaṃ.",
  "tika-s0103t:139_0": "92.",
  "tika-s0103t:139_1": "Suṭṭhu nisiddhanti yathāyaṃ iminā attabhāvena adinnaṃ ādātuṃ na sakkoti,",
  "tika-s0103t:139_2": "evaṃ sammadeva tato nisedhitaṃ katvā.",
  "tika-s0103t:139_3": "Mūlahatanti jīvitā voropanena mūle eva hataṃ.",
  "tika-s0103t:140_0": "96.",
  "tika-s0103t:140_1": "Rāgavasena caraṇaṃ carittaṃ,",
  "tika-s0103t:140_2": "carittameva cārittaṃ,",
  "tika-s0103t:140_3": "methunanti adhippāyo,",
  "tika-s0103t:140_4": "taṃ pana “paresaṃ dāresū”ti vuttattā “micchācāra”nti āha.",
  "tika-s0103t:141_0": "100. Paccanīkadiṭṭhīti “atthi dinna”ntiādikāya sammādiṭṭhiyā paṭipakkhabhūtā diṭṭhi.",
  "tika-s0103t:142_0": "101.",
  "tika-s0103t:142_1": "Mātucchādikā upari sayameva vakkhati.",
  "tika-s0103t:142_2": "Atibalavalobhoti ativiya balavā bahalakileso,",
  "tika-s0103t:142_3": "yena akāle,",
  "tika-s0103t:142_4": "adese ca pavattati.",
  "tika-s0103t:142_5": "Micchādhammoti micchā viparīto avisabhāgavatthuko lobhadhammo.",
  "tika-s0103t:142_6": "Tenāha “purisāna”ntiādi.",
  "tika-s0103t:143_0": "Tassa bhāvoti yena mettākaruṇāpubbaṅgamena cittena puggalo “matteyyo”ti vuccati,",
  "tika-s0103t:143_1": "so tassa yathāvuttacittuppādo,",
  "tika-s0103t:143_2": "taṃsamuṭṭhānā ca kiriyā matteyyatā.",
  "tika-s0103t:143_3": "Tenāha “mātari sammā paṭipattiyā etaṃ nāma”nti.",
  "tika-s0103t:143_4": "Yā sammā pajjitabbe sammā appaṭipatti,",
  "tika-s0103t:143_5": "sopi doso agāravakiriyādibhāvato.",
  "tika-s0103t:143_6": "Vippaṭipattiyaṃ pana vattabbameva natthīti āha “tassā abhāvo ceva tappaṭipakkhatā ca amatteyyatā”ti.",
  "tika-s0103t:143_7": "Kule jeṭṭhānanti attano kule vuddhānaṃ mahāpitucūḷapitujeṭṭhakabhātikādīnaṃ.",
  "tika-s0103t:144_0": "Dasavassāyukasamayavaṇṇanā",
  "tika-s0103t:145_0": "103.",
  "tika-s0103t:145_1": "“Ya”nti iminā samayo āmaṭṭho,",
  "tika-s0103t:145_2": "bhummatthe cetaṃ paccattavacananti āha “yasmiṃ samaye”ti.",
  "tika-s0103t:145_3": "Alaṃ patinoti alaṃpateyyā.",
  "tika-s0103t:145_4": "Tassā pariyattatā bhariyābhāvenāti āha “dātuṃ yuttā”ti.",
  "tika-s0103t:145_5": "Aggarasānīti madhurabhāvena,",
  "tika-s0103t:145_6": "bhesajjabhāvena ca aggabhūtarasāni.",
  "tika-s0103t:146_0": "Dippissantīti paṭipakkhabhāvena samujjalissanti.",
  "tika-s0103t:146_1": "Tenāha “kusalantipi na bhavissatī”ti.",
  "tika-s0103t:146_2": "Aho purisoti mātādīsupi īdiso,",
  "tika-s0103t:146_3": "aññesaṃ kesaṃ kiṃ vissajjessati,",
  "tika-s0103t:146_4": "aho tejavapurisoti.",
  "tika-s0103t:147_0": "Gehe mātugāmaṃ viyāti attano gehe dāsibhariyābhūtamātugāmaṃ viya.",
  "tika-s0103t:147_1": "Missībhāvanti mātādīsu bhariyāya viya cārittasaṅkaraṃ.",
  "tika-s0103t:148_0": "Balavakopoti hantukāmatāvasena uppattiyā balavakopo.",
  "tika-s0103t:148_1": "Āghātetīti āhanati,",
  "tika-s0103t:148_2": "attano kakkhaḷapharusabhāvena cittaṃ vibādhatīti attho.",
  "tika-s0103t:148_3": "Nissayadahanaraso hi doso.",
  "tika-s0103t:148_4": "Byāpādetīti vināseti,",
  "tika-s0103t:148_5": "manopadūsanato manassa pakopanato.",
  "tika-s0103t:148_6": "Tibbanti tikkhaṃ,",
  "tika-s0103t:148_7": "sā panassa tikkhatā sarīre avahantepi sinehavatthuṃ laṅghitvāpi pavattiyā veditabbāti āha “piyamānassapī”tiādi.",
  "tika-s0103t:149_0": "104.",
  "tika-s0103t:149_1": "Kappavināso kappo uttarapadalopena,",
  "tika-s0103t:149_2": "antarāva kappo antarakappo.",
  "tika-s0103t:149_3": "Taṇhādibhedo kappo etassa atthīti kappo,",
  "tika-s0103t:149_4": "sattalokoti āha “antarāva lokavināso”ti.",
  "tika-s0103t:149_5": "Svāyaṃ antarakappo katividho,",
  "tika-s0103t:149_6": "kathañcassa sambhavo,",
  "tika-s0103t:149_7": "kiṃ gatikoti antogadhaṃ codanaṃ sandhāyāha “antarakappo ca nāmā”tiādi.",
  "tika-s0103t:149_8": "Lobhussadāyāti lobhādhikāya pajāya vattamānāya.",
  "tika-s0103t:150_0": "Evaṃ cintayiṃsūti pubbe yathānussavānussaraṇena,",
  "tika-s0103t:150_1": "attano ca āyuvisesassa labhanato.",
  "tika-s0103t:150_2": "Gumbalatādīhi gahanaṃ ṭhānanti gumbalatādīhi sañchannatāya gahanabhūtaṃ ṭhānaṃ.",
  "tika-s0103t:150_3": "Rukkhehi gahananti rukkhehi nirantaranicitehi gahanabhūtaṃ.",
  "tika-s0103t:150_4": "Nadīvidugganti chinnataṭāhi nadīhi orato,",
  "tika-s0103t:150_5": "pārato ca viduggaṃ.",
  "tika-s0103t:150_6": "Tenāha “nadīna”ntiādi.",
  "tika-s0103t:150_7": "Pabbatehi visamaṃ pabbatantaraṃ.",
  "tika-s0103t:150_8": "Pabbatesu vā chinnataṭesu durārohaṃ visamaṭṭhānaṃ.",
  "tika-s0103t:150_9": "Sabhāgeti jīvanavasena samānabhāge sadise karissanti.",
  "tika-s0103t:151_0": "Āyuvaṇṇādivaḍḍhanakathāvaṇṇanā",
  "tika-s0103t:152_0": "105.",
  "tika-s0103t:152_1": "Āyatanti vā dīghaṃ cirakālikaṃ.",
  "tika-s0103t:152_2": "Maraṇavasena hi ñātikkhayo āyato apunarāvattanato,",
  "tika-s0103t:152_3": "na rājabhayādinā ukkamanavasena punarāvattiyāpi tassa labbhanato.",
  "tika-s0103t:152_4": "Osakkeyyāmāti orameyyāma.",
  "tika-s0103t:152_5": "Viramaṇampi atthato pajahanameva pariccajanabhāvatoti āha “pajaheyyāmāti attho”ti.",
  "tika-s0103t:152_6": "Sīlagabbhe vaḍḍhitattāti mātu,",
  "tika-s0103t:152_7": "pitu ca sīlavantatāya tadavayavabhūte gabbhe vaḍḍhi “sīlagabbhe vaḍḍhitā”ti vuttā,",
  "tika-s0103t:152_8": "etena utuāhārassa viya tadaññassāpi bāhirassa paccayassa vasena sattasantānassa visesādhānaṃ hotīti dasseti.",
  "tika-s0103t:152_9": "Yaṃ panettha vattabbaṃ,",
  "tika-s0103t:152_10": "taṃ brahmajālaṭīkāyaṃ vuttameva.",
  "tika-s0103t:152_11": "Khettavisuddhiyāti adhiṭṭhānabhūtavatthuvisuddhiyā.",
  "tika-s0103t:152_12": "Nanu ca taṃ visesādhānaṃ jāyamānaṃ rūpasantatiyā eva bhaveyyāti?",
  "tika-s0103t:152_13": "Saccametaṃ,",
  "tika-s0103t:152_14": "rūpasantatiyā pana tathā āhitavisesāya arūpasantatipi laddhūpakārā eva hoti tappaṭibaddhavuttibhāvato.",
  "tika-s0103t:152_15": "Yathā kabaḷīkārāhārena upatthambhite rūpakāye sabbopi attabhāvo anuggahito eva nāma hoti,",
  "tika-s0103t:152_16": "yathā pana rañño cakkavattino puññavisesaṃ upanissāya tassa itthiratanādīnaṃ anaññasādhāraṇā te te visesā sambhavanti tabbhāve bhāvato,",
  "tika-s0103t:152_17": "tadabhāve ca abhāvato,",
  "tika-s0103t:152_18": "evameva tasmiṃ kāle mātāpitūnaṃ yathāvuttapuññavisesaṃ upanissāya tesaṃ puttānaṃ jāyamānānaṃ dīghāyukatā",
  "tika-s0103t:152_19": "khettavisuddhiyāva hotīti veditabbā saṃvegadhammachandādisamupabrūhitāya tadā tesaṃ kusalacetanāya tathā",
  "tika-s0103t:152_20": "uḷārabhāvena samuppajjanato.",
  "tika-s0103t:152_21": "Etthāti imasmiṃ manussaloke,",
  "tika-s0103t:152_22": "tatthāti yathāvuttaṃ kusaladhammaṃ samādāya vattamāne sattanikāye.",
  "tika-s0103t:152_23": "Tatthevāti tasmiṃyeva sattanikāye.",
  "tika-s0103t:152_24": "“Attanova sīlasampattiyā”ti vuttaṃ sasantatipariyāpannassa dhammassa tattha visesappaccayabhāvato.",
  "tika-s0103t:152_25": "Khettavisuddhipi pana idhāpi paṭikkhipituṃ na sakkā.",
  "tika-s0103t:153_0": "Koṭṭhāsāti cattārīsavassāyukātiādayo asītivassasahassāyukapariyosānā ekādasa koṭṭhāsā.",
  "tika-s0103t:153_1": "Adinnādānādīhīti ādi-",
  "tika-s0103t:153_2": "saddena kule jeṭṭhāpacāyikāpariyosānānaṃ dasannaṃ pāpakoṭṭhāsānaṃ gahaṇaṃ.",
  "tika-s0103t:154_0": "Saṅkharājauppattivaṇṇanā",
  "tika-s0103t:155_0": "106.",
  "tika-s0103t:155_1": "Evaṃ uppajjanakataṇhāti evaṃ vacībhedaṃ pāpanavasena pavattā bhuñjitukāmatā.",
  "tika-s0103t:155_2": "Anasananti kāyikakiriyāasamatthatāhetubhūto sarīrasaṅkoco.",
  "tika-s0103t:155_3": "Tenāha “avipphārikabhāvo”tiādi.",
  "tika-s0103t:155_4": "Ghananivāsatanti gāmanigamarājadhānīnaṃ ghananiviṭṭhataṃ aññamaññassa nātidūravattitaṃ.",
  "tika-s0103t:155_5": "Nirantarapūritoti nirantaraṃ viya puṇṇo tatrupagānaṃ sattānaṃ bahubhāvato.",
  "tika-s0103t:156_0": "Metteyyabuddhuppādavaṇṇanā",
  "tika-s0103t:157_0": "107.",
  "tika-s0103t:157_1": "Kiñcāpi pubbe vaḍḍhamānakavasena desanā āgataṃ,",
  "tika-s0103t:157_2": "idaṃ pana na vaḍḍhamānakavasena vuttaṃ.",
  "tika-s0103t:157_3": "Kasmāti ce āha “na hī”tiādi.",
  "tika-s0103t:157_4": "Sattānaṃ vaḍḍhamānāyukakāle buddhā na nibbattanti saṃsāre saṃvegassa dubbibhāvanīyattā.",
  "tika-s0103t:157_5": "Tato vassasatasahassato orameva buddhuppādakālo.",
  "tika-s0103t:158_0": "108.",
  "tika-s0103t:158_1": "Samussitaṭṭhena yūpo viyāti yūpo,",
  "tika-s0103t:158_2": "yūpanti ettha sattā anekabhūmikūṭāgārovarakādivantatāyāti yūpo, pāsādo.",
  "tika-s0103t:158_3": "Rañño hetubhūtenāti hetuatthe karaṇavacanantidassetiussāhasampattiādinā.",
  "tika-s0103t:158_4": "Mahatā rājānubhāvena,",
  "tika-s0103t:158_5": "mahatā ca kittisaddena samannāgatattā catūhi saṅgahavatthūhi mahājanassa rañjanato mahāpanādo nāma rājā jāto.",
  "tika-s0103t:158_6": "Jātaketi mahāpanādajātake.",
  "tika-s0103t:159_0": "Panādo nāma so rājāti “atīte panādo nāma so rājā assosī”ti attabhāvantaratāya attānaṃ paraṃ viya niddisati.",
  "tika-s0103t:159_1": "Āyasmā hi bhaddajitthero attanā ajjhāvutthapubbaṃ suvaṇṇapāsādaṃ dassetvā evamāha.",
  "tika-s0103t:159_2": "Yassa yūpo suvaṇṇayoti yassa rañño ayaṃ yūpo pāsādo suvaṇṇayo suvaṇṇamayo.",
  "tika-s0103t:159_3": "Tiriyaṃ soḷasubbedhoti vitthārato soḷasasarapātappamāṇo,",
  "tika-s0103t:159_4": "so pana aḍḍhayojanappamāṇo hoti.",
  "tika-s0103t:159_5": "Ubbhamāhu sahassadhāti ubbhaṃ uccabhāvaṃ assa pāsādassa sahassadhā sahassakaṇḍappamāṇaṃ āhu,",
  "tika-s0103t:159_6": "so pana yojanato pañcavīsatiyojanappamāṇo hoti.",
  "tika-s0103t:159_7": "Keci panettha gāthāsukhatthaṃ “āhū”ti dīghaṃ kataṃ,",
  "tika-s0103t:159_8": "ahu ahosīti atthaṃ vadanti.",
  "tika-s0103t:160_0": "Sahassakaṇḍoti sahassabhūmiko,",
  "tika-s0103t:160_1": "“sahassakhaṇḍo” tipi pāṭho,",
  "tika-s0103t:160_2": "so eva attho.",
  "tika-s0103t:160_3": "Satageṇḍūti anekasataniyūhako.",
  "tika-s0103t:160_4": "Dhajālūti tattha tattha niyūhasikharādīsu patiṭṭhapitehi sattidhajavīraṅgadhajādīhi dhajehi sampanno.",
  "tika-s0103t:160_5": "Haritāmayoti cāmīkarasuvaṇṇamayo.",
  "tika-s0103t:160_6": "Keci pana haritāmayoti “haritamaṇiparikkhaṭo”ti vadanti.",
  "tika-s0103t:160_7": "Gandhabbāti naṭā.",
  "tika-s0103t:160_8": "Chasahassāni sattadhāti chamattāni gandhabbasahassāni sattadhā tassa pāsādassa sattasu ṭhānesu rañño abhiramāpanatthaṃ nacciṃsūti attho.",
  "tika-s0103t:160_9": "Te evaṃ naccantāpi kira rājānaṃ hāsetuṃ nāsakkhiṃsu.",
  "tika-s0103t:160_10": "Atha sakko devarājā devanaṭaṃ pesetvā samajjaṃ kāresi,",
  "tika-s0103t:160_11": "tadā rājā hasīti.",
  "tika-s0103t:161_0": "Koṭigāmo nāma māpito.",
  "tika-s0103t:161_1": "Vatthūti bhaddajittherassa vatthu.",
  "tika-s0103t:161_2": "Taṃ theragāthāvaṇṇanāyaṃ vitthārato āgatameva.",
  "tika-s0103t:161_3": "Itarassāti naḷakāradevaputtassa.",
  "tika-s0103t:161_4": "Ānubhāvāti puññānubhāvanimittaṃ.",
  "tika-s0103t:162_0": "Dānavasena datvāti taṃ pāsādaṃ attano pariggahabhāvaviyojanena dānamukhe niyojetvā.",
  "tika-s0103t:162_1": "Vissajjetvāti citteneva pariccajanavasena datvā puna dakkhiṇeyyānaṃ santakabhāvakaraṇena nirapekkhapariccāgavasena vissajjetvā.",
  "tika-s0103t:162_2": "Ettakenāti “bhūtapubbaṃ bhikkhave”ti ādiṃ katvā yāva “pabbajissatī”ti padaṃ ettakena desanāmaggena.",
  "tika-s0103t:163_0": "Bhikkhuno āyuvaṇṇādivaḍḍhanakathāvaṇṇanā",
  "tika-s0103t:164_0": "110.",
  "tika-s0103t:164_1": "Idaṃ bhikkhuno āyusminti āyusmiṃ sādhetabbe idaṃ bhikkhuno icchitabbaṃ cirajīvitāya hetubhāvatoti.",
  "tika-s0103t:164_2": "Tenāha “idaṃ āyukāraṇa”nti.",
  "tika-s0103t:165_0": "Sampannasīlassa avippaṭisārapāmojjapītipassaddhisukhasamādhiyathābhūtañāṇādisambhavato taṃsamuṭṭhānapaṇītarūpehi",
  "tika-s0103t:165_1": "kāyassa phuṭattā sarīre vaṇṇadhātu vippasannā hoti,",
  "tika-s0103t:165_2": "kalyāṇo ca kittisaddo abbhuggacchatīti āha “sīlavato hī”tiādi.",
  "tika-s0103t:166_0": "Vivekajaṃ pītisukhādīti ādi-",
  "tika-s0103t:166_1": "saddena samādhijaṃ pītisukhaṃ,",
  "tika-s0103t:166_2": "apītijaṃ kāyasukhaṃ,",
  "tika-s0103t:166_3": "satipārisuddhijaṃ upekkhāsukhañca saṅgaṇhāti.",
  "tika-s0103t:167_0": "Appaṭikkūlatāvahoti appamāṇānaṃ sattānaṃ,",
  "tika-s0103t:167_1": "attano ca tesu appaṭikkūlabhāvato.",
  "tika-s0103t:167_2": "Hitūpasaṃhārādivasena pavattiyā sabbadisāsu pharaṇaappamāṇavasena sabbadisāsu vipphārikatā.",
  "tika-s0103t:168_0": "“Arahattaphalasaṅkhātaṃ bala”nti vuttaṃ tassa akuppadhammatāya kenaci anabhibhavanīyabhāvato.",
  "tika-s0103t:169_0": "“Loke”ti idaṃ yathā “ekabalampī”ti iminā sambandhīyati,",
  "tika-s0103t:169_1": "evaṃ “duppasahaṃ durabhisambhava”nti imehipi sambandhitabbaṃ.",
  "tika-s0103t:169_2": "Lokapariyāpanneheva hi dhammehi tesaṃ balassa duppasahatā,",
  "tika-s0103t:169_3": "durabhisambhavatā,",
  "tika-s0103t:169_4": "na lokuttarehīti.",
  "tika-s0103t:169_5": "Etthevāti etasmiṃ arahattaphale eva,",
  "tika-s0103t:169_6": "tadatthanti attho.",
  "tika-s0103t:170_0": "Lokuttarapuññampīti lokuttarapuññampi puññaphalampi.",
  "tika-s0103t:170_1": "Yāva āsavakkhayā pavaḍḍhati vivaṭṭagāmikusaladhammānaṃ samādānahetūti yojanā.",
  "tika-s0103t:170_2": "Amatapānaṃ piviṃsu heṭṭhimamaggaphalasamadhigamavasenāti adhippāyo.",
  "tika-s0103t:171_0": "Cakkavattisuttavaṇṇanāya līnatthappakāsanā.",
  "tika-s0103t:172_0": "4. Aggaññasuttavaṇṇanā",
  "tika-s0103t:173_0": "Vāseṭṭhabhāradvājavaṇṇanā",
  "tika-s0103t:174_0": "111.",
  "tika-s0103t:174_1": "Etthāti “pubbārāme,",
  "tika-s0103t:174_2": "migāramātupāsāde”ti etasmiṃ padadvaye.",
  "tika-s0103t:174_3": "Koyaṃ pubbārāmo,",
  "tika-s0103t:174_4": "kathañca pubbārāmo,",
  "tika-s0103t:174_5": "kā ca migāramātā,",
  "tika-s0103t:174_6": "kathañcassā pāsādo ahosīti etasmiṃ antolīne anuyoge.",
  "tika-s0103t:174_7": "Ayaṃ idāni vuccamānā anupubbikathā ādito paṭṭhāya saṅkhepeneva anupubbikathā.",
  "tika-s0103t:174_8": "Padumuttaraṃ bhagavantaṃ ekaṃ upāsikaṃ aggupaṭṭhāyikaṭṭhāne ṭhapentiṃ disvāna tattha sañjātagāravabahumānā",
  "tika-s0103t:174_9": "tamevatthaṃ purakkhatvā bhagavantaṃ nimantetvā.",
  "tika-s0103t:174_10": "Meṇḍakaputtassāti meṇḍakaseṭṭhiputtassa.",
  "tika-s0103t:174_11": "Sotāpannā ahosi tathā katādhikārattā.",
  "tika-s0103t:175_0": "Mātuṭṭhāne ṭhapesi attano sīlācārasampattiyā garuṭṭhāniyattā.",
  "tika-s0103t:175_1": "Upayoganti tattha tattha appetabbaṭṭhāne appanāvasena viniyogaṃ agamaṃsu.",
  "tika-s0103t:175_2": "Aññehi ca veḷuriyalohitaṅkamasāragallādīhi.",
  "tika-s0103t:175_3": "Bhassatīti otarati.",
  "tika-s0103t:175_4": "Suddhapāsādova na sobhatīti kevalo ekapāsādo eva vihāro na sobhati.",
  "tika-s0103t:175_5": "Niyūhāni bahūni nīharitvā kattabbasenāsanāni “duvaḍḍhagehānī”ti vadanti.",
  "tika-s0103t:175_6": "Majjhe gabbho samantato anupariyāyatoti evaṃ dvikkhattuṃ vaḍḍhetvā katasenāsanāni duvaḍḍhagehāni.",
  "tika-s0103t:175_7": "Cūḷapāsādāti khuddakapāsādā.",
  "tika-s0103t:176_0": "Uttaradevīvihāro nāma nagarassa pācīnadvārasamīpe katavihāro.",
  "tika-s0103t:177_0": "Titthiyaliṅgassa aggahitattā neva titthiyaparivāsaṃ vasanti.",
  "tika-s0103t:177_1": "Anupasampannabhāvato āpattiyā āpannāya abhāvato na āpattiparivāsaṃ vasanti.",
  "tika-s0103t:177_2": "Bhikkhubhāvanti upasampadaṃ.",
  "tika-s0103t:177_3": "Tevijjasuttanti imasmiṃ dīghanikāye tevijjasuttaṃ sutvā.",
  "tika-s0103t:178_0": "113.",
  "tika-s0103t:178_1": "Anuvattamānā caṅkamiṃsu ananucaṅkamane yathādhippetassa atthassa pucchanādīnaṃ asakkuṇeyyattā.",
  "tika-s0103t:178_2": "Tesanti tesaṃ dvinnaṃ.",
  "tika-s0103t:178_3": "Tenāha “paṇḍitataro”ti.",
  "tika-s0103t:178_4": "Atthāti bhavattha.",
  "tika-s0103t:178_5": "Kulasampannāti sampannakulā uditodite brāhmaṇakule uppannā.",
  "tika-s0103t:178_6": "Brāhmaṇakulāti kenaci pārijuññena anupaddutā eva brāhmaṇakulā.",
  "tika-s0103t:178_7": "Tenāha “bhogādisampanna”ntiādi.",
  "tika-s0103t:178_8": "Ime brāhmaṇā uccā hutvā “imaṃ vasalaṃ pabbajjaṃ pabbajiṃsū”tiādinā jātiādīni ghaṭṭentā akkosanti.",
  "tika-s0103t:178_9": "Paribhāsantīti paribhavitvā bhāsanti.",
  "tika-s0103t:178_10": "Attano anurūpāyāti attano ajjhāsayassa anurūpāya.",
  "tika-s0103t:178_11": "Antarantarā vicchijja pavattiyamānā paribhāsā paripuṇṇā nāma na hoti khaṇḍabhāvato,",
  "tika-s0103t:178_12": "tabbipariyāyato paripuṇṇā nāma hotīti āha “antarā”tiādi.",
  "tika-s0103t:179_0": "Appatiṭṭhatāyāti apassayarahitattā. Vibhinnoti vinaṭṭho.",
  "tika-s0103t:180_0": "Itare tayo vaṇṇāti khattiyādayo vaṇṇā hīnā.",
  "tika-s0103t:180_1": "Nanu khattiyāva seṭṭhā vaṇṇā yathā buddhā etarahi khattiyakule eva uppannāti?",
  "tika-s0103t:180_2": "Saccametaṃ,",
  "tika-s0103t:180_3": "te pana attano micchābhimānena,",
  "tika-s0103t:180_4": "micchāgāhena ca “brāhmaṇova seṭṭho vaṇṇo”ti vadanti,",
  "tika-s0103t:180_5": "taṃ tesaṃ vacanamattaṃ.",
  "tika-s0103t:180_6": "“Sujjhantīti suddhā honti,",
  "tika-s0103t:180_7": "na nindaṃ garahaṃ pāpuṇantī”ti vadanti.",
  "tika-s0103t:180_8": "Sujjhanti vā saṃsārato sujjhanti,",
  "tika-s0103t:180_9": "na sesā vaṇṇā asukkajātikattā,",
  "tika-s0103t:180_10": "mantajjhenābhāvato cāti.",
  "tika-s0103t:180_11": "Brahmuno mukhato jātā vedavacanato jātāti mukhato jātā.",
  "tika-s0103t:180_12": "Tato eva brahmuno mahābrahmuno vedavacanato vijātāti brahmajā.",
  "tika-s0103t:180_13": "Tena duvidhenāpi nimmitāti brahmanimmitā.",
  "tika-s0103t:180_14": "Vedavedaṅgādibrahmadāyajjaṃ arahantīti brahmadāyādā.",
  "tika-s0103t:180_15": "Muṇḍake samaṇaketi ettha ka-",
  "tika-s0103t:180_16": "kāro garahāyanti āha “nindantā jigucchantā vadantī”ti.",
  "tika-s0103t:180_17": "Ibbheti sudde,",
  "tika-s0103t:180_18": "te pana gharabandhanena baddhā nihīnatarāti āha “gahapatike”ti.",
  "tika-s0103t:180_19": "Kaṇheti kaṇhajātike.",
  "tika-s0103t:180_20": "Bandhanaṭṭhena bandhu,",
  "tika-s0103t:180_21": "kassa pana bandhūti āha “mārassa bandhubhūte”ti.",
  "tika-s0103t:180_22": "Pādāpacceti pādato jātāpacce.",
  "tika-s0103t:180_23": "Ayaṃ kira brāhmaṇānaṃ laddhi “brāhmaṇā brahmuno mukhato jātā,",
  "tika-s0103t:180_24": "khattiyā urato,",
  "tika-s0103t:180_25": "ūrūhi vessā,",
  "tika-s0103t:180_26": "pādato suddā”ti.",
  "tika-s0103t:181_0": "114.",
  "tika-s0103t:181_1": "Yasmā paṭhamakappikakāle catuvaṇṇavavatthānaṃ natthi,",
  "tika-s0103t:181_2": "sabbeva sattā ekasadisā,",
  "tika-s0103t:181_3": "aparabhāge pana tesaṃ payogabhedavasena ahosi,",
  "tika-s0103t:181_4": "tasmā vuttaṃ “porāṇaṃ…pe…",
  "tika-s0103t:181_5": "ajānantā”ti.",
  "tika-s0103t:181_6": "Laddhibhindanatthāyāti “brāhmaṇā brahmuno puttā orasā mukhato jātā”ti evaṃ pavattāya laddhiyā viniveṭhanatthaṃ.",
  "tika-s0103t:181_7": "Puttappaṭilābhatthāyāti “evaṃ mayaṃ pettikaṃ iṇaṃ sodhessāmā”ti laddhiyaṃ ṭhatvā puttappaṭilābhāya.",
  "tika-s0103t:181_8": "Ayañhettha dhammikānaṃ brāhmaṇānaṃ ajjhāsayo.",
  "tika-s0103t:181_9": "Sañjātapupphāti rajassalā.",
  "tika-s0103t:181_10": "Itthīnañhi kumāribhāvappattito paṭṭhāya pacchimavayato oraṃ asati vibandhe aṭṭhame aṭṭhame sattāhe gabbhāsayasaññite",
  "tika-s0103t:181_11": "tatiye āvatte katipayā lohitapīḷakā saṇṭhahitvā aggahitapupphā eva bhijjanti,",
  "tika-s0103t:181_12": "tato lohitaṃ paggharati,",
  "tika-s0103t:181_13": "tattha utusamaññā,",
  "tika-s0103t:181_14": "pupphasamaññā ca.",
  "tika-s0103t:181_15": "Nesanti brāhmaṇānaṃ.",
  "tika-s0103t:181_16": "Saccavacanaṃ siyāti “brahmuno puttā”tiādivacanaṃ saccaṃ yadi siyā,",
  "tika-s0103t:181_17": "brāhmaṇīnaṃ…pe…",
  "tika-s0103t:181_18": "mukhaṃ bhaveyya,",
  "tika-s0103t:181_19": "na cetaṃ atthi.",
  "tika-s0103t:182_0": "Catuvaṇṇasuddhivaṇṇanā",
  "tika-s0103t:183_0": "115.",
  "tika-s0103t:183_1": "Mukhacchedakavādanti “brāhmaṇā mahābrahmuno mukhato jātā”ti vādassa chedakavādaṃ.",
  "tika-s0103t:183_2": "Ariyabhāve asamatthāti anariyabhāvāvahā.",
  "tika-s0103t:183_3": "Pakatikāḷakāti sabhāveneva na suddhā.",
  "tika-s0103t:183_4": "Kaṇhoti kiliṭṭho upatāpako.",
  "tika-s0103t:183_5": "Tenāha “dukkhoti attho”ti.",
  "tika-s0103t:184_0": "Sukkabhāvo nāma parisuddhatāti āha “nikkilesabhāvena paṇḍarā”ti.",
  "tika-s0103t:184_1": "Sukkoti na kiliṭṭho anupatāpakoti vuttaṃ “sukhoti attho”ti.",
  "tika-s0103t:185_0": "116.",
  "tika-s0103t:185_1": "Ubhayavokiṇṇeti vacanavipallāsena vuttanti āha “ubhayesu vokiṇṇesū”ti.",
  "tika-s0103t:185_2": "Missībhūtesūti “kadāci kaṇhā dhammā,",
  "tika-s0103t:185_3": "kadāci sukkā dhammā”ti evaṃ ekasmiṃ santāne,",
  "tika-s0103t:185_4": "ekasmiṃyeva ca attabhāve pavattiyā missībhūtesu,",
  "tika-s0103t:185_5": "na pana ekajjhaṃ pavattiyā.",
  "tika-s0103t:185_6": "Etthāti anantaravuttadhammāva anvādhiṭṭhāti āha “kaṇhasukkadhammesū”ti.",
  "tika-s0103t:185_7": "Yasmā ca te brāhmaṇā na ceva te dhamme atikkantā,",
  "tika-s0103t:185_8": "yāya ca paṭipadāya atikkameyyuṃ,",
  "tika-s0103t:185_9": "sāpi tesaṃ paṭipadā natthi,",
  "tika-s0103t:185_10": "tasmā vuttaṃ “vattamānāpī”ti.",
  "tika-s0103t:185_11": "Nānujānanti ayathābhuccavādabhāvato.",
  "tika-s0103t:185_12": "Anujānanañca nāma abbhanumodananti tadabhāvaṃ dassentena “nānumodanti,",
  "tika-s0103t:185_13": "na pasaṃsantī”ti vuttaṃ.",
  "tika-s0103t:185_14": "Catunnaṃ vaṇṇānanti niddhāraṇe sāmivacanaṃ.",
  "tika-s0103t:185_15": "Tesanti pana sambandhepi vā sāmivacanaṃ.",
  "tika-s0103t:185_16": "Te ca brāhmaṇā na evarūpā na edisā,",
  "tika-s0103t:185_17": "yādiso arahā ekadesenāpi tena tesaṃ sadisatābhāvato,",
  "tika-s0103t:185_18": "tasmā tena kāraṇena nesaṃ brāhmaṇānaṃ “brāhmaṇova seṭṭho vaṇṇo”ti vādaṃ viññū yathābhūtavādino buddhādayo ariyā nānujānanti.",
  "tika-s0103t:186_0": "Ārakattādīhīti ettha kilesānaṃ ārakattā pahīnabhāvato dūrattā arahaṃ,",
  "tika-s0103t:186_1": "kilesārīnaṃ hatattā arahaṃ,",
  "tika-s0103t:186_2": "saṃsāracakkassa arānaṃ hatattā arahaṃ,",
  "tika-s0103t:186_3": "paccayādīnaṃ arahattā arahaṃ,",
  "tika-s0103t:186_4": "pāpakaraṇe rahābhāvena arahanti evamattho veditabbo.",
  "tika-s0103t:186_5": "Ayamettha saṅkhepo,",
  "tika-s0103t:186_6": "vitthāro pana visuddhimagge,",
  "tika-s0103t:186_7": "taṃ saṃvaṇṇanāsu ca vuttanayena veditabbo.",
  "tika-s0103t:186_8": "Āsavānaṃ khīṇattāti catunnampi āsavānaṃ anavasesato pahīnattā.",
  "tika-s0103t:186_9": "Brahmacariyavāsanti maggabrahmacariyavāsaṃ.",
  "tika-s0103t:186_10": "Tassa vāsassa pariyositattā vutthavāso,",
  "tika-s0103t:186_11": "dasannampi vā ariyavāsānaṃ vutthattā vutthavāso.",
  "tika-s0103t:186_12": "Vuttañhetaṃ –",
  "tika-s0103t:187_0": "“Dasayime,",
  "tika-s0103t:187_1": "bhikkhave,",
  "tika-s0103t:187_2": "ariyāvāsā,",
  "tika-s0103t:187_3": "yadariyā āvasiṃsu vā āvasanti vā āvasissanti vā.",
  "tika-s0103t:187_4": "Katame dasa? Idha,",
  "tika-s0103t:187_5": "bhikkhave,",
  "tika-s0103t:187_6": "bhikkhu pañcaṅgavippahīno hoti chaḷaṅgasamannāgato ekārakkho caturāpasseno panuṇṇapaccekasacco samavayasaṭhesano",
  "tika-s0103t:187_7": "anāvilasaṅkappo passaddhakāyasaṅkhāro suvimuttacitto suvimuttapañño. Ime kho,",
  "tika-s0103t:187_8": "bhikkhave,",
  "tika-s0103t:187_9": "dasa ariyāvāsā”ti.",
  "tika-s0103t:188_0": "Vussatīti vā vusitaṃ,",
  "tika-s0103t:188_1": "ariyamaggo,",
  "tika-s0103t:188_2": "ariyaphalañca,",
  "tika-s0103t:188_3": "taṃ etassa atthīti atisayavacanicchāvasena arahā “vusitavā”ti vutto.",
  "tika-s0103t:188_4": "Karaṇīyaṃ nāma pariññāpahānasacchikiriyābhāvanā dukkhassantaṃ kātukāmehi ekantato kattabbattā,",
  "tika-s0103t:188_5": "taṃ pana yasmā catūhi maggehi paccekaṃ catūsu saccesu kātabbaṃ kataṃ,",
  "tika-s0103t:188_6": "tasmā vuttaṃ “catūhi…pe…",
  "tika-s0103t:188_7": "katakaraṇīyo”ti.",
  "tika-s0103t:188_8": "Osīdāpanaṭṭhena bhārā viyāti bhārā, kilesā,",
  "tika-s0103t:188_9": "khandhā ca.",
  "tika-s0103t:188_10": "Vuttañhi “bhārā have pañcakkhandhā”ti ohāritoti apanīto.",
  "tika-s0103t:188_11": "Sako attho sadatthoti ettha da-",
  "tika-s0103t:188_12": "kāro padasandhikaro.",
  "tika-s0103t:188_13": "Kāmaṃ diṭṭhiādayopi saṃyojanāni eva,",
  "tika-s0103t:188_14": "tathāpi taṇhāya bhavasaṃyojanaṭṭho sātisayo.",
  "tika-s0103t:188_15": "Yathāha “avijjānīvaraṇānaṃ sattānaṃ taṇhāsaṃyojanāna”nti.",
  "tika-s0103t:188_16": "tato sā eva sutte samudayasaccabhāvena vuttā,",
  "tika-s0103t:188_17": "tasmā vuttaṃ “bhavasaṃyojanaṃ vuccati taṇhā”ti.",
  "tika-s0103t:188_18": "Sammadaññā vimuttoti sammā aññāya jānanabhūtāya aggamaggapaññāya sammā yathābhūtaṃ yaṃ yathā jānitabbaṃ,",
  "tika-s0103t:188_19": "taṃ tathā jānitvā vimutto.",
  "tika-s0103t:188_20": "Imasmiṃ loketi imasmiṃ sattaloke.",
  "tika-s0103t:188_21": "Idhattabhāveti imasmiṃ attabhāve,",
  "tika-s0103t:188_22": "parattabhāveti parasmiṃ attabhāve, idhaloke,",
  "tika-s0103t:188_23": "paraloke cāti attho.",
  "tika-s0103t:189_0": "117.",
  "tika-s0103t:189_1": "Antaravirahitāti vibhāgavirahitā.",
  "tika-s0103t:189_2": "Tenāha “attano kulena sadisā”ti.",
  "tika-s0103t:189_3": "Anuyantīti anuyantā,",
  "tika-s0103t:189_4": "anuyantā eva ānuyantā,",
  "tika-s0103t:189_5": "anuvattakā.",
  "tika-s0103t:189_6": "Tenāha “vasavattino”ti.",
  "tika-s0103t:190_0": "118.",
  "tika-s0103t:190_1": "Niviṭṭhāti saddheyyavatthusmiṃ anupavisanavasena niviṭṭhā.",
  "tika-s0103t:190_2": "Tato eva tasmiṃ adhikaṃ nivisanato abhiniviṭṭhā.",
  "tika-s0103t:190_3": "Acalaṭṭhitāti acalabhāve ṭhitā.",
  "tika-s0103t:191_0": "Yanti yaṃ kathetabbadhammaṃ anupadhāretvā,",
  "tika-s0103t:191_1": "tadatthañca appaccakkhaṃ katvā kathanaṃ,",
  "tika-s0103t:191_2": "etaṃ aṭṭhānaṃ akāraṇaṃ tassa bodhimūleyeva samucchinnattā.",
  "tika-s0103t:191_3": "Vicchindajananatthanti ratanattayasaddhāya vicchindassa uppādanatthaṃ,",
  "tika-s0103t:191_4": "aññathattāyāti attho.",
  "tika-s0103t:191_5": "Soti māro.",
  "tika-s0103t:191_6": "Musāvādaṃ kātuṃ nāsakkhīti āgataphalassa ariyasāvakassa purato musā vattuṃ na visahi,",
  "tika-s0103t:191_7": "tasmā āma mārosmīti paṭijāni.",
  "tika-s0103t:191_8": "Silāpathaviyanti ratanamayasilāpathaviyaṃ.",
  "tika-s0103t:191_9": "Sineruṃ kira parivāretvā ṭhito bhūmippadeso sattaratanamayo,",
  "tika-s0103t:191_10": "“suvaṇṇamayo”ti keci,",
  "tika-s0103t:191_11": "sā vitthārato,",
  "tika-s0103t:191_12": "ubbedhato anekayojanasahassaparimāṇā ativiya niccalā.",
  "tika-s0103t:191_13": "Kiṃ tvaṃ etthāti kiṃ kāraṇā tvaṃ ettha.",
  "tika-s0103t:191_14": "“Ṭhito”ti accharaṃ pahari.",
  "tika-s0103t:191_15": "Ṭhātuṃ asakkontoti ariyasāvakassa purato ṭhātuṃ asakkonto.",
  "tika-s0103t:191_16": "Ayañhi ariyadhammādhigamassa ānubhāvo,",
  "tika-s0103t:191_17": "yaṃ māropi nāma mahānubhāvo ujukaṃ paṭipparituṃ na sakkoti.",
  "tika-s0103t:192_0": "Maggo eva mūlaṃ maggamūlaṃ, tassa.",
  "tika-s0103t:192_1": "Sañjātattā uppannattā.",
  "tika-s0103t:192_2": "Tena maggamūlena patiṭṭhitasantāne laddhapatiṭṭhā.",
  "tika-s0103t:192_3": "Bhagavato desanādhammaṃ nissāya ariyāya jātiyā jāto “bhagavantaṃ nissāya ariyabhūmiyaṃ jāto”ti vutto.",
  "tika-s0103t:192_4": "“Ure vasitvā”ti idaṃ dhammaghosassa urato samuṭṭhānatāya vuttaṃ.",
  "tika-s0103t:192_5": "Ure vāyāmajanitābhijātitāya vā oraso.",
  "tika-s0103t:192_6": "Mukhato jātena jāto “mukhato jāto”ti vutto.",
  "tika-s0103t:192_7": "Kāraṇakāraṇepi hi kāraṇe viya vohāro hoti “tiṇehi bhattaṃ siddha”nti.",
  "tika-s0103t:192_8": "Keci pana “vimokkhamukhassa vasena jātattā mukhato jāto”ti vadanti,",
  "tika-s0103t:192_9": "tatthāpi vuttanayeneva attho veditabbo.",
  "tika-s0103t:192_10": "Purimenatthena yonijo, sedajo,",
  "tika-s0103t:192_11": "mukhajoti tīsu sambandhesu mukhajena sambandhena bhagavato puttabhāvo vibhāvito.",
  "tika-s0103t:192_12": "Atthadvayenāpi dhammajabhāvoyeva dīpito.",
  "tika-s0103t:192_13": "Ariyadhammappattito laddhaviseso hutvā pavatto taduttarakāliko khandhasantāno “ariyadhammato jāto”ti veditabbo,",
  "tika-s0103t:192_14": "ariyadhammaṃ vā maggaphalaṃ nissāya,",
  "tika-s0103t:192_15": "upanissāya ca jāto sabbopi dhammappabandho “ariyadhammato jāto”ti gahetabbo.",
  "tika-s0103t:192_16": "Tesaṃ pana ariyadhammānaṃ apariyositakiccatāya ariyabhāvena abhinibbattimattaṃ upādāya “ariyadhammato jātattā”ti vuttaṃ.",
  "tika-s0103t:192_17": "Pariyositakiccatāya tathā nibbattipāripūriṃ upādāya “nimmitattā”ti vuttaṃ,",
  "tika-s0103t:192_18": "yato “dhammajo dhammanimmito”ti vuttaṃ.",
  "tika-s0103t:192_19": "“Navalokuttaradhammadāyaṃ ādiyatīti dhammadāyādo” tipi pāṭho.",
  "tika-s0103t:192_20": "Assāti “bhagavatomhiputto”tiādinā vuttassa vākyassa.",
  "tika-s0103t:192_21": "Atthaṃ dassentoti bhāvatthaṃ pakāsento.",
  "tika-s0103t:192_22": "Tathāgatassa anaññasādhāraṇasīlādidhammakkhandhassa samūhanivesavasena dhammakāyatāya na kiñci vattabbaṃ atthi,",
  "tika-s0103t:192_23": "satthuṭṭhāniyassa pana dhammakāyataṃ dassetuṃ “kasmā tathāgato dhammakāyoti vutto”ti sayameva pucchaṃ",
  "tika-s0103t:192_24": "samuṭṭhāpetvā “tathāgato hī”tiādinā tamatthaṃ vissajjeti.",
  "tika-s0103t:192_25": "Hadayena cintetvāti “imaṃ dhammaṃ imassa desessāmī”ti tassa upagatassa veneyyajanassa bodhanatthaṃ cittena cintetvā.",
  "tika-s0103t:192_26": "Vācāya abhinīharīti saddhammadesanāvācāya karavīkarutamañjunā brahmassarena veneyyasantānābhimukhaṃ tadajjhāsayānurūpaṃ hitamatthaṃ nīhari upanesi.",
  "tika-s0103t:192_27": "Tenāti tena kāraṇena evaṃsaddhammādhimuttibhāvena.",
  "tika-s0103t:192_28": "Assāti tathāgatassa.",
  "tika-s0103t:192_29": "Dhammamayattāti dhammabhūtattā.",
  "tika-s0103t:192_30": "Idhādhippetadhammo seṭṭhaṭṭhena brahmabhūtoti āha “dhammakāyattā eva brahmakāyo”ti.",
  "tika-s0103t:192_31": "Sabbaso adhammaṃ pajahitvā anavasesato dhammo eva bhūtoti dhammabhūto.",
  "tika-s0103t:192_32": "Tathārūpo ca yasmā sabhāvato dhammo evāti vattabbataṃ arahatīti āha “dhammasabhāvo”ti.",
  "tika-s0103t:193_0": "119.",
  "tika-s0103t:193_1": "Seṭṭhacchedakavādanti “brāhmaṇova seṭṭho vaṇṇo”ti evaṃ vuttaseṭṭhabhāvacchedakavādaṃ.",
  "tika-s0103t:193_2": "Aparenapi nayenāti yathāvuttaseṭṭhacchedakavādato aparenapi porāṇakalokuppattidassananayena.",
  "tika-s0103t:193_3": "Seṭṭhaccheda…pe…",
  "tika-s0103t:193_4": "dassetunti sopi hi “brāhmaṇova seṭṭho vaṇṇo,",
  "tika-s0103t:193_5": "hīnā aññe vaṇṇā”ti,",
  "tika-s0103t:193_6": "“brāhmaṇā brahmuno puttā orasā mukhato jātā brahmajā”ti ca evaṃ pavattāya micchādiṭṭhiyā viniveṭhano",
  "tika-s0103t:193_7": "jātibrāhmaṇānaṃ seṭṭhabhāvassa chedanato seṭṭhacchedanavādo nāma hotīti dassetunti attho.",
  "tika-s0103t:194_0": "Itthabhāvanti imaṃ pakārataṃ manussabhāvaṃ.",
  "tika-s0103t:194_1": "Sāmaññajotanā hi visese avatiṭṭhati,",
  "tika-s0103t:194_2": "pakaraṇavasena vā ayamattho avacchinno daṭṭhabbo.",
  "tika-s0103t:194_3": "Maneneva nibbattāti bāhirapaccayena vinā kevalaṃ upacārajhānamanasāva nibbattā.",
  "tika-s0103t:194_4": "Yāya upacārajjhānacetanāya te tattha nibbattā,",
  "tika-s0103t:194_5": "nīvaraṇavikkhambhanādinā uḷāro tassā pavattiviseso,",
  "tika-s0103t:194_6": "tasmā jhānaphalakappo tassā phalavisesoti āha “brahmaloke viyā”tiādi.",
  "tika-s0103t:194_7": "“Sayaṃpabhā”ti padānaṃ tattha sūriyālokādīhi vinā andhakāraṃ vidhamantā sayameva pabhāsantīti sayaṃpabhā,",
  "tika-s0103t:194_8": "antalikkhe ākāse carantīti antalikkhacarā,",
  "tika-s0103t:194_9": "tadaññakāmāvacarasattānaṃ viya sarīrassa vicaraṇaṭṭhānassa asubhatābhāvato subhaṃ,",
  "tika-s0103t:194_10": "subheva tiṭṭhantīti subhaṭṭhāyinoti attho veditabbo.",
  "tika-s0103t:195_0": "Rasapathavipātubhāvavaṇṇanā",
  "tika-s0103t:196_0": "120.",
  "tika-s0103t:196_1": "Sabbaṃ cakkavāḷanti anavasesaṃ koṭisatasahassaṃ cakkavāḷaṃ.",
  "tika-s0103t:196_2": "Samatanīti sañchādentī vipphari,",
  "tika-s0103t:196_3": "sā pana tasmiṃ udake patiṭṭhitā ahosīti āha “patiṭṭhahī”ti.",
  "tika-s0103t:196_4": "Vaṇṇena sampannāti sampannavaṇṇā.",
  "tika-s0103t:196_5": "Makkhikaṇḍakarahitanti makkhikāhi ca tāsaṃ aṇḍakehi ca rahitaṃ.",
  "tika-s0103t:197_0": "Atītānantarepi kappe loloyeva. Kasmā?",
  "tika-s0103t:197_1": "Evaṃ ciraparicitalolatāvasena sabbapaṭhamaṃ tathā akāsīti dasseti.",
  "tika-s0103t:197_2": "Kimevidanti “vaṇṇato,",
  "tika-s0103t:197_3": "gandhato ca tāva ñātaṃ,",
  "tika-s0103t:197_4": "rasato pana kimevidaṃ bhavissatī”ti saṃsayajāto vadati.",
  "tika-s0103t:197_5": "Tiṭṭhatīti aṭṭhāsi.",
  "tika-s0103t:198_0": "Candimasūriyādipātubhāvavaṇṇanā",
  "tika-s0103t:199_0": "121.",
  "tika-s0103t:199_1": "Āluppakārakanti ettha ālopapariyāyo āluppa-",
  "tika-s0103t:199_2": "saddoti āha “ālopaṃ katvā”ti.",
  "tika-s0103t:199_3": "Paccakkhabhūtānampi candimasūriyānaṃ pavattiyaṃ lokiyānaṃ sammoho hoti,",
  "tika-s0103t:199_4": "taṃ vidhamituṃ “ko pana tesa”ntiādinā aṭṭha pañhāvissajjanāni gahitāni.",
  "tika-s0103t:199_5": "Tattha tesanti candimasūriyānaṃ.",
  "tika-s0103t:199_6": "Kasminti kasmiṃ ṭhāne.",
  "tika-s0103t:199_7": "“Ko uparī”ti eteneva ko heṭṭhāti ayamattho vuttoyeva.",
  "tika-s0103t:199_8": "Tathā “ko sīghaṃ gacchatī”ti iminā ko saṇikaṃ gacchatīti ayampi attho vuttoyeva.",
  "tika-s0103t:199_9": "Vīthiyoti gamanavīthiyo.",
  "tika-s0103t:199_10": "Ekatoti ekasmiṃ khaṇe pātubhavanti.",
  "tika-s0103t:199_11": "Sūriyamaṇḍale pana atthaṅgate candamaṇḍalaṃ paññāyittha.",
  "tika-s0103t:199_12": "Chandaṃ ñatvā vāti ruciṃ ñatvā viya.",
  "tika-s0103t:200_0": "Ubhayanti anto, bahi ca.",
  "tika-s0103t:201_0": "Ujukanti āyāmato, vitthārato, ubbedhato ca. Parimaṇḍalatoti parikkhepato.",
  "tika-s0103t:202_0": "Ujukaṃ saṇikaṃ gacchati amāvāsiyaṃ sūriyena saddhiṃ gacchanto divase divase thokaṃ thokaṃ ohīyanto puṇṇamāsiyaṃ upaḍḍhamaggameva ohīyanato.",
  "tika-s0103t:202_1": "Tiriyaṃ sīghaṃ gacchati ekasmimpi māse kadāci dakkhiṇato,",
  "tika-s0103t:202_2": "kadāci uttarato dassanato.",
  "tika-s0103t:202_3": "“Dvīsu passesū”ti idaṃ yebhuyyavasena vuttaṃ.",
  "tika-s0103t:202_4": "Candassa purato, pacchato,",
  "tika-s0103t:202_5": "samañca tārakā gacchantiyeva.",
  "tika-s0103t:202_6": "Attano ṭhānanti attano gamanaṭṭhānaṃ.",
  "tika-s0103t:202_7": "Na vijahanti attano vīthiyāva gacchanato.",
  "tika-s0103t:202_8": "Sūriyassa ujukaṃ gamanassa sīghatā candassa gamanaṃ upādāya veditabbā.",
  "tika-s0103t:202_9": "Tiriyaṃ gamanaṃ dakkhiṇadisato uttaradisāya,",
  "tika-s0103t:202_10": "uttaradisato ca dakkhiṇadisāya gamanaṃ dandhaṃ chahi chahi māsehi ijjhanato.",
  "tika-s0103t:202_11": "Soti sūriyo.",
  "tika-s0103t:202_12": "Kāḷapakkhauposathatoti kāḷapakkhe uposathe candena saheva gantvā tato paraṃ.",
  "tika-s0103t:202_13": "Pāṭipadadivaseti sukkapakkhapāṭipadadivase.",
  "tika-s0103t:202_14": "Ohāya gacchati attano sīghagāmitāya,",
  "tika-s0103t:202_15": "tassa ca dandhagāmitāya.",
  "tika-s0103t:202_16": "Lekhā viya paññāyati pacchimadisāyaṃ.",
  "tika-s0103t:202_17": "Yāva uposathadivasāti yāva sukkapakkhauposathadivasā.",
  "tika-s0103t:202_18": "“Cando anukkamena vaḍḍhitvā”ti idaṃ uparibhāgato patitasūriyālokatāya heṭṭhato pavattāya sūriyassa dūrabhāvena",
  "tika-s0103t:202_19": "divase divase anukkamena parihāyamānāya attano chāyāya vasena anukkamena candamaṇḍalappadesassa vaḍḍhamānassa",
  "tika-s0103t:202_20": "viya dissamānatāya vuttaṃ,",
  "tika-s0103t:202_21": "tasmā anukkamena vaḍḍhitvā viya.",
  "tika-s0103t:202_22": "Uposathadivase puṇṇamāyaṃ paripuṇṇo hoti,",
  "tika-s0103t:202_23": "paripuṇṇamaṇḍalo hutvā dissatīti attho.",
  "tika-s0103t:202_24": "Dhāvitvā gaṇhāti candassa dandhagatitāya,",
  "tika-s0103t:202_25": "attano ca sīghagatitāya.",
  "tika-s0103t:202_26": "Anukkamena hāyitvāti ettha “anukkamena vaḍḍhitvā”ti ettha vuttanayena attho veditabbo.",
  "tika-s0103t:202_27": "Tattha pana chāyāya hāyamānatāya maṇḍalaṃ vaḍḍhamānaṃ viya dissati,",
  "tika-s0103t:202_28": "idha chāyāya vaḍḍhamānatāya maṇḍalaṃ hāyamānaṃ viya dissati.",
  "tika-s0103t:203_0": "Yāya vīthiyā sūriye gacchante vassavalāhakā devaputtā sūriyābhitāpasantattā attano vimānato na nikkhamanti,",
  "tika-s0103t:203_1": "kīḷāpasutā hutvā na vicaranti,",
  "tika-s0103t:203_2": "tadā kira sūriyassa vimānaṃ pakatimaggato adho otaritvā vicarati,",
  "tika-s0103t:203_3": "tassa oruyha caraṇeneva candavimānampi adho oruyha carati taggatikattā,",
  "tika-s0103t:203_4": "tasmā sā vīthi udakābhāvena ajānurūpatāya “ajavīthī”ti samaññaṃ gatā.",
  "tika-s0103t:203_5": "Yāya pana vīthiyā sūriye gacchante vassavalāhakā devaputtā sūriyābhitāpābhāvato abhiṇhaṃ attano vimānato",
  "tika-s0103t:203_6": "bahi nikkhamitvā kīḷāpasutā ito cito ca vicaranti,",
  "tika-s0103t:203_7": "tadā kira sūriyavimānaṃ pakatimaggato uddhaṃ āruhitvā vicarati,",
  "tika-s0103t:203_8": "tassa uddhaṃ āruyha caraṇeneva candavimānampi uddhaṃ āruyha carati taggatikattā,",
  "tika-s0103t:203_9": "taggatikatā ca samānagatinā vātamaṇḍalena vimānassa phellitabbattā,",
  "tika-s0103t:203_10": "tasmā sā vīthi udakabahubhāvena nāgānurūpatāya “nāgavīthī”ti samaññaṃ gatā.",
  "tika-s0103t:203_11": "Yadā sūriyo uddhamanāruhanto,",
  "tika-s0103t:203_12": "adho ca anotaranto pakatimaggeneva gacchati,",
  "tika-s0103t:203_13": "tadā vassavalāhakā yathākālaṃ,",
  "tika-s0103t:203_14": "yathāruci ca vimānato nikkhamitvā sukhena vicaranti,",
  "tika-s0103t:203_15": "tena kālena kālaṃ vassanato loke utusamatā hoti,",
  "tika-s0103t:203_16": "tāya utusamatāya hetubhūtāya sā candimasūriyānaṃ gati gavānurūpatāya “govīthī”ti samaññaṃ gatā.",
  "tika-s0103t:203_17": "Tena vuttaṃ “ajavīthī”tiādi.",
  "tika-s0103t:204_0": "Evaṃ “kati nesaṃ vīthiyo”ti pañhaṃ vissajjetvā “kathaṃ vicarantī”ti pañhaṃ vissajjetuṃ “candimasūriyā”tiādi vuttaṃ.",
  "tika-s0103t:204_1": "Tattha sineruto bahi nikkhamantīti sinerusamīpena taṃ padakkhiṇaṃ katvā gacchantā tato gamanavīthito",
  "tika-s0103t:204_2": "bahi attano tiriyagamanena cakkavāḷābhimukhā nikkhamanti.",
  "tika-s0103t:204_3": "Anto vicarantīti evaṃ cha māse khaṇe khaṇe sineruto apasakkanavasena tato nikkhamitvā cakkavāḷasamīpaṃ pattā,",
  "tika-s0103t:204_4": "tatopi cha māse khaṇe khaṇe apasakkanavasena nikkhamitvā sinerusamīpaṃ pāpuṇantā anto vicaranti.",
  "tika-s0103t:204_5": "Idāni tamevatthaṃ saṅkhepena vuttaṃ vivarituṃ “tehī”tiādi vuttaṃ.",
  "tika-s0103t:204_6": "Sinerussa,",
  "tika-s0103t:204_7": "cakkavāḷassa ca yaṃ ṭhānaṃ vemajjhaṃ, tassa,",
  "tika-s0103t:204_8": "sinerussa ca yaṃ ṭhānaṃ vemajjhaṃ,",
  "tika-s0103t:204_9": "tena gacchantā “sinerusamīpena vicarantī”ti vuttā,",
  "tika-s0103t:204_10": "na sinerussa aggāḷindaallīnā.",
  "tika-s0103t:204_11": "Cakkavāḷasamīpena caritvāti etthāpi eseva nayo.",
  "tika-s0103t:204_12": "Majjhenāti sinerussa,",
  "tika-s0103t:204_13": "cakkavāḷassa ca ujukaṃ vemajjhena maggena.",
  "tika-s0103t:204_14": "Citramāse majjhenāti etthāpi eseva nayo.",
  "tika-s0103t:205_0": "Ekappahārenāti ekavelāya,",
  "tika-s0103t:205_1": "ekeneva vā attano ekappahārena.",
  "tika-s0103t:205_2": "Majjhanhikoti ṭhitamajjhanhiko kālo hoti.",
  "tika-s0103t:205_3": "Tadā hi sūriyamaṇḍalaṃ uggacchantaṃ hutvāpi imasmiṃ dīpe ṭhitassa upaḍḍhameva dissati,",
  "tika-s0103t:205_4": "uttarakurūsu ṭhitassa ogacchantaṃ hutvā.",
  "tika-s0103t:205_5": "Evañhi ekavelāyameva tīsu dīpesu ālokakaraṇaṃ.",
  "tika-s0103t:206_0": "Yesu kattikādinakkhattasamaññā,",
  "tika-s0103t:206_1": "tānipi tārakarūpāni yevāti vuttaṃ “sesatārakarūpāni cā”ti,",
  "tika-s0103t:206_2": "nakkhattasaññitatārakarūpato avasiṭṭhatārakarūpānīti attho.",
  "tika-s0103t:206_3": "Ubhayānipi tāni devatānaṃ vasanakavimānānīti veditabbāni. Rā-",
  "tika-s0103t:206_4": "saddo tiyati chijjati etthāti ratti,",
  "tika-s0103t:206_5": "sattānaṃ saddassa vūpasamanakāloti attho.",
  "tika-s0103t:206_6": "Dibbanti sattā kīḷanti jotanti etthāti divā.",
  "tika-s0103t:206_7": "Sattānaṃ āyuṃ minanto viya siyati antaṃ karotīti māso.",
  "tika-s0103t:206_8": "Taṃ taṃ kiriyaṃ arati vattetīti utu.",
  "tika-s0103t:206_9": "Taṃ taṃ sattaṃ,",
  "tika-s0103t:206_10": "dhammappavattiñca saṅgamma vadanto viya sarati vattetīti saṃvaccharo.",
  "tika-s0103t:207_0": "122.",
  "tika-s0103t:207_1": "Vivajjanaṃ vivajjo,",
  "tika-s0103t:207_2": "so eva vevajjaṃ,",
  "tika-s0103t:207_3": "vaṇṇassa vevajjaṃ vaṇṇavevajjaṃ,",
  "tika-s0103t:207_4": "vaṇṇasampattiyā vigamo,",
  "tika-s0103t:207_5": "tassa pana atthitā “vaṇṇavevajjatā”ti vuttā.",
  "tika-s0103t:207_6": "Tenāha “vivajjabhāvo”ti.",
  "tika-s0103t:207_7": "Tesanti vaṇṇavantānaṃ sattānaṃ.",
  "tika-s0103t:207_8": "Atimānappaccayāti dubbaṇṇavambhanavasena atikkamma attano vaṇṇaṃ paṭicca mānapaccayā,",
  "tika-s0103t:207_9": "mānasampaggaṇhananimittanti attho.",
  "tika-s0103t:207_10": "Sātisayo raso etissā atthīti rasāti laddhamānāya,",
  "tika-s0103t:207_11": "anubhāsiṃsūti anurodhavasena bhāsiṃsu.",
  "tika-s0103t:207_12": "Lokuppattivaṃsakathanti lokuppattivaṃsajaṃ paveṇīkathaṃ,",
  "tika-s0103t:207_13": "ādikāle uppannaṃ paveṇīāgatakathanti attho.",
  "tika-s0103t:207_14": "“Anupatantī”tipi pāṭho,",
  "tika-s0103t:207_15": "so evattho.",
  "tika-s0103t:208_0": "Bhūmipappaṭakapātubhāvādivaṇṇanā",
  "tika-s0103t:209_0": "123. Ediso hutvāti ahicchattakasadiso hutvā.",
  "tika-s0103t:210_0": "124.",
  "tika-s0103t:210_1": "Padālatāti “padā”ti evaṃnāmā ekā latā,",
  "tika-s0103t:210_2": "sā pana yasmā sampannavaṇṇagandharasā,",
  "tika-s0103t:210_3": "tasmā “bhaddalatā”ti vuttā.",
  "tika-s0103t:210_4": "Nāḷikāti nāḷivalli.",
  "tika-s0103t:210_5": "Ahāyīti nassi.",
  "tika-s0103t:211_0": "125.",
  "tika-s0103t:211_1": "Akaṭṭhapākoti akaṭṭheyeva ṭhāne uppajjitvā paccanako,",
  "tika-s0103t:211_2": "nīvāro viya sañjāto hutvā nippajjanakoti attho.",
  "tika-s0103t:211_3": "Kaṇo “kuṇḍaka”nti ca vuccati.",
  "tika-s0103t:211_4": "Thusanti taṇḍulaṃ pariyonandhitvā ṭhitattaco,",
  "tika-s0103t:211_5": "tadabhāvato “akaṇo,",
  "tika-s0103t:211_6": "athuso”ti sāli vutto.",
  "tika-s0103t:211_7": "“Paṭivirūḷha”nti idaṃ pakkabhāvassa kāraṇavacanaṃ.",
  "tika-s0103t:211_8": "Paṭivirūḷhato hi taṃ pakkanti.",
  "tika-s0103t:211_9": "Yasmiṃ ṭhāne sāyaṃ pakko sāli gahito,",
  "tika-s0103t:211_10": "tadeva ṭhānaṃ dutiyadivase pāto pakkena sālinā paripuṇṇaṃ hutvā tiṭṭhatīti āha “sāyaṃ gahitaṭṭhānaṃ pāto pakkaṃ hotī”tiādi.",
  "tika-s0103t:211_11": "Alāyitanti lāyitaṭṭhānampi tesaṃ kammappaccayā alāyitameva hutvā anūnaṃ paripuṇṇameva paññāyati,",
  "tika-s0103t:211_12": "na kevalaṃ paññāyanameva,",
  "tika-s0103t:211_13": "atha kho tathābhūtameva hutvā tiṭṭhati.",
  "tika-s0103t:212_0": "Itthipurisaliṅgādipātubhāvavaṇṇanā",
  "tika-s0103t:213_0": "126.",
  "tika-s0103t:213_1": "“Manussakāle”ti idaṃ pubbe manussabhūtānaṃyeva tattha idāni nikantivasena uppatti hotīti katvā vuttaṃ,",
  "tika-s0103t:213_2": "devatānampi purimajātiyaṃ itthibhāve ṭhitānaṃ tattha virāgādipurisattappaccaye asati tadā itthiliṅgameva pātubhavati.",
  "tika-s0103t:213_3": "Purisattapaccayeti “attanopi anissaratā,",
  "tika-s0103t:213_4": "sabbakālaṃ parāyattavuttitā,",
  "tika-s0103t:213_5": "rajassalatā vañcatā,",
  "tika-s0103t:213_6": "gabbhadhāraṇaṃ,",
  "tika-s0103t:213_7": "paṭhamāya pakatiyā nihīnapakatitā,",
  "tika-s0103t:213_8": "sūravīratābhāvo,",
  "tika-s0103t:213_9": "‘appakā janā’ti ‘hīḷetabbatā’ti evamādi ādīnavapaccavekkhaṇapubbakampi itthibhāve ‘alaṃ itthibhāvena,",
  "tika-s0103t:213_10": "na hi itthibhāve ṭhatvā cakkavattisiriṃ,",
  "tika-s0103t:213_11": "na sakkamārabrahmasiriyo paccanubhavituṃ,",
  "tika-s0103t:213_12": "na paccekabodhiṃ,",
  "tika-s0103t:213_13": "na sammāsambodhiṃ adhigantuṃ sakkā’ti evaṃ itthibhāvavirajjanaṃ,",
  "tika-s0103t:213_14": "‘yathāvuttaādīnavavirahato uttamapakatibhāvato sampadamidaṃ purisattaṃ nāma seṭṭhaṃ uttamaṃ,",
  "tika-s0103t:213_15": "ettha ṭhatvā sakkā etā sampattiyo sampāpuṇitu’nti evaṃ purisattabhāve sambhāvanāpubbakaṃ patthanāṭhapanaṃ,",
  "tika-s0103t:213_16": "‘tattha ninnapoṇapabbhāracittatā’ti” evamādike purisabhāvassa paccayabhūte dhamme.",
  "tika-s0103t:213_17": "Pūretvā vaḍḍhetvā.",
  "tika-s0103t:213_18": "Paccakkhaṃ bhūtaṃ,",
  "tika-s0103t:213_19": "sadisañca diṭṭhadhammikaṃ,",
  "tika-s0103t:213_20": "samparāyikañca suvipulaṃ anatthaṃ acintetvā purisassa kāmesu micchācaraṇaṃ kevalaṃ itthiyaṃ āsāpatti phalenevāti āsāāpatti itthibhāvāvahāpi hotiyeva.",
  "tika-s0103t:213_21": "Tanninnapoṇapabbhārabhāvena tannikantiyā nimittabhāvāpattitoti vuttaṃ “puriso itthattabhāvaṃ labhanto kāmesumicchācāraṃ nissāya labhatī”ti.",
  "tika-s0103t:213_22": "Tadāti yathāvutte paṭhamakappikakāle.",
  "tika-s0103t:213_23": "Pakatiyāti sabhāvena.",
  "tika-s0103t:213_24": "Mātugāmassāti purimattabhāve mātugāmabhūtassa.",
  "tika-s0103t:213_25": "Purisassāti etthāpi “pakatiyā”ti padaṃ ānetvā sambandhitabbaṃ.",
  "tika-s0103t:213_26": "Upanijjhāyatanti upecca nijjhāyantānaṃ.",
  "tika-s0103t:213_27": "Yathā aññamaññasmiṃ sārāgo uppajjati,",
  "tika-s0103t:213_28": "evaṃ sāpekkhabhāvena olokentānaṃ.",
  "tika-s0103t:213_29": "Rāgapariḷāhoti rāgajo pariḷāho.",
  "tika-s0103t:214_0": "Nibbuyhamānāyāti pariṇatā hutvā niyyamānāya.",
  "tika-s0103t:215_0": "Methunadhammasamācāravaṇṇanā",
  "tika-s0103t:216_0": "127.",
  "tika-s0103t:216_1": "Gomayapiṇḍamattampi nālatthāti sammadeva vivāhakammaṃ nālatthāti adhippāyena vadanti.",
  "tika-s0103t:216_2": "Pātabyatanti tasmiṃ asaddhamme kilesakāmena pivitabbataṃ kiñci pivitabbavatthuṃ pivantā viya ativiya tosetvā paribhuñjitabbataṃ āpajjiṃsu,",
  "tika-s0103t:216_3": "pātabyatanti vā paribhuñjanakataṃ āpajjiṃsu upagacchiṃsu.",
  "tika-s0103t:216_4": "Paribhogattho hi ayaṃ pā- saddo,",
  "tika-s0103t:216_5": "kattusādhano ca tabya- saddo,",
  "tika-s0103t:216_6": "yathāruci paribhuñjiṃsūti attho.",
  "tika-s0103t:217_0": "Sannidhikārakanti sannidhikāraṃ, ka-",
  "tika-s0103t:217_1": "kāro padavaḍḍhanamattanti āha “sannidhiṃ katvā”ti.",
  "tika-s0103t:217_2": "Apadānanti avakhaṇḍanaṃ.",
  "tika-s0103t:217_3": "Ekekasmiṃ ṭhāneti yattha yattha vahitaṃ,",
  "tika-s0103t:217_4": "tasmiṃ tasmiṃ ekekasmiṃ ṭhāne.",
  "tika-s0103t:217_5": "Gumbagumbāti puñjapuñjā.",
  "tika-s0103t:218_0": "Sālivibhāgavaṇṇanā",
  "tika-s0103t:219_0": "128.",
  "tika-s0103t:219_1": "Sīmaṃ ṭhapeyyāmāti “ayaṃ bhūmibhāgo asukassa,",
  "tika-s0103t:219_2": "ayaṃ bhūmibhāgo asukassā”ti evaṃ paricchedaṃ kareyyāma.",
  "tika-s0103t:219_3": "Taṃ aggaṃ katvāti taṃ ādiṃ katvā.",
  "tika-s0103t:220_0": "Mahāsammatarājavaṇṇanā",
  "tika-s0103t:221_0": "130.",
  "tika-s0103t:221_1": "Pakāsetabbanti dosavasena pakāsetabbaṃ.",
  "tika-s0103t:221_2": "Khipitabbanti khepaṃ kātabbaṃ.",
  "tika-s0103t:221_3": "Tenāha “hāretabba”nti,",
  "tika-s0103t:221_4": "sattanikāyato nīharitabbaṃ.",
  "tika-s0103t:222_0": "Nesanti niddhāraṇe sāmivacanaṃ.",
  "tika-s0103t:223_0": "131.",
  "tika-s0103t:223_1": "Akkharanti niruttiṃ.",
  "tika-s0103t:223_2": "Sā hi mahājanena sammatoti niddhāretvā vattabbato nirutti,",
  "tika-s0103t:223_3": "tasmiṃyeva nirūḷhabhāvato,",
  "tika-s0103t:223_4": "aññattha asañcaraṇato akkharanti ca vuccati,",
  "tika-s0103t:223_5": "tathā saṅkhātabbato saṅkhā,",
  "tika-s0103t:223_6": "samaññāyatīti samaññā,",
  "tika-s0103t:223_7": "paññāpanato paññatti,",
  "tika-s0103t:223_8": "voharaṇato vohāro.",
  "tika-s0103t:223_9": "Uppannoti pavatto.",
  "tika-s0103t:223_10": "Na kevalaṃ akkharamevāti na kevalaṃ samaññākaraṇameva.",
  "tika-s0103t:223_11": "Khettasāminoti taṃ taṃ bhūmibhāgaṃ pariggahetvā ṭhitasattā.",
  "tika-s0103t:223_12": "Tīhi saṅkhehīti tividhakiriyābhisaṅkhatehi tīhi saṅkhehi khattiyādīhi tīhi vaṇṇehi pariggahitehi.",
  "tika-s0103t:223_13": "“Khattiyānuyantabrāhmaṇagahapatikanegamajānapadehi tīhi gahapatīhi pariggahitehī”ti ca vadanti.",
  "tika-s0103t:223_14": "Agganti ñātenāti aggaṃ kulanti ñātena.",
  "tika-s0103t:223_15": "Khattiyakulañhi loke sabbaseṭṭhaṃ.",
  "tika-s0103t:223_16": "Yathāha “khattiyo seṭṭho janetasmiṃ,",
  "tika-s0103t:223_17": "ye gottapaṭisārino”ti,",
  "tika-s0103t:223_18": "abhedopacārena pana akkharassa khattiyasaddassapi seṭṭhatāti pāḷiyaṃ “aggaññena akkharenā”ti vuttaṃ.",
  "tika-s0103t:223_19": "Idāni abhedopacārena vinā eva atthaṃ dassetuṃ “agge vā”tiādi vuttaṃ.",
  "tika-s0103t:224_0": "Brāhmaṇamaṇḍalādivaṇṇanā",
  "tika-s0103t:225_0": "132.",
  "tika-s0103t:225_1": "Yena anārambhabhāvena bāhitākusalā “brāhmaṇā”ti vuttā,",
  "tika-s0103t:225_2": "tameva tāva dassetuṃ pāḷiyaṃ “vītaṅgārā”tiādi vuttanti tadatthaṃ dassento “pacitvā”tiādimāha.",
  "tika-s0103t:225_3": "Tamenanti vacanavipallāsena niddesoti āha “te ete”ti.",
  "tika-s0103t:225_4": "Abhisaṅkharontāti cittamantabhāvena aññamaññaṃ abhivisiṭṭhe karontā,",
  "tika-s0103t:225_5": "brāhmaṇākappabhāvena saṅkharontā ca.",
  "tika-s0103t:225_6": "Vācentāti paresaṃ kathentā,",
  "tika-s0103t:225_7": "ye tathā ganthe kātuṃ na jānanti.",
  "tika-s0103t:225_8": "Acchantīti āsanti,",
  "tika-s0103t:225_9": "upavisantīti attho.",
  "tika-s0103t:225_10": "Tenāha “vasantī”ti.",
  "tika-s0103t:225_11": "Acchentīti kālaṃ khepenti.",
  "tika-s0103t:225_12": "Hīnasammataṃ jhānabhāvanānuyogaṃ chaḍḍetvā ganthe pasutatādīpanato.",
  "tika-s0103t:225_13": "Seṭṭhasammataṃ jātaṃ “vedadharā sottiyā subrāhmaṇāti evaṃ seṭṭhasammataṃ jātaṃ.",
  "tika-s0103t:226_0": "133.",
  "tika-s0103t:226_1": "Methunadhammaṃ samādiyitvāti jāyāpatikabhāvena dvayaṃ dvayaṃ nivāsaṃ ajjhupagantvā.",
  "tika-s0103t:226_2": "Vāṇijakammādiketi ādi-",
  "tika-s0103t:226_3": "saddena kasikammādiṃ saṅgaṇhāti.",
  "tika-s0103t:227_0": "134.",
  "tika-s0103t:227_1": "Luddācārakammakhuddācārakammunāti paraviheṭhanādiluddācārakammunā,",
  "tika-s0103t:227_2": "naḷakāradārukammādikhuddācārakammunā ca.",
  "tika-s0103t:227_3": "Suddanti ettha su-",
  "tika-s0103t:227_4": "iti sīghatthe nipāto. Dā-",
  "tika-s0103t:227_5": "iti garahaṇattheti āha “suddaṃ suddaṃ lahuṃ lahuṃ kucchitaṃ gacchantī”ti.",
  "tika-s0103t:228_0": "135.",
  "tika-s0103t:228_1": "Ahūti kālavipallāsavasena vuttanti dassento “hoti kho”ti āha.",
  "tika-s0103t:228_2": "Imināti “imehi kho, vāseṭṭha,",
  "tika-s0103t:228_3": "catūhi maṇḍalehi samaṇamaṇḍalassa abhinibbatti hotī”ti iminā vacanena.",
  "tika-s0103t:228_4": "Imaṃ dassetīti samaṇamaṇḍalaṃ nāma…pe…",
  "tika-s0103t:228_5": "suddhiṃ pāpuṇantīti imaṃ atthajātaṃ dasseti.",
  "tika-s0103t:228_6": "Yadi imehi…pe…",
  "tika-s0103t:228_7": "abhinibbatti hoti,",
  "tika-s0103t:228_8": "evaṃ sante imāneva cattāri maṇḍalāni padhānāni,",
  "tika-s0103t:228_9": "samaṇamaṇḍalaṃ appadhānaṃ tato abhinibbattattāti?",
  "tika-s0103t:228_10": "Nayidamevanti dassetuṃ “imānī”tiādi vuttaṃ.",
  "tika-s0103t:228_11": "Samaṇamaṇḍalaṃ anuvattanti guṇehi visiṭṭhabhāvato.",
  "tika-s0103t:228_12": "Guṇo hi viññūnaṃ anuvattanahetu,",
  "tika-s0103t:228_13": "na kolaputtiyaṃ,",
  "tika-s0103t:228_14": "vaṇṇapokkharatā,",
  "tika-s0103t:228_15": "vākkaraṇamattaṃ vā.",
  "tika-s0103t:228_16": "Tenāha “dhammeneva anuvattanti,",
  "tika-s0103t:228_17": "no adhammenā”ti.",
  "tika-s0103t:228_18": "So dhammo ca lokuttarova adhippeto,",
  "tika-s0103t:228_19": "yena saṃsārato visujjhati,",
  "tika-s0103t:228_20": "tasmā samaṇamaṇḍalanti ca sāsanikameva samaṇagaṇaṃ vadatīti daṭṭhabbaṃ.",
  "tika-s0103t:228_21": "Tenāha “samaṇamaṇḍalañhī”tiādi.",
  "tika-s0103t:229_0": "Duccaritādikathāvaṇṇanā",
  "tika-s0103t:230_0": "136.",
  "tika-s0103t:230_1": "Micchādiṭṭhivasena samādinnakammaṃ nāma “ko anubandhitabbo.",
  "tika-s0103t:230_2": "Ajotaggisoṭṭhimiso”tiādinā yaññavidhānādivasena pavattitaṃ hiṃsādipāpakammaṃ.",
  "tika-s0103t:230_3": "Micchādiṭṭhikammassāti “esa saddhādhigato devayāno,",
  "tika-s0103t:230_4": "yena yanti puttino visokā”tiādinā pavattitassa micchādiṭṭhisahagatakammassa.",
  "tika-s0103t:230_5": "Samādānaṃ tassa tathā pavattanaṃ,",
  "tika-s0103t:230_6": "tassā vā diṭṭhiyā upagamanaṃ.",
  "tika-s0103t:231_0": "137.",
  "tika-s0103t:231_1": "Dvayakārīti kusalākusaladvayassa kattā.",
  "tika-s0103t:231_2": "Tayidaṃ dvayaṃ yasmā ekajjhaṃ nappavattati,",
  "tika-s0103t:231_3": "tasmā āha “kālenā”tiādi.",
  "tika-s0103t:231_4": "Ekakkhaṇe ubhayavipākadānaṭṭhānaṃ nāma natthi ekasmiṃ khaṇe cittadvayūpasañhitāya sattasantatiyā abhāvato.",
  "tika-s0103t:231_5": "Yathā pana dvayakārino sukhadukkhapaṭisaṃveditā sambhavati,",
  "tika-s0103t:231_6": "taṃ dassetuṃ “yena panā”tiādi vuttaṃ.",
  "tika-s0103t:231_7": "Evaṃbhūtoti vikalāvayavo.",
  "tika-s0103t:231_8": "Dvepihi kusalākusalakammāni katūpacitāni sabhāvato balavantāneva honti,",
  "tika-s0103t:231_9": "tasmā maraṇakāle upaṭṭhahanti.",
  "tika-s0103t:231_10": "Tesu akusalaṃ balavataraṃ hoti paccayalābhato.",
  "tika-s0103t:231_11": "Nikantiādayo hi paccayavisesā akusalasseva sabhāgā,",
  "tika-s0103t:231_12": "na kusalassa,",
  "tika-s0103t:231_13": "tasmā katūpacitabhāvena samānabalesupi kusalākusalesu paccayalābhena vipaccituṃ laddhokāsatāya kusalato akusalaṃ balavataraṃ hotīti,",
  "tika-s0103t:231_14": "tathābhūtampi taṃ yathā vipākadāne laddhokāsassa kusalassāpi avasaro hoti,",
  "tika-s0103t:231_15": "tathā laddhapaccayaṃ paṭisandhidānābhimukhaṃ kusalaṃ paṭibāhitvā paṭisandhiṃ dentaṃ tiracchānayoniyaṃ nibbattāpetīti.",
  "tika-s0103t:231_16": "“Akusalaṃ balavataraṃ hotī”ti ettha “akusalaṃ ce balavataraṃ hoti,",
  "tika-s0103t:231_17": "taṃ kusalaṃ paṭibāhitvā”ti vuttanayeneva atthaṃ vatvā tesu kusalaṃ ce balavataraṃ hoti,",
  "tika-s0103t:231_18": "tañca akusalaṃ paṭibāhitvā manussayoniyaṃ nibbattāpeti,",
  "tika-s0103t:231_19": "akusalaṃ pavattivedanīyaṃ hoti,",
  "tika-s0103t:231_20": "atha naṃ taṃ kāṇampi karoti khujjampi pīṭhasappimpi kucchirogādīhi vā upaddutaṃ.",
  "tika-s0103t:231_21": "Evaṃ so pavattiyaṃ nānappakāraṃ dukkhaṃ paccanubhavatīti idaṃ sandhāya vuttaṃ “sukhadukkhappaṭisaṃvedī hotī”ti.",
  "tika-s0103t:231_22": "Tatrāyaṃ vinicchayo –",
  "tika-s0103t:231_23": "vuttakāle vā kārena samānabalesu kusalākusalakammesu upaṭṭhahantesu maraṇassa āsannavelāyaṃ yadi balavatarāni kusalajavanāni javanti,",
  "tika-s0103t:231_24": "yathāupaṭṭhitaṃ akusalaṃ paṭibāhitvā kusalaṃ vuttanayena paṭisandhiṃ deti.",
  "tika-s0103t:231_25": "Atha balavatarāni akusalajavanāni javanti,",
  "tika-s0103t:231_26": "yathāupaṭṭhitaṃ kusalaṃ paṭibāhitvā akusalaṃ vuttanayeneva paṭisandhiṃ deti.",
  "tika-s0103t:231_27": "Taṃ kissa hetu?",
  "tika-s0103t:231_28": "Ubhinnaṃ kammānaṃ samānabalavabhāvato,",
  "tika-s0103t:231_29": "paccayantarasāpekkhato cāti,",
  "tika-s0103t:231_30": "sabbaṃ vīmaṃsitvā gahetabbaṃ.",
  "tika-s0103t:232_0": "Bodhipakkhiyabhāvanāvaṇṇanā",
  "tika-s0103t:233_0": "138.",
  "tika-s0103t:233_1": "Bodhi vuccati maggasammādiṭṭhi,",
  "tika-s0103t:233_2": "cattāri ariyasaccāni bujjhatīti katvā,",
  "tika-s0103t:233_3": "sabhāvato,",
  "tika-s0103t:233_4": "taṃsabhāvato ca tassā pakkhe bhavāti bodhipakkhiyā,",
  "tika-s0103t:233_5": "sativīriyādayo dhammā,",
  "tika-s0103t:233_6": "tesaṃ bodhipakkhiyānaṃ.",
  "tika-s0103t:233_7": "Paṭipāṭiyāti bodhipakkhiyadesanāpaṭipāṭiyā.",
  "tika-s0103t:233_8": "Bhāvanaṃ anugantvāti anukkamena pavattaṃ bhāvanaṃ patvā.",
  "tika-s0103t:233_9": "Tenāha “paṭipajjitvā”ti.",
  "tika-s0103t:233_10": "Saupādisesāya nibbānadhātuyā vasena khīṇāsavassa seṭṭhabhāvaṃ lokassa pākaṭaṃ katvā dassetuṃ sakkā,",
  "tika-s0103t:233_11": "na itarāya sabbaso apaññattibhāvūpagamane tassa adassanatoti vuttaṃ “parinibbātīti kilesaparinibbānena parinibbāyatī”ti.",
  "tika-s0103t:233_12": "Vinivattetvāti tato catuvaṇṇato nīharitvā.",
  "tika-s0103t:234_0": "140. Tamevatthanti “khīṇāsavova devamanussesu seṭṭho”ti vuttamevatthaṃ.",
  "tika-s0103t:235_0": "Seṭṭhacchedakavādamevāti jātibrāhmaṇānaṃ seṭṭhabhāvasamucchedakameva kathaṃ.",
  "tika-s0103t:235_1": "Dassetvā bhāsitvā.",
  "tika-s0103t:235_2": "Suttantaṃ vinivattetvāti pubbe lokiyadhammasandassanavasena pavattaṃ aggaññasuttaṃ “sattannaṃ bodhipakkhiyānaṃ",
  "tika-s0103t:235_3": "dhammānaṃ bhāvanamanvāyā”tiādinā tato vinivattetvā nīharitvā tena asaṃsaṭṭhaṃ katvā.",
  "tika-s0103t:235_4": "Āvajjantāti samannāharantā.",
  "tika-s0103t:235_5": "Anumajjantāti pubbenāparaṃ atthato vicarantāti.",
  "tika-s0103t:236_0": "Aggaññasuttavaṇṇanāya līnatthappakāsanā.",
  "tika-s0103t:237_0": "5. Sampasādanīyasuttavaṇṇanā",
  "tika-s0103t:238_0": "Sāriputtasīhanādavaṇṇanā",
  "tika-s0103t:239_0": "141.",
  "tika-s0103t:239_1": "Pāvārenti sañchādenti sarīraṃ etenāti pāvāro, vatthaṃ.",
  "tika-s0103t:239_2": "Pāvaraṇaṃ vā pāvāro,",
  "tika-s0103t:239_3": "“vatthaṃ dussa”nti pariyāyasaddā eteti dussameva pāvāro,",
  "tika-s0103t:239_4": "so etassa bahuvidho anekakoṭippabhedo bhaṇḍabhūto atthīti dussapāvāriko.",
  "tika-s0103t:239_5": "So kira pubbe daharakāle dussapāvārabhaṇḍameva bahuṃ pariggahetvā vāṇijjaṃ akāsi,",
  "tika-s0103t:239_6": "tena naṃ seṭṭhiṭṭhāne ṭhitampi “pāvāriko” tveva sañjānanti.",
  "tika-s0103t:239_7": "Bhagavatīti iti-",
  "tika-s0103t:239_8": "saddo ādiattho,",
  "tika-s0103t:239_9": "pakārattho vā,",
  "tika-s0103t:239_10": "tena bhagavantaṃ upasaṅkamitvā therena vuttavacanaṃ sabbaṃ saṅgaṇhāti.",
  "tika-s0103t:239_11": "“Kasmā evaṃ avocā”ti tathāvacane kāraṇaṃ pucchitvā “somanassapavedanattha”nti kasmā payojanaṃ vissajjitaṃ,",
  "tika-s0103t:239_12": "tayidaṃ ambaṃ puṭṭhassa labujaṃ byākaraṇasadisanti?",
  "tika-s0103t:239_13": "Nayidamevaṃ cintetabbaṃ.",
  "tika-s0103t:239_14": "Yā hissa therassa tadā bhagavati somanassuppatti,",
  "tika-s0103t:239_15": "sā niddhāritarūpā kāraṇabhāvena coditā,",
  "tika-s0103t:239_16": "tasmā evaṃ avocāti,",
  "tika-s0103t:239_17": "sā eva ca yasmā niddhāritarūpā pavedanavasena bhagavato sammukhā tathāvacanaṃ payojeti,",
  "tika-s0103t:239_18": "tasmā “attano uppannasomanassapavedanattha”nti payojanabhāvena vissajjitaṃ.",
  "tika-s0103t:240_0": "Tatrāti tasmiṃ somanassapavedane.",
  "tika-s0103t:240_1": "Vihāre nivāsaparivattanavasena sunivatthanivāsano.",
  "tika-s0103t:240_2": "Ābhujitvāti ābandhitvā.",
  "tika-s0103t:241_0": "Samāpattito vuṭṭhāya “aho santo vatāyaṃ ariyavihāro”ti samāpattisukhapaccavekkhaṇamukhena attano guṇe anussarituṃ āraddho,",
  "tika-s0103t:241_1": "ārabhitvā ca nesaṃ taṃ taṃ sāmaññavisesavibhāgavasena anussari.",
  "tika-s0103t:241_2": "Tathā hi “samādhī”ti sāmaññato gahitasseva “paṭhamaṃ jhāna”ntiādinā visesavibhāgo,",
  "tika-s0103t:241_3": "“paññā”ti sāmaññato ca gahitasseva “vipassanāñāṇa”ntiādinā visesavibhāgo uddhaṭo.",
  "tika-s0103t:241_4": "“Lokiyābhiññāsu dibbacakkhuñāṇasseva gahaṇaṃ therassa itarehi sātisayanti dassetu”nti vadanti,",
  "tika-s0103t:241_5": "pubbenivāsañāṇampi pana “kappasatasahassādhikassā”tiādinā kiccavasena dassitameva,",
  "tika-s0103t:241_6": "lakkhaṇahāravasena vā itaresaṃ pettha gahitatā veditabbā.",
  "tika-s0103t:242_0": "Atthappabhedassa sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ atthapaṭisambhidā.",
  "tika-s0103t:242_1": "Tathā dhammappabhedassa sallakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā.",
  "tika-s0103t:242_2": "Niruttipabhedassa sallakkhaṇavibhāvanavavatthānakaraṇasamatthaṃ niruttiyaṃ pabhedagataṃ ñāṇaṃ niruttipaṭisambhidā.",
  "tika-s0103t:242_3": "Paṭibhānappabhedassa sallakkhaṇavibhāvanavavatthāna karaṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā.",
  "tika-s0103t:242_4": "Ayamettha saṅkhepo,",
  "tika-s0103t:242_5": "vitthāro pana visuddhimagge,",
  "tika-s0103t:242_6": "taṃ saṃvaṇṇanāsu vuttanayeneva veditabbo.",
  "tika-s0103t:242_7": "Sāvakavisaye paramukkaṃsagataṃ ñāṇaṃ sāvakapāramiñāṇaṃ sabbaññutaññāṇaṃ viya sabbañeyyadhammesu.",
  "tika-s0103t:242_8": "Tassāpi hi visuṃ parikammaṃ nāma natthi,",
  "tika-s0103t:242_9": "sāvakapāramiyā pana sammadeva paripūritattā aggamaggasamadhigamenevassa samadhigamo hoti.",
  "tika-s0103t:242_10": "Sabbaññutaññāṇasseva sammāsambuddhānaṃ yāva nisinnapallaṅkā anussaratoti yojanā.",
  "tika-s0103t:243_0": "Bhagavato sīlaṃ nissāya guṇe anussaritumāraddhoti yojanā.",
  "tika-s0103t:243_1": "Yasmā guṇānaṃ bahubhāvato nesaṃ ekajjhaṃ āpāthāgamanaṃ natthi,",
  "tika-s0103t:243_2": "sati ca tasmiṃ anirūpitarūpeneva anussaraṇena bhavitabbaṃ,",
  "tika-s0103t:243_3": "tasmā thero savisaye ṭhatvā te anupadaṃ sarūpato anussari,",
  "tika-s0103t:243_4": "anussaranto ca sabbapaṭhamaṃ sīlaṃ anussari,",
  "tika-s0103t:243_5": "taṃ dassento “bhagavato sīlaṃ nissāyā”ti āha,",
  "tika-s0103t:243_6": "sīlaṃ ārabbhāti attho.",
  "tika-s0103t:243_7": "Sesapadesupi eseva nayo.",
  "tika-s0103t:243_8": "Yasmā cettha thero ekekavasena bhagavato guṇe anussaritvā tato paraṃ catukkapañcakādivasena anussari,",
  "tika-s0103t:243_9": "tasmā “cattāro iddhipāde”ti vatvā tato paraṃ bojjhaṅgabhāvanāsāmaññena indriyesu vattabbesu tāni aggahetvā “cattāro magge”tiādi vuttaṃ.",
  "tika-s0103t:243_10": "Catuyoniparicchedakañāṇaṃ mahāsīhanādasutte āgatanayeneva veditabbaṃ.",
  "tika-s0103t:243_11": "Cattāro ariyavaṃsā ariyavaṃsasutte āgatanayeneva veditabbā.",
  "tika-s0103t:244_0": "Padhāniyaṅgādayo saṅgīti dasuttarasuttesu āgamissanti.",
  "tika-s0103t:244_1": "Cha sāraṇīya dhammā parinibbānasutte āgatā eva.",
  "tika-s0103t:244_2": "Sukhaṃ supanādayo ekādasa mettānisaṃsā.",
  "tika-s0103t:244_3": "“Idaṃ dukkhaṃ ariyasacca”ntiādinā saṃ. ni. 5.1081, mahāva. 15, paṭi. ma.",
  "tika-s0103t:244_4": "2.30) catūsu ariyasaccesu tiparivattavasena āgatā dvādasa dhammacakkākārā.",
  "tika-s0103t:244_5": "Maggaphalesu pavattāni aṭṭha ñāṇāni,",
  "tika-s0103t:244_6": "cha asādhāraṇañāṇāni cāti cuddasa buddhañāṇāni.",
  "tika-s0103t:244_7": "Pañcadasa vimuttiparipācaniyā dhammā meghiyasuttavaṇṇanāyaṃ gahetabbā,",
  "tika-s0103t:244_8": "soḷasavidhā ānāpānassati ānāpānassatisutte,",
  "tika-s0103t:244_9": "aṭṭhārasa buddhadhammā evaṃ veditabbā –",
  "tika-s0103t:245_0": "Atītaṃse buddhassa bhagavato appaṭihataṃ ñāṇaṃ,",
  "tika-s0103t:245_1": "anāgataṃse,",
  "tika-s0103t:245_2": "paccuppannaṃse buddhassa bhagavato appaṭihataṃ ñāṇaṃ.",
  "tika-s0103t:245_3": "Imehi tīhi dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivatti,",
  "tika-s0103t:245_4": "sabbaṃ vacīkammaṃ,",
  "tika-s0103t:245_5": "sabbaṃ manokammaṃ ñāṇapubbaṅgamaṃ ñāṇānuparivatti.",
  "tika-s0103t:245_6": "Imehi chahi dhammehi samannāgatassa buddhassa bhagavato natthi chandassa hāni,",
  "tika-s0103t:245_7": "natthi dhammadesanāya hāni,",
  "tika-s0103t:245_8": "natthi vīriyassa hāni,",
  "tika-s0103t:245_9": "natthi samādhissa hāni,",
  "tika-s0103t:245_10": "natthi paññāya hāni,",
  "tika-s0103t:245_11": "natthi vimuttiyā hāni.",
  "tika-s0103t:245_12": "Imehi dvādasahi dhammehi samannāgatassa buddhassa bhagavato natthi davā,",
  "tika-s0103t:245_13": "natthi ravā,",
  "tika-s0103t:245_14": "natthi apphuṭṭhaṃ,",
  "tika-s0103t:245_15": "natthi vegāyitattaṃ,",
  "tika-s0103t:245_16": "natthi abyāvaṭamano,",
  "tika-s0103t:245_17": "natthi appaṭisaṅkhānupekkhāti.",
  "tika-s0103t:246_0": "Tattha “natthi davāti khiḍḍādhippāyena kiriyā natthi.",
  "tika-s0103t:246_1": "Natthi ravāti sahasā kiriyā natthī”ti vadanti.",
  "tika-s0103t:246_2": "Sahasā pana kiriyā davā,",
  "tika-s0103t:246_3": "“aññaṃ karissāmī”ti aññassa karaṇaṃ ravā.",
  "tika-s0103t:246_4": "Natthi apphuṭanti ñāṇena aphusitaṃ natthi.",
  "tika-s0103t:246_5": "Natthi vegāyitattanti turitakiriyā natthi.",
  "tika-s0103t:246_6": "Natthi abyāvaṭamanoti niratthakacittasamudācāro natthi.",
  "tika-s0103t:246_7": "Natthi appaṭisaṅkhānupekkhāti aññāṇupekkhā natthi.",
  "tika-s0103t:246_8": "Keci pana “natthi dhammadesanāya hānī”ti apaṭhitvā “natthi chandassa hāni,",
  "tika-s0103t:246_9": "natthi vīriyassa hāni,",
  "tika-s0103t:246_10": "natthi satiyā [sattiyā ] hānī”ti paṭhanti.",
  "tika-s0103t:247_0": "Jarāmaraṇādīsu ekādasasu paṭiccasamuppādaṅgesu paccekaṃ catusaccayojanāvasena pavattāni catucattālīsa",
  "tika-s0103t:247_1": "ñāṇāniyeva sukhavisesānaṃ adhiṭṭhānabhāvato ñāṇavatthūni.",
  "tika-s0103t:247_2": "Vuttañhetaṃ –",
  "tika-s0103t:248_0": "“Yato kho bhikkhave ariyasāvako evaṃ jarāmaraṇaṃ pajānāti,",
  "tika-s0103t:248_1": "evaṃ jarāmaraṇasamudayaṃ pajānāti,",
  "tika-s0103t:248_2": "evaṃ jarāmaraṇanirodhaṃ pajānāti,",
  "tika-s0103t:248_3": "evaṃ jarāmaraṇanirodhagāminiṃ paṭipadaṃ pajānātī”tiādi.",
  "tika-s0103t:249_0": "Jarāmaraṇasamudayoti cettha jāti adhippetā. Sesapadesu bhavādayo veditabbā.",
  "tika-s0103t:250_0": "Kusalacittuppādesu phassādayo paropaṇṇāsa kusaladhammā.",
  "tika-s0103t:251_0": "“Jātipaccayā jarāmaraṇa”nti ñāṇaṃ,",
  "tika-s0103t:251_1": "“asati jātiyā natthi jarāmaraṇa”nti ñāṇaṃ,",
  "tika-s0103t:251_2": "atītampi addhānaṃ “jātipaccayā jarāmaraṇa”nti ñāṇaṃ,",
  "tika-s0103t:251_3": "“asati jātiyā natthi jarāmaraṇa”nti ñāṇaṃ,",
  "tika-s0103t:251_4": "anāgatampi addhānaṃ “jātipaccayā jarāmaraṇa”nti ñāṇaṃ,",
  "tika-s0103t:251_5": "“asati jātiyā natthi jarāmaraṇa”nti ñāṇaṃ.",
  "tika-s0103t:251_6": "“Yampi idaṃ dhammaṭṭhitiñāṇaṃ,",
  "tika-s0103t:251_7": "tampi khayadhammaṃ vayadhammaṃ virāgadhammaṃ nirodhadhamma”nti ñāṇanti evaṃ jarāmaraṇādīsu ekādasasu",
  "tika-s0103t:251_8": "paṭiccasamuppādaṅgesu paccekaṃ satta satta katvā sattasattati ñāṇavatthūni veditabbāni.",
  "tika-s0103t:251_9": "Tattha yampīti chabbidhampi paccavekkhaṇañāṇaṃ vipassanārammaṇabhāvena ekajjhaṃ gahetvā vuttaṃ.",
  "tika-s0103t:251_10": "Dhammaṭṭhitiñāṇanti chapi ñāṇāni saṅkhipitvā vuttaṃ ñāṇaṃ.",
  "tika-s0103t:251_11": "“Khayadhamma”ntiādinā pana pakārena pavattañāṇassa dassanaṃ,",
  "tika-s0103t:251_12": "vipassanādassanato vipassanā paṭivipassanādassanamattamevāti na taṃ “aṅga”nti vadanti,",
  "tika-s0103t:251_13": "pāḷiyaṃ pana sabbattha ñāṇavasena aṅgānaṃ vuttattā “nirodhadhammanti ñāṇa”nti iti-",
  "tika-s0103t:251_14": "saddena pakāsetvā vuttaṃ vipassanāñāṇaṃ sattamaṃ ñāṇanti ayamattho dissati.",
  "tika-s0103t:251_15": "Na hi yampi idaṃ dhammaṭṭhitiñāṇaṃ,",
  "tika-s0103t:251_16": "tampi ñāṇanti sambandho hoti ñāṇaggahaṇena etasmiṃ ñāṇabhāvadassanassa anadhippetattā,",
  "tika-s0103t:251_17": "“khayadhammaṃ…pe…",
  "tika-s0103t:251_18": "nirodhadhamma”nti etesaṃ sambandhabhāvappasaṅgo cāti.",
  "tika-s0103t:251_19": "Catuvīsati…pe…",
  "tika-s0103t:251_20": "vajirañāṇanti ettha keci tāva āhu “bhagavā devasikaṃ dvādasakoṭisatasahassakkhattuṃ mahākaruṇāsamāpattiṃ samāpajjati,",
  "tika-s0103t:251_21": "dvādasakoṭisatasahassakkhattumeva ca arahattaphalasamāpattiṃ samāpajjati,",
  "tika-s0103t:251_22": "tāsaṃ purecaraṃ,",
  "tika-s0103t:251_23": "sahavacarañca ñāṇaṃ paṭipakkhehi abhejjataṃ,",
  "tika-s0103t:251_24": "mahattañca upādāya mahāvajirañāṇaṃ nāma.",
  "tika-s0103t:251_25": "Vuttañhetaṃ bhagavatā –",
  "tika-s0103t:252_0": "‘Tathāgataṃ,",
  "tika-s0103t:252_1": "bhikkhave,",
  "tika-s0103t:252_2": "arahantaṃ sammāsambuddhaṃ dve vitakkā bahulaṃ samudācaranti –",
  "tika-s0103t:252_3": "khemo ca vitakko,",
  "tika-s0103t:252_4": "paviveko ca vitakko’ti.",
  "tika-s0103t:253_0": "Khemavitakko hi bhagavato mahākaruṇāsamāpattiṃ pūretvā ṭhito,",
  "tika-s0103t:253_1": "pavivekavitakko arahattaphalasamāpattiṃ.",
  "tika-s0103t:253_2": "Buddhānañhi bhavaṅgaparivāso lahuko,",
  "tika-s0103t:253_3": "matthakappatto samāpattīsu vasībhāvo,",
  "tika-s0103t:253_4": "tasmā samāpajjanavuṭṭhānāni katipayacittakkhaṇeheva ijjhanti.",
  "tika-s0103t:253_5": "Pañca rūpāvacarasamāpattiyo catasso arūpasamāpattiyo appamaññāsamāpattiyā saddhiṃ dasa,",
  "tika-s0103t:253_6": "nirodhasamāpatti,",
  "tika-s0103t:253_7": "arahattaphalasamāpatti cāti dvādasetā samāpattiyo bhagavā paccekaṃ divase divase koṭisatasahassakkhattuṃ purebhattaṃ samāpajjati,",
  "tika-s0103t:253_8": "tathā pacchābhatta”nti.",
  "tika-s0103t:253_9": "“Evaṃ samāpajjitabbasamāpattisañcāritañāṇaṃ mahāvajirañāṇaṃ nāmā”ti keci.",
  "tika-s0103t:254_0": "Apare pana “yaṃ taṃ bhagavatā abhisambodhidivase pacchimayāme paṭiccasamuppādamukhena paṭilomanayena",
  "tika-s0103t:254_1": "jarāmaraṇato paṭṭhāya ñāṇaṃ otāretvā anupadadhammavipassanaṃ ārabhantena yathā nāma puriso suviduggaṃ",
  "tika-s0103t:254_2": "mahāgahanaṃ mahāvanaṃ chindanto antarantarā nisānasilāyaṃ pharasuṃ sunisitaṃ karoti,",
  "tika-s0103t:254_3": "evameva nisānasilāsadisiyo samāpattiyo antarantarā samāpajjitvā ñāṇassa tikkhavisadasūrabhāvaṃ sampādetuṃ",
  "tika-s0103t:254_4": "anulomapaṭilomato paccekaṃ paṭiccasamuppādaṅgavasena sammasanto divase divase lakkhakoṭilakkhakoṭiphalasamāpattiyo",
  "tika-s0103t:254_5": "samāpajjati,",
  "tika-s0103t:254_6": "taṃ sandhāya vuttaṃ ‘catuvīsati…pe…",
  "tika-s0103t:254_7": "mahāvajirañāṇaṃ nissāyā’ti”.",
  "tika-s0103t:254_8": "Nanu bhagavato samāpattisamāpajjane parikamme payojanaṃ natthīti?",
  "tika-s0103t:254_9": "Nayidaṃ ekantikaṃ.",
  "tika-s0103t:254_10": "Tathā hi vedanāpaṭippaṇāmanādīsu savisesaṃ parikammapubbaṅgamena samāpattiyo samāpajji.",
  "tika-s0103t:254_11": "Apare pana “lokiyasamāpattisamāpajjane parikammena payojanaṃ natthi.",
  "tika-s0103t:254_12": "Lokuttarasamāpattisamāpajjane tajjaṃ parikammaṃ icchitabbamevā”ti vadanti.",
  "tika-s0103t:255_0": "“Aparamparā”ti padaṃ yesaṃ desanāya atthi,",
  "tika-s0103t:255_1": "te aparampariyāva.",
  "tika-s0103t:255_2": "Kusalapaññattiyanti kusaladhammānaṃ paññāpane.",
  "tika-s0103t:255_3": "Anuttaroti uttamo.",
  "tika-s0103t:255_4": "Upanissaye ṭhatvāti ñāṇūpanissaye ṭhatvā yādiso pubbūpanissayo pubbayogo,",
  "tika-s0103t:255_5": "tattha patiṭṭhāya.",
  "tika-s0103t:255_6": "Mahantato saddahati paṭipakkhavigamena ñāṇassa viya saddhāyapi tikkhavisadabhāvāpattito.",
  "tika-s0103t:255_7": "Avasesaarahantehīti pakatisāvakehi.",
  "tika-s0103t:255_8": "Asīti mahātherā paramatthadīpaniyaṃ theragāthāvaṇṇanāyaṃ nāmato uddhaṭā.",
  "tika-s0103t:255_9": "Cattāro mahātherāti mahākassapaanuruddhamahākaccānamahākoṭṭhikattherā.",
  "tika-s0103t:255_10": "Tesupi aggasāvakesu sāriputtatthero paññāya visiṭṭhabhāvato.",
  "tika-s0103t:255_11": "Sāriputtattheratopi eko paccekabuddho tikkhavisadañāṇo abhinīhāramahantatāya sambhatañāṇasambhārattā.",
  "tika-s0103t:255_12": "Satipi paccekabodhiyā avisesesu bahūsu ekajjhaṃ sannipatitesu pubbayogavasena lokiye visaye siyā kassaci",
  "tika-s0103t:255_13": "ñāṇassa visiṭṭhatāti dassetuṃ “sace panā”tiādi vuttaṃ.",
  "tika-s0103t:255_14": "“Sabbaññubuddhova buddhaguṇe mahantato saddahatī”ti idaṃ heṭṭhā āgatadesanāsotavasena vuttaṃ.",
  "tika-s0103t:255_15": "Buddhā hi buddhaguṇe mahattaṃ paccakkhatova passanti,",
  "tika-s0103t:255_16": "na saddahanavasena.",
  "tika-s0103t:256_0": "Idāni yathāvuttamatthaṃ upamāya vibhāvetuṃ “seyyathāpi nāmā”tiādi āraddhaṃ.",
  "tika-s0103t:256_1": "Gambhīro uttānoti gambhīro vā uttāno vāti jānanatthaṃ.",
  "tika-s0103t:256_2": "“Evamevā”tiādi yathādassitāya upamāya upameyyena saṃsandanaṃ.",
  "tika-s0103t:256_3": "Buddhaguṇesu appamattavisayampi lokiyamahājanassa ñāṇaṃ apavattitarūpeneva pavattati anavattitasabhāvattāti vuttaṃ “ekabyāma…pe…",
  "tika-s0103t:256_4": "veditabbā”ti.",
  "tika-s0103t:256_5": "Tattha ñātaudakaṃ viyāti pamāṇato ñātaudakaṃ viya.",
  "tika-s0103t:256_6": "Ariyānaṃ pana tattha attano visaye pavattanakañāṇaṃ pavattitarūpeneva pavattati attano paṭivedhānurūpaṃ,",
  "tika-s0103t:256_7": "abhinīhārānurūpañca avattitasabhāvattāti dassento “dasabyāmayottenā”tiādimāha.",
  "tika-s0103t:256_8": "Tattha paṭividdhasaccānampi paṭipakkhavidhamanapubbayogavisesavasena ñāṇaṃ sātisayaṃ,",
  "tika-s0103t:256_9": "mahānubhāvañca hotīti imamatthaṃ dassetuṃ sotāpannañāṇassa dasabyāmaudakaṃ opammabhāvena dassetvā tato",
  "tika-s0103t:256_10": "paresaṃ dasuttaradiguṇadasaguṇaasītiguṇavisiṭṭhaṃ udakaṃ opammaṃ katvā dassitaṃ.",
  "tika-s0103t:256_11": "Nanu evaṃ sante buddhaguṇā parimitaparicchinnā,",
  "tika-s0103t:256_12": "therena ca te paricchijja ñātāti āpajjatīti?",
  "tika-s0103t:256_13": "Nāpajjatīti dassento “tattha yathā so puriso”tiādimāha.",
  "tika-s0103t:256_14": "Tattha so purisoti so caturāsītibyāmasahassappamāṇena yottena caturāsītibyāmasahassaṭṭhāne mahāsamudde udakaṃ minitvā ṭhito puriso.",
  "tika-s0103t:256_15": "So hi therassa upamābhāvena gahito.",
  "tika-s0103t:256_16": "Dhammanvayenāti anumānañāṇena.",
  "tika-s0103t:256_17": "Tañhi siddhaṃ dhammaṃ anugantvā pavattanato “dhammanvayo”ti vuccati,",
  "tika-s0103t:256_18": "tathā anvayavasena atthassa bujjhanato anvayabuddhi,",
  "tika-s0103t:256_19": "anumeyyaṃ anuminotīti anumānaṃ,",
  "tika-s0103t:256_20": "nidassane diṭṭhanayena anumeyyaṃ gaṇhātīti “nayaggāho”ti ca vuccati.",
  "tika-s0103t:256_21": "Tenāha “dhammanvayenā”tiādi.",
  "tika-s0103t:256_22": "Svāyaṃ dhammanvayo na yassa kassaci hoti,",
  "tika-s0103t:256_23": "atha kho tathārūpassa aggasāvakassevāti āha “sāvakapāramiñāṇe ṭhatvā”ti.",
  "tika-s0103t:256_24": "Yadi thero buddhaguṇe ekadesato paccakkhe katvā tadaññe nayaggāhena gaṇhi,",
  "tika-s0103t:256_25": "nanu evaṃ sante buddhaguṇā parimitaparicchinnā āpannāti?",
  "tika-s0103t:256_26": "Nayidaṃ evanti dassento “anantā aparimāṇā”ti.",
  "tika-s0103t:257_0": "“Saddahatī”ti vatvā puna tamevatthaṃ vibhāvento “therena hi…pe…",
  "tika-s0103t:257_1": "bahutarā”ti āha.",
  "tika-s0103t:257_2": "Kathaṃ panāyamattho evaṃ daṭṭhabboti evaṃ adhippāyabhedakaṃ upamāya saññāpetuṃ “yathā kathaṃ viyā”tiādi",
  "tika-s0103t:257_3": "vuttaṃ “upamāyamidhekacce viññū purisā bhāsitassa atthaṃ ājānantī”ti ito nava ito navāti ito majjhaṭṭhānato",
  "tika-s0103t:257_4": "yāva dakkhiṇatīrā nava ito majjhaṭṭhānato yāva uttaratīrā nava.",
  "tika-s0103t:257_5": "Idāni yathāvuttamatthaṃ suttena samatthetuṃ “buddhopī”ti gāthamāha.",
  "tika-s0103t:258_0": "Yamakayugaḷamahānadīmahogho viyāti dvinnaṃ ekato samāgatattā yugaḷabhūtānaṃ mahānadīnaṃ mahogho viya.",
  "tika-s0103t:259_0": "Anucchavikaṃ katvāti yoyaṃ mama pasādo buddhaguṇe ārabbha ogāḷho hutvā uppanno,",
  "tika-s0103t:259_1": "taṃ anucchavikaṃ anurūpaṃ katvā.",
  "tika-s0103t:259_2": "Paṭiggahetuṃ sampaṭicchituṃ añño koci na sakkhissati yāthāvato anavabujjhanato.",
  "tika-s0103t:259_3": "Paṭiggahetuṃ sakkoti tassa hetuto,",
  "tika-s0103t:259_4": "paccayato,",
  "tika-s0103t:259_5": "sabhāvato, kiccato,",
  "tika-s0103t:259_6": "phalato sammadeva paṭivijjhanato.",
  "tika-s0103t:259_7": "Pūrattanti puṇṇabhāvo.",
  "tika-s0103t:259_8": "Paggharaṇakāleti vikiraṇakāle,",
  "tika-s0103t:259_9": "patanakāleti attho.",
  "tika-s0103t:259_10": "“Pasanno”ti iminā pasādassa vattamānatā dīpitāti “uppannasaddho”ti imināpi saddhāya paccuppannatā pakāsitāti āha “evaṃ saddahāmīti attho”ti.",
  "tika-s0103t:259_11": "Abhiññāyatīti abhiñño,",
  "tika-s0103t:259_12": "adhiko abhiñño bhiyyobhiñño,",
  "tika-s0103t:259_13": "so eva atisayavacanicchāvasena “bhiyyobhiññataro”ti vuttoti āha “bhiyyataro abhiññāto”ti.",
  "tika-s0103t:259_14": "Dutiyavikappe pana abhijānātīti abhiññā,",
  "tika-s0103t:259_15": "abhivisiṭṭhā paññā,",
  "tika-s0103t:259_16": "bhiyyo abhiññā etassāti bhiyyobhiñño,",
  "tika-s0103t:259_17": "so eva atisayavacanicchāvasena bhiyyobhiññataro,",
  "tika-s0103t:259_18": "svāyamassa atisayo abhiññāya bhiyyobhāvakatoti āha “bhiyyatarābhiñño vā”ti.",
  "tika-s0103t:259_19": "Sambujjhati etāyāti sambodhi,",
  "tika-s0103t:259_20": "sabbaññutaññāṇaṃ,",
  "tika-s0103t:259_21": "aggamaggañāṇañca.",
  "tika-s0103t:259_22": "Sabbaññutaññāṇapadaṭṭhānañhi aggamaggañāṇaṃ,",
  "tika-s0103t:259_23": "aggamaggañāṇapadaṭṭhānañca sabbaññutaññāṇaṃ sambodhi nāma.",
  "tika-s0103t:259_24": "Tattha padhānavasena tadatthadassane paṭhamavikappo,",
  "tika-s0103t:259_25": "padaṭṭhānavasena dutiyavikappo.",
  "tika-s0103t:259_26": "Kasmā panettha arahattamaggañāṇasseva gahaṇaṃ,",
  "tika-s0103t:259_27": "nanu heṭṭhimānipi bhagavato maggañāṇāni savāsanameva yathāsakaṃ paṭipakkhavidhamanavasena pavattāni.",
  "tika-s0103t:259_28": "Savāsanappahānañhi ñeyyāvaraṇappahānanti?",
  "tika-s0103t:259_29": "Saccametaṃ,",
  "tika-s0103t:259_30": "taṃ pana aparipuṇṇaṃ paṭipakkhavidhamanassa vippakatabhāvatoti āha “arahattamaggañāṇe vā”ti.",
  "tika-s0103t:259_31": "Aggamaggavasena cettha ariyānaṃ bodhittayapāripūrīti dassetuṃ “arahattamaggeneva hī”tiādi vuttaṃ.",
  "tika-s0103t:259_32": "Nippadesāti anavasesā.",
  "tika-s0103t:259_33": "Gahitā hontīti arahattamaggena gahitena adhigatena gahitā adhigatā honti.",
  "tika-s0103t:259_34": "Sabbanti tehi adhigantabbaṃ.",
  "tika-s0103t:259_35": "Tenāti sambodhinā sabbaññutaññāṇapadaṭṭhānena arahattamaggañāṇena.",
  "tika-s0103t:260_0": "142.",
  "tika-s0103t:260_1": "Khādanīyānaṃ uḷāratā sātarasānubhāvenāti āha “madhure āgacchatī”ti.",
  "tika-s0103t:260_2": "Pasaṃsāya uḷāratā visiṭṭhabhāvenāti āha “seṭṭhe”ti,",
  "tika-s0103t:260_3": "obhāsassa uḷāratā mahantabhāvenāti vuttaṃ “vipule”ti.",
  "tika-s0103t:260_4": "Usabhassa ayanti āsabhī,",
  "tika-s0103t:260_5": "idha pana āsabhī viyāti āsabhī.",
  "tika-s0103t:260_6": "Tenāha “usabhassa vācāsadisī”ti.",
  "tika-s0103t:260_7": "Yena pana guṇenassā taṃsadisatā,",
  "tika-s0103t:260_8": "taṃ dassetuṃ “acalā asampavedhī”ti vuttaṃ.",
  "tika-s0103t:260_9": "Yato kutoci anussavanaṃ anussavo.",
  "tika-s0103t:260_10": "Vijjāṭṭhānesu kataparicayānaṃ ācariyānaṃ taṃ tamatthaṃ viññāpentī paveṇī ācariyaparamparā.",
  "tika-s0103t:260_11": "Kevalaṃ attano matiyā “itikira evaṃkirā”ti parikappanā itikira.",
  "tika-s0103t:260_12": "Piṭakassa ganthassa sampadānato sayaṃ sampadānabhāvena gahaṇaṃ piṭakasampadānaṃ.",
  "tika-s0103t:260_13": "Yathāsutānaṃ atthānaṃ ākārassa parivitakkanaṃ ākāraparivitakko.",
  "tika-s0103t:260_14": "Tatheva “evameta”nti diṭṭhiyā nijjhānakkhamanaṃ diṭṭhinijjhānakkhanti.",
  "tika-s0103t:260_15": "Āgamādhigamehi vinā takkamaggaṃ nissāya takkanaṃ takko.",
  "tika-s0103t:260_16": "Anumānavidhiṃ nissāya nayaggāho.",
  "tika-s0103t:260_17": "Yasmā buddhavisaye ṭhatvā bhagavato ayaṃ therassa codanā,",
  "tika-s0103t:260_18": "therassa ca so avisayo,",
  "tika-s0103t:260_19": "tasmā “paccakkhato ñāṇena paṭivijjhitvā viyā”ti vuttaṃ.",
  "tika-s0103t:260_20": "Sīhanādo viyāti sīhanādo,",
  "tika-s0103t:260_21": "taṃsadisatā cassa seṭṭhabhāvena,",
  "tika-s0103t:260_22": "so cettha evaṃ veditabboti dassento “sīhanādo”tiādimāha.",
  "tika-s0103t:260_23": "Neva dandhāyantenāti na mandāyantena.",
  "tika-s0103t:260_24": "Na bhaggarāyantenāti aparisaṅkantena.",
  "tika-s0103t:261_0": "Anuyogadāpanatthanti anuyogaṃ sodhāpetuṃ.",
  "tika-s0103t:261_1": "Vimaddakkhamañhi sīhanādaṃ nadanto atthato tattha anuyogaṃ sodheti nāma.",
  "tika-s0103t:261_2": "Anuyuñjanto ca naṃ sodhāpeti nāma.",
  "tika-s0103t:261_3": "Dātunti sodhetuṃ.",
  "tika-s0103t:261_4": "Keci “dānattha”nti atthaṃ vadanti,",
  "tika-s0103t:261_5": "tadayuttaṃ.",
  "tika-s0103t:261_6": "Na hi yo sīhanādaṃ nadati,",
  "tika-s0103t:261_7": "so eva tattha anuyogaṃ detīti yujjati.",
  "tika-s0103t:261_8": "Nighaṃsananti vimaddanaṃ.",
  "tika-s0103t:261_9": "Dhamamānanti tāpayamānaṃ,",
  "tika-s0103t:261_10": "tāpanañcettha gaggariyā dhamāpanasīsena vadati.",
  "tika-s0103t:261_11": "Sabbe teti sabbe te atīte niruddhe sammāsambuddhe,",
  "tika-s0103t:261_12": "tenetaṃ dasseti –",
  "tika-s0103t:261_13": "ye te ahesuṃ atītaṃ addhānaṃ tava abhinīhārato oraṃ sammāsambuddhā,",
  "tika-s0103t:261_14": "tesaṃ tāva sāvakañāṇagocare dhamme paricchindanto mārādayo viya buddhānaṃ lokiyacittacāraṃ tvaṃ jāneyyāsi.",
  "tika-s0103t:261_15": "Ye pana te abbhatītā tato parato chinnavaṭumā chinnapapañcā pariyādiṇṇavaṭṭā sabbadukkhavītivattā sammāsambuddhā,",
  "tika-s0103t:261_16": "tesaṃ sabbesampi sāvakañāṇassa avisayabhūte dhamme kathaṃ jānissasīti.",
  "tika-s0103t:262_0": "Anāgatabuddhānaṃ panāti pana-",
  "tika-s0103t:262_1": "saddo visesatthajotano,",
  "tika-s0103t:262_2": "tena atītesu tāva khandhānaṃ bhūtapubbattā tattha siyā ñāṇassa savisaye gati,",
  "tika-s0103t:262_3": "anāgatesu pana sabbaso asañjātesu kathanti imamatthaṃ joteti.",
  "tika-s0103t:262_4": "Tenāha “anāgatāpī”tiādi.",
  "tika-s0103t:262_5": "“Cittena paricchinditvā viditā”ti kasmā vuttaṃ,",
  "tika-s0103t:262_6": "nanu atītānāgate sattāhe eva pavattaṃ cittaṃ cetopariyañāṇassa visayo,",
  "tika-s0103t:262_7": "na tato paranti?",
  "tika-s0103t:262_8": "Nayidaṃ cetopariyañāṇakiccavasena vuttaṃ,",
  "tika-s0103t:262_9": "atha kho pubbenivāsaanāgataṃsañāṇavasena vuttaṃ,",
  "tika-s0103t:262_10": "tasmā nāyaṃ doso.",
  "tika-s0103t:263_0": "Viditaṭṭhāne na karoti sikkhāpadeneva tādisassa paṭikkhepassa paṭikkhittattā,",
  "tika-s0103t:263_1": "setughātato ca.",
  "tika-s0103t:263_2": "Kathaṃ pana thero dvayasambhave paṭikkhepameva akāsi,",
  "tika-s0103t:263_3": "na vibhajja byākāsīti āha “thero kirā”tiādi.",
  "tika-s0103t:263_4": "Pāraṃ pariyantaṃ minotīti pāramī,",
  "tika-s0103t:263_5": "sā eva ñāṇanti pāramiñāṇaṃ,",
  "tika-s0103t:263_6": "sāvakānaṃ pāramiñāṇaṃ sāvakapāramiñāṇaṃ, tasmiṃ.",
  "tika-s0103t:263_7": "Sāvakānaṃ ukkaṃsapariyantagate jānane nāyaṃ anuyogo,",
  "tika-s0103t:263_8": "atha kho sabbaññutaññāṇe sabbaññutāya jānane.",
  "tika-s0103t:263_9": "Keci pana “sāvakapāramiñāṇeti sāvakapāramiñāṇavisaye”ti atthaṃ vadanti.",
  "tika-s0103t:263_10": "Tathā sesapadesupi. Sīla..pe…",
  "tika-s0103t:263_11": "samatthanti sīlasamādhipaññāvimuttisaṅkhātakāraṇānaṃ jānanasamatthaṃ.",
  "tika-s0103t:263_12": "Buddhasīlādayo hi buddhānaṃ buddhakiccassa,",
  "tika-s0103t:263_13": "parehi “buddhā”ti jānanassa ca kāraṇaṃ.",
  "tika-s0103t:264_0": "143.",
  "tika-s0103t:264_1": "Anumānañāṇaṃ viya saṃsayapiṭṭhikaṃ ahutvā “idamida”nti yathāsabhāvato ñeyyaṃ dhāreti nicchinotīti dhammo,",
  "tika-s0103t:264_2": "paccakkhañāṇanti āha “dhammassa paccakkhato ñāṇassā”ti.",
  "tika-s0103t:264_3": "Anuetīti anvayoti āha “anuyogaṃ anugantvā”ti.",
  "tika-s0103t:264_4": "Paccakkhasiddhañhi atthaṃ anugantvā anumānañāṇassa pavatti diṭṭhena adiṭṭhassa anumānanti veditabbo.",
  "tika-s0103t:264_5": "Vidite vedakampi ñāṇaṃ atthato viditameva hotīti “anumānañāṇaṃ nayaggāho vidito”ti vuttaṃ.",
  "tika-s0103t:264_6": "Viditoti viddho paṭiladdho,",
  "tika-s0103t:264_7": "adhigatoti attho.",
  "tika-s0103t:264_8": "Appamāṇoti aparimāṇo mahāvisayattā.",
  "tika-s0103t:264_9": "Tenāha “apariyanto”ti.",
  "tika-s0103t:264_10": "Tenāti apariyantattā,",
  "tika-s0103t:264_11": "tena vā apariyantena ñāṇena,",
  "tika-s0103t:264_12": "eteneva thero yaṃ yaṃ anumeyyamatthaṃ ñātukāmo hoti,",
  "tika-s0103t:264_13": "tattha tatthassa asaṅgamappaṭihaṭaanumānañāṇaṃ pavattatīti dasseti.",
  "tika-s0103t:264_14": "Tenāha “so iminā”tiādi.",
  "tika-s0103t:264_15": "Tattha imināti iminā kāraṇena.",
  "tika-s0103t:264_16": "Pākārassa thirabhāvaṃ uddhamuddhaṃ āpetīti uddhāpaṃ,",
  "tika-s0103t:264_17": "pākāramūlaṃ. Ādi-",
  "tika-s0103t:264_18": "saddena pākāradvārabandhaparikhādīnaṃ saṅgaho veditabbo.",
  "tika-s0103t:264_19": "Paccante bhavaṃ paccantimaṃ.",
  "tika-s0103t:264_20": "Paṇḍitadovārikaṭṭhāniyaṃ katvā thero attānaṃ dassetīti dassento “ekadvāranti kasmā āhā”ti codanaṃ samuṭṭhāpesi.",
  "tika-s0103t:264_21": "Yassā paññāya vasena puriso “paṇḍito”ti vuccati,",
  "tika-s0103t:264_22": "taṃ paṇḍiccanti āha “paṇḍiccena samannāgato”ti.",
  "tika-s0103t:264_23": "Taṃtaṃitikattabbatāsu chekabhāvo byattabhāvo veyyattiyaṃ.",
  "tika-s0103t:264_24": "Medhati sammosaṃ hiṃsati vidhamatīti medhā,",
  "tika-s0103t:264_25": "sā etassa atthīti medhāvī.",
  "tika-s0103t:264_26": "Ṭhāne ṭhāne uppatti etissā atthīti ṭhānuppattikā,",
  "tika-s0103t:264_27": "ṭhānaso uppajjanakapaññā.",
  "tika-s0103t:264_28": "Anupariyāyanti etenāti anupariyāyo,",
  "tika-s0103t:264_29": "so eva pathoti anupariyāyapatho,",
  "tika-s0103t:264_30": "parito pākārassa anusaṃyāyanamaggo.",
  "tika-s0103t:264_31": "Pākārabhāgā sandhātabbā etthāti pākārasandhi,",
  "tika-s0103t:264_32": "pākārassa phullitappadeso.",
  "tika-s0103t:264_33": "So pana heṭṭhimantena dvinnampi iṭṭhakānaṃ vigamena evaṃ vuccatīti āha “dvinnaṃ iṭṭhakānaṃ apagataṭṭhāna”nti.",
  "tika-s0103t:264_34": "Chinnaṭṭhānanti chinnabhinnappadeso,",
  "tika-s0103t:264_35": "chinnaṭṭhānaṃ vā.",
  "tika-s0103t:264_36": "Tañhi “vivara”nti vuccati.",
  "tika-s0103t:265_0": "Kiliṭṭhanti malīnaṃ.",
  "tika-s0103t:265_1": "Upatāpentīti kilesapariḷāhena santāpenti.",
  "tika-s0103t:265_2": "Vibādhentīti pīḷenti.",
  "tika-s0103t:265_3": "Uppannāya paññāya nīvaraṇehi na kiñci kātuṃ sakkāti āha “anuppannāya paññāya uppajjituṃ na dentī”ti.",
  "tika-s0103t:265_4": "Tasmāti paccayūpaghātena uppajjituṃ appadānato.",
  "tika-s0103t:265_5": "Catūsu satipaṭṭhānesu suṭṭhu ṭhapitacittāti catubbidhāyapi satipaṭṭhānabhāvanāya sammadeva ṭhapitacittā.",
  "tika-s0103t:265_6": "Yathāsabhāvena bhāvetvāti aviparītasabhāvena yathā paṭipakkhā samucchijjanti,",
  "tika-s0103t:265_7": "evaṃ bhāvetvā.",
  "tika-s0103t:266_0": "Purimanaye satipaṭṭhānāni,",
  "tika-s0103t:266_1": "bojjhaṅgā ca missakā adhippetāti tato aññathā vattuṃ “apicetthā”tiādi vuttaṃ.",
  "tika-s0103t:266_2": "Missakāti samathavipassanāmaggavasena missakā.",
  "tika-s0103t:266_3": "“Catūsu satipaṭṭhānesu suppatiṭṭhitacittā”tiādito vuttattā satipaṭṭhāne vipassanāti gahetvā “satta bojjhaṅge yathābhūtaṃ bhāvetvā”ti vuttattā,",
  "tika-s0103t:266_4": "maggapariyāpannānaṃyeva ca nesaṃ nippariyāyabojjhaṅgabhāvato,",
  "tika-s0103t:266_5": "tesu ca sabbaso adhigatesu lokanāthena sabbaññutaññāṇampi adhigatameva hotīti “bojjhaṅge maggo,",
  "tika-s0103t:266_6": "sabbaññutaññāṇañcāti gahite sundaro pañho bhaveyyā”ti mahāsivatthero āha,",
  "tika-s0103t:266_7": "na panevaṃ gahitaṃ porāṇehīti adhippāyo.",
  "tika-s0103t:266_8": "Itīti vuttappakāraparāmasanaṃ.",
  "tika-s0103t:266_9": "Theroti sāriputtatthero.",
  "tika-s0103t:267_0": "Tatthāti tesu paccantanagarādīsu.",
  "tika-s0103t:267_1": "Nagaraṃ viya nibbānaṃ tadatthikehi upagantabbato,",
  "tika-s0103t:267_2": "upagatānañca parissayarahitasukhādhigamanaṭṭhānato.",
  "tika-s0103t:267_3": "Pākāro viya sīlaṃ tadupagatānaṃ parito ārakkhabhāvato.",
  "tika-s0103t:267_4": "Pariyāyapatho viya hirī sīlapākārassa adhiṭṭhānabhāvato.",
  "tika-s0103t:267_5": "Vuttañhetaṃ “pariyāyapathoti kho bhikkhu hiriyā etaṃ adhivacana”nti.",
  "tika-s0103t:267_6": "Dvāraṃ viya ariyamaggo nibbānanagarappavesanaañjasabhāvato.",
  "tika-s0103t:267_7": "Paṇḍitadovāriko viya dhammasenāpati nibbānanagarapaviṭṭhapavisanakānaṃ sattānaṃ sallakkhaṇato.",
  "tika-s0103t:267_8": "Dinnoti dāpito,",
  "tika-s0103t:267_9": "sodhitoti attho.",
  "tika-s0103t:268_0": "144.",
  "tika-s0103t:268_1": "Nipphattidassanatthanti siddhidassanatthaṃ,",
  "tika-s0103t:268_2": "adhigamadassanatthanti attho.",
  "tika-s0103t:268_3": "“Pañcanavutipāsaṇḍe”ti idaṃ yasmā thero paribbājako hutvā tato pubbeva nibbānapariyesanaṃ caramāno te te pāsaṇḍino upasaṅkamitvā nibbānaṃ pucchi,",
  "tika-s0103t:268_4": "te nāssa cittaṃ ārādhesuṃ,",
  "tika-s0103t:268_5": "taṃ sandhāya vuttaṃ.",
  "tika-s0103t:268_6": "Te pana pāsaṇḍā heṭṭhā vuttā eva.",
  "tika-s0103t:268_7": "Tatthevāti tassayeva bhāgineyyassa desiyamānāya desanāya.",
  "tika-s0103t:268_8": "Parassa vaḍḍhitaṃ bhattaṃ bhuñjanto viya sāvakapāramiñāṇaṃ hatthagataṃ akāsi adhigacchi.",
  "tika-s0103t:268_9": "Uttaruttaranti heṭṭhimassa heṭṭhimassa uttaraṇato atikkamanato uttaruttaraṃ,",
  "tika-s0103t:268_10": "tato eva padhānabhāvaṃ pāpitatāya paṇītapaṇītaṃ.",
  "tika-s0103t:268_11": "Uttaruttaranti vā uparūpari.",
  "tika-s0103t:268_12": "Paṇītapaṇītanti paṇītataraṃ,",
  "tika-s0103t:268_13": "paṇītatamañcāti attho.",
  "tika-s0103t:268_14": "Kaṇhanti kāḷakaṃ saṃkilesadhammaṃ.",
  "tika-s0103t:268_15": "Sukkanti odātaṃ vodānadhammaṃ.",
  "tika-s0103t:268_16": "Savipakkhaṃ katvāti pahātabbapahāyakabhāvadassanavasena yathākkamaṃ ubhayaṃ savipakkhaṃ katvā.",
  "tika-s0103t:268_17": "“Ayaṃ kaṇhadhammo,",
  "tika-s0103t:268_18": "imassa ayaṃ pahāyako”ti evaṃ kaṇhaṃ paṭibāhitvā desanāvasena nīharitvā sukkaṃ,",
  "tika-s0103t:268_19": "“ayaṃ sukkadhammo,",
  "tika-s0103t:268_20": "iminā ayaṃ pahātabbo”ti evaṃ sukkaṃ paṭibāhitvā kaṇhaṃ.",
  "tika-s0103t:268_21": "Saussāhanti phaluppādanasamatthatāvasena sabyāpāraṃ.",
  "tika-s0103t:268_22": "Tenāha “savipāka”nti.",
  "tika-s0103t:268_23": "Vipākadhammanti attho.",
  "tika-s0103t:269_0": "Tasmiṃ desite dhammeti tasmiṃ vuttanayena bhagavā tumhehi desite dhamme ekaccaṃ dhammaṃ nāma sāvakapāramiñāṇaṃ jānitvā paṭivijjhitvā.",
  "tika-s0103t:269_1": "Taṃjānane hi vutte catusaccadhammajānanaṃ avuttasiddhanti.",
  "tika-s0103t:269_2": "“Catusaccadhammesū”ti idaṃ porāṇaṭṭhakathāyaṃ vuttākāradassanaṃ.",
  "tika-s0103t:269_3": "Vipakkho pana parato āgamissati.",
  "tika-s0103t:269_4": "Etthāti “dhammesu niṭṭhaṃ agama”nti etasmiṃ pade.",
  "tika-s0103t:269_5": "Therasallāpoti therānaṃ sallāpasadiso vinicchayavādo.",
  "tika-s0103t:269_6": "Kāḷavallavāsīti kāḷavallavihāravāsī.",
  "tika-s0103t:269_7": "Idānīti etarahi “idāhaṃ bhante”tiādivacanakāle.",
  "tika-s0103t:269_8": "Imasmiṃ pana ṭhāneti “dhammesu niṭṭhaṃ agama”nti imasmiṃ padese,",
  "tika-s0103t:269_9": "imasmiṃ vā niṭṭhānakāraṇabhūte yoniso parivitakkane.",
  "tika-s0103t:269_10": "“Imasmiṃ pana ṭhāne buddhaguṇesu niṭṭhaṅgato”ti kasmā vuttaṃ,",
  "tika-s0103t:269_11": "nanu sāvakapāramiñāṇasamadhigatakāle eva thero buddhaguṇesu niṭṭhaṅgatoti?",
  "tika-s0103t:269_12": "Saccametaṃ,",
  "tika-s0103t:269_13": "idāni pana taṃ pākaṭaṃ jātanti evaṃ vuttaṃ.",
  "tika-s0103t:269_14": "Sabbanti “catusaccadhammesū”tiādi sumattherena vuttaṃ sabbaṃ.",
  "tika-s0103t:269_15": "Arahatte niṭṭhaṅgatoti etthāpi vuttanayeneva anuyogaparihārā veditabbā.",
  "tika-s0103t:269_16": "Yadipi dhammasenāpati “sāvakapāramiñāṇaṃ mayā samadhigata”nti ito pubbepi jānātiyeva,",
  "tika-s0103t:269_17": "idāni pana asaṅkhyeyyāparimeyyabhede buddhaguṇe nayaggāhavasena pariggahetvā kiccasiddhiyā tasmiṃ ñāṇe",
  "tika-s0103t:269_18": "niṭṭhaṅgato ahosīti dassento “mahāsivatthero…pe…",
  "tika-s0103t:269_19": "dhammesūti sāvakapāramiñāṇe niṭṭhaṅgato”ti avoca.",
  "tika-s0103t:270_0": "Buddhaguṇā pana nayato āgatā,",
  "tika-s0103t:270_1": "te nayaggāhato yāthāvato jānanto sāvakapāramiñāṇe tathājānanavasena niṭṭhaṅgatattā sāvakapāramiñāṇameva tassa aparāparuppattivasena,",
  "tika-s0103t:270_2": "tena tena bhāvetabbakiccabahutāvasena ca “dhammesū”ti puthuvacanena vuttaṃ.",
  "tika-s0103t:270_3": "Anantāparimeyyānaṃ anaññavisayānaṃ buddhaguṇānaṃ nayato pariggaṇhanena therassa sātisayo bhagavati pasādo uppajjatīti āha “bhiyyosomattāyā”tiādi.",
  "tika-s0103t:270_4": "“Suṭṭhu akkhāto”ti vatvā taṃ evassa suṭṭhu akkhātataṃ dassetuṃ “niyyāniko maggo”ti vuttaṃ.",
  "tika-s0103t:270_5": "Svākkhātatā hi dhammassa yadatthaṃ desito,",
  "tika-s0103t:270_6": "tadatthasādhanena veditabbā.",
  "tika-s0103t:270_7": "Phalatthāya niyyātīti anantaravipākattā,",
  "tika-s0103t:270_8": "attano uppattisamanantarameva phalanipphādanavasena pavattatīti attho.",
  "tika-s0103t:270_9": "Vaṭṭacārakato niyyātīti vā niyyāniko,",
  "tika-s0103t:270_10": "niyyānasīloti vā.",
  "tika-s0103t:270_11": "Rāgadosamohanimmadanasamatthoti idhāpi “pasannosmi bhagavatīti dassetī”ti ānetvā sambandho.",
  "tika-s0103t:270_12": "Vaṅkādīti ādi-",
  "tika-s0103t:270_13": "saddena jimhakuṭile,",
  "tika-s0103t:270_14": "aññe ca paṭipattidose saṅgaṇhāti.",
  "tika-s0103t:270_15": "Bhagavā tumhākaṃ buddhasubuddhatā viya dhammasudhammatā,",
  "tika-s0103t:270_16": "saṅghasuppaṭipatti ca dhammesu niṭṭhaṅgamanena sāvakapāramiñāṇe niṭṭhaṅgatattā mayhaṃ suṭṭhu vibhūtā",
  "tika-s0103t:270_17": "supākaṭā jātāti dassento thero “svākkhāto bhagavatā dhammo,",
  "tika-s0103t:270_18": "suppaṭipanno saṅghoti pasīdi”nti avoca.",
  "tika-s0103t:271_0": "Kusaladhammadesanāvaṇṇanā",
  "tika-s0103t:272_0": "145.",
  "tika-s0103t:272_1": "Anuttarabhāvoti seṭṭhabhāvo.",
  "tika-s0103t:272_2": "Anuttaro bhagavā yena guṇena,",
  "tika-s0103t:272_3": "so anuttarabhāvo,",
  "tika-s0103t:272_4": "taṃ anuttariyaṃ.",
  "tika-s0103t:272_5": "Yasmā tassāpi guṇassa kiñci uttaritaraṃ natthi eva,",
  "tika-s0103t:272_6": "tasmā vuttaṃ “sā tumhākaṃ desanā anuttarāti vadatī”ti.",
  "tika-s0103t:272_7": "Kusalesu dhammesūti kusaladhammanimittaṃ.",
  "tika-s0103t:272_8": "Nimittatthe hi etaṃ bhummaṃ,",
  "tika-s0103t:272_9": "tasmā kusaladhammadesanāhetupi bhagavāva anuttaroti attho.",
  "tika-s0103t:272_10": "Bhūmiṃ dassentoti visayaṃ dassento.",
  "tika-s0103t:272_11": "Kusaladhammadesanāya hi kusalā dhammā visayo.",
  "tika-s0103t:272_12": "Vuttapadeti “kusalesu dhammesū”ti evaṃ vuttavākye,",
  "tika-s0103t:272_13": "evaṃ vā vuttadhammakoṭṭhāse.",
  "tika-s0103t:272_14": "“Pañcadhā”ti kasmā vuttaṃ,",
  "tika-s0103t:272_15": "nanu chekaṭṭhenapi kusalaṃ icchitabbaṃ “kusalo tvaṃ rathassa aṅgapaccaṅgāna”ntiādīsūti ?",
  "tika-s0103t:272_16": "Saccametaṃ,",
  "tika-s0103t:272_17": "so pana chekaṭṭho kosallasambhūtaṭṭheneva saṅgahitoti visuṃ na gahito.",
  "tika-s0103t:272_18": "“Kacci nu bhoto kusalaṃ,",
  "tika-s0103t:272_19": "kacci bhoto anāmaya”nti jātake āgatattā “jātakapariyāyaṃ patvā ārogyaṭṭhena kusalaṃ vaṭṭatī”ti vuttaṃ.",
  "tika-s0103t:272_20": "“Taṃ kiṃ maññatha,",
  "tika-s0103t:272_21": "gahapatayo,",
  "tika-s0103t:272_22": "ime dhammā kusalā vā akusalā vā sāvajjā vā anavajjā vā”tiādīsu suttapadesesu “kusalā”ti vuttadhammā eva",
  "tika-s0103t:272_23": "“anavajjā”ti vuttāti āha “suttantapariyāyaṃ patvā anavajjaṭṭhena kusalaṃ vaṭṭatī”ti.",
  "tika-s0103t:272_24": "Abhidhamme “kosalla”nti paññā āgatāti yonisomanasikārahetukassa kusalassa kosallasammūtaṭṭho,",
  "tika-s0103t:272_25": "darathābhāvadīpanato niddarathaṭṭho,",
  "tika-s0103t:272_26": "“kusalassa katattā upacitattā”ti vatvā iṭṭhavipākaniddisanato sukhavipākaṭṭho ca abhidhammanayasiddhoti āha “abhidhamma…pe…",
  "tika-s0103t:272_27": "vipākaṭṭhenā”ti.",
  "tika-s0103t:272_28": "Bāhitikasutte bhagavato kāyasamācārādike vaṇṇentena dhammabhaṇḍāgārikena “yo kho mahārāja kāyasamācāro",
  "tika-s0103t:272_29": "anavajjo”ti kusalo kāyasamācāro rañño pasenadissa vutto.",
  "tika-s0103t:272_30": "Na hi bhagavato sukhavipākakammaṃ atthīti sabbasāvajjarahitā kāyasamācārādayo “kusalā”ti vuttā,",
  "tika-s0103t:272_31": "idha pana “kusalesu dhammesū”ti bodhipakkhiyadhammā “kusalā”ti vuttā,",
  "tika-s0103t:272_32": "te ca samathavipassanā maggasampayuttā ekantena sukhavipākā evāti avajjarahitatāmattaṃ upādāya anavajjattho kusala-",
  "tika-s0103t:272_33": "saddoti āha “imasmiṃ pana…pe…",
  "tika-s0103t:272_34": "daṭṭhabba”nti.",
  "tika-s0103t:272_35": "Evañca katvā “phalasatipaṭṭhānaṃ pana idha anadhippeta”nti idañca vacanaṃ samatthitaṃ hoti savipākasseva gahaṇanti katvā.",
  "tika-s0103t:273_0": "“Cuddasavidhenā”tiādi satipaṭṭhāne vuttanayena veditabbaṃ.",
  "tika-s0103t:273_1": "Paggahaṭṭhenāti kusalapakkhassa paggaṇhanasabhāvena.",
  "tika-s0103t:273_2": "Kiccavasenāti anuppannākusalānuppādanādikiccavasena.",
  "tika-s0103t:273_3": "Tato eva cassa catubbidhatā.",
  "tika-s0103t:273_4": "Ijjhanaṭṭhenāti nippajjanasabhāvena.",
  "tika-s0103t:273_5": "Chandādayo eva iddhipādesu visiṭṭhasabhāvā,",
  "tika-s0103t:273_6": "itare avisiṭṭhā,",
  "tika-s0103t:273_7": "tesampi viseso chandādikatoti āha “chandādivasena nānāsabhāvā”ti.",
  "tika-s0103t:274_0": "Adhimokkhādisabhāvavasenāti pasādādhimokkhādisalakkhaṇavasena.",
  "tika-s0103t:274_1": "Upatthambhanaṭṭhenāti sampayuttadhammānaṃ upatthambhanakabhāvena.",
  "tika-s0103t:274_2": "Akampiyaṭṭhenāti paṭipakkhehi akampiyasabhāvena.",
  "tika-s0103t:274_3": "Salakkhaṇenāti adhimokkhādisabhāvena.",
  "tika-s0103t:274_4": "Niyyānaṭṭhenāti saṃkilesapakkhato,",
  "tika-s0103t:274_5": "vaṭṭacārakato ca niggamanaṭṭhena.",
  "tika-s0103t:274_6": "Upaṭṭhānādināti upaṭṭhānadhammavicayapaggahasampiyāyanapassambhanasamādhānaajjhupekkhanasaṅkhātena attano sabhāvena.",
  "tika-s0103t:274_7": "Hetuṭṭhenāti nibbānassa sampāpakahetubhāvena.",
  "tika-s0103t:274_8": "Dassanādināti dassanābhiniropanapariggahasamuṭṭhāpanavodāpanapaggahupaṭṭhānasamādhānasaṅkhātena attano sabhāvena.",
  "tika-s0103t:275_0": "Sāsanassa pariyosānadassanatthanti sāsanaṃ nāma nippariyāyato sattatiṃsa bodhipakkhiyadhammā.",
  "tika-s0103t:275_1": "Tattha ye samathavipassanāsahagatā,",
  "tika-s0103t:275_2": "te sāsanassa ādi,",
  "tika-s0103t:275_3": "maggapariyāpannā majjhe,",
  "tika-s0103t:275_4": "phalabhūtā pariyosānaṃ,",
  "tika-s0103t:275_5": "taṃdassanatthaṃ.",
  "tika-s0103t:275_6": "Tenāha “sāsanassa hī”tiādi.",
  "tika-s0103t:276_0": "Puna etadānuttariyaṃ bhanteti yathāraddhāya desanāya nigamanaṃ.",
  "tika-s0103t:276_1": "Vuttasseva atthassa puna vacanañhi nigamanaṃ vuttaṃ.",
  "tika-s0103t:276_2": "Taṃ desananti taṃ kusalesu dhammesu desanāppakāraṃ,",
  "tika-s0103t:276_3": "desanāvidhiṃ,",
  "tika-s0103t:276_4": "desetabbañca,",
  "tika-s0103t:276_5": "sakalaṃ vā sampuṇṇaṃ anavasesaṃ abhijānāti abhivisiṭṭhena ñāṇena jānāti,",
  "tika-s0103t:276_6": "asesaṃ abhijānanato eva uttari upari abhiññeyyaṃ natthi.",
  "tika-s0103t:276_7": "Itoti bhagavatā abhiññātato.",
  "tika-s0103t:276_8": "Añño paramatthavasena dhammo vā paññattivasena puggalo vā ayaṃ nāma yaṃ bhagavā na jānātīti idaṃ natthi",
  "tika-s0103t:276_9": "na upalabbhati sabbasseva sammadeva tumhehi abhiññātattā.",
  "tika-s0103t:276_10": "Kusalesu dhammesu abhijānane,",
  "tika-s0103t:276_11": "desanāyañca bhagavato uttaritaro natthi.",
  "tika-s0103t:277_0": "Āyatanapaṇṇattidesanāvaṇṇanā",
  "tika-s0103t:278_0": "146.",
  "tika-s0103t:278_1": "Āyatanapaññāpanāsūti cakkhādīnaṃ,",
  "tika-s0103t:278_2": "rūpādīnañca āyatanānaṃ sambodhanesu,",
  "tika-s0103t:278_3": "tesaṃ ajjhattikabāhiravibhāgato,",
  "tika-s0103t:278_4": "sabhāgavibhāgato,",
  "tika-s0103t:278_5": "samudayato,",
  "tika-s0103t:278_6": "atthaṅgamato, āhārato,",
  "tika-s0103t:278_7": "ādīnavato,",
  "tika-s0103t:278_8": "nissaraṇato ca desanāyanti attho.",
  "tika-s0103t:279_0": "Gabbhāvakkantidesanāvaṇṇanā",
  "tika-s0103t:280_0": "147.",
  "tika-s0103t:280_1": "Gabbhokkamanesūti gabbhabhāvena mātukucchiyaṃ avakkamanesu anuppavesesu,",
  "tika-s0103t:280_2": "gabbhe vā mātukucchismiṃ avakkamanesu.",
  "tika-s0103t:280_3": "Pavisatīti paccayavasena tattha nibbattento pavisanto viya hotīti katvā vuttaṃ.",
  "tika-s0103t:280_4": "Ṭhātīti santānaṭṭhitiyā pavattati,",
  "tika-s0103t:280_5": "tathābhūto ca tattha vasanto viya hotīti āha “vasatī”ti.",
  "tika-s0103t:280_6": "Pakatilokiyamanussānaṃ paṭhamā gabbhāvakkantīti pacuramanussānaṃ gabbhāvakkanti desanāvasena idha paṭhamā.",
  "tika-s0103t:280_7": "“Dutiyā gabbhāvakkantī”tiādīsupi evaṃ yojanā veditabbā.",
  "tika-s0103t:281_0": "Alamevāti yuttameva.",
  "tika-s0103t:282_0": "Khipituṃ na sakkontīti tathā vātānaṃ anuppajjanameva vadati.",
  "tika-s0103t:282_1": "Sesanti puna “etadānuttariya”tiādi pāṭhappadesaṃ vadati.",
  "tika-s0103t:283_0": "Ādesanavidhādesanāvaṇṇanā",
  "tika-s0103t:284_0": "148.",
  "tika-s0103t:284_1": "Parassa cittaṃ ādisati etehīti ādesanāni,",
  "tika-s0103t:284_2": "yathāupaṭṭhitanimittādīni,",
  "tika-s0103t:284_3": "tāni eva aññamaññassa asaṃkiṇṇarūpena ṭhitattā ādesanavidhā,",
  "tika-s0103t:284_4": "ādesanābhāgā,",
  "tika-s0103t:284_5": "tāsu ādesanavidhāsu.",
  "tika-s0103t:284_6": "Tenāha “ādesanakoṭṭhāsesū”ti.",
  "tika-s0103t:284_7": "Āgatanimittenāti yassa ādisati, tassa,",
  "tika-s0103t:284_8": "attano ca upagatanimittena,",
  "tika-s0103t:284_9": "nimittappattassa lābhālābhādiādisanavidhidassanassa pavattattā “idaṃ nāma bhavissatī”ti vuttaṃ.",
  "tika-s0103t:284_10": "Pāḷiyaṃ pana “evampi te mano”tiādinā parassa cittādisanameva āgataṃ,",
  "tika-s0103t:284_11": "taṃ nidassanamattaṃ katanti daṭṭhabbaṃ.",
  "tika-s0103t:284_12": "Tathā hi “idaṃ nāma bhavissatī”ti vuttasseva atthassa vibhāvanavasena vatthu āgataṃ.",
  "tika-s0103t:284_13": "Gatanimittaṃ nāma gamananimittaṃ.",
  "tika-s0103t:284_14": "Ṭhitanimittaṃ nāma attano samīpe ṭhānanimittaṃ,",
  "tika-s0103t:284_15": "parassa gamanavasena,",
  "tika-s0103t:284_16": "ṭhānavasena ca gahetabbanimittaṃ.",
  "tika-s0103t:284_17": "Manussānaṃ paracittavidūnaṃ,",
  "tika-s0103t:284_18": "itaresampi vā savanavasena parassa cittaṃ ñatvā kathentānaṃ saddaṃ sutvā.",
  "tika-s0103t:284_19": "Yakkhapisācādīnanti hiṅkārayakkhānañceva kaṇṇapisācādipisācānaṃ,",
  "tika-s0103t:284_20": "kumbhaṇḍanāgādīnañca.",
  "tika-s0103t:285_0": "Vitakkavipphāravasenāti vipphārikabhāvena pavattavitakkassa vasena.",
  "tika-s0103t:285_1": "Uppannanti tato samuṭṭhitaṃ.",
  "tika-s0103t:285_2": "Vippalapantānanti kassaci atthassa abodhanato virūpaṃ,",
  "tika-s0103t:285_3": "vividhaṃ vā palapantānaṃ.",
  "tika-s0103t:285_4": "Suttapamattādīnanti ādi-",
  "tika-s0103t:285_5": "saddena vedanāṭṭakhittacittādīnaṃ saṅgaho.",
  "tika-s0103t:285_6": "Mahāaṭṭhakathāyaṃ pana “idaṃ vakkhāmi,",
  "tika-s0103t:285_7": "evaṃ vakkhāmīti vitakkayato vitakkavipphārasaddo nāma uppajjatī”ti āgatattā jāgarantānaṃ pakatiyaṃ ṭhitānaṃ",
  "tika-s0103t:285_8": "avippalapantānaṃ vitakkavipphārasaddo kadāci uppajjatīti viññāyati,",
  "tika-s0103t:285_9": "yo loke “mantajappo”ti vuccati.",
  "tika-s0103t:285_10": "Yassa mahāaṭṭhakathāyaṃ asotaviññeyyatā vuttā.",
  "tika-s0103t:285_11": "Tādisañhi sandhāya viññattisahajameva “jivhātālucalanādikaravitakkasamuṭṭhitaṃ sukhumasaddaṃ dibbasotena",
  "tika-s0103t:285_12": "sutvā ādisatīti sutte vutta”nti ānandācariyo avoca.",
  "tika-s0103t:285_13": "Vuttalakkhaṇo eva pana nātisukhumo attano,",
  "tika-s0103t:285_14": "accāsannappadese ṭhitassa ca maṃsasotassāpi āpāthaṃ gacchatīti sakkā viññātuṃ.",
  "tika-s0103t:285_15": "Tassāti tassa puggalassa.",
  "tika-s0103t:285_16": "Tassa vasenāti tassa vitakkassa vasena.",
  "tika-s0103t:285_17": "Evaṃ ayampi ādesanavidhā cetopariyañāṇavaseneva āgatāti veditabbā.",
  "tika-s0103t:285_18": "Keci pana “tassa vasenāti tassa saddassa vasenā”ti atthaṃ vadanti,",
  "tika-s0103t:285_19": "taṃ ayuttaṃ.",
  "tika-s0103t:285_20": "Na hi saddaggahaṇena taṃsamuṭṭhāpakacittaṃ gayhati,",
  "tika-s0103t:285_21": "saddaggahaṇānusārenapi tadatthasseva gahaṇaṃ hoti,",
  "tika-s0103t:285_22": "na cittassa.",
  "tika-s0103t:285_23": "Eteneva yadeke “yaṃ vitakkayatoti yamatthaṃ vitakkayato”ti vatvā “tassa vasenāti tassa atthassa vasenā”ti vaṇṇenti,",
  "tika-s0103t:285_24": "tampi paṭikkhittaṃ.",
  "tika-s0103t:286_0": "Manasā saṅkharīyantīti manosaṅkhārā,",
  "tika-s0103t:286_1": "vedanāsaññā.",
  "tika-s0103t:286_2": "Paṇihitāti purimaparibandhavinayena padhānabhāvena nihitā ṭhapitā.",
  "tika-s0103t:286_3": "Tenāha “cittasaṅkhārā suṭṭhapitā”ti.",
  "tika-s0103t:286_4": "Vitakkassa vitakkanaṃ nāma uppādanamevāti āha “pavattessatī”ti.",
  "tika-s0103t:286_5": "“Pajānātī”ti pubbe vuttapadasambandhadassanavasena āneti.",
  "tika-s0103t:286_6": "Āgamanenāti jhānassa āgamanaṭṭhānavasena.",
  "tika-s0103t:286_7": "Pubbabhāgenāti maggassa sabbapubbabhāgena vipassanārambhena.",
  "tika-s0103t:286_8": "Ubhayaṃ petaṃ yo sayaṃ jhānalābhī,",
  "tika-s0103t:286_9": "adhigatamaggo ca aññaṃ tadatthāya paṭipajjantaṃ disvā “ayaṃ iminā nīhārena paṭipajjanto addhā jhānaṃ labhissati,",
  "tika-s0103t:286_10": "maggaṃ adhigamissatī”ti abhiññāya vinā anumānavasena jānāti,",
  "tika-s0103t:286_11": "taṃ dassetuṃ vuttaṃ.",
  "tika-s0103t:286_12": "Tenāha “āgamanena jānāti nāmā”tiādi.",
  "tika-s0103t:286_13": "Anantarāti vuṭṭhitakālaṃ sandhāyāha.",
  "tika-s0103t:286_14": "Tadā hi pavattavitakkapajānaneneva jhānassa hānabhāgiyatādivisesapajānanaṃ.",
  "tika-s0103t:287_0": "Kiṃ panidaṃ cetopariyañāṇaṃ parassa cittaṃ paricchijja jānantaṃ iddhicittabhāvato avisesato sabbesampi cittaṃ jānātīti?",
  "tika-s0103t:287_1": "Noti dassento “tatthā”tiādimāha.",
  "tika-s0103t:287_2": "Na ariyānanti yena cittena te ariyā nāma jātā,",
  "tika-s0103t:287_3": "taṃ lokuttaracittaṃ na jānāti appaṭividdhabhāvato.",
  "tika-s0103t:287_4": "Yathā hi puthujjano sabbesampi ariyānaṃ lokuttaracittaṃ na jānāti appaṭividdhattā,",
  "tika-s0103t:287_5": "evaṃ ariyopi heṭṭhimo uparimassa lokuttaracittaṃ na jānāti appaṭividdhattā eva.",
  "tika-s0103t:287_6": "Yathā pana uparimo heṭṭhimaṃ phalasamāpattiṃ na samāpajjati,",
  "tika-s0103t:287_7": "kiṃ evaṃ so tassa lokuttaracittaṃ na jānātīti codanaṃ sandhāyāha “uparimo pana heṭṭhimassa jānātī”ti,",
  "tika-s0103t:287_8": "paṭividdhattāti adhippāyo.",
  "tika-s0103t:287_9": "“Uparimo heṭṭhimaṃ na samāpajjatī”ti vatvā tattha kāraṇamāha “tesañhī”tiādi.",
  "tika-s0103t:287_10": "Tesanti ariyānaṃ.",
  "tika-s0103t:287_11": "Heṭṭhimā heṭṭhimā samāpatti bhūmantarappattiyā paṭippassaddhikappā.",
  "tika-s0103t:287_12": "Tenāha “tatrupapattiyeva hotī”ti,",
  "tika-s0103t:287_13": "na uparibhūmipatti.",
  "tika-s0103t:287_14": "Nimittādivasena ñātassa kadāci byabhicāropi siyā,",
  "tika-s0103t:287_15": "na pana abhiññāñāṇena ñātassāti āha “ceto…pe…",
  "tika-s0103t:287_16": "natthī”ti.",
  "tika-s0103t:287_17": "“Taṃ bhagavā”tiādi sesaṃ nāma.",
  "tika-s0103t:288_0": "Dassanasamāpattidesanāvaṇṇanā",
  "tika-s0103t:289_0": "149.",
  "tika-s0103t:289_1": "Brahmajāleti brahmajālasuttavaṇṇanāyaṃ.",
  "tika-s0103t:289_2": "Uttarapadalopena hesa niddeso.",
  "tika-s0103t:289_3": "Ātappanti vīriyaṃ ātappati kosajjaṃ sabbampi saṃkilesapakkhanti.",
  "tika-s0103t:289_4": "Kusalavīriyasseva hettha gahaṇaṃ appamādādipadantarasannidhānato.",
  "tika-s0103t:289_5": "Padahitabbatoti padahanato,",
  "tika-s0103t:289_6": "bhāvanaṃ uddissa vāyamanatoti attho.",
  "tika-s0103t:289_7": "Anuyuñjitabbatoti anuyuñjanato.",
  "tika-s0103t:289_8": "Īdisānaṃ padānaṃ bahulaṃkattuvisayatāya icchitabbattā ātappapadassa viya itaresampi kattusādhanatā daṭṭhabbā.",
  "tika-s0103t:289_9": "Paṭipattiyaṃ nappamajjati etenāti appamādo,",
  "tika-s0103t:289_10": "satiavippavāso.",
  "tika-s0103t:289_11": "Sammā manasi karoti etenāti sammāmanasikāro,",
  "tika-s0103t:289_12": "tathāpavatto kusalacittuppādo.",
  "tika-s0103t:289_13": "Bhāvanānuyogameva tathā vadati.",
  "tika-s0103t:289_14": "Desanākkamena paṭhamā,",
  "tika-s0103t:289_15": "dassanasamāpatti nāma karajakāye paṭikkūlākārassa sammadeva dassanavasena pavattasamāpattibhāvato.",
  "tika-s0103t:289_16": "Nippariyāyenevāti vuttalakkhaṇadassanasamāpattisannissayattā,",
  "tika-s0103t:289_17": "dassanamaggaphalabhāvato ca paṭhamasāmaññaphalaṃ pariyāyena vinā dassanasamāpatti.",
  "tika-s0103t:290_0": "Atikkamma chavimaṃsalohitaṃ aṭṭhiṃ paccavekkhatīti tāni apaccavekkhitvā aṭṭhimeva paccavekkhati.",
  "tika-s0103t:290_1": "Aṭṭhiārammaṇā dibbacakkhupādakajjhānasamāpattīti vuttanayena aṭṭhiārammaṇā dibbacakkhuadhiṭṭhānā paṭhamajjhānasamāpatti.",
  "tika-s0103t:290_2": "Yo hi bhikkhu ālokakasiṇe catutthajjhānaṃ nibbattetvā taṃ pādakaṃ katvā adhigatadibbacakkhuñāṇo hutvā",
  "tika-s0103t:290_3": "saviññāṇake kāye aṭṭhiṃ pariggahetvā tattha paṭikkūlamanasikāravasena paṭhamaṃ jhānaṃ nibbatteti,",
  "tika-s0103t:290_4": "tassāyaṃ paṭhamajjhānasamāpatti dutiyā dassanasamāpatti.",
  "tika-s0103t:290_5": "Tena vuttaṃ “aṭṭhi aṭṭhī”tiādi.",
  "tika-s0103t:290_6": "Yo panettha pāḷiyaṃ dvattiṃsākāramanasikāro vutto,",
  "tika-s0103t:290_7": "so maggasodhanavasena vutto.",
  "tika-s0103t:290_8": "Tattha vā kataparicayassa sukheneva vuttanayā aṭṭhipaccavekkhaṇā samijjhatīti.",
  "tika-s0103t:290_9": "Tenevettha “imaṃ cevā”ti “atikkamma cā”ti ca-",
  "tika-s0103t:290_10": "saddo samuccayattho vutto.",
  "tika-s0103t:290_11": "Taṃ jhānanti yathāvuttaṃ paṭhamajjhānaṃ.",
  "tika-s0103t:290_12": "Ayanti ayaṃ sakadāgāmiphalasamāpatti.",
  "tika-s0103t:290_13": "Sātisayaṃ catusaccadassanāgamanato pariyāyena vinā mukhyā dutiyā dassanasamāpatti.",
  "tika-s0103t:290_14": "Yāva tatiyamaggā vattatīti āha “khīṇāsavassa vasena catutthā dassanasamāpatti kathitā”ti.",
  "tika-s0103t:291_0": "Pāḷiyaṃ purisassa cāti ca-",
  "tika-s0103t:291_1": "saddo byatireke,",
  "tika-s0103t:291_2": "tena yathāvuttasamāpattidvayato vuccamānaṃyeva imassa visesaṃ joteti.",
  "tika-s0103t:291_3": "Avicchedena pavattiyā sotasadisatāya viññāṇameva viññāṇasotaṃ,",
  "tika-s0103t:291_4": "tadetaṃ viññāṇaṃ purimato anantarapaccayaṃ labhitvā pacchimassa anantarapaccayo hutvā pavattatīti ayaṃ assa sotāgatatāya sotasadisatā,",
  "tika-s0103t:291_5": "tasmā pajānitabbabhāvena vuttaṃ ekameva cettha viññāṇaṃ,",
  "tika-s0103t:291_6": "tasmā aṭṭhakathāyaṃ “viññāṇasotanti viññāṇamevā”ti vuttaṃ.",
  "tika-s0103t:291_7": "Dvīhipi bhāgehīti orabhāgaparabhāgehi.",
  "tika-s0103t:291_8": "Idhaloko hissa orabhāgo,",
  "tika-s0103t:291_9": "paraloko parabhāgo dvinnampi vasenetaṃ sambandhanti.",
  "tika-s0103t:291_10": "Tenāha “idhaloke patiṭṭhita”ntiādi.",
  "tika-s0103t:291_11": "Viññāṇassa khaṇe khaṇe bhijjantassa kāmaṃ natthi kassaci patiṭṭhitatā,",
  "tika-s0103t:291_12": "taṇhāvasena pana taṃ “patiṭṭhita”nti vuccatīti āha “chandarāgavasenā”ti.",
  "tika-s0103t:291_13": "Vuttañhetaṃ –",
  "tika-s0103t:292_0": "“Kabaḷīkāre ce bhikkhave āhāre atthi rāgo,",
  "tika-s0103t:292_1": "atthi nandī,",
  "tika-s0103t:292_2": "atthi taṇhā,",
  "tika-s0103t:292_3": "patiṭṭhitaṃ tattha viññāṇaṃ viruḷhaṃ.",
  "tika-s0103t:292_4": "Yattha patiṭṭhitaṃ viññāṇaṃ viruḷhaṃ…pe…",
  "tika-s0103t:292_5": "atthi tattha āyatiṃ punabbhavābhinibbattī”tiādi.",
  "tika-s0103t:293_0": "Kammanti kusalākusalakammaṃ,",
  "tika-s0103t:293_1": "upayogavacanametaṃ.",
  "tika-s0103t:293_2": "Kammato upagacchantanti kammabhāvena upagacchantaṃ,",
  "tika-s0103t:293_3": "viññāṇanti adhippāyo.",
  "tika-s0103t:293_4": "Abhisaṅkhāraviññāṇañhi yena kammunā sahagataṃ,",
  "tika-s0103t:293_5": "aññadatthu tabbhāvameva upagataṃ hutvā pavattati.",
  "tika-s0103t:293_6": "Idhaloke patiṭṭhitaṃ nāma idha katūpacitakammabhāvūpagamanato.",
  "tika-s0103t:293_7": "Kammabhavaṃ ākaḍḍhantanti kammaviññāṇaṃ attanā sampayuttakammaṃ javāpetvā paṭisandhinibbattanena tadabhimukhaṃ ākaḍḍhantaṃ.",
  "tika-s0103t:293_8": "Teneva paṭisandhinibbattanasāmatthiyena paraloke patiṭṭhitaṃ nāma attano phalassa tattha patiṭṭhāpanena.",
  "tika-s0103t:293_9": "Keci pana “abhisaṅkhāraviññāṇaṃ parato vipākaṃ dātuṃ asamatthaṃ idhaloke patiṭṭhitaṃ nāma,",
  "tika-s0103t:293_10": "dātuṃ samatthaṃ pana paraloke patiṭṭhitaṃ nāmā”ti vadanti,",
  "tika-s0103t:293_11": "taṃ tesaṃ matimattaṃ “ubhayato abbocchinna”nti vuttattā.",
  "tika-s0103t:293_12": "Yañca tehi “paraloke patiṭṭhita”nti vuttaṃ,",
  "tika-s0103t:293_13": "taṃ idhalokepi patiṭṭhitameva.",
  "tika-s0103t:293_14": "Na hi tassa idhaloke patiṭṭhitabhāvena vinā paraloke patiṭṭhitabhāvo sambhavati.",
  "tika-s0103t:293_15": "Sekkhaputhujjanānaṃ cetopariyañāṇanti sekkhānaṃ,",
  "tika-s0103t:293_16": "puthujjanānañca cetaso paricchindanakañāṇaṃ.",
  "tika-s0103t:293_17": "Kathitaṃ paricchinditabbassa cetaso chandarāgavasena patiṭṭhitabhāvajotanato.",
  "tika-s0103t:294_0": "Catutthāya dassanasamāpattiyā tatiyadassanasamāpattiyaṃ vuttappaṭikkhepena attho veditabbo.",
  "tika-s0103t:295_0": "Purimānaṃ dvinnaṃ samāpattīnaṃ pubbe samathavasena atthassa vuttattā idāni vipassanāvasena dassetuṃ “apicā”tiādi vuttaṃ.",
  "tika-s0103t:295_1": "Niccalameva pubbe vuttassa atthassa apanetabbato.",
  "tika-s0103t:295_2": "Atthantaratthatāya dassiyamānāya padaṃ calitaṃ nāma hoti.",
  "tika-s0103t:295_3": "Aparo nayoti ettha paṭhamajjhānassa paṭhamadassanasamāpattibhāve apubbaṃ natthi.",
  "tika-s0103t:295_4": "Dutiyajjhānaṃ dutiyāti ettha pana “aṭṭhikavaṇṇakasiṇavasena paṭiladdhadutiyajjhānaṃ dutiyā dassanasamāpattī”ti vadanti,",
  "tika-s0103t:295_5": "tatiyajjhānampi tatheva paṭiladdhaṃ.",
  "tika-s0103t:295_6": "Dassanasamāpattibhāvo pana yo bhikkhu ālokakasiṇe catutthajjhānaṃ nibbattetvā taṃ pādakaṃ katvā adhigatadibbacakkhuko",
  "tika-s0103t:295_7": "hutvā saviññāṇake aṭṭhiṃ pariggahetvā tattha vaṇṇakasiṇavasena heṭṭhimāni tīṇi jhānāni nibbatteti, tassa.",
  "tika-s0103t:295_8": "Tatiyajjhānaṃ tatiyā dassanasamāpatti adhiṭṭhānabhūtassa dibbacakkhuñāṇassa vasena.",
  "tika-s0103t:295_9": "Catutthajjhānaṃ catutthāti rūpāvacaracatutthajjhānaṃ nibbattetvā taṃ pādakaṃ katvā adhigatadibbacakkhuñāṇassa",
  "tika-s0103t:295_10": "taṃ catutthajjhānaṃ catutthā dassanasamāpatti.",
  "tika-s0103t:295_11": "Idhāpi sekkhaputhujjanānaṃ cetaso paricchindanena tatiyā dassanasamāpatti,",
  "tika-s0103t:295_12": "arahato cittassa paricchindanena catutthā dassanasamāpatti veditabbā.",
  "tika-s0103t:295_13": "Evañhesā atthavaṇṇanā pāḷiyā saṃsandeyya.",
  "tika-s0103t:295_14": "“Paṭhamamaggo”tiādīsu aṭṭhiārammaṇapaṭhamajjhānapādako paṭhamamaggo paṭhamā dassanasamāpatti.",
  "tika-s0103t:295_15": "Aṭṭhiārammaṇadutiyajjhānapādako dutiyamaggo dutiyā dassanasamāpatti.",
  "tika-s0103t:295_16": "Paracittañāṇasahagatā catutthajjhānapādakā tatiyacatutthamaggā tatiyacatutthadassanasamāpattiyoti.",
  "tika-s0103t:295_17": "Purisassa viññāṇapajānanaṃ panettha asammohavasena daṭṭhabbaṃ.",
  "tika-s0103t:296_0": "Puggalapaṇṇattidesanāvaṇṇanā",
  "tika-s0103t:297_0": "150.",
  "tika-s0103t:297_1": "Puggalapaṇṇattīsūti puggalānaṃ paññāpanesu.",
  "tika-s0103t:297_2": "Guṇavisesavasena aññamaññaṃ asaṅkarato ṭhapanesu.",
  "tika-s0103t:297_3": "Lokavohāravasenāti lokasammutivasena.",
  "tika-s0103t:297_4": "Lokavohāro hesa,",
  "tika-s0103t:297_5": "yadidaṃ “satto puggalo”tiādi.",
  "tika-s0103t:297_6": "Rūpādīsu sattavisattatāya satto.",
  "tika-s0103t:297_7": "Tassa tassa sattanikāyassa pūraṇato galanato,",
  "tika-s0103t:297_8": "maraṇavasena patanato ca puggalo.",
  "tika-s0103t:297_9": "Santatiyā nayanato naro.",
  "tika-s0103t:297_10": "Attabhāvassa posanato poso.",
  "tika-s0103t:297_11": "Evaṃ paññāpetabbāsu voharitabbāsu.",
  "tika-s0103t:297_12": "“Sabbametaṃ puggalo”ti imissā sādhāraṇapaññattiyā vibhāvanavasena vuttaṃ,",
  "tika-s0103t:297_13": "na idhādhippetaasādhāraṇapaññattiyā,",
  "tika-s0103t:297_14": "tasmā lokapaññattīsūti sattalokagatapaññattīsu.",
  "tika-s0103t:297_15": "Anuttaro hoti anaññasādhāraṇattā tassa paññāpanassa.",
  "tika-s0103t:298_0": "Dvīhi bhāgehīti kāraṇe,",
  "tika-s0103t:298_1": "nissakke cetaṃ puthuvacanaṃ,",
  "tika-s0103t:298_2": "āvuttiādivasena cāyamattho veditabboti āha “arūpasamāpattiyā”tiādi,",
  "tika-s0103t:298_3": "etena “samāpattiyā vikkhambhanavimokkhena,",
  "tika-s0103t:298_4": "maggena samucchedavimokkhena vimuttattā ubhatobhāgavimutto”ti evaṃ pavatto tipiṭakacūḷanāgattheravādo,",
  "tika-s0103t:298_5": "“nāmakāyato,",
  "tika-s0103t:298_6": "rūpakāyato ca vimuttattā ubhatobhāgavimutto”ti evaṃ pavatto tipiṭakamahādhammarakkhitattheravādo,",
  "tika-s0103t:298_7": "“samāpattiyā vikkhambhanavimokkhena ekavāraṃ vimuttova maggena samucchedavimokkhena ekavāraṃ vimuttattā",
  "tika-s0103t:298_8": "ubhatobhāgavimutto”ti evaṃ pavatto tipiṭakacūḷābhayattheravādo cāti imesaṃ tiṇṇampi theravādānaṃ ekajjhaṃ",
  "tika-s0103t:298_9": "saṅgaho katoti daṭṭhabbaṃ.",
  "tika-s0103t:298_10": "Vimuttoti kilesehi vimutto,",
  "tika-s0103t:298_11": "kilesavikkhambhanasamucchedanehi vā kāyadvayato vimuttoti attho.",
  "tika-s0103t:298_12": "Arūpasamāpattīnanti niddhāraṇe sāmivacanaṃ.",
  "tika-s0103t:298_13": "Arahattappattaanāgāminoti bhūtapubbagatiyā vuttaṃ.",
  "tika-s0103t:298_14": "Na hi arahattappatto anāgāmī nāma hoti.",
  "tika-s0103t:298_15": "Pāḷīti puggalapaññattipāḷi.",
  "tika-s0103t:298_16": "Aṭṭha vimokkhe kāyena phusitvāti aṭṭha samāpattiyo sahajātanāmakāyena paṭilabhitvā.",
  "tika-s0103t:298_17": "Paññāya cassa disvā āsavā parikkhīṇā hontīti vipassanāpaññāya saṅkhāragataṃ,",
  "tika-s0103t:298_18": "maggapaññāya cattāri saccāni passitvā cattāropi āsavā parikkhīṇā honti.",
  "tika-s0103t:298_19": "Disvāti dassanahetu.",
  "tika-s0103t:298_20": "Na hi āsave paññāya passanti,",
  "tika-s0103t:298_21": "dassanakāraṇā pana parikkhīṇā “disvā parikkhīṇā”ti vuttā dassanāyattaparikkhīṇattā.",
  "tika-s0103t:298_22": "Evañhi dassanaṃ āsavānaṃ khayassa purimakiriyābhāvena vuttaṃ.",
  "tika-s0103t:299_0": "Paññāya visesato muttoti paññāvimutto anavasesato āsavānaṃ parikkhīṇattā.",
  "tika-s0103t:299_1": "Aṭṭhavimokkhapaṭikkhepavaseneva,",
  "tika-s0103t:299_2": "na tadekadesabhūtarūpajjhānapaṭikkhepavasena.",
  "tika-s0103t:299_3": "Evañhi arūpajjhānekadesābhāvepi aṭṭhavimokkhapaṭikkhepo na hotīti siddhaṃ hoti.",
  "tika-s0103t:299_4": "Arūpāvacarajjhānesu hi ekasmimpi sati ubhatobhāgavimuttoyeva nāma hoti,",
  "tika-s0103t:299_5": "na paññāvimuttoti.",
  "tika-s0103t:300_0": "Phuṭṭhantaṃ sacchikarotīti phuṭṭhānaṃ anto phuṭṭhanto,",
  "tika-s0103t:300_1": "phuṭṭhānaṃ arūpajjhānānaṃ anantaro kāloti adhippāyo,",
  "tika-s0103t:300_2": "accantasaṃyoge cetaṃ upayogavacanaṃ,",
  "tika-s0103t:300_3": "phuṭṭhānantarakālameva sacchikātabbaṃ,",
  "tika-s0103t:300_4": "sacchikato sacchikaraṇūpāyenāti vuttaṃ hoti.",
  "tika-s0103t:300_5": "Tenāha “so jhānaphassa”ntiādi.",
  "tika-s0103t:300_6": "Ekacce āsavāti heṭṭhimamaggattayavajjhā āsavā.",
  "tika-s0103t:300_7": "Yo hi arūpajjhānena rūpakāyato,",
  "tika-s0103t:300_8": "nāmakāyekadesato ca vikkhambhanavimokkhena vimutto,",
  "tika-s0103t:300_9": "tena nirodhasaṅkhāto vimokkho ālocito pakāsito viya hoti,",
  "tika-s0103t:300_10": "na pana kāyena sacchikato.",
  "tika-s0103t:300_11": "Nirodhaṃ pana ārammaṇaṃ katvā ekaccesu āsavesu khepitesu tena sacchikato hoti,",
  "tika-s0103t:300_12": "tasmā so sacchikātabbaṃ nirodhaṃ yathālocitaṃ nāmakāyena sacchikarotīti kāyasakkhīti vuccati,",
  "tika-s0103t:300_13": "na tu vimuttoti ekaccānaṃ āsavānaṃ aparikkhīṇattā.",
  "tika-s0103t:301_0": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti attho.",
  "tika-s0103t:301_1": "“Diṭṭhattā patto”tipi pāṭho,",
  "tika-s0103t:301_2": "tena catusaccadassanasaṅkhātāya diṭṭhiyā nirodhassa pattataṃ dīpeti.",
  "tika-s0103t:301_3": "Tenāha “dukkhā saṅkhārā”tiādi.",
  "tika-s0103t:301_4": "Paṭhamaphalato paṭṭhāya yāva aggamaggā diṭṭhippattoti āha “esopi kāyasakkhī viya chabbidho hotī”ti.",
  "tika-s0103t:301_5": "Idaṃ dukkhanti “idaṃ dukkhaṃ,",
  "tika-s0103t:301_6": "ettakaṃ dukkhaṃ,",
  "tika-s0103t:301_7": "na ito uddhaṃ dukkha”nti yathābhūtaṃ pajānāti.",
  "tika-s0103t:301_8": "Yasmā idaṃ yāthāvasarasato pajānāti,",
  "tika-s0103t:301_9": "pajānanto ca ṭhapetvā taṇhaṃ pañcupādānakkhandhe “dukkhasacca”nti pajānāti.",
  "tika-s0103t:301_10": "Taṇhaṃ pana idaṃ dukkhaṃ ito samudeti,",
  "tika-s0103t:301_11": "tasmā “ayaṃ dukkhasamudayo”ti yathābhūtaṃ pajānāti.",
  "tika-s0103t:301_12": "Yasmā idaṃ dukkhañca samudayo ca nibbānaṃ patvā nirujjhanti vūpasamanti appavattiṃ gacchanti,",
  "tika-s0103t:301_13": "tasmā taṃ “ayaṃ dukkhanirodho”ti yathābhūtaṃ pajānāti.",
  "tika-s0103t:301_14": "Ariyo pana aṭṭhaṅgiko maggo taṃ dukkhanirodhaṃ gacchati,",
  "tika-s0103t:301_15": "tena taṃ “ayaṃ dukkhanirodhagāminī paṭipadā”ti yathābhūtaṃ pajānāti.",
  "tika-s0103t:301_16": "Ettāvatā nānakkhaṇe saccavavatthānaṃ dassitaṃ.",
  "tika-s0103t:301_17": "Idāni taṃ ekakkhaṇe dassetuṃ “tathāgatappaveditā”tiādi vuttaṃ.",
  "tika-s0103t:301_18": "Tathāgatappaveditāti tathāgatena bodhimaṇḍe paṭividdhā viditā pākaṭā katā.",
  "tika-s0103t:301_19": "Dhammāti catusaccadhammā.",
  "tika-s0103t:301_20": "Vodiṭṭhā hontīti sudiṭṭhā honti.",
  "tika-s0103t:301_21": "Vocaritāti sucaritā,",
  "tika-s0103t:301_22": "tesu tena paññā suṭṭhu carāpitāti attho.",
  "tika-s0103t:301_23": "Ayanti ayaṃ evarūpo puggalo “diṭṭhippatto”ti vuccati.",
  "tika-s0103t:302_0": "Saddhāya vimuttoti saddahanavasena vimutto,",
  "tika-s0103t:302_1": "etena sabbathā avimuttassapi saddhāmattena vimuttabhāvaṃ dasseti.",
  "tika-s0103t:302_2": "Saddhāvimuttoti vā saddhāya adhimuttoti attho.",
  "tika-s0103t:302_3": "Vuttanayenevāti kāyasakkhimhi vuttanayeneva.",
  "tika-s0103t:302_4": "No ca kho yathā diṭṭhippattassāti yathā diṭṭhippattassa āsavā parikkhīṇā,",
  "tika-s0103t:302_5": "na evaṃ saddhāya vimuttassāti attho.",
  "tika-s0103t:302_6": "Kiṃ pana nesaṃ kilesappahāne nānattaṃ atthīti? Natthi.",
  "tika-s0103t:302_7": "Atha kasmā saddhāvimutto diṭṭhippattaṃ na pāpuṇātīti?",
  "tika-s0103t:302_8": "Āgamanīyanānattena.",
  "tika-s0103t:302_9": "Diṭṭhippatto hi āgamanamhi kilese vikkhambhento appadukkhena,",
  "tika-s0103t:302_10": "akilamanto ca sakkoti vikkhambhetuṃ,",
  "tika-s0103t:302_11": "saddhāvimutto dukkhena kilamanto vikkhambheti,",
  "tika-s0103t:302_12": "tasmā diṭṭhippattaṃ na pāpuṇāti.",
  "tika-s0103t:302_13": "Tenāha “etesu hī”tiādi.",
  "tika-s0103t:303_0": "Ārammaṇaṃ yāthāvato dhāreti avadhāretīti dhammo, paññā.",
  "tika-s0103t:303_1": "Paññāpubbaṅgamanti paññāpadhānaṃ.",
  "tika-s0103t:303_2": "Paññaṃ vāhetīti paññāvāhī,",
  "tika-s0103t:303_3": "paññaṃ sātisayaṃ pavattetīti attho.",
  "tika-s0103t:303_4": "Paññā vā imaṃ puggalaṃ vāheti,",
  "tika-s0103t:303_5": "nibbānābhimukhaṃ gametīti attho.",
  "tika-s0103t:303_6": "Saddhānusāriniddesepi eseva nayo.",
  "tika-s0103t:304_0": "Tasmāti visuddhimagge vuttattā,",
  "tika-s0103t:304_1": "tato eva visuddhimagge,",
  "tika-s0103t:304_2": "taṃ saṃvaṇṇanāsu vuttanayenettha attho veditabbo.",
  "tika-s0103t:305_0": "Padhānadesanāvaṇṇanā",
  "tika-s0103t:306_0": "151.",
  "tika-s0103t:306_1": "Padahanavasenāti bhāvanānuyogavasena.",
  "tika-s0103t:306_2": "Satta bojjhaṅgā padhānāti vuttā vivekanissitādibhāvena padahitabbato bhāvetabbato.",
  "tika-s0103t:307_0": "Paṭipadādesanāvaṇṇanā",
  "tika-s0103t:308_0": "152.",
  "tika-s0103t:308_1": "Dukkhena kasirena samādhiṃ uppādentassāti pubbabhāge āgamanakāle kicchena dukkhena sasaṅkhārena sappayogena",
  "tika-s0103t:308_2": "kilamantassa kilese vikkhambhetvā lokuttarasamādhiṃ uppādentassa.",
  "tika-s0103t:308_3": "Dandhaṃ taṃ ṭhānaṃ abhijānantassāti vikkhambhitesu kilesesu vipassanāparivāse ciraṃ vasitvā taṃ lokuttarasamādhisaṅkhātaṃ",
  "tika-s0103t:308_4": "ṭhānaṃ dandhaṃ saṇikaṃ abhijānantassa paṭivijjhantassa,",
  "tika-s0103t:308_5": "sacchikarontassa pāpuṇantassāti attho.",
  "tika-s0103t:308_6": "Ayaṃ vuccatīti yā esā evaṃ uppajjati,",
  "tika-s0103t:308_7": "ayaṃ kilesavikkhambhanapaṭipadāya dukkhattā,",
  "tika-s0103t:308_8": "vipassanāparivāsapaññāya ca dandhattā maggakāle ekacittakkhaṇe uppannāpi paññā āgamanavasena “dukkhapaṭipadā dandhābhiññā nāmā”ti vuccati.",
  "tika-s0103t:308_9": "Upari tīsu padesupi imināva nayena attho veditabbo.",
  "tika-s0103t:309_0": "Bhassasamācārādidesanāvaṇṇanā",
  "tika-s0103t:310_0": "153.",
  "tika-s0103t:310_1": "Bhassasamācāreti vacīsamācāre.",
  "tika-s0103t:310_2": "Ṭhitoti yathāraddhaṃ taṃ avicchedavasena kathento.",
  "tika-s0103t:310_3": "Tenāha “kathāmaggaṃ anupacchinditvā kathento”ti.",
  "tika-s0103t:310_4": "Musāvādūpasañhitanti antarantarā pavattena musāvādena upasaṃhitaṃ.",
  "tika-s0103t:310_5": "Vibhūti vuccati visuṃbhāvo,",
  "tika-s0103t:310_6": "tattha niyuttanti vebhūtikaṃ,",
  "tika-s0103t:310_7": "tadeva vebhūtiyaṃ, pesuññaṃ.",
  "tika-s0103t:310_8": "Tenāha “bhedakaravāca”nti.",
  "tika-s0103t:310_9": "Karaṇuttariyalakkhaṇato sārambhato jātāti sārambhajā.",
  "tika-s0103t:310_10": "Tassā pavattiākāradassanatthaṃ “tvaṃ dussīlo”tiādi vuttaṃ.",
  "tika-s0103t:310_11": "Bahiddhākathā amanāpā,",
  "tika-s0103t:310_12": "manāpāpi parassa cittavighātāvahattā karaṇuttariyapakkhiyamevāti dassento “tuyha”ntiādimāha.",
  "tika-s0103t:310_13": "Vikkhepakathāpavattanti vikkhepakathāvasena pavattaṃ.",
  "tika-s0103t:310_14": "Jayapurekkhāro hutvāti attano jayaṃ purakkhatvā.",
  "tika-s0103t:310_15": "Yaṃ kiñci na bhāsatīti yojanā.",
  "tika-s0103t:310_16": "“Mantā”ti vuccati paññā,",
  "tika-s0103t:310_17": "mantanaṃ jānananti katvā.",
  "tika-s0103t:310_18": "“Mantā”ti idaṃ “mantetvā”ti iminā samānatthaṃ nipātapadanti āha “upaparikkhitvā”ti.",
  "tika-s0103t:310_19": "Yuttakathamevāti attano,",
  "tika-s0103t:310_20": "suṇantassa ca yuttarūpameva kathaṃ.",
  "tika-s0103t:310_21": "Hadaye nidahitabbayuttanti atthasampattiyā,",
  "tika-s0103t:310_22": "byañjanasampattiyā atthavedādipaṭilābhanimittattā citte ṭhapetabbaṃ,",
  "tika-s0103t:310_23": "vimuttāyatanabhāvena manasi kātabbanti attho.",
  "tika-s0103t:310_24": "Sabbaṅgasampannāpi vācā akāle bhāsitā abhājane bhāsitā viya na atthāvahāti āha “yuttapattakālenā”ti.",
  "tika-s0103t:310_25": "Ayañca caturaṅgasamannāgatā subhāsitavācā saccasambodhāvahāditāya sattānaṃ mahiddhikā mahānisaṃsāti dassetuṃ “evaṃ bhāsitā hī”tiādi vuttaṃ.",
  "tika-s0103t:311_0": "Sīlācāreti sīle ca ācāre ca parisuddhasīle ceva parisuddhamanosamācāre ca.",
  "tika-s0103t:311_1": "Ṭhitoti patiṭṭhahanto.",
  "tika-s0103t:311_2": "Saccaṃ etassa atthīti saccoti āha “saccakatho”ti.",
  "tika-s0103t:311_3": "Esa nayo saddhoti etthāpi.",
  "tika-s0103t:311_4": "Tenāha “saddhāsampanno”ti.",
  "tika-s0103t:311_5": "“Nanu ca heṭṭhā saccaṃ kathitamevā”ti kasmā vuttaṃ?",
  "tika-s0103t:311_6": "Heṭṭhā hi vacīsamācāraṃ kathentena saccaṃ kathitaṃ,",
  "tika-s0103t:311_7": "paṭipakkhapaṭikkhepavasena idha sīlaṃ kathentena taṃ paripuṇṇaṃ katvā dassetuṃ saccaṃ sarūpeneva kathitaṃ.",
  "tika-s0103t:311_8": "“Puggalādhiṭṭhānāya kathāya ārabbhantarañcetaṃ,",
  "tika-s0103t:311_9": "tathāpi saccaṃ vatvā anantarameva saccassa kathanaṃ punaruttaṃ hotīti parassa codanāvasaro mā hotū”ti",
  "tika-s0103t:311_10": "tattha parihāraṃ dātukāmo “idha kasmā puna vutta”nti āha.",
  "tika-s0103t:311_11": "Heṭṭhā vācāsaccaṃ kathitaṃ caturaṅgasamannāgataṃ subhāsitavācaṃ dassentena.",
  "tika-s0103t:311_12": "Antamaso…pe…",
  "tika-s0103t:311_13": "dassetuṃ idha vuttaṃ “evaṃ sīlaṃ suparisuddhaṃ hotī”ti.",
  "tika-s0103t:311_14": "Imasmiṃ panatthe “evaṃ parittakaṃ kho, rāhula,",
  "tika-s0103t:311_15": "tesaṃ sāmaññaṃ,",
  "tika-s0103t:311_16": "yesaṃ natthi sampajānamusāvāde lajjā”tiādi nayappavattaṃ rāhulovādasuttaṃ dassetabbaṃ.",
  "tika-s0103t:312_0": "Guttā satikavāṭena pidahitā dvārā etenāti guttadvāroti āha “chasu indriyesū”tiādi.",
  "tika-s0103t:312_1": "Pariyesanapaṭiggaṇhanaparibhogavissajjanavasena bhojane mattaṃ jānātīti bhojane mattaññū.",
  "tika-s0103t:312_2": "Samanti avisamaṃ.",
  "tika-s0103t:312_3": "Samacāritā hi kāyavisamādīni pahāya kāyasamādipūraṇaṃ.",
  "tika-s0103t:312_4": "Nisajjāyāti ettha iti-",
  "tika-s0103t:312_5": "saddo ādiattho,",
  "tika-s0103t:312_6": "tena “āvaraṇīyehi dhammehi cittaṃ parisodhetī”ti evamādiṃ saṅgaṇhāti.",
  "tika-s0103t:312_7": "Bhāvanāya cittaparisodhanañhi jāgariyānuyogo,",
  "tika-s0103t:312_8": "na niddāvinodanamattaṃ.",
  "tika-s0103t:312_9": "Nittandīti vigatathinamiddho.",
  "tika-s0103t:312_10": "Sā pana nittanditā kāyālasiyavigamane pākaṭā hotīti vuttaṃ “kāyālasiyavirahito”ti.",
  "tika-s0103t:312_11": "“Āraddhavīriyo”ti iminā duvidhopi vīriyārambho gahitoti taṃ vibhajitvā dassetuṃ “kāyikavīriyenāpī”tiādi vuttaṃ.",
  "tika-s0103t:312_12": "Saṅgamma gaṇavihāro sahavāso saṅgaṇikā,",
  "tika-s0103t:312_13": "sā pana kilesehipi evaṃ hotīti tato visesetuṃ “gaṇasaṅgaṇika”nti vuttaṃ.",
  "tika-s0103t:312_14": "Gaṇena saṅgaṇikaṃ gaṇasaṅgaṇikanti.",
  "tika-s0103t:312_15": "Ārambhavatthuvasenāti anadhigatavisesādhigamakāraṇavasena ekavihārī,",
  "tika-s0103t:312_16": "na kevalaṃ ekībhāvavasena.",
  "tika-s0103t:312_17": "Kilesasaṅgaṇikanti kilesasahitacittataṃ.",
  "tika-s0103t:312_18": "Yathā tathāti vipassanāvasena,",
  "tika-s0103t:312_19": "paṭisaṅkhānavasena vā.",
  "tika-s0103t:312_20": "Samathavasena ārammaṇūpanijjhānaṃ.",
  "tika-s0103t:312_21": "Vipassanāvasena lakkhaṇūpanijjhānaṃ.",
  "tika-s0103t:313_0": "Kalyāṇapaṭibhānoti sundarapaṭibhāno,",
  "tika-s0103t:313_1": "sā panassa paṭibhānasampadā vacanacāturiyasahitāva icchitāti āha “vākkaraṇa…pe…",
  "tika-s0103t:313_2": "sampanno cā”ti.",
  "tika-s0103t:313_3": "“Paṭibhāna”nti hi ñāṇampi vuccati ñāṇassa upaṭṭhitavacanampi.",
  "tika-s0103t:313_4": "Tattha atthayuttaṃ kāraṇayuttaṃ paṭibhānamassāti yuttapaṭibhāno.",
  "tika-s0103t:313_5": "Pucchitānantarameva sīghaṃ byākātuṃ asamatthatāya no muttapaṭibhānaṃ assāti no muttapaṭibhāno.",
  "tika-s0103t:313_6": "Idha pana vikiṇṇavāco muttapaṭibhāno adhippetoti adhippāyena “sīlasamācārasmiñhi ṭhitabhikkhu muttapaṭibhāno na hotī”ti vuttaṃ.",
  "tika-s0103t:313_7": "Gamanasamatthāyāti assutaṃ dhammaṃ gametuṃ samatthāya.",
  "tika-s0103t:313_8": "Dhāraṇasamatthāyāti sātisayaṃ sativīriyasahitatāya yathāsutaṃ yathāpariyattaṃ dhammaṃ dhāretuṃ samatthāya.",
  "tika-s0103t:313_9": "Munanato anuminanato mutīti anumāna paññāya nāmaṃ.",
  "tika-s0103t:313_10": "Tīhi padehīti “gatimā dhitimā mutimā”ti tīhi padehi.",
  "tika-s0103t:313_11": "Heṭṭhāti heṭṭhā “āraddhavīriyo”ti vuttaṭṭhāne.",
  "tika-s0103t:313_12": "Idhāti “dhitimā”ti vuttaṭṭhāne.",
  "tika-s0103t:313_13": "Vīriyampi heṭṭhā guṇabhūtaṃ gahitanti vuttovāyamattho.",
  "tika-s0103t:313_14": "Heṭṭhāti “jāgariyānuyogamanuyutto,",
  "tika-s0103t:313_15": "jhāyī”ti ettha vipassanāpaññā kathitā.",
  "tika-s0103t:313_16": "Idhāti “dhitimā mutimā”ti ettha buddhavacanagaṇhanapaññā kathitā karaṇapubbāparakosallapaññādīpanato.",
  "tika-s0103t:313_17": "Kilesakāmopi vatthukāmo viya yathāpavatto assādīyatīti vuttaṃ “vatthukāmakilesakāmesu agiddho”ti.",
  "tika-s0103t:314_0": "Anusāsanavidhādesanādivaṇṇanā",
  "tika-s0103t:315_0": "154.",
  "tika-s0103t:315_1": "Attano upāyamanasikārenāti attani sambhūtena pathamanasikārena bhāvanāmanasikārena.",
  "tika-s0103t:315_2": "Paṭipajjamānoti visuddhiṃ paṭipajjamāno.",
  "tika-s0103t:316_0": "155. Kilesavimuttiñāṇeti kilesappahānajānane.",
  "tika-s0103t:317_0": "156.",
  "tika-s0103t:317_1": "Pariyādiyamānoti paricchijja gaṇhantoti attho.",
  "tika-s0103t:317_2": "Suddhakkhandheyeva anussarati nāmagottaṃ pariyādiyituṃ asakkonto.",
  "tika-s0103t:317_3": "Vuttamevatthaṃ vivarituṃ “eko hī”tiādi vuttaṃ.",
  "tika-s0103t:317_4": "Sakkoti pariyādiyituṃ.",
  "tika-s0103t:317_5": "Asakkontassa vasena gahitaṃ,",
  "tika-s0103t:317_6": "“amutrāsiṃ evaṃnāmo”tiādi vuttanti attho.",
  "tika-s0103t:317_7": "Asakkontassāti ca ārohane asakkontassa,",
  "tika-s0103t:317_8": "orohane pana ñāṇassa thirabhūtattā.",
  "tika-s0103t:317_9": "Tenāha “suddhakkhandheyeva anussaranto”tiādi.",
  "tika-s0103t:317_10": "Etanti pubbāparavirodhaṃ.",
  "tika-s0103t:317_11": "Na sallakkhesi diṭṭhābhinivesena kuṇṭhañāṇattā.",
  "tika-s0103t:317_12": "Tenāha “diṭṭhigatikattā”ti.",
  "tika-s0103t:317_13": "Ṭhānanti ekasmiṃ pakkhe avaṭṭhānaṃ.",
  "tika-s0103t:317_14": "Niyamoti vādaniyamo paṭiniyatavādatā.",
  "tika-s0103t:317_15": "Tenāha “imaṃ gahetvā”tiādi.",
  "tika-s0103t:318_0": "157.",
  "tika-s0103t:318_1": "Piṇḍagaṇanāyāti “ekaṃ dve”tiādinā agaṇetvā saṅkalanapaduppādanādinā piṇḍanavasena gaṇanāya.",
  "tika-s0103t:318_2": "Acchiddakavasenāti avicchindakagaṇanāvasena gaṇanā kamagaṇanaṃ muñcitvā “imasmiṃ rukkhe ettakāni paṇṇānī”ti",
  "tika-s0103t:318_3": "vā “imasmiṃ jalāsaye ettakāni udakāḷhakānī”ti vā evaṃ gaṇetabbassa ekajjhampi piṇḍetvā gaṇanā.",
  "tika-s0103t:318_4": "Kamagaṇanā hi antarantarā vicchijja pavattiyā pacchindikā.",
  "tika-s0103t:318_5": "Sā panesā gaṇanā savanantaraṃ anapekkhitvā manasāva gaṇetabbato “manogaṇanā”tipi vuccatīti āha “manogaṇanāyā”ti.",
  "tika-s0103t:318_6": "Piṇḍagaṇanameva dasseti,",
  "tika-s0103t:318_7": "na vibhāgagaṇanaṃ.",
  "tika-s0103t:318_8": "Saṅkhātuṃ na sakkā aññehi asaṅkhyeyyābhāvato.",
  "tika-s0103t:318_9": "Paññāpāramiyā pūritabhāvaṃ dassento itarāsaṃ pūraṇena vinā tassā pūraṇaṃ natthīti “dasannaṃ pāramīnaṃ pūritattā”ti āha.",
  "tika-s0103t:318_10": "Tenāha “sabbaññutaññāṇassa suppaṭividdhattā”ti.",
  "tika-s0103t:318_11": "Ettakanti dassethāti dīpeti thero.",
  "tika-s0103t:318_12": "Yaṃ pana pāḷiyaṃ “sākāraṃ sauddesaṃ anussaratī”ti vuttaṃ,",
  "tika-s0103t:318_13": "taṃ tassa anussaraṇamattaṃ sandhāya vuttaṃ,",
  "tika-s0103t:318_14": "na āyuno vassādigaṇanāya paricchindanaṃ tassa avisayabhāvato.",
  "tika-s0103t:319_0": "158.",
  "tika-s0103t:319_1": "Tumhākaṃ sammāsambuddhānaṃ yeva anuttarā anaññasādhāraṇattā.",
  "tika-s0103t:319_2": "Idāni tassā desanāya majjhe bhinnasuvaṇṇassa viya vibhāgābhāvaṃ dassetuṃ “atītabuddhāpī”tiādi vuttaṃ.",
  "tika-s0103t:319_3": "Imināpi kāraṇenāti anuttarabhāvena,",
  "tika-s0103t:319_4": "aññehi buddhehi ekasadisabhāvena ca.",
  "tika-s0103t:320_0": "159.",
  "tika-s0103t:320_1": "Āsavānaṃ ārammaṇabhāvūpagamanena sāsavā.",
  "tika-s0103t:320_2": "Upecca ādhīyantīti upādhī,",
  "tika-s0103t:320_3": "dosāropanāni,",
  "tika-s0103t:320_4": "saha upādhīhīti saupādhikā.",
  "tika-s0103t:320_5": "Anariyiddhiyañhi attano cittadosena ekacce upārambhaṃ dadanti,",
  "tika-s0103t:320_6": "svāyamattho kevaṭṭasuttena dīpetabbo.",
  "tika-s0103t:320_7": "No “ariyā”ti vuccati sāsavabhāvato.",
  "tika-s0103t:320_8": "Niddosehi khīṇāsavehi pavattetabbato niddosā dosehi saha appavattanato.",
  "tika-s0103t:320_9": "Tato eva anupārambhā.",
  "tika-s0103t:320_10": "Ariyānaṃ iddhīti ariyiddhīti vuccati.",
  "tika-s0103t:321_0": "Appaṭikkūlasaññīti iṭṭhasaññī iṭṭhākārena pavattacitto.",
  "tika-s0103t:321_1": "Paṭikkūleti amanuññe aniṭṭhe.",
  "tika-s0103t:321_2": "Dhātusaññanti “dhātuyo”ti saññaṃ.",
  "tika-s0103t:321_3": "Upasaṃharatīti upaneti pavatteti.",
  "tika-s0103t:321_4": "Aniṭṭhasmiṃ vatthusminti aniṭṭhe sattasaññite ārammaṇe.",
  "tika-s0103t:321_5": "Mettāya vā pharatīti mettaṃ hitesitaṃ upasaṃharanto sabbatthakameva taṃ tattha pharati.",
  "tika-s0103t:321_6": "Dhātuto vā upasaṃharatīti dhammasabhāvacintanena dhātuso,",
  "tika-s0103t:321_7": "paccavekkhaṇāya dhātumanasikāraṃ vā tattha pavatteti.",
  "tika-s0103t:321_8": "Appaṭikkūle satte ñātimittādike yāthāvato dhammasabhāvacintanena aniccasaññāya visabhāgabhūte “kesādi",
  "tika-s0103t:321_9": "asucikoṭṭhāsamevā”ti asubhasaññaṃ pharati asubhamanasikāraṃ pavatteti.",
  "tika-s0103t:321_10": "Chaḷaṅgupekkhāyāti iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya chasu dvāresu",
  "tika-s0103t:321_11": "pavattanato “chaḷaṅgupekkhāyā”ti laddhanāmāya tatramajjhattupekkhāya.",
  "tika-s0103t:322_0": "Taṃ desananti taṃ dvīsu iddhividhāsu desanappakāraṃ desanāvidhiṃ.",
  "tika-s0103t:322_1": "Asesaṃ sakalanti asesaṃ niravasesaṃ sampuṇṇaṃ abhivisiṭṭhena ñāṇena jānāti.",
  "tika-s0103t:322_2": "Asesaṃ abhijānato tato uttari abhiññeyyaṃ natthi.",
  "tika-s0103t:322_3": "Itoti bhagavato abhiññātato.",
  "tika-s0103t:322_4": "Añño paramatthavasena dhammo vā paññattivasena puggalo vā ayaṃ nāma yaṃ bhagavā na jānātīti idaṃ natthi",
  "tika-s0103t:322_5": "na upalabbhati sabbasseva sammadeva tumhehi abhiññātattā.",
  "tika-s0103t:322_6": "Dvīsu iddhividhāsu abhijānane,",
  "tika-s0103t:322_7": "desanāyañca bhagavato uttaritaro natthi.",
  "tika-s0103t:322_8": "Imināpīti pi-",
  "tika-s0103t:322_9": "saddo na kevalaṃ vuttatthasamuccayattho,",
  "tika-s0103t:322_10": "atha kho avuttatthasamuccayatthopi daṭṭhabbo.",
  "tika-s0103t:322_11": "Yaṃ taṃ bhantetiādināpi hi bhagavato guṇadassanaṃ tasseva pasādassa kāraṇavibhāvanaṃ.",
  "tika-s0103t:323_0": "Aññathāsatthuguṇadassanādivaṇṇanā",
  "tika-s0103t:324_0": "160.",
  "tika-s0103t:324_1": "Pubbe “etadānuttariyaṃ bhante”tiādinā yathāvuttabuddhaguṇā dassitā,",
  "tika-s0103t:324_2": "tato añño evāyaṃ pakāro “yaṃ taṃ bhante”tiādinā āraddhoti āha “aparenāpi ākārenā”ti.",
  "tika-s0103t:324_3": "Buddhānaṃ sammāsambodhiyā saddahanato visesato saddhā kulaputtā nāma bodhisattā,",
  "tika-s0103t:324_4": "mahābodhisattāti adhippāyo.",
  "tika-s0103t:324_5": "Te hi mahābhinīhārato paṭṭhāya mahābodhiyaṃ sattā āsattā laggā niyatabhāvūpagamanena kenaci asaṃhāriyabhāvato.",
  "tika-s0103t:324_6": "Yato nesaṃ na kathañci tattha saddhāya aññathattaṃ hoti,",
  "tika-s0103t:324_7": "eteneva tesaṃ kammaphalaṃ saddhāyapi aññathattābhāvo dīpito daṭṭhabbo.",
  "tika-s0103t:324_8": "Tasmāti yasmā atisayavacanicchāvasena,",
  "tika-s0103t:324_9": "“anuppattaṃ taṃ bhagavatā”ti saddantarasannidhānena ca visiṭṭhavisayaṃ “saddhena kulaputtenā”ti idaṃ padaṃ, tasmā.",
  "tika-s0103t:324_10": "Lokuttaradhammasamadhigamamūlakattā sabbabuddhaguṇasamadhigamassa “nava lokuttaradhammā”ti vuttaṃ.",
  "tika-s0103t:324_11": "“Āraddhavīriyenā”tiādīsu samāsapadesu “vīriyaṃ thāmo”tiādīni avayavapadāni. Ādi-",
  "tika-s0103t:324_12": "saddena parakkamapadaṃ saṅgaṇhāti,",
  "tika-s0103t:324_13": "na dhorayhapadaṃ.",
  "tika-s0103t:324_14": "Na hi taṃ vīriyavevacanaṃ,",
  "tika-s0103t:324_15": "atha kho vīriyavantavācakaṃ.",
  "tika-s0103t:324_16": "Dhurāya niyuttoti hi dhorayho.",
  "tika-s0103t:324_17": "Tenāha “taṃ dhuraṃ vahanasamatthena mahāpurisenā”ti.",
  "tika-s0103t:324_18": "Paggahitavīriyenāti asithilavīriyena.",
  "tika-s0103t:324_19": "Thiravīriyenāti ussoḷhībhāvūpagamanena thirabhāvappattavīriyena.",
  "tika-s0103t:324_20": "Asamadhurehīti anaññasādhāraṇadhurehi.",
  "tika-s0103t:324_21": "Paresaṃ asayhasahanā hi lokanāthā.",
  "tika-s0103t:324_22": "Taṃ sabbaṃ acinteyyāparimeyyabhedaṃ buddhānaṃ guṇajātaṃ. Pāramitā,",
  "tika-s0103t:324_23": "buddhaguṇā,",
  "tika-s0103t:324_24": "veneyyasattāti yasmā idaṃ tayaṃ sabbesampi buddhānaṃ samānameva,",
  "tika-s0103t:324_25": "tasmā āha “atītānāgata…pe…",
  "tika-s0103t:324_26": "ūno natthī”ti.",
  "tika-s0103t:325_0": "Kāmasukhallikānuyoganti kāmasukhe allīnā hutvā anuyuñjanaṃ.",
  "tika-s0103t:325_1": "Ko jānāti paralokaṃ “atthī”ti,",
  "tika-s0103t:325_2": "ettha “ko ekavisayoyaṃ indriyagocaro”ti evaṃdiṭṭhi hutvāti adhippāyo.",
  "tika-s0103t:325_3": "Sukhoti iṭṭho sukhāvaho.",
  "tika-s0103t:325_4": "Paribbājikāyāti tāpasaparibbājikāya taruṇiyā.",
  "tika-s0103t:325_5": "Mudukāyāti sukhumālāya.",
  "tika-s0103t:325_6": "Lomasāyāti taruṇamudulomavatiyā.",
  "tika-s0103t:325_7": "Moḷibandhāhīti moḷiṃ katvā bandhakesāhi.",
  "tika-s0103t:325_8": "Paricārentīti attano pāricārikaṃ karonti,",
  "tika-s0103t:325_9": "indriyāni vā tattha parito cārenti.",
  "tika-s0103t:325_10": "Lāmakanti paṭikiliṭṭhaṃ.",
  "tika-s0103t:325_11": "Gāmavāsīnaṃ bālānaṃ dhammaṃ.",
  "tika-s0103t:325_12": "Puthujjanānamidanti pothujjanikaṃ.",
  "tika-s0103t:325_13": "Yathā pana taṃ “puthujjanānamida”nti vattabbataṃ labhati,",
  "tika-s0103t:325_14": "taṃ dassetuṃ “puthujjanehi sevitabba”nti āha.",
  "tika-s0103t:325_15": "Anariyehi sevitabbanti vā anariyaṃ.",
  "tika-s0103t:325_16": "Yasmā pana niddosattho ariyattho,",
  "tika-s0103t:325_17": "tasmā “anariyanti na niddosa”nti vuttaṃ.",
  "tika-s0103t:325_18": "Anatthasaṃyuttanti diṭṭhadhammikasamparāyikādivividhavipulānatthasañhitaṃ.",
  "tika-s0103t:325_19": "Attakilamathānuyoganti attano kilamathassa khedanassa anuyuñjanaṃ.",
  "tika-s0103t:325_20": "Dukkhaṃ etassa atthīti dukkhaṃ.",
  "tika-s0103t:325_21": "Dukkhamanaṃ etassāti dukkhamaṃ.",
  "tika-s0103t:326_0": "Ābhicetasikānanti abhiceto vuccati abhikkantaṃ visuddhaṃ cittaṃ,",
  "tika-s0103t:326_1": "adhicittaṃ vā,",
  "tika-s0103t:326_2": "tasmiṃ abhicetasi jātānīti ābhicetasikāni,",
  "tika-s0103t:326_3": "abhicetosannissitāni vā.",
  "tika-s0103t:326_4": "Diṭṭhadhammasukhavihārānanti diṭṭhadhamme sukhavihārānaṃ,",
  "tika-s0103t:326_5": "diṭṭhadhammo vuccati paccakkho attabhāvo,",
  "tika-s0103t:326_6": "tattha sukhavihārabhūtānanti attho,",
  "tika-s0103t:326_7": "rūpāvacarajhānānametaṃ adhivacanaṃ.",
  "tika-s0103t:326_8": "Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ nekkhammasukhaṃ vindanti,",
  "tika-s0103t:326_9": "tasmā “diṭṭhadhammasukhavihārānī”ti vuccantīti.",
  "tika-s0103t:326_10": "Kathitā “diṭṭhadhammasukhavihāro”ti sappītikattā,",
  "tika-s0103t:326_11": "lokuttaravipākasukhumasañhitattā ca.",
  "tika-s0103t:326_12": "Saha maggena vipassanāpādakajjhānaṃ kathitaṃ “cattārome cunda sukhallikānuyogā ekantanibbidāyā”tiādinā",
  "tika-s0103t:326_13": "catutthajjhānikaphalasamāpattīti catutthajjhānikā phalasamāpatti diṭṭhadhammasukhavihārabhāvena kathitā.",
  "tika-s0103t:326_14": "Cattāri rūpāvacarāni “diṭṭhadhammasukhavihārajjhānānī”ti kathitānīti attho.",
  "tika-s0103t:326_15": "Nikāmalābhīti nikāmena lābhī attano icchāvasena lābhī.",
  "tika-s0103t:326_16": "Icchiticchitakkhaṇe samāpajjituṃ samatthoti attho.",
  "tika-s0103t:326_17": "Tenāha “yathākāmalābhī”ti.",
  "tika-s0103t:326_18": "Adukkhalābhīti sukheneva paccanīkadhammānaṃ samucchinnattā samāpajjituṃ samattho.",
  "tika-s0103t:326_19": "Akasiralābhīti akasirānaṃ vipulānaṃ lābhī,",
  "tika-s0103t:326_20": "yathāparicchedeneva vuṭṭhātuṃ samattho.",
  "tika-s0103t:326_21": "Ekacco hi lābhīyeva hoti,",
  "tika-s0103t:326_22": "na pana sakkoti icchiticchitakkhaṇe samāpajjituṃ.",
  "tika-s0103t:326_23": "Ekacco tathā samāpajjituṃ sakkoti,",
  "tika-s0103t:326_24": "pāribandhake pana kicchena vikkhambheti.",
  "tika-s0103t:326_25": "Ekacco tathā ca samāpajjati,",
  "tika-s0103t:326_26": "pāribandhake ca akiccheneva vikkhambheti,",
  "tika-s0103t:326_27": "na sakkoti nāḷikayantaṃ viya yathāparicchede vuṭṭhātuṃ.",
  "tika-s0103t:326_28": "Bhagavā pana sabbaso samucchinnapāribandhakattā vasibhāvassa sammadeva samadhigatattā sabbametaṃ sammadeva sakkoti.",
  "tika-s0103t:327_0": "Anuyogadānappakāravaṇṇanā",
  "tika-s0103t:328_0": "161.",
  "tika-s0103t:328_1": "Dasasahassilokadhātuyāti imāya lokadhātuyā saddhiṃ imaṃ lokadhātuṃ parivāretvā ṭhitāya dasasahassilokadhātuyā.",
  "tika-s0103t:328_2": "Jātikhettabhāvena hi taṃ ekajjhaṃ gahetvā “ekissā lokadhātuyā”ti vuttaṃ,",
  "tika-s0103t:328_3": "tattakāya eva jātikhettabhāvo dhammatāvasena veditabbo.",
  "tika-s0103t:328_4": "“Pariggahavasenā”ti keci.",
  "tika-s0103t:328_5": "Sabbesampi buddhānaṃ tattakaṃ eva jātikhettaṃ.",
  "tika-s0103t:328_6": "“Tannivāsīnaṃyeva ca devānaṃ dhammābhisamayo”ti vadanti.",
  "tika-s0103t:328_7": "Pakampanadevatūpasaṅkamanādinā jātacakkavāḷena samānayogakkhamaṭṭhānaṃ jātikhettaṃ.",
  "tika-s0103t:328_8": "Saraseneva āṇāpavattanaṭṭhānaṃ āṇākhettaṃ.",
  "tika-s0103t:328_9": "Buddhañāṇassa visayabhūtaṃ ṭhānaṃ visayakhettaṃ.",
  "tika-s0103t:328_10": "Okkamanādīnaṃ channameva gahaṇaṃ nidassanamattaṃ mahābhinīhārādikālepi tassa pakampanalabbhanato.",
  "tika-s0103t:328_11": "Āṇākhettaṃ nāma,",
  "tika-s0103t:328_12": "yaṃ ekaccaṃ saṃvaṭṭati,",
  "tika-s0103t:328_13": "vivaṭṭati ca.",
  "tika-s0103t:328_14": "Āṇā vattati tannivāsidevatānaṃ sirasā sampaṭicchanena,",
  "tika-s0103t:328_15": "tañca kho kevalaṃ buddhānaṃ ānubhāveneva,",
  "tika-s0103t:328_16": "na adhippāyavasena.",
  "tika-s0103t:328_17": "“Yāvatā pana ākaṅkheyyā”ti vacanato tato parampi āṇā pavatteyyeva.",
  "tika-s0103t:329_0": "Nuppajjantīti pana atthīti “na me ācariyo atthi,",
  "tika-s0103t:329_1": "sadiso me na vijjatī”ti imissā lokadhātuyā ṭhatvā vadantena bhagavatā,",
  "tika-s0103t:329_2": "imasmiṃyeva sutte “kiṃ panāvuso,",
  "tika-s0103t:329_3": "sāriputta,",
  "tika-s0103t:329_4": "atthetarahi añño samaṇo vā brāhmaṇo vā bhagavatā samasamo sambodhiya”nti evaṃ puṭṭho “ahaṃ bhante noti",
  "tika-s0103t:329_5": "vadeyya”nti vatvā tassa kāraṇaṃ dassetuṃ “aṭṭhānametaṃ anavakāso,",
  "tika-s0103t:329_6": "yaṃ ekissā lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā ca buddhakhettabhūtaṃ",
  "tika-s0103t:329_7": "imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0103t:330_0": "Ekatoti saha,",
  "tika-s0103t:330_1": "ekasmiṃ kāleti attho.",
  "tika-s0103t:330_2": "So pana kālo kathaṃ paricchinnoti?",
  "tika-s0103t:330_3": "Carimabhave paṭisandhiggahaṇato paṭṭhāya yāva dhātuparinibbānanti dassento “tattha bodhipallaṅke”tiādimāha.",
  "tika-s0103t:330_4": "Nisinnakālato paṭṭhāyāti paṭilomakkamena vadati.",
  "tika-s0103t:330_5": "Khettapariggaho katova hoti “idaṃ buddhānaṃ jātikhetta”nti.",
  "tika-s0103t:330_6": "Kena pana pariggaho kato?",
  "tika-s0103t:330_7": "Uppajjamānena bodhisattena.",
  "tika-s0103t:330_8": "Parinibbānato paṭṭhāyāti anupādisesāya nibbānadhātuyā parinibbānato paṭṭhāya.",
  "tika-s0103t:330_9": "Etthantareti carimabhave bodhisattassa paṭisandhiggahaṇaṃ,",
  "tika-s0103t:330_10": "dhātuparinibbānanti imehi dvīhi paricchinne etasmiṃ antare.",
  "tika-s0103t:331_0": "Tipiṭakaantaradhānakathāvaṇṇanā",
  "tika-s0103t:332_0": "“Na nivāritā”ti vatvā tattha kāraṇaṃ dassetuṃ “tīṇi hī”tiādi vuttaṃ.",
  "tika-s0103t:332_1": "Paṭipattiantaradhānena sāsanassa osakkitattā aparassa uppatti laddhāvasarā hoti.",
  "tika-s0103t:332_2": "Paṭipadāti paṭivedhāvahā pubbabhāgapaṭipadā.",
  "tika-s0103t:333_0": "“Pariyatti pamāṇa”nti vatvā tamatthaṃ bodhisattaṃ nidassanaṃ katvā dassetuṃ “yathā”tiādi vuttaṃ.",
  "tika-s0103t:333_1": "Tayidaṃ hīnaṃ nidassanaṃ katanti daṭṭhabbaṃ.",
  "tika-s0103t:333_2": "Niyyānikadhammassa hi ṭhitiṃ dassento aniyyānikadhammaṃ nidasseti.",
  "tika-s0103t:334_0": "Mātikāya antarahitāyāti “yo pana bhikkhū”tiādi nayappavattāya sikkhāpadapāḷimātikāya antarahitāya.",
  "tika-s0103t:334_1": "Nidānuddesasaṅkhāte pātimokkhe,",
  "tika-s0103t:334_2": "pabbajjāupasampadākammesu ca sāsanaṃ tiṭṭhati.",
  "tika-s0103t:334_3": "Yathā vā pātimokkhe dharante eva pabbajjā upasampadā ca,",
  "tika-s0103t:334_4": "evaṃ sati eva tadubhaye pātimokkhaṃ tadubhayābhāve pātimokkhābhāvato.",
  "tika-s0103t:334_5": "Tasmā tayidaṃ tayaṃ sāsanassa ṭhitihetūti āha “pātimokkhapabbajjāupasampadāsu ṭhitāsu sāsanaṃ tiṭṭhatī”ti.",
  "tika-s0103t:334_6": "Yasmā vā upasampadādhīnaṃ pātimokkhaṃ anupasampannassa anicchitattā,",
  "tika-s0103t:334_7": "upasampadā ca pabbajjādhīnā,",
  "tika-s0103t:334_8": "tasmā pātimokkhe,",
  "tika-s0103t:334_9": "taṃ siddhiyā siddhāsu pabbajjupasampadāsu ca sāsanaṃ tiṭṭhati.",
  "tika-s0103t:334_10": "Osakkitaṃ nāmāti pacchimakapaṭivedhasīlabhedadvayaṃ ekato katvā tato paraṃ vinaṭṭhaṃ nāma hoti,",
  "tika-s0103t:334_11": "pacchimakapaṭivedhato paraṃ paṭivedhasāsanaṃ,",
  "tika-s0103t:334_12": "pacchimakasīlabhedato paraṃ paṭipattisāsanaṃ vinaṭṭhaṃ nāma hotīti attho.",
  "tika-s0103t:335_0": "Sāsanaantarahitavaṇṇanā",
  "tika-s0103t:336_0": "Etena kāmaṃ “sāsanaṭṭhitiyā pariyatti pamāṇa”nti vuttaṃ,",
  "tika-s0103t:336_1": "pariyatti pana paṭipattihetukāti paṭipattiyā asati sā appatiṭṭhā hoti paṭivedho viya,",
  "tika-s0103t:336_2": "tasmā paṭipattiantaradhānaṃ sāsanosakkanassa visesakāraṇanti dassetvā tayidaṃ sāsanosakkanaṃ dhātuparinibbānosānanti",
  "tika-s0103t:336_3": "dassetuṃ “tīṇi parinibbānānī”tiādi vuttaṃ.",
  "tika-s0103t:336_4": "Dhātūnaṃ sannipātanādi buddhānaṃ adhiṭṭhānenevāti veditabbaṃ.",
  "tika-s0103t:337_0": "Tāti rasmiyo.",
  "tika-s0103t:337_1": "Kāruññanti paridevanakāruññaṃ.",
  "tika-s0103t:337_2": "Jambudīpe,",
  "tika-s0103t:337_3": "dīpantaresu,",
  "tika-s0103t:337_4": "devanāgabrahmalokesu ca vippakiritvā ṭhitānaṃ dhātūnaṃ mahābodhipallaṅkaṭṭhāne ekajjhaṃ sannipātanaṃ,",
  "tika-s0103t:337_5": "rasmivissajjanaṃ,",
  "tika-s0103t:337_6": "tattha tejodhātuyā uṭṭhānaṃ,",
  "tika-s0103t:337_7": "ekajālibhāvo cāti sabbametaṃ satthu adhiṭṭhānavasenevāti veditabbaṃ.",
  "tika-s0103t:338_0": "Anacchariyattāti dvīsupi uppajjamānesu acchariyattābhāvadosatoti attho.",
  "tika-s0103t:338_1": "Buddhā nāma majjhe bhinnasuvaṇṇaṃ viya ekasadisāti tesaṃ desanāpi ekarasā evāti āha “desanāya ca visesābhāvato”ti,",
  "tika-s0103t:338_2": "etena ca anacchariyattameva sādheti.",
  "tika-s0103t:338_3": "“Vivādabhāvato”ti etena vivādābhāvatthaṃ dve ekato na uppajjantīti dasseti.",
  "tika-s0103t:339_0": "Tatthāti milindapañhe. Ekuddesoti eko ekavidho abhinno uddeso. Sesapadesupi eseva nayo.",
  "tika-s0103t:340_0": "Ekaṃ eva buddhaṃ dhāretīti ekabuddhadhāraṇī,",
  "tika-s0103t:340_1": "etena evaṃsabhāvā ete buddhaguṇā,",
  "tika-s0103t:340_2": "yena dutiyaṃ buddhaguṇaṃ dhāretuṃ asamatthā ayaṃ lokadhātūti dasseti.",
  "tika-s0103t:340_3": "Paccayavisesanipphannānañhi dhammānaṃ sabhāvaviseso na sakkā nivāretunti.",
  "tika-s0103t:340_4": "“Na dhāreyyā”ti vatvā tameva adhāraṇaṃ pariyāyehi pakāsento “caleyyā”tiādimāha.",
  "tika-s0103t:340_5": "Tattha caleyyāti paripphandeyya.",
  "tika-s0103t:340_6": "Kampeyyāti pavedheyya.",
  "tika-s0103t:340_7": "Nameyyāti ekapassena natā bhaveyya.",
  "tika-s0103t:340_8": "Oṇameyyāti osīdeyya.",
  "tika-s0103t:340_9": "Vinameyyāti vividhā ito cito ca nameyya.",
  "tika-s0103t:340_10": "Vikireyyāti vātena bhusamuṭṭhi viya vippakireyya.",
  "tika-s0103t:340_11": "Vidhameyyāti vinasseyya.",
  "tika-s0103t:340_12": "Viddhaṃseyyāti sabbaso viddhastā bhaveyya.",
  "tika-s0103t:340_13": "Tathābhūtā ca na katthaci tiṭṭheyyāti āha “na ṭhānaṃ upagaccheyyā”ti.",
  "tika-s0103t:341_0": "Idāni tattha nidassanaṃ dassento “yathā mahārājā”tiādimāha.",
  "tika-s0103t:341_1": "Tattha samupādikāti samaṃ uddhaṃ pajjati pavattatīti samupādikā,",
  "tika-s0103t:341_2": "udakassa upari samaṃgāminīti attho.",
  "tika-s0103t:341_3": "Vaṇṇenāti saṇṭhānena.",
  "tika-s0103t:341_4": "Pamāṇenāti ārohena.",
  "tika-s0103t:341_5": "Kisathūlenāti kisathūlabhāvena,",
  "tika-s0103t:341_6": "pariṇāhenāti attho.",
  "tika-s0103t:341_7": "Dvinnampīti dvepi,",
  "tika-s0103t:341_8": "dvinnampi vā sarīrabhāraṃ.",
  "tika-s0103t:342_0": "Chādentanti rocentaṃ ruciṃ uppādentaṃ.",
  "tika-s0103t:342_1": "Tandīkatoti tena bhojanena tandībhūto.",
  "tika-s0103t:342_2": "Anoṇamitadaṇḍajātoti yāvadatthabhojanena oṇamituṃ asamatthatāya anoṇamitadaṇḍo viya jāto.",
  "tika-s0103t:342_3": "Sakiṃ bhuttovāti ekaṃ vaḍḍhitakaṃ bhuttamattova mareyyāti.",
  "tika-s0103t:342_4": "Atidhammabhārenāti dhammena nāma pathavī tiṭṭheyya,",
  "tika-s0103t:342_5": "sakiṃ teneva calati vinassatīti adhippāyena pucchati.",
  "tika-s0103t:342_6": "Puna thero ratanaṃ nāma loke kuṭumbaṃ sandhārentaṃ,",
  "tika-s0103t:342_7": "abhimatañca lokena;",
  "tika-s0103t:342_8": "taṃ attano garusabhāvatāya sakaṭabhaṅgassa kāraṇaṃ atibhārabhūtaṃ diṭṭhamevaṃ dhammo ca hitasukhavisesehi taṃsamaṅginaṃ dhārento,",
  "tika-s0103t:342_9": "abhimato ca viññūnaṃ gambhīrappameyyabhāvena garusabhāvattā atibhārabhūto pathavicalanassa kāraṇaṃ hotīti",
  "tika-s0103t:342_10": "dassento “idha mahārāja dve sakaṭā”tiādimāha,",
  "tika-s0103t:342_11": "eteneva tathāgatassa mātukucchiokkamanādikāle pathavikampanakāraṇaṃ saṃvaṇṇitanti daṭṭhabbaṃ.",
  "tika-s0103t:342_12": "Ekassāti ekasmā,",
  "tika-s0103t:342_13": "ekassa vā sakaṭassa ratanaṃ tasmā sakaṭato gahetvāti attho.",
  "tika-s0103t:343_0": "Osāritanti uccāritaṃ, kathitanti attho.",
  "tika-s0103t:344_0": "Aggoti sabbasattehi aggo.",
  "tika-s0103t:345_0": "Sabhāvapakatikāti sabhāvabhūtā akittimā pakatikā.",
  "tika-s0103t:345_1": "Kāraṇamahantattāti kāraṇānaṃ mahantatāya,",
  "tika-s0103t:345_2": "mahantehi buddhakaradhammehi pāramisaṅkhātehi kāraṇehi buddhaguṇānaṃ nibbattitoti vuttaṃ hoti.",
  "tika-s0103t:345_3": "Pathaviādīni mahantāni vatthūni,",
  "tika-s0103t:345_4": "mahantā ca sakkabhāvādayo attano attano visaye ekekāva,",
  "tika-s0103t:345_5": "evaṃ sammāsambuddhopi mahanto attano visaye eko eva.",
  "tika-s0103t:345_6": "Ko ca tassa visayo?",
  "tika-s0103t:345_7": "Buddhabhūmi,",
  "tika-s0103t:345_8": "yāvatakaṃ vā ñeyyamevaṃ “ākāso viya anantavisayo bhagavā eko eva hotī”ti vadanto “ekissā lokadhātuyā”ti",
  "tika-s0103t:345_9": "vuttalokadhātuto aññesupi cakkavāḷesu aparassa buddhassa abhāvaṃ dasseti.",
  "tika-s0103t:346_0": "“Sammukhā meta”ntiādinā pavattitaṃ attano byākaraṇaṃ aviparītatthatāya satthari pasāduppādanena sammāpaṭipajjamānassa",
  "tika-s0103t:346_1": "anukkamena lokuttaradhammāvahampi hotīti āha “dhammassa…pe…",
  "tika-s0103t:346_2": "paṭipada”nti.",
  "tika-s0103t:346_3": "Vādassa anupatanaṃ anuppavatti vādānupātoti āha “vādoyevā”ti.",
  "tika-s0103t:347_0": "Acchariyaabbhutavaṇṇanā",
  "tika-s0103t:348_0": "162.",
  "tika-s0103t:348_1": "Udāyīti nāmaṃ,",
  "tika-s0103t:348_2": "mahāsarīratāya pana thero mahāudāyīti paññāyittha,",
  "tika-s0103t:348_3": "yassa vasena vinaye nisīdanassa dasā anuññātā.",
  "tika-s0103t:348_4": "Pañcavaṇṇāti khuddikādibhedato pañcappakārā.",
  "tika-s0103t:348_5": "Pītisamuṭṭhānehi paṇītarūpehi atibyāpitadeho “nirantaraṃ pītiyā phuṭasarīro”ti vutto,",
  "tika-s0103t:348_6": "tato evassā pariyāyato pharaṇalakkhaṇampi vuttaṃ. Appa-",
  "tika-s0103t:348_7": "saddo “appakasirenevā”tiādīsu viya idha abhāvatthoti āha “appicchatāti nittaṇhatā”ti.",
  "tika-s0103t:348_8": "Tīhākārehīti yathālābhayathābalayathāsāruppappakārehi.",
  "tika-s0103t:349_0": "Na na katheti kathetiyeva.",
  "tika-s0103t:349_1": "Cīvarādihetunti cīvaruppādādihetubhūtaṃ payuttakathaṃ na katheti.",
  "tika-s0103t:349_2": "Veneyyavasenāti vinetabbapuggalavasena.",
  "tika-s0103t:349_3": "Katheti “evamayaṃ vinayaṃ upagacchatī”ti.",
  "tika-s0103t:349_4": "“Sabbābhibhū sabbavidūhamasmī”tiādikā gāthāpi “dasabalasamannāgato,",
  "tika-s0103t:349_5": "bhikkhave,",
  "tika-s0103t:349_6": "tathāgato”tiādikā suttantāpi.",
  "tika-s0103t:350_0": "163.",
  "tika-s0103t:350_1": "Abhikkhaṇanti abhiṇhaṃ.",
  "tika-s0103t:350_2": "Niggāthakattā,",
  "tika-s0103t:350_3": "pucchanavissajjanavasena pavattitattā ca “veyyākaraṇa”nti vuttaṃ.",
  "tika-s0103t:350_4": "Sesaṃ sabbaṃ suviññeyyaṃ evāti.",
  "tika-s0103t:351_0": "Sampasādanīyasuttavaṇṇanāya līnatthappakāsanā.",
  "tika-s0103t:352_0": "6. Pāsādikasuttavaṇṇanā",
  "tika-s0103t:353_0": "Nigaṇṭhanāṭaputtakālaṅkiriyavaṇṇanā",
  "tika-s0103t:354_0": "164.",
  "tika-s0103t:354_1": "Lakkhassa saravedhaṃ avirajjhitvāna vijjhanavidhiṃ jānantīti vedhaññā.",
  "tika-s0103t:354_2": "Tenāha “dhanumhi katasikkhā”ti.",
  "tika-s0103t:354_3": "Sippaṃ uggahaṇatthāyāti dhanusippādisippassa uggahaṇatthāya.",
  "tika-s0103t:354_4": "Majjhimena pamāṇena sarapātayogyatāvasena katattā dīghapāsādo.",
  "tika-s0103t:355_0": "Sampati kālaṃ katoti acirakālaṃ kato.",
  "tika-s0103t:355_1": "Dvedhikajātāti jātadvedhikā sañjātabhedā.",
  "tika-s0103t:355_2": "Dvejjhajātāti duvidhabhāvappattā.",
  "tika-s0103t:355_3": "Bhaṇḍanti paribhāsanti etenāti bhaṇḍanaṃ,",
  "tika-s0103t:355_4": "viruddhacittaṃ.",
  "tika-s0103t:355_5": "Tanti bhaṇḍanaṃ.",
  "tika-s0103t:355_6": "“Idaṃ nahānādi na kattabba”nti paññattavattaṃ paṇṇatti.",
  "tika-s0103t:355_7": "Dhammavinayanti pāvacanaṃ siddhantaṃ.",
  "tika-s0103t:355_8": "Vijjhantā mukhasattīhi.",
  "tika-s0103t:355_9": "Sahitaṃ meti mayhaṃ vacanaṃ sahitaṃ siliṭṭhaṃ pubbāparasambandhaṃ atthayuttaṃ kāraṇayuttaṃ.",
  "tika-s0103t:355_10": "Tenāha “atthasaṃhita”nti.",
  "tika-s0103t:355_11": "Adhiciṇṇanti āciṇṇaṃ.",
  "tika-s0103t:355_12": "Viparāvattanti virodhadassanavasena parāvattitaṃ,",
  "tika-s0103t:355_13": "parāvattaṃ dūsitanti attho.",
  "tika-s0103t:355_14": "Tenāha “cirakālavasena paguṇaṃ,",
  "tika-s0103t:355_15": "taṃ mama vādaṃ āgamma nivatta”nti.",
  "tika-s0103t:355_16": "Pariyesamāno vicara tattha gantvā sikkhāti attho.",
  "tika-s0103t:355_17": "Sace sakkosi,",
  "tika-s0103t:355_18": "idāniyeva mayā veṭhitaṃ dosaṃ nibbeṭhehi.",
  "tika-s0103t:355_19": "Maraṇamevāti aññamaññaghātanavasena maraṇameva.",
  "tika-s0103t:355_20": "Nāṭaputtassa imeti nāṭaputtiyā,",
  "tika-s0103t:355_21": "te pana tassa sissāti āha “antevāsikesū”ti.",
  "tika-s0103t:355_22": "Purimapaṭipattito paṭinivattanaṃ paṭivānaṃ,",
  "tika-s0103t:355_23": "taṃ rūpaṃ sabhāvo etesanti paṭivānarūpā.",
  "tika-s0103t:355_24": "Tenāha “nivattanasabhāvā”ti.",
  "tika-s0103t:355_25": "Kathanaṃ atthassa ācikkhanaṃ.",
  "tika-s0103t:355_26": "Pavedanaṃ hetudāharaṇāni āharitvā bodhanaṃ.",
  "tika-s0103t:355_27": "Tenāha “duppavediteti duviññāpite”ti.",
  "tika-s0103t:355_28": "Na upasamāya saṃvattatīti anupasamasaṃvattanaṃ,",
  "tika-s0103t:355_29": "tadeva anupasamasaṃvattanikaṃ, tasmiṃ.",
  "tika-s0103t:355_30": "Samussitaṃ hutvā patiṭṭhāhetubhāvato thūpaṃ,",
  "tika-s0103t:355_31": "patiṭṭhāti āha “bhinnathūpeti bhinnapatiṭṭhe”ti,",
  "tika-s0103t:355_32": "thūpoti vā dhammassa niyyānabhāvo veditabbo aññe dhamme abhibhuyya samussitaṭṭhena,",
  "tika-s0103t:355_33": "so nigaṇṭhassa samaye.",
  "tika-s0103t:355_34": "Kehici abhinnasammatopi bhinno vinaṭṭho eva sabbena sabbaṃ abhāvatoti so bhinnathūpo,",
  "tika-s0103t:355_35": "so eva niyyānabhāvo vaṭṭadukkhato muccitukāmānaṃ paṭisaraṇaṃ,",
  "tika-s0103t:355_36": "tamettha natthīti appaṭisaraṇo,",
  "tika-s0103t:355_37": "tasmiṃ bhinnathūpe appaṭisaraṇeti evamettha attho veditabbo.",
  "tika-s0103t:356_0": "Ācariyappamāṇanti ācariyamuṭṭhi hutvā pamāṇabhūtaṃ. Nānānīhārenāti nānākārena.",
  "tika-s0103t:357_0": "165. Tatheva samudācariṃsu bhūtapubbagatiyā. Sāmākānanti sāmākadhaññānaṃ.",
  "tika-s0103t:358_0": "“Yenassa upajjhāyo”ti vatvā yathāssa āyasmato cundassa dhammabhaṇḍāgāriko upajjhāyo ahosi,",
  "tika-s0103t:358_1": "taṃ vitthārena dassetuṃ “buddhakāle kirā”tiādi vuttaṃ.",
  "tika-s0103t:358_2": "Tattha buddhakāleti bhūtakathanametaṃ,",
  "tika-s0103t:358_3": "na visesanaṃ.",
  "tika-s0103t:358_4": "Satthu parinibbānato puretarameva hi dhammasenāpati parinibbuto.",
  "tika-s0103t:359_0": "Dhammaratanapūjāvaṇṇanā",
  "tika-s0103t:360_0": "Saddhivihārikaṃ adāsīti saddhivihārikaṃ katvā adāsi.",
  "tika-s0103t:361_0": "Kathāya mūlanti bhagavato santikā labhitabbadhammakathāya kāraṇaṃ.",
  "tika-s0103t:361_1": "Samuṭṭhāpetīti uṭṭhāpeti,",
  "tika-s0103t:361_2": "dāliddiyapaṅkato uddharatīti adhippāyo.",
  "tika-s0103t:361_3": "Sandhamanti sammadeva dhamanto.",
  "tika-s0103t:361_4": "Ekekasmiṃ pahāreyeva tayo tayo vāre katvā divā navavāre rattiṃ navavāre.",
  "tika-s0103t:361_5": "Upaṭṭhānameva gacchati buddhupaṭṭhānavasena,",
  "tika-s0103t:361_6": "pañhāpucchanādivasena pana antarantarāpi gacchateva,",
  "tika-s0103t:361_7": "gacchanto ca divasassa…pe… gacchati.",
  "tika-s0103t:361_8": "Ñātuṃ icchitassa atthassa uddharaṇabhāvato pañhova pañhuddhāro,",
  "tika-s0103t:361_9": "taṃ gahetvāva gacchati attano mahāpaññatāya,",
  "tika-s0103t:361_10": "satthu ca dhammadesanāyaṃ akilāsubhāvato.",
  "tika-s0103t:362_0": "Asammāsambuddhappaveditadhammavinayavaṇṇanā",
  "tika-s0103t:363_0": "166.",
  "tika-s0103t:363_1": "Ārocitepi tasmiṃ atthe.",
  "tika-s0103t:363_2": "Sāmiko hoti,",
  "tika-s0103t:363_3": "tassa sāmikabhāvaṃ dassetuṃ “sova tassā ādimajjhapariyosānaṃ jānātī”ti āha.",
  "tika-s0103t:363_4": "Evanti vacanasampaṭicchanaṃ.",
  "tika-s0103t:363_5": "Cundattherena hi ānītaṃ kathāpābhataṃ bhagavā sampaṭicchanto “eva”nti āha.",
  "tika-s0103t:363_6": "“Eva”nti durakkhāte dhammavinaye sāvakānaṃ dvedhikādibhāvena viharaṇakiriyāparāmasanañhetaṃ.",
  "tika-s0103t:364_0": "Yasmā …pe…",
  "tika-s0103t:364_1": "pākaṭaṃ hoti byatirekamukhena ca neyyassa atthassa vibhūtabhāvāpattito.",
  "tika-s0103t:364_2": "Atha vā yasmā…pe…",
  "tika-s0103t:364_3": "pākaṭaṃ hoti dosesu ādīnavadassanena tappaṭipakkhesu guṇesu ānisaṃsassa vibhūtabhāvāpattito.",
  "tika-s0103t:364_4": "Vokkammāti apasakketvā.",
  "tika-s0103t:364_5": "Āmeḍitalopena cāyaṃ niddeso,",
  "tika-s0103t:364_6": "vokkamma vokkammāti vuttaṃ hoti,",
  "tika-s0103t:364_7": "tena tassa vokkamanassa antarantarāti ayamattho labbhatīti āha “na nirantara”ntiādi.",
  "tika-s0103t:364_8": "Dhammānudhammapaṭipattiādayoti tena satthārā vuttamuttidhammassa anudhammaṃ appaṭipajjanādayo. Ādi-",
  "tika-s0103t:364_9": "saddena pāḷiyaṃ āgatā asāmīcipaṭipadādayo ca saṅgayhanti.",
  "tika-s0103t:364_10": "Manussattampīti pi-",
  "tika-s0103t:364_11": "saddena “vicāraṇapaññāya asambhavo,",
  "tika-s0103t:364_12": "dosesu anabhinivesitā,",
  "tika-s0103t:364_13": "asandiṭṭhiparāmāsitā”ti evamādīnaṃ saṅgaho daṭṭhabbo.",
  "tika-s0103t:364_14": "“Tathā eva”nti padehi yathākkamaṃ pakārassa kāmaṃ tirokkhatā,",
  "tika-s0103t:364_15": "paccakkhatā vuccati,",
  "tika-s0103t:364_16": "tathāpi yathā “tathā paṭipajjatū”ti padena paṭipajjanākāro niyametvā vihito,",
  "tika-s0103t:364_17": "tathā “evaṃ paṭipajjatū”ti imināpīti idaṃ tassa atthadassanabhāvena vuttaṃ.",
  "tika-s0103t:364_18": "Samādapitattā micchāpaṭipadāya apuññaṃ pasavati.",
  "tika-s0103t:365_0": "167.",
  "tika-s0103t:365_1": "Ñāyati muttidhammo etenāti ñāyo,",
  "tika-s0103t:365_2": "tena satthārā vutto dhammānudhammo,",
  "tika-s0103t:365_3": "taṃ paṭipannoti ñāyappaṭipanno,",
  "tika-s0103t:365_4": "so pana yasmā tassa muttidhammassa adhigame kāraṇasammato,",
  "tika-s0103t:365_5": "tasmā vuttaṃ “kāraṇappaṭipanno”ti.",
  "tika-s0103t:365_6": "Nipphādessatīti sādhessati,",
  "tika-s0103t:365_7": "siddhiṃ gamissatīti vuttaṃ hoti.",
  "tika-s0103t:365_8": "Dukkhanibbattakanti sampati,",
  "tika-s0103t:365_9": "āyatiñca dukkhassa nibbattakaṃ.",
  "tika-s0103t:365_10": "Vīriyaṃ karoti micchāpaṭipannattā.",
  "tika-s0103t:366_0": "Sammāsambuddhappaveditadhammavinayādivaṇṇanā",
  "tika-s0103t:367_0": "168. Niyyātīti vattati, saṃvattatīti vā attho.",
  "tika-s0103t:368_0": "170.",
  "tika-s0103t:368_1": "Idha sāvakassa sammāpaṭipattiyā ekantikaapassayadassanatthaṃ satthu sammāsambuddhatā,",
  "tika-s0103t:368_2": "dhammassa ca svākkhātatā kittitāti “sammāpaṭipannassa kulaputtassa pasaṃsaṃ dassetvā”ti vuttaṃ.",
  "tika-s0103t:368_3": "Evañhi imissā desanāya saṃkilesabhāgiyabhāvena uṭṭhitāya vodānabhāgiyabhāvena yathānusandhinā pavatti dīpitā hoti.",
  "tika-s0103t:368_4": "Abodhitatthāti appaveditatthā,",
  "tika-s0103t:368_5": "paramatthaṃ catutthasaccapaṭivedhaṃ apāpitāti attho.",
  "tika-s0103t:368_6": "Pāḷiyaṃ “assā”ti padaṃ “sāvakā saddhamme”ti dvīhi padehi yojetabbaṃ “assa sammāsambuddhassa sāvakā,",
  "tika-s0103t:368_7": "assa saddhamme”ti.",
  "tika-s0103t:368_8": "Sabbasaṅgahapadehi katanti sabbassa sāsanatthassa saṅgaṇhanapadehi ekajjhaṃ kataṃ.",
  "tika-s0103t:368_9": "Tenāha “sabbasaṅgāhikaṃ kataṃ na hotīti attho”ti.",
  "tika-s0103t:368_10": "Pubbenāparaṃ sambandhatthabhāvena saṅgahetabbatāya vā saṅgahāni padāni katāni etassāti saṅgahapadakataṃ,",
  "tika-s0103t:368_11": "brahmacariyaṃ.",
  "tika-s0103t:368_12": "Tappaṭikkhepena na ca saṅgahapadakatanti yojanā.",
  "tika-s0103t:368_13": "Rāgādipaṭipakkhaharaṇaṃ,",
  "tika-s0103t:368_14": "yathānusiṭṭhaṃ vā paṭipajjamānānaṃ vaṭṭadukkhato paṭiharaṇaṃ nibbānapāpanaṃ paṭihāro, so eva ā-",
  "tika-s0103t:368_15": "kārassa i-",
  "tika-s0103t:368_16": "kāraṃ katvā paṭihiro,",
  "tika-s0103t:368_17": "paṭihiro eva pāṭihiro,",
  "tika-s0103t:368_18": "saha pāṭihirenāti sappāṭihiraṃ,",
  "tika-s0103t:368_19": "tathā suppaveditatāya sappāṭihiraṃ katanti sappāṭihirakataṃ.",
  "tika-s0103t:368_20": "Tādisaṃ pana vaṭṭato niyyāne niyuttaṃ,",
  "tika-s0103t:368_21": "niyyānappayojanañca hotīti āha “niyyānika”nti.",
  "tika-s0103t:368_22": "Devalokatoti devalokato paṭṭhāya rūpīdevanikāyato pabhuti.",
  "tika-s0103t:368_23": "Suppakāsitanti suṭṭhu pakāsitaṃ.",
  "tika-s0103t:368_24": "Yāva devamanussehīti vā yāva devamanussehi yattakā devā manussā ca,",
  "tika-s0103t:368_25": "tāva te sabbe abhibyāpetvā suppakāsitaṃ.",
  "tika-s0103t:368_26": "Anutāpāya hotīti anutappo,",
  "tika-s0103t:368_27": "so pana anutāpaṃ karonto viya hotīti vuttaṃ “anutāpakaro hotī”ti.",
  "tika-s0103t:369_0": "172. Thiroti ṭhitadhammo kenaci asaṃhāriyo, asekkhā sīlakkhandhādayo therakārakā dhammā.",
  "tika-s0103t:370_0": "173.",
  "tika-s0103t:370_1": "Yogehi khemattāti yogehi anupaddutattā.",
  "tika-s0103t:370_2": "Saddhammassāti assa saddhammassa.",
  "tika-s0103t:370_3": "Assāti ca assa satthuno.",
  "tika-s0103t:371_0": "174.",
  "tika-s0103t:371_1": "Upāsakā brahmacārino nāma visesato anāgāmino.",
  "tika-s0103t:371_2": "Sotāpannasakadāgāminopi tādisā tathā vuccantīti “brahmacariyavāsaṃ vasamānā ariyasāvakā” icceva vuttaṃ.",
  "tika-s0103t:372_0": "176.",
  "tika-s0103t:372_1": "Sabbakāraṇasampannanti yattakehi kāraṇehi sampannaṃ nāma hoti,",
  "tika-s0103t:372_2": "tehi sabbehi kāraṇehi sampannaṃ sampattaṃ upagataṃ paripuṇṇaṃ,",
  "tika-s0103t:372_3": "samannāgataṃ vā.",
  "tika-s0103t:372_4": "Imameva dhammanti imameva sāsanadhammaṃ.",
  "tika-s0103t:373_0": "Udakena padesaññunā attano paññāveyyattiyataṃ dassetuṃ aniyyānike atthe payuttaṃ paheḷikasadisaṃ vacanaṃ,",
  "tika-s0103t:373_1": "bhagavatā attano sabbaññutāya niyyānike atthe yojetvā dassetuṃ “udako suda”ntiādi vuttanti taṃ dassetuṃ “so kirā”tiādimāha.",
  "tika-s0103t:374_0": "Saṅgāyitabbadhammādivaṇṇanā",
  "tika-s0103t:375_0": "177.",
  "tika-s0103t:375_1": "Saṅgamma samāgammāti tasmiṃyeva ṭhāne labbhamānānaṃ gativasena saṅgamma ṭhānantarato pakkosanena samāgatānaṃ vasena samāgamma.",
  "tika-s0103t:375_2": "Tenāha “saṅgantvā samāgantvā”ti.",
  "tika-s0103t:375_3": "Atthena atthanti padantare āgataatthena saha tattha tattha āgatamatthaṃ.",
  "tika-s0103t:375_4": "Byañjanena byañjananti etthāpi eseva nayo.",
  "tika-s0103t:375_5": "Samānentehīti samānaṃ karontehi,",
  "tika-s0103t:375_6": "opammaṃ vā ānentehi.",
  "tika-s0103t:375_7": "Saṅgāyitabbanti sammadeva gāyitabbaṃ kathetabbaṃ,",
  "tika-s0103t:375_8": "taṃ pana saṅgāyanaṃ vācanāmaggoti āha “vācetabba”nti.",
  "tika-s0103t:376_0": "178.",
  "tika-s0103t:376_1": "Tassa vā bhāsiteti tassa bhikkhuno bhāsite atthe ceva byañjane ca.",
  "tika-s0103t:376_2": "Atthamicchāgahaṇaropanāni yathā honti,",
  "tika-s0103t:376_3": "taṃ dassetuṃ “cattāro satipaṭṭhānā”tiādi vuttaṃ.",
  "tika-s0103t:376_4": "Ārammaṇaṃ “satipaṭṭhāna”nti gaṇhāti,",
  "tika-s0103t:376_5": "na satiyeva “satipaṭṭhāna”nti.",
  "tika-s0103t:376_6": "“Satipaṭṭhānānī”ti byañjanaṃ ropeti tasmiṃ atthe,",
  "tika-s0103t:376_7": "na “satipaṭṭhānā”ti.",
  "tika-s0103t:376_8": "Upapannatarānīti yuttatarāni.",
  "tika-s0103t:376_9": "Allīnatarānīti siliṭṭhatarāni.",
  "tika-s0103t:376_10": "Yā cevāti liṅgavipallāsena vuttaṃ,",
  "tika-s0103t:376_11": "vibhattilopena vā.",
  "tika-s0103t:376_12": "Puna yā cevāti liṅgavipallāseneva niddeso.",
  "tika-s0103t:376_13": "Neva ussādetabboti na ukkaṃsetabbo virajjhitvā vuttattā.",
  "tika-s0103t:376_14": "Na apasādetabboti na santajjetabbo vivādapariharaṇatthaṃ.",
  "tika-s0103t:376_15": "Dhāraṇatthanti upadhāraṇatthaṃ sallakkhaṇatthaṃ.",
  "tika-s0103t:377_0": "181.",
  "tika-s0103t:377_1": "Atthena upetanti aviparītena atthena upetaṃ taṃ “ayamettha attho”ti upecca paṭijānitvā ṭhitaṃ.",
  "tika-s0103t:377_2": "Tathārūpo ca tassa bujjhitā nāma hotīti āha “atthassa viññātāra”nti.",
  "tika-s0103t:377_3": "Evametaṃ bhikkhuṃ pasaṃsathāti vuttanayena dhammabhāṇakaṃ amuṃ bhikkhuṃ “evaṃ lābhā no āvuso”tiādiākārena pasaṃsatha.",
  "tika-s0103t:377_4": "Idānissa pasaṃsabhāvaṃ dassetuṃ “eso hī”tiādi vuttaṃ.",
  "tika-s0103t:377_5": "Esāti pariyattidhammassa satthukiccakaraṇato,",
  "tika-s0103t:377_6": "tattha cassa sammadeva avaṭṭhitabhāvato “buddho nāma esā”ti vutto.",
  "tika-s0103t:377_7": "“Lābhā no”tiādinā cassa bhikkhūnaṃ piyagarubhāvaṃ vibhāvento satthā taṃ attano ṭhāne ṭhapesīti vutto.",
  "tika-s0103t:378_0": "Paccayānuññātakāraṇādivaṇṇanā",
  "tika-s0103t:379_0": "182.",
  "tika-s0103t:379_1": "Tatopi uttaritaranti yā pubbe sammāpaṭipannassa bhikkhuno pasaṃsanavasena “idha pana cunda satthā ca",
  "tika-s0103t:379_2": "hoti sammāsambuddho”tiādinā pavattitadesanāya upari “idha cunda satthā ca loke udapādī”tiādinā desanā vaḍḍhitā.",
  "tika-s0103t:379_3": "Tatopi uttaritaraṃ savisesaṃ desanaṃ vaḍḍhento “paccayahetū”tiādimāha.",
  "tika-s0103t:379_4": "Tattha paccayahetūti paccayasaṃvattanahetu.",
  "tika-s0103t:379_5": "Uppajjanakā āsavāti paccayānaṃ pariyesanahetu ceva paribhogahetu ca uppajjanakā kāmāsavādayo.",
  "tika-s0103t:379_6": "Tesaṃ diṭṭhadhammikānaṃ āsavānaṃ “idha,",
  "tika-s0103t:379_7": "bhikkhave,",
  "tika-s0103t:379_8": "ariyasāvako micchāājīvaṃ pahāya sammāājīvena jīvitaṃ kappetī”ti “idha,",
  "tika-s0103t:379_9": "bhikkhave,",
  "tika-s0103t:379_10": "bhikkhu paṭisaṅkhā yoniso cīvaraṃ paṭisevatī”tiādinā ca sammāpaṭipattiṃ upadisanto bhagavā paṭighātāya dhammaṃ deseti nāma.",
  "tika-s0103t:379_11": "“Yo tumhesu pāḷiyā atthabyañjanāni micchā gaṇhāti,",
  "tika-s0103t:379_12": "so neva ussādetabbo,",
  "tika-s0103t:379_13": "na apasādetabbo,",
  "tika-s0103t:379_14": "sādhukaṃ saññāpetabbo tasseva atthassa nisantiyā”ti evaṃ pariyattidhamme micchāpaṭipanne sammāpaṭipattiyaṃ",
  "tika-s0103t:379_15": "bhikkhū niyojento bhagavā bhaṇḍanahetu uppajjanakānaṃ samparāyikānaṃ āsavānaṃ paṭighātāya dhammaṃ deseti nāma.",
  "tika-s0103t:379_16": "Yathā te na pavisantīti te āsavā attano cittasantānaṃ yathā na otaranti.",
  "tika-s0103t:379_17": "Mūlaghātena paṭihananāyāti yathā mūlaghāto hoti,",
  "tika-s0103t:379_18": "evaṃ mūlaghātavasena pajahanāya.",
  "tika-s0103t:379_19": "Tanti cīvaraṃ.",
  "tika-s0103t:379_20": "Yathā cīvaraṃ idamatthikatameva upādāya anuññātaṃ,",
  "tika-s0103t:379_21": "evaṃ piṇḍapātādayopi.",
  "tika-s0103t:380_0": "Sukhallikānuyogādivaṇṇanā",
  "tika-s0103t:381_0": "183.",
  "tika-s0103t:381_1": "Sukhitanti sañjātasukhaṃ.",
  "tika-s0103t:381_2": "Pīṇitanti dhātaṃ suhitaṃ.",
  "tika-s0103t:381_3": "Tathābhūto pana yasmā thūlasarīro hoti,",
  "tika-s0103t:381_4": "tasmā “thūlaṃ karotī”ti vuttaṃ.",
  "tika-s0103t:382_0": "186.",
  "tika-s0103t:382_1": "Naṭhitasabhāvāti anavaṭṭhitasabhāvā,",
  "tika-s0103t:382_2": "evarūpāya kathāya anavaṭṭhānabhāvato sabhāvopi tesaṃ anavaṭṭhitoti adhippāyo.",
  "tika-s0103t:382_3": "Tenāha “jivhā no atthī”tiādi.",
  "tika-s0103t:382_4": "Kāmaṃ “pañcahi cakkhūhī”ti vuttaṃ,",
  "tika-s0103t:382_5": "aggahitaggahaṇena pana cattāri cakkhūni veditabbāni.",
  "tika-s0103t:382_6": "Sabbaññutaññāṇañhi samantacakkhūti.",
  "tika-s0103t:382_7": "Tassa vā ñeyyadhammesu jānanavasena pavattiṃ upādāya “jānatā”ti vuttaṃ.",
  "tika-s0103t:382_8": "Hatthāmalakaṃ viya paccakkhato dassanavasena pavattiṃ upādāya “passatā”ti vuttaṃ.",
  "tika-s0103t:382_9": "Nemaṃ vuccati thambhādīhi anupaviṭṭhabhūmippedesoti āha “gambhīrabhūmiṃ anupaviṭṭho”ti.",
  "tika-s0103t:382_10": "Suṭṭhu nikhātoti bhūmiṃ nikhanitvā sammadeva ṭhapito.",
  "tika-s0103t:382_11": "Tasminti khīṇāsave.",
  "tika-s0103t:382_12": "Anajjhācāro acalo asampavedhī,",
  "tika-s0103t:382_13": "yasmā ajjhācāro setughāto khīṇāsavānaṃ.",
  "tika-s0103t:382_14": "Sotāpannādayoti ettha ādi-",
  "tika-s0103t:382_15": "saddena gahitesu anāgāmino tāva navasupi ṭhānesu khīṇāsavā viya abhabbā,",
  "tika-s0103t:382_16": "sotāpannasakadāgāmino pana “tatiyapañcamaṭṭhānesu abhabbā”ti na vattabbā,",
  "tika-s0103t:382_17": "itaresu sattasu ṭhānesu abhabbāva.",
  "tika-s0103t:383_0": "Pañhabyākaraṇavaṇṇanā",
  "tika-s0103t:384_0": "187.",
  "tika-s0103t:384_1": "Gihibyañjanenāti gihiliṅgena.",
  "tika-s0103t:384_2": "Khīṇāsavo pana gihibyañjanena arahattaṃ pattopi na tiṭṭhati vivekaṭṭhānassa abhāvāti adhippāyo.",
  "tika-s0103t:384_3": "Tassa vasenāti bhummadevattabhāve ṭhatvā arahattappattassa vasena.",
  "tika-s0103t:384_4": "Ayaṃ pañhoti “abhabbo so nava ṭhānāni ajjhācaritu”nti ayaṃ pañho āgato itarassa pabbajjāya,",
  "tika-s0103t:384_5": "parinibbānena vā abhabbatāya avuttasiddhattā.",
  "tika-s0103t:384_6": "Yadi evaṃ kathaṃ bhikkhugahaṇanti āha “bhinnadosattā”tiādi.",
  "tika-s0103t:384_7": "Aparicchedanti apariyantaṃ,",
  "tika-s0103t:384_8": "tayidaṃ suvipulanti āha “mahanta”nti.",
  "tika-s0103t:384_9": "Ñeyyassa hi vipulatāya ñāṇassa vipulatā veditabbā,",
  "tika-s0103t:384_10": "etena “apariccheda”nti vuccamānampi ñeyyaṃ satthu ñāṇassa vasena paricchedamevāti dassitaṃ hoti.",
  "tika-s0103t:384_11": "Vuttañhetaṃ “ñāṇapariyantikaṃ neyya”nti anāgate apaññāpananti anāgate visaye ñāṇassa apaññāpanaṃ.",
  "tika-s0103t:384_12": "“Paccakkhaṃ viya katvā”ti kasmā viya-",
  "tika-s0103t:384_13": "saddaggahaṇaṃ kataṃ,",
  "tika-s0103t:384_14": "nanu buddhānaṃ sabbampi ñāṇaṃ attano visayaṃ paccakkhameva katvā pavattati ekappamāṇabhāvatoti?",
  "tika-s0103t:384_15": "Saccametaṃ,",
  "tika-s0103t:384_16": "“akkha”nti pana cakkhādiindriyaṃ vuccati,",
  "tika-s0103t:384_17": "taṃ akkhaṃ pati vattatīti cakkhādinissitaṃ viññāṇaṃ,",
  "tika-s0103t:384_18": "tassa ca ārammaṇaṃ “paccakkha”nti loke niruḷhametanti taṃ nidassanaṃ katvā dassento “paccakkhaṃ viya katvā”ti avoca,",
  "tika-s0103t:384_19": "na pana bhagavato ñāṇassa appaccakkhākārena pavattanato.",
  "tika-s0103t:384_20": "Tathā hi vadanti –",
  "tika-s0103t:385_0": "“Āvibhūtaṃ pakāsanaṃ, anupaddutacetasaṃ;",
  "tika-s0103t:386_0": "Atītānāgate ñāṇaṃ, paccakkhānaṃ vasissatī”ti.",
  "tika-s0103t:387_0": "Aññattha vihitakenāti aññasmiṃ visaye pavattitena.",
  "tika-s0103t:387_1": "Saṅgāhetabbanti samaṃ katvā kathayitabbaṃ,",
  "tika-s0103t:387_2": "kathanaṃ pana paññāpanaṃ nāma hotīti paññāpetabbanti attho vutto.",
  "tika-s0103t:387_3": "Tādisanti satataṃ samitaṃ pavattakaṃ.",
  "tika-s0103t:387_4": "Ñāṇaṃ nāma natthīti āvajjanena vinā ñāṇuppattiyā asambhavato.",
  "tika-s0103t:387_5": "Ekākārena ca ñāṇe pavattamāne nānākārassa visayassa avabodho na siyā.",
  "tika-s0103t:387_6": "Athāpi siyā,",
  "tika-s0103t:387_7": "anirupitarūpeneva avabodho siyā,",
  "tika-s0103t:387_8": "tena ca ñāṇaṃ ñeyyaṃ aññātasadisameva siyā.",
  "tika-s0103t:387_9": "Na hi “idaṃ ta”nti vivekena anavabuddho attho ñāto nāma hoti,",
  "tika-s0103t:387_10": "tasmā “carato ca tiṭṭhato cā”tiādi bālalāpanamattaṃ.",
  "tika-s0103t:387_11": "Tenāha “yathariva bālā abyattā,",
  "tika-s0103t:387_12": "evaṃ maññantī”ti.",
  "tika-s0103t:388_0": "Satiṃ anussaratīti satānusāri,",
  "tika-s0103t:388_1": "satiyānuvattanavasena pavattañāṇaṃ.",
  "tika-s0103t:388_2": "Tenāha “pubbenivāsānussatisampayuttaka”nti.",
  "tika-s0103t:388_3": "Ñāṇaṃ pesesīti ñāṇaṃ pavattesi.",
  "tika-s0103t:388_4": "Sabbatthakameva ñeyyāvaraṇassa suppahīnattā appaṭihataṃ anivāritaṃ ñāṇaṃ gacchati pavattaticceva attho.",
  "tika-s0103t:388_5": "“Bodhi vuccati catūsu maggesu ñāṇa”nti vacanato catumaggañāṇaṃ bodhi,",
  "tika-s0103t:388_6": "tato tassa adhigatattā uppajjanakaṃ paccavekkhaṇañāṇaṃ “bodhijaṃ ñāṇaṃ uppajjatī”ti vuttaṃ.",
  "tika-s0103t:388_7": "Bodhijaṃ bodhimūle jātaṃ catumaggañāṇaṃ,",
  "tika-s0103t:388_8": "tañca kho anāgataṃ ārabbha uddissa tassa appavattiatthaṃ tathāgatassa uppajjati tassa uppannattā āyatiṃ punabbhavābhāvato.",
  "tika-s0103t:388_9": "Kathaṃ tathāgato anāgatamaddhānaṃ ārabbha atīrakaṃ ñāṇadassanaṃ paññāpetīti?",
  "tika-s0103t:388_10": "Atītassa pana addhuno mahantatāya atīrakaṃ ñāṇadassanaṃ tattha paññāpetīti ko ettha virodho.",
  "tika-s0103t:388_11": "Titthiyā pana imamatthaṃ yāthāvato ajānantā –",
  "tika-s0103t:388_12": "“tayidaṃ kiṃ su,",
  "tika-s0103t:388_13": "tayidaṃ kathaṃsū”ti attano aññāṇameva pākaṭaṃ karonti.",
  "tika-s0103t:388_14": "Tasmā bhagavatā sasantatipariyāpannadhammappavattiṃ sandhāya “aññavihitakaṃ ñāṇadassana”ntiādi vuttaṃ.",
  "tika-s0103t:388_15": "Itaraṃ pana sandhāya vuccamāne sati tathārūpe payojane anāgatampi addhānaṃ ārabbha atīrakameva ñāṇadassanaṃ",
  "tika-s0103t:388_16": "paññāpeyya bhagavāti anatthasaṃhitanti ayamettha atthoti āha “na idhalokatthaṃ vā paralokatthaṃ vā nissita”nti.",
  "tika-s0103t:388_17": "Yaṃ pana sattānaṃ anatthāvahattā anatthasaṃhitaṃ,",
  "tika-s0103t:388_18": "tattha setughāto tathāgatassa.",
  "tika-s0103t:388_19": "“Bhāratayuddhasītāharaṇasadisa”nti iminā tassā kathāya yebhuyyena abhūtatthataṃ dīpeti.",
  "tika-s0103t:388_20": "Sahetukanti ñāpakena hetunā sahetukaṃ.",
  "tika-s0103t:388_21": "So pana hetu yena nidassanena sādhīyati,",
  "tika-s0103t:388_22": "taṃ tassa kāraṇanti tena sakāraṇaṃ katvā.",
  "tika-s0103t:388_23": "Yathā hi paṭiññātatthasādhanato hetu,",
  "tika-s0103t:388_24": "evaṃ sādhakaṃ nidassananti.",
  "tika-s0103t:388_25": "Yuttapattakāleyevāti yuttānaṃ pattakāle eva.",
  "tika-s0103t:388_26": "Ye hi veneyyā tassā kathāya yuttā anucchavikā,",
  "tika-s0103t:388_27": "tesaṃyeva yojane sandhāya vā kathāya patto upakārāvaho kālo,",
  "tika-s0103t:388_28": "tadā eva kathetīti attho.",
  "tika-s0103t:389_0": "188.",
  "tika-s0103t:389_1": "“Tathā tatheva gadanato”ti iminā “tathāgato”ti āmeḍitalopenāyaṃ niddesoti dasseti.",
  "tika-s0103t:389_2": "Tathā tathevāti ca dhammaatthasabhāvānurūpaṃ,",
  "tika-s0103t:389_3": "veneyyajjhāsayānurūpañcāti adhippāyo.",
  "tika-s0103t:389_4": "Diṭṭhanti rūpāyatanaṃ daṭṭhabbato,",
  "tika-s0103t:389_5": "tena yaṃ diṭṭhaṃ,",
  "tika-s0103t:389_6": "yaṃ dissati,",
  "tika-s0103t:389_7": "yaṃ dakkhati,",
  "tika-s0103t:389_8": "yaṃ sati samavāye passeyyaṃ,",
  "tika-s0103t:389_9": "taṃ sabbaṃ “diṭṭhaṃ” tveva gahitaṃ kālavisesassa anāmaṭṭhabhāvato.",
  "tika-s0103t:389_10": "“Suta”ntiādīsupi eseva nayo.",
  "tika-s0103t:389_11": "Sutanti saddāyatanaṃ sotabbato.",
  "tika-s0103t:389_12": "Mutanti sanissayena ghānādiindriyena sayaṃ patvā pāpuṇitvā gahetabbaṃ.",
  "tika-s0103t:389_13": "Tenāha “patvā gahetabbato”ti.",
  "tika-s0103t:389_14": "Viññātanti vijānitabbaṃ,",
  "tika-s0103t:389_15": "taṃ pana diṭṭhādivinimuttaṃ viññeyyanti āha “sukhadukkhādidhammāyatana”nti.",
  "tika-s0103t:389_16": "Pattanti yathā tathā pattaṃ,",
  "tika-s0103t:389_17": "hatthagataṃ adhigatanti attho.",
  "tika-s0103t:389_18": "Tenāha “pariyesitvā vā apariyesitvā vā”ti.",
  "tika-s0103t:389_19": "Pariyesitanti pattiyāmatthaṃ pariyiṭṭhaṃ,",
  "tika-s0103t:389_20": "taṃ pana pattaṃ vā siyā appattaṃ vā ubhayathāpi pariyesitamevāti āha “pattaṃ vā appattaṃ vā”ti.",
  "tika-s0103t:389_21": "Padadvayenāpi dvippakārampi pattaṃ,",
  "tika-s0103t:389_22": "dvippakārampi pariyesitaṃ,",
  "tika-s0103t:389_23": "tena tena pakārena tathāgatena abhisambuddhanti dasseti.",
  "tika-s0103t:389_24": "Cittena anusañcaritanti copanaṃ apāpetvā citteneva anusaṃcaritaṃ,",
  "tika-s0103t:389_25": "parivitakkitanti attho.",
  "tika-s0103t:389_26": "Pītakanti ādīti ādi-",
  "tika-s0103t:389_27": "saddena lohitakaodātādi sabbaṃ rūpārammaṇavibhāgaṃ saṅgaṇhāti.",
  "tika-s0103t:389_28": "Sumanoti rāgavasena,",
  "tika-s0103t:389_29": "lobhavasena,",
  "tika-s0103t:389_30": "saddhādivasena vā sumano.",
  "tika-s0103t:389_31": "Dummanoti byāpādavitakkavasena,",
  "tika-s0103t:389_32": "vihiṃsāvitakkavasena vā dummano.",
  "tika-s0103t:389_33": "Majjhattoti aññāṇavasena vā ñāṇavasena vā majjhatto.",
  "tika-s0103t:389_34": "Eseva nayo sabbattha.",
  "tika-s0103t:389_35": "Tattha tattha ādi-",
  "tika-s0103t:389_36": "saddena saṅkhasaddo paṇavasaddo,",
  "tika-s0103t:389_37": "pattagandho pupphagandho,",
  "tika-s0103t:389_38": "pattaraso phalaraso,",
  "tika-s0103t:389_39": "upādinnaṃ anupādinnaṃ,",
  "tika-s0103t:389_40": "majjhattavedanā kusalakammaṃ akusalakammanti evaṃ ādīnaṃ saṅgaho daṭṭhabbo.",
  "tika-s0103t:390_0": "Appattanti ñāṇena asampattaṃ,",
  "tika-s0103t:390_1": "aviditanti attho.",
  "tika-s0103t:390_2": "Tenāha “ñāṇena asacchikata”nti.",
  "tika-s0103t:390_3": "Tatheva gatattāti tatheva ñātattā abhisambuddhattā. Gata-",
  "tika-s0103t:390_4": "saddena ekatthaṃ buddhiatthanti attho.",
  "tika-s0103t:390_5": "“Gatiatthā hi dhātavo buddhiatthā bhavantī”ti akkharacintakā.",
  "tika-s0103t:391_0": "Abyākataṭṭhānādivaṇṇanā",
  "tika-s0103t:392_0": "189.",
  "tika-s0103t:392_1": "“Asamataṃ kathetvā”ti vatvā samopi nāma koci natthi,",
  "tika-s0103t:392_2": "kuto uttaritaroti dassetuṃ “anuttarata”nti vuttaṃ.",
  "tika-s0103t:392_3": "Sā panāyaṃ asamatā,",
  "tika-s0103t:392_4": "anuttaratā ca sabbaññutaṃ pūretvā ṭhitāti dassetuṃ “sabbaññuta”nti vuttaṃ.",
  "tika-s0103t:392_5": "Sā sabbaññutā saddhammavaracakkavattibhāvena loke pākaṭā jātāti dassetuṃ “dhammarājabhāvaṃ kathetvā”ti vuttaṃ.",
  "tika-s0103t:392_6": "Tathā sabbaññubhāvena ca satthā imesu diṭṭhigatavipallāsesu evaṃ paṭipajjatīti dassento “idānī”tiādimāha.",
  "tika-s0103t:392_7": "Tattha sīhanādanti abhītanādaṃ seṭṭhanādaṃ.",
  "tika-s0103t:392_8": "Seṭṭhanādo hesa,",
  "tika-s0103t:392_9": "yadidaṃ ṭhapanīyassa pañhassa ṭhapanīyabhāvadassanaṃ.",
  "tika-s0103t:392_10": "Ṭhapanīyatā cassa pāḷiāruḷhā eva “na heta”ntiādinā.",
  "tika-s0103t:392_11": "Yathā upacitakammakilesena itthattaṃ āgantabbaṃ,",
  "tika-s0103t:392_12": "tathā naṃ āgatoti tathāgato, satto.",
  "tika-s0103t:392_13": "Tathā hi so rūpādīsu satto visattoti katvā “satto”ti ca vuccati.",
  "tika-s0103t:392_14": "Itthattanti ca paṭiladdhattā tathā paccakkhabhūto attabhāvoti veditabbo.",
  "tika-s0103t:393_0": "“Atthasaṃhitaṃ na hotī”ti iminā ubhayattha vidhuratādassanena niratthakavippalāpataṃ tassa vādassa vibhāveti,",
  "tika-s0103t:393_1": "ubhayalokatthavidhurampi samānaṃ “kiṃ nu kho vivaṭṭanissita”nti koci āsaṅkeyyāti tadāsaṅkānivattanatthaṃ “na ca dhammasaṃhita”nti vuttaṃ.",
  "tika-s0103t:393_2": "Tenāha “navalokuttaradhammanissitaṃ na hotī”ti.",
  "tika-s0103t:393_3": "Yadipi taṃ na vivaṭṭogataṃ hoti,",
  "tika-s0103t:393_4": "vivaṭṭassa pana adhiṭṭhānabhūtaṃ nu khoti koci āsaṅkeyyāti tadāsaṅkānivattanatthaṃ “na ādibrahmacariyaka”ntiādi vuttaṃ.",
  "tika-s0103t:394_0": "190.",
  "tika-s0103t:394_1": "Kāmaṃ taṇhāpi dukkhasabhāvattā “dukkha”nti byākātabbā,",
  "tika-s0103t:394_2": "pabhavabhāvena pana sā tato visuṃ kātabbāti “taṇhaṃ ṭhapetvā”ti vuttaṃ.",
  "tika-s0103t:394_3": "Tenāha “tasseva dukkhassa pabhāvikā”tiādi.",
  "tika-s0103t:394_4": "Nanu ca avijjādayopi dukkhassa samudayoti?",
  "tika-s0103t:394_5": "Saccaṃ samudayo,",
  "tika-s0103t:394_6": "tassā pana kammassa vicittabhāvahetuto,",
  "tika-s0103t:394_7": "dukkhuppādane visesapaccayabhāvato ca sātisayo samudayaṭṭhoti sā eva suttesu tathā vuttā.",
  "tika-s0103t:394_8": "Tenāha “taṇhā dukkhasamudayoti byākata”nti.",
  "tika-s0103t:394_9": "Ubhinnaṃ appavattīti dukkhasamudayānaṃ appavattinimittaṃ.",
  "tika-s0103t:394_10": "“Dukkhaparijānano”tiādi maggakiccadassanaṃ,",
  "tika-s0103t:394_11": "tena maggassa bhāvanatthopi atthato dassitovāti daṭṭhabbaṃ.",
  "tika-s0103t:394_12": "Na hi bhāvanābhisamayena vinā pariññābhisamayādayo sambhavantīti.",
  "tika-s0103t:394_13": "Saccavavatthāpanaṃ appamādapaṭipattibhāvato asammohakalyāṇakittisaddādinimittatāya yathā sātisayaṃ idhalokatthāvahaṃ,",
  "tika-s0103t:394_14": "evaṃ yāva ñāṇassa tikkhavisadabhāvappattiyā abhāvena navalokuttaradhammasampāpakaṃ na hoti,",
  "tika-s0103t:394_15": "tāva tattha tattha sampattibhave abbhudayasampatti anugatameva siyāti vuttaṃ “etaṃ idhalokaparalokatthanissita”nti.",
  "tika-s0103t:394_16": "Navalokuttaradhammanissitanti navavidhampi lokuttaradhammaṃ nissāya pavattaṃ tadadhigamūpāyabhāvato.",
  "tika-s0103t:394_17": "Yasmā saccasambodhaṃ uddissa sāsanabrahmacariyaṃ vussati,",
  "tika-s0103t:394_18": "na aññadatthaṃ,",
  "tika-s0103t:394_19": "tasmā etaṃ saccavavatthāpanaṃ “ādipadhāna”nti vuttaṃ paṭhamataraṃ citte ādātabbato.",
  "tika-s0103t:395_0": "Pubbantasahagatadiṭṭhinissayavaṇṇanā",
  "tika-s0103t:396_0": "191.",
  "tika-s0103t:396_1": "Taṃ mayā byākatamevāti taṃ mayā tathā byākatameva,",
  "tika-s0103t:396_2": "byākātabbaṃ nāma mayā abyākataṃ natthīti byākaraṇāvekallena attano dhammasudhammatāya buddhasubuddhataṃ vibhāveti.",
  "tika-s0103t:396_3": "Tenāha “sīhanādaṃ nadanto”ti.",
  "tika-s0103t:396_4": "Purimuppannā diṭṭhiyo aparāparuppannānaṃ diṭṭhīnaṃ avassayā hontīti “diṭṭhiyova diṭṭhinissayā”ti vuttaṃ.",
  "tika-s0103t:396_5": "Diṭṭhigatikāti diṭṭhigatiyo,",
  "tika-s0103t:396_6": "diṭṭhippavattiyoti attho.",
  "tika-s0103t:396_7": "Idameva dassanaṃ saccanti “sassato attā ca loko cā”ti idameva dassanaṃ saccaṃ amoghaṃ aviparītaṃ.",
  "tika-s0103t:396_8": "Aññesaṃ vacanaṃ moghanti “asassato attā ca loko cā”ti evamādikaṃ aññesaṃ samaṇabrāhmaṇānaṃ vacanaṃ moghaṃ tucchaṃ,",
  "tika-s0103t:396_9": "micchāti attho.",
  "tika-s0103t:396_10": "Na sayaṃ kātabboti asayaṃkāroti āha “asayaṃkato”ti,",
  "tika-s0103t:396_11": "yādicchikattāti adhippāyo.",
  "tika-s0103t:397_0": "192.",
  "tika-s0103t:397_1": "Atthi khoti ettha kho-",
  "tika-s0103t:397_2": "saddo pucchāyaṃ,",
  "tika-s0103t:397_3": "atthi nūti ayamettha atthoti āha “atthi kho idaṃ āvuso vuccatī”tiādi.",
  "tika-s0103t:397_4": "Āvuso yaṃ tumhehi “sassato attā ca loko cā”ti vuccati,",
  "tika-s0103t:397_5": "idamatthi kho idaṃ vācāmattaṃ,",
  "tika-s0103t:397_6": "no natthi,",
  "tika-s0103t:397_7": "tasmā vācāvatthumattato tassa yaṃ kho te evamāhaṃsu “idameva saccaṃ moghaṃ añña”nti,",
  "tika-s0103t:397_8": "taṃ tesaṃ nānujānāmīti evamettha attho ca yojanā ca veditabbā.",
  "tika-s0103t:397_9": "Yaṃ panettha vattabbaṃ,",
  "tika-s0103t:397_10": "taṃ brahmajālaṭīkāyaṃ vuttameva.",
  "tika-s0103t:397_11": "Diṭṭhipaññattiyāti diṭṭhiyā paññāpane “evaṃ esā diṭṭhi uppannā”ti tassā diṭṭhiyā samudayato,",
  "tika-s0103t:397_12": "atthaṅgamato, assādato,",
  "tika-s0103t:397_13": "ādīnavato,",
  "tika-s0103t:397_14": "nissaraṇato ca yāthāvato paññāpane.",
  "tika-s0103t:397_15": "Aviparītavuttiyā samena ñāṇena samaṃ kañci neva samanupassāmi.",
  "tika-s0103t:397_16": "Adhipaññattīti abhiññeyyadhammapaññāpanā.",
  "tika-s0103t:397_17": "Yaṃ ajānantā bāhirakā diṭṭhipaññattiyeva allīnāti tañca paññattito ajānantā thāmasā parāmāsā abhinivissa voharanti.",
  "tika-s0103t:397_18": "Ettha ca yāyaṃ “diṭṭhipaññatti nāmā”ti vuttā diṭṭhiyā diṭṭhigatikehi evaṃ gahitatāya vibhāvanā,",
  "tika-s0103t:397_19": "tattha ca bhagavato uttaritaro nāma koci natthi,",
  "tika-s0103t:397_20": "svāyamattho brahmajāle vibhāvito eva.",
  "tika-s0103t:397_21": "“Adhipaññattī”ti vuttā pana vibhāviyamānā lokassa nibbidāhetubhāvena bahulīkārāti tassā vasena bhagavā",
  "tika-s0103t:397_22": "anuttarabhāvaṃ pavedento ‘neva attanā samasamaṃ samanupassāmī’ti sīhanādaṃ nadī”ti keci.",
  "tika-s0103t:397_23": "Aṭṭhakathāyaṃ pana “yañca vuttaṃ ‘paññattiyā’ti yañca ‘adhipaññattī’ti,",
  "tika-s0103t:397_24": "ubhayametaṃ atthato eka”nti “idha pana paññattiyāti etthāpi paññatti ceva adhipaññatti ca adhippetā,",
  "tika-s0103t:397_25": "adhipaññattīti etthāpī”ti ca vuttā,",
  "tika-s0103t:397_26": "ubhayassapi vasenettha bhagavā sīhanādaṃ nadīti viññāyati.",
  "tika-s0103t:397_27": "Ubhayaṃ petaṃ atthato ekanti ca paññattibhāvasāmaññaṃ sandhāya vuttaṃ,",
  "tika-s0103t:397_28": "na bhedābhāvato.",
  "tika-s0103t:397_29": "Tenāha “bhedato hī”tiādi.",
  "tika-s0103t:397_30": "Khandhapaññattīti khandhānaṃ “khandhā”ti paññāpanā dassanā pakāsanā ṭhapanā nikkhipanā.",
  "tika-s0103t:397_31": "“Ācikkhati dasseti paññāpeti paṭṭhapetī”ti āgataṭṭhāne hi paññāpanā dassanā pakāsanā paññatti nāma,",
  "tika-s0103t:397_32": "“supaññattaṃ mañcapīṭha”nti āgataṭṭhāne ṭhapanā nikkhipanā paññatti nāma,",
  "tika-s0103t:397_33": "idha ubhayampi yujjati.",
  "tika-s0103t:398_0": "Diṭṭhinissayappahānavaṇṇanā",
  "tika-s0103t:399_0": "196.",
  "tika-s0103t:399_1": "Pajahanatthanti accantāya paṭinissajjanatthaṃ.",
  "tika-s0103t:399_2": "Yasmā tena pajahanena sabbe diṭṭhinissayā sammadeva atikkantā honti vītikkantā,",
  "tika-s0103t:399_3": "tasmā “samatikkamāyāti tasseva vevacana”nti avoca.",
  "tika-s0103t:399_4": "Na kevalaṃ satipaṭṭhānā kathitamattā,",
  "tika-s0103t:399_5": "atha kho veneyyasantāne patiṭṭhāpitāti dassetuṃ “desitā”ti vatvā “paññattā”ti vuttanti āha “desitāti kathitā.",
  "tika-s0103t:399_6": "Paññattāti ṭhapitā”ti.",
  "tika-s0103t:399_7": "Idāni satipaṭṭhānadesanāya diṭṭhinissayānaṃ ekantikaṃ pahānāvahabhāvaṃ dassetuṃ “satipaṭṭhānabhāvanāya hī”tiādi vuttaṃ.",
  "tika-s0103t:399_8": "Tattha satipaṭṭhānabhāvanāyāti iminā tesaṃ bhāvanāya eva nesaṃ pahānaṃ,",
  "tika-s0103t:399_9": "desanā pana tadupanissayabhāvato tathā vuttāti dasseti.",
  "tika-s0103t:399_10": "Sesaṃ sabbaṃ suviññeyyamevāti.",
  "tika-s0103t:400_0": "Pāsādikasuttavaṇṇanāya līnatthappakāsanā.",
  "tika-s0103t:401_0": "7. Lakkhaṇasuttavaṇṇanā",
  "tika-s0103t:402_0": "Dvattiṃsamahāpurisalakkhaṇavaṇṇanā",
  "tika-s0103t:403_0": "199.",
  "tika-s0103t:403_1": "Abhinīhārādiguṇamahattena mahanto purisoti mahāpuriso,",
  "tika-s0103t:403_2": "so lakkhīyati etehīti mahāpurisalakkhaṇāni.",
  "tika-s0103t:403_3": "Taṃ mahāpurisaṃ byañjayanti pakāsentīti mahāpurisabyañjanāni.",
  "tika-s0103t:403_4": "Mahāpuriso nimīyati anumīyati etehīti mahāpurisanimittāni.",
  "tika-s0103t:403_5": "Tenāha “ayaṃ…pe…",
  "tika-s0103t:403_6": "kāraṇānī”ti.",
  "tika-s0103t:404_0": "200.",
  "tika-s0103t:404_1": "Dhārentīti lakkhaṇapāṭhaṃ dhārenti,",
  "tika-s0103t:404_2": "tena lakkhaṇāni te sarūpato jānanti,",
  "tika-s0103t:404_3": "na pana samuṭṭhānatoti dasseti.",
  "tika-s0103t:404_4": "Tenāha “no ca kho”tiādi,",
  "tika-s0103t:404_5": "tena anaññasādhāraṇametaṃ,",
  "tika-s0103t:404_6": "yadidaṃ mahāpurisalakkhaṇānaṃ kāraṇavibhāvananti dasseti.",
  "tika-s0103t:404_7": "Kasmā āhāti yathāvuttassa suttassa samuṭṭhānakāraṇaṃ pucchati,",
  "tika-s0103t:404_8": "ācariyo “aṭṭhuppattiyā anurūpattā”ti vatvā tamevassa aṭṭhuppattiṃ vitthārato dassetuṃ “sā panā”tiādimāha.",
  "tika-s0103t:404_9": "Sabbapāliphulloti sabbaso samantato vikasitapuppho.",
  "tika-s0103t:404_10": "Vikasanameva hi pupphassa nipphatti.",
  "tika-s0103t:404_11": "Pāricchattako viyāti anussavaladdhamattaṃ gahetvā vadanti.",
  "tika-s0103t:404_12": "Uppajjatīti labbhati,",
  "tika-s0103t:404_13": "nibbattatīti attho.",
  "tika-s0103t:405_0": "Yena kammenāti yena kusalakammunā.",
  "tika-s0103t:405_1": "Yaṃ nibbattanti yaṃ yaṃ lakkhaṇaṃ nibbattaṃ.",
  "tika-s0103t:405_2": "Dassanatthanti tassa tassa kusalakammassa sarūpato, kiccato,",
  "tika-s0103t:405_3": "pavattiākāravisesato,",
  "tika-s0103t:405_4": "paccayato,",
  "tika-s0103t:405_5": "phalavisesato ca dassanatthaṃ,",
  "tika-s0103t:405_6": "eteneva paṭipāṭiyā uddiṭṭhānaṃ lakkhaṇānaṃ asamuddesakāraṇavibhāvanāya kāraṇaṃ dīpitaṃ hoti samānakāraṇānaṃ",
  "tika-s0103t:405_7": "lakkhaṇānaṃ ekajjhaṃ kāraṇadassanavasenassa pavattattā.",
  "tika-s0103t:405_8": "Evamāhāti “bāhirakāpi isayo dhārentī”tiādinā iminā iminā pakārena āha.",
  "tika-s0103t:406_0": "Suppatiṭṭhitapādatālakkhaṇavaṇṇanā",
  "tika-s0103t:407_0": "201.",
  "tika-s0103t:407_1": "“Purimaṃ jātinti purimāyaṃ jātiyaṃ,",
  "tika-s0103t:407_2": "bhummatthe etaṃ upayogavacana”nti vadanti.",
  "tika-s0103t:407_3": "“Pubbe nivutthakkhandhasantāne ṭhito”ti vacanato accantasaṃyoge vā upayogavacanaṃ.",
  "tika-s0103t:407_4": "Yattha yattha hi jātiyaṃ mahāsatto puññakammaṃ kātuṃ ārabhati,",
  "tika-s0103t:407_5": "ārabhato paṭṭhāya accantameva tattha puññakammappasuto hoti.",
  "tika-s0103t:407_6": "Tenāha “daḷhasamādāno”tiādi.",
  "tika-s0103t:407_7": "Sesapadadvayepi eseva nayo.",
  "tika-s0103t:407_8": "Nivutthakkhandhā “jātī”ti vuttā khandhavinimuttāya jātiyā abhāvato,",
  "tika-s0103t:407_9": "nibbattilakkhaṇassa ca vikārassa idha anupayujjanato.",
  "tika-s0103t:407_10": "Jātavasenāti jāyanavasena.",
  "tika-s0103t:407_11": "“Tathā”ti iminā “pubbe nivutthakkhandhā”ti imaṃ padaṃ upasaṃharati.",
  "tika-s0103t:407_12": "Bhavanavasenāti paccayato nibbattanavasena.",
  "tika-s0103t:407_13": "Nivutthavasenāti nivusitatāvasena.",
  "tika-s0103t:407_14": "Ālayaṭṭhenāti āvasitabhāvena.",
  "tika-s0103t:407_15": "Nivāsattho hi niketattho.",
  "tika-s0103t:408_0": "Tatthāti devalokādimhi. Ādi-",
  "tika-s0103t:408_1": "saddena ekaccaṃ tiracchānayoniṃ saṅgaṇhāti.",
  "tika-s0103t:408_2": "Na sukaranti devagatiyā ekantasukhatāya,",
  "tika-s0103t:408_3": "duggatiyā ekantadukkhatāya,",
  "tika-s0103t:408_4": "dukkhabahulatāya ca puññakiriyāya okāso na sulabharūpo paccayasamavāyassa dullabhabhāvato,",
  "tika-s0103t:408_5": "uppajjamānā ca sā uḷārā,",
  "tika-s0103t:408_6": "vipulā ca na hotīti gativasenāpi khettavisesatā icchitabbā “tiracchānagate dānaṃ datvā sataguṇā dakkhiṇā pāṭikaṅkhitabbā,",
  "tika-s0103t:408_7": "puthujjanadussīle dānaṃ datvā sahassaguṇā dakkhiṇā pāṭikaṅkhitabbā”ti vacanato.",
  "tika-s0103t:408_8": "Manussagatiyā pana sukhabahulatāya puññakiriyāya okāso sulabharūpo paccayasamavāyassa ca yebhuyyena sulabhabhāvato.",
  "tika-s0103t:408_9": "Yañca tattha dukkhaṃ uppajjati,",
  "tika-s0103t:408_10": "tampi visesato puññakiriyāya upanissayo hoti,",
  "tika-s0103t:408_11": "dukkhūpanisā saddhāti.",
  "tika-s0103t:408_12": "Yathā hi ayoghanena satthake nipphādiyamāne tassa ekantato aggimhi tāpanaṃ,",
  "tika-s0103t:408_13": "udakena vā temanaṃ chedanakiriyāsamatthatāya na visesapaccayo,",
  "tika-s0103t:408_14": "tāpetvā pana samānayogato udakatemanaṃ tassā visesapaccayo,",
  "tika-s0103t:408_15": "evameva sattasantānassa ekantadukkhasamaṅgitā dukkhabahulatā ekantasukhasamaṅgitā sukhabahulatā ca puññakiriyāsamatthatāya na visesapaccayo,",
  "tika-s0103t:408_16": "sati pana samānayogato dukkhasantāpane,",
  "tika-s0103t:408_17": "sukhumabrūhane ca laddhūpanissayā puññakiriyā samatthatāya sambhavati,",
  "tika-s0103t:408_18": "tathā sati uppajjamānā puññakiriyā mahājutikā mahāvipphārā paṭipakkhacchedanasamatthā hoti.",
  "tika-s0103t:408_19": "Tasmā manussabhāvo puññakiriyāya visesapaccayo.",
  "tika-s0103t:408_20": "Tena vuttaṃ “tattha na sukaraṃ,",
  "tika-s0103t:408_21": "manussabhūtasseva sukara”nti.",
  "tika-s0103t:409_0": "Atha “manussabhūtassā”ti ettha ko vacanattho?",
  "tika-s0103t:409_1": "“Manassa ussannatāya manussāti,",
  "tika-s0103t:409_2": "sūrabhāvasatimantatābrahmacariyayogyatādiguṇavasena upacitamanakā ukkaṭṭhaguṇacittāti attho.",
  "tika-s0103t:409_3": "Ke pana te?",
  "tika-s0103t:409_4": "Jambudīpavāsino sattavisesā.",
  "tika-s0103t:409_5": "Tenāha bhagavā –",
  "tika-s0103t:410_0": "‘Tīhi,",
  "tika-s0103t:410_1": "bhikkhave,",
  "tika-s0103t:410_2": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse.",
  "tika-s0103t:410_3": "Katamehi tīhi?",
  "tika-s0103t:410_4": "Sūrā satimanto idha brahmacariyavāso’ti.",
  "tika-s0103t:411_0": "Tathā hi buddhā bhagavanto,",
  "tika-s0103t:411_1": "paccekabuddhā,",
  "tika-s0103t:411_2": "aggasāvakā,",
  "tika-s0103t:411_3": "mahāsāvakā,",
  "tika-s0103t:411_4": "cakkavattino,",
  "tika-s0103t:411_5": "aññe ca mahānubhāvā sattā tattheva uppajjanti.",
  "tika-s0103t:411_6": "Te hi samānarūpāditāya pana saddhiṃ parittadīpavāsīhi itaramahādīpavāsinopi manussā tveva paññāyiṃsū”ti keci.",
  "tika-s0103t:411_7": "Apare pana bhaṇanti “lobhādīhi,",
  "tika-s0103t:411_8": "alobhādīhi ca sahitassa manassa ussannatāya manussā.",
  "tika-s0103t:411_9": "Ye hi sattā manussajātikā,",
  "tika-s0103t:411_10": "tesu visesato lobhādayo,",
  "tika-s0103t:411_11": "alobhādayo ca ussannā,",
  "tika-s0103t:411_12": "te lobhādiussannatāya apāyamaggaṃ,",
  "tika-s0103t:411_13": "alobhādiussannatāya sugatimaggaṃ,",
  "tika-s0103t:411_14": "nibbānagāmimaggañca paripūrenti,",
  "tika-s0103t:411_15": "tasmā lobhādīhi,",
  "tika-s0103t:411_16": "alobhādīhi ca sahitassa manassa ussannatāya parittadīpavāsīhi saddhiṃ catudīpavāsino sattavisesā manussāti vuccantī”ti.",
  "tika-s0103t:411_17": "Lokiyā pana “manuno apaccabhāvena manussā”ti vadanti.",
  "tika-s0103t:411_18": "Manu nāma paṭhamakappiko lokamariyādāya ādibhūto sattānaṃ hitāhitavidhāyako kattabbākattabbatāsu niyojanatāvasena pituṭṭhāniyo,",
  "tika-s0103t:411_19": "yo sāsane “mahāsammato”ti vuccati amhākaṃ mahābodhisatto,",
  "tika-s0103t:411_20": "paccakkhato,",
  "tika-s0103t:411_21": "paramparā ca tassa ovādānusāsaniyaṃ ṭhitā sattā puttasadisatāya “manussā,",
  "tika-s0103t:411_22": "mānusā”ti ca vuccanti.",
  "tika-s0103t:411_23": "Tato eva hi te “mānavā,",
  "tika-s0103t:411_24": "manujā”ti ca voharīyanti.",
  "tika-s0103t:411_25": "Manussabhūtassāti manussesu bhūtassa jātassa,",
  "tika-s0103t:411_26": "manussabhāvaṃ vā pattassāti attho.",
  "tika-s0103t:411_27": "Ayañca nayo lokiyamahājanassa vasena vutto.",
  "tika-s0103t:411_28": "Mahābodhisattānaṃ pana santānassa mahābhinīhārato paṭṭhāya kusaladhammapaṭipattiyaṃ sammadeva abhisaṅkhatattā tesaṃ sugatiyaṃ,",
  "tika-s0103t:411_29": "attano uppajjanaduggatiyañca nibbattānaṃ kusalakammaṃ garutaramevāti dassetuṃ “akāraṇaṃ vā eta”ntiādi vuttaṃ.",
  "tika-s0103t:412_0": "Evarūpe attabhāveti hatthiādiattabhāve.",
  "tika-s0103t:412_1": "Ṭhitena katakammaṃ na sakkā sukhena dīpetuṃ loke appaññātarūpattā.",
  "tika-s0103t:412_2": "Sukhena dīpetuṃ “asukasmiṃ dese asukasmiṃ nagare asuko nāma rājā,",
  "tika-s0103t:412_3": "brāhmaṇo hutvā imaṃ kusalakammaṃ akāsī”ti evaṃ suviññāpayabhāvato.",
  "tika-s0103t:412_4": "Thiraggahaṇoti asithilaggāhī thāmappattaggahaṇo.",
  "tika-s0103t:412_5": "Niccalaggahaṇoti acañcalaggāhī tattha kenacipi asaṃhāriyo.",
  "tika-s0103t:412_6": "Paṭikuṭatīti saṃkuṭati,",
  "tika-s0103t:412_7": "jigucchanavasena vivaṭṭati vā.",
  "tika-s0103t:412_8": "Pasāriyatīti vitthataṃ hoti vepullaṃ pāpuṇāti.",
  "tika-s0103t:413_0": "Taveso mahāsamuddasadisoti eso udakogho teva mahāsamuddasadiso.",
  "tika-s0103t:414_0": "Dīyati etenāti dānaṃ,",
  "tika-s0103t:414_1": "pariccāgacetanā.",
  "tika-s0103t:414_2": "Diyyanavasenāti deyyadhammassa pariyattaṃ katvā pariccajanavasena dānaṃ.",
  "tika-s0103t:414_3": "Saṃvibhāgakaraṇavasenāti tasseva attanā saddhiṃ parassa saṃvibhajanavasena saṃvibhāgo,",
  "tika-s0103t:414_4": "tathāpavattā cetanā.",
  "tika-s0103t:414_5": "Sīlasamādāneti sīlassa sammadeva ādāne,",
  "tika-s0103t:414_6": "gahaṇe pavattaneti attho.",
  "tika-s0103t:414_7": "Taṃ pavattikālena dassento “pūraṇakāle”ti āha.",
  "tika-s0103t:414_8": "Mātu hito matteyyo,",
  "tika-s0103t:414_9": "yassa pana dhammassa vasena so “matteyyo”ti vuccati,",
  "tika-s0103t:414_10": "so matteyyatāti āha “mātu kātabbavatte”ti.",
  "tika-s0103t:414_11": "Eseva nayo “petteyyatāyā”tiādīsu.",
  "tika-s0103t:414_12": "Aññataraññataresūti aññamaññavisiṭṭhesu aññesu,",
  "tika-s0103t:414_13": "te pana kusalabhāvena vuttā kusalāti āha “evarūpesū”ti.",
  "tika-s0103t:414_14": "Adhikusalesūti abhivisiṭṭhesu kusalesu,",
  "tika-s0103t:414_15": "sā pana abhivisiṭṭhatā upādāyupādāya hoti.",
  "tika-s0103t:414_16": "Yaṃ panettha ukkaṃsagataṃ adhikusalaṃ,",
  "tika-s0103t:414_17": "tadukkaṃsanayena idhādhippetanti taṃ dassetuṃ “atthi kusalā,",
  "tika-s0103t:414_18": "atthi adhikusalā”tiādi vuttaṃ.",
  "tika-s0103t:414_19": "Nanu paññāpāramisaṅgahañāṇasambhārabhūtā kusalā dhammā nippariyāyena sabbaññutaññāṇapaṭilābhapaccayā kusalā nāma,",
  "tika-s0103t:414_20": "ime pana mahāpurisalakkhaṇanibbattakā puññasambhārabhūtā kasmā tathā vuttāti?",
  "tika-s0103t:414_21": "Sabbesampi mahābodhisattasantānagatānaṃ pāramidhammānaṃ sabbaññutaññāṇapaṭilābhapaccayabhāvato.",
  "tika-s0103t:414_22": "Mahābhinīhārato paṭṭhāya hi mahāpuriso yaṃ kiñci puññaṃ karoti,",
  "tika-s0103t:414_23": "sabbaṃ taṃ sammāsambodhisamadhigamāyeva pariṇāmeti.",
  "tika-s0103t:414_24": "Tathā hi sasambhārābyāso,",
  "tika-s0103t:414_25": "dīghakālābyāso,",
  "tika-s0103t:414_26": "nirantarābyāso,",
  "tika-s0103t:414_27": "sakkaccābyāsoti cattāro abyāsā caturadhiṭṭhānaparipūritasambandhā anupubbena mahābodhiṭṭhānā sampajjanti.",
  "tika-s0103t:415_0": "Sakimpīti pi-",
  "tika-s0103t:415_1": "saddena anekavārampi kataṃ vijātiyena antaritaṃ saṅgaṇhāti.",
  "tika-s0103t:415_2": "Abhiṇhakaraṇenāti bahulīkārena.",
  "tika-s0103t:415_3": "Upacitanti uparūpari vaḍḍhitaṃ.",
  "tika-s0103t:415_4": "Piṇḍīkatanti piṇḍaso kataṃ.",
  "tika-s0103t:415_5": "Rāsīkatanti rāsibhāvena kataṃ.",
  "tika-s0103t:415_6": "Anekakkhattuñhi pavattiyamānaṃ kusalakammaṃ santāne tathāladdhaparibhāvanaṃ piṇḍībhūtaṃ viya,",
  "tika-s0103t:415_7": "rāsībhūtaṃ viya ca hoti.",
  "tika-s0103t:415_8": "Vipākaṃ pati saṃhaccakāribhāvattā cakkavāḷaṃ atisambādhaṃ bhavaggaṃ atinīcaṃ,",
  "tika-s0103t:415_9": "sace pane taṃ rūpaṃ siyāti adhippāyo.",
  "tika-s0103t:415_10": "Vipulattāti mahantattā.",
  "tika-s0103t:415_11": "Yasmā pana taṃ kammaṃ mettākaruṇāsatisampajaññāhi pariggahitatāya durasamussāritaṃ pamāṇakaraṇadhammanti",
  "tika-s0103t:415_12": "pamāṇarahitatāya “appamāṇa”nti vattabbataṃ arahati,",
  "tika-s0103t:415_13": "tasmā “appamāṇattā”ti vuttaṃ.",
  "tika-s0103t:416_0": "Adhibhavatīti phalassa uḷārabhāvena abhibhuyya tiṭṭhati.",
  "tika-s0103t:416_1": "Atthato paṇītapaṇītānaṃ bhogānaṃ paṭilābho evāti āha “atirekaṃ labhatī”ti.",
  "tika-s0103t:416_2": "Adhigacchatīti vindati,",
  "tika-s0103t:416_3": "nibbattamānova tena samannāgato hotīti attho.",
  "tika-s0103t:416_4": "Ekadesena aphusitvā sabbappadesehi phusanato sabbappadesehi phusantiyo etesaṃ pādatalānaṃ santīti “sabbāvantehi pādatalehī”ti vuttaṃ.",
  "tika-s0103t:416_5": "Yathā nikkhipane sabbe pādatalappadesā saṃhaccakārino aninnatāya samabhāvato,",
  "tika-s0103t:416_6": "evaṃ uddharaṇepīti vuttaṃ “samaṃ phusati,",
  "tika-s0103t:416_7": "samaṃ uddharatī”ti.",
  "tika-s0103t:416_8": "Idāni imassa mahāpurisalakkhaṇassa samadhigamena laddhabbanissandaphalavibhāvanamukhena ānubhāvaṃ vibhāvetuṃ “sacepi hī”tiādi vuttaṃ.",
  "tika-s0103t:416_9": "Tattha narakanti āvāṭaṃ.",
  "tika-s0103t:416_10": "Anto pavisati samabhāvāpattiyā.",
  "tika-s0103t:416_11": "“Cakkalakkhaṇena patiṭṭhātabbaṭṭhāna”nti idaṃ yaṃ bhūmippadesaṃ pādatalaṃ phusati,",
  "tika-s0103t:416_12": "tattha cakkalakkhaṇampi phusanavasena patiṭṭhātīti katvā vuttaṃ.",
  "tika-s0103t:416_13": "Tassa pana tathā patiṭṭhānaṃ suppatiṭṭhitapādatāya evāti suppatiṭṭhitapādatāya ānubhāvakittane “lakkhaṇantarānayanaṃ kimatthiya”nti na cintetabbaṃ.",
  "tika-s0103t:416_14": "Sīlatejenāti sīlappabhāvena.",
  "tika-s0103t:416_15": "Puññatejenāti kusalappabhāvena.",
  "tika-s0103t:416_16": "Dhammatejenāti ñāṇappabhāvena.",
  "tika-s0103t:416_17": "Tīhipi padehi bhagavato buddhabhūtassa dhammā gahitā,",
  "tika-s0103t:416_18": "“dasannaṃ pāramīna”nti iminā buddhakaradhammā gahitā.",
  "tika-s0103t:417_0": "202.",
  "tika-s0103t:417_1": "Mahāsamuddova sīmā sabbabhūmissarabhāvato.",
  "tika-s0103t:417_2": "“Akhilamanimittamakaṇṭaka”nti tīhipi padehi theyyābhāvova vuttoti āha “niccora”ntiādi.",
  "tika-s0103t:417_3": "Kharasamphassaṭṭhenāti ghaṭṭanena dukkhasamphassabhāvena khilāti.",
  "tika-s0103t:417_4": "Upaddavapaccayaṭṭhenāti anatthahetutāya nimittāti.",
  "tika-s0103t:417_5": "“Akhila”ntiādinā ekacārīhi corābhāvo vutto,",
  "tika-s0103t:417_6": "“nirabbuda”nti iminā pana gaṇabandhavasena vicaraṇacorābhāvo vuttoti dassetuṃ “gumbaṃ gumbaṃ hutvā”tiādi vuttaṃ.",
  "tika-s0103t:417_7": "Avikkhambhanīyoti na vibandhanīyo kenaci appaṭibāhanīyo ṭhānato anikkaḍḍhanīyo.",
  "tika-s0103t:417_8": "Paṭipakkhaṃ aniṭṭhaṃ atthetīti paccatthiko,",
  "tika-s0103t:417_9": "etena pākaṭabhāvena virodhaṃ akaronto veripuggalo vutto.",
  "tika-s0103t:417_10": "Paṭiviruddho amitto paccāmitto,",
  "tika-s0103t:417_11": "etena pākaṭabhāvena virodhaṃ karonto veripuggalo vutto.",
  "tika-s0103t:417_12": "Vikkhambhetuṃ nāsakkhiṃsu,",
  "tika-s0103t:417_13": "aññadatthu sayameva vighātabyasanaṃ pāpuṇiṃsu ceva sāvakattañca pavedesuṃ.",
  "tika-s0103t:418_0": "“Kamma”ntiādīsu kammaṃ nāma buddhabhāvaṃ uddissa katūpacito lakkhaṇasaṃvattaniyo puññasambhāro.",
  "tika-s0103t:418_1": "Tenāha “satasahassakappādhikānī”tiādi.",
  "tika-s0103t:418_2": "Kammasarikkhakaṃ nāma tasseva puññasambhārassa karaṇakāle kenaci akampanīyassa daḷhāvatthitabhāvassa",
  "tika-s0103t:418_3": "anucchaviko suppatiṭṭhitapādatāsaṅkhātassa lakkhaṇassa parehi avikkhambhanīyatāya ñāpakanimittabhāvo,",
  "tika-s0103t:418_4": "svāyaṃ nimittabhāvo tasseva lakkhaṇassāti aṭṭhakathāyaṃ “kammasarikkhakaṃ nāma…pe…",
  "tika-s0103t:418_5": "mahāpurisalakkhaṇa”nti vuttaṃ.",
  "tika-s0103t:418_6": "Ṭhānagamanesu pādānaṃ daḷhāvatthitabhāvo lakkhaṇaṃ nāma.",
  "tika-s0103t:418_7": "Pādānaṃ bhūmiyaṃ samaṃ nikkhipanaṃ,",
  "tika-s0103t:418_8": "pādatalānaṃ sabbabhāgehi phusanaṃ,",
  "tika-s0103t:418_9": "samameva uddharaṇaṃ,",
  "tika-s0103t:418_10": "tasmā suṭṭhu samaṃ sabbabhāgehi patiṭṭhitā pādā etassāti suppatiṭṭhitapādo,",
  "tika-s0103t:418_11": "tassa bhāvo suppatiṭṭhitapādatāti vuccati lakkhaṇaṃ.",
  "tika-s0103t:418_12": "Suṭṭhu samaṃ bhūmiyā phusaneneva hi nesaṃ tattha daḷhāvatthitabhāvo siddho,",
  "tika-s0103t:418_13": "yaṃ “kammasarikkhaka”nti vuttaṃ.",
  "tika-s0103t:418_14": "Lakkhaṇānisaṃsoti lakkhaṇapaṭilābhassa udrayo,",
  "tika-s0103t:418_15": "lakkhaṇasaṃvattaniyassa kammassa ānisaṃsaphalanti attho.",
  "tika-s0103t:418_16": "Nissandaphalaṃ pana heṭṭhā bhāvitameva.",
  "tika-s0103t:419_0": "203.",
  "tika-s0103t:419_1": "Kammādibhedeti kammakammasarikkhakalakkhaṇa lakkhaṇānisaṃsavisaññite vibhāge.",
  "tika-s0103t:419_2": "Gāthābandhaṃ sandhāya vuttaṃ,",
  "tika-s0103t:419_3": "attho pana apubbaṃ natthīti adhippāyo.",
  "tika-s0103t:419_4": "Porāṇakattherāti aṭṭhakathācariyā.",
  "tika-s0103t:419_5": "Vaṇṇanāgāthāti thomanāgāthā vuttamevatthaṃ gahetvā thomanāvasena pavattattā.",
  "tika-s0103t:419_6": "Aparabhāge therā nāma pāḷiṃ,",
  "tika-s0103t:419_7": "aṭṭhakathañca potthakāropanavasena samāgatā mahātherā,",
  "tika-s0103t:419_8": "ye sāṭṭhakathaṃ piṭakattayaṃ potthakāruḷhaṃ katvā saddhammaṃ addhaniyaciraṭṭhitikaṃ akaṃsu.",
  "tika-s0103t:419_9": "Ekapadikoti “daḷhasamādāno ahosī”tiādipāṭhe ekekapadagāhī.",
  "tika-s0103t:419_10": "Atthuddhāroti tadatthassa sukhaggahaṇatthaṃ gāthābandhavasena uddharaṇato atthuddhārabhūto,",
  "tika-s0103t:419_11": "tayidaṃ pāḷiyaṃ āgatapadāni gahetvā gāthābandhavasena tadatthavicāraṇabhāvadassanaṃ,",
  "tika-s0103t:419_12": "na pana dhammabhaṇḍāgārikena ṭhapitabhāvapaṭikkhipananti daṭṭhabbaṃ.",
  "tika-s0103t:420_0": "Kusaladhammānaṃ vacīsaccassa bahukārataṃ,",
  "tika-s0103t:420_1": "tappaṭipakkhassa ca musāvādassa mahāsāvajjataṃ dassetuṃ anantarameva kusalakammapathadhamme vadantopi",
  "tika-s0103t:420_2": "tato vacīsaccaṃ nīharitvā katheti sacceti vā sannidhāneva “dhamme”ti vuccamānā kusalakammapathadhammā",
  "tika-s0103t:420_3": "eva yuttāti vuttaṃ “dhammeti dasakusalakammapathadhamme”ti.",
  "tika-s0103t:420_4": "Gobalībaddañāyena vā ettha attho veditabbo.",
  "tika-s0103t:420_5": "Indriyadamaneti indriyasaṃvare.",
  "tika-s0103t:420_6": "Kusalakammapathagghaṇenassa vārittasīlameva gahitanti itarampi saṅgahetvā dassetuṃ saṃyamasseva gahaṇaṃ katanti “saṃyameti sīlasaṃyame”ti vuttaṃ.",
  "tika-s0103t:420_7": "Suci vuccati puggalo yassa dhammassa vasena,",
  "tika-s0103t:420_8": "taṃ soceyyaṃ,",
  "tika-s0103t:420_9": "kāyasucaritādi.",
  "tika-s0103t:420_10": "Etasseva hi vibhāgassa dassanatthaṃ vuttampi cetaṃ puna vuttaṃ,",
  "tika-s0103t:420_11": "manosoceyyaggahaṇena vā jhānādiuttarimanussadhammānampi saṅgaṇhanatthaṃ soceyyaggahaṇaṃ.",
  "tika-s0103t:420_12": "Ālayabhūtanti samathavipassanānaṃ adhiṭṭhānabhūtaṃ.",
  "tika-s0103t:420_13": "Uposathakammanti uposathadivase samādiyitvā samācaritabbaṃ puññakammaṃ uposatho sahacaraṇañāyena.",
  "tika-s0103t:420_14": "“Avihiṃsāyāti sattānaṃ aviheṭhanāyā”ti vadanti,",
  "tika-s0103t:420_15": "taṃ pana sīlaggahaṇeneva gahitaṃ.",
  "tika-s0103t:420_16": "Tasmā avihiṃsāyāti karuṇāyāti attho.",
  "tika-s0103t:420_17": "Avihiṃsāggahaṇeneva cettha appamaññāsāmaññena cattāropi brahmavihārā upacārāvatthā gahitā lakkhaṇahāranayena.",
  "tika-s0103t:420_18": "Sakalanti anavasesaṃ paripuṇṇaṃ.",
  "tika-s0103t:420_19": "Evamettha kāmāvacarattabhāvapariyāpannattā lakkhaṇassa taṃsaṃvattanikakāmāvacarakusaladhammā eva pāramitāsaṅgahapuññasambhārabhūtakāyasucaritādīhi",
  "tika-s0103t:420_20": "dvādasadhā vibhattā eva.",
  "tika-s0103t:420_21": "Gāthāyaṃ “sacce”tiādinā dasadhā saṅgayha dassitā.",
  "tika-s0103t:420_22": "Esa nayo sesalakkhaṇepi.",
  "tika-s0103t:421_0": "Aṃnubhīti gāthāsukhatthaṃ akāraṃ sānunāsikaṃ katvā vuttaṃ.",
  "tika-s0103t:421_1": "Byañjanāni lakkhaṇāni ācikkhantīti veyañjanikā.",
  "tika-s0103t:421_2": "Vikkhambhetabbanti paṭibāhitabbaṃ tassāti mahāpurisassa,",
  "tika-s0103t:421_3": "tassa vā mahāpurisalakkhaṇassa.",
  "tika-s0103t:421_4": "Lakkhaṇasīsena cettha taṃsaṃvattanikapuññasambhāro vuccati.",
  "tika-s0103t:422_0": "Pādatalacakkalakkhaṇavaṇṇanā",
  "tika-s0103t:423_0": "204.",
  "tika-s0103t:423_1": "Bhayaṃ nāma bhīti,",
  "tika-s0103t:423_2": "taṃ pana ubbijjanākārena,",
  "tika-s0103t:423_3": "uttasanākārena ca pavattiyā duvidhanti āha “ubbegabhayañceva uttāsabhayañcā”ti.",
  "tika-s0103t:423_4": "Tadubhayampi bhayaṃ vibhāgena dassetuṃ “tatthā”tiādi vuttaṃ.",
  "tika-s0103t:423_5": "Apanūditāti yathā corādayo viluppanabandhanādīni parassa na karonti,",
  "tika-s0103t:423_6": "katañca paccāharaṇādinā paṭipākatikaṃ hoti,",
  "tika-s0103t:423_7": "evaṃ yathā ca caṇḍahatthiādayo dūrato parivajjitā honti,",
  "tika-s0103t:423_8": "aparivajjite tassa yathā ṭhāne ṭhitehi abhibhavo na hoti,",
  "tika-s0103t:423_9": "evaṃ apanūditā.",
  "tika-s0103t:423_10": "Ativāhetīti atikkāmeti.",
  "tika-s0103t:423_11": "Taṃ ṭhānanti taṃ sāsaṅkaṭṭhānaṃ.",
  "tika-s0103t:423_12": "Asakkontānanti upayogatthe sāmivacanaṃ,",
  "tika-s0103t:423_13": "asakkonteti attho.",
  "tika-s0103t:423_14": "Asakkontānanti vā anādare sāmivacanaṃ.",
  "tika-s0103t:423_15": "Saha parivārenāti saparivāraṃ.",
  "tika-s0103t:423_16": "Tattha kiñci deyyadhammaṃ dento yadā tassa parivārabhāvena aññampi deyyadhammaṃ deti,",
  "tika-s0103t:423_17": "evaṃ tassa taṃ dānamayaṃ puññaṃ saparivāraṃ nāma hoti.",
  "tika-s0103t:424_0": "Tamatthaṃ vitthārena dassetuṃ “tattha anna”ntiādi vuttaṃ.",
  "tika-s0103t:424_1": "Tattha yathā deyyadhammaṃ tassa annadānassa parivāro,",
  "tika-s0103t:424_2": "evaṃ tassa sakkaccakaraṇaṃ pīti dassento “atha kho”tiādimāha.",
  "tika-s0103t:424_3": "Yāgubhattaṃ datvāva adāsīti yojanā.",
  "tika-s0103t:424_4": "Esa nayo ito paratopi.",
  "tika-s0103t:424_5": "Suttaṃ vaṭṭetīti cīvarassa sibbanasuttakaṃ duvaṭṭativaṭṭādivasena vaṭṭitaṃ akāsi.",
  "tika-s0103t:424_6": "Rajananti alliādirajanavatthuṃ.",
  "tika-s0103t:424_7": "Paṇḍupalāsanti rajanupagameva paṇḍuvaṇṇaṃ palāsaṃ.",
  "tika-s0103t:425_0": "Heṭṭhimānīti annādīni cattāri.",
  "tika-s0103t:425_1": "Nisadaggahaṇeneva nisadapotopi gahito.",
  "tika-s0103t:425_2": "Cīnapiṭṭhaṃ sindhurakacuṇṇaṃ.",
  "tika-s0103t:425_3": "Kojavanti uddalomiekantalomiādikojavattharaṇa.",
  "tika-s0103t:425_4": "Suvibhattaantarānīti suṭṭhu vibhattaantarāni,",
  "tika-s0103t:425_5": "etena cakkāvayavaṭṭhānānaṃ suparicchinnataṃ dasseti.",
  "tika-s0103t:426_0": "Laddhābhisekā khattiyā attano vijite visavitāya brāhmaṇādike catūhi saṅgahavatthūhi rañjetuṃ sakkonti,",
  "tika-s0103t:426_1": "na itarāti āha “rājānoti abhisittā”ti.",
  "tika-s0103t:426_2": "Rājato yathāladdhagāmanigamādiṃ issaravatāya bhuñjantīti bhojakā,",
  "tika-s0103t:426_3": "tādiso bhogo etesaṃ atthi,",
  "tika-s0103t:426_4": "tattha vā niyuttāti bhogikā,",
  "tika-s0103t:426_5": "te eva “bhogiyā”ti vuttā.",
  "tika-s0103t:426_6": "Saparivāraṃ dānanti vuttanayena saparivāradānaṃ.",
  "tika-s0103t:426_7": "Jānātūti “sadevako loko jānātū”ti iminā viya adhippāyena nibbattaṃ cakkalakkhaṇanti lakkhaṇasseva kammasarikkhatā dassitā.",
  "tika-s0103t:426_8": "Evaṃ sati tikameva siyā,",
  "tika-s0103t:426_9": "na catukkaṃ,",
  "tika-s0103t:426_10": "tasmā cakkalakkhaṇassa mahāparivāratāya ñāpakanimittabhāvo kammasarikkhakaṃ nāma.",
  "tika-s0103t:426_11": "Tenevāha “saparivāraṃ…pe…",
  "tika-s0103t:426_12": "jānātūti nibbatta”nti.",
  "tika-s0103t:426_13": "“Dīghāyukatāya taṃ nimitta”nti ca vakkhati,",
  "tika-s0103t:426_14": "tathā “taṃ lakkhaṇaṃ bhavati tadatthajotaka”nti ca.",
  "tika-s0103t:426_15": "Nissandaphalaṃ pana paṭipakkhābhibhavo daṭṭhabbo.",
  "tika-s0103t:426_16": "Tenevāha gāthāyaṃ “sattumaddano”ti.",
  "tika-s0103t:427_0": "205.",
  "tika-s0103t:427_1": "Etanti etaṃ gāthābandhabhūtaṃ vacanaṃ,",
  "tika-s0103t:427_2": "taṃ panatthato gāthā evāti āha “imā tadatthaparidīpanā gāthā vuccantī”ti.",
  "tika-s0103t:428_0": "Puratthāti vā “pure”ti vuttatopi pubbe.",
  "tika-s0103t:428_1": "Yasmā mahāpuriso na atītāya ekajātiyaṃ,",
  "tika-s0103t:428_2": "nāpi katipayajātīsu,",
  "tika-s0103t:428_3": "atha kho purimapurimatarāsu tathāva paṭipanno,",
  "tika-s0103t:428_4": "tasmā tattha paṭipattiṃ dassetuṃ “pure puratthā”ti vuttaṃ.",
  "tika-s0103t:428_5": "Imissāpi jātiyaṃ atītakālavasena “purepuratthā”ti vattuṃ labbhāti tato visesanatthaṃ “purimāsu jātīsū”ti vuttanti āha “imissā”tiādi.",
  "tika-s0103t:428_6": "Keci “imissā jātiyā pubbe tusitadevaloke katakammapaṭikkhepavacana”nti vadanti,",
  "tika-s0103t:428_7": "taṃ tesaṃ matimattaṃ tattha tādisassa katakammassa abhāvato.",
  "tika-s0103t:428_8": "Apanūdanoti apanetā.",
  "tika-s0103t:428_9": "Adhimuttoti yuttapayutto.",
  "tika-s0103t:429_0": "Puññakammenāti dānādipuññakammena.",
  "tika-s0103t:429_1": "Evaṃ santeti satamattena puññakammena ekekaṃ lakkhaṇaṃ nibbatteyya,",
  "tika-s0103t:429_2": "evaṃ sati.",
  "tika-s0103t:429_3": "Na rocayiṃsūti kevalaṃ satamattena puññakammena lakkhaṇanibbattiṃ na rocayiṃsu aṭṭhakathācariyā.",
  "tika-s0103t:429_4": "Kathaṃ pana rocayiṃsūti āha “anantesu panā”tiādi.",
  "tika-s0103t:429_5": "Ekekaṃ kammanti ekekaṃ dānādipubbakammaṃ.",
  "tika-s0103t:429_6": "Ekekaṃ sataguṇaṃ katvāti anantāsu lokadhātūsu yattakā sattā,",
  "tika-s0103t:429_7": "tehi sabbehi paccekaṃ satakkhattuṃ katāni dānādipuññakammāni yattakāni,",
  "tika-s0103t:429_8": "tato ekekaṃ puññakammaṃ mahāsattena sataguṇaṃ kataṃ “sata”nti adhippetaṃ,",
  "tika-s0103t:429_9": "tasmā idha sata-",
  "tika-s0103t:429_10": "saddo bahubhāvapariyāyo,",
  "tika-s0103t:429_11": "na saṅkhyāvacanoti dasseti “satagghi sataṃ devamanussā”tiādīsu viya.",
  "tika-s0103t:429_12": "Tenāha “tasmā satapuññalakkhaṇoti imamatthaṃ rocayiṃsū”ti.",
  "tika-s0103t:430_0": "Āyatapaṇhitāditilakkhaṇavaṇṇanā",
  "tika-s0103t:431_0": "206.",
  "tika-s0103t:431_1": "Sarasacuti nāma jātassa sattassa yāvajīvaṃ jīvitvā pakatiyā maraṇaṃ.",
  "tika-s0103t:431_2": "Ākaḍḍhajiyassa dhanudaṇḍassa viya pādānaṃ antomukhaṃ kuṭilatāya antovaṅkapādatā.",
  "tika-s0103t:431_3": "Bahimukhaṃ kuṭilatāya bahivaṅkapādatā.",
  "tika-s0103t:431_4": "Pādatalassa majjhe ūnatāya ukkuṭikapādatā.",
  "tika-s0103t:431_5": "Aggapādena khañjanakā aggakoṇḍā.",
  "tika-s0103t:431_6": "Paṇhippadesena khañjanakā paṇhikoṇḍā.",
  "tika-s0103t:431_7": "Unnatakāyenāti anonatabhāvena samussitasarīrena.",
  "tika-s0103t:431_8": "Muṭṭhikatahatthāti āvudhādīnaṃ gahaṇatthaṃ katamuṭṭhihatthā.",
  "tika-s0103t:431_9": "Phaṇahatthakāti aññamaññaṃ saṃsaṭṭhaṅgulihatthā.",
  "tika-s0103t:431_10": "Idamettha kammasarikkhakanti idaṃ imesaṃ tiṇṇampi lakkhaṇānaṃ tathāgatassa dīghāyukatāya ñāpakanimittabhāvo ettha āyatapaṇhitā,",
  "tika-s0103t:431_11": "dīghaṅgulitā brahmujugattatāti etasmiṃ lakkhaṇattaye kammasarikkhakattaṃ.",
  "tika-s0103t:431_12": "Nissandaphalaṃ pana anantarāyatādi daṭṭhabbaṃ.",
  "tika-s0103t:432_0": "207.",
  "tika-s0103t:432_1": "Bhāyitabbavatthunimittaṃ uppajjamānampi bhayaṃ attasinehahetukaṃ pahīnasinehassa tadabhāvatoti āha “yathā",
  "tika-s0103t:432_2": "mayhaṃ maraṇato bhayaṃ mama jīvitaṃ piya”nti.",
  "tika-s0103t:432_3": "Suciṇṇenāti suṭṭhu katūpacitena sucaritakammunā.",
  "tika-s0103t:433_0": "Cavitvāti saggato cavitvā.",
  "tika-s0103t:433_1": "“Sujātagatto subhujo”ti ādayo sarīrāvayavaguṇā imehi lakkhaṇehi avinābhāvinoti dassetuṃ vuttā.",
  "tika-s0103t:433_2": "Cirayapanāyāti attabhāvassa cirakālaṃ pavattanāya.",
  "tika-s0103t:433_3": "Tenāha “dīghāyukabhāvāyā”ti.",
  "tika-s0103t:433_4": "Tatoti cakkavattī hutvā yāpanato.",
  "tika-s0103t:433_5": "Vasippattoti jhānādīsu vasībhāvañceva cetovasibhāvañca patto hutvā,",
  "tika-s0103t:433_6": "kathaṃ iddhibhāvanāya iddhipādabhāvanāyāti attho.",
  "tika-s0103t:433_7": "Yāpeti cirataranti yojanā.",
  "tika-s0103t:434_0": "Sattussadatālakkhaṇavaṇṇanā",
  "tika-s0103t:435_0": "208.",
  "tika-s0103t:435_1": "Raso jāto etesanti rasitāni,",
  "tika-s0103t:435_2": "mahārasāni.",
  "tika-s0103t:435_3": "Tenāha “rasasampannāna”nti.",
  "tika-s0103t:435_4": "Piṭṭhakhajjakādīnīti pūpasakkhalimodakādīni. Ādi-",
  "tika-s0103t:435_5": "saddena pana kadaliphalādiṃ saṅgaṇhāti.",
  "tika-s0103t:435_6": "Piṭṭhaṃ pakkhipitvā pacitabbapāyasaṃ piṭṭhapāyasaṃ. Ādi-",
  "tika-s0103t:435_7": "saddena tathārūpabhojjayāguādiṃ saṅgaṇhāti.",
  "tika-s0103t:436_0": "Idha kammasarikkhakaṃ nāma sattussadatālakkhaṇassa paṇītalābhitāya ñāpakanimittabhāvo.",
  "tika-s0103t:436_1": "Iminā nayena tattha tattha lakkhaṇe kammasarikkhakaṃ niddhāretvā yojetabbaṃ.",
  "tika-s0103t:437_0": "209.",
  "tika-s0103t:437_1": "Uttamo aggarasadāyakoti sabbasattānaṃ uttamo lokanātho aggānaṃ paṇītānaṃ rasānaṃ dāyako.",
  "tika-s0103t:437_2": "Uttamānaṃ aggarasānanti paṇītesupi paṇītarasānaṃ.",
  "tika-s0103t:437_3": "Khajjabhojjādijotakanti khajjabhojjādilābhajotakaṃ.",
  "tika-s0103t:437_4": "Lābhasaṃvattanikassa kammassa phalaṃ “lābhasaṃvattanika”nti kāraṇūpacārena vadati.",
  "tika-s0103t:437_5": "Tadatthajotakanti vā tassa paṇītabhojanadāyakattasaṅkhātassa atthassa jotakaṃ.",
  "tika-s0103t:437_6": "Tadādhigacchatīti ettha ā-",
  "tika-s0103t:437_7": "kāro nipātamattanti āha “taṃ adhigacchatī”ti.",
  "tika-s0103t:437_8": "Lābhiruttamanti ra-",
  "tika-s0103t:437_9": "kāro padasandhikaro.",
  "tika-s0103t:438_0": "Karacaraṇādilakkhaṇavaṇṇanā",
  "tika-s0103t:439_0": "210. Pabbajitaparikkhāraṃ pattacīvarādiṃ gihiparikkhāraṃ vatthāvudhayānasayanādiṃ.",
  "tika-s0103t:440_0": "Sabbanti sabbaṃ upakāraṃ.",
  "tika-s0103t:440_1": "Makkhetvā nāseti makkhibhāve ṭhatvā.",
  "tika-s0103t:440_2": "Telena viya makkhetīti satadhotatelena makkheti viya.",
  "tika-s0103t:440_3": "Atthasaṃvaḍḍhanakathāyāti hitāvahakathāya.",
  "tika-s0103t:440_4": "Kathāgahaṇañcettha nidassanamattaṃ.",
  "tika-s0103t:440_5": "Paresaṃ hitāvaho kāyapayogopi atthacariyā.",
  "tika-s0103t:440_6": "Aṭṭhakathāyaṃ pana vacīpayogavaseneva atthacariyā vuttā.",
  "tika-s0103t:441_0": "Samānattatāyāti sadisabhāve samānaṭṭhāne ṭhapanena,",
  "tika-s0103t:441_1": "taṃ panassa samānaṭṭhāne ṭhapanaṃ attasadisatākaraṇaṃ,",
  "tika-s0103t:441_2": "sukhena ekasambhogatā,",
  "tika-s0103t:441_3": "attano sukhuppattiyaṃ;",
  "tika-s0103t:441_4": "tassa ca dukkhuppattiyaṃ tena attano ekasambhogatāti āha “samānasukhadukkhabhāvenā”ti.",
  "tika-s0103t:441_5": "Sā ca samānasukhadukkhatā ekato nisajjādinā pākaṭā hotīti taṃ dassento “ekāsane”tiādimāha.",
  "tika-s0103t:441_6": "Na hi sakkā ekaparibhogo kātuṃ jātiyā hīnattā.",
  "tika-s0103t:441_7": "Tathā akariyamāne ca so kujjhati bhogena adhikattā,",
  "tika-s0103t:441_8": "tasmā dussaṅgaho.",
  "tika-s0103t:441_9": "Na hi so ekaparibhogaṃ icchati jātiyā hīnabhāvato.",
  "tika-s0103t:441_10": "Na akariyamāne ca kujjhati bhogena hīnabhāvato.",
  "tika-s0103t:441_11": "Ubhohīti jātibhogehi.",
  "tika-s0103t:441_12": "Sadisopi susaṅgaho ekasadisabhāveneva itarena saha ekaparibhogassa paccāsīsāya,",
  "tika-s0103t:441_13": "akaraṇe ca tassa kujjhanassābhāvato.",
  "tika-s0103t:441_14": "Adīyamānepi kismiñci āmise akariyamānepi saṅgahe.",
  "tika-s0103t:441_15": "Na pāpakena cittena passati pesalabhāvato.",
  "tika-s0103t:441_16": "Tato eva paribhogopi…pe… hoti.",
  "tika-s0103t:441_17": "Evarūpanti gihī ce,",
  "tika-s0103t:441_18": "ubhohi sadisaṃ;",
  "tika-s0103t:441_19": "pabbajito ce,",
  "tika-s0103t:441_20": "sīlavantanti adhippāyo.",
  "tika-s0103t:442_0": "Susaṅgahitāva hontīti suṭṭhu saṅgahitā eva honti daḷhabhattibhāvato. Tenāha “na bhijjantī”ti.",
  "tika-s0103t:443_0": "Dānādisaṅgahakammanti dānādibhedaṃ parasaṅgaṇhanavasena pavattaṃ kusalakammaṃ.",
  "tika-s0103t:444_0": "211.",
  "tika-s0103t:444_1": "Anavaññātena aparibhūtena sambhāvitena.",
  "tika-s0103t:444_2": "Pamodo vuccati hāso,",
  "tika-s0103t:444_3": "na appamodenāti ettha paṭisedhadvayena so eva vutto.",
  "tika-s0103t:444_4": "So ca odagyasabhāvattā na dīno dhammūpasañhitattā na gabbhayuttoti āha “na dīnena na gabbhitenāti attho”ti.",
  "tika-s0103t:444_5": "Sattānaṃ agaṇhanaguṇenāti yojanā.",
  "tika-s0103t:445_0": "Atiruciranti ativiya rucirakataṃ,",
  "tika-s0103t:445_1": "taṃ pana passantānaṃ pasādāvahanti āha “supāsādika”nti.",
  "tika-s0103t:445_2": "Suṭṭhu chekanti ativiya sundaraṃ.",
  "tika-s0103t:445_3": "Vidhātabboti vidhātuṃ sandisituṃ sakkuṇeyyo.",
  "tika-s0103t:445_4": "Piyaṃ vadatīti piyavadū yathā “sabbavidū”ti.",
  "tika-s0103t:445_5": "Sukhameva sukhatā,",
  "tika-s0103t:445_6": "taṃ sukhataṃ.",
  "tika-s0103t:445_7": "Dhammañca anudhammañcāti lokuttaradhammañceva tassa anurūpapubbabhāgadhammañca.",
  "tika-s0103t:446_0": "Ussaṅkhapādādilakkhaṇavaṇṇanā",
  "tika-s0103t:447_0": "212.",
  "tika-s0103t:447_1": "“Atthūpasaṃhita”nti iminā vaṭṭanissitā dhammakathā vuttāti āha “idhalokaparalokatthanissita”nti.",
  "tika-s0103t:447_2": "“Dhammūpasaṃhita”nti iminā vivaṭṭanissitā,",
  "tika-s0103t:447_3": "tasmā dasakusalakammapathā vivaṭṭasannissayā veditabbā.",
  "tika-s0103t:447_4": "Nidaṃsesīti sandassesi te dhamme paccakkhe katvā pakāsesi.",
  "tika-s0103t:447_5": "Nidaṃsanakathanti pākaṭakaraṇakathaṃ.",
  "tika-s0103t:447_6": "Jeṭṭhaṭṭhena aggo,",
  "tika-s0103t:447_7": "pāsaṃsaṭṭhena seṭṭho,",
  "tika-s0103t:447_8": "pamukhaṭṭhena pāmokkho,",
  "tika-s0103t:447_9": "padhānaṭṭhena uttamo,",
  "tika-s0103t:447_10": "hitasukhatthikehi pakārato varaṇīyato rajanīyato pavaroti evaṃ atthavisesavācīnampi “aggo”tiādīnaṃ padānaṃ",
  "tika-s0103t:447_11": "bhāvatthassa bhedābhāvato “sabbāni aññamaññavevacanānī”ti āha.",
  "tika-s0103t:448_0": "Uddhaṅgamanīyāti suṇantānaṃ uparūpari visesaṃ gamentīti uddhaṅgamanīyā.",
  "tika-s0103t:448_1": "Saṅkhāya adho piṭṭhipādasamīpe eva patiṭṭhitattā adhosaṅkhā pādā etassāti adhosaṅkhapādo.",
  "tika-s0103t:448_2": "Saṅkhāti ca gopphakānamidaṃ nāmaṃ.",
  "tika-s0103t:449_0": "213. Dhammadānayaññanti dhammadānasaṅkhātaṃ yaññaṃ.",
  "tika-s0103t:450_0": "Suṭṭhu saṇṭhitāti sammadeva saṇṭhitā.",
  "tika-s0103t:450_1": "Piṭṭhipādassa upari pakatiaṅgulena caturaṅgule jaṅghāpadese nigūḷhā apaññāyamānarūpā hutvā ṭhitāti attho.",
  "tika-s0103t:451_0": "Eṇijaṅghalakkhaṇavaṇṇanā",
  "tika-s0103t:452_0": "214.",
  "tika-s0103t:452_1": "Sippanti sikkhitabbaṭṭhena “sippa”nti laddhanāmaṃ sattānaṃ jīvikāhetubhūtaṃ ājīvavidhiṃ.",
  "tika-s0103t:452_2": "Jīvikatthaṃ,",
  "tika-s0103t:452_3": "sattānaṃ upakāratthañca veditabbaṭṭhena vijjā,",
  "tika-s0103t:452_4": "mantasatthādi.",
  "tika-s0103t:452_5": "Caranti tena sugatiṃ,",
  "tika-s0103t:452_6": "sukhañca gacchantīti caraṇaṃ.",
  "tika-s0103t:452_7": "Kammassakatāñāṇaṃ uttarapadalopena “kamma”nti vuttanti āha “kammanti kammassakatājānanapaññā”ti.",
  "tika-s0103t:452_8": "Tāni cevāti pubbe vuttahatthiādīni ceva.",
  "tika-s0103t:452_9": "Satta ratanānīti muttādīni satta ratanāni. Ca-",
  "tika-s0103t:452_10": "saddena rañño upabhogabhūtānaṃ vatthaseyyādīnaṃ saṅgaho.",
  "tika-s0103t:452_11": "Rañño anucchavikānīti rañño paribhuñjanayogyāni.",
  "tika-s0103t:452_12": "Sabbesanti “rājārahānī”tiādinā vuttānaṃ sabbesaṃyeva ekajjhaṃ gahaṇaṃ.",
  "tika-s0103t:452_13": "Buddhānaṃ parisā nāma odhiso anodhiso ca samitapāpā,",
  "tika-s0103t:452_14": "tathatthāya paṭipannā ca hotīti vuttaṃ “samaṇānaṃ koṭṭhāsabhūtā catasso parisā”ti.",
  "tika-s0103t:453_0": "Sippādivācananti sippānaṃ sikkhāpanaṃ.",
  "tika-s0103t:453_1": "Pāḷiyampi hi “vācetā”ti vācanasīsena sikkhāpanaṃ dassitaṃ.",
  "tika-s0103t:453_2": "Ukkuṭikāsananti taṃtaṃveyyāvaccakaraṇena ukkuṭikassa nisajjā.",
  "tika-s0103t:453_3": "Payojanavasena gehato gehaṃ gāmato gāmaṃ jaṅghāyo kilametvā pesanaṃ jaṅghapesanikā.",
  "tika-s0103t:453_4": "Likhitvā pātitaṃ viya hoti aparipuṇṇabhāvato.",
  "tika-s0103t:453_5": "Anupubbauggatavaṭṭitanti gopphakaṭṭhānato paṭṭhāya yāva jāṇuppadesā maṃsūpacayassa anukkamena samantato",
  "tika-s0103t:453_6": "vaḍḍhitattā anupubbena uggataṃ hutvā suvaṭṭitaṃ.",
  "tika-s0103t:453_7": "Eṇijaṅghalakkhaṇanti saṇṭhānamattena eṇimigajaṅghāsadisajaṅghalakkhaṇaṃ.",
  "tika-s0103t:454_0": "215.",
  "tika-s0103t:454_1": "“Yatupaghātāyā”ti ettha ta-",
  "tika-s0103t:454_2": "kāro padasandhikaro,",
  "tika-s0103t:454_3": "anunāsikalopena niddesoti āha “ya”ntiādi.",
  "tika-s0103t:454_4": "“Uddhaggalomā sukhumattacotthatā”ti vuttattā codakena “kiṃ pana aññena kammena aññaṃ lakkhaṇaṃ nibbattatī”ti codito,",
  "tika-s0103t:454_5": "ācariyo “na nibbattatī”ti vatvā “yadi evaṃ idha kasmā lakkhaṇantaraṃ kathita”nti antolīnameva codanaṃ pariharanto “yaṃ pana nibbattatīti…pe…",
  "tika-s0103t:454_6": "idha vutta”nti āha.",
  "tika-s0103t:454_7": "Tattha yaṃ pana nibbattatīti yaṃ lakkhaṇaṃ vuccamānalakkhaṇanibbattakena kammunā nibbattati.",
  "tika-s0103t:454_8": "Taṃ anubyañjanaṃ hotīti taṃ lakkhaṇaṃ vuccamānassa lakkhaṇassa anukūlalakkhaṇaṃ nāma hoti.",
  "tika-s0103t:454_9": "Tasmā tena kāraṇena idha eṇijaṅghalakkhaṇakathane “uddhaggalomā sukhumattacotthatā”ti lakkhaṇantaraṃ vuttaṃ.",
  "tika-s0103t:455_0": "Sukhumacchavilakkhaṇavaṇṇanā",
  "tika-s0103t:456_0": "216. Samitapāpaṭṭhena samaṇaṃ, na pabbajjāmattena. Bāhitapāpaṭṭhena brāhmaṇaṃ, na jātimattena.",
  "tika-s0103t:457_0": "Mahantānaṃ atthānaṃ pariggaṇhanato mahatī paññā etassāti mahāpañño.",
  "tika-s0103t:457_1": "Sesapadesupi eseva nayoti āha “mahāpaññādīhi samannāgatoti attho”ti.",
  "tika-s0103t:457_2": "Nānattanti yāhi mahāpaññādīhi samannāgatattā bhagavā “mahāpañño”tiādinā kittīyati,",
  "tika-s0103t:457_3": "tāsaṃ mahāpaññādīnaṃ idaṃ nānattaṃ ayaṃ vemattatā.",
  "tika-s0103t:458_0": "Yassa kassaci visesato arūpadhammassa mahattaṃ nāma kiccasiddhiyā veditabbanti tadassā kiccasiddhiyā",
  "tika-s0103t:458_1": "dassento “mahante sīlakkhandhe pariggaṇhātīti mahāpaññā”tiādimāha.",
  "tika-s0103t:458_2": "Tattha hetumahantatāya,",
  "tika-s0103t:458_3": "paccayamahantatāya,",
  "tika-s0103t:458_4": "nissayamahantatāya,",
  "tika-s0103t:458_5": "pabhedamahantatāya,",
  "tika-s0103t:458_6": "kiccamahantatāya,",
  "tika-s0103t:458_7": "phalamahantatāya,",
  "tika-s0103t:458_8": "ānisaṃsamahantatāya ca sīlakkhandhassa mahantabhāvo veditabbo.",
  "tika-s0103t:458_9": "Tattha hetu alobhādayo.",
  "tika-s0103t:458_10": "Paccayo hirottappasaddhāsativīriyādayo.",
  "tika-s0103t:458_11": "Nissayo sāvakabodhipaccekabodhisammāsambodhiniyatatā,",
  "tika-s0103t:458_12": "taṃsamaṅgino ca purisavisesā.",
  "tika-s0103t:458_13": "Pabhedo cārittavārittādivibhāgo.",
  "tika-s0103t:458_14": "Kiccaṃ tadaṅgādivasena paṭipakkhavidhamanaṃ.",
  "tika-s0103t:458_15": "Ānisaṃso piyamanāpatādi.",
  "tika-s0103t:458_16": "Ayamettha saṅkhepo,",
  "tika-s0103t:458_17": "vitthāro pana visuddhimagge,",
  "tika-s0103t:458_18": "ākaṅkheyyasuttādīsu ca āgatanayeneva veditabbo.",
  "tika-s0103t:458_19": "Iminā nayena samādhikkhandhādīnampi mahantatā yathārahaṃ vitthāretvā veditabbā.",
  "tika-s0103t:458_20": "Ṭhānāṭhānānaṃ pana mahāvisayatāya,",
  "tika-s0103t:458_21": "sā bahudhātukasutte āgatanayena veditabbā.",
  "tika-s0103t:458_22": "Vihārasamāpattiyo samādhikkhandhaniddhāraṇanayena veditabbā.",
  "tika-s0103t:458_23": "Ariyasaccānaṃ sakalasāsanasaṅgahato,",
  "tika-s0103t:458_24": "so saccavibhaṅga-",
  "tika-s0103t:458_25": "taṃsaṃvaṇṇanāsu āgatanayena,",
  "tika-s0103t:458_26": "satipaṭṭhānā dīnaṃ satipaṭṭhānavibhaṅgādīsu,",
  "tika-s0103t:458_27": "taṃsaṃvaṇṇanāsu ca āgatanayena,",
  "tika-s0103t:458_28": "sāmaññaphalānaṃ mahato hitassa,",
  "tika-s0103t:458_29": "mahato sukhassa,",
  "tika-s0103t:458_30": "mahato atthassa,",
  "tika-s0103t:458_31": "mahato yogakkhemassa nibbattibhāvato,",
  "tika-s0103t:458_32": "santapaṇītanipuṇaatakkāvacarapaṇḍitavedanīyabhāvato ca;",
  "tika-s0103t:458_33": "abhiññānaṃ mahāsambhārato,",
  "tika-s0103t:458_34": "mahāvisayato,",
  "tika-s0103t:458_35": "mahākiccato,",
  "tika-s0103t:458_36": "mahānubhāvato,",
  "tika-s0103t:458_37": "mahānibbattito ca,",
  "tika-s0103t:458_38": "nibbānassa madanimmadanādimahattasiddhito mahantatā veditabbā.",
  "tika-s0103t:459_0": "Puthupaññāti etthāpi vuttanayānusārena attho veditabbo.",
  "tika-s0103t:459_1": "Ayaṃ pana viseso –",
  "tika-s0103t:459_2": "nānākhandhesu ñāṇaṃ pavattatīti “ayaṃ rūpakkhandho nāma…pe…",
  "tika-s0103t:459_3": "ayaṃ viññāṇakkhandho nāmā”ti evaṃ pañcannaṃ khandhānaṃ nānākaraṇaṃ paṭicca ñāṇaṃ pavattati.",
  "tika-s0103t:459_4": "Tesupi “ekavidhena rūpakkhandho,",
  "tika-s0103t:459_5": "ekādasavidhena rūpakkhandho.",
  "tika-s0103t:459_6": "Ekavidhena vedanākkhandho,",
  "tika-s0103t:459_7": "bahuvidhena vedanākkhandho.",
  "tika-s0103t:459_8": "Ekavidhena saññākkhandho.",
  "tika-s0103t:459_9": "Ekavidhena saṅkhārakkhandho.",
  "tika-s0103t:459_10": "Ekavidhena viññāṇakkhandho,",
  "tika-s0103t:459_11": "bahuvidhena viññāṇakkhandho”ti evaṃ ekekassa khandhassa atītādibhedavasenāpi nānākaraṇaṃ paṭicca ñāṇaṃ pavattati.",
  "tika-s0103t:459_12": "Tathā “idaṃ cakkhāyatanaṃ nāma…pe...idaṃ dhammāyatanaṃ nāma.",
  "tika-s0103t:459_13": "Tattha dasāyatanā kāmāvacarā,",
  "tika-s0103t:459_14": "dve catubhūmakā”ti evaṃ āyatanānaṃ nānattaṃ paṭicca ñāṇaṃ pavattati.",
  "tika-s0103t:459_15": "Nānādhātūsūti “ayaṃ cakkhudhātu nāma…pe…",
  "tika-s0103t:459_16": "ayaṃ manoviññāṇadhātu nāma.",
  "tika-s0103t:459_17": "Tattha soḷasa dhātuyo kāmāvacarā,",
  "tika-s0103t:459_18": "dve dhātuyo catubhūmikā”ti evaṃ nānādhātūsu ñāṇaṃ pavattati,",
  "tika-s0103t:459_19": "tayidaṃ upādinnakadhātuvasena vuttaṃ.",
  "tika-s0103t:459_20": "Paccekabuddhānampi hi dvinnañca aggasāvakānaṃ upādinnakadhātūsu evaṃ nānākaraṇaṃ paṭicca ñāṇaṃ pavattati,",
  "tika-s0103t:459_21": "tañca kho ekadesatova,",
  "tika-s0103t:459_22": "na nippadesato.",
  "tika-s0103t:459_23": "Anupādinnakadhātūnaṃ pana lakkhaṇādimattameva jānanti,",
  "tika-s0103t:459_24": "na nānākaraṇaṃ.",
  "tika-s0103t:459_25": "Sabbaññubuddhānameva pana “imāya nāmadhātuyā ussannattā imassa rukkhassa khandho seto,",
  "tika-s0103t:459_26": "imassa kāḷo,",
  "tika-s0103t:459_27": "imassa maṭṭho,",
  "tika-s0103t:459_28": "imassa bahalattaco,",
  "tika-s0103t:459_29": "imassa tanutaco.",
  "tika-s0103t:459_30": "Imassa pattaṃ vaṇṇasaṇṭhānādivasena evarūpaṃ.",
  "tika-s0103t:459_31": "Imassa pupphaṃ nīlaṃ,",
  "tika-s0103t:459_32": "imassa pītakaṃ,",
  "tika-s0103t:459_33": "lohitakaṃ, odātaṃ,",
  "tika-s0103t:459_34": "sugandhaṃ,",
  "tika-s0103t:459_35": "duggandhaṃ.",
  "tika-s0103t:459_36": "Phalaṃ khuddakaṃ, mahantaṃ, dīghaṃ, vaṭṭaṃ,",
  "tika-s0103t:459_37": "susaṇṭhānaṃ,",
  "tika-s0103t:459_38": "dussaṇṭhānaṃ, maṭṭhaṃ, pharusaṃ,",
  "tika-s0103t:459_39": "sugandhaṃ,",
  "tika-s0103t:459_40": "duggandhaṃ, madhuraṃ, tittakaṃ, ambilaṃ, kaṭukaṃ, kasāvaṃ.",
  "tika-s0103t:459_41": "Kaṇṭako tikhiṇo, atikhiṇo, ujuko, kuṭilo, kaṇho, nīlo,",
  "tika-s0103t:459_42": "odāto hotī”ti dhātunānattaṃ paṭicca ñāṇaṃ pavattati.",
  "tika-s0103t:460_0": "Nānāpaṭiccasamuppādesūti ajjhattabahiddhābhedato ca nānāpabhedesu paṭiccasamuppādaṅgesu.",
  "tika-s0103t:460_1": "Avijjādiaṅgāni hi paccekaṃ paṭiccasamuppādasaññitāni.",
  "tika-s0103t:460_2": "Tenāha saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0103t:460_3": "Nānāsuññatamanupalabbhesūti nānāsabhāvesu niccasārādivirahitesu suññatabhāvesu tato eva itthipurisaattattaniyādivasena",
  "tika-s0103t:460_4": "anupalabbhanasabhāvesu pakāresu. Ma-",
  "tika-s0103t:460_5": "kāro hettha padasandhikaro.",
  "tika-s0103t:460_6": "Nānāatthesūti atthapaṭisambhidāya visayabhūtesu paccayuppannādivasena nānāvidhesu atthesu.",
  "tika-s0103t:460_7": "Dhammesūti dhammapaṭisambhidāya visayabhūtesu paccayādivasena nānāvidhesu dhammesu.",
  "tika-s0103t:460_8": "Niruttīsūti tesaṃyeva atthadhammānaṃ niddhāraṇavacanasaṅkhātesu nānāniruttīsu.",
  "tika-s0103t:460_9": "Paṭibhānesūti atthapaṭisambhidādīsu visayabhūtesu “imāni ñāṇāni idamatthajotakānī”ti tathā tathā paṭibhānato",
  "tika-s0103t:460_10": "upatiṭṭhanato “paṭibhānānī”ti laddhanāmesu nānāñāṇesu.",
  "tika-s0103t:460_11": "“Puthunānāsīlakkhandhesū”tiādīsu sīlassa puthuttaṃ vuttameva,",
  "tika-s0103t:460_12": "itaresaṃ pana vuttanayānusārena suviññeyyattā pākaṭameva.",
  "tika-s0103t:460_13": "Yaṃ pana abhinnaṃ ekameva nibbānaṃ,",
  "tika-s0103t:460_14": "tattha upacāravasena puthuttaṃ gahetabbanti āha “puthujjanasādhāraṇe dhamme samatikkammā”ti,",
  "tika-s0103t:460_15": "tenassa madanimmadanādipariyāyena puthuttaṃ paridīpitaṃ hoti.",
  "tika-s0103t:461_0": "Evaṃ visayavasena paññāya mahattaṃ,",
  "tika-s0103t:461_1": "puthuttaṃ dassetvā idāni sampayuttadhammavasena hāsabhāvaṃ,",
  "tika-s0103t:461_2": "pavattiākāravasena javanabhāvaṃ,",
  "tika-s0103t:461_3": "kiccavasena tikkhādibhāvaṃ dassetuṃ “katamā hāsapaññā”tiādi vuttaṃ.",
  "tika-s0103t:461_4": "Tattha hāsabahuloti pītibahulo.",
  "tika-s0103t:461_5": "Sesapadāni tasseva vevacanāni.",
  "tika-s0103t:461_6": "Sīlaṃ paripūretīti haṭṭhapahaṭṭho udaggudaggo hutvā ṭhapetvā indriyasaṃvaraṃ tassa visuṃ vuttattā anavasesasīlaṃ paripūreti.",
  "tika-s0103t:461_7": "Pītisomanassasahagatā hi paññā abhirativasena ārammaṇe phullitavikasitā viya pavattati,",
  "tika-s0103t:461_8": "na evaṃ upekkhāsahagatā.",
  "tika-s0103t:461_9": "Puna sīlakkhandhanti ariyasīlakkhandhamāha.",
  "tika-s0103t:461_10": "“Samādhikkhandha”ntiādīsupi eseva nayo.",
  "tika-s0103t:462_0": "Sabbaṃ taṃ rūpaṃ aniccato khippaṃ javatīti yā rūpadhamme “aniccā”ti sīghavegena pavattati,",
  "tika-s0103t:462_1": "paṭipakkhadūrabhāvena pubbābhisaṅkhārassa sātisayattā indena vissaṭṭhavajiraṃ viya lakkhaṇaṃ avirajjhantī",
  "tika-s0103t:462_2": "adandhāyantī rūpakkhandhe aniccalakkhaṇaṃ vegasā paṭivijjhati,",
  "tika-s0103t:462_3": "sā javanapaññā nāmāti attho.",
  "tika-s0103t:462_4": "Sesapadesupi eseva nayo.",
  "tika-s0103t:462_5": "Evaṃ lakkhaṇārammaṇikavipassanāvasena javanapaññaṃ dassetvā balavavipassanāvasena dassetuṃ “rūpa”ntiādi vuttaṃ.",
  "tika-s0103t:462_6": "Tattha khayaṭṭhenāti yattha yattha uppajjati,",
  "tika-s0103t:462_7": "tattha tattheva bhijjanato khayasabhāvattā.",
  "tika-s0103t:462_8": "Bhayaṭṭhenāti bhayānakabhāvato.",
  "tika-s0103t:462_9": "Asārakaṭṭhenāti asārakabhāvato attasāravirahato,",
  "tika-s0103t:462_10": "niccasārādivirahato ca.",
  "tika-s0103t:462_11": "Tulayitvāti tulanabhūtāya vipassanāpaññāya tuletvā.",
  "tika-s0103t:462_12": "Tīrayitvāti tāya eva tīraṇabhūtāya tīrayitvā.",
  "tika-s0103t:462_13": "Vibhāvayitvāti yāthāvato pakāsetvā paccakkhaṃ katvā.",
  "tika-s0103t:462_14": "Vibhūtaṃ katvāti pākaṭaṃ katvā.",
  "tika-s0103t:462_15": "Rūpanirodheti rūpakkhandhanirodhahetubhūte nibbāne ninnapoṇapabbhārabhāvena.",
  "tika-s0103t:462_16": "Idāni sikhāppattavipassanāvasena javanapaññaṃ dassetuṃ puna “rūpa”ntiādi vuttaṃ.",
  "tika-s0103t:462_17": "“Vuṭṭhānagāminivipassanāvasenā”ti keci.",
  "tika-s0103t:463_0": "Ñāṇassa tikkhabhāvo nāma savisesaṃ paṭipakkhapahānena veditabboti.",
  "tika-s0103t:463_1": "“Khippaṃ kilese chindatīti tikkhapaññā”ti vatvā te pana kilese vibhāgena dassento “uppannaṃ kāmavitakka”ntiādimāha.",
  "tika-s0103t:463_2": "Tikkhapañño khippābhiñño hoti,",
  "tika-s0103t:463_3": "paṭipadā cassa na calatīti āha “ekasmiṃ āsane cattāro ariyamaggā…pe…",
  "tika-s0103t:463_4": "adhigatā hontī”tiādi.",
  "tika-s0103t:464_0": "“Sabbe saṅkhārā aniccā dukkhā vipariṇāmadhammā,",
  "tika-s0103t:464_1": "saṅkhatā paṭiccasamuppannā khayadhammā vayadhammā virāgadhammā nirodhadhammā”ti yāthāvato dassanena saccappaṭivedho ijjhati,",
  "tika-s0103t:464_2": "na aññathāti kāraṇamukhena nibbedhikapaññaṃ dassetuṃ “sabbasaṅkhāresu ubbegabahulo hotī”tiādi vuttaṃ.",
  "tika-s0103t:464_3": "Tattha ubbegabahuloti vuttanayena sabbasaṅkhāresu abhiṇhapavattasaṃvego.",
  "tika-s0103t:464_4": "Uttāsabahuloti ñāṇuttāsavasena sabbasaṅkhāresu bahuso utrāsamānaso,",
  "tika-s0103t:464_5": "etena ādīnavānupassanamāha.",
  "tika-s0103t:464_6": "“Ukkaṇṭhanabahulo”ti pana iminā nibbidānupassanamāha,",
  "tika-s0103t:464_7": "“aratibahulo”tiādinā tassā eva aparāparuppattiṃ.",
  "tika-s0103t:464_8": "Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho,",
  "tika-s0103t:464_9": "tathā vā pavattitavimokkhamukho.",
  "tika-s0103t:464_10": "Nibbijjhanaṃ nibbedho,",
  "tika-s0103t:464_11": "so etissā atthi,",
  "tika-s0103t:464_12": "nibbijjhatīti vā nibbedhikā,",
  "tika-s0103t:464_13": "sā eva paññā nibbedhikapaññā.",
  "tika-s0103t:464_14": "Yaṃ panettha atthato avibhattaṃ,",
  "tika-s0103t:464_15": "taṃ heṭṭhā vuttanayattā,",
  "tika-s0103t:464_16": "uttānatthattā ca suviññeyyameva.",
  "tika-s0103t:465_0": "217.",
  "tika-s0103t:465_1": "Pabbajitaṃ upāsitāti ettha yādisaṃ pabbajitaṃ upāsato paññāpaṭilābho hoti,",
  "tika-s0103t:465_2": "taṃ dassetuṃ “paṇḍitaṃ pabbajita”nti vuttaṃ.",
  "tika-s0103t:465_3": "Upāsanañcettha upaṭṭhānavasena icchitaṃ,",
  "tika-s0103t:465_4": "na upanisīdanamattenāti āha “payirupāsitā”ti.",
  "tika-s0103t:465_5": "Atthanti hitaṃ.",
  "tika-s0103t:465_6": "Abbhantaraṃ karitvāti abbhantaragataṃ katvā.",
  "tika-s0103t:465_7": "Tenāha “atthayutta”nti.",
  "tika-s0103t:465_8": "Bhāvanapuṃsakaniddeso cāyaṃ,",
  "tika-s0103t:465_9": "hitūpasañhitaṃ katvāti attho. Antara-",
  "tika-s0103t:465_10": "saddo vā cittapariyāyo “yassantarato na santi kopā”tiādīsu viya.",
  "tika-s0103t:465_11": "Tasmā atthantaroti hitajjhāsayoti attho.",
  "tika-s0103t:466_0": "Paṭilābhatthāya gatenāti paṭilābhatthāya pavattena,",
  "tika-s0103t:466_1": "paṭilābhasaṃvattaniyenāti attho.",
  "tika-s0103t:466_2": "Uppāde ca nimitte ca chekāti uppādavidhimhi ceva nimittavidhimhi ca kusalā.",
  "tika-s0103t:466_3": "Uppādanimittakovidatāsīsena cettha lakkhaṇakosallameva dasseti.",
  "tika-s0103t:466_4": "Atha vā sesalakkhaṇānaṃ nibbattiyā buddhānaṃ,",
  "tika-s0103t:466_5": "cakkavattīnañca uppādo anumīyati,",
  "tika-s0103t:466_6": "yāni tehi laddhabbaānisaṃsāni nimittāni,",
  "tika-s0103t:466_7": "tasmiṃ uppāde ca nimitte ca anuminanādivasena chekā nipuṇāti attho.",
  "tika-s0103t:466_8": "Ñatvā passissatīti ñāṇena jānitvā passissati,",
  "tika-s0103t:466_9": "na cakkhuviññāṇenāti adhippāyo.",
  "tika-s0103t:467_0": "Atthānusāsanīsūti atthānaṃ hitānaṃ anusāsanīsu.",
  "tika-s0103t:467_1": "Yasmā anatthapaṭivajjanapubbikā sattānaṃ atthapaṭipatti,",
  "tika-s0103t:467_2": "tasmā anatthopi paricchijja gahetabbo,",
  "tika-s0103t:467_3": "jānitabbo cāti vuttaṃ “atthānatthaṃ pariggāhakāni ñāṇānī”ti,",
  "tika-s0103t:467_4": "yato “āyupāyakosallaṃ viya apāyakosallampi icchitabba”nti vuttaṃ.",
  "tika-s0103t:468_0": "Suvaṇṇavaṇṇalakkhaṇavaṇṇanā",
  "tika-s0103t:469_0": "218.",
  "tika-s0103t:469_1": "Paṭisaṅkhānabalena kodhavinayena akkodhano,",
  "tika-s0103t:469_2": "na bhāvanābalenāti dassetuṃ “na anāgāmimaggenā”tiādi vuttaṃ.",
  "tika-s0103t:469_3": "Evaṃ akkodhavasikattāti evaṃ maghamāṇavo viya na kodhavasaṃ gatattā.",
  "tika-s0103t:469_4": "Nābhisajjīti kujjhanavaseneva na abhisajji.",
  "tika-s0103t:469_5": "Yañhi kodhassa uppattiṭṭhānabhūte ārammaṇe upanāhassa paccayabhūtaṃ kujjhanavasena abhisajjanaṃ,",
  "tika-s0103t:469_6": "taṃ idhādhippetaṃ,",
  "tika-s0103t:469_7": "na lubbhanavasena.",
  "tika-s0103t:469_8": "Tenāha “kuṭilakaṇṭako viyā”tiādi.",
  "tika-s0103t:469_9": "So hi yattha laggati,",
  "tika-s0103t:469_10": "taṃ khobhento eva laggati.",
  "tika-s0103t:469_11": "Tattha tatthāti tasmiṃ tasmiṃ mammaṭṭhāne.",
  "tika-s0103t:469_12": "Mammanti phuṭṭhamattepi rujjanaṭṭhānaṃ.",
  "tika-s0103t:469_13": "Pubbuppattikoti paṭhamuppanno.",
  "tika-s0103t:469_14": "Tato balavataro byāpādo laddhāsevanatāya cittassa byāpajjanato.",
  "tika-s0103t:469_15": "Tato balavatarā patitthiyanāti sātisayaṃ laddhāsevanatāya tato byāpādāvatthāyapi balavatarā patitthiyanā paccatthikabhāvena thāmappattito.",
  "tika-s0103t:470_0": "Sukhumattharaṇādīti ādi-",
  "tika-s0103t:470_1": "saddena paṇītabhojanīyādīnampi saṅgaho daṭṭhabbo bhojanadānassapi vaṇṇasampadānimittabhāvato.",
  "tika-s0103t:470_2": "Tenāha bhagavā “bhojanaṃ bhikkhave dadamāno dāyako paṭiggāhakānaṃ…pe…",
  "tika-s0103t:470_3": "āyuṃ deti,",
  "tika-s0103t:470_4": "vaṇṇaṃ detī”ti tathā ca vakkhati “āmisadānena vā”ti.",
  "tika-s0103t:471_0": "219. Ti adāsi.",
  "tika-s0103t:471_1": "Devoti megho,",
  "tika-s0103t:471_2": "pajjunno eva vā.",
  "tika-s0103t:471_3": "Varataroti uttamataro.",
  "tika-s0103t:471_4": "Pabbajjāya visadisāvatthādi bhāvato na pabbajjāti apabbajjā,",
  "tika-s0103t:471_5": "gihibhāvo.",
  "tika-s0103t:471_6": "Acchādenti kopīnaṃ paṭicchādenti etehīti acchādanāni,",
  "tika-s0103t:471_7": "nivāsanāni,",
  "tika-s0103t:471_8": "tesaṃ acchādanānañceva sesa vatthānañca kojavādi uttamapāvuraṇānañca.",
  "tika-s0103t:471_9": "Vināsoti katassa kammassa avipaccitvā vināso.",
  "tika-s0103t:472_0": "Kosohitavatthaguyhalakkhaṇavaṇṇanā",
  "tika-s0103t:473_0": "220.",
  "tika-s0103t:473_1": "Samānetāti sammadeva ānetā samāgametā.",
  "tika-s0103t:473_2": "Rajje patiṭṭhitena sakkā kātuṃ bahubhatikasseva ijjhanato.",
  "tika-s0103t:473_3": "Kattā nāma natthīti vajjaṃ paṭicchādentīti ānetvā sambandho,",
  "tika-s0103t:473_4": "karonti vajjapaṭicchādanakammanti vā.",
  "tika-s0103t:473_5": "Nanu vajjapaṭicchādanakammaṃ nāma sāvajjanti?",
  "tika-s0103t:473_6": "Saccaṃ sāvajjaṃ saṃkiliṭṭhacittena paṭicchādentassa,",
  "tika-s0103t:473_7": "idaṃ pana asaṃkiliṭṭhacittena parassa uppajjanakaanatthaṃ pariharaṇavasena pavattaṃ adhippetaṃ.",
  "tika-s0103t:473_8": "“Ñātisaṅgahaṃ karontenā”ti etena ñātatthacariyāvasena taṃ kammaṃ pavattatīti dasseti.",
  "tika-s0103t:474_0": "221.",
  "tika-s0103t:474_1": "Amittatāpanāti amittānaṃ tapanasīlā,",
  "tika-s0103t:474_2": "amittatāpanaṃ hotu vā mā vā evaṃsabhāvāti attho.",
  "tika-s0103t:474_3": "Na hi cakkavattino puttānaṃ amittā nāma keci honti,",
  "tika-s0103t:474_4": "ye te bhaveyyuṃ,",
  "tika-s0103t:474_5": "cakkānubhāveneva sabbepi khattiyādayo anuvattakā tesaṃ bhavanti.",
  "tika-s0103t:475_0": "Paṭhamabhāṇavāravaṇṇanā niṭṭhitā.",
  "tika-s0103t:476_0": "Parimaṇḍalādilakkhaṇavaṇṇanā",
  "tika-s0103t:477_0": "222.",
  "tika-s0103t:477_1": "Samanti samānaṃ.",
  "tika-s0103t:477_2": "Tena tena loke viññātaguṇena samaṃ samānaṃ jānāti,",
  "tika-s0103t:477_3": "yato tattha paṭipajjanavidhināva itarasmiṃ paṭipajjati.",
  "tika-s0103t:477_4": "Sayaṃ jānātīti aparaneyyo hutvā sayameva jānāti.",
  "tika-s0103t:477_5": "Purisaṃ jānātīti vā “ayaṃ seṭṭho,",
  "tika-s0103t:477_6": "ayaṃ majjhimo,",
  "tika-s0103t:477_7": "ayaṃ nihīno”ti taṃ taṃ purisaṃ yāthāvato jānāti.",
  "tika-s0103t:477_8": "Purisavisesaṃ jānātīti tasmiṃ tasmiṃ purise vijjamānaṃ visesaṃ jānāti,",
  "tika-s0103t:477_9": "yato tattha tattha anurūpadānapadānādipaṭipattiyā yuttapattakārī hoti.",
  "tika-s0103t:477_10": "Tenāha “ayamidamarahatī”tiādi.",
  "tika-s0103t:478_0": "Sampattipaṭilābhaṭṭhenāti diṭṭhadhammikādisampattīnaṃ paṭilābhāpanaṭṭhena.",
  "tika-s0103t:478_1": "Samasaṅgahakammanti samaṃ jānitvā tadanurūpaṃ tassa tassa saṅgaṇhanakammaṃ.",
  "tika-s0103t:479_0": "223.",
  "tika-s0103t:479_1": "Tulayitvāti tīrayitvā.",
  "tika-s0103t:479_2": "Paṭivicinitvāti vīmaṃsitvā.",
  "tika-s0103t:479_3": "Nipuṇayogato nipuṇā,",
  "tika-s0103t:479_4": "ativiya nipuṇā atinipuṇā,",
  "tika-s0103t:479_5": "sā pana tesaṃ nipuṇatā saṇhasukhumā paññāti āha “sukhumapaññā”ti.",
  "tika-s0103t:480_0": "Sīhapubbaddhakāyādilakkhaṇavaṇṇanā",
  "tika-s0103t:481_0": "224.",
  "tika-s0103t:481_1": "Khemakāmoti anupaddavakāmo.",
  "tika-s0103t:481_2": "Kammassakatāñāṇaṃ sattānaṃ vaḍḍhiāvahaṃ sabbasampattividhāyakanti āha “paññāyāti kammassakatāpaññāyā”ti.",
  "tika-s0103t:482_0": "Samantaparipūrānīti samantato sabbabhāgehi paripuṇṇāni.",
  "tika-s0103t:482_1": "Tato eva ahīnāni anūnāni.",
  "tika-s0103t:482_2": "Dhanādīhīti dhanadhaññādīhi.",
  "tika-s0103t:483_0": "225.",
  "tika-s0103t:483_1": "Okappanasaddhā saddheyyavatthuṃ okkanditvā pakkhanditvā saddahanasaddhā.",
  "tika-s0103t:483_2": "Sā eva pasādanīyavatthusmimpi abhippasīdanavasena pavattiyā pasādasaddhā.",
  "tika-s0103t:483_3": "Pariyattisavanenāti sattānaṃ hitasukhāvahāya pariyattiyā savanena.",
  "tika-s0103t:483_4": "Dhāraṇaparicayādīnaṃ taṃmūlakattā tathā vuttaṃ.",
  "tika-s0103t:483_5": "Etesanti saddhādīnaṃ.",
  "tika-s0103t:483_6": "Saha hānadhammenāti sahānadhammo,",
  "tika-s0103t:483_7": "na sahānadhammoti asahānadhammo,",
  "tika-s0103t:483_8": "tassa bhāvo asahānadhammatā,",
  "tika-s0103t:483_9": "taṃ asahānadhammataṃ,",
  "tika-s0103t:483_10": "aparihāniyasabhāvanti attho.",
  "tika-s0103t:484_0": "Rasaggasaggitālakkhaṇavaṇṇanā",
  "tika-s0103t:485_0": "226.",
  "tika-s0103t:485_1": "Tilaphalamattampi bhojanaṃ.",
  "tika-s0103t:485_2": "Sabbattha pharatīti sabbā rasāharaṇiyo anussarantaṃ sabhāvena sabbasmiṃ kāye pharati.",
  "tika-s0103t:485_3": "Samā hutvā vahantīti avisamā ujukā hutvā pavattanti.",
  "tika-s0103t:486_0": "Ārogyakaraṇakammanti arogabhāvakaraṃ sattānaṃ aviheṭhanakammaṃ.",
  "tika-s0103t:486_1": "Madhurādibhedaṃ rasaṃ gasati harati etehi,",
  "tika-s0103t:486_2": "sayameva vā taṃ gasanti gilanti anto pavesentīti rasaggasā,",
  "tika-s0103t:486_3": "rasaggasānaṃ aggā rasaggasaggā,",
  "tika-s0103t:486_4": "te ettha santīti rasaggasaggī,",
  "tika-s0103t:486_5": "tadeva lakkhaṇaṃ.",
  "tika-s0103t:486_6": "Bhavati hi abhinnepi vatthusmiṃ taggatavisesāvabodhanatthaṃ bhinnaṃ viya katvā vohāro yathā “silāputtakassa sarīra”nti.",
  "tika-s0103t:486_7": "Rasaggasaggitāsaṅkhātaṃ vā lakkhaṇaṃ rasaggasaggilakkhaṇaṃ.",
  "tika-s0103t:487_0": "227. Vadha-",
  "tika-s0103t:487_1": "saddo “attānaṃ vadhitvā vadhitvā rodatī”tiādīsu bādhanatthopi hotīti tato visesanatthaṃ “māraṇavadhenā”ti vuttaṃ,",
  "tika-s0103t:487_2": "māraṇasaṅkhātena vadhenāti attho.",
  "tika-s0103t:487_3": "Bādhanattho eva vā vadha- saddo, māraṇena,",
  "tika-s0103t:487_4": "bādhanena cāti attho.",
  "tika-s0103t:487_5": "Ubbādhanāyāti bandhanāgāre pakkhipitvā uddhaṃ uddhaṃ bādhanena.",
  "tika-s0103t:487_6": "Tenāha “bandhanāgārappavesanenā”ti.",
  "tika-s0103t:488_0": "Abhinīlanettādilakkhaṇavaṇṇanā",
  "tika-s0103t:489_0": "228.",
  "tika-s0103t:489_1": "Visaṭanti kujjhanavasena vinisaṭaṃ katvā.",
  "tika-s0103t:489_2": "Tenāha “kakkaṭako viyā”tiādi.",
  "tika-s0103t:489_3": "Visācīti virūpaṃ sācitakaṃ,",
  "tika-s0103t:489_4": "vijimhanti attho.",
  "tika-s0103t:489_5": "Tenāha “vaṅkakkhikoṭiyā”ti,",
  "tika-s0103t:489_6": "kuṭilaakkhikoṭipātenāti attho.",
  "tika-s0103t:489_7": "Viceyya pekkhitāti ujukaṃ anoloketvā diṭṭhipātaṃ vicāretvā oloketvā.",
  "tika-s0103t:489_8": "Tenāha “yo kujjhitvā”tiādi.",
  "tika-s0103t:489_9": "Paroti kujjhito.",
  "tika-s0103t:489_10": "Na oloketi taṃ sammukhā gacchantaṃ kujjhitvā na oloketi,",
  "tika-s0103t:489_11": "parammukhā.",
  "tika-s0103t:489_12": "Viteyyāti virūpaṃ tiriyaṃ,",
  "tika-s0103t:489_13": "viññūnaṃ olokanakkamaṃ vītikkamitvāti attho.",
  "tika-s0103t:489_14": "Jimhaṃ anoloketvā ujukaṃ olokanaṃ nāma kuṭilabhāvakarānaṃ pāpadhammānaṃ abhājanaujukatacittatasseva hotīti āha “ujumano hutvā ujuṃ pekkhitā”ti.",
  "tika-s0103t:489_15": "Yathā ca ujuṃ pekkhitā hotīti ānetvā sambandho.",
  "tika-s0103t:489_16": "Pasaṭanti ummīlanavasena sammadeva patthaṭaṃ.",
  "tika-s0103t:489_17": "Vipulaṃ vitthatanti tasseva vevacanaṃ.",
  "tika-s0103t:489_18": "Piyaṃ piyāyitabbaṃ dassanaṃ olokanaṃ etassāti piyadassano.",
  "tika-s0103t:490_0": "Kāṇoti akkhīni nimmīletvā pekkhanako.",
  "tika-s0103t:490_1": "Kākakkhīti kekarakkho.",
  "tika-s0103t:490_2": "Vaṅkakkhīti jimhapekkhanako.",
  "tika-s0103t:490_3": "Āvilakkhīti ākuladiṭṭhipāto.",
  "tika-s0103t:490_4": "Nīlapītalohitasetakāḷavaṇṇānaṃ vasena pañcavaṇṇo.",
  "tika-s0103t:490_5": "Tattha pītalohitavaṇṇā setamaṇḍalagatarājivasena,",
  "tika-s0103t:490_6": "nīlasetakāḷavaṇṇā pana taṃtaṃmaṇḍalavaseneva veditabbā.",
  "tika-s0103t:490_7": "“Pasādoti pana tesaṃ vaṇṇānaṃ pasannākāraṃ sandhāya vutta”nti keci.",
  "tika-s0103t:490_8": "Pañcavaṇṇo pasādoti pana yathāvuttapañcavaṇṇaparivāro,",
  "tika-s0103t:490_9": "tehi vā paṭimaṇḍito pasādoti attho.",
  "tika-s0103t:490_10": "Nettasampattikarānīti “pañcavaṇṇapasādatā tirohitavidūragatadassanasamatthatā”ti evamādi cakkhusampadāya kāraṇāni.",
  "tika-s0103t:490_11": "Lakkhaṇasatthe yuttāti lakkhaṇasatthe āyuttā sukusalā.",
  "tika-s0103t:491_0": "Uṇhīsasīsalakkhaṇavaṇṇanā",
  "tika-s0103t:492_0": "230.",
  "tika-s0103t:492_1": "Pubbaṅgamoti ettha pubbaṅgamatā nāma pamukhatā,",
  "tika-s0103t:492_2": "jeṭṭhaseṭṭhakabhāvo bahujanassa anuvattanīyatāti āha “gaṇajeṭṭhako”tiādi.",
  "tika-s0103t:493_0": "Pubbaṅgamatāti pubbaṅgamassa kammaṃ.",
  "tika-s0103t:493_1": "Yassa hi kāyasucaritādikammassa vasena mahāpuriso bahujanassa pubbaṅgamo ahosi,",
  "tika-s0103t:493_2": "tadassa kammaṃ “pubbaṅgamatā”ti adhippetaṃ,",
  "tika-s0103t:493_3": "na pubbaṅgamabhāvo.",
  "tika-s0103t:493_4": "Tenāha “idha kammaṃ nāma pubbaṅgamatā”ti.",
  "tika-s0103t:493_5": "Pītipāmojjena paripuṇṇasīsoti pītiyā,",
  "tika-s0103t:493_6": "pāmojjena ca sampuṇṇapaññāsīso bahulaṃ somanassasahagatañāṇasampayuttacittasamaṅgī eva hutvā vicarati.",
  "tika-s0103t:493_7": "Mahāpurisoti mahāpurisajātiko.",
  "tika-s0103t:494_0": "231.",
  "tika-s0103t:494_1": "Bahujananti sāmiatthe upayogavacananti āha “bahujanassā”ti.",
  "tika-s0103t:494_2": "Paribhuñjanaṭṭhena paṭibhogo,",
  "tika-s0103t:494_3": "upayogavatthu paṭibhogo,",
  "tika-s0103t:494_4": "tassa hitāti paṭibhogiyā.",
  "tika-s0103t:494_5": "Desakālaṃ ñatvā tadupakaraṇūpaṭṭhānādi veyyāvaccakarā sattā.",
  "tika-s0103t:494_6": "Abhiharantīti byāharanti.",
  "tika-s0103t:494_7": "Tassa tassa veyyāvaccassa paṭiharaṇato pavattanakaraṇato paṭihāro,",
  "tika-s0103t:494_8": "veyyāvaccakaro,",
  "tika-s0103t:494_9": "tassa bhāvo paṭihārakanti āha “veyyāvaccakarabhāva”nti.",
  "tika-s0103t:494_10": "Visavanaṃ visavo,",
  "tika-s0103t:494_11": "kāmakāro vasitā,",
  "tika-s0103t:494_12": "so etassa atthīti visavīti āha “ciṇṇavasī”ti.",
  "tika-s0103t:495_0": "Ekekalomatādilakkhaṇavaṇṇanā",
  "tika-s0103t:496_0": "232. Upavattatīti anukūlabhāvaṃ upecca vattati. Tenāha “ajjhāsayaṃ anuvattatī”ti.",
  "tika-s0103t:497_0": "Ekekalomalakkhaṇanti ekekasmiṃ lomakūpe ekekalomatālakkhaṇaṃ.",
  "tika-s0103t:497_1": "Ekekehi lomehīti aññesaṃ sarīre ekekasmimpi lomakūpe anekānipi lomāni uṭṭhahanti,",
  "tika-s0103t:497_2": "na tathāgatassa.",
  "tika-s0103t:497_3": "Tehi puna paccekaṃ lomakūpesu ekekeheva uppannehi kuṇḍalāvattehi padakkhiṇāvattakajātehi nicitaṃ viya sarīraṃ hotīti vuttaṃ “ekekalomūpacitaṅgavā”ti.",
  "tika-s0103t:498_0": "Cattālīsādilakkhaṇavaṇṇanā",
  "tika-s0103t:499_0": "234.",
  "tika-s0103t:499_1": "Abhinditabbaparisoti parehi kenaci saṅgahena saṅgahetvā,",
  "tika-s0103t:499_2": "yuttikāraṇaṃ dassetvā vā na bhinditabbapariso.",
  "tika-s0103t:500_0": "Apisuṇavācāyāti upayogatthe sāmivacanaṃ,",
  "tika-s0103t:500_1": "pesuññassa paṭipakkhabhūtaṃ kusalakammaṃ.",
  "tika-s0103t:500_2": "Pisuṇā vācā etassāti pisuṇavāco,",
  "tika-s0103t:500_3": "tassa pisuṇavācassa puggalassa.",
  "tika-s0103t:500_4": "Aparipuṇṇāti cattārīsato ūnabhāvena na paripuṇṇā.",
  "tika-s0103t:500_5": "Viraḷāti savivarā.",
  "tika-s0103t:501_0": "Pahūtajivhādilakkhaṇavaṇṇanā",
  "tika-s0103t:502_0": "236.",
  "tika-s0103t:502_1": "Ādeyyavācoti ādaragāravavasena ādātabbavacano.",
  "tika-s0103t:502_2": "“Evameta”nti gahetabbavacano sirasā sampaṭicchitasāsano.",
  "tika-s0103t:503_0": "Baddhajivhāti yathā sukhena parivattati,",
  "tika-s0103t:503_1": "evaṃ sirādīhi palibuddhajivhā.",
  "tika-s0103t:503_2": "Gūḷhajivhāti rasabahalatāya gūḷhagaṇḍasadisajivhā.",
  "tika-s0103t:503_3": "Dvijivhāti agge kappabhāvena dvidhābhūtajivhā.",
  "tika-s0103t:503_4": "Mammanāti apparippuṭatalāpā.",
  "tika-s0103t:503_5": "Kharapharusakakkasādivasena saddo bhijjati bhinnakāro hoti.",
  "tika-s0103t:503_6": "Vicchinditvā pavattassaratāya chinnassarā vā.",
  "tika-s0103t:503_7": "Anekākāratāya bhinnassarā vā.",
  "tika-s0103t:503_8": "Kākassa viya amanuññassaratāya kākassarā vā.",
  "tika-s0103t:503_9": "Madhuroti iṭṭhe,",
  "tika-s0103t:503_10": "kammaphalena vatthuno suvisuddhattā.",
  "tika-s0103t:503_11": "Pemanīyoti pītisañjanano,",
  "tika-s0103t:503_12": "piyāyitabbo vā.",
  "tika-s0103t:504_0": "237.",
  "tika-s0103t:504_1": "Akkosayuttattāti akkosupasañhitattā akkosavatthusahitattā.",
  "tika-s0103t:504_2": "Ābādhakarinti ghaṭṭanavasena paresaṃ pīḷāvahaṃ.",
  "tika-s0103t:504_3": "Bahuno janassa avamaddanato,",
  "tika-s0103t:504_4": "pamaddābhāvakaraṇato vā bahujanappamaddanaṃ.",
  "tika-s0103t:504_5": "Abāḷhanti vā ettha a-",
  "tika-s0103t:504_6": "kāro vuddhiattho “asekkhā dhammā”tiādīsu viya,",
  "tika-s0103t:504_7": "tasmā ativiya bāḷhaṃ pharusaṃ giranti evamettha attho veditabbo.",
  "tika-s0103t:504_8": "Na bhaṇīti cettha “na abhaṇi na bhaṇī”ti saralopena niddeso.",
  "tika-s0103t:504_9": "Susaṃhitanti suṭṭhu saṃhitaṃ.",
  "tika-s0103t:504_10": "Kena pana suṭṭhu saṃhitaṃ?",
  "tika-s0103t:504_11": "“Madhura”nti anantarameva vuttattā madhuratāyāti viññāyati,",
  "tika-s0103t:504_12": "kā panassa madhuratāti āha “suṭṭhu pemasaṃhita”nti.",
  "tika-s0103t:504_13": "Upayogaputhuttavisayo yaṃ vācā-",
  "tika-s0103t:504_14": "saddoti āha “vācāyo”ti,",
  "tika-s0103t:504_15": "sā cassā upayogaputhuttavisayatā “hadayagāminiyo”ti padena samānādhikaraṇatāya daṭṭhabbā.",
  "tika-s0103t:504_16": "“Kaṇṇasukha”nti pāṭhe bhāvanapuṃsakaniddesoyanti dassetuṃ “yathā”tiādi vuttaṃ.",
  "tika-s0103t:504_17": "Vedayathāti kālavipallāsenāyaṃ niddesoti āha “vedayitthā”ti.",
  "tika-s0103t:504_18": "Brahmassaratanti seṭṭhassarataṃ,",
  "tika-s0103t:504_19": "brahmuno sarasadisassarataṃ vā.",
  "tika-s0103t:504_20": "Bahūnaṃ bahunti bahūnaṃ janānaṃ bahuṃ subhaṇitanti yojanā.",
  "tika-s0103t:505_0": "Sīhahanulakkhaṇavaṇṇanā",
  "tika-s0103t:506_0": "238.",
  "tika-s0103t:506_1": "Appadhaṃsikoti appadhaṃsiyo. Ya-",
  "tika-s0103t:506_2": "kārassa hi ka-",
  "tika-s0103t:506_3": "kāraṃ katvā ayaṃ niddeso yathā “niyyānikā dhammā”ti guṇatoti attanā adhigataguṇato.",
  "tika-s0103t:506_4": "Ṭhānatoti yathāṭhitaṭṭhānantarato.",
  "tika-s0103t:507_0": "Palāpakathāyāti samphappalāpakathāya.",
  "tika-s0103t:507_1": "Antopaviṭṭhahanukā ekato,",
  "tika-s0103t:507_2": "ubhato vā saṃkucitavisukā.",
  "tika-s0103t:507_3": "Vaṅkahanukā ekapassena kuṭilavisukā.",
  "tika-s0103t:507_4": "Pabbhārahanukā purato olambamānavisukā.",
  "tika-s0103t:508_0": "239.",
  "tika-s0103t:508_1": "Vikiṇṇavacanā nāma samphappalāpino,",
  "tika-s0103t:508_2": "tappaṭikkhepena avikiṇṇavacanā mahābodhisattā.",
  "tika-s0103t:508_3": "Vācā eva tadatthādhigamupāyatāya “byāppatho”ti vuttāti āha “avikiṇṇa…pe…",
  "tika-s0103t:508_4": "vacanapatho assā”ti.",
  "tika-s0103t:508_5": "“Dvīhi dvīhī”ti nayidaṃ āmeḍitavacanaṃ asamānādhikaraṇato,",
  "tika-s0103t:508_6": "atha kho dvīhi diguṇatādassananti āha “dvīhi dvīhīti catūhī”ti.",
  "tika-s0103t:508_7": "Tasmā “dvidugamā”ti catugamā vuttāti āha “catuppadāna”nti.",
  "tika-s0103t:508_8": "Tathāsabhāvoti yathāssa vuttanayena kenaci appadhaṃsiyatā hoti guṇehi,",
  "tika-s0103t:508_9": "tathāsabhāvo.",
  "tika-s0103t:509_0": "Samadantādilakkhaṇavaṇṇanā",
  "tika-s0103t:510_0": "240.",
  "tika-s0103t:510_1": "Visuddhasīlācāratāya parisuddhā samantato sabbathā vā suddhā puggalā parivārā etassāti parisuddhaparivāro.",
  "tika-s0103t:511_0": "241.",
  "tika-s0103t:511_1": "Pahāsīti tadaṅgavasena,",
  "tika-s0103t:511_2": "vikkhambhanavasena ca pariccaji.",
  "tika-s0103t:511_3": "Tidivaṃ tāvatiṃsabhavanaṃ puraṃ nagaraṃ etesanti tidivapurā,",
  "tika-s0103t:511_4": "tāvatiṃsadevā,",
  "tika-s0103t:511_5": "tesaṃ varo tidivapuravaro, indo.",
  "tika-s0103t:511_6": "Tena tidivapuravarena.",
  "tika-s0103t:511_7": "Tenāha “sakkenā”ti.",
  "tika-s0103t:511_8": "Lapanti kathenti etenāti lapanaṃ,",
  "tika-s0103t:511_9": "mukhanti āha “lapanajanti mukhaja”nti.",
  "tika-s0103t:511_10": "Suṭṭhu dhavalatāya sukkā,",
  "tika-s0103t:511_11": "īsakampi asaṃkiliṭṭhatāya suci.",
  "tika-s0103t:511_12": "Sundarasaṇṭhānatāya suṭṭhu bhāvanato,",
  "tika-s0103t:511_13": "vipassanato ca sobhanā.",
  "tika-s0103t:511_14": "Kāmaṃ janānaṃ manussānaṃ nivāsanaṭṭhānādibhāvena patiṭṭhābhūto desaviseso “janapado”ti vuccati,",
  "tika-s0103t:511_15": "idha pana saparivāracatumahādīpasaññito sabbo padeso tathā vuttoti āha “cakkavāḷaparicchinno janapado”ti.",
  "tika-s0103t:511_16": "Nanu ca yathāvutto padeso samuddaparicchinno,",
  "tika-s0103t:511_17": "na cakkavāḷapabbataparicchinnoti?",
  "tika-s0103t:511_18": "So padeso cakkavāḷaparicchinnopi hotīti tathā vuttaṃ.",
  "tika-s0103t:511_19": "Ye vā samuddanissitā,",
  "tika-s0103t:511_20": "cakkavāḷapādanissitā ca sattā,",
  "tika-s0103t:511_21": "tesaṃ te te padesā patiṭṭhāti tepi saṅgaṇhanto “cakkavāḷaparicchinno”ti avoca.",
  "tika-s0103t:511_22": "Cakkavāḷaparicchinnoti ca cakkavāḷena paricchinnoti evamettha attho daṭṭhabbo.",
  "tika-s0103t:511_23": "Tassāti tassa cakkavattino.",
  "tika-s0103t:511_24": "Puna tassāti tassa janapadassa.",
  "tika-s0103t:511_25": "Bahujana sukhanti ettha paccattabahuvacanalopena bahujanaggahaṇanti āha “bahujanā”ti.",
  "tika-s0103t:511_26": "Yathā pana te hitasukhaṃ caranti,",
  "tika-s0103t:511_27": "taṃ vidhiṃ dassetuṃ “samānasukhadukkhā hutvā”ti vuttaṃ.",
  "tika-s0103t:511_28": "Vigatapāpoti sabbaso samucchindanena viniddhutapāpadhammo.",
  "tika-s0103t:511_29": "Daratho vuccati kāyiko,",
  "tika-s0103t:511_30": "cetasiko ca pariḷāho.",
  "tika-s0103t:511_31": "Tattha cetasikapariḷāho “vigatapāpo”ti imināva vuttoti āha “vigatakāyikadarathakilamatho”ti.",
  "tika-s0103t:511_32": "Rāgādayo yasmiṃ santāne uppannā,",
  "tika-s0103t:511_33": "tassa malīnabhāvakaraṇena malā.",
  "tika-s0103t:511_34": "Kacavarabhāvena khilā.",
  "tika-s0103t:511_35": "Sattānaṃ mahānatthakarattā visesato doso kalīti vuttaṃ “dosakalīnañcā”ti.",
  "tika-s0103t:511_36": "Panūdehīti samucchindanavasena sasantānato nīhārakehi,",
  "tika-s0103t:511_37": "pajahanakehīti attho.",
  "tika-s0103t:511_38": "Sesaṃ suviññeyyameva.",
  "tika-s0103t:512_0": "Ettha ca yasmā sabbesampi lakkhaṇānaṃ mahāpurisasantānagatapuññasambhārahetukabhāvena sabbaṃyeva taṃ",
  "tika-s0103t:512_1": "puññakammaṃ sabbassa lakkhaṇassa kāraṇaṃ visiṭṭharūpattā phalassa.",
  "tika-s0103t:512_2": "Na hi abhinnarūpakāraṇaṃ bhinnasabhāvassa phalassa paccayo bhavituṃ sakkoti,",
  "tika-s0103t:512_3": "tasmā yassa yassa lakkhaṇassa yaṃ yaṃ puññakammaṃ visesakāraṇaṃ,",
  "tika-s0103t:512_4": "taṃ taṃ vibhāgena dassentī ayaṃ desanā pavattā.",
  "tika-s0103t:512_5": "Tattha yathā yādisaṃ kāyasucaritādipuññakammaṃ suppatiṭṭhitapādatāya kāraṇaṃ vuttaṃ,",
  "tika-s0103t:512_6": "tādisameva “uṇhīsasīsatāya” kāraṇanti na sakkā vattuṃ daḷhasamādānatāvisiṭṭhassa tassa suppatiṭṭhitapādatāya kāraṇabhāvena vuttattā,",
  "tika-s0103t:512_7": "itarassa ca pubbaṅgamatāvisiṭṭhassa vuttattā,",
  "tika-s0103t:512_8": "evaṃ yādisaṃ āyatapaṇhitāya kāraṇaṃ,",
  "tika-s0103t:512_9": "na tādisameva dīghaṅgulitāya,",
  "tika-s0103t:512_10": "brahmujugattatāya ca kāraṇaṃ visiṭṭharūpattā phalassa.",
  "tika-s0103t:512_11": "Na hi abhinnarūpakāraṇaṃ bhinnasabhāvassa phalassa paccayo bhavituṃ sakkoti.",
  "tika-s0103t:512_12": "Tattha yathā ekeneva kammunā cakkhādinānindriyuppattiyaṃ avatthābhedato,",
  "tika-s0103t:512_13": "sāmatthiyabhedato vā kammabhedo icchitabbo.",
  "tika-s0103t:512_14": "Na hi yadavatthaṃ kammaṃ cakkhussa kāraṇaṃ,",
  "tika-s0103t:512_15": "tadavatthameva sotādīnaṃ kāraṇaṃ hoti abhinnasāmatthiyaṃ vā,",
  "tika-s0103t:512_16": "tasmā pañcāyatanikattabhāvapatthanābhūtā purimanipphannā kāmataṇhā paccayavasena visiṭṭhasabhāvā kammassa",
  "tika-s0103t:512_17": "visiṭṭhasabhāvaphalanibbattanasamatthatāsādhanavasena paccayo hotīti ekampi anekavidhaphalanibbattanasamatthatāvasena",
  "tika-s0103t:512_18": "anekarūpataṃ āpannaṃ viya hoti,",
  "tika-s0103t:512_19": "evamidhāpi “ekampi pāṇātipātā veramaṇivasena pavattaṃ kusalakammaṃ āyatapaṇhitādīnaṃ tiṇṇampi lakkhaṇānaṃ",
  "tika-s0103t:512_20": "nibbattakaṃ hotī”ti vuccamānepi na koci virodho.",
  "tika-s0103t:512_21": "Tena vuttaṃ “so tassa kammassa katattā…pe…",
  "tika-s0103t:512_22": "imāni tīṇi mahāpurisalakkhaṇāni paṭilabhatī”ti nānākammunā pana tesaṃ nibbattiyaṃ vattabbameva natthi,",
  "tika-s0103t:512_23": "pāḷiyaṃ pana “tassa kammassā”ti ekavacananiddeso sāmaññavasenāti daṭṭhabbo.",
  "tika-s0103t:512_24": "Evañca katvā satapuññalakkhaṇavacanaṃ samatthitaṃ hoti.",
  "tika-s0103t:512_25": "“Imāni dve mahāpurisalakkhaṇāni paṭilabhatī”tiādīsupi eseva nayoti.",
  "tika-s0103t:513_0": "Lakkhaṇasuttavaṇṇanāya līnatthappakāsanā.",
  "tika-s0103t:514_0": "8. Siṅgālasuttavaṇṇanā",
  "tika-s0103t:515_0": "Nidānavaṇṇanā",
  "tika-s0103t:516_0": "242.",
  "tika-s0103t:516_1": "Pākārena parikkhittanti padaṃ ānetvā sambandho.",
  "tika-s0103t:516_2": "Gopuraṭṭālakayuttanti dvārapāsādena ceva tattha tattha pākāramatthake patiṭṭhāpitaaṭṭālakehi ca yuttaṃ.",
  "tika-s0103t:516_3": "Veḷūhi parikkhittattā,",
  "tika-s0103t:516_4": "abbhantare pupphūpagaphalūpagarukkhasañchannattā ca nīlobhāsaṃ.",
  "tika-s0103t:516_5": "Chāyūdakasampattiyā,",
  "tika-s0103t:516_6": "bhūmibhāgasampattiyā ca manoramaṃ.",
  "tika-s0103t:517_0": "Kāḷakavesenāti kalandakarūpena. Nivāpanti bhojanaṃ. Tanti uyyānaṃ.",
  "tika-s0103t:518_0": "“Kho panā”ti vacanālaṅkāramattametanti tena samayenāti atthavacanaṃ yuttaṃ.",
  "tika-s0103t:518_1": "Gahapati mahāsāloti gahapatibhūto mahāsāro, ra-",
  "tika-s0103t:518_2": "kārassa la-",
  "tika-s0103t:518_3": "kāraṃ katvā ayaṃ niddeso.",
  "tika-s0103t:518_4": "Vibhavasampattiyā mahāsārappatto kuṭumbiko.",
  "tika-s0103t:518_5": "“Putto panassa assaddho”tiādi aṭṭhuppattiko yaṃ suttanikkhepoti taṃ aṭṭhuppattiṃ dassetuṃ āraddhaṃ.",
  "tika-s0103t:518_6": "Kammaphalasaddhāya abhāvena assaddho.",
  "tika-s0103t:518_7": "Ratanattaye pasādābhāvena appasanno.",
  "tika-s0103t:518_8": "Evamāhāti evaṃ idāni vuccamānākārena vadati.",
  "tika-s0103t:519_0": "Yāvajīvaṃ anussaraṇīyā hoti hitesitāya vuttā pacchimā vācāti adhippāyena.",
  "tika-s0103t:519_1": "Puthudisāti visuṃ visuṃ disā,",
  "tika-s0103t:519_2": "tā pana anekāti āha “bahudisā”ti.",
  "tika-s0103t:520_0": "243.",
  "tika-s0103t:520_1": "“Na tāva paviṭṭho”tiādīsu vattabbaṃ heṭṭhā vuttameva.",
  "tika-s0103t:520_2": "Na idānevāti na imāya eva velāya.",
  "tika-s0103t:520_3": "Kiṃ carahīti āha “paccūsasamayepī”tiādi.",
  "tika-s0103t:520_4": "Gihivinayanti gihīnaṃ gahaṭṭhānaṃ vinayatantibhūtaṃ “gihinā evaṃ vattitabba”nti gahaṭṭhācārassa gahaṭṭhavattassa",
  "tika-s0103t:520_5": "anavasesato imasmiṃ sutte savisesaṃ katvā vuttattā.",
  "tika-s0103t:520_6": "Tathevāti yathā buddhacakkhunā diṭṭhaṃ,",
  "tika-s0103t:520_7": "tatheva passi.",
  "tika-s0103t:520_8": "Namassati vattavasena kattabbanti gahetvā ṭhitattā.",
  "tika-s0103t:521_0": "Chadisādivaṇṇanā",
  "tika-s0103t:522_0": "244.",
  "tika-s0103t:522_1": "Vacanaṃ sutvāva cintesi buddhānubhāvena attasammāpaṇidhānanimittena puññabalena ca codiyamāno.",
  "tika-s0103t:522_2": "Na kira tā etāti tā cha disā etā idāni mayā namassiyamānā puratthimādikā na honti kirāti.",
  "tika-s0103t:522_3": "Nipātamattanti anatthakabhāvaṃ tassa vadati.",
  "tika-s0103t:522_4": "Pucchāpadanti pucchāvacanaṃ.",
  "tika-s0103t:523_0": "Bhagavā gahapatiputtena namassitabbā cha disā pucchito desanākusalatāya ādito eva tā akathetvā tassa",
  "tika-s0103t:523_1": "tāva paṭipattiyā naṃ bhājanabhūtaṃ kātuṃ vajjanīyavajjanatthañceva sevitabbasevanatthañca ovādaṃ dento",
  "tika-s0103t:523_2": "“yato kho gahapatiputtā”tiādinā desanaṃ ārabhi.",
  "tika-s0103t:523_3": "Tattha kammakilesāti kammabhūtā saṃkilesā.",
  "tika-s0103t:523_4": "Kilissantīti kiliṭṭhā malīnā viya ṭhitā,",
  "tika-s0103t:523_5": "upatāpitā ca hontīti attho.",
  "tika-s0103t:523_6": "Tasmāti kilissananimittattā.",
  "tika-s0103t:523_7": "Yadipi surāpānaṃ pañcaverabhāvena upāsakehi parivajjanīyaṃ,",
  "tika-s0103t:523_8": "tassa pana apāyamukhabhāvena parato vattukāmatāya pāṇātipātādike eva sandhāya “cattāro”ti vuttaṃ,",
  "tika-s0103t:523_9": "na “pañcā”ti.",
  "tika-s0103t:523_10": "“Visuṃ akammapathabhāvato cā”ti apare.",
  "tika-s0103t:523_11": "“Surāpānampi ‘surāmerayapānaṃ,",
  "tika-s0103t:523_12": "bhikkhave,",
  "tika-s0103t:523_13": "āsevitaṃ bhāvitaṃ bahulīkataṃ nirayasaṃvattanika’ntiādi vacanato visuṃ kammapathabhāvena āgataṃ.",
  "tika-s0103t:523_14": "Tathā hi taṃ duccaritakammaṃ hutvā duggatigāmipiṭṭhivattakabhāvena niyata”nti keci,",
  "tika-s0103t:523_15": "tesaṃ matena ekādasa kammapathā siyuṃ.",
  "tika-s0103t:523_16": "Tasmā yathāvuttesveva kammapathesu upakārakattasabhāgattavasena anuppaveso daṭṭhabboti “visuṃ akammapathabhāvato cā”ti suvuttametaṃ.",
  "tika-s0103t:523_17": "Surāpānassa bhogāpāyamukhabhāvena vattukāmatāya “cattāro” tveva avoca.",
  "tika-s0103t:523_18": "Tiṭṭhati ettha phalaṃ tadāyattavuttitāyāti ṭhānaṃ,",
  "tika-s0103t:523_19": "hetūti āha “ṭhānehīti kāraṇehī”ti.",
  "tika-s0103t:523_20": "Apenti apagacchanti,",
  "tika-s0103t:523_21": "apeti vā etehīti apāyā, apāyānaṃ,",
  "tika-s0103t:523_22": "apāyā eva vā mukhāni dvārānīti apāyamukhāni.",
  "tika-s0103t:523_23": "Vināsamukhānīti etthāpi eseva nayo.",
  "tika-s0103t:524_0": "Kiñcāpi “ariyasāvakassā”ti pubbe sādhāraṇato vuttaṃ,",
  "tika-s0103t:524_1": "visesato pana paṭhamāya bhūmiyaṃ ṭhitasseva vakkhamānanayo yujjatīti “soti so sotāpanno”ti vuttaṃ. Pāpaka-",
  "tika-s0103t:524_2": "saddo nihīnapariyāyoti “lāmakehī”ti vuttaṃ.",
  "tika-s0103t:524_3": "Apāyadukkhaṃ,",
  "tika-s0103t:524_4": "vaṭṭadukkhañca pāpentīti vā pāpakā,",
  "tika-s0103t:524_5": "tehi pāpakehi.",
  "tika-s0103t:524_6": "Cha disā paṭicchādentoti tena tena bhāgena dissantīti “disā”ti saññite cha bhāge satte yathā tehi saddhiṃ attano chiddaṃ na hoti,",
  "tika-s0103t:524_7": "evaṃ paṭicchādento paṭisandhārento.",
  "tika-s0103t:524_8": "Vijinanatthāyāti abhibhavanatthāya.",
  "tika-s0103t:524_9": "Yo hi diṭṭhadhammikaṃ,",
  "tika-s0103t:524_10": "samparāyikañca anatthaṃ parivajjanavasena abhibhavati,",
  "tika-s0103t:524_11": "tato eva tadubhayatthaṃ sampādeti,",
  "tika-s0103t:524_12": "so ubhayalokavijayāya paṭipanno nāma hoti paccatthikaniggaṇhanato,",
  "tika-s0103t:524_13": "sakatthasampādanato ca.",
  "tika-s0103t:524_14": "Tenāha “ayañceva loko”tiādi.",
  "tika-s0103t:524_15": "Pāṇātipātādīni pañca verāni verappasavanato.",
  "tika-s0103t:524_16": "Āraddho hotīti saṃsādhito hoti,",
  "tika-s0103t:524_17": "tayidaṃ saṃsādhanaṃ kittisaddena idha sattānaṃ cittatosanena,",
  "tika-s0103t:524_18": "verābhāvāpādanena ca hotīti āha “paritosito ceva nipphādito cā”ti.",
  "tika-s0103t:524_19": "Puna pañca verānīti pañca veraphalāni uttarapadalopena.",
  "tika-s0103t:525_0": "Katamassāti katame assa.",
  "tika-s0103t:525_1": "Kilesasampayuttattā kilesoti taṃyogato taṃsadisaṃ vadati yathā “pītisukhaṃ paṭhamaṃ jhānaṃ,",
  "tika-s0103t:525_2": "nīlaṃ vattha”nti ca.",
  "tika-s0103t:525_3": "Sampayuttatā cettha tadekaṭṭhatāya veditabbā,",
  "tika-s0103t:525_4": "na ekuppādāditāya.",
  "tika-s0103t:525_5": "Evañca katvā pāṇātipātakammassa diṭṭhimānalobhādīhipi kiliṭṭhatā siddhā hoti,",
  "tika-s0103t:525_6": "micchācārassa dosādīhi kiliṭṭhatā.",
  "tika-s0103t:525_7": "Tenāha “saṃkilesoyevā”tiādi.",
  "tika-s0103t:525_8": "Pubbe vuttaatthavasena pana sammukhenapi nesaṃ kilesapariyāyo labbhateva.",
  "tika-s0103t:525_9": "Etadatthaparidīpakamevāti yo “pāṇātipāto kho”tiādinā vutto,",
  "tika-s0103t:525_10": "etassa atthassa paridīpakameva.",
  "tika-s0103t:525_11": "Yadi evaṃ kasmā puna vuttanti āha “gāthābandha”nti,",
  "tika-s0103t:525_12": "tassa atthassa sukhaggahaṇatthaṃ bhagavā gāthābandhaṃ avocāti adhippāyo.",
  "tika-s0103t:526_0": "Catuṭhānādivaṇṇanā",
  "tika-s0103t:527_0": "246.",
  "tika-s0103t:527_1": "“Pāpakammaṃ karotī”ti kasmā ayaṃ uddesaniddeso pavattoti antolīnacodanaṃ sandhāya “idaṃ bhagavā”tiādi vuttaṃ.",
  "tika-s0103t:527_2": "Sukkapakkhavasena hi uddeso kato,",
  "tika-s0103t:527_3": "kaṇhapakkhavasena ca niddeso āraddho.",
  "tika-s0103t:527_4": "Kāraketi pāpakammassa kārake.",
  "tika-s0103t:527_5": "Akārako pākaṭo hoti yathā paṭipajjanto pāpaṃ karoti nāma,",
  "tika-s0103t:527_6": "tathā appaṭipajjanato.",
  "tika-s0103t:527_7": "Saṃkilesadhammavivajjanapubbakaṃ vodānadhammapaṭipattiācikkhanaṃ idha desanākosallaṃ.",
  "tika-s0103t:527_8": "Paṭhamataraṃ kārakaṃ dassento āha yathā “vāmaṃ muñca dakkhiṇaṃ gaṇhā”ti tathā hi bhagavā aṭṭhatiṃsa maṅgalāni",
  "tika-s0103t:527_9": "dassento “asevanā ca bālāna”nti vatvā “paṇḍitānañca sevanā”ti avoca.",
  "tika-s0103t:527_10": "Chandāgatinti ettha sandhivasena saralopoti dassento āha “chandena pemena agati”nti.",
  "tika-s0103t:527_11": "Chandāti hetumhi nissakkavacananti āha “chandenā”ti. Chanda-",
  "tika-s0103t:527_12": "saddo cettha taṇhāpariyāyo,",
  "tika-s0103t:527_13": "na kusalacchandādipariyāyoti āha “pemenā”ti.",
  "tika-s0103t:527_14": "Parapadesūti “dosāgatiṃ gacchanto”tiādīsu vākyesu.",
  "tika-s0103t:527_15": "“Eseva nayo”ti iminā “dosena kopenā”ti evamādi atthavacanaṃ atidisati.",
  "tika-s0103t:527_16": "Mittoti daḷhamitto,",
  "tika-s0103t:527_17": "sambhattoti attho.",
  "tika-s0103t:527_18": "Sandiṭṭhoti diṭṭhamattasahāyo.",
  "tika-s0103t:527_19": "Pakativeravasenāti pakatiyā uppannaveravasena,",
  "tika-s0103t:527_20": "cirakālānubandhavirodhavasenāti attho.",
  "tika-s0103t:527_21": "Tenevāha “taṅkhaṇuppannakodhavasena vā”ti.",
  "tika-s0103t:527_22": "Yaṃ vā taṃ vā ayuttaṃ akāraṇaṃ vatvā.",
  "tika-s0103t:527_23": "Visame corādike,",
  "tika-s0103t:527_24": "visamāni vā kāyaduccaritādīni samādāya vattanena nissito visamanissito.",
  "tika-s0103t:528_0": "Chandāgatiādīni na gacchati maggeneva catunnampi agatigamanānaṃ pahīnattā,",
  "tika-s0103t:528_1": "agatigamanānīti ca tathāpavattā apāyagamanīyā akusalacittuppādā veditabbā agati gacchati etehīti.",
  "tika-s0103t:529_0": "Yassati tena kittīyatīti yaso,",
  "tika-s0103t:529_1": "thutighoso.",
  "tika-s0103t:529_2": "Yassati tena purecarānucarabhāvena parivārīyatīti yaso,",
  "tika-s0103t:529_3": "parivāroti āha “kittiyasopi parivārayasopī”ti.",
  "tika-s0103t:529_4": "Parihāyatīti pubbe yo ca yāvatake labbhati,",
  "tika-s0103t:529_5": "tato parito hāyati parikkhayaṃ gacchati.",
  "tika-s0103t:530_0": "Chaapāyamukhādivaṇṇanā",
  "tika-s0103t:531_0": "247.",
  "tika-s0103t:531_1": "Pūve bhājane pakkhipitvā tajjaṃ udakaṃ datvā madditvā katā pūvasurā.",
  "tika-s0103t:531_2": "Evaṃ sesasurāpi.",
  "tika-s0103t:531_3": "Kiṇṇāti pana tassā surāya bījaṃ vuccati,",
  "tika-s0103t:531_4": "ye “surāmodakā” tipi vuccanti,",
  "tika-s0103t:531_5": "te pakkhipitvā katā kiṇṇapakkhittā.",
  "tika-s0103t:531_6": "Harītakīsāsapādinānāsambhārehi saṃyojitā sambhārasaṃyuttā.",
  "tika-s0103t:531_7": "Madhukatālanāḷikerādipuppharaso cirapārivāsiko pupphāsavo.",
  "tika-s0103t:531_8": "Panasādiphalaraso phalāsavo.",
  "tika-s0103t:531_9": "Muddikāraso madhvāsavo.",
  "tika-s0103t:531_10": "Ucchuraso guḷāsavo.",
  "tika-s0103t:531_11": "Harītakāmalakakaṭukabhaṇḍādinānāsambhārānaṃ raso cirapārivāsiko sambhārasaṃyutto.",
  "tika-s0103t:531_12": "Taṃ sabbampīti taṃ sabbaṃ dasavidhampi.",
  "tika-s0103t:531_13": "Madakaraṇavasena majjaṃ pivantaṃ madayatīti katvā.",
  "tika-s0103t:531_14": "Surāmerayamajje pamādaṭṭhānaṃ surāmerayamajjapamādaṭṭhānaṃ.",
  "tika-s0103t:531_15": "Anu anu yogoti punappunaṃ taṃsamaṅgitā.",
  "tika-s0103t:531_16": "Tenāha “punappunaṃ karaṇa”nti,",
  "tika-s0103t:531_17": "aparāparaṃ pavattananti attho.",
  "tika-s0103t:531_18": "Uppannā ceva bhogā parihāyanti pānabyasanena byasanakaraṇato.",
  "tika-s0103t:531_19": "Anuppannā ca nuppajjanti pamattassa kammantesu ñāyakaraṇābhāvato.",
  "tika-s0103t:531_20": "Bhogānanti bhuñjitabbaṭṭhena “bhogā”ti laddhanāmānaṃ kāmaguṇānaṃ.",
  "tika-s0103t:531_21": "Apāyamukha-",
  "tika-s0103t:531_22": "saddassa attho heṭṭhā vutto eva.",
  "tika-s0103t:531_23": "Avelāyāti ayuttavelāya.",
  "tika-s0103t:531_24": "Yadā vicarato attharakkhādayo na honti.",
  "tika-s0103t:531_25": "Visikhāsu cariyāti racchāsu vicaraṇaṃ.",
  "tika-s0103t:532_0": "Samajjā vuccati maho,",
  "tika-s0103t:532_1": "yattha naccānipi payojīyanti,",
  "tika-s0103t:532_2": "tesaṃ dassanādiatthaṃ tattha abhirativasena caraṇaṃ upagamanaṃ samajjābhicaraṇaṃ.",
  "tika-s0103t:532_3": "Naccādidassanavasenāti naccādīnaṃ dassanādivasenāti ādisaddalopo daṭṭhabbo,",
  "tika-s0103t:532_4": "dassanena vā savanampi gahitaṃ virūpekasesanayena.",
  "tika-s0103t:532_5": "Ālocanasabhāvatāya vā pañcaviññāṇānaṃ savanakiriyāyapi dassanasaṅkhepasambhavato “dassanavasena” icceva vuttaṃ.",
  "tika-s0103t:532_6": "Idha cittālasiyatā akāraṇanti “kāyālasiyatā”ti vuttaṃ.",
  "tika-s0103t:532_7": "Yuttappayuttatāti tappasutatā atirekataratāya.",
  "tika-s0103t:533_0": "Surāmerayassa chaādīnavādivaṇṇanā",
  "tika-s0103t:534_0": "248.",
  "tika-s0103t:534_1": "Sayaṃ daṭṭhabbanti sandiṭṭhaṃ.",
  "tika-s0103t:534_2": "Sandiṭṭhameva sandiṭṭhikaṃ,",
  "tika-s0103t:534_3": "dhanajānisaddāpekkhāya pana itthiliṅgavasena niddeso,",
  "tika-s0103t:534_4": "diṭṭhadhammikāti ayamettha atthoti āha “idhalokabhāvinī”ti. Samaṃ,",
  "tika-s0103t:534_5": "sammā passitabbāti vā sandiṭṭhikā,",
  "tika-s0103t:534_6": "pānasamakālabhāvinīti attho.",
  "tika-s0103t:534_7": "Kalahappavaḍḍhanī mittassa kalahe anādīnavadassibhāvato.",
  "tika-s0103t:534_8": "Khettaṃ uppattiṭṭhānabhāvato.",
  "tika-s0103t:534_9": "Āyatananti vā kāraṇaṃ,",
  "tika-s0103t:534_10": "ākaro vāti attho.",
  "tika-s0103t:534_11": "Paraloke akittiṃ pāpuṇanti akittisaṃvattaniyassa kammassa pasavanato.",
  "tika-s0103t:534_12": "Kopīnaṃ vā pākaṭabhāvena akattabbarahassakammaṃ.",
  "tika-s0103t:534_13": "Surāmadamattā ca pubbe attanā kataṃ tādisaṃ kammaṃ amattakāle chādentā vicaritvā mattakāle paccatthikānampi vivaranti pākaṭaṃ karonti,",
  "tika-s0103t:534_14": "tena tesaṃ sā surā tassa kopīnassa nidaṃsanato “kopīnanidaṃsanī”ti vuccatīti evamettha attho daṭṭhabbo.",
  "tika-s0103t:534_15": "Kammassakatāpaññanti nidassanamattaṃ daṭṭhabbaṃ.",
  "tika-s0103t:534_16": "“Yaṃ kiñci lokiyaṃ paññaṃ dubbalaṃ karotiyevā”ti hi sakkā viññātuṃ.",
  "tika-s0103t:534_17": "Tathā hi byatirekamukhena tamatthaṃ patiṭṭhapetuṃ “maggapaññaṃ panā”tiādi vuttaṃ.",
  "tika-s0103t:534_18": "“Antomukhameva na pavisatī”ti iminā surāya maggapaññādubbalakaraṇassa durasamussāritabhāvamāha.",
  "tika-s0103t:534_19": "Nanu cevaṃ surāya tassā paññāya dubbalīkaraṇe sāmatthiyavighāto acodito hoti ariyānaṃ anuppayogasseva coditattāti?",
  "tika-s0103t:534_20": "Nayidaṃ evaṃ upayogopi nāma sadā tesaṃ natthi,",
  "tika-s0103t:534_21": "kuto kiccakaraṇanti imassa atthassa vuttattā.",
  "tika-s0103t:534_22": "Atha pana aṭṭhānaparikappavasenassā kadāci siyā upayogo,",
  "tika-s0103t:534_23": "tathāpi so tassā dubbaliyaṃ īsakampi kātuṃ nālameva sammadeva paṭipakkhadūrībhāvena suppatiṭṭhitabhāvato.",
  "tika-s0103t:534_24": "Tenāha “maggapaññaṃ pana dubbalaṃ kātuṃ na sakkotī”ti.",
  "tika-s0103t:534_25": "Maggasīsena cettha ariyānaṃ sabbassāpi lokiyalokuttarāya paññāya dubbalabhāvāpādāne asamatthatā dassitāti daṭṭhabbaṃ.",
  "tika-s0103t:534_26": "Pajjati etena phalanti padaṃ, kāraṇaṃ.",
  "tika-s0103t:535_0": "249.",
  "tika-s0103t:535_1": "Attāpissa akālacārissa agutto sarasato arakkhito upakkamatopi parivajjanīyānaṃ aparivajjanato.",
  "tika-s0103t:535_2": "Tenāha “avelāya caranto hī”tiādi.",
  "tika-s0103t:535_3": "Kaṇṭakādīnipīti pi-",
  "tika-s0103t:535_4": "saddena sobbhādike saṅgaṇhāti.",
  "tika-s0103t:535_5": "Verinopīti pi-",
  "tika-s0103t:535_6": "saddena corādikā saṅgayhanti.",
  "tika-s0103t:535_7": "Puttadārāti ettha puttaggahaṇena puttīpi gahitāti āha “puttadhītaro”ti.",
  "tika-s0103t:535_8": "Bahi patthananti kāmapatthanāvasena antogehassitato nibaddhavatthuto bahiddhā patthanaṃ katvā.",
  "tika-s0103t:535_9": "Aññehi katapāpakammesūti parehi katāsu pāpakiriyāsu.",
  "tika-s0103t:535_10": "Saṅkitabbo hoti akāle tattha tattha caraṇato.",
  "tika-s0103t:535_11": "Ruhati yasmiṃ padese corikā pavattā,",
  "tika-s0103t:535_12": "tattha parehi diṭṭhattā.",
  "tika-s0103t:535_13": "Vattuṃ na sakkāti “ettakaṃ dukkhaṃ,",
  "tika-s0103t:535_14": "ettakaṃ domanassa”nti paricchinditvā vattuṃ na sakkā.",
  "tika-s0103t:535_15": "Taṃ sabbampi vikālacārimhi puggale āharitabbaṃ tassa upari pakkhipitabbaṃ hoti. Kathaṃ?",
  "tika-s0103t:535_16": "Aññasmiṃ puggale tathārūpe āsaṅkitabbe asati.",
  "tika-s0103t:535_17": "Itīti evaṃ.",
  "tika-s0103t:535_18": "Soti vikālacārī.",
  "tika-s0103t:535_19": "Purakkhato purato attano upari āsaṅkante katvā carati.",
  "tika-s0103t:536_0": "250.",
  "tika-s0103t:536_1": "Naṭanāṭakādinaccanti naṭehi nāṭakehi naccitabbanāṭakādinaccavidhi. Ādi-",
  "tika-s0103t:536_2": "saddena avasiṭṭhaṃ sabbaṃ saṅgaṇhāti.",
  "tika-s0103t:536_3": "“Tattha gantabbaṃ hotī”ti vatvā tatthassa gamanena yathā anuppannānaṃ bhogānaṃ anuppādo,",
  "tika-s0103t:536_4": "uppannānañca vināso hoti,",
  "tika-s0103t:536_5": "taṃ dassetuṃ “tassā”tiādi vuttaṃ.",
  "tika-s0103t:536_6": "Gītanti saragataṃ,",
  "tika-s0103t:536_7": "pakaraṇagataṃ,",
  "tika-s0103t:536_8": "tāḷagataṃ,",
  "tika-s0103t:536_9": "apadhānagatanti gandhabbasatthavihitaṃ aññampi sabbaṃ gītaṃ veditabbaṃ.",
  "tika-s0103t:536_10": "Vāditanti vīṇāveṇumudiṅgādivādanaṃ.",
  "tika-s0103t:536_11": "Akkhānanti bhāratayuddhasītāharaṇādiakkhānaṃ.",
  "tika-s0103t:536_12": "Pāṇissaranti kaṃsatāḷaṃ,",
  "tika-s0103t:536_13": "“pāṇitāḷa”ntipi vadanti.",
  "tika-s0103t:536_14": "Kumbhathūnanti caturassaambaṇakatāḷaṃ.",
  "tika-s0103t:536_15": "“Kuṭabherisaddo”ti keci.",
  "tika-s0103t:536_16": "“Eseva nayo”ti iminā “kasmiṃ ṭhāne”tiādinā nacce vuttamatthaṃ gītādīsu atidisati.",
  "tika-s0103t:537_0": "251.",
  "tika-s0103t:537_1": "Jayanti jūtaṃ jinanto.",
  "tika-s0103t:537_2": "Veranti jitena kīḷakapurisena jayanimittaṃ attano upari veraṃ virodhaṃ pasavati uppādeti.",
  "tika-s0103t:537_3": "Tañhissa verapasavanaṃ dassetuṃ “jitaṃ mayā”tiādi vuttaṃ.",
  "tika-s0103t:537_4": "Jinoti jūtaparājayāpannāya dhanajāniyā jino.",
  "tika-s0103t:537_5": "Tenāha “aññena jito samāno”tiādi.",
  "tika-s0103t:537_6": "Vittaṃ anusocatīti taṃ jinaṃ vittaṃ uddissa anutthunati.",
  "tika-s0103t:537_7": "Vinicchayaṭṭhāneti yasmiṃ kismiñci aṭṭavinicchayaṭṭhāne.",
  "tika-s0103t:537_8": "Sakkhipuṭṭhassāti sakkhibhāvena puṭṭhassa.",
  "tika-s0103t:537_9": "Akkhasoṇḍoti akkhadhutto.",
  "tika-s0103t:537_10": "Jūtakaroti jūtapamādaṭṭhānānuyutto.",
  "tika-s0103t:537_11": "Tvampi nāma kulaputtoti kulaputto nāma tvaṃ,",
  "tika-s0103t:537_12": "na mayaṃ tayi kolaputtiyaṃ idāni passāmāti adhippāyo.",
  "tika-s0103t:537_13": "Chinnabhinnakoti chinnabhinnahirottappo,",
  "tika-s0103t:537_14": "ahiriko anottappīti attho.",
  "tika-s0103t:537_15": "Tassa kāraṇāti tassa atthāya.",
  "tika-s0103t:538_0": "Anicchitoti na icchito. Positabbā bhavissati jūtaparājayena sabbakālaṃ rittatucchabhāvato.",
  "tika-s0103t:539_0": "Pāpamittatāya chaādīnavādivaṇṇanā",
  "tika-s0103t:540_0": "252.",
  "tika-s0103t:540_1": "Akkhadhuttāti akkhesu dhuttā,",
  "tika-s0103t:540_2": "akkhanimittaṃ atthavināsakā.",
  "tika-s0103t:540_3": "Itthisoṇḍāti itthīsu soṇḍā,",
  "tika-s0103t:540_4": "itthisambhoganimittaṃ ātappanakā.",
  "tika-s0103t:540_5": "Tathā bhattasoṇḍādayo veditabbā.",
  "tika-s0103t:540_6": "Pipāsāti uparūpari surāpipāsā.",
  "tika-s0103t:540_7": "Tenāha “pānasoṇḍā”ti.",
  "tika-s0103t:540_8": "Nekatikādayo heṭṭhā vuttā eva.",
  "tika-s0103t:540_9": "Mettiuppattiṭṭhānatāya mittā honti.",
  "tika-s0103t:540_10": "Tasmāti pāpamittatāya.",
  "tika-s0103t:541_0": "253.",
  "tika-s0103t:541_1": "Kammantanti kammaṃ,",
  "tika-s0103t:541_2": "yathā suttaṃyeva suttanto,",
  "tika-s0103t:541_3": "evaṃ kammaṃyeva kammanto,",
  "tika-s0103t:541_4": "taṃ kātuṃ gacchāmāti vutto.",
  "tika-s0103t:541_5": "Kammaṃ vā anto niṭṭhānaṃ gacchati etthāti kammanto,",
  "tika-s0103t:541_6": "kammakaraṇaṭṭhānaṃ,",
  "tika-s0103t:541_7": "taṃ gacchāmāti vutto.",
  "tika-s0103t:542_0": "Pannasakhāti suraṃ pātuṃ panne paṭipajjante eva sakhāti pannasakhā.",
  "tika-s0103t:542_1": "Tenāha “ayamevattho”ti.",
  "tika-s0103t:542_2": "“Sammiyasammiyo”ti vacanamettha atthīti sammiyasammiyo.",
  "tika-s0103t:542_3": "Tenāha “sammasammāti vadanto”ti.",
  "tika-s0103t:542_4": "Sahāyo hotīti sahāyo viya hoti.",
  "tika-s0103t:542_5": "Otārameva gavesatīti randhameva pariyesati anatthamassa kātukāmo.",
  "tika-s0103t:542_6": "Verappasavoti parehi attani verassa pasavanaṃ anupavattanaṃ.",
  "tika-s0103t:542_7": "Tenāha “verabahulatā”ti.",
  "tika-s0103t:542_8": "Paresaṃ kariyamāno anattho ettha atthīti anattho,",
  "tika-s0103t:542_9": "tabbhāvo anatthatāti āha “anatthakāritā”ti.",
  "tika-s0103t:542_10": "Yo hi paresaṃ anatthaṃ karoti,",
  "tika-s0103t:542_11": "so atthato attano anatthakāro nāma,",
  "tika-s0103t:542_12": "tasmā anatthatāti ubhayānatthakāritā.",
  "tika-s0103t:542_13": "Ariyo vuccati satto,",
  "tika-s0103t:542_14": "kucchito ariyo kadariyo.",
  "tika-s0103t:542_15": "Yassa dhammassa vasena so “kadariyo”ti vuccati,",
  "tika-s0103t:542_16": "so dhammo kadariyatā,",
  "tika-s0103t:542_17": "macchariyaṃ.",
  "tika-s0103t:542_18": "Taṃ pana dubbisajjanīyabhāve ṭhitaṃ sandhāyāha “suṭṭhu kadariyatā thaddhamacchariyabhā”voti.",
  "tika-s0103t:542_19": "Avipaṇṇasabhāvato uṭṭhātuṃ asakkonto ca iṇaṃ gaṇhanto saṃsīdantova iṇaṃ vigāhati nāma.",
  "tika-s0103t:542_20": "Sūriye anuggate eva kammante anārabhanto rattiṃ anuṭṭhānasīlo.",
  "tika-s0103t:543_0": "Atthāti dhanāni.",
  "tika-s0103t:543_1": "Atikkamantīti apagacchanti.",
  "tika-s0103t:543_2": "Atha vā atthāti kiccāni.",
  "tika-s0103t:543_3": "Atikkamantīti atikkantakālāni honti,",
  "tika-s0103t:543_4": "tesaṃ atikkamopi atthato dhanānameva atikkamo.",
  "tika-s0103t:543_5": "Iminā kathāmaggenāti iminā “yato kho gahapatiputtā”tiādi nayappavattena kathāsaṅkhātena hitādhigamūpāyena.",
  "tika-s0103t:543_6": "Ettakaṃ kammanti cattāro kammakilesā,",
  "tika-s0103t:543_7": "cattāri agatigamanāni,",
  "tika-s0103t:543_8": "cha bhogānaṃ apāyamukhānīti evaṃ vuttaṃ cuddasavidhaṃ pāpakammaṃ.",
  "tika-s0103t:544_0": "Mittapatirūpakavaṇṇanā",
  "tika-s0103t:545_0": "254.",
  "tika-s0103t:545_1": "Anatthoti “bhogajāni,",
  "tika-s0103t:545_2": "āyasakyaṃ,",
  "tika-s0103t:545_3": "parisamajjhe maṅkubhāvo,",
  "tika-s0103t:545_4": "sammūḷhamaraṇa”nti evaṃ ādiko diṭṭhadhammiko “duggatiparikileso,",
  "tika-s0103t:545_5": "sugatiyañca appāyukatā,",
  "tika-s0103t:545_6": "bahvābādhatā,",
  "tika-s0103t:545_7": "atidaliddatā,",
  "tika-s0103t:545_8": "appannapānatā”ti evaṃ ādiko ca anattho uppajjati.",
  "tika-s0103t:545_9": "Yāni kānici bhayānīti attānuvādabhayaparānuvādabhayadaṇḍabhayādīni loke labbhamānāni yāni kānici bhayāni.",
  "tika-s0103t:545_10": "Upaddavāti antarāyā.",
  "tika-s0103t:545_11": "Upasaggāti sarīrena saṃsaṭṭhāni viya uparūpari uppajjanakāni byasanāni.",
  "tika-s0103t:545_12": "Aññadatthūti ekantenāti etasmiṃ atthe nipāto “aññadatthudaso”tiādīsu viyāti vuttaṃ “ekaṃsenā”ti.",
  "tika-s0103t:545_13": "Yaṃ kiñci gahaṇayogyaṃ haratiyeva gaṇhātiyeva.",
  "tika-s0103t:545_14": "Vācā eva paramā etassa kammanti vacīparamo.",
  "tika-s0103t:545_15": "Tenāha “vacanamattenevā”tiādi.",
  "tika-s0103t:545_16": "Anuppiyanti takkanaṃ,",
  "tika-s0103t:545_17": "yaṃ vā “rucī”ti vuccati yehi surāpānādīhi bhogā apenti vigacchanti,",
  "tika-s0103t:545_18": "tesu tesaṃ apāyesu byasanahetūsu sahāyo hoti.",
  "tika-s0103t:546_0": "255.",
  "tika-s0103t:546_1": "Hārakoyeva hoti,",
  "tika-s0103t:546_2": "na dāyako,",
  "tika-s0103t:546_3": "tamassa ekaṃsato hārakabhāvaṃ dassetuṃ “sahāyassā”tiādi vuttaṃ.",
  "tika-s0103t:546_4": "Yaṃ kiñci appakanti pupphaphalādi yaṃ kiñci parittaṃ vatthuṃ datvā,",
  "tika-s0103t:546_5": "bahuṃ pattheti bahuṃ mahagghaṃ vatthayugādiṃ paccāsīsati.",
  "tika-s0103t:546_6": "Dāso viya hutvā mittassa taṃ taṃ kiccaṃ karonto kathaṃ amitto nāma jātoti āha “aya”ntiādi.",
  "tika-s0103t:546_7": "Yassa kiccaṃ karoti anatthaparihāratthaṃ,",
  "tika-s0103t:546_8": "attano mittabhāvadassanatthañca,",
  "tika-s0103t:546_9": "taṃ sevati.",
  "tika-s0103t:546_10": "Atthakāraṇāti vaḍḍhinimittaṃ,",
  "tika-s0103t:546_11": "ayametesaṃ bhedo.",
  "tika-s0103t:547_0": "256.",
  "tika-s0103t:547_1": "Pareti paradivase.",
  "tika-s0103t:547_2": "Na āgato sīti āgato nāhosi.",
  "tika-s0103t:547_3": "Khīṇanti tādisassa,",
  "tika-s0103t:547_4": "asukassa ca dinnattā.",
  "tika-s0103t:547_5": "Sassasaṅgaheti sassato kātabbadhaññasaṅgahe kate.",
  "tika-s0103t:548_0": "257.",
  "tika-s0103t:548_1": "“Dānādīsu yaṃ kiñci karomā”ti vutte “sādhu samma karomā”ti anujānātīti imamatthaṃ “kalyāṇepi eseva nayo”ti atidisati.",
  "tika-s0103t:548_2": "Nanu evaṃ anujānanto ayaṃ mitto eva,",
  "tika-s0103t:548_3": "na amitto mittapatirūpakoti?",
  "tika-s0103t:548_4": "Anuppiyabhāṇīdassanamattametaṃ.",
  "tika-s0103t:548_5": "Sahāyena vā desakālaṃ,",
  "tika-s0103t:548_6": "tasmiṃ vā kate uppajjanakavirodhādiṃ asallakkhetvā “karomā”ti vutte yo taṃ jānanto eva “sādhu samma karomā”ti anuppiyaṃ bhaṇati,",
  "tika-s0103t:548_7": "taṃ sandhāya vuttaṃ “kalyāṇaṃ pissa anujānātī”ti.",
  "tika-s0103t:548_8": "Tena vuttaṃ “kalyāṇepi eseva nayo”ti.",
  "tika-s0103t:549_0": "259. Mittapatirūpakā ete mittāti evaṃ jānitvā.",
  "tika-s0103t:550_0": "Suhadamittavaṇṇanā",
  "tika-s0103t:551_0": "260. Sundarahadayāti pemassa atthivasena bhaddacittā.",
  "tika-s0103t:552_0": "261.",
  "tika-s0103t:552_1": "Pamattaṃ rakkhatīti ettha pamādavasena kiñci ayutte kate tādise kāle rakkhaṇaṃ “bhītassa saraṇaṃ hotī”ti",
  "tika-s0103t:552_2": "imināva taṃ gahitanti tato aññameva pamattassa rakkhaṇavidhiṃ dassetuṃ “majjaṃ pivitvā”tiādi vuttaṃ.",
  "tika-s0103t:552_3": "Gehe ārakkhaṃ asaṃvihitassa bahigamanampi pamādapakkhikamevāti “sahāyo bahigato vā hotī”ti vuttaṃ.",
  "tika-s0103t:552_4": "Bhayaṃ harantoti bhayaṃ paṭibāhanto.",
  "tika-s0103t:552_5": "Bhogahetutāya phalūpacārena dhanaṃ “bhoga”nti vadati.",
  "tika-s0103t:552_6": "Kiccakaraṇīyeti khuddake,",
  "tika-s0103t:552_7": "mahante ca kātabbe uppanne.",
  "tika-s0103t:553_0": "262.",
  "tika-s0103t:553_1": "Nigūhituṃ yuttakathanti nigūhituṃ chādetuṃ yuttakathaṃ,",
  "tika-s0103t:553_2": "nigūhituṃ vā yuttā kathā etassāti nigūhituṃ yuttakathaṃ,",
  "tika-s0103t:553_3": "attano kammaṃ.",
  "tika-s0103t:553_4": "Rakkhatīti anāvikaronto chādeti.",
  "tika-s0103t:553_5": "Jīvitampīti pi-",
  "tika-s0103t:553_6": "saddena kimaṅgaṃ pana aññaṃ pariggahitavatthunti dasseti.",
  "tika-s0103t:554_0": "263.",
  "tika-s0103t:554_1": "Passantesu passantesūti āmeḍitavacanena nivāriyamānassa pāpassa punappunaṃ karaṇaṃ dīpeti.",
  "tika-s0103t:554_2": "Punappunaṃ karonto hi pāpato visesena nivāretabbo hoti.",
  "tika-s0103t:554_3": "Saraṇesūti saraṇesu vattassu abhinnāni katvā paṭipajja,",
  "tika-s0103t:554_4": "saraṇesu vā upāsakabhāvena vattassu.",
  "tika-s0103t:554_5": "Nipuṇanti saṇhaṃ.",
  "tika-s0103t:554_6": "Kāraṇanti kammassakatādibhedayuttaṃ.",
  "tika-s0103t:554_7": "Idaṃ kammanti imaṃ dānādibhedaṃ kusalakammaṃ.",
  "tika-s0103t:554_8": "“Kamma”nti sādhāraṇato vuttassāpi tassa “sagge nibbattantī”ti padantarasannidhānena saddhāhirottappālobhādiguṇadhammasamaṅgitā",
  "tika-s0103t:554_9": "viya kusalabhāvo jotito hoti.",
  "tika-s0103t:554_10": "Saddhādayo hi dhammā saggagāmimaggo. Yathāha –",
  "tika-s0103t:555_0": "“Saddhā hiriyaṃ kusalañca dānaṃ,",
  "tika-s0103t:556_0": "Dhammā ete sappurisānuyātā;",
  "tika-s0103t:557_0": "Etañhi maggaṃ diviyaṃ vadanti,",
  "tika-s0103t:558_0": "Etena hi gacchati devaloka”nti. ;",
  "tika-s0103t:559_0": "264.",
  "tika-s0103t:559_1": "Bhavanaṃ sampattivaḍḍhanaṃ bhavoti attho,",
  "tika-s0103t:559_2": "tappaṭikkhepena abhavoti āha “abhavena avuḍḍhiyā”ti.",
  "tika-s0103t:559_3": "Pārijuññanti jāni.",
  "tika-s0103t:559_4": "Anattamano hotīti attamano na hoti anukampakabhāvato.",
  "tika-s0103t:559_5": "Aññadatthu taṃ abhavaṃ attani āpatitaṃ viya maññati.",
  "tika-s0103t:559_6": "Idāni taṃ bhavaṃ sarūpato dassetuṃ “tathārūpa”ntiādi vuttaṃ.",
  "tika-s0103t:559_7": "Virūpoti bībhaccho.",
  "tika-s0103t:559_8": "Na pāsādikoti tasseva vevacanaṃ.",
  "tika-s0103t:559_9": "Sujātoti sundarajātiko jātisampanno.",
  "tika-s0103t:560_0": "265.",
  "tika-s0103t:560_1": "Jalanti jalanto.",
  "tika-s0103t:560_2": "Aggīvāti aggikkhandho viya.",
  "tika-s0103t:560_3": "Bhāsatīti virocati.",
  "tika-s0103t:560_4": "Yasmāssa bhagavatā savisesaṃ virocanaṃ loke pākaṭabhāvañca dassetuṃ “jalaṃ aggīva bhāsatī”ti vuttaṃ,",
  "tika-s0103t:560_5": "tasmā yadā aggi savisesaṃ virocati,",
  "tika-s0103t:560_6": "yattha ca ṭhito dūre ṭhitānampi paññāyati,",
  "tika-s0103t:560_7": "taṃ dassanādivasena tamatthaṃ vibhāvetuṃ “ratti”ntiādi vuttaṃ.",
  "tika-s0103t:561_0": "“Bhamarasseva irīyato”ti etenevassa bhogasaṃharaṇaṃ dhammikaṃ ñāyopetanti dassento “attānampī”tiādimāha.",
  "tika-s0103t:561_1": "Rāsiṃ karontassāti yathāssa dhanadhaññādibhogajātaṃ sampiṇḍitaṃ rāsibhūtaṃ hutvā tiṭṭhati,",
  "tika-s0103t:561_2": "evaṃ irīyato āyūhantassa ca.",
  "tika-s0103t:561_3": "Cakkappamāṇanti rathacakkappamāṇaṃ.",
  "tika-s0103t:561_4": "Nicayanti vuḍḍhiṃ parivuḍḍhiṃ.",
  "tika-s0103t:561_5": "“Bhogā sannicayaṃ yantī”ti keci paṭhanti.",
  "tika-s0103t:562_0": "Samāhatvāti saṃharitvā. Alaṃ-",
  "tika-s0103t:562_1": "saddo “alameva sabbasaṅkhāresu nibbindituṃ,",
  "tika-s0103t:562_2": "alaṃ virajjitu”ntiādīsu yuttanti imamatthaṃ joteti,",
  "tika-s0103t:562_3": "“alamariyañāṇadassanavisesa”ntiādīsu pariyattanti.",
  "tika-s0103t:562_4": "Yo veṭhitattotiādīsu viya atta-",
  "tika-s0103t:562_5": "saddo sabhāvapariyāyoti taṃ sabbaṃ dassento “yuttasabhāvo”tiādimāha.",
  "tika-s0103t:562_6": "Saṇṭhapetunti sammā ṭhapetuṃ,",
  "tika-s0103t:562_7": "sammadeva pavattetunti attho.",
  "tika-s0103t:563_0": "Evaṃ vibhajantoti evaṃ vuttanayena attano dhanaṃ catudhā vibhajanto vibhajanahetu mittāni ganthati soḷasa",
  "tika-s0103t:563_1": "kalyāṇamittāni mettāya ajīrāpanena pabandhati.",
  "tika-s0103t:563_2": "Tenāha “abhejjamānāni ṭhapetī”ti.",
  "tika-s0103t:563_3": "Kathaṃ pana vuttanayena catudhā bhogānaṃ vibhajanena mittāni ganthatīti āha “yassa hī”tiādi.",
  "tika-s0103t:563_4": "Tenāha bhagavā “dadaṃ mittāni ganthatī”ti.",
  "tika-s0103t:563_5": "Bhuñjeyyāti upabhuñjeyya,",
  "tika-s0103t:563_6": "upayuñjeyya cāti attho.",
  "tika-s0103t:563_7": "Samaṇabrāhmaṇakapaṇaddhikādīnaṃ dānavasena ceva adhivatthadevatādīnaṃ petabalivasena,",
  "tika-s0103t:563_8": "nhāpitādīnaṃ vetanavasena ca viniyogopi upayogo eva.",
  "tika-s0103t:563_9": "Tathā hi vakkhati “imesu panā”tiādi āyo nāma heṭṭhimantena vayato catugguṇo icchitabbo,",
  "tika-s0103t:563_10": "aññathā vayo avicchedavasena na santāneyya, nidheyya,",
  "tika-s0103t:563_11": "bhājeyya ca asambhateti vuttaṃ “dvīhi kammaṃ payojaye”ti.",
  "tika-s0103t:563_12": "Nidhetvāti nidahitvā,",
  "tika-s0103t:563_13": "bhūmigataṃ katvāti attho.",
  "tika-s0103t:563_14": "Rājādivasenāti ādi-",
  "tika-s0103t:563_15": "saddena aggiudakacoradubbhikkhādike saṅgaṇhāti.",
  "tika-s0103t:563_16": "Nhāpitādīnanti ādi-",
  "tika-s0103t:563_17": "saddena kulālarajakādīnaṃ saṅgaho.",
  "tika-s0103t:564_0": "Chaddisāpaṭicchādanakaṇḍavaṇṇanā",
  "tika-s0103t:565_0": "266.",
  "tika-s0103t:565_1": "Catūhi kāraṇehīti na chandagamanādīhi catūhi kāraṇehi.",
  "tika-s0103t:565_2": "Akusalaṃ pahāyāti “cattāro kammakilesā”ti vuttaṃ akusalañceva agatigamanākusalañca pajahitvā.",
  "tika-s0103t:565_3": "Chahi kāraṇehīti surāpānādīsu ādīnavadassanasaṅkhātehi chahi kāraṇehi.",
  "tika-s0103t:565_4": "Surāpānānuyogādibhedaṃ chabbidhaṃ bhogānaṃ apāyamukhaṃ vināsamukhaṃ vajjetvā.",
  "tika-s0103t:565_5": "Soḷasa mittānīti upakārādivasena cattāro,",
  "tika-s0103t:565_6": "pamattarakkhaṇādikiccavisesavasena paccekaṃ cattāro cattāro katvā soḷasavidhe kalyāṇamitte sevanto bhajanto.",
  "tika-s0103t:565_7": "Satthavāṇijjādimicchājīvaṃ pahāya ñāyeneva vattanato dhammikena ājīvena jīvati.",
  "tika-s0103t:565_8": "Namassitabbāti upakāravasena,",
  "tika-s0103t:565_9": "guṇavasena ca namassitabbā sabbadā natena hutvā vattitabbā. Disā-",
  "tika-s0103t:565_10": "saddassa attho heṭṭhā vutto eva.",
  "tika-s0103t:565_11": "Āgamanabhayanti tattha sammā appaṭipattiyā,",
  "tika-s0103t:565_12": "micchāpaṭipattiyā ca uppajjanakaanattho.",
  "tika-s0103t:565_13": "So hi bhāyanti etasmāti “bhaya”nti vuccati.",
  "tika-s0103t:565_14": "Yena kāraṇena mātāpituādayo puratthimādibhāvena apadiṭṭhā,",
  "tika-s0103t:565_15": "taṃ dassetuṃ “pubbupakāritāyā”tiādi vuttaṃ,",
  "tika-s0103t:565_16": "tena atthasarikkhatāya nesaṃ puratthimādibhāvoti dasseti.",
  "tika-s0103t:565_17": "Tathā hi mātāpitaro puttānaṃ puratthimabhāvena tāva upakāribhāvena dissanato,",
  "tika-s0103t:565_18": "apadissanato ca puratthimā disā.",
  "tika-s0103t:565_19": "Ācariyā antevāsikassa dakkhiṇabhāvena,",
  "tika-s0103t:565_20": "hitāhitaṃ patikusalabhāvena dakkhiṇārahatāya ca vuttanayena dakkhiṇā disā.",
  "tika-s0103t:565_21": "Iminā nayena “pacchimā disā”tiādīsu yathārahaṃ attho veditabbo.",
  "tika-s0103t:565_22": "Gharāvāsassa dukkhabahulatāya te te ca kiccavisesā yathāuppatitadukkhanittharaṇatthāti vuttaṃ “te te dukkhavisese uttaratī”ti.",
  "tika-s0103t:565_23": "Yasmā dāsakammakarā sāmikassa pādānaṃ payirupāsanavasena ceva tadanucchavikakiccasādhanavasena ca yebhuyyena santikāvacarā,",
  "tika-s0103t:565_24": "tasmā vuttaṃ “pādamūle patiṭṭhānavasenā”ti.",
  "tika-s0103t:565_25": "Guṇehīti uparibhāvāvahehi guṇehi.",
  "tika-s0103t:565_26": "Upari ṭhitabhāvenāti saggamagge mokkhamagge ca patiṭṭhitabhāvena.",
  "tika-s0103t:566_0": "267.",
  "tika-s0103t:566_1": "Bhatoti posito,",
  "tika-s0103t:566_2": "taṃ pana bharaṇaṃ jātakālato paṭṭhāya sukhapaccayūpaharaṇena dukkhapaccayāpaharaṇena ca tehi pavattitanti dassetuṃ “thaññaṃ pāyetvā”tiādi vuttaṃ.",
  "tika-s0103t:566_3": "Jaggitoti paṭijaggito.",
  "tika-s0103t:566_4": "Teti mātāpitaro.",
  "tika-s0103t:567_0": "Mātāpitūnaṃ santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ hotīti “taṃ rakkhanto kulavaṃsaṃ saṇṭhapeti nāmā”ti vuttaṃ.",
  "tika-s0103t:567_1": "Adhammikavaṃsatoti “kulappadesādinā attanā sadisaṃ ekaṃ purisaṃ ghaṭetvā vā gīvāyaṃ vā hatthe vā bandhamaṇiyaṃ",
  "tika-s0103t:567_2": "vā hāretabba”nti evaṃ ādinā pavattaadhammikapaveṇito.",
  "tika-s0103t:567_3": "Hāretvāti apanetvā taṃ gāhaṃ vissajjāpetvā.",
  "tika-s0103t:567_4": "Mātāpitaro tato gāhato vivecaneneva hi āyatiṃ tesaṃ paramparāhārikā siyā.",
  "tika-s0103t:567_5": "Dhammikavaṃseti hiṃsādiviratiyā dhammike vaṃse dhammikāya paveṇiyaṃ.",
  "tika-s0103t:567_6": "Ṭhapentoti patiṭṭhapento.",
  "tika-s0103t:567_7": "Salākabhattādīni anupacchinditvāti salākabhattadānādīni avicchinditvā.",
  "tika-s0103t:568_0": "Dāyajjaṃ paṭipajjāmīti ettha yasmā dāyapaṭilābhassa yogyabhāvena vattamānoyeva dāyajjaṃ paṭipajjati nāma, na itaro,",
  "tika-s0103t:568_1": "tasmā tamatthaṃ dassetuṃ “mātāpitaro”tiādi vuttaṃ.",
  "tika-s0103t:568_2": "Dāraketi putte.",
  "tika-s0103t:568_3": "Vinicchayaṃ patvāti “puttassa cajavissajjana”nti evaṃ āgataṃ vinicchayaṃ āgamma.",
  "tika-s0103t:568_4": "Dāyajjaṃ paṭipajjāmīti vuttanti “dāyajjaṃ paṭipajjāmī” ti idaṃ catutthaṃ vattanaṭṭhānaṃ vuttaṃ.",
  "tika-s0103t:568_5": "Tesanti mātāpitūnaṃ.",
  "tika-s0103t:568_6": "Tatiyadivasato paṭṭhāyāti matadivasato tatiyadivasato paṭṭhāya.",
  "tika-s0103t:569_0": "Pāpato nivāraṇaṃ nāma anāgatavisayaṃ.",
  "tika-s0103t:569_1": "Sampattavatthutopi hi nivāraṇaṃ vītikkame anāgate eva siyā,",
  "tika-s0103t:569_2": "na vattamāne.",
  "tika-s0103t:569_3": "Nibbattitā pana pāpakiriyā garahaṇamattapaṭikārāti āha “katampi garahantī”ti.",
  "tika-s0103t:569_4": "Nivesentīti patiṭṭhapenti.",
  "tika-s0103t:569_5": "Vuttappakārā mātāpitaro anavajjameva sippaṃ sikkhāpentīti vuttaṃ “muddāgaṇanādisippa”nti.",
  "tika-s0103t:569_6": "Rūpādīhīti ādi-",
  "tika-s0103t:569_7": "saddena bhogaparivārādiṃ saṅgaṇhāti.",
  "tika-s0103t:569_8": "Anurūpenāti anucchavikena.",
  "tika-s0103t:570_0": "Niccabhūto samayo abhiṇhakaraṇakālo.",
  "tika-s0103t:570_1": "Abhiṇhattho hi ayaṃ nicca-",
  "tika-s0103t:570_2": "saddo “niccapahaṃsito niccapahaṭṭho”tiādīsu viya.",
  "tika-s0103t:570_3": "Yuttapattakālo eva samayo kālasamayo.",
  "tika-s0103t:570_4": "“Uṭṭhāya samuṭṭhāyā”ti imināssa niccameva dāne tesaṃ yuttapayuttataṃ dasseti.",
  "tika-s0103t:570_5": "Sikhāṭhapanaṃ dārakakāle.",
  "tika-s0103t:570_6": "Āvāhavivāhaṃ puttadhītūnaṃ yobbanappattakāle.",
  "tika-s0103t:571_0": "Taṃ bhayaṃ yathā nāgacchati,",
  "tika-s0103t:571_1": "evaṃ pihitā hoti “puratthimā disā”ti vibhattiṃ pariṇāmetvā yojanā.",
  "tika-s0103t:571_2": "Yathā pana taṃ bhayaṃ āgaccheyya,",
  "tika-s0103t:571_3": "yathā ca nāgaccheyya,",
  "tika-s0103t:571_4": "tadubhayaṃ dassetuṃ “sace hī”tiādi vuttaṃ.",
  "tika-s0103t:571_5": "Vippaṭipannāti “bhato ne bharissāmī”tiādinā uttasammāpaṭipattiyā akāraṇena ceva tappaṭipakkhamicchāpaṭipattiyā akaraṇena ca vippaṭipannā puttā assu.",
  "tika-s0103t:571_6": "Etaṃ bhayanti etaṃ “mātāpitūnaṃ appatirūpāti viññūnaṃ garahitabbatābhayaṃ,",
  "tika-s0103t:571_7": "paravādabhaya”nti evamādi āgaccheyya puttesu.",
  "tika-s0103t:571_8": "Puttānaṃ nānurūpāti ettha “puttāna”nti padaṃ etaṃ bhayaṃ puttānaṃ āgaccheyyāti evaṃ idhāpi ānetvā sambandhitabbaṃ.",
  "tika-s0103t:571_9": "Tādisānañhi mātāpitūnaṃ puttānaṃ ovādānusāsaniyo dātuṃ samatthakālato paṭṭhāya tā tesaṃ dātabbā evāti katvā tathā vuttaṃ.",
  "tika-s0103t:571_10": "Puttānañhi vasenāyaṃ desanā anāgatā sammāpaṭipannesu ubhosu attano,",
  "tika-s0103t:571_11": "mātāpitūnañca vasena uppajjanakatāya sabbaṃ bhayaṃ na hoti sammāpaṭipannattā.",
  "tika-s0103t:571_12": "Evaṃ paṭipannattā eva paṭicchannā hoti tattha kātabbapaṭisanthārassa sammadeva katattā.",
  "tika-s0103t:571_13": "Khemāti anupaddavā.",
  "tika-s0103t:571_14": "Yathāvuttasammāpaṭipattiyā akaraṇena hi uppajjanakaupaddavā karaṇena na hontīti.",
  "tika-s0103t:572_0": "“Na kho te”tiādinā vutto saṅgītianāruḷho bhagavatā tadā tassa vutto paramparāgato attho veditabbo.",
  "tika-s0103t:572_1": "Tenāha “bhagavā siṅgālakaṃ etadavocā”ti.",
  "tika-s0103t:572_2": "Ayañhīti ettha hi-",
  "tika-s0103t:572_3": "saddo avadhāraṇe.",
  "tika-s0103t:572_4": "Tathā hi “no aññā”ti aññadisaṃ nivatteti.",
  "tika-s0103t:573_0": "268.",
  "tika-s0103t:573_1": "Ācariyaṃ dūratova disvā uṭṭhānavacaneneva tassa paccuggamanādisāmīcikiriyā avuttasiddhāti taṃ dassento “paccuggamanaṃ katvā”tiādimāha.",
  "tika-s0103t:573_2": "Upaṭṭhānenāti payirupāsanena.",
  "tika-s0103t:573_3": "Tikkhattuṃupaṭṭhānagamanenāti pāto,",
  "tika-s0103t:573_4": "majjhanhike,",
  "tika-s0103t:573_5": "sāyanti tīsu kālesu upaṭṭhānatthaṃ upagamanena.",
  "tika-s0103t:573_6": "Sippuggahaṇatthaṃ pana upagamanaṃ upaṭṭhānantogadhaṃ payojanavasena gamanabhāvatoti āha “sippuggahaṇa…pe… hotī”ti.",
  "tika-s0103t:573_7": "Sotuṃ icchā sussūsā,",
  "tika-s0103t:573_8": "sā pana ācariye sikkhitabbasikkhe ca ādaragāravapubbikā icchitabbā “addhā iminā sippena sikkhitena evarūpaṃguṇaṃ paṭilabhissāmī”ti.",
  "tika-s0103t:573_9": "Tathābhūtañca taṃ savanaṃ saddhāpubbaṅgamaṃ hotīti āha “saddahitvā savanenā”ti.",
  "tika-s0103t:573_10": "Vuttamevatthaṃ byatirekavasena dassetuṃ “asaddahitvā…pe…",
  "tika-s0103t:573_11": "nādhigacchatī”ti vuttaṃ.",
  "tika-s0103t:573_12": "Tasmā tassattho vuttapaṭipakkhanayena veditabbo.",
  "tika-s0103t:573_13": "Yaṃ sandhāya “avasesakhuddakapāricariyāyā”ti vuttaṃ,",
  "tika-s0103t:573_14": "taṃ vibhajanaṃ anavasesato dassetuṃ “antevāsikena hī”tiādi vuttaṃ.",
  "tika-s0103t:573_15": "Paccupaṭṭhānādīnīti ādi-",
  "tika-s0103t:573_16": "saddena āsanapaññāpanaṃ bījananti evamādiṃ saṅgaṇhāti.",
  "tika-s0103t:573_17": "Antevāsikavattanti antevāsikena ācariyamhi sammāvattitabbavattaṃ.",
  "tika-s0103t:573_18": "Sippapaṭiggahaṇenāti sippaganthassa sakkaccaṃ uggahaṇena.",
  "tika-s0103t:573_19": "Tassa hi suṭṭhu uggahaṇena tadanusārenassa payogopi sammadeva uggahito hotīti.",
  "tika-s0103t:573_20": "Tenāha “thokaṃ gahetvā”tiādi.",
  "tika-s0103t:574_0": "Suvinītaṃ vinentīti idha ācāravinayo adhippeto.",
  "tika-s0103t:574_1": "Sippasmiṃ pana sikkhāpanavinayo “suggahitaṃ gāhāpentī”ti imināva saṅgahitoti vuttaṃ “evaṃ te nisīditabba”ntiādi.",
  "tika-s0103t:574_2": "Ācariyā hi nāma antevāsike na diṭṭhadhammike eva vinenti,",
  "tika-s0103t:574_3": "atha kho samparāyikepīti āha “pāpamittā vajjetabbā”ti.",
  "tika-s0103t:574_4": "Sippaganthassa uggaṇhanaṃ nāma yāvadeva payogasampādanatthanti āha “payogaṃ dassetvā gaṇhāpentī”ti.",
  "tika-s0103t:574_5": "Mittāmaccesūti attano mittāmaccesu.",
  "tika-s0103t:574_6": "Paṭiyādentīti pariggahetvā naṃ mamattavasena paṭiyādenti.",
  "tika-s0103t:574_7": "“Ayaṃ amhākaṃ antevāsiko”tiādinā hi attano pariggahitadassanamukhena ceva “bahussuto”tiādinā tassa guṇapariggaṇhanamukhe ca taṃ tesaṃ paṭiyādenti.",
  "tika-s0103t:574_8": "Sabbadisāsu rakkhaṃ karonti cātuddisabhāvasampādanenassa sabbattha sukhajīvibhāvasādhanato.",
  "tika-s0103t:574_9": "Tenāha “uggahitasippo hī”tiādi.",
  "tika-s0103t:574_10": "Sattānañhi duvidhā sarīrarakkhā abbhantaraparissayapaṭighātena,",
  "tika-s0103t:574_11": "bāhiraparissayapaṭighātena ca.",
  "tika-s0103t:574_12": "Tattha abbhantaraparissayo khuppipāsādibhedo,",
  "tika-s0103t:574_13": "so lābhasiddhiyā paṭihaññati tāya tajjāparihārasaṃvidhānato.",
  "tika-s0103t:574_14": "Bāhiraparissayo coraamanussādihetuko,",
  "tika-s0103t:574_15": "so vijjāsiddhiyā paṭihaññati tāya tajjāparihārasaṃvidhānato.",
  "tika-s0103t:574_16": "Tena vuttaṃ “yaṃ yaṃ disa”ntiādi.",
  "tika-s0103t:575_0": "Pubbe “uggahitasippo hī”tiādinā sippasikkhāpaneneva lābhuppattiyā disāsu parittāṇakaraṇaṃ dassitaṃ,",
  "tika-s0103t:575_1": "idāni “yaṃ vā so”tiādinā tassa uggahitasippassa nipphattivasena guṇakittanamukhena paggaṇhanenapi lābhuppattiyāti ayametesaṃ vikappānaṃ bhedo.",
  "tika-s0103t:575_2": "Sesanti “paṭicchannā hotī”tiādikaṃ pāḷiāgataṃ,",
  "tika-s0103t:575_3": "“evañca pana vatvā”tiādikaṃ aṭṭhakathāgatañca.",
  "tika-s0103t:575_4": "Etthāti etasmiṃ dutiyadisāvāre.",
  "tika-s0103t:575_5": "Purimanayenevāti pubbe paṭhamadisāvāre vuttanayeneva.",
  "tika-s0103t:576_0": "269.",
  "tika-s0103t:576_1": "Sammānanā nāma sambhāvanā,",
  "tika-s0103t:576_2": "sā pana atthacariyālakkhaṇā ca dānalakkhaṇā ca catutthapañcamaṭṭhāneheva saṅgahitāti piyavacanalakkhaṇaṃ",
  "tika-s0103t:576_3": "taṃ dassetuṃ “sambhāvitakathākathanenā”ti vuttaṃ.",
  "tika-s0103t:576_4": "Vigatamānanā vimānanā,",
  "tika-s0103t:576_5": "na vimānanā avimānanā,",
  "tika-s0103t:576_6": "vimānanāya akaraṇaṃ.",
  "tika-s0103t:576_7": "Tenāha “yathā dāsakammakarādayo”tiādi.",
  "tika-s0103t:576_8": "Sāmikena hi vimānitānaṃ itthīnaṃ sabbo parijano vimānetiyeva.",
  "tika-s0103t:576_9": "Paricarantoti indriyāni paricaranto.",
  "tika-s0103t:576_10": "Taṃ aticarati nāma taṃ attano gihiniṃ atimaññitvā agaṇetvā vattanato.",
  "tika-s0103t:576_11": "Issariyavossaggenāti ettha yādiso issariyavossaggo gihiniyā anucchaviko,",
  "tika-s0103t:576_12": "taṃ dassento “bhattagehe vissaṭṭhe”ti āha.",
  "tika-s0103t:576_13": "Gehe eva ṭhatvā vicāretabbampi hi kasivāṇijjādikammaṃ kulitthiyā bhāro na hoti,",
  "tika-s0103t:576_14": "sāmikasseva bhāro,",
  "tika-s0103t:576_15": "tato āgatasāpateyyaṃ pana tāya suguttaṃ katvā ṭhapetabbaṃ hoti.",
  "tika-s0103t:576_16": "“Sabbaṃ issariyaṃ vissaṭṭhaṃ nāma hotī”ti etā maññantīti adhippāyo.",
  "tika-s0103t:576_17": "Itthiyo nāma puttalābhena viya mahagghavipulālaṅkāralābhenapi na santussantevāti tāsaṃ tosanaṃ alaṅkāradānanti āha “attano vibhavānurūpenā”ti.",
  "tika-s0103t:577_0": "Kulitthiyā saṃvihitabbakammantā nāma āhārasampādanavicārappakārāti āha “yāgubhattapacanakālādīnī”tiādi.",
  "tika-s0103t:577_1": "Sammānanādīhi yathārahaṃ piyavacanehi ceva bhojanadānādīhi ca paheṇakapesanādīhi aññato,",
  "tika-s0103t:577_2": "tattheva vā uppannassa paṇṇākārassa chaṇadivasādīsu pesetabbapiyabhaṇḍehi ca saṅgahitaparijanā.",
  "tika-s0103t:577_3": "Gehasāminiyā antogehajano niccaṃ saṅgahito evāti vuttaṃ “idha parijano nāma…pe…",
  "tika-s0103t:577_4": "ñātijano”ti.",
  "tika-s0103t:577_5": "Ābhatadhananti bāhirato antogehaṃ pavesitadhanaṃ.",
  "tika-s0103t:577_6": "Gihiniyā nāma paṭhamaṃ āhārasampādane kosallaṃ icchitabbaṃ,",
  "tika-s0103t:577_7": "tattha ca yuttapayuttatā,",
  "tika-s0103t:577_8": "tato sāmikassa itthijanāyattesu kiccākiccesu,",
  "tika-s0103t:577_9": "tato puttānaṃ parijanassa kātabbakiccesūti āha “yāgubhattasampādanādīsū”tiādi.",
  "tika-s0103t:577_10": "“Nikkosajjā”ti vatvā tameva nikkosajjataṃ byatirekato,",
  "tika-s0103t:577_11": "anvayato ca vibhāvetuṃ “yathā”tiādi vuttaṃ.",
  "tika-s0103t:577_12": "Idhāti imasmiṃ tatiyadisāvāre.",
  "tika-s0103t:577_13": "Purimanayenevāti paṭhamadisāvāre vuttanayeneva.",
  "tika-s0103t:577_14": "Iti bhagavā “pacchimā disā puttadārā”ti uddisitvāpi dāravaseneva pacchimaṃ disaṃ vissajjesi,",
  "tika-s0103t:577_15": "na puttavasena. Kasmā?",
  "tika-s0103t:577_16": "Puttā hi dārakakāle attano mātu anuggaṇhaneneva anuggahitā honti anukampitā,",
  "tika-s0103t:577_17": "viññutaṃ pattakāle pana yathā tepi tadā anuggahetabbā,",
  "tika-s0103t:577_18": "svāyaṃ vidhi “pāpā nivārentī”tiādinā paṭhamadisāvāre dassito evāti kiṃ puna vissajjanenāti.",
  "tika-s0103t:577_19": "Dānādisaṅgahavatthūsu yaṃ vattabbaṃ,",
  "tika-s0103t:577_20": "taṃ heṭṭhā vuttamevāti.",
  "tika-s0103t:578_0": "270.",
  "tika-s0103t:578_1": "Cattāripi ṭhānāni laṅghitvā pañcamameva ṭhānaṃ vivarituṃ “avisaṃvādanatāyā”tiādi vuttaṃ.",
  "tika-s0103t:578_2": "Tattha yassa yassa nāmaṃ gaṇhātīti sahāyo atthikabhāvena yassa yassa vatthuno nāmaṃ katheti.",
  "tika-s0103t:578_3": "Avisaṃvādetvāti ettha duvidhaṃ avisaṃvādanaṃ vācāya,",
  "tika-s0103t:578_4": "payogena cāti taṃ duvidhampi dassetuṃ “idampī”tiādi vuttaṃ.",
  "tika-s0103t:578_5": "“Dānenā”ti ca idaṃ nidassanamattaṃ daṭṭhabbaṃ itarasaṅgahavatthuvasenapi avisaṃvādetvā saṅgaṇhanassa labbhanato,",
  "tika-s0103t:578_6": "icchitabbato ca.",
  "tika-s0103t:578_7": "Aparā pacchimā pajā aparapajā,",
  "tika-s0103t:578_8": "aparāparaṃ uppannā vā pajā aparapajā.",
  "tika-s0103t:578_9": "Paṭipūjanā nāma mamāyanā,",
  "tika-s0103t:578_10": "sakkārakiriyā cāti tadubhayaṃ dassetuṃ “kelāyantī”tiādi vuttaṃ.",
  "tika-s0103t:578_11": "Mamāyantīti mamattaṃ karonti.",
  "tika-s0103t:579_0": "271.",
  "tika-s0103t:579_1": "Yathābalaṃ kammantasaṃvidhānenāti dāsakammakarānaṃ yathābalaṃ balānurūpaṃ tesaṃ tesaṃ kammantānaṃ saṃvidahanena vicāraṇena,",
  "tika-s0103t:579_2": "kārāpanenāti attho.",
  "tika-s0103t:579_3": "Tenāha “daharehī”tiādi.",
  "tika-s0103t:579_4": "Bhattavetanānuppadānenāti tassa tassa dāsakammakarassa anurūpaṃ bhattassa,",
  "tika-s0103t:579_5": "vetanassa ca padānena.",
  "tika-s0103t:579_6": "Tenevāha “ayaṃ khuddakaputto”tiādi.",
  "tika-s0103t:579_7": "Bhesajjādīnīti ādi-",
  "tika-s0103t:579_8": "saddena sappāyāhāravasanaṭṭhānādiṃ saṅgaṇhāti.",
  "tika-s0103t:579_9": "Sātabhāvo eva rasānaṃ acchariyatāti āha “acchariye madhurarase”ti.",
  "tika-s0103t:579_10": "Tesanti dāsakammakarānaṃ.",
  "tika-s0103t:579_11": "Vossajjanenāti kammakaraṇato vissajjanena.",
  "tika-s0103t:579_12": "Velaṃ ñatvāti “pahārāvaseso,",
  "tika-s0103t:579_13": "upaḍḍhapahārāvaseso vā divaso”ti velaṃ jānitvā.",
  "tika-s0103t:579_14": "Yo koci mahussavo chaṇo nāma.",
  "tika-s0103t:579_15": "Kattikussavo,",
  "tika-s0103t:579_16": "phagguṇussavoti evaṃ nakkhattasallakkhito mahussavo nakkhattaṃ.",
  "tika-s0103t:579_17": "Pubbuṭṭhāyitā,",
  "tika-s0103t:579_18": "pacchānipātitā ca mahāsudassane vuttā evāti idha anāmaṭṭhā.",
  "tika-s0103t:580_0": "Dinnādāyinoti pubbapadāvadhāraṇavasena sāvadhāraṇavacananti avadhāraṇena nivattitaṃ dassetuṃ “corikāya kiñci aggahetvā”ti vuttaṃ.",
  "tika-s0103t:580_1": "Tenāha “sāmikehi dinnasseva ādāyino”ti.",
  "tika-s0103t:580_2": "Na mayaṃ kiñci labhāmāti anujjhāyitvāti paṭisedhadvayena tehi laddhabbassa lābhaṃ dasseti.",
  "tika-s0103t:580_3": "“Kiṃ etassa kammena katenāti anujjhāyitvā”ti idaṃ tuṭṭhahadayatāya kāraṇadassanaṃ paṭipakkhadūrībhāvato.",
  "tika-s0103t:580_4": "Tuṭṭhahadayatādassanampi kammassa sukatakāritāya kāraṇadassanaṃ.",
  "tika-s0103t:580_5": "Kitti eva vaṇṇo kittivaṇṇo,",
  "tika-s0103t:580_6": "taṃ kittivaṇṇaṃ guṇakathaṃ haranti,",
  "tika-s0103t:580_7": "taṃ taṃ disaṃ upāharantīti kittivaṇṇaharā.",
  "tika-s0103t:580_8": "Tathā tathā kittetabbato hi kitti, guṇo,",
  "tika-s0103t:580_9": "tesaṃ vaṇṇanaṃ kathanaṃ vaṇṇo.",
  "tika-s0103t:580_10": "Tenāha “guṇakathāhārakā”ti.",
  "tika-s0103t:581_0": "272.",
  "tika-s0103t:581_1": "Kāraṇabhūtā mettā etesaṃ atthīti mettāni,",
  "tika-s0103t:581_2": "kāyakammādīni.",
  "tika-s0103t:581_3": "Yāni pana tāni yathā yathā ca sambhavanti,",
  "tika-s0103t:581_4": "taṃ dassetuṃ “tatthā”tiādi vuttaṃ.",
  "tika-s0103t:581_5": "“Vihāragamana”ntiādīsu “mettacittaṃ paccupaṭṭhāpetvā”ti padaṃ āharitvā yojetabbaṃ.",
  "tika-s0103t:581_6": "Anāvaṭadvāratāyāti ettha dvāraṃ nāma alobhajjhāsayatā dānassa mukhabhāvato.",
  "tika-s0103t:581_7": "Tassa sato deyyadhammassa dātukāmatā anāvaṭatā evañhi gharamāvasanto kulaputto gehadvāre pihitepi anāvaṭadvāro eva,",
  "tika-s0103t:581_8": "aññathā apihitepi gharadvāre āvaṭadvāro evāti.",
  "tika-s0103t:581_9": "Tena vuttaṃ “tatthā”tiādi.",
  "tika-s0103t:581_10": "Vivaritvāpi vasantoti vacanaseso.",
  "tika-s0103t:581_11": "Pidahitvāpīti etthāpi eseva nayo.",
  "tika-s0103t:581_12": "“Sīlavantesū”ti idaṃ paṭiggāhakato dakkhiṇavisuddhidassanatthaṃ vuttaṃ.",
  "tika-s0103t:581_13": "Karuṇākhettepi dānena anāvaṭadvāratā eva.",
  "tika-s0103t:581_14": "“Santaññevā”ti iminā asantaṃ natthivacanaṃ pucchitapaṭivacanaṃ viya icchitabbaṃ evāti dasseti viññūnaṃ atthikānaṃ cittamaddavakaraṇato.",
  "tika-s0103t:581_15": "“Purebhattaṃ paribhuñjitabbaka”nti idaṃ yāvakālike eva āmisabhāvassa niruḷhatāya vuttaṃ.",
  "tika-s0103t:582_0": "“Sabbe sattā”ti idaṃ tesaṃ samaṇabrāhmaṇānaṃ ajjhāsayasampattidassanaṃ pakkhapātābhāvadīpanato,",
  "tika-s0103t:582_1": "odhiso pharaṇāyapi mettābhāvanāya labbhanato.",
  "tika-s0103t:582_2": "Yāya kusalābhivaḍḍhiākaṅkhāya tesaṃ upaṭṭhākānaṃ,",
  "tika-s0103t:582_3": "tathā nesaṃ gehapavisanaṃ,",
  "tika-s0103t:582_4": "taṃ sandhāyāha “pavisantāpi kalyāṇena cetasā anukampanti nāmā”ti.",
  "tika-s0103t:582_5": "Sutassa pariyodāpanaṃ nāma tassa yāthāvato atthaṃ vibhāvetvā vicikicchātamavidhamanena visodhananti āha “atthaṃ kathetvā kaṅkhaṃ vinodentī”ti.",
  "tika-s0103t:582_6": "Savanaṃ nāma dhammassa yāvadeva sammāpaṭipajjanāya asati tasmiṃ tassa niratthakabhāvato,",
  "tika-s0103t:582_7": "tasmā sutassa pariyodāpanaṃ nāma sammāpaṭipajjāpananti āha “tathattāya vā paṭipajjāpentī”ti.",
  "tika-s0103t:583_0": "273.",
  "tika-s0103t:583_1": "Alamattoti samatthasabhāvo,",
  "tika-s0103t:583_2": "so ca atthato samattho evāti “agāraṃ ajjhāvasanasamattho”ti vuttaṃ.",
  "tika-s0103t:583_3": "Disānamassanaṭṭhāneti yathāvuttadisānaṃ paccupaṭṭhānasaññite namassanakāraṇe.",
  "tika-s0103t:583_4": "Paṇḍito hutvā kusalo cheko labhate yasanti yojanā.",
  "tika-s0103t:583_5": "Saṇhaguṇayogato saṇho,",
  "tika-s0103t:583_6": "saṇhaguṇoti panettha sukhumanipuṇapaññā,",
  "tika-s0103t:583_7": "muduvācāti dassento “sukhuma…pe…",
  "tika-s0103t:583_8": "bhaṇanena vā”ti vuttaṃ.",
  "tika-s0103t:583_9": "Disānamassanaṭṭhānenāti yena ñāṇena yathāvuttā cha disā vuttanayena paṭipajjanto namassati nāma,",
  "tika-s0103t:583_10": "taṃ ñāṇaṃ disānamassanaṭṭhānaṃ,",
  "tika-s0103t:583_11": "tena paṭibhānavā.",
  "tika-s0103t:583_12": "Tena hi taṃtaṃkiccayuttapattavasena paṭipajjanto idha “paṭibhānavā”ti vutto.",
  "tika-s0103t:583_13": "Nivātavuttīti paṇipātasīlo.",
  "tika-s0103t:583_14": "Atthaddhoti na thaddho thambharahitoti cittassa uddhumātalakkhaṇena thambhitabhāvena virahito.",
  "tika-s0103t:583_15": "Uṭṭhānavīriyasampannoti kāyikena vīriyena samannāgato.",
  "tika-s0103t:583_16": "Nirantarakaraṇavasenāti āraddhassa kammassa satatakāritāvasena.",
  "tika-s0103t:583_17": "Ṭhānuppattiyā paññāyāti tasmiṃ tasmiṃ atthakicce upaṭṭhite ṭhānaso taṅkhaṇe eva uppajjanakapaññāya.",
  "tika-s0103t:584_0": "Saṅgahakaroti yathārahaṃ sattānaṃ saṅgaṇhanako.",
  "tika-s0103t:584_1": "Mittakaroti mittabhāvakaro,",
  "tika-s0103t:584_2": "so pana atthato mitte pariyesanako nāma hotīti vuttaṃ “mittagavesano”ti.",
  "tika-s0103t:584_3": "Yathāvuttaṃ vadaṃ vacanaṃ jānātīti vadaññūti āha “pubbakārinā vuttavacanaṃ jānātī”ti.",
  "tika-s0103t:584_4": "Idāni tamevatthaṃ saṅkhepena vuttaṃ vitthāravasena dassetuṃ “sahāyakassā”tiādi vuttaṃ.",
  "tika-s0103t:584_5": "Pubbe yathāpavattāya vācāya jānane vadaññutaṃ dassetvā idāni ākārasallakkhaṇena appavattāya vācāya jānanepi vadaññutaṃ dassetuṃ “apicā”tiādi vuttaṃ.",
  "tika-s0103t:584_6": "“Yena yena vā panā”tiādinā vacanīyatthataṃ vadaññū-",
  "tika-s0103t:584_7": "saddassa dasseti.",
  "tika-s0103t:584_8": "Netāti yathādhippetamatthaṃ paccakkhato pāpetā.",
  "tika-s0103t:584_9": "Tenāha “taṃ tamatthaṃ dassento paññāya netā”ti.",
  "tika-s0103t:584_10": "Neti taṃ tamatthanti ānetvā sambandho.",
  "tika-s0103t:584_11": "Punappunaṃ netīti anu anu neti,",
  "tika-s0103t:584_12": "taṃ tamatthanti ānetvā yojanā.",
  "tika-s0103t:585_0": "Tasmiṃ tasminti tasmiṃ tasmiṃ dānādīhi saṅgahehi saṅgahetabbe puggale.",
  "tika-s0103t:585_1": "Āṇiyāti akkhasīsagatāya āṇiyā.",
  "tika-s0103t:585_2": "Yāyatoti gacchato.",
  "tika-s0103t:585_3": "Puttakāraṇāti puttanimittaṃ.",
  "tika-s0103t:585_4": "Puttahetukañhi puttena kattabbaṃ mānaṃ vā pūjaṃ vā.",
  "tika-s0103t:586_0": "Upayogavacaneti upayogatthe.",
  "tika-s0103t:586_1": "Vuccatīti vacanaṃ, attho.",
  "tika-s0103t:586_2": "Upayogavacane vā vattabbe.",
  "tika-s0103t:586_3": "Paccattanti paccattavacanaṃ.",
  "tika-s0103t:586_4": "Sammā pekkhantīti sammadeva kātabbe pekkhanti.",
  "tika-s0103t:586_5": "Pasaṃsanīyāti pasaṃsitabbā.",
  "tika-s0103t:586_6": "Bhavanti ete saṅgahetabbe tattha puggale yathārahaṃ pavattentāti adhippāyo.",
  "tika-s0103t:587_0": "274.",
  "tika-s0103t:587_1": "“Iti bhagavā”tiādi nigamanaṃ.",
  "tika-s0103t:587_2": "Yā disāti yā mātāpituādilakkhaṇā puratthimādidisā.",
  "tika-s0103t:587_3": "Namassāti namasseyyāsīti attho “yathā kathaṃ panā”tiādikāya gahapatiputtassa pucchāya vasena desanāya āraddhattā “pucchāya ṭhatvā”ti vuttaṃ.",
  "tika-s0103t:587_4": "Akathitaṃ natthi gihīhi kattabbakamme appamādapaṭipattiyā anavasesato kathitattā.",
  "tika-s0103t:587_5": "Mātāpituādīsu hi tehi ca paṭipajjitabbapaṭipattiyā niravasesato kathaneneva rājādīsupi paṭipajjitabbavidhi atthato kathito eva hotīti.",
  "tika-s0103t:587_6": "Gihino vinīyanti,",
  "tika-s0103t:587_7": "vinayaṃ upenti etenāti gihivinayo.",
  "tika-s0103t:587_8": "Yathānusiṭṭhanti yathā idha satthārā anusiṭṭhaṃ gihicārittaṃ,",
  "tika-s0103t:587_9": "tathā tena pakārena taṃ avirādhetvā.",
  "tika-s0103t:587_10": "Paṭipajjamānassa vuddhiyeva pāṭikaṅkhāti diṭṭhadhammikasamparāyikaparamatthehi vuddhiyeva icchitabbā avassambhāvinīti.",
  "tika-s0103t:588_0": "Siṅgālasuttavaṇṇanāya līnatthappakāsanā.",
  "tika-s0103t:589_0": "9. Āṭānāṭiyasuttavaṇṇanā",
  "tika-s0103t:590_0": "Paṭhamabhāṇavāravaṇṇanā",
  "tika-s0103t:591_0": "275.",
  "tika-s0103t:591_1": "“Catuddisaṃ rakkhaṃ ṭhapetvā”ti idaṃ dvīsu ṭhānesu catūsu disāsu ṭhapitaṃ rakkhaṃ sandhāya vuttanti tadubhayaṃ dassetuṃ “asurasenāyā”tiādi vuttaṃ.",
  "tika-s0103t:591_2": "Attano hi adhikāre,",
  "tika-s0103t:591_3": "attano rakkhāya ca appamajjanena tesaṃ idaṃ dvīsu ṭhānesu catūsu disāsu ārakkhaṭṭhapanaṃ.",
  "tika-s0103t:591_4": "Yañhi taṃ asurasenāya paṭisedhanatthaṃ devapure catūsu disāsu sakkassa devānamindassa ārakkhaṭṭhapanaṃ,",
  "tika-s0103t:591_5": "taṃ attano adhikāre appamajjanaṃ.",
  "tika-s0103t:591_6": "Yaṃ pana nesaṃ bhagavato santikaṃ upasaṅkamane catūsu disāsu ārakkhaṭṭhapanaṃ,",
  "tika-s0103t:591_7": "taṃ attano katā rakkhāya appamajjanaṃ.",
  "tika-s0103t:591_8": "Tena vuttaṃ “asurasenāya nivāraṇattha”ntiādi.",
  "tika-s0103t:591_9": "Pāḷiyaṃ catuddisanti bhummatthe upayogavacananti bhummavasena tadatthaṃ dassento “catūsu disāsū”ti āha.",
  "tika-s0103t:591_10": "Ārakkhaṃ ṭhapetvāti vessavaṇādayo cattāro mahārājāno attanā attanā rakkhitabbadisāsu ārakkhaṃ ṭhapetvā guttiṃ sammadeva vidahitvā.",
  "tika-s0103t:591_11": "Balagumbaṃ ṭhapetvāti yakkhasenādisenābalasamūhaṃ ṭhapetvā.",
  "tika-s0103t:591_12": "Ovaraṇaṃ ṭhapetvāti paṭipakkhanisedhanasamatthaṃ āvaraṇaṃ ṭhapetvā.",
  "tika-s0103t:591_13": "Iti tīhi padehi yathākkamaṃ paccekaṃ devanagaradvārassa anto,",
  "tika-s0103t:591_14": "dvārasamīpe,",
  "tika-s0103t:591_15": "dvārato bahi,",
  "tika-s0103t:591_16": "disārakkhāvasanoti tividhāya rakkhāya ṭhapitabhāvo vā dīpito.",
  "tika-s0103t:591_17": "Tenāha “evaṃ sakkassa…pe… katvā”ti.",
  "tika-s0103t:591_18": "Satta buddhe ārabbhāti ettha satteva buddhe ārabbha paribandhanakāraṇaṃ mahāpadānaṭīkāyaṃ vuttanayeneva veditabbaṃ.",
  "tika-s0103t:591_19": "Dhammaāṇanti dhammamayaṃ āṇaṃ,",
  "tika-s0103t:591_20": "satthu dhammacakkanti attho.",
  "tika-s0103t:591_21": "“Parisato bāhirabhāvo,",
  "tika-s0103t:591_22": "asambhogo”ti evamādiṃ idañcidañca vivajjanakaraṇaṃ karissāmāti.",
  "tika-s0103t:591_23": "Sāvananti catunnampi parisānaṃ tikkhattuṃ parivārena anusāvanaṃ,",
  "tika-s0103t:591_24": "yathā sakko devānamindo asurasenāya nivāraṇatthaṃ catūsu disāsu ārakkhaṃ ṭhapāpeti,",
  "tika-s0103t:591_25": "evaṃ mahārājānopi tādise kiccavisese attano ārakkhaṃ ṭhapenti.",
  "tika-s0103t:591_26": "Imesampi hi tato sāsaṅkaṃ sappaṭibhayanti.",
  "tika-s0103t:591_27": "Tena vuttaṃ “attanopī”tiādi.",
  "tika-s0103t:592_0": "Abhikkantāti atikkantā,",
  "tika-s0103t:592_1": "vigatāti atthoti āha “khaye dissatī”ti.",
  "tika-s0103t:592_2": "Teneva hi “nikkhanto paṭhamo yāmo”ti anantaraṃ vuttaṃ.",
  "tika-s0103t:592_3": "Abhikkantataroti ativiya kantataro.",
  "tika-s0103t:592_4": "Tādiso ca sundaro bhaddako nāma hotīti āha “sundare dissatī”ti.",
  "tika-s0103t:593_0": "Koti devanāgayakkhagandhabbādīsu ko katamo.",
  "tika-s0103t:593_1": "Meti mama.",
  "tika-s0103t:593_2": "Pādānīti pāde.",
  "tika-s0103t:593_3": "Iddhiyāti imāya evarūpāya deviddhiyā.",
  "tika-s0103t:593_4": "“Yasasā”ti iminā edisena parivārena,",
  "tika-s0103t:593_5": "paricchedena ca.",
  "tika-s0103t:593_6": "Jalanti vijjotamāno.",
  "tika-s0103t:593_7": "Abhikkantenāti ativiya kantena kamanīyena abhirūpena.",
  "tika-s0103t:593_8": "Vaṇṇenāti sarīravaṇṇanibhāya.",
  "tika-s0103t:593_9": "Sabbā obhāsayaṃ disāti dasapi disā pabhāsento cando viya,",
  "tika-s0103t:593_10": "sūriyo viya ca ekobhāsaṃ ekālokaṃ karontoti gāthāya attho.",
  "tika-s0103t:593_11": "Abhirūpeti uḷārarūpe sampannarūpe.",
  "tika-s0103t:593_12": "Abbhanumodaneti sampahaṃsane.",
  "tika-s0103t:593_13": "Idha panāti “abhikkantāya rattiyā”ti etasmiṃ pade.",
  "tika-s0103t:593_14": "Tenāti khayapariyāyattā.",
  "tika-s0103t:594_0": "Rūpāyatanādīsūti ādi-",
  "tika-s0103t:594_1": "saddena akkharādīnaṃ saṅgaho daṭṭhabbo.",
  "tika-s0103t:594_2": "Suvaṇṇavaṇṇoti suvaṇṇacchavīti ayamettha atthoti āha “chaviya”nti.",
  "tika-s0103t:594_3": "Tathā hi vuttaṃ “kañcanasannibhattaco”ti saññūḷhāti saṅganthitā.",
  "tika-s0103t:594_4": "Vaṇṇāti guṇavaṇṇanāti āha “thutiya”nti,",
  "tika-s0103t:594_5": "thomanāyanti attho.",
  "tika-s0103t:594_6": "Kulavaggeti khattiyādikulakoṭṭhāse.",
  "tika-s0103t:594_7": "Tattha “accho vippasanno”tiādinā vaṇṇitabbaṭṭhena vaṇṇo, chavi.",
  "tika-s0103t:594_8": "Vaṇṇanaṭṭhena vaṇṇo, thuti.",
  "tika-s0103t:594_9": "Abhitthavanaṭṭhena vaṇṇo, thuti,",
  "tika-s0103t:594_10": "aññamaññaṃ asaṅkarato vaṇṇitabbato ṭhapetabbato vaṇṇo,",
  "tika-s0103t:594_11": "khattiyādikulavaggo.",
  "tika-s0103t:594_12": "Vaṇṇīyati ñāpīyati etenāti vaṇṇo,",
  "tika-s0103t:594_13": "ñāpakaṃ kāraṇaṃ.",
  "tika-s0103t:594_14": "Vaṇṇanato thūlarassādibhāvena upaṭṭhānato vaṇṇo,",
  "tika-s0103t:594_15": "saṇṭhānaṃ.",
  "tika-s0103t:594_16": "“Mahantaṃ khuddakaṃ,",
  "tika-s0103t:594_17": "majjhima”nti vaṇṇetabbato pamāṇetabbato vaṇṇo, pamāṇaṃ.",
  "tika-s0103t:594_18": "Vaṇṇīyati cakkhunā vivarīyatīti vaṇṇo,",
  "tika-s0103t:594_19": "rūpāyatananti evaṃ tasmiṃ tasmiṃ atthe vaṇṇa-",
  "tika-s0103t:594_20": "saddassa pavatti veditabbā.",
  "tika-s0103t:594_21": "Soti vaṇṇasaddo.",
  "tika-s0103t:594_22": "Chaviyaṃ daṭṭhabbo rūpāyatane gayhamānassa chavimukheneva gahetabbato.",
  "tika-s0103t:594_23": "“Chavigatā pana vaṇṇadhātu eva suvaṇṇavaṇṇoti ettha vaṇṇaggahaṇena gahitā”ti apare.",
  "tika-s0103t:595_0": "Kevalaparipuṇṇanti ekadesampi asesetvā niravasesatova paripuṇṇanti ayamettha atthoti āha “anavasesatā attho”ti.",
  "tika-s0103t:595_1": "Kevalakappāti kappa-",
  "tika-s0103t:595_2": "saddo nipāto padapūraṇamattaṃ,",
  "tika-s0103t:595_3": "kevalaṃ icceva attho. Kevala-",
  "tika-s0103t:595_4": "saddo bahulavācīti āha “yebhuyyatā attho”ti.",
  "tika-s0103t:595_5": "Keci pana “īsakaṃ asamattā kevalakappā”ti vadanti.",
  "tika-s0103t:595_6": "Evaṃ sati anavasesattho eva kevala-",
  "tika-s0103t:595_7": "saddattho siyā,",
  "tika-s0103t:595_8": "anatthantarena pana kappa-",
  "tika-s0103t:595_9": "saddena padavaḍḍhanaṃ kataṃ kevalameva kevalakappanti.",
  "tika-s0103t:595_10": "Atha vā kappanīyatā,",
  "tika-s0103t:595_11": "paññāpetabbatā kevalakappā.",
  "tika-s0103t:595_12": "Abyāmissatā vijātiyena asaṅkarā suddhatā.",
  "tika-s0103t:595_13": "Anatirekatā taṃparamatā visesābhāvo.",
  "tika-s0103t:595_14": "Kevalakappanti kevalaṃ daḷhaṃ katvāti attho.",
  "tika-s0103t:595_15": "Kevalaṃ vuccati nibbānaṃ sabbasaṅkhatavivittattā.",
  "tika-s0103t:595_16": "Taṃ etassa adhigataṃ atthīti kevalī,",
  "tika-s0103t:595_17": "sacchikatanirodho khīṇāsavo.",
  "tika-s0103t:596_0": "Kappa-",
  "tika-s0103t:596_1": "saddo panāyaṃ sa- upasaggo,",
  "tika-s0103t:596_2": "anupasaggo cāti adhippāyena okappaniyapade labbhamānaṃ kappaniyasaddamattaṃ nidasseti,",
  "tika-s0103t:596_3": "aññathā kappa-",
  "tika-s0103t:596_4": "saddassa atthuddhāre okappaniyapadaṃ anidassanameva siyā.",
  "tika-s0103t:596_5": "Samaṇakappehīti vinayakkamasiddhehi samaṇavohārehi.",
  "tika-s0103t:596_6": "Niccakappanti niccakālaṃ.",
  "tika-s0103t:596_7": "Paññattīti nāmañhetaṃ tassa āyasmato,",
  "tika-s0103t:596_8": "yadidaṃ kappoti.",
  "tika-s0103t:596_9": "Kappitakesamassūti kattariyā cheditakesamassu.",
  "tika-s0103t:596_10": "Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0103t:596_11": "Lesoti apadeso.",
  "tika-s0103t:596_12": "Anavasesaṃ pharituṃ samatthassa obhāsassa kenaci kāraṇena ekadesapharaṇampi siyā,",
  "tika-s0103t:596_13": "ayaṃ pana sabbasova pharīti dassetuṃ samantattho kappa-",
  "tika-s0103t:596_14": "saddo gahitoti āha “anavasesaṃ samantato”ti.",
  "tika-s0103t:597_0": "Yasmā devatānaṃ sarīrappabhā dvādasayojanamattaṃ ṭhānaṃ,",
  "tika-s0103t:597_1": "tato bhiyyopi pharitvā tiṭṭhati,",
  "tika-s0103t:597_2": "tathā vatthābharaṇādīhi samuṭṭhitā pabhā,",
  "tika-s0103t:597_3": "tasmā vuttaṃ “candimā viya,",
  "tika-s0103t:597_4": "sūriyo viya ca ekobhāsaṃ ekaṃ pajjotaṃ karitvā”ti.",
  "tika-s0103t:597_5": "Kasmā ete mahārājāno bhagavato santike nisīdiṃsu?",
  "tika-s0103t:597_6": "Nanu yebhuyyena devatā bhagavato santikaṃ upagatā ṭhatvāva kathetabbaṃ kathentā gacchantīti?",
  "tika-s0103t:597_7": "Saccametaṃ,",
  "tika-s0103t:597_8": "idha pana nisīdane kāraṇaṃ atthi,",
  "tika-s0103t:597_9": "taṃ dassetuṃ “devatāna”ntiādi vuttaṃ.",
  "tika-s0103t:597_10": "“Idaṃ parittaṃ nāma sattabuddhapaṭisaṃyuttaṃ garu,",
  "tika-s0103t:597_11": "tasmā na amhehi ṭhatvā gahetabba”nti cintetvā parittagāravavasena nisīdiṃsu.",
  "tika-s0103t:598_0": "276.",
  "tika-s0103t:598_1": "Kasmā panettha vessavaṇo eva kathesi,",
  "tika-s0103t:598_2": "na itaresu yo kocīti?",
  "tika-s0103t:598_3": "Tattha kāraṇaṃ dassetuṃ “kiñcāpī”tiādi vuttaṃ.",
  "tika-s0103t:598_4": "Vissāsiko abhiṇhaṃ upasaṅkamanena.",
  "tika-s0103t:598_5": "Byattoti visārado,",
  "tika-s0103t:598_6": "tañcassa veyyattiyaṃ suṭṭhu sikkhitabhāvenāti āha “susikkhito”ti.",
  "tika-s0103t:598_7": "Manussesu viya hi devesupi kocideva purimajātiparicayena susikkhito hoti,",
  "tika-s0103t:598_8": "tatrāpi kocideva yathādhippetamatthaṃ vattuṃ samattho paripuṇṇapadabyañjanāya poriyā vācāya samannāgato.",
  "tika-s0103t:598_9": "“Mahesakkhā”ti imassa atthavacanaṃ “ānubhāvasampannā”ti,",
  "tika-s0103t:598_10": "mahesakkhāti vā mahāparivārāti attho.",
  "tika-s0103t:598_11": "Pāṇātipāte ādīnavadassaneneva taṃ vipariyāyato tato veramaṇiyaṃ ānisaṃso pākaṭo hotīti “ādīnavaṃ dassetvā” icceva vuttaṃ.",
  "tika-s0103t:598_12": "Tesu senāsanesūti yāni “araññavanappatthānī”tiādinā vuttāni bhikkhūnaṃ vasanaṭṭhānabhūtāni araññāyatanāni,",
  "tika-s0103t:598_13": "tesu bhikkhūhi sayitabbato,",
  "tika-s0103t:598_14": "āsitabbato ca senāsanasaññitesu.",
  "tika-s0103t:598_15": "Nibaddhavāsinoti rukkhapabbatapaṭibaddhesu vimānesu niccavāsitāya nibaddhavāsino.",
  "tika-s0103t:598_16": "Baddhattāti gāthābhāvena ganthitattā sambandhitattā.",
  "tika-s0103t:599_0": "“Uggaṇhātu bhante bhagavā”ti attanā vuccamānaṃ parittaṃ bhagavantaṃ uggaṇhāpetukāmo vessavaṇo avocāti",
  "tika-s0103t:599_1": "adhippāyena codako “kiṃ pana bhagavato appaccakkhadhammo nāma atthī”ti codesi.",
  "tika-s0103t:599_2": "Ācariyo sabbattha appaṭihatañāṇacārassa bhagavato na kiñci appaccakkhanti dassento “natthī”ti vatvā “uggaṇhātu",
  "tika-s0103t:599_3": "bhante bhagavā”ti vadato vessavaṇassa adhippāyaṃ vivaranto “okāsakaraṇattha”ntiādimāha.",
  "tika-s0103t:599_4": "Yathā hi pañcasikho gandhabbadevaputto devānaṃ tāvatiṃsānaṃ,",
  "tika-s0103t:599_5": "brahmuno ca sanaṅkumārassa sammukhā attano yathāsutaṃ dhammaṃ bhagavato santikaṃ upagantvā pavedeti,",
  "tika-s0103t:599_6": "evamayampi mahārājā itarehi saddhiṃ āṭānāṭanagare gāthāvasena bandhitaṃ parittaṃ bhagavato pavedetuṃ okāsaṃ kārento “uggaṇhātu bhante bhagavā”ti āha,",
  "tika-s0103t:599_7": "na naṃ tassa pariyāpuṇane niyojento.",
  "tika-s0103t:599_8": "Tasmā uggaṇhātūti yathidaṃ parittaṃ mayā paveditamattameva hutvā catunnaṃ parisānaṃ cirakālaṃ hitāvahaṃ hoti,",
  "tika-s0103t:599_9": "evaṃ uddhaṃ ārakkhāya gaṇhātu,",
  "tika-s0103t:599_10": "sampaṭicchatūti attho.",
  "tika-s0103t:599_11": "Satthu kathiteti satthu ārocite,",
  "tika-s0103t:599_12": "catunnaṃ parisānaṃ satthu kathane vāti attho.",
  "tika-s0103t:599_13": "Sukhavihārāyāti yakkhādīhi avihiṃsāya laddhabbasukhavihārāya.",
  "tika-s0103t:600_0": "277.",
  "tika-s0103t:600_1": "Sattapi buddhā cakkhumanto pañcahi cakkhūhi cakkhumabhāve visesābhāvato.",
  "tika-s0103t:600_2": "Tasmāti yasmā cakkhumabhāvo viya sabbabhūtānukampitādayo sabbepi visesā sattannampi buddhānaṃ sādhāraṇā, tasmā,",
  "tika-s0103t:600_3": "guṇanemittakāneva vā yasmā buddhānaṃ nāmāni nāma,",
  "tika-s0103t:600_4": "na liṅgikāvatthikayādicchakāni,",
  "tika-s0103t:600_5": "tasmā buddhānaṃ guṇavisesadīpanāni “cakkhumantassā”tiādinā vuttāni etāni ekekassa satta satta nāmāni honti.",
  "tika-s0103t:600_6": "Tesaṃ nāmānaṃ sādhāraṇabhāvaṃ atthavasena yojetabbāti dassetuṃ “sabbepī”tiādi vuttaṃ.",
  "tika-s0103t:600_7": "Sabbabhūtānukampinoti anaññasādhāraṇamahākaruṇāya sabbasattānaṃ anukampikā.",
  "tika-s0103t:600_8": "Nhātakilesattāti aṭṭhaṅgikena ariyamaggajalena saparasantānesu niravasesato dhotakilesamalattā.",
  "tika-s0103t:600_9": "Mārasenāpamaddinoti saparivāre pañcapi māre pamadditavanto.",
  "tika-s0103t:600_10": "Vusitavantoti maggabrahmacariyavāsaṃ,",
  "tika-s0103t:600_11": "dasavidhaṃ ariyavāsañca vusitavanto.",
  "tika-s0103t:600_12": "Vusitavantatāya eva bāhitapāpatā vuttā hotīti “brāhmaṇassā”ti padaṃ anāmaṭṭhaṃ.",
  "tika-s0103t:600_13": "Vimuttāti anaññasādhāraṇānaṃ pañcannampi vimuttīnaṃ vasena niravasesato muttā.",
  "tika-s0103t:600_14": "Aṅgatoti sarīraṅgato,",
  "tika-s0103t:600_15": "ñāṇaṅgato ca,",
  "tika-s0103t:600_16": "dvattiṃsamahāpurisalakkhaṇa-",
  "tika-s0103t:600_17": "asītianubyañjanehi nikkhamanappabhā,",
  "tika-s0103t:600_18": "byāmappabhā,",
  "tika-s0103t:600_19": "ketumālāuṇhīsappabhā ca sarīraṅgato nikkhamanakarasmiyo,",
  "tika-s0103t:600_20": "yamakamahāpāṭihāriyādīsu uppajjanakappabhā ñāṇaṅgato nikkhamanakarasmiyo.",
  "tika-s0103t:600_21": "Na etāneva “cakkhumā”tiādinā vuttāni satta nāmāni,",
  "tika-s0103t:600_22": "atha kho aññānipi bahūni aparimitāni nāmāni.",
  "tika-s0103t:600_23": "Kathanti āha “asaṅkhyeyyāni nāmāni saguṇena mahesinoti vutta”nti.",
  "tika-s0103t:600_24": "Kena vuttaṃ?",
  "tika-s0103t:600_25": "Dhammasenāpatinā.",
  "tika-s0103t:601_0": "Yadi evaṃ kasmā vessavaṇo etāneva gaṇhīti āha “attano pākaṭanāmavasenā”ti.",
  "tika-s0103t:601_1": "Khīṇāsavā janāti adhippetā.",
  "tika-s0103t:601_2": "Te hi kammakilesehi jātāpi evaṃ na puna jāyissantīti iminā atthena janā.",
  "tika-s0103t:601_3": "Yathāha “yo ca kālaghaso bhūto”ti desanāsīsamattanti nidassanamattanti attho,",
  "tika-s0103t:601_4": "avayavena vā samudāyupalakkhaṇametaṃ.",
  "tika-s0103t:601_5": "Sati ca pisuṇavācappahāne pharusavācā pahīnāva hoti,",
  "tika-s0103t:601_6": "pageva ca musāvādoti “apisuṇā” icceva vuttā.",
  "tika-s0103t:601_7": "Mahattāti mahā attā sabhāvo etesanti mahattā.",
  "tika-s0103t:601_8": "Tenāha “mahantabhāvaṃ pattā”ti.",
  "tika-s0103t:601_9": "Mahantāti vā mahā antā,",
  "tika-s0103t:601_10": "parinibbānapariyosānāti vuttaṃ hoti.",
  "tika-s0103t:601_11": "Mahantehi vā sīlādīhi samannāgatā.",
  "tika-s0103t:601_12": "Ayaṃ tāva aṭṭhakathāyaṃ āgatanayena attho.",
  "tika-s0103t:601_13": "Itaresaṃ pana matena buddhādīhi ariyehi mahanīyato pūjanīyato mahaṃ nāma nibbānaṃ,",
  "tika-s0103t:601_14": "mahamanto etesanti mahantā,",
  "tika-s0103t:601_15": "nibbānadiṭṭhāti attho.",
  "tika-s0103t:601_16": "Nissāradāti sārajjarahitā,",
  "tika-s0103t:601_17": "nibbhayāti attho.",
  "tika-s0103t:601_18": "Tenāha “vigatalomahaṃsā”ti.",
  "tika-s0103t:602_0": "Hitanti hitacittaṃ,",
  "tika-s0103t:602_1": "sattānaṃ hitesīti attho.",
  "tika-s0103t:602_2": "Yathābhūtaṃ vipassisunti pañcupādānakkhandhesu samudayādito yāthāvato vividhenākārena passiṃsu.",
  "tika-s0103t:602_3": "“Ye cāpī”ti pubbe paccattabahuvacanena aniyamato vutte tesampīti atthaṃ sampadānabahuvacanavasena niyametvā",
  "tika-s0103t:602_4": "“namatthū”ti ca padaṃ ānetvā yojeti yaṃ taṃ-",
  "tika-s0103t:602_5": "saddānaṃ abyabhicāritasambandhabhāvato.",
  "tika-s0103t:602_6": "Vipassiṃsu namassantīti vā yojanā.",
  "tika-s0103t:602_7": "Paṭhamagāthāyāti “ye cāpi nibbutā loke”ti evaṃ vuttagāthāya.",
  "tika-s0103t:602_8": "Dutiyagāthāyāti tadantaragāthāya.",
  "tika-s0103t:602_9": "Tattha desanāmukhamattanti itaresampi buddhānaṃ nāmaggahaṇe patte imasseva bhagavato nāmaggahaṇaṃ tathā desanāya mukhamattaṃ,",
  "tika-s0103t:602_10": "tasmā tepi atthato gahitā evāti adhippāyo.",
  "tika-s0103t:602_11": "Tenāha “ayampi hī”tiādi.",
  "tika-s0103t:602_12": "Tattha ayanti ayaṃ gāthā.",
  "tika-s0103t:602_13": "Purimayojanāyaṃ tassāti visesitabbatāya abhāvato “yanti nipātamatta”nti vuttaṃ,",
  "tika-s0103t:602_14": "idha pana “tassa namatthū”ti evaṃ sambandhassa ca icchitattā “ya”nti nāmapadaṃ upayogekavacananti dassento “yaṃ namassanti gotama”nti āha.",
  "tika-s0103t:603_0": "278.",
  "tika-s0103t:603_1": "“Yato uggacchati sūriyo”tiādikaṃ kasmā āraddhaṃ?",
  "tika-s0103t:603_2": "Yaṃ ye yakkhādayo satthu dhammaāṇaṃ,",
  "tika-s0103t:603_3": "attano ca rājāṇaṃ nādiyanti,",
  "tika-s0103t:603_4": "tesaṃ “idañcidañca niggahaṃ karissāmā”ti sāvanaṃ kātukāmā tattha tattha dvisahassaparittadīpaparivāresu",
  "tika-s0103t:603_5": "catūsu mahādīpesu attano āṇāya vattānaṃ attano puttānaṃ,",
  "tika-s0103t:603_6": "aṭṭhavīsatiyā yakkhasenāpatiādīnañca satthari pasādagāravabahumānañca pavedetvā niggahārahānaṃ santajjanatthaṃ āraddhaṃ.",
  "tika-s0103t:603_7": "Tattha “yato uggacchatī”tiādīsu “yato ṭhānato udetī”ti vuccati,",
  "tika-s0103t:603_8": "kuto pana ṭhānato udetīti vuccati?",
  "tika-s0103t:603_9": "Pubbavidehavāsīnaṃ tāva majjhanhikaṭṭhāne ṭhito jambudīpavāsīnaṃ udetīti vuccati,",
  "tika-s0103t:603_10": "uttarakurukānaṃ pana oggacchatīti iminā nayena sesadīpesupi sūriyassa uggacchanoggacchanapariyāyo veditabbo.",
  "tika-s0103t:603_11": "Ayañca attho heṭṭhā aggaññasuttavaṇṇanāyaṃ pakāsito eva.",
  "tika-s0103t:603_12": "Aditiyā puttoti lokasamudācāravasena vuttaṃ.",
  "tika-s0103t:603_13": "Lokiyā hi deve aditiyā puttā,",
  "tika-s0103t:603_14": "asure atithiyā puttāti vadanti.",
  "tika-s0103t:603_15": "Ādippanato pana ādicco,",
  "tika-s0103t:603_16": "ekappahāreneva tīsu dīpesu ālokavidaṃsanena samujjalanatoti attho.",
  "tika-s0103t:603_17": "Maṇḍalīti ettha ī-",
  "tika-s0103t:603_18": "kāro bhusatthoti āha “mahantaṃ maṇḍalaṃ assāti maṇḍalī”ti.",
  "tika-s0103t:603_19": "Mahantaṃ hissa vimānamaṇḍalaṃ paññāsayojanāyāmavitthārato.",
  "tika-s0103t:603_20": "“Saṃvarīpi nirujjhatī”ti imināva divasopi jāyatīti ayampi attho vuttoti veditabbo.",
  "tika-s0103t:603_21": "Ratti antaradhāyatīti sinerupacchāyālakkhaṇassa andhakārassa vigacchanato.",
  "tika-s0103t:604_0": "Udakarahadoti jaladhi.",
  "tika-s0103t:604_1": "“Tasmiṃ ṭhāne”ti idaṃ puratthimasamuddassa uparibhāgena sūriyassa gamanaṃ sandhāya vuttaṃ.",
  "tika-s0103t:604_2": "Tathā hi jambudīpe ṭhitānaṃ puratthimasamuddato sūriyo uggacchanto viya upaṭṭhāti.",
  "tika-s0103t:604_3": "Tenāha “yato uggacchati sūriyo”ti.",
  "tika-s0103t:604_4": "Samuddanaṭṭhena attani patitassa sammadeva,",
  "tika-s0103t:604_5": "sabbaso ca undanaṭṭhena kiledanaṭṭhena samuddo.",
  "tika-s0103t:604_6": "Samuddo hi kiledanaṭṭho rahado.",
  "tika-s0103t:604_7": "Sāritodakoti anekāni yojanasahassāni vitthiṇṇodako,",
  "tika-s0103t:604_8": "saritā nadiyo udake etassāti vā saritodako.",
  "tika-s0103t:605_0": "Sinerupabbatarājā cakkavāḷassa vemajjhe ṭhito,",
  "tika-s0103t:605_1": "taṃ padhānaṃ katvā vattabbanti adhippāyena “itoti sineruto”ti vatvā tathā pana disāvavatthānaṃ anavaṭṭhitanti “tesaṃ nisinnaṭṭhānato vā”ti vuttaṃ.",
  "tika-s0103t:605_2": "Tesanti catunnaṃ mahārājānaṃ.",
  "tika-s0103t:605_3": "Nisinnaṭṭhānaṃ āṭānāṭanagaraṃ.",
  "tika-s0103t:605_4": "Tattha hi nisinnā te imaṃ parittaṃ bandhiṃsu.",
  "tika-s0103t:605_5": "Tesaṃ nisinnaṭṭhānatoti vā satthu santike tesaṃ nisinnaṭṭhānato.",
  "tika-s0103t:605_6": "Ubhayathāpi sūriyassa udayaṭṭhānā puratthimā disā nāma hoti.",
  "tika-s0103t:605_7": "Purimapakkhaṃyevettha vaṇṇenti.",
  "tika-s0103t:605_8": "Tena vuttaṃ “ito sā purimā disā”ti. Sūriyo,",
  "tika-s0103t:605_9": "pana candanakkhattādayo ca sineruṃ dakkhiṇato,",
  "tika-s0103t:605_10": "cakkavāḷapabbatañca vāmato katvā parivattenti.",
  "tika-s0103t:605_11": "Yattha ca nesaṃ uggamanaṃ paññāyati,",
  "tika-s0103t:605_12": "sā puratthimā disā.",
  "tika-s0103t:605_13": "Yattha okkamanaṃ paññāyati,",
  "tika-s0103t:605_14": "sā pacchimā disā.",
  "tika-s0103t:605_15": "Dakkhiṇapasse uttarā disā,",
  "tika-s0103t:605_16": "vāmapasse dakkhiṇā disāti catumahādīpavāsīnaṃ paccekaṃ sineru uttarādisāyameva,",
  "tika-s0103t:605_17": "tasmā anavaṭṭhitā disāvavatthāti āha “iti naṃ ācikkhati jano”ti.",
  "tika-s0103t:605_18": "Yaṃ disanti yaṃ puratthimadisaṃ yasassīti mahāparivāro.",
  "tika-s0103t:605_19": "Koṭisatasahassaparimāṇā hi devatā abhiṇhaṃ parivārenti.",
  "tika-s0103t:605_20": "Candananāgarukkhādīsu osadhitiṇavanappatisugandhānaṃ abbanato,",
  "tika-s0103t:605_21": "tehi dittabhāvūpagamanato “gandhabbā”ti laddhanāmānaṃ cātumahārājikadevānaṃ adhipati bhāvato.",
  "tika-s0103t:605_22": "Me sutanti ettha meti nipātamattaṃ.",
  "tika-s0103t:605_23": "Sutanti vissutanti attho.",
  "tika-s0103t:605_24": "Ayañhettha yojanā –",
  "tika-s0103t:605_25": "tassa dhataraṭṭhamahārājassa puttāpi bahavo. Kittakā? Asīti,",
  "tika-s0103t:605_26": "dasa eko ca. Ekanāmā. Kathaṃ? Indanāmā.",
  "tika-s0103t:605_27": "“Mahapphalā”ti ca sutaṃ vissutametaṃ loketi.",
  "tika-s0103t:606_0": "Ādicco gotamagotto,",
  "tika-s0103t:606_1": "bhagavāpi gotamagotto,",
  "tika-s0103t:606_2": "ādiccena samānagottatāya ādicco bandhu etassātipi ādiccabandhu,",
  "tika-s0103t:606_3": "ādiccassa vā bandhūti ādiccabandhu,",
  "tika-s0103t:606_4": "taṃ ādiccabandhunaṃ.",
  "tika-s0103t:606_5": "Anavajjenāti avajjapaṭipakkhena brahmavihārena.",
  "tika-s0103t:606_6": "Samekkhasi odhiso,",
  "tika-s0103t:606_7": "anodhiso ca pharaṇena olokesiāsayānusayacariyādhimuttiādivibhāgāvabodhavasena.",
  "tika-s0103t:606_8": "Vatvā vandantīti “lokassa anukampako”ti kittetvā vandanti.",
  "tika-s0103t:606_9": "Sutaṃ netanti sutaṃ nanūti etasmiṃ atthe nu- saddo.",
  "tika-s0103t:606_10": "Aṭṭhakathāyaṃ pana nokāroyanti adhippāyena amhehīti attho vutto.",
  "tika-s0103t:606_11": "Etanti etaṃ tathā parikittetvā amanussānaṃ devatānaṃ vandanaṃ.",
  "tika-s0103t:606_12": "Vadanti dhataraṭṭhamahārājassa puttā.",
  "tika-s0103t:607_0": "279.",
  "tika-s0103t:607_1": "Yena petā pavuccantīti ettha vacanasesena attho veditabbo,",
  "tika-s0103t:607_2": "na yathārutavasenevāti dassento “yena disābhāgena nīharīyantūti vuccantī”ti āha.",
  "tika-s0103t:607_3": "Ḍayhantu vāti pete sandhāya vadati.",
  "tika-s0103t:607_4": "Chijjantu vā hatthapādādike pisuṇā piṭṭhimaṃsikā.",
  "tika-s0103t:607_5": "Haññantu pāṇātipātinotiādikā.",
  "tika-s0103t:607_6": "Pavuccantīti vā samuccanti,",
  "tika-s0103t:607_7": "“alaṃ tesa”nti samācinīyantīti attho.",
  "tika-s0103t:607_8": "Evañhi vacanasesena vinā eva attho siddho hoti.",
  "tika-s0103t:607_9": "Rahassaṅganti bījaṃ sandhāya vadati.",
  "tika-s0103t:608_0": "280.",
  "tika-s0103t:608_1": "Yasmiṃ disābhāge sūriyo atthaṃ gacchatīti ettha “yato ṭhānato udetī”ti ettha vuttanayānusārena attho veditabbo.",
  "tika-s0103t:609_0": "281.",
  "tika-s0103t:609_1": "Yena disābhāgena uttarakuru rammo avaṭṭhito,",
  "tika-s0103t:609_2": "ito sā uttarā disāti yojanā.",
  "tika-s0103t:609_3": "Mahānerūti mahanto,",
  "tika-s0103t:609_4": "mahanīyo ca nerusaṅkhāto pabbato.",
  "tika-s0103t:609_5": "Tenāha “mahāsineru pabbatarājā”ti.",
  "tika-s0103t:609_6": "Rajatamayaṃ.",
  "tika-s0103t:609_7": "Tathā hi tassa pabhāya ajjhotthataṃ tassaṃ disāyaṃ samuddodakaṃ khīraṃ viya paññāyati.",
  "tika-s0103t:609_8": "Maṇimayanti indanīlamayaṃ.",
  "tika-s0103t:609_9": "Tathā hi dakkhiṇadisāya samuddodakaṃ yebhuyyena nīlavaṇṇaṃ hutvā paññāyati,",
  "tika-s0103t:609_10": "tathā ākāsaṃ.",
  "tika-s0103t:609_11": "Manussā jāyanti.",
  "tika-s0103t:609_12": "Kathaṃ jāyanti?",
  "tika-s0103t:609_13": "Amamā apariggahāti yojanā.",
  "tika-s0103t:609_14": "Mamattavirahitāti “idaṃ mama idaṃ mamā”ti mamaṅkāravirahitāti adhippāyo.",
  "tika-s0103t:609_15": "Yadi tesaṃ “ayaṃ mayhaṃ bhariyā”ti pariggaho natthi,",
  "tika-s0103t:609_16": "“ayaṃ me mātā,",
  "tika-s0103t:609_17": "ayaṃ bhaginī”ti evarūpā idha viya mariyādāpi na siyā mātuādibhāvassa ajānanatoti codanaṃ sandhāyāha “mātaraṃ vā”tiādi.",
  "tika-s0103t:609_18": "Chandarāgo nuppajjatīti ettha “dhammatāsiddhassa sīlassa ānubhāvena putte diṭṭhamatte eva mātu thanato thaññaṃ paggharati,",
  "tika-s0103t:609_19": "tena saññāṇena nesaṃ mātari puttassa mātusaññā,",
  "tika-s0103t:609_20": "mātu ca putte puttasaññā paccupaṭṭhitā”ti keci.",
  "tika-s0103t:610_0": "Naṅgalāti liṅgavipallāsena vuttanti āha “naṅgalānipī”ti. Akaṭṭheti akasite akatakasikamme.",
  "tika-s0103t:611_0": "Taṇḍulāva tassa phalanti sattānaṃ puññānubhāvahetukā thusādiabhāvena taṇḍulā eva tassa sālissa phalaṃ.",
  "tika-s0103t:611_1": "Tuṇḍikiranti pacanabhājanassa nāmanti vuttaṃ “ukkhaliya”nti.",
  "tika-s0103t:611_2": "Ākiritvāti taṇḍulāni pakkhipitvā.",
  "tika-s0103t:611_3": "Niddhūmaṅgārenāti dhūmaṅgārarahitena kevalena agginā.",
  "tika-s0103t:611_4": "Jotikapāsāṇato aggimhi uṭṭhahante kuto dhūmaṅgārānaṃ sambhavo.",
  "tika-s0103t:611_5": "Bhojananti odanamevādhippetanti “bhojanamevā”ti avadhāraṇaṃ katvā tena nivattetabbaṃ dassento “añño sūpo vā byañjanaṃ vā na hotī”ti āha.",
  "tika-s0103t:611_6": "Yadi evaṃ rasavisesayutto tesaṃ āhāro na hotīti?",
  "tika-s0103t:611_7": "Noti dassento “bhuñjantānaṃ…pe…",
  "tika-s0103t:611_8": "raso hotī”ti āha.",
  "tika-s0103t:611_9": "Macchariyacittaṃ nāma na hotīti dhammatāsiddhassa sīlassa ānubhāvena.",
  "tika-s0103t:611_10": "Tathā hi te katthacipi amamā pariggahāva hutvā vasanti.",
  "tika-s0103t:612_0": "Apica tattha uttarakurukānaṃ puññānubhāvasiddho ayampi viseso veditabbo –",
  "tika-s0103t:612_1": "tattha kira tesu tesu padesesu ghanacitapattasañchannasākhāpasākhā kūṭāgārūpamā manoramā rukkhā tesaṃ manussānaṃ nivesanakiccaṃ sādhenti,",
  "tika-s0103t:612_2": "yattha sukhaṃ nivasanti,",
  "tika-s0103t:612_3": "aññepi tattha rukkhā sujātā sabbadāpi pupphitaggā tiṭṭhanti,",
  "tika-s0103t:612_4": "jalāsayāpi vikasitakamalakuvalayapuṇḍarīkasogandhikādipupphasañchannā sabbakālaṃ paramasugandhaṃ samantato pavāyantā tiṭṭhanti.",
  "tika-s0103t:612_5": "Sarīrampi tesaṃ atidīghatādidosarahitaṃ ārohapariṇāhasampannaṃ jarāya anabhibhūtattā valipalitādidosarahitaṃ",
  "tika-s0103t:612_6": "yāvatāyukaṃ aparikkhīṇajavabalaparakkamasobhameva hutvā tiṭṭhati.",
  "tika-s0103t:612_7": "Anuṭṭhānaphalūpajīvitāya na ca nesaṃ kasivāṇijjādivasena,",
  "tika-s0103t:612_8": "āhārapariyeṭṭhivasena dukkhaṃ atthi,",
  "tika-s0103t:612_9": "tato eva na dāsadāsikammakarādipariggaho atthi,",
  "tika-s0103t:612_10": "na ca tattha sītuṇhaḍaṃsamakasavātātapasarīsapavāḷādiparissayo atthi.",
  "tika-s0103t:612_11": "Yathā nāmettha gimhānaṃ pacchime māse paccūsavelāyaṃ samasītuṇhautu hoti,",
  "tika-s0103t:612_12": "evameva sabbakālaṃ samasītuṇhova utu hoti,",
  "tika-s0103t:612_13": "na ca tesaṃ koci upaghāto,",
  "tika-s0103t:612_14": "vihesā vā uppajjati.",
  "tika-s0103t:612_15": "Akaṭṭhapākimameva sāliṃ akaṇaṃ athusaṃ sugandhaṃ taṇḍulaphalaṃ paribhuñjantānaṃ nesaṃ kuṭṭhaṃ, gaṇḍo, kilāso, soso, kāso, sāso, apamāro,",
  "tika-s0103t:612_16": "jaroti evamādiko na koci rogo uppajjati.",
  "tika-s0103t:612_17": "Na te khujjā vā vāmanakā vā kāṇā vā kuṇī vā khañjā vā pakkhahatā vā vikalaṅgā vā vikalindriyā vā honti.",
  "tika-s0103t:612_18": "Itthiyopi tattha nātidīghā nātirassā nātikisā nātithūlā nātikāḷā nāccodātā sobhaggappattarūpā honti.",
  "tika-s0103t:612_19": "Tathā hi dīghaṅgulī tambanakhī lambatthanā tanumajjhā puṇṇacandamukhī visālakkhī mudugattā saṃhitūrū",
  "tika-s0103t:612_20": "odātadantā gambhīranābhī tanujaṅghā dīghanīlavellitakesī puthulasusoṇī nātilomānālomā subhagā utusukhasamphassā",
  "tika-s0103t:612_21": "saṇhā sakhilasambhāsā nānābharaṇavibhūsitā vicaranti.",
  "tika-s0103t:612_22": "Sabbadā hi soḷasavassuddesikā viya honti.",
  "tika-s0103t:612_23": "Purisā ca pañcavīsativassuddesikā viya,",
  "tika-s0103t:612_24": "na puttadāresu rajjanti.",
  "tika-s0103t:612_25": "Ayaṃ tattha dhammatā.",
  "tika-s0103t:613_0": "Sattāhikameva ca tattha itthipurisā kāmaratiyā viharanti,",
  "tika-s0103t:613_1": "tato vītarāgā yathāsakaṃ gacchanti.",
  "tika-s0103t:613_2": "Na tattha idha viya gabbhokkantimūlakaṃ,",
  "tika-s0103t:613_3": "gabbhapariharaṇamūlakaṃ,",
  "tika-s0103t:613_4": "vijāyanamūlakaṃ vā dukkhaṃ hoti.",
  "tika-s0103t:613_5": "Rattakañcukato kañcanapaṭimā viya dārakā mātukucchito amakkhitā eva semhādinā sukheneva nikkhamanti,",
  "tika-s0103t:613_6": "ayaṃ tattha dhammatā.",
  "tika-s0103t:614_0": "Mātā pana puttaṃ vā dhītaraṃ vā vijāyitvā tesaṃ vicaraṇappadese ṭhapetvā anapekkhā yathāruci gacchati.",
  "tika-s0103t:614_1": "Tesaṃ tattha sayitānaṃ ye passanti purisā,",
  "tika-s0103t:614_2": "itthiyo vā,",
  "tika-s0103t:614_3": "te attano aṅguliyo upanāmenti,",
  "tika-s0103t:614_4": "tesaṃ kammabalena tato khīraṃ pavattati,",
  "tika-s0103t:614_5": "tena dārakā yāpenti.",
  "tika-s0103t:614_6": "Evaṃ pana vaḍḍhantā katipayadivaseheva laddhabalā hutvā dārikā itthiyo upagacchanti,",
  "tika-s0103t:614_7": "dārakā purise.",
  "tika-s0103t:614_8": "Kapparukkhato eva ca tesaṃ tattha tattha vatthābharaṇāni nippajjanti.",
  "tika-s0103t:614_9": "Nānāvirāgavaṇṇavicittāni hi sukhumāni mudusukhasamphassāni vatthāni tattha tattha kapparukkhesu olambantāni iṭṭhanti.",
  "tika-s0103t:614_10": "Nānāvidharaṃsijālasamujjalavividhavaṇṇaratanavinaddhāni anekavidhamālākammalatākammabhittikammavicittāni",
  "tika-s0103t:614_11": "sīsūpagagīvūpagahatthūpagakaṭūpagapādūpagāni sovaṇṇamayāni ābharaṇāni ca kapparukkhato olambanti.",
  "tika-s0103t:614_12": "Tathā vīṇāmudiṅgapaṇavasammatāḷasaṅkhavaṃsavetāḷaparivānivallakīpabhutikā tūriyabhaṇḍāpi tato tato olambanti.",
  "tika-s0103t:614_13": "Tattha ca bahū phalarukkhā kumbhamattāni phalāni phalanti madhurarasāni,",
  "tika-s0103t:614_14": "yāni paribhuñjitvā te sattāhampi khuppipāsāhi na bādhīyanti.",
  "tika-s0103t:614_15": "Najjopi tattha suvisuddhajalā supatitthā ramaṇīyā akaddamā vālukatalā nātisītā nāccuṇhā surabhigandhīhi",
  "tika-s0103t:614_16": "jalajapupphehi sañchannā sabbakālaṃ surabhiṃ vāyantiyo sandanti.",
  "tika-s0103t:614_17": "Na tattha kaṇṭakatiṇakakkhaḷagacchalatā honti,",
  "tika-s0103t:614_18": "akaṇṭakā pupphaphalasampannā eva honti.",
  "tika-s0103t:614_19": "Candananāgarukkhā sayameva rasaṃ paggharanti.",
  "tika-s0103t:614_20": "Nhāyitukāmā ca nadītitthe ekajjhaṃ vatthābharaṇāni ṭhapetvā nadiṃ otaritvā nhatvā uttiṇṇuttiṇṇā upariṭṭhimaṃ vatthābharaṇaṃ gaṇhanti,",
  "tika-s0103t:614_21": "na tesaṃ evaṃ hoti “idaṃ mama,",
  "tika-s0103t:614_22": "idaṃ parassā”ti,",
  "tika-s0103t:614_23": "tato eva na tesaṃ koci viggaho vā vivādo vā.",
  "tika-s0103t:614_24": "Sattāhikā eva ca nesaṃ kāmaratikīḷā hoti,",
  "tika-s0103t:614_25": "tato vītarāgā viya vicaranti.",
  "tika-s0103t:614_26": "Yattha ca rukkhe sayitukāmā honti,",
  "tika-s0103t:614_27": "tattheva sayanaṃ upalabhanti.",
  "tika-s0103t:614_28": "Mate ca satte disvā na rodanti,",
  "tika-s0103t:614_29": "na socanti,",
  "tika-s0103t:614_30": "tañca maṇḍayitvā nikkhipanti.",
  "tika-s0103t:614_31": "Tāvadeva ca nesaṃ tathārūpā sakuṇā upagantvā mataṃ dīpantaraṃ nenti.",
  "tika-s0103t:614_32": "Tasmā susānaṃ vā asuciṭṭhānaṃ vā tattha natthi.",
  "tika-s0103t:614_33": "Na ca tato matā nirayaṃ vā tiracchānayoniṃ vā pettivisayaṃ vā upapajjanti.",
  "tika-s0103t:614_34": "“Dhammatāsiddhassa pañcasīlassa ānubhāvena te devaloke nibbattantī”ti vadanti.",
  "tika-s0103t:614_35": "Vassasahassameva ca nesaṃ sabbakālaṃ āyuppamāṇaṃ.",
  "tika-s0103t:614_36": "Sabbametaṃ tesaṃ pañcasīlaṃ viya dhammatāsiddhaṃ evāti veditabbaṃ.",
  "tika-s0103t:614_37": "Tatthāti tasmiṃ uttarakurudīpe.",
  "tika-s0103t:615_0": "Ekakhuraṃ katvāti anekasaphampi ekasaphaṃ viya katvā,",
  "tika-s0103t:615_1": "assaṃ viya katvāti attho.",
  "tika-s0103t:615_2": "“Gāvi”nti vatvā puna “pasu”nti vuttattā gāvito itaro sabbo catuppado idha “pasū”ti adhippetoti āha “ṭhapetvā gāvi”nti.",
  "tika-s0103t:616_0": "Tassāti gabbhinitthiyā.",
  "tika-s0103t:616_1": "Piṭṭhi onamituṃ sahatīti kucchiyā garubhāratāya tesaṃ āruḷhakāle piṭṭhi onamati,",
  "tika-s0103t:616_2": "tesaṃ nisajjaṃ sahati pallaṅke nisinnā viya honti.",
  "tika-s0103t:616_3": "Sammādiṭṭhiketi kammapathasammādiṭṭhiyā sammādiṭṭhike.",
  "tika-s0103t:616_4": "Etthāti jambudīpe.",
  "tika-s0103t:616_5": "Ettha hi janapadavohāro,",
  "tika-s0103t:616_6": "na uttarakurumhi.",
  "tika-s0103t:616_7": "Tathā hi “paccantimamilakkhuvāsike”ti ca vuttaṃ.",
  "tika-s0103t:617_0": "Tassa raññoti vessavaṇamahārājassa.",
  "tika-s0103t:617_1": "Iti so attānameva paraṃ viya katvā vadati.",
  "tika-s0103t:617_2": "Eseva nayo paratopi.",
  "tika-s0103t:617_3": "Bahuvidhaṃ nānāratanavicittaṃ nānāsaṇṭhānaṃ rathādi dibbayānaṃ upaṭṭhitameva hoti sudantavāhanayuttaṃ,",
  "tika-s0103t:617_4": "na nesaṃ yānānaṃ upaṭṭhāpane ussukkaṃ āpajjitabbaṃ atthi.",
  "tika-s0103t:617_5": "Etānīti hatthiyānādīni.",
  "tika-s0103t:617_6": "Nesanti vessavaṇaparicārikānaṃ.",
  "tika-s0103t:617_7": "Kappitāni hutvā uṭṭhitāni āruhituṃ upakappanayānāni.",
  "tika-s0103t:617_8": "Nipannāpi nisinnāpi vicaranti candimasūriyā viya yathāsakaṃ vimānesu.",
  "tika-s0103t:618_0": "Nagarā ahūti liṅgavipallāsena vuttanti āha “nagarāni bhaviṃsūti attho”ti.",
  "tika-s0103t:618_1": "Āṭānāṭā nāmāti itthiliṅgavasena laddhanāmaṃ nagaraṃ āsi.",
  "tika-s0103t:619_0": "Tasmiṃ ṭhatvāti tasmiṃ padese parakusiṭanāṭānāmake nagare ṭhatvā.",
  "tika-s0103t:619_1": "Tato ujuṃ uttaradisāyaṃ.",
  "tika-s0103t:619_2": "Etassāti kasivantanagarassa.",
  "tika-s0103t:619_3": "Aparabhāge aparakoṭṭhāse,",
  "tika-s0103t:619_4": "parato icceva attho.",
  "tika-s0103t:620_0": "Kuveroti tassa purimajātisamudāgataṃ nāmanti teneva pasaṅgena yenāyaṃ sampatti adhigatā,",
  "tika-s0103t:620_1": "tadassa pubbakammaṃ ācikkhituṃ “ayaṃ kirā”tiādi vuttaṃ.",
  "tika-s0103t:620_2": "Ucchuvappanti ucchusassaṃ.",
  "tika-s0103t:620_3": "Avasesasālāhīti avasesayantasālāhi,",
  "tika-s0103t:620_4": "nissakkavacanañcetaṃ.",
  "tika-s0103t:620_5": "Tatthevāti puññatthaṃ dinnasālāyameva.",
  "tika-s0103t:621_0": "Paṭiesantoti pati pati atthe esanto vīmaṃsanto.",
  "tika-s0103t:621_1": "Na kevalaṃ te vīmaṃsanti eva,",
  "tika-s0103t:621_2": "atha kho tamatthaṃ patiṭṭhāpentīti āha “visuṃ visuṃ atthe upaparikkhamānā anusāsamānā”ti.",
  "tika-s0103t:621_3": "Yakkharaṭṭhikāti yakkharaṭṭhādhipatino.",
  "tika-s0103t:621_4": "Yakkhā ca vessavaṇassa rañño nivesanadvāre niyuttā cāti yakkhadovārikā,",
  "tika-s0103t:621_5": "tesaṃ yakkhadovārikānaṃ.",
  "tika-s0103t:622_0": "Yasmā dharaṇīporakkhaṇito purāṇodakaṃ bhassayantaṃ heṭṭhā vuṭṭhi hutvā nikkhamati,",
  "tika-s0103t:622_1": "tasmā taṃ tato gahetvā meghehi pavuṭṭhaṃ viya hotīti vuttaṃ “yato pokkharaṇito udakaṃ gahetvā meghā pavassantī”ti.",
  "tika-s0103t:622_2": "Yatoti yato dharaṇīpokkharaṇito.",
  "tika-s0103t:622_3": "Sabhāti yakkhānaṃ upaṭṭhānasabhā.",
  "tika-s0103t:623_0": "Tasmiṃ ṭhāneti tassā pokkharaṇiyā tīre yakkhānaṃ vasanavane.",
  "tika-s0103t:623_1": "Sadā phalitāti niccakālaṃ sañjātaphalā.",
  "tika-s0103t:623_2": "Niccapupphitāti niccaṃ sañjātapupphā.",
  "tika-s0103t:623_3": "Nānādijagaṇāyutāti nānāvidhehi dijagaṇehi yuttā.",
  "tika-s0103t:623_4": "Tehi pana sakuṇasaṅghehi ito cito ca sampatantehi paribbhamantehi yasmā sā pokkharaṇī ākulā viya hoti,",
  "tika-s0103t:623_5": "tasmā vuttaṃ “vividhapakkhisaṅghasamākulā”ti.",
  "tika-s0103t:623_6": "Koñcasakuṇehīti sārasasakuntehi.",
  "tika-s0103t:624_0": "“Evaṃ viravantāna”nti iminā tathā vassitavasena “jīvañjīvakā”ti ayaṃ tesaṃ samaññāti dasseti.",
  "tika-s0103t:624_1": "Uṭṭhavacittakāti etthāpi eseva nayo.",
  "tika-s0103t:624_2": "Tenāha “evaṃ vassamānā”ti.",
  "tika-s0103t:624_3": "Pokkharasātakāti pokkharasaṇṭhānatāya “pokkharasātakā”ti evaṃ laddhanāmā.",
  "tika-s0103t:625_0": "Sabbakālaṃ sobhatīti sabbautūsu sobhati,",
  "tika-s0103t:625_1": "na tassā hemantādivasena sobhāvirato atthi.",
  "tika-s0103t:625_2": "Evaṃbhūtā ca niccaṃ pupphitajalajathalajapupphatāya,",
  "tika-s0103t:625_3": "phalabhārabharitarukkhaparivāritatāya,",
  "tika-s0103t:625_4": "aṭṭhaṅgasamannāgatasalilatāya ca nirantaraṃ sobhati.",
  "tika-s0103t:626_0": "282.",
  "tika-s0103t:626_1": "Parikammanti pubbupacāraṃ.",
  "tika-s0103t:626_2": "Parisodhetvāti ekakkharassāpi avirādhanavasena ācariyasantike sabbaṃ sodhetvā.",
  "tika-s0103t:626_3": "Suṭṭhu uggahitāti parimaṇḍalapadabyañjanāya poriyā vācāya vissaṭṭhāya anelagaḷāya atthassa viññāpanīyā sammadeva uggahitā.",
  "tika-s0103t:626_4": "Tathā hi “atthañca byañjanañca parisodhetvā”ti vuttaṃ.",
  "tika-s0103t:626_5": "Atthaṃ jānato eva hi byañjanaṃ parisujjhati,",
  "tika-s0103t:626_6": "no ajānato.",
  "tika-s0103t:626_7": "Padabyañjanānīti padañceva byañjanañca ahāpetvā.",
  "tika-s0103t:626_8": "Evañhi paripuṇṇā nāma hotīti.",
  "tika-s0103t:626_9": "Visaṃvādetvāti aññathā katvā.",
  "tika-s0103t:626_10": "Tejavantaṃ na hoti virajjhanato ceva vimhayatthabhāvato ca.",
  "tika-s0103t:626_11": "Sabbasoti anavasesato ādimajjhapariyosānato.",
  "tika-s0103t:626_12": "Tejavantaṃ hotīti sabhāvaniruttiṃ avirādhetvā suppavattibhāvena sādhanato.",
  "tika-s0103t:626_13": "Evaṃ payogavipattiṃ pahāya payogasampattiyā sati parittassa atthasādhakataṃ dassetvā idāni ajjhāsayavipattiṃ",
  "tika-s0103t:626_14": "pahāya ajjhāsayasampattiyā atthasādhakataṃ dassetuṃ “lābhahetū”tiādi vuttaṃ.",
  "tika-s0103t:626_15": "Idaṃ parittabhaṇanaṃ sattānaṃ anatthapaṭibāhanahetūti tassa ñāṇakaruṇāpubbakatā nissaraṇapakkho.",
  "tika-s0103t:626_16": "Mettaṃ purecārikaṃ katvāti mettāmanasikārena sattesu hitapharaṇaṃ purakkhatvā.",
  "tika-s0103t:627_0": "“Vatthuṃ vā”tiādi pubbe catuparisamajjhe katāya sādhanāya bhagavato pavedanaṃ.",
  "tika-s0103t:627_1": "Gharavatthunti vasanagehaṃ.",
  "tika-s0103t:627_2": "Nibaddhavāsanti paragehepi nevāsikabhāvena vāsaṃ na labheyya,",
  "tika-s0103t:627_3": "yaṃ pana mahārājānaṃ,",
  "tika-s0103t:627_4": "yakkhasenāpatīnañca ajānantānaṃyeva kadāci vasitvā gamanaṃ,",
  "tika-s0103t:627_5": "taṃ appamāṇanti adhippāyo.",
  "tika-s0103t:627_6": "Samitinti yakkhādisamāgamaṃ.",
  "tika-s0103t:627_7": "Kāmaṃ pāḷiyaṃ “na me so”ti āgataṃ,",
  "tika-s0103t:627_8": "itaresampi pana mahārājānamattanā ekajjhāsayatāya tesampi ajjhāsayaṃ hadaye ṭhapetvā vessavaṇo tathā avoca.",
  "tika-s0103t:627_9": "Kaññaṃ anu anu vahituṃ ayutto anāvayho,",
  "tika-s0103t:627_10": "sabbakālaṃ kaññaṃ laddhuṃ ayuttoti attho,",
  "tika-s0103t:627_11": "taṃ anāvayhaṃ.",
  "tika-s0103t:627_12": "Tenāha “na āvāhayutta”nti.",
  "tika-s0103t:627_13": "Na vivayhanti avivayhaṃ,",
  "tika-s0103t:627_14": "kaññaṃ gahetumayuttanti attho.",
  "tika-s0103t:627_15": "Tenāha “na vivāhayutta”nti.",
  "tika-s0103t:627_16": "Āhito ahaṃmāno etthāti attā,",
  "tika-s0103t:627_17": "attabhāvo.",
  "tika-s0103t:627_18": "Attā visayabhūto etāsaṃ atthīti attā,",
  "tika-s0103t:627_19": "paribhāsā, tāhi.",
  "tika-s0103t:627_20": "Pariyattaṃ katvā vacanena paripuṇṇāhi.",
  "tika-s0103t:627_21": "Yathā yakkhā akkositabbā,",
  "tika-s0103t:627_22": "evaṃ pavattā akkosā yakkhaakkosā nāma, tehi.",
  "tika-s0103t:627_23": "Te pana “kaḷārakkhi kaḷāradantā kāḷavaṇṇā”ti evaṃ ādayo.",
  "tika-s0103t:628_0": "Viruddhāti virujjhanakā parehi virodhino.",
  "tika-s0103t:628_1": "Rabhasāti sārambhakāti adhippāyo.",
  "tika-s0103t:628_2": "Tenāha “karaṇuttariyā”ti.",
  "tika-s0103t:628_3": "Rabhasāti vā sāhasikā.",
  "tika-s0103t:628_4": "Sāmino manaso assavāti manassā, kiṅkarā.",
  "tika-s0103t:628_5": "Ye hi “kiṃ karomi bhaddante”ti sāmikassa vase vattanti,",
  "tika-s0103t:628_6": "te evaṃ vuccanti.",
  "tika-s0103t:628_7": "Tena vuttaṃ “yakkhasenāpatīnaṃ ye manassā, tesa”nti.",
  "tika-s0103t:628_8": "Āṇāya avarodhitupacārā avaruddhā,",
  "tika-s0103t:628_9": "te pana āṇāvato paccatthikā nāma hontīti “paccāmittā verino”ti vuttaṃ.",
  "tika-s0103t:628_10": "Ujjhāpetabbanti heṭṭhā katvā cintāpetabbaṃ,",
  "tika-s0103t:628_11": "taṃ pana ujjhāpanaṃ tesaṃ nīcakiriyāya jānāpanaṃ hotīti āha “jānāpetabbā”ti.",
  "tika-s0103t:629_0": "Parittaparikammakathāvaṇṇanā",
  "tika-s0103t:630_0": "Parittassa parikammaṃ kathetabbanti āṭānāṭiyaparittassa parikammaṃ pubbupacāraṭṭhāniyaṃ mettasuttādi kathetabbaṃ.",
  "tika-s0103t:630_1": "Evañhi taṃ laddhāsevanaṃ hutvā tejavantaṃ hoti.",
  "tika-s0103t:630_2": "Tenāha “paṭhamameva hī”tiādi.",
  "tika-s0103t:630_3": "Piṭṭhaṃ vā maṃsaṃ vāti vā-",
  "tika-s0103t:630_4": "saddo aniyamattho,",
  "tika-s0103t:630_5": "tena macchaghatasūpādiṃ saṅgaṇhāti.",
  "tika-s0103t:630_6": "Otāraṃ labhanti attanā piyāyitabbaāhāravasena piyāyitabbaṭṭhānavasena ca.",
  "tika-s0103t:630_7": "“Paritta…pe…",
  "tika-s0103t:630_8": "nisīditabba”nti imināva parittakārakassa bhikkhuno parisuddhipi icchitabbāti dasseti.",
  "tika-s0103t:631_0": "“Parittakārako…pe…",
  "tika-s0103t:631_1": "samparivāritenā”ti idaṃ parittakaraṇe bāhirarakkhāsaṃvidhānaṃ.",
  "tika-s0103t:631_2": "“Mettacittaṃ …pe…",
  "tika-s0103t:631_3": "kātabba”nti idaṃ abbhantararakkhā ubhayato rakkhāsaṃvidhānaṃ.",
  "tika-s0103t:631_4": "Evañhi amanussā parittakaraṇassa antarāyaṃ kātuṃ na visahanti.",
  "tika-s0103t:631_5": "Maṅgalakathā vattabbā pubbupacāravasena.",
  "tika-s0103t:631_6": "Sabbasannipātoti tasmiṃ vihāre,",
  "tika-s0103t:631_7": "tasmiṃ vā gāmakhette sabbesaṃ bhikkhūnaṃ sannipāto.",
  "tika-s0103t:631_8": "Ghosetabbo,“cetiyaṅgaṇe sabbehi sannipatitabba”nti.",
  "tika-s0103t:631_9": "Anāgantuṃ nāma na labbhati amanussena buddhāṇābhayena,",
  "tika-s0103t:631_10": "rājāṇābhayena ca.",
  "tika-s0103t:631_11": "Gahitakāpadesena amanussova pucchito hotīti āha “amanussaggahitako ‘tvaṃ ko nāmā’ti pucchitabbo”ti.",
  "tika-s0103t:631_12": "Mālāgandhādīsu pūjanatthaṃ viniyuñjiyamānesu.",
  "tika-s0103t:631_13": "Pattīti tuyhaṃ pattidānaṃ.",
  "tika-s0103t:631_14": "Piṇḍapāte pattīti piṇḍapāte diyyamāne pattidānaṃ.",
  "tika-s0103t:631_15": "Devatānanti yakkhasenāpatīnaṃ.",
  "tika-s0103t:631_16": "Parittaṃ bhaṇitabbanti etthāpi “mettacittaṃ purecārikaṃ katvā”ti ca “maṅgalakathā vattabbā”ti ca “vihārassa",
  "tika-s0103t:631_17": "upavane”ti evamādi ca sabbaṃ gihīnaṃ parittakaraṇe vuttaṃ parikammaṃ kātabbameva.",
  "tika-s0103t:632_0": "Sarīre adhimuccatīti sarīraṃ anupavisitvā viya āvisanto yathā gahitakassa vasena na vattati,",
  "tika-s0103t:632_1": "attano eva vasena vattati,",
  "tika-s0103t:632_2": "evaṃ adhimuccati adhiṭṭhahitvā tiṭṭhati.",
  "tika-s0103t:632_3": "Tenāha “āvisatīti tasseva vevacana”nti.",
  "tika-s0103t:632_4": "Laggatīti tattheva laggo allīno hoti.",
  "tika-s0103t:632_5": "Tenāha “na apetī”ti.",
  "tika-s0103t:632_6": "Rogaṃ vaḍḍhentoti dhātūnaṃ samabhāvena vattituṃ appadānavasena uppannaṃ rogaṃ vaḍḍhento.",
  "tika-s0103t:632_7": "Dhātūnaṃ visamabhāvāpattiyā ca āhārassa ca aruccanena gahitakassa sarīre lohitaṃ sussati,",
  "tika-s0103t:632_8": "maṃsaṃ milāyati,",
  "tika-s0103t:632_9": "taṃ panassa yakkho dhātukkhobhanimittatāya karonto viya hotīti vuttaṃ “appamaṃsalohitaṃ karonto”ti.",
  "tika-s0103t:633_0": "283.",
  "tika-s0103t:633_1": "Tesaṃ nāmāni indādināmabhāvena voharitabbato.",
  "tika-s0103t:633_2": "Tatoti tato ārocanato paraṃ.",
  "tika-s0103t:633_3": "Teti yakkhasenāpatayo.",
  "tika-s0103t:633_4": "Okāso na bhavissatīti bhikkhubhikkhuniyo,",
  "tika-s0103t:633_5": "upāsakaupāsikāyo viheṭhetuṃ avasaro na bhavissati sammadeva ārakkhāya vihitattāti.",
  "tika-s0103t:634_0": "Āṭānāṭiyasuttavaṇṇanāya līnatthappakāsanā.",
  "tika-s0103t:635_0": "10. Saṅgītisuttavaṇṇanā",
  "tika-s0103t:636_0": "296.",
  "tika-s0103t:636_1": "Dasasahassacakkavāḷeti buddhakhettabhūte dasasahassaparimāṇe cakkavāḷe.",
  "tika-s0103t:636_2": "Tattha hi imasmiṃ cakkavāḷe devamanussāyeva katādhikārā,",
  "tika-s0103t:636_3": "itaresu devā visesabhāgino.",
  "tika-s0103t:636_4": "Tena vuttaṃ “dasasahassacakkavāḷe ñāṇajālaṃ pattharitvā”ti.",
  "tika-s0103t:636_5": "Ñāṇajālapattharaṇanti ca tesaṃ tesaṃ sattānaṃ āsayādivibhāvanavasena ñāṇassa pavattanameva.",
  "tika-s0103t:636_6": "Tenāha “lokaṃ volokayamāno”ti,",
  "tika-s0103t:636_7": "sattalokaṃ byavalokayamāno āsayānusayacaritādhimuttiādike visesato ogāhetvā passantoti attho.",
  "tika-s0103t:636_8": "Maṅgalaṃ bhaṇāpessanti “taṃ tesaṃ āyatiṃ visesādhigamassa vijjāṭṭhānaṃ hutvā dīgharattaṃ hitāya sukhāya bhavissā”ti.",
  "tika-s0103t:636_9": "Tīhi piṭakehi sammasitvāti tipiṭakato ekakadukādinā saṅgahetabbassa saṅgaṇhanavasena sammasitvā vīmaṃsitvā.",
  "tika-s0103t:636_10": "Ñātuṃ icchitā atthā pañhā,",
  "tika-s0103t:636_11": "te pana imasmiṃ sutte ekakādivasena āgatā sahassaṃ,",
  "tika-s0103t:636_12": "cuddasa cāti āha “cuddasapañhādhikena pañhasahassena paṭimaṇḍetvā”ti.",
  "tika-s0103t:636_13": "Evamidha sampiṇḍetvā dassite pañhe parato suttapariyosāne “ekakavasena dve pañhā kathitā”tiādinā vibhāgena parigaṇetvā sayameva dassessati.",
  "tika-s0103t:637_0": "Ubbhatakanavasandhāgāravaṇṇanā",
  "tika-s0103t:638_0": "297.",
  "tika-s0103t:638_1": "Uccādhiṭṭhānatāya taṃ sandhāgāraṃ bhūmito ubbhataṃ viyāti “ubbhataka”nti nāmaṃ labhati.",
  "tika-s0103t:638_2": "Tenāha “uccattā vā evaṃ vutta”nti.",
  "tika-s0103t:638_3": "Sandhāgārasālāti ekā mahāsālā.",
  "tika-s0103t:638_4": "Uyyogakaraṇādīsu hi rājāno tattha ṭhatvā “ettakā purato gacchantu,",
  "tika-s0103t:638_5": "ettakā pacchā”tiādinā tattha nisīditvā sandhaṃ karonti mariyādaṃ bandhanti,",
  "tika-s0103t:638_6": "tasmā taṃ ṭhānaṃ “sandhāgāra”nti vuccati.",
  "tika-s0103t:638_7": "Uyyogaṭṭhānato ca āgantvā yāva gehaṃ gomayaparibhaṇḍādivasena paṭijagganaṃ karonti,",
  "tika-s0103t:638_8": "tāva ekaṃ dve divase te rājāno tattha santhambhantītipi sandhāgāraṃ,",
  "tika-s0103t:638_9": "tesaṃ rājūnaṃ saha atthānusāsanaagārantipi sandhāgāranti.",
  "tika-s0103t:638_10": "Yasmā vā te tattha sannipatitvā “imasmiṃ kāle kasituṃ vaṭṭati,",
  "tika-s0103t:638_11": "imasmiṃ kālevapitu”ntiādinā gharāvāsakiccaṃ sandharanti,",
  "tika-s0103t:638_12": "tasmā chiddāvachiddaṃ gharāvāsaṃ tattha sandharantītipi sandhāgāraṃ,",
  "tika-s0103t:638_13": "sā eva sālāti sandhāgārasālā.",
  "tika-s0103t:638_14": "Devatāti gharadevatā.",
  "tika-s0103t:638_15": "Nivāsavasena anajjhāvutthattā “kenaci vā manussabhūtenā”ti vuttaṃ.",
  "tika-s0103t:638_16": "Kammakaraṇavasena pana manussā tattha nisajjādīni kappesumeva.",
  "tika-s0103t:638_17": "“Sayameva pana satthu idhāgamanaṃ amhākaṃ puññavaseneva,",
  "tika-s0103t:638_18": "aho mayaṃ puññavanto”ti haṭṭhatuṭṭhā evaṃ sammā cintesunti dassento “amhehī”tiādimāha.",
  "tika-s0103t:639_0": "298.",
  "tika-s0103t:639_1": "Aṭṭakāti cittakammakaraṇatthaṃ baddhā mañcakā.",
  "tika-s0103t:639_2": "Muttamattāti tāvadeva sandhāgāre navakammassa niṭṭhāpitabhāvamāha,",
  "tika-s0103t:639_3": "tena“acirakārita”ntiādinā vuttamevatthaṃ vibhāveti.",
  "tika-s0103t:639_4": "Araññaṃ ārāmo āramitabbaṭṭhānaṃ etesanti araññārāmā.",
  "tika-s0103t:639_5": "Santharaṇaṃ santhari,",
  "tika-s0103t:639_6": "sabbo sakalo santhari etthāti sabbasanthari,",
  "tika-s0103t:639_7": "bhāvanapuṃsakaniddesoyaṃ.",
  "tika-s0103t:639_8": "Tenāha “yathā sabbaṃ santhataṃ hoti, eva”nti.",
  "tika-s0103t:640_0": "299.",
  "tika-s0103t:640_1": "Samantapāsādikoti samantato sabbabhāgena pasādāvaho cāturiyaso.",
  "tika-s0103t:640_2": "“Asītihatthaṃ ṭhānaṃ gaṇhātī”ti idaṃ buddhānaṃ kāyappabhāya pakatiyā asītihatthe ṭhāne abhibyāpanato vuttaṃ.",
  "tika-s0103t:640_3": "Iddhānubhāvena pana anantaṃ aparimāṇaṃ ṭhānaṃ vijjotateva.",
  "tika-s0103t:640_4": "Nīlapītalohitodātamañjaṭṭhapabhassaravasena chabbaṇṇā.",
  "tika-s0103t:640_5": "Sabbe disābhāgāti sarīrappabhāya bāhullato vuttaṃ.",
  "tika-s0103t:641_0": "Abbhamahikādīhi upakkiliṭṭhaṃ suññaṃ na sobhati,",
  "tika-s0103t:641_1": "tārakācitaṃ pana antalikkhaṃ tāsaṃ pabhāhi samantato vijjotamānaṃ virocatīti āha “samuggatatārakaṃ viya gaganatala”nti.",
  "tika-s0103t:641_2": "Sabbapāliphulloti mūlato paṭṭhāya yāva sākhaggā phullo.",
  "tika-s0103t:641_3": "“Paṭipāṭiyāṭhapitāna”ntiādi parikappūpamā.",
  "tika-s0103t:641_4": "Tathā hi viya-",
  "tika-s0103t:641_5": "saddaggahaṇaṃ kataṃ.",
  "tika-s0103t:641_6": "Siriyā siriṃ abhibhavamānaṃ viyāti attano sobhāya tesaṃ sobhanti attho.",
  "tika-s0103t:641_7": "“Bhikkhūpi sabbevā”ti idaṃ nesaṃ “appicchā”tiādinā vuttaguṇesu lokiyaguṇānaṃ vasena yojetabbaṃ.",
  "tika-s0103t:641_8": "Na hi te sabbeva dasakathāvatthulābhino.",
  "tika-s0103t:641_9": "Tena vuttaṃ “suttantaṃ āvajjetvā…pe…",
  "tika-s0103t:641_10": "arahattaṃ pāpuṇissantī”ti.",
  "tika-s0103t:641_11": "Tasmā ye tattha ariyā,",
  "tika-s0103t:641_12": "te sabbesampi padānaṃ vasena bodhitā honti.",
  "tika-s0103t:641_13": "Ye pana puthujjanā,",
  "tika-s0103t:641_14": "te lokiyaguṇadīpakehi padehīti na tathā heṭṭhā “asītimahātherā”tiādi vuttaṃ.",
  "tika-s0103t:641_15": "Pubbe arahattabhāgino gahitā.",
  "tika-s0103t:642_0": "Rūpakāyassa asītianubyañjana-",
  "tika-s0103t:642_1": "paṭimaṇḍita-",
  "tika-s0103t:642_2": "dvattiṃsamahāpurisalakkhaṇakāyappabhābyāmappabhāketumālāvicittatāva buddhaveso.",
  "tika-s0103t:642_3": "Chabbaṇṇā buddharasmiyo vissajjentassa bhagavato kāyassa ālokitavilokitādīsu paramukkaṃsagato buddhāveṇiko accantupasamo buddhavilāso.",
  "tika-s0103t:642_4": "Assanti tassaṃ.",
  "tika-s0103t:643_0": "Sandhāgārānumodanapaṭisaṃyuttāti “sītaṃ uṇhaṃ paṭihantī”tiādinā nayena sandhāgāraguṇūpasañhitā sandhāgārakaraṇapuññānisaṃsabhāvinī.",
  "tika-s0103t:643_1": "Pakiṇṇakakathāti saṅgītianāruḷhā suṇantānaṃ ajjhāsayānurūpatāya vividhavipulahetūpamāsamālaṅkatā nānānayavicittā vitthārakathā.",
  "tika-s0103t:643_2": "Tenāha “tadā hī”tiādi.",
  "tika-s0103t:643_3": "Ākāsagaṅgaṃ otārento viya nirupakkilesatāya suvisuddhena,",
  "tika-s0103t:643_4": "vipulodāratāya aparimeyyena ca atthena suṇantānaṃ kāyacittapariḷāhavūpasamanato.",
  "tika-s0103t:643_5": "Pathavojaṃ ākaḍḍhanto viya aññesaṃ sudukkaratāya,",
  "tika-s0103t:643_6": "mahāsāratāya vā atthassa.",
  "tika-s0103t:643_7": "Mahājambuṃ matthake gahetvā cālento viya cālanapaccayaṭṭhānavasena pubbenāparaṃ anusandhānato.",
  "tika-s0103t:643_8": "Yojaniya…pe…",
  "tika-s0103t:643_9": "pāyamāno viya desanaṃ catusaccayante pakkhipitvā atthavedadhammavedasseva labhāpanena sātamadhuradhammāmatarasūpasaṃharaṇato.",
  "tika-s0103t:643_10": "Madhugaṇḍanti madhupaṭalaṃ.",
  "tika-s0103t:644_0": "300.",
  "tika-s0103t:644_1": "“Tuṇhībhūtaṃ tuṇhībhūta”nti byāpanicchāyaṃ idaṃ āmeḍitavacananti dassetuṃ “yaṃ yandisa”ntiādi vuttaṃ.",
  "tika-s0103t:644_2": "Anuviloketvāti ettha anu-",
  "tika-s0103t:644_3": "saddo “parī”ti iminā samānattho,",
  "tika-s0103t:644_4": "vilokanañcettha satthu cakkhudvayenapi icchitabbanti “maṃsacakkhunā…pe…",
  "tika-s0103t:644_5": "tato tato viloketvā”ti saṅkhepato vatvā tamatthaṃ vitthārato dassetuṃ “maṃsacakkhunā hī”tiādi vuttaṃ.",
  "tika-s0103t:644_6": "Hatthena kucchitaṃ kataṃ hatthakukkuccaṃ kukatameva kukkuccanti katvā.",
  "tika-s0103t:644_7": "Evaṃ pādakukkuccaṃ daṭṭhabbaṃ.",
  "tika-s0103t:644_8": "Niccalā nisīdiṃsu attano suvinītabhāvena,",
  "tika-s0103t:644_9": "buddhagāravena ca.",
  "tika-s0103t:644_10": "“Ālokaṃ pana vaḍḍhayitvā”tiādi kadāci bhagavā evampi karotīti adhippāyena vuttaṃ.",
  "tika-s0103t:644_11": "Na hi satthu sāvakānaṃ viya evaṃ payogasampādanīyametaṃ ñāṇaṃ.",
  "tika-s0103t:644_12": "Tirohitavidūravattanipi rūpagate maṃsacakkhuno pavattiyā icchitattā vīmaṃsitabbaṃ.",
  "tika-s0103t:644_13": "Arahattupagaṃ arahattapadaṭṭhānaṃ.",
  "tika-s0103t:644_14": "Cakkhutalesu nimittaṃ ṭhapetvāti bhāvanānuyogasampattiyā sabbesaṃ tesaṃ bhikkhūnaṃ cakkhutalesu labbhamānaṃ",
  "tika-s0103t:644_15": "santindriyavigatathinamiddhatākārasaṅkhātaṃ nimittaṃ attano hadaye ṭhapetvā sallakkhetvā.",
  "tika-s0103t:644_16": "Kasmā āgilāyati koṭisatasahassahatthināgānaṃ balaṃ dhārentassāti codakassa adhippāyo.",
  "tika-s0103t:644_17": "Ācariyo esa saṅkhārānaṃ sabhāvo,",
  "tika-s0103t:644_18": "yadidaṃ aniccatā.",
  "tika-s0103t:644_19": "Ye pana aniccā,",
  "tika-s0103t:644_20": "te ekanteneva udayavayapaṭipīḷitatāya dukkhā eva,",
  "tika-s0103t:644_21": "dukkhasabhāvesu tesu satthu kāye dukkhuppattiyā ayaṃ paccayoti dassetuṃ “bhagavato hī”tiādi vuttaṃ.",
  "tika-s0103t:644_22": "Piṭṭhivāto uppajji,",
  "tika-s0103t:644_23": "so ca kho pubbe katakammapaccayā.",
  "tika-s0103t:644_24": "Svāyamattho paramatthadīpaniyaṃ udānaṭṭhakathāyaṃ āgatanayeneva veditabbo.",
  "tika-s0103t:645_0": "Bhinnanigaṇṭhavatthuvaṇṇanā",
  "tika-s0103t:646_0": "301. Heṭṭhā vuttameva pāsādikasuttavaṇṇanāyaṃ.",
  "tika-s0103t:647_0": "302.",
  "tika-s0103t:647_1": "Svākhyātaṃ dhammaṃ desetukāmoti svākhyātaṃ katvā dhammaṃ kathetukāmo,",
  "tika-s0103t:647_2": "satthārā vā svākhyātaṃ dhammaṃ sayaṃ bhikkhūnaṃ kathetukāmo.",
  "tika-s0103t:647_3": "Satthārā desitadhammameva hi tato tato gahetvā sāvakā sabrahmacārīnaṃ kathenti.",
  "tika-s0103t:648_0": "Ekakavaṇṇanā",
  "tika-s0103t:649_0": "303.",
  "tika-s0103t:649_1": "Samaggehi bhāsitabbanti aññamaññaṃ samaggehi hutvā bhāsitabbaṃ,",
  "tika-s0103t:649_2": "sajjhāyitabbañceva vaṇṇetabbañcāti attho.",
  "tika-s0103t:649_3": "Yathā pana samaggehi saṅgāyanaṃ hoti,",
  "tika-s0103t:649_4": "tampi dassetuṃ “ekavacanehī”tiādi vuttaṃ.",
  "tika-s0103t:649_5": "Ekavacanehīti virodhābhāvena samānavacanehi.",
  "tika-s0103t:649_6": "Tenāha “aviruddhavacanehī”tiādi.",
  "tika-s0103t:649_7": "Sāmaggirasaṃ dassetukāmoti yasmiṃ dhamme saṅgāyane sāmaggirasānubhavanaṃ icchitaṃ desanākusalatāya,",
  "tika-s0103t:649_8": "tattha ekakadukatikādivasena bahudhā sāmaggirasaṃ dassetukāmo.",
  "tika-s0103t:649_9": "Sabbe sattāti anavasesā sattā,",
  "tika-s0103t:649_10": "te pana bhavabhedato saṅkhepeneva bhinditvā dassento “kāmabhavādīsū”tiādimāha.",
  "tika-s0103t:649_11": "Byadhikaraṇānampi bāhiratthasamāso hoti yathā “urasilomo”ti āha “āhārato ṭhiti etesanti āhāraṭṭhitikā”ti.",
  "tika-s0103t:649_12": "Tiṭṭhati etenāti ṭhiti,",
  "tika-s0103t:649_13": "āhāro ṭhiti etesanti āhāraṭṭhitikāti evaṃ vā ettha samāsaviggaho daṭṭhabbo.",
  "tika-s0103t:649_14": "Āhāraṭṭhitikāti paccayaṭṭhitikā,",
  "tika-s0103t:649_15": "paccayāyattavuttikāti attho.",
  "tika-s0103t:649_16": "Paccayattho hettha āhāra-",
  "tika-s0103t:649_17": "saddo “ayaṃ āhāro anuppannassa vā kāmacchandassauppādāyā”tiādīsu viya.",
  "tika-s0103t:649_18": "Evañhi “sabbe sattā”ti iminā asaññasattāpi pariggahitā honti.",
  "tika-s0103t:649_19": "Sā panāyaṃ āhāraṭṭhitikatā nippariyāyato saṅkhāradhammo,",
  "tika-s0103t:649_20": "na sattadhammo.",
  "tika-s0103t:649_21": "Tenevāhu aṭṭhakathācariyā “sabbe sattā āhāraṭṭhitikāti āgataṭṭhāne saṅkhāraloko veditabbo”ti yadi evaṃ “sabbe sattā”ti idaṃ kathanti?",
  "tika-s0103t:649_22": "Puggalādhiṭṭhānā desanāti nāyaṃ doso.",
  "tika-s0103t:649_23": "Yathāha bhagavā “ekadhamme bhikkhave bhikkhu sammā nibbindamāno sammā virajjamāno sammā vimuccamāno sammā",
  "tika-s0103t:649_24": "pariyantadassāvī sammattaṃ abhisamecca diṭṭheva dhamme dukkhassantakaro hoti,",
  "tika-s0103t:649_25": "katamasmiṃ ekadhamme?",
  "tika-s0103t:649_26": "Sabbe sattā āhāraṭṭhitikā”ti eko dhammoti “sabbe sattā āhāraṭṭhitikā”ti yvāyaṃ puggalādhiṭṭhānāya kathāya",
  "tika-s0103t:649_27": "sabbesaṃ saṅkhārānaṃ paccayāyattavuttitāya āhārapariyāyena sāmaññato paccayadhammo vutto,",
  "tika-s0103t:649_28": "ayaṃ āhāro nāma eko dhammo.",
  "tika-s0103t:649_29": "Yāthāvato ñatvāti yathāsabhāvato abhisambujjhitvā.",
  "tika-s0103t:649_30": "Sammadakkhātoti teneva abhisambuddhākārena sammadeva desito.",
  "tika-s0103t:650_0": "Codako vuttampi atthaṃ yāthāvato appaṭipajjamāno neyyatthaṃ suttapadaṃ nītatthato dahanto “sabbe sattā”ti vacanamatte ṭhatvā “nanu cā”tiādinā codeti.",
  "tika-s0103t:650_1": "Ācariyo aviparītaṃ tattha yathādhippetamatthaṃ pavedento “na virujjhatī”ti vatvā “tesañhi jhānaṃ āhāro hotī”ti āha.",
  "tika-s0103t:650_2": "Jhānanti ekavokārabhavāvahaṃ saññāya virajjanavasena pavattaṃ rūpāvacaracatutthajjhānaṃ.",
  "tika-s0103t:650_3": "Pāḷiyaṃ pana “anāhārā”ti vacanaṃ asaññabhave catunnaṃ āhārānaṃ abhāvaṃ sandhāya vuttaṃ,",
  "tika-s0103t:650_4": "na paccayāhārassa abhāvato.",
  "tika-s0103t:650_5": "“Evaṃ santepī”ti idaṃ sāsane yesu dhammesu visesato āhāra-",
  "tika-s0103t:650_6": "saddo niruḷho,",
  "tika-s0103t:650_7": "“āhāraṭṭhitikā”ti ettha yadi te eva gayhanti,",
  "tika-s0103t:650_8": "abyāpitadoso āpanno.",
  "tika-s0103t:650_9": "Atha sabbopi paccayadhammo āhāroti adhippeto,",
  "tika-s0103t:650_10": "imāya āhārapāḷiyā virodho āpannoti dassetuṃ āraddhaṃ.",
  "tika-s0103t:650_11": "“Na virujjhatī”ti yenādhippāyena vuttaṃ,",
  "tika-s0103t:650_12": "taṃ vivaranto “etasmiñhi sutte”tiādimāha.",
  "tika-s0103t:650_13": "Kabaḷīkārāhārādīnaṃ ojaṭṭhamakarūpāharaṇādi nippariyāyena āhārabhāvo.",
  "tika-s0103t:650_14": "Yathā hi kabaḷīkārāhāro ojaṭṭhamakarūpāharaṇena rūpakāyaṃ upatthambheti,",
  "tika-s0103t:650_15": "evaṃ phassādayo ca vedanādiāharaṇena nāmakāyaṃ upatthambhenti,",
  "tika-s0103t:650_16": "tasmā satipi janakabhāve upatthambhakabhāvo ojādīsu sātisayo labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā.",
  "tika-s0103t:650_17": "Idhāti imasmiṃ saṅgītisutte.",
  "tika-s0103t:650_18": "Pariyāyena paccayo āhāroti vutto sabbo paccayo dhammo attano phalaṃ āharatīti imaṃ pariyāyaṃ labhatīti.",
  "tika-s0103t:650_19": "Tenāha “sabbadhammānañhī”tiādi.",
  "tika-s0103t:650_20": "Tattha sabbadhammānanti sabbesaṃ saṅkhatadhammānaṃ.",
  "tika-s0103t:650_21": "Idāni yathāvuttamatthaṃ suttena samatthetuṃ “tenevāhā”tiādi vuttaṃ.",
  "tika-s0103t:650_22": "Ayanti paccayāhāro.",
  "tika-s0103t:651_0": "Nippariyāyāhāropi gahitova hoti,",
  "tika-s0103t:651_1": "yāvatā sopi paccayabhāveneva janako,",
  "tika-s0103t:651_2": "upatthambhako ca hutvā taṃ taṃ phalaṃ āharatīti vattabbataṃ labhatīti.",
  "tika-s0103t:651_3": "Tatthāti pariyāyāhāro,",
  "tika-s0103t:651_4": "nippariyāyāhāroti dvīsu āhāresu.",
  "tika-s0103t:651_5": "Asaññabhave yadipi nippariyāyāhāro na labbhati,",
  "tika-s0103t:651_6": "paccayāhāro pana labbhati pariyāyāhāralakkhaṇo.",
  "tika-s0103t:651_7": "Idāni imamevatthaṃ vitthārena dassetuṃ “anuppanne hi buddhe”tiādi vuttaṃ.",
  "tika-s0103t:651_8": "Uppanne buddhe titthakaramatanissitānaṃ jhānabhāvanāya asijjhanato “anuppanne buddhe”ti vuttaṃ.",
  "tika-s0103t:651_9": "Sāsanikā tādisaṃ jhānaṃ na nibbattentīti “titthāyatane pabbajitā”ti vuttaṃ.",
  "tika-s0103t:651_10": "Titthiyā hi upattivisese vimuttisaññino,",
  "tika-s0103t:651_11": "aññāvirāgāvirāgesu ādīnavānisaṃsadassino vā hutvā asaññasamāpattiṃ nibbattetvā akkhaṇabhūmiyaṃ uppajjanti,",
  "tika-s0103t:651_12": "na sāsanikā.",
  "tika-s0103t:651_13": "Vāyokasiṇe parikammaṃ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī",
  "tika-s0103t:651_14": "hutvā tato vuṭṭhāya catutthajjhānādhigamāya parikammaṃ katvā.",
  "tika-s0103t:651_15": "Tenāha “catutthajjhānaṃ nibbattetvā”ti.",
  "tika-s0103t:651_16": "Kasmā panettha vāyokasiṇeyeva parikammaṃ vuttanti?",
  "tika-s0103t:651_17": "Yadettha vattabbaṃ,",
  "tika-s0103t:651_18": "taṃ brahmajālaṭīkāyaṃ vitthāritameva.",
  "tika-s0103t:651_19": "Dhīti jigucchanatthe nipāto,",
  "tika-s0103t:651_20": "tasmā dhī cittanti cittaṃ jigucchāmīti attho.",
  "tika-s0103t:651_21": "Dhibbatetaṃ cittanti etaṃ mama cittaṃ jigucchitaṃ vata hotu.",
  "tika-s0103t:651_22": "Vatāti sambhāvane,",
  "tika-s0103t:651_23": "tena jigucchaṃ sambhāvento vadati.",
  "tika-s0103t:651_24": "Nāmāti ca sambhāvane eva,",
  "tika-s0103t:651_25": "tena cittassa abhāvaṃ sambhāveti.",
  "tika-s0103t:651_26": "Cittassa bhāvābhāvesu ādīnavānisaṃse dassetuṃ “cittañhī”tiādi vuttaṃ.",
  "tika-s0103t:651_27": "Khantiṃ ruciṃ uppādetvāti “cittassa abhāvo eva sādhu suṭṭhū”ti imaṃ diṭṭhinijjhānakkhantiṃ,",
  "tika-s0103t:651_28": "tattha ca abhiruciṃ uppādetvā.",
  "tika-s0103t:652_0": "Tathā bhāvitassa jhānassa ṭhitibhāgiyabhāvappattiyā aparihīnajjhānassa titthāyatane pabbajitasseva tathā jhānabhāvanā hotīti āha “manussaloke”ti.",
  "tika-s0103t:652_1": "Paṇihito ahosīti maraṇassa āsannakāle ṭhapito ahosi.",
  "tika-s0103t:652_2": "Yadi ṭhānādinā ākārena nibbatteyya,",
  "tika-s0103t:652_3": "kammabalena yāva bhedā tenevākārena tiṭṭheyya vāti āha “so tena iriyāpathenā”tiādi.",
  "tika-s0103t:653_0": "Eva rūpānampīti evaṃ acetanānampi. Pi-",
  "tika-s0103t:653_1": "saddena pageva sacetanānanti dasseti.",
  "tika-s0103t:653_2": "Kathaṃ pana acetanānaṃ nesaṃ paccayāhārassa upakappananti codanaṃ sandhāya tattha nidassanaṃ dassento “yathā”tiādimāha.",
  "tika-s0103t:654_0": "Ye uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā jīvikaṃ kappenti,",
  "tika-s0103t:654_1": "te uṭṭhānaphalūpajīvino.",
  "tika-s0103t:654_2": "Ye pana attano puññaphalameva upajīventi,",
  "tika-s0103t:654_3": "te puññaphalūpajīvino.",
  "tika-s0103t:654_4": "Nerayikānaṃ pana neva uṭṭhānavīriyavasena jīvikākappanaṃ,",
  "tika-s0103t:654_5": "puññaphalassa pana lesopi natthīti vuttaṃ “ye pana te nerayikā…pe…",
  "tika-s0103t:654_6": "na puññaphalūpajīvīti vuttā”ti.",
  "tika-s0103t:654_7": "Paṭisandhiviññāṇassa āharaṇena manosañcetanāhāroti vuttā,",
  "tika-s0103t:654_8": "na yassa kassaci phalassāti adhippāyena “kiṃ pañca āhārā atthī”ti codeti.",
  "tika-s0103t:654_9": "Ācariyo nippariyāyāhāre adhippete siyā tava codanāyāvasaro,",
  "tika-s0103t:654_10": "sā pana ettha anavasarāti dassetuṃ “pañca na pañcāti idaṃ na vattabba”nti vatvā pariyāyāhārasseva panettha",
  "tika-s0103t:654_11": "adhippetabhāvaṃ dassento “nanu paccayo āhāroti vuttameta”nti āha.",
  "tika-s0103t:654_12": "Tasmāti yassa kassaci paccayassa “āhāro”ti icchitattā.",
  "tika-s0103t:654_13": "Idāni vuttamevatthaṃ pāḷiyā samatthento “yaṃ sandhāyā”tiādimāha.",
  "tika-s0103t:655_0": "Mukhyāhāravasenapi nerayikānaṃ āhāraṭṭhitikataṃ dassetuṃ “kabaḷīkāraṃ āhāraṃ…pe…",
  "tika-s0103t:655_1": "sādhetī”ti vuttaṃ.",
  "tika-s0103t:655_2": "Yadi evaṃ nerayikā sukhapaṭisaṃvedinopi hontīti?",
  "tika-s0103t:655_3": "Noti dassetuṃ “kheḷopi hī”tiādi vuttaṃ.",
  "tika-s0103t:655_4": "Tayoti tayo arūpāhārā kabaḷīkārāhārassa abhāvato.",
  "tika-s0103t:655_5": "Avasesānanti asaññasattehi avasesānaṃ.",
  "tika-s0103t:655_6": "Kāmabhavādīsu nibbattasattānaṃ paccayāhāro hi sabbesaṃ sādhāraṇoti.",
  "tika-s0103t:655_7": "Etaṃ pañhanti “katamo eko dhammo”ti evaṃ coditametaṃ pañhaṃ.",
  "tika-s0103t:655_8": "Kathetvāti vissajjetvā.",
  "tika-s0103t:656_0": "“Tattha tattha…pe…",
  "tika-s0103t:656_1": "dukkhaṃ hotī”ti etena yathā idha paṭhamassa pañhassa niyyātanaṃ,",
  "tika-s0103t:656_2": "dutiyassa uddharaṇaṃ na kataṃ,",
  "tika-s0103t:656_3": "evaṃ iminā eva adhippāyena ito paresu dukatikādipañhesu tattha tattha ādipariyosānesu eva uddharaṇaniyyātanāni katvā sesesu na katanti dasseti.",
  "tika-s0103t:656_4": "Paṭicca etasmā phalaṃ etīti paccayo, kāraṇaṃ,",
  "tika-s0103t:656_5": "tadeva attano phalaṃ saṅkharotīti saṅkhāroti āha “imasmimpi…pe…",
  "tika-s0103t:656_6": "saṅkhāroti vutto”ti.",
  "tika-s0103t:656_7": "Āhārapaccayoti āharaṇaṭṭhavisiṭṭho paccayo.",
  "tika-s0103t:656_8": "Āharaṇañcettha uppādakattappadhānaṃ,",
  "tika-s0103t:656_9": "saṅkharaṇaṃ upatthambhakattappadhānanti ayametesaṃ viseso.",
  "tika-s0103t:656_10": "Tenāha “ayamettha heṭṭhimato viseso”ti.",
  "tika-s0103t:656_11": "Nippariyāyāhāre gahite “sabbe sattā”ti vuttepi asaññasattā na gahitā eva bhavissantīti padesavisayo sabba-",
  "tika-s0103t:656_12": "saddo hoti yathā “sabbe tasantidaṇḍassā”tiādīsu.",
  "tika-s0103t:656_13": "Na hettha khīṇāsavādīnaṃ gahaṇaṃ hoti.",
  "tika-s0103t:656_14": "Pākaṭo bhaveyya visesasāmaññassa visayattā pañhānaṃ.",
  "tika-s0103t:656_15": "No ca gaṇhiṃsu aṭṭhakathācariyā.",
  "tika-s0103t:656_16": "Dhammo nāma natthi saṅkhatoti adhippāyo.",
  "tika-s0103t:656_17": "Idha dutiyapañhe “saṅkhāro”ti paccayo eva kathitoti sambandho.",
  "tika-s0103t:657_0": "Yadā sammāsambodhisamadhigato,",
  "tika-s0103t:657_1": "tadā eva sabbañeyyaṃ sacchikataṃ jātanti āha “mahābodhimaṇḍe nisīditvā”ti.",
  "tika-s0103t:657_2": "Sayanti sāmaṃyeva.",
  "tika-s0103t:657_3": "Addhaniyanti addhānakkhamaṃ cirakālāvaṭṭhāyi pārampariyavasena.",
  "tika-s0103t:657_4": "Tenāha “ekena hī”tiādi.",
  "tika-s0103t:657_5": "Paramparakathāniyamenāti paramparakathākathananiyamena,",
  "tika-s0103t:657_6": "niyamitatthabyañjanānupubbiyā kathāyāti attho.",
  "tika-s0103t:657_7": "Ekakavasenāti ekaṃ ekaṃ parimāṇaṃ etassāti ekako, pañho.",
  "tika-s0103t:657_8": "Tassa ekakassa vasena.",
  "tika-s0103t:657_9": "Ekakaṃ niṭṭhitaṃ vissajjananti adhippāyoti.",
  "tika-s0103t:658_0": "Ekakavaṇṇanā niṭṭhitā.",
  "tika-s0103t:659_0": "Dukavaṇṇanā",
  "tika-s0103t:660_0": "304.",
  "tika-s0103t:660_1": "Cattāro khandhāti tesaṃ tāva nāmanaṭṭhena nāmabhāvaṃ paṭhamaṃ vatvā pacchā nibbānassa vattukāmo āha.",
  "tika-s0103t:660_2": "Tassāpi hi tathā nāmabhāvaṃ parato vakkhati.",
  "tika-s0103t:660_3": "“Nāmaṃ karoti nāmayatī”ti ettha yaṃ nāmakaraṇaṃ,",
  "tika-s0103t:660_4": "taṃ nāmanti āha “nāmanaṭṭhenāti nāmakaraṇaṭṭhenā”ti,",
  "tika-s0103t:660_5": "attanovāti adhippāyo.",
  "tika-s0103t:660_6": "Evañhi sātisayamidaṃ tesaṃ nāmakaraṇaṃ hoti.",
  "tika-s0103t:660_7": "Tenāha “attano nāmaṃ karontāva uppajjantī”tiādi.",
  "tika-s0103t:660_8": "Idāni tamatthaṃ byatirekamukhena vibhāvetuṃ “yathā hī”tiādi vuttaṃ.",
  "tika-s0103t:660_9": "Yassa nāmassa karaṇeneva te “nāma”nti vuccanti,",
  "tika-s0103t:660_10": "taṃ sāmaññanāmaṃ,",
  "tika-s0103t:660_11": "kittimanāmaṃ,",
  "tika-s0103t:660_12": "guṇanāmaṃ vā na hoti,",
  "tika-s0103t:660_13": "atha kho opapātikanāmanti purimāni tīṇi nāmāni udāharaṇavasena dassetvā “na evaṃ vedanādīna”nti te paṭikkhipitvā",
  "tika-s0103t:660_14": "itaranāmameva nāmakaraṇaṭṭhena nāmanti dassento “vedanādayo hī”tiādimāha.",
  "tika-s0103t:660_15": "“Mahāpathaviādayo”ti kasmā vuttaṃ,",
  "tika-s0103t:660_16": "nanu pathaviāpādayo idha nāmanti anadhippetā,",
  "tika-s0103t:660_17": "rūpanti pana adhippetāti?",
  "tika-s0103t:660_18": "Saccametaṃ,",
  "tika-s0103t:660_19": "phassavedanādīnaṃ viya pana pathaviādīnaṃ opapātikanāmatāsāmaññena “pathaviādayo viyā”ti nidassanaṃ kataṃ,",
  "tika-s0103t:660_20": "na arūpadhammā viya rūpadhammānaṃ nāmasabhāvattā.",
  "tika-s0103t:660_21": "Phassavedanādīnañhi arūpadhammānaṃ sabbadāpi phassādināmakattā,",
  "tika-s0103t:660_22": "pathaviādīnaṃ kesakumbhādināmantarāpatti viya nāmantarānāpajjanato ca sadā attanāva katanāmatāya catukkhandhanibbānāni nāmakaraṇaṭṭhena nāmaṃ.",
  "tika-s0103t:660_23": "Atha vā adhivacanasamphasso viya adhivacananāmamantarena ye anupacitasambhārānaṃ gahaṇaṃ na gacchanti,",
  "tika-s0103t:660_24": "te nāmāyattaggahaṇā nāmaṃ.",
  "tika-s0103t:660_25": "Rūpaṃ pana vināpi nāmasādhanaṃ attano ruppanasabhāvena gahaṇaṃ upayātīti rūpaṃ.",
  "tika-s0103t:660_26": "Tenāha “tesu uppannesū”tiādi.",
  "tika-s0103t:660_27": "Idhāpi “yathāpathaviyā”tiādīsu vuttanayeneva attho veditabbo nidassanavasena āgatattā.",
  "tika-s0103t:660_28": "“Atītepī”tiādinā vedanādīsu nāmasaññā niruḷhā,",
  "tika-s0103t:660_29": "anādikālikā cāti dasseti.",
  "tika-s0103t:661_0": "Iti atītādivibhāgavantānampi vedanādīnaṃ nāmakaraṇaṭṭhena nāmabhāvo ekantiko,",
  "tika-s0103t:661_1": "tabbibhāgarahite pana ekasabhāve nicce nibbāne vattabbameva natthīti dassento “nibbānaṃ pana…pe…",
  "tika-s0103t:661_2": "nāmanaṭṭhena nāma”nti āha.",
  "tika-s0103t:661_3": "Nāmanaṭṭhenāti nāmakaraṇaṭṭhena.",
  "tika-s0103t:661_4": "Namantīti ekantato sārammaṇattā tanninnā honti,",
  "tika-s0103t:661_5": "tehi vinā nappavattantīti attho.",
  "tika-s0103t:661_6": "Sabbanti khandhacatukkaṃ,",
  "tika-s0103t:661_7": "nibbānañca.",
  "tika-s0103t:661_8": "Yasmiṃ ārammaṇeyeva vedanākkhandho pavattati,",
  "tika-s0103t:661_9": "taṃsampayuttatāya saññākkhandhādayopi tattha pavattantīti so ne tattha nāmento viya hoti vinā appavattanato.",
  "tika-s0103t:661_10": "Esa nayo saññākkhandhādīsupīti vuttaṃ “ārammaṇe aññamaññaṃ nāmentī”ti.",
  "tika-s0103t:661_11": "Anavajjadhamme maggaphalādike.",
  "tika-s0103t:661_12": "Kāmaṃ kesuci rūpadhammesupi ārammaṇādhipatibhāvo labbhateva,",
  "tika-s0103t:661_13": "nibbāne panesa sātisayo tassa accantasantapaṇītatākappabhāvatoti tadeva ārammaṇādhipatipaccayatāya “attani nāmetī”ti vuttaṃ.",
  "tika-s0103t:661_14": "Tathā hi ariyā sakalampi divasabhāgaṃ taṃ ārabbha vītināmentāpi tittiṃ na gacchanti.",
  "tika-s0103t:662_0": "“Ruppanaṭṭhenā”ti etena ruppatīti rūpanti dasseti.",
  "tika-s0103t:662_1": "Tattha sītādivirodhipaccayasannipāte visadisuppatti ruppanaṃ.",
  "tika-s0103t:662_2": "Nanu ca arūpadhammānampi virodhipaccayasamāgame visadisuppatti labbhatīti?",
  "tika-s0103t:662_3": "Saccaṃ labbhati,",
  "tika-s0103t:662_4": "na pana vibhūtataraṃ.",
  "tika-s0103t:662_5": "Vibhūtatarañhettha ruppanaṃ adhippetaṃ sītādiggahaṇato.",
  "tika-s0103t:662_6": "Vuttañhetaṃ “ruppatīti kho bhikkhave tasmā ‘rūpa’nti vuccati.",
  "tika-s0103t:662_7": "Kena ruppati?",
  "tika-s0103t:662_8": "Sītenapi ruppati,",
  "tika-s0103t:662_9": "uṇhenapi ruppatī”tiādi.",
  "tika-s0103t:662_10": "Yadi evaṃ kathaṃ brahmaloke rūpasamaññāti?",
  "tika-s0103t:662_11": "Tatthāpi taṃsabhāvānativattanato hotiyeva rūpasamaññā.",
  "tika-s0103t:662_12": "Anuggāhakapaccayavasena vā visadisapaccayasannipāteti evamattho veditabbo.",
  "tika-s0103t:662_13": "“Yo attano santāne vijjamānassayeva visadisuppattihetubhāvo,",
  "tika-s0103t:662_14": "taṃ ruppana”nti aññe.",
  "tika-s0103t:662_15": "Imasmiṃ pakkhe rūpayati vikāramāpādetīti rūpaṃ.",
  "tika-s0103t:662_16": "“Saṅghaṭṭanena vikārāpattiyaṃ ruppana-",
  "tika-s0103t:662_17": "saddo niruḷho”ti keci.",
  "tika-s0103t:662_18": "Etasmiṃ pakkhe arūpadhammesu rūpasamaññāya pasaṅgo eva natthi saṅghaṭṭanābhāvato.",
  "tika-s0103t:662_19": "“Paṭighato ruppana”nti apare.",
  "tika-s0103t:662_20": "“Tassāti rūpassā”ti vadanti,",
  "tika-s0103t:662_21": "nāmarūpassāti pana yuttaṃ.",
  "tika-s0103t:662_22": "Yathā hi rūpassa,",
  "tika-s0103t:662_23": "evaṃ nāmassāpi vedanākkhandhādivasena,",
  "tika-s0103t:662_24": "madanimmadanādivasena ca vitthārakathā visuddhimagge vuttā evāti.",
  "tika-s0103t:662_25": "Iti ayaṃ duko kusalattikena saṅgahite sabhāvadhamme pariggahetvā pavattoti.",
  "tika-s0103t:663_0": "Avijjāti avindiyaṃ “attā, jīvo, itthī,",
  "tika-s0103t:663_1": "puriso”ti evamādikaṃ vindatīti avijjā.",
  "tika-s0103t:663_2": "Vindiyaṃ “dukkhaṃ,",
  "tika-s0103t:663_3": "samudayo”ti evamādikaṃ na vindatīti avijjā.",
  "tika-s0103t:663_4": "Sabbampi dhammajātaṃ aviditakaraṇaṭṭhena avijjā.",
  "tika-s0103t:663_5": "Antarahite saṃsāre satte javāpetīti avijjā.",
  "tika-s0103t:663_6": "Atthato pana sā dukkhādīnaṃ catunnaṃ saccānaṃ sabhāvacchādako sammoho hotīti āha “dukkhādīsu aññāṇa”nti.",
  "tika-s0103t:663_7": "Bhavapatthanā nāma kāmabhavādīnaṃ patthanāvasena pavattataṇhā.",
  "tika-s0103t:663_8": "Tenāha “yo bhavesu bhavacchando”tiādi.",
  "tika-s0103t:663_9": "Iti “ayaṃ duko vaṭṭamūlasamudācāradassanatthaṃ gahito.",
  "tika-s0103t:664_0": "Bhavadiṭṭhīti khandhapañcakaṃ “attā ca loko cā”ti gāhetvā taṃ “bhavissatī”ti gaṇhanavasena niviṭṭhā sassatadiṭṭhīti attho.",
  "tika-s0103t:664_1": "Tenāha “bhavo vuccatī”tiādi.",
  "tika-s0103t:664_2": "Bhavissatīti bhavo,",
  "tika-s0103t:664_3": "tiṭṭhati sabbakālaṃ atthīti attho.",
  "tika-s0103t:664_4": "Sassatanti sassatabhāvo.",
  "tika-s0103t:664_5": "Vibhavadiṭṭhīti khandhapañcakameva “attā”ti ca “loko”ti ca gahetvā taṃ “na bhavissatī”ti gaṇhanavasena niviṭṭhā ucchedadiṭṭhīti attho.",
  "tika-s0103t:664_6": "Tenāha “vibhavo vuccatī”tiādi.",
  "tika-s0103t:664_7": "Vibhavissati vinassati ucchijjatīti vibhavo, ucchedo.",
  "tika-s0103t:665_0": "Yaṃ na hirīyatīti yena dhammena taṃsampayuttadhammasamūho,",
  "tika-s0103t:665_1": "puggalo vā na hirīyati na lajjati,",
  "tika-s0103t:665_2": "liṅgavipallāsaṃ vā katvā yo dhammoti attho veditabbo.",
  "tika-s0103t:665_3": "Hirīyitabbenāti upayogatthe karaṇavacanaṃ,",
  "tika-s0103t:665_4": "hirīyitabbayuttakaṃ kāyaduccaritādidhammaṃ na jigucchatīti attho.",
  "tika-s0103t:665_5": "Nillajjatāti pāpassa ajigucchanā.",
  "tika-s0103t:665_6": "Yaṃ na ottappatīti etthāpi vuttanayeneva attho veditabbo.",
  "tika-s0103t:665_7": "Ottappitabbenāti pana hetuatthe karaṇavacanaṃ,",
  "tika-s0103t:665_8": "ottappitabbayuttakena ottappassa hetubhūtena kāyaduccaritādināti attho.",
  "tika-s0103t:665_9": "Hirīyitabbenāti etthāpi vā evameva attho veditabbo.",
  "tika-s0103t:665_10": "Abhāyanakaākāroti pāpato anuttāsanākāro.",
  "tika-s0103t:666_0": "“Yaṃ hirīyatī”tiādīsu anantaraduke vuttanayena attho veditabbo.",
  "tika-s0103t:666_1": "Niyakajjhattaṃ jātiādisamuṭṭhānaṃ etissāti ajjhattasamuṭṭhānā.",
  "tika-s0103t:666_2": "Niyakajjhattato bahibhāvato bahiddhā parasantāne samuṭṭhānaṃ etissāti bahiddhā samuṭṭhānā.",
  "tika-s0103t:666_3": "Attā eva adhipati attādhipati,",
  "tika-s0103t:666_4": "ajjhattasamuṭṭhānattā eva attādhipatito āgamanato attādhipateyyā.",
  "tika-s0103t:666_5": "Lokādhipateyyanti etthāpi eseva nayo.",
  "tika-s0103t:666_6": "Lajjāsabhāvasaṇṭhitāti pāpato jigucchanarūpena avaṭṭhitā.",
  "tika-s0103t:666_7": "Bhayasabhāvasaṇṭhitanti tato uttāsanarūpena avaṭṭhitaṃ.",
  "tika-s0103t:666_8": "Ajjhattasamuṭṭhānāditā ca hirottappānaṃ tattha tattha pākaṭabhāvena vuttā,",
  "tika-s0103t:666_9": "na pana tesaṃ kadācipi aññamaññavippayogato.",
  "tika-s0103t:666_10": "Na hi lajjanaṃ nibbhayaṃ,",
  "tika-s0103t:666_11": "pāpabhayaṃ vā alajjanaṃ atthīti.",
  "tika-s0103t:667_0": "Dukkhanti kicchaṃ,",
  "tika-s0103t:667_1": "aniṭṭhanti vā attho.",
  "tika-s0103t:667_2": "Vippaṭikūlagāhimhīti dhammānudhammapaṭipattiyā vilomagāhake.",
  "tika-s0103t:667_3": "Tassā eva vipaccanīkaṃ duppaṭipatti sātaṃ iṭṭhaṃ etassāti vipaccanīkasāto,",
  "tika-s0103t:667_4": "tasmiṃ vipaccanīkasāte.",
  "tika-s0103t:667_5": "Evaṃbhūto ca ovādabhūte sāsanakkame ovādake ca ādarabhāvarahito hotīti āha “anādare”ti.",
  "tika-s0103t:667_6": "Tassa kammanti tassa dubbacassa puggalassa anādariyavasena pavattacetanā dovacassaṃ.",
  "tika-s0103t:667_7": "Tassa bhāvoti tassa yathāvuttassa dovacassassa atthibhāvo dovacassatā,",
  "tika-s0103t:667_8": "atthato dovacassameva.",
  "tika-s0103t:667_9": "Tenevāha “sā atthato saṅkhārakkhandho hotī”ti.",
  "tika-s0103t:667_10": "Cetanāppadhānatāya hi saṅkhārakkhandhassa evaṃ vuttaṃ.",
  "tika-s0103t:667_11": "Etenākārenāti appadakkhiṇaggāhitākārena.",
  "tika-s0103t:667_12": "Assaddhiyadussīlyādipāpadhammayogato puggalā pāpā nāma hontīti dassetuṃ “ye te puggalā assaddhā”tiādi vuttaṃ.",
  "tika-s0103t:667_13": "Yāya cetanāya puggalo pāpasampavaṅko nāma hoti,",
  "tika-s0103t:667_14": "sā cetanā pāpamittatā,",
  "tika-s0103t:667_15": "cattāropi vā arūpino khandhā tadākārappavattā pāpamittatāti dassento “sāpi atthato dovacassatā viya daṭṭhabbā”ti āha.",
  "tika-s0103t:668_0": "“Sukhaṃ vaco etasmiṃ padakkhiṇaggāhimhi anulomasāte sādare puggaleti subbacotiādinā,",
  "tika-s0103t:668_1": "“kalyāṇā saddhādayo puggalā etassa mittāti kalyāṇamitto”tiādinā ca anantaradukassa attho icchitoti āha sovacassatā…pe…",
  "tika-s0103t:668_2": "vuttapaṭipakkhanayena veditabbā”ti.",
  "tika-s0103t:668_3": "Ubhoti sovacassatā,",
  "tika-s0103t:668_4": "kalyāṇamittatā ca.",
  "tika-s0103t:668_5": "Tesaṃ khandhānaṃ pavattiākāravisesā “sovacassatā,",
  "tika-s0103t:668_6": "kalyāṇamittatā”ti ca vuccanti,",
  "tika-s0103t:668_7": "te lokiyāpi honti lokuttarāpīti āha “lokiyalokuttaramissakā kathitā”ti.",
  "tika-s0103t:669_0": "Vatthubhedādinā anekabhedabhinnā taṃtaṃjātivasena ekajjhaṃ katvā rāsito gayhamānā āpattiyova āpattikkhandhā.",
  "tika-s0103t:669_1": "Tā pana antarāpattīnaṃ aggahaṇe pañcapi āpattikkhandhā āpattiyo,",
  "tika-s0103t:669_2": "tāsaṃ pana gahaṇe sattapi āpattikkhandhā āpattiyo.",
  "tika-s0103t:669_3": "“Imā āpattiyo,",
  "tika-s0103t:669_4": "ettakā āpattiyo,",
  "tika-s0103t:669_5": "evañca tesaṃ āpajjanaṃ hotī”ti jānanapaññā āpattikusalatāti āha “yā tāsa”ntiādi.",
  "tika-s0103t:669_6": "Tāsaṃ āpattīnanti tāsu āpattīsu.",
  "tika-s0103t:669_7": "Tattha yaṃ sambhinnavatthukāsu viya ṭhitāsu,",
  "tika-s0103t:669_8": "duviññeyyavibhāgāsu ca āpattīsu asaṅkarato vavatthāna,",
  "tika-s0103t:669_9": "ayaṃ visesato āpattikusalatāti dassetuṃ dutiyaṃ āpattiggahaṇaṃ kataṃ.",
  "tika-s0103t:669_10": "Saha kammavācāyāti kammavācāya saheva.",
  "tika-s0103t:669_11": "Āpattito vuṭṭhāpanapayogatāya kammabhūtā vācā kammavācā,",
  "tika-s0103t:669_12": "tathābhūtā anusāvanavācā ceva “passissāmī”ti evaṃ pavattavācā ca.",
  "tika-s0103t:669_13": "Tāya kammavācāya saddhiṃ samakālameva “imāya kammavācāya ito āpattito vuṭṭhānaṃ hoti,",
  "tika-s0103t:669_14": "hontañca paṭhame vā tatiye vā anusāvaneyyakārappatte,",
  "tika-s0103t:669_15": "‘saṃvarissāmī’ti vā pade pariyosite hotī”ti evaṃ taṃ taṃ āpattīhi vuṭṭhānaparicchedaparijānanapaññā āpattivuṭṭhānakusalatā.",
  "tika-s0103t:669_16": "Vuṭṭhānanti ca yathāpannāya āpattiyā yathā tathā anantarāyatāpādanaṃ,",
  "tika-s0103t:669_17": "evaṃ vuṭṭhānaggahaṇeneva desanāyapi saṅgaho siddho hoti.",
  "tika-s0103t:670_0": "“Ito pubbe parikammaṃ pavattaṃ,",
  "tika-s0103t:670_1": "ito paraṃ bhavaṅga majjhe samāpattī”ti evaṃ samāpattīnaṃ appanāparicchedajānanapaññā samāpattikusalatā.",
  "tika-s0103t:670_2": "Vuṭṭhāne kusalabhāvo vuṭṭhānakusalatā,",
  "tika-s0103t:670_3": "pageva vuṭṭhāna paricchedakaraṃ ñāṇaṃ.",
  "tika-s0103t:670_4": "Tenāha “yathāparicchinnasamayavasenevā”tiādi.",
  "tika-s0103t:670_5": "Vuṭṭhānasamatthāti vuṭṭhāpane samatthā.",
  "tika-s0103t:671_0": "“Dhātukusalatā”ti ettha pathavīdhātuādayo,",
  "tika-s0103t:671_1": "sukhadhātuādayo,",
  "tika-s0103t:671_2": "kāmadhātuādayo ca dhātuyo etāsveva antogadhāti etāsu kosalle dassite tāsupi kosallaṃ dassitameva hotīti “aṭṭhārasa dhātuyo cakkhudhātu…pe…",
  "tika-s0103t:671_3": "manoviññāṇadhātū”ti vatvā “aṭṭhārasannaṃ dhātūnaṃ sabhāvaparicchedakā”ti vuttaṃ.",
  "tika-s0103t:671_4": "Tattha sabhāvaparicchedakāti yathābhūtasabhāvāvabodhinī.",
  "tika-s0103t:671_5": "“Savanapaññā dhāraṇapaññā”tiādinā paccekaṃ paññā-",
  "tika-s0103t:671_6": "saddo yojetabbo.",
  "tika-s0103t:671_7": "Dhātūnaṃ savanadhāraṇapaññā sutamayā,",
  "tika-s0103t:671_8": "itarā bhāvanāmayā.",
  "tika-s0103t:671_9": "Tatthāpi sammasanapaññā lokiyā.",
  "tika-s0103t:671_10": "Vipassanā paññā hi sā,",
  "tika-s0103t:671_11": "itarā lokuttarā.",
  "tika-s0103t:671_12": "Lakkhaṇādivasena,",
  "tika-s0103t:671_13": "aniccādivasena ca manasikaraṇaṃ manasikāro,",
  "tika-s0103t:671_14": "tattha kosallaṃ manasikārakusalatā.",
  "tika-s0103t:671_15": "Taṃ pana ādimajjhapariyosānavasena tidhā bhinditvā dassento “sammasanapaṭivedhapaccavekkhaṇapaññā”ti āha.",
  "tika-s0103t:671_16": "Sammasanapaññā hi tassā ādi,",
  "tika-s0103t:671_17": "paṭivedhapaññā majjhe,",
  "tika-s0103t:671_18": "paccavekkhaṇapaññā pariyosānaṃ.",
  "tika-s0103t:672_0": "Āyatanānaṃ ganthato ca atthato ca uggaṇhanavasena tesaṃ dhātulakkhaṇādivibhāgassa jānanapaññā uggahajānanapaññā.",
  "tika-s0103t:672_1": "Sammasanapaṭivedhapaccavekkhaṇavidhino jānanapaññā manasikārajānanapaññā.",
  "tika-s0103t:672_2": "Yasmā āyatanānipi atthato dhātuyova manasikāro ca uggaṇhanādivasena tesameva manasikāravidhi,",
  "tika-s0103t:672_3": "tasmā dhātukusalatādikā tissopi kusalatā ekadese katvā dassetuṃ “apicā”tiādi vuttaṃ.",
  "tika-s0103t:672_4": "Savanaṃ viya uggaṇhanapaccavekkhaṇānipi parittañāṇakattukānīti āha “savana uggahaṇapaccavekkhaṇā lokiyā”ti.",
  "tika-s0103t:672_5": "Ariyamaggakkhaṇe sammasanamanasikārānaṃ nipphatti pariniṭṭhānanti tesaṃ lokuttaratāpariyāyopi labbhatīti",
  "tika-s0103t:672_6": "vuttaṃ “sammasanamanasikārā lokiyalokuttaramissakā”ti.",
  "tika-s0103t:672_7": "Paccayadhammānaṃ hetuādīnaṃ attano paccayuppannānaṃ hetupaccayādibhāvena paccayabhāvo paccayākāro,",
  "tika-s0103t:672_8": "so pana avijjādīnaṃ dvādasannaṃ paṭiccasamuppādaṅgānaṃ vasena dvādasavidhoti āha “dvādasannaṃ paccayākārāna”nti.",
  "tika-s0103t:672_9": "Uggahādivasenāti uggahamanasikārasavanasammasanapaṭivedhapaccavekkhaṇavasena.",
  "tika-s0103t:673_0": "Ṭhānañceva tiṭṭhati phalaṃ tadāyattavuttitāyāti kāraṇañca hetupaccayabhāvena karaṇato nipphādanato.",
  "tika-s0103t:673_1": "Tesaṃ sotaviññāṇādīnaṃ.",
  "tika-s0103t:673_2": "Etasmiṃ duke attho veditabboti sambandho.",
  "tika-s0103t:673_3": "Ye dhammā yassa dhammassa kāraṇabhāvato ṭhānaṃ,",
  "tika-s0103t:673_4": "teva dhammā taṃvidhurassa dhammassa akāraṇabhāvato aṭṭhānanti paṭhamanaye phalabhedena tasseva dhammassa ṭhānāṭṭhānatā dīpitā;",
  "tika-s0103t:673_5": "dutiyanaye pana abhinnepi phale paccayadhammabhedena tesaṃ ṭhānāṭṭhānatā dīpitāti ayametesaṃ viseso.",
  "tika-s0103t:673_6": "Na hi kadāci ariyā diṭṭhisampadā niccaggāhassa kāraṇaṃ hoti,",
  "tika-s0103t:673_7": "akiriyatā pana siyā tassa kāraṇanti.",
  "tika-s0103t:674_0": "Ujuno bhāvo ajjavaṃ,",
  "tika-s0103t:674_1": "ajimhatā akuṭilatā avaṅkatāti atthoti tamatthaṃ anajjavapaṭikkhepamukhena dassetuṃ “gomuttavaṅkatā”tiādi vuttaṃ.",
  "tika-s0103t:674_2": "Svāyaṃ anajjavo bhikkhūnaṃ yebhuyyena anesanāya,",
  "tika-s0103t:674_3": "agocaracāritāya ca hotīti āha “ekacco hi…pe…",
  "tika-s0103t:674_4": "caratī”ti.",
  "tika-s0103t:674_5": "Ayaṃ gomuttavaṅkatā nāma ādito paṭṭhāya yāva pariyosānā paṭipattiyā vaṅkabhāvato.",
  "tika-s0103t:674_6": "Purimasadisoti paṭhamaṃ vuttabhikkhusadiso.",
  "tika-s0103t:674_7": "Candavaṅkatā nāma paṭipattiyā majjhaṭṭhāne vaṅkabhāvāpattito.",
  "tika-s0103t:674_8": "Naṅgalakoṭivaṅkatā nāma pariyosāne vaṅkabhāvāpattito.",
  "tika-s0103t:674_9": "Idaṃ ajjavaṃ nāma sabbatthakameva ujubhāvasiddhito.",
  "tika-s0103t:674_10": "Ajjavatāti ākāraniddeso,",
  "tika-s0103t:674_11": "yenākārenassa ajjavo pavattati,",
  "tika-s0103t:674_12": "tadākāraniddesoti attho.",
  "tika-s0103t:674_13": "Lajjatīti lajjī, hirimā,",
  "tika-s0103t:674_14": "tassa bhāvo lajjavaṃ,",
  "tika-s0103t:674_15": "hirīti attho.",
  "tika-s0103t:674_16": "Lajjā etassa atthīti lajjī yathā “mālī,",
  "tika-s0103t:674_17": "māyī”ti ca,",
  "tika-s0103t:674_18": "tassa bhāvo lajjībhāvo,",
  "tika-s0103t:674_19": "sā eva lajjā.",
  "tika-s0103t:675_0": "Parāparādhādīnaṃ adhivāsanakkhamaṃ adhivāsanakhanti.",
  "tika-s0103t:675_1": "Sucisīlatā soraccaṃ.",
  "tika-s0103t:675_2": "Sā hi sobhanakammaratatā,",
  "tika-s0103t:675_3": "suṭṭhu vā pāpato oratabhāvo viratatā soraccaṃ.",
  "tika-s0103t:675_4": "Tenāha “suratabhāvo”ti.",
  "tika-s0103t:676_0": "“Nāmañca rūpañcā”tiādīsu ayaṃ aparo nayo –",
  "tika-s0103t:676_1": "nāmakaraṇaṭṭhenāti aññaṃ anapekkhitvā sayameva attano nāmakaraṇasabhāvatoti attho.",
  "tika-s0103t:676_2": "Yañhi parassa nāmaṃ karoti,",
  "tika-s0103t:676_3": "tassa ca tadapekkhattā aññāpekkhaṃ nāmakaraṇanti nāmakaraṇasabhāvatā na hoti,",
  "tika-s0103t:676_4": "tasmā mahājanassa ñātīnaṃ,",
  "tika-s0103t:676_5": "guṇānañca sāmaññanāmādikārakānaṃ nāmabhāvo nāpajjati.",
  "tika-s0103t:676_6": "Yassa ca aññehi nāmaṃ karīyati,",
  "tika-s0103t:676_7": "tassa ca nāmakaraṇasabhāvatā natthīti,",
  "tika-s0103t:676_8": "natthiyeva nāmabhāvo.",
  "tika-s0103t:676_9": "Vedanādīnaṃ pana sabhāvasiddhattā vedanādināmassa nāmakaraṇasabhāvato nāmatā vuttā.",
  "tika-s0103t:676_10": "Pathavīādi nidassanena nāmassa sabhāvasiddhataṃyeva nidasseti,",
  "tika-s0103t:676_11": "na nāmabhāvasāmaññaṃ,",
  "tika-s0103t:676_12": "niruḷhattā pana nāma-",
  "tika-s0103t:676_13": "saddo arūpadhammesu eva vattati,",
  "tika-s0103t:676_14": "na pathavīādīsūti na tesaṃ nāmabhāvo.",
  "tika-s0103t:676_15": "Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā aññena nāmena",
  "tika-s0103t:676_16": "arūpadhammānaṃ voharitabbena piṇḍākārena pavatti atthīti.",
  "tika-s0103t:677_0": "Atha vā rūpadhammā cakkhādayo rūpādayo ca,",
  "tika-s0103t:677_1": "tesaṃ pakāsakapakāsitabbabhāvato vināpi nāmena pākaṭā honti,",
  "tika-s0103t:677_2": "na evaṃ arūpadhammāti te adhivacanasamphasso viya nāmāyattaggahaṇīyabhāvena “nāma”nti vuttā.",
  "tika-s0103t:677_3": "Paṭighasamphasso ca na cakkhādīni viya nāmena vinā pākaṭoti “nāma”nti vutto,",
  "tika-s0103t:677_4": "arūpatāya vā aññanāmasabhāgattā saṅgahitoyaṃ,",
  "tika-s0103t:677_5": "aññaphassasabhāgattā vā.",
  "tika-s0103t:677_6": "Vacanatthopi hi rūpayatīti rūpaṃ,",
  "tika-s0103t:677_7": "nāmayatīti nāmanti idha pacchimapurimānaṃ sambhavati.",
  "tika-s0103t:677_8": "Rūpayatīti vināpi nāmena attānaṃ pakāsetīti attho.",
  "tika-s0103t:677_9": "Nāmayatīti nāmena vinā apākaṭabhāvato attano pakāsakaṃ nāmaṃ karotīti attho.",
  "tika-s0103t:677_10": "Ārammaṇādhipatipaccayatāyāti satipi rūpassa ārammaṇādhipatipaccayabhāve na taṃ paramassāsabhūtaṃ nibbānaṃ",
  "tika-s0103t:677_11": "viya sātisayaṃ nāmanabhāvena paccayoti nibbānameva “nāma”nti vuttaṃ.",
  "tika-s0103t:678_0": "“Avijjā ca bhavataṇhā cā”ti ayaṃ duko sattānaṃ vaṭṭamūlasamudācāradassanattho.",
  "tika-s0103t:678_1": "Samudācaratīti hi samudācāro,",
  "tika-s0103t:678_2": "vaṭṭamūlameva samudācāro vaṭṭamūlasamudācāro,",
  "tika-s0103t:678_3": "vaṭṭamūladassanena vā vaṭṭamūlānaṃ pavatti dassitā hotīti vaṭṭamūlānaṃ samudācāro vaṭṭamūlasamudācāro,",
  "tika-s0103t:678_4": "taṃdassanatthoti attho.",
  "tika-s0103t:679_0": "Ekekasmiñca “attā”ti ca “loko”ti ca gahaṇavisesaṃ upādāya “attā ca loko cā”ti vuttaṃ,",
  "tika-s0103t:679_1": "ekaṃ vā khandhaṃ “attā”ti gahetvā aññaṃ attano upabhogabhūtaṃ “loko”ti gaṇhantassa,",
  "tika-s0103t:679_2": "attano attānaṃ “attā”ti gahetvā parassa attānaṃ “loko”ti gaṇhantassa vā vasena “attā ca loko cā”ti vuttaṃ.",
  "tika-s0103t:680_0": "Saha sikkhitabbo dhammo sahadhammo,",
  "tika-s0103t:680_1": "tattha bhavaṃ sahadhammikaṃ,",
  "tika-s0103t:680_2": "tasmiṃ sahadhammike.",
  "tika-s0103t:680_3": "Dovacassa-",
  "tika-s0103t:680_4": "saddato āya-",
  "tika-s0103t:680_5": "saddaṃ anaññattaṃ katvā “dovacassāya”nti vuttaṃ,",
  "tika-s0103t:680_6": "dovacassassa vā ayanaṃ pavatti dovacassāyaṃ.",
  "tika-s0103t:680_7": "Āsevantassāpi anusikkhanā ajjhāsayena bhajanāti āha “sevanā…pe…",
  "tika-s0103t:680_8": "bhajanā”ti.",
  "tika-s0103t:680_9": "Sabbatobhāgena bhatti sambhatti.",
  "tika-s0103t:681_0": "Saha kammavācāyāti abbhānatiṇavatthārakakammavācāya,",
  "tika-s0103t:681_1": "“ahaṃ bhante itthannāmaṃ āpattiṃ āpajji”ntiādikāya ca saheva.",
  "tika-s0103t:681_2": "Saheva hi kammavācāya āpattivuṭṭhānañca paricchijjati,",
  "tika-s0103t:681_3": "“paññattilakkhaṇāya āpattiyā vā kāraṇaṃ vītikkamalakkhaṇaṃ kāyakammaṃ,",
  "tika-s0103t:681_4": "vacīkammaṃ vā,",
  "tika-s0103t:681_5": "vuṭṭhānassa kāraṇaṃ kammavācā”ti kāraṇena saha phalassa jānanavasena “saha kammavācāyā”ti vuttaṃ.“Saha kammavācāyā”ti.",
  "tika-s0103t:681_6": "Iminā nayena saha parikammenāti etthāpi attho veditabbo.",
  "tika-s0103t:682_0": "Dhātuvisayā sabbāpi paññā dhātukusalatā.",
  "tika-s0103t:682_1": "Tadekadesā manasikārakusalatāti adhippāyena purimapadepi sammasanapaṭivedhapaññā vuttā.",
  "tika-s0103t:682_2": "Yasmā pana nippariyāyato vipassanādipaññā eva manasikārakosallaṃ,",
  "tika-s0103t:682_3": "tasmā “tāsaṃyeva dhātūnaṃ sammasanapaṭivedhapaccavekkhaṇapaññā”ti vuttaṃ.",
  "tika-s0103t:683_0": "Āyatanavisayā sabbāpi paññā āyatanakusalatāti dassento “dvādasannaṃ āyatanānaṃ uggahamanasikārajānanapaññā”ti vatvā puna “apicā”tiādi vuttaṃ.",
  "tika-s0103t:683_1": "Dvīsupi vā padesu vācuggatāya āyatanapāḷiyā,",
  "tika-s0103t:683_2": "dhātupāḷiyā ca manasikaraṇaṃ manasikāro.",
  "tika-s0103t:683_3": "Tathā uggaṇhantī,",
  "tika-s0103t:683_4": "manasi karontī,",
  "tika-s0103t:683_5": "tadatthaṃ suṇantī,",
  "tika-s0103t:683_6": "ganthato ca atthato ca dhārentī,",
  "tika-s0103t:683_7": "“idaṃ cakkhāyatanaṃ nāma,",
  "tika-s0103t:683_8": "ayaṃ cakkhudhātu nāmā”tiādinā sabhāvato,",
  "tika-s0103t:683_9": "gaṇanato ca paricchedaṃ jānantī ca paññā uggahapaññādikā vuttā.",
  "tika-s0103t:683_10": "Manasikārapade pana catubbidhāpi paññā uggahoti tato pavatto aniccādimanasikāro “uggahamanasikāro”ti vutto.",
  "tika-s0103t:683_11": "Tassa jānanaṃ pavattanameva,",
  "tika-s0103t:683_12": "“yathā pavattaṃ vā uggahaṃ,",
  "tika-s0103t:683_13": "evameva pavatto uggaho”ti jānanaṃ uggahajānanaṃ.",
  "tika-s0103t:683_14": "“Manasikāro evaṃ pavattetabbo,",
  "tika-s0103t:683_15": "evañca pavatto”ti jānanaṃ manasikārajānanaṃ.",
  "tika-s0103t:683_16": "Tadubhayampi “manasikārakosalla”nti vuttaṃ.",
  "tika-s0103t:683_17": "Uggahopi hi manasikārasampayogato manasikāraniruttiṃ laddhuṃ arahati.",
  "tika-s0103t:683_18": "Yo ca manasikātabbo,",
  "tika-s0103t:683_19": "yo ca manasikaraṇūpāyo,",
  "tika-s0103t:683_20": "sabbo so “manasikāro”ti vattuṃ vaṭṭati,",
  "tika-s0103t:683_21": "tattha kosallaṃ manasikārakusalatāti.",
  "tika-s0103t:683_22": "Sammasanaṃ paññā,",
  "tika-s0103t:683_23": "sā maggasampayuttā aniccādisammasanakiccaṃ sādheti niccasaññādipajahanato.",
  "tika-s0103t:683_24": "Manasikāro sammasanasampayutto,",
  "tika-s0103t:683_25": "so tattheva aniccādimanasikārakiccaṃ maggasampayutto sādhetīti āha “sammasanamanasikārā lokiyalokuttaramissakā”ti.",
  "tika-s0103t:683_26": "“Iminā paccayenidaṃ hotī”ti evaṃ avijjādīnaṃ saṅkhārādipaccayuppannassa paccayabhāvajānanaṃ paṭiccasamuppādakusalatā.",
  "tika-s0103t:684_0": "Adhivāsanaṃ khamanaṃ.",
  "tika-s0103t:684_1": "Tañhi paresaṃ dukkaṭaṃ duruttañca paṭivirodhākaraṇena attano upari āropetvā vāsanaṃ “adhivāsana”nti vuccati.",
  "tika-s0103t:684_2": "Acaṇḍikkanti akujjhanaṃ.",
  "tika-s0103t:684_3": "Domanassavasena paresaṃ akkhīsu assūnaṃ anuppādanā anassuropo.",
  "tika-s0103t:684_4": "Attamanatāti sakamanatā.",
  "tika-s0103t:684_5": "Cittassa abyāpanno sako manobhāvo attamanatā.",
  "tika-s0103t:684_6": "Cittanti vā cittappabandhaṃ ekattena gahetvā tassa antarā uppannena pītisahagatamanena sakamanatā.",
  "tika-s0103t:684_7": "Attamano vā puggalo,",
  "tika-s0103t:684_8": "tassa bhāvo attamanatā,",
  "tika-s0103t:684_9": "sā na sattassāti puggaladiṭṭhinivāraṇatthaṃ “cittassā”ti vuttaṃ.",
  "tika-s0103t:684_10": "Adhivāsanalakkhaṇā khanti adhivāsanakhanti.",
  "tika-s0103t:684_11": "Sucisīlatā soraccaṃ.",
  "tika-s0103t:684_12": "Sā hi sobhanakammaratatā.",
  "tika-s0103t:684_13": "Suṭṭhu pāpato oratabhāvo viratatā soraccaṃ.",
  "tika-s0103t:684_14": "Tenāha “suratabhāvo”ti.",
  "tika-s0103t:685_0": "Sakhilo vuccati saṇhavāco,",
  "tika-s0103t:685_1": "tassa bhāvo sākhalyaṃ,",
  "tika-s0103t:685_2": "saṇhavācatā.",
  "tika-s0103t:685_3": "Taṃ pana byatirekamukhena vibhāventī yā pāḷi pavattā,",
  "tika-s0103t:685_4": "taṃ dassento “tattha katamaṃ sākhalya”ntiādimāha.",
  "tika-s0103t:685_5": "Tattha aṇḍakāti sadosavaṇe rukkhe niyyāsapiṇḍiyo,",
  "tika-s0103t:685_6": "ahicchattakādīni vā uṭṭhitāni “aṇḍakānī”ti vadanti.",
  "tika-s0103t:685_7": "Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo,",
  "tika-s0103t:685_8": "gaṇṭhiyo vā aṇḍakā.",
  "tika-s0103t:685_9": "Idha pana byāpajjanakakkasādibhāvato aṇḍakapakatibhāvena vācā “aṇḍakā”ti vuttā.",
  "tika-s0103t:685_10": "Padumanāḷaṃ viya sotaṃ ghaṃsayamānā pavisantī kakkasā daṭṭhabbā.",
  "tika-s0103t:685_11": "Kodhena nibbattattā tassa parivārabhūtā kodhasāmantā.",
  "tika-s0103t:685_12": "Pure saṃvaddhanārī porī,",
  "tika-s0103t:685_13": "sā viya sukumārā mudukā vācā porī viyāti porī.",
  "tika-s0103t:685_14": "Tatthāti “bhāsitā hotī”ti vuttāya kiriyāyātipi yojanā sambhavati,",
  "tika-s0103t:685_15": "tattha vācāyāti vā.",
  "tika-s0103t:685_16": "“Saṇhavācatā”tiādinā taṃ vācaṃ pavattayamānaṃ cetanaṃ dasseti.",
  "tika-s0103t:685_17": "Sammodakassa puggalassa mudukabhāvo maddavaṃ sammodakamudukabhāvo.",
  "tika-s0103t:685_18": "Āmisena alabbhamānena,",
  "tika-s0103t:685_19": "tathā dhammena cāti dvīhi chiddo. Āmisassa,",
  "tika-s0103t:685_20": "dhammassa ca alābhena attano parassa ca antare sambhavantassa hi chiddassa vivarassa bhedassa paṭisantharaṇaṃ pidahanaṃ saṅgaṇhanaṃ paṭisanthāro.",
  "tika-s0103t:685_21": "Taṃ sarūpato,",
  "tika-s0103t:685_22": "paṭipattito ca pāḷidassanamukhena vibhāvetuṃ “abhidhammepī”tiādimāha.",
  "tika-s0103t:685_23": "Aggaṃ aggahetvāti aggaṃ attano aggahetvā.",
  "tika-s0103t:685_24": "Uddesadānanti pāḷiyā,",
  "tika-s0103t:685_25": "aṭṭhakathāya ca uddisanaṃ.",
  "tika-s0103t:685_26": "Pāḷivaṇṇanāti pāḷiyā atthavaṇṇanā.",
  "tika-s0103t:685_27": "Dhammakathākathananti sarabhaññasarabhaṇanādivasena dhammakathanaṃ.",
  "tika-s0103t:686_0": "Karuṇāti karuṇābrahmavihāramāha.",
  "tika-s0103t:686_1": "Karuṇāpubbabhāgoti tassa pubbabhāgaupacārajjhānaṃ vadati.",
  "tika-s0103t:686_2": "Pāḷipade pana yā kāci karuṇā “karuṇā”ti vuttā,",
  "tika-s0103t:686_3": "karuṇācetovimuttīti pana appanāppattāva.",
  "tika-s0103t:686_4": "Mettāyapi eseva nayo. Suci-",
  "tika-s0103t:686_5": "saddato bhāve yya- kāraṃ, i-",
  "tika-s0103t:686_6": "kārassa ca e-",
  "tika-s0103t:686_7": "kārādesaṃ katvā ayaṃ niddesoti āha “soceyyanti sucibhāvo”ti.",
  "tika-s0103t:686_8": "Hotu tāva sucibhāvo soceyyaṃ,",
  "tika-s0103t:686_9": "tassa pana mettāpubbabhāgatā kathanti āha “vuttampi ceta”ntiādi.",
  "tika-s0103t:687_0": "Muṭṭhā sati etassāti muṭṭhassati,",
  "tika-s0103t:687_1": "tassa bhāvo muṭṭhassaccaṃ,",
  "tika-s0103t:687_2": "satipaṭipakkho dhammo,",
  "tika-s0103t:687_3": "na satiyā abhāvamattaṃ.",
  "tika-s0103t:687_4": "Yasmā paṭipakkhe sati tassa vasena sativigatā vippavutthā nāma hoti,",
  "tika-s0103t:687_5": "tasmā vuttaṃ “sativippavāso”ti.",
  "tika-s0103t:687_6": "“Assatī”tiādīsu a-",
  "tika-s0103t:687_7": "kāro paṭipakkhe daṭṭhabbo,",
  "tika-s0103t:687_8": "na sattapaṭisedhe.",
  "tika-s0103t:687_9": "Udake lābu viya yena cittaṃ ārammaṇe pilavantā viya tiṭṭhati,",
  "tika-s0103t:687_10": "na ogāhati,",
  "tika-s0103t:687_11": "sā pilāpanatā.",
  "tika-s0103t:687_12": "Yena gahitampi ārammaṇaṃ sammussati na sarati,",
  "tika-s0103t:687_13": "sā sammussanatā.",
  "tika-s0103t:687_14": "Yathā vijjāpaṭipakkhā avijjā vijjāya pahātabbato,",
  "tika-s0103t:687_15": "evaṃ sampajaññapaṭipakkhaṃ asampajaññaṃ,",
  "tika-s0103t:687_16": "avijjāyeva.",
  "tika-s0103t:688_0": "Indriyasaṃvarabhedoti indriyasaṃvaravināso.",
  "tika-s0103t:688_1": "Appaṭisaṅkhāti apaccavekkhitvā ayoniso ca āhāraparibhoge ādīnavānisaṃse avīmaṃsitvā.",
  "tika-s0103t:689_0": "Appaṭisaṅkhāyāti itikattabbatāsu appaccavekkhaṇāya nāmaṃ.",
  "tika-s0103t:689_1": "Aññāṇaṃ appaṭisaṅkhāta nimittaṃ.",
  "tika-s0103t:689_2": "Akampanañāṇanti tāya anabhibhavanīyaṃ ñāṇaṃ,",
  "tika-s0103t:689_3": "tattha tattha paccavekkhaṇāñāṇañceva paccavekkhaṇāya muddhabhūtaṃ lokuttarañāṇañca.",
  "tika-s0103t:689_4": "Nippariyāyato maggabhāvanā bhāvanā nāma,",
  "tika-s0103t:689_5": "yā ca tadatthā,",
  "tika-s0103t:689_6": "tadubhayañca bhāventasseva icchitabbaṃ,",
  "tika-s0103t:689_7": "na bhāvitabhāvanassāti vuttaṃ “bhāventassa uppannaṃ bala”nti.",
  "tika-s0103t:689_8": "Tenāha “yā kusalānaṃ dhammānaṃ āsevanā bhāvanā bahulīkamma”nti.",
  "tika-s0103t:690_0": "Kāmaṃ sampayuttadhammesu thirabhāvopi balaṭṭho eva,",
  "tika-s0103t:690_1": "paṭipakkhehi pana akampanīyatā sātisayaṃ balaṭṭhoti vuttaṃ “assatiyā akampanavasenā”ti.",
  "tika-s0103t:690_2": "Paccanīkadhammasamanato samatho samādhi.",
  "tika-s0103t:690_3": "Aniccādinā vividhenākārena dassanato vipassanā paññā.",
  "tika-s0103t:690_4": "Taṃ ākāraṃ gahetvāti samādhānākāraṃ gahetvā.",
  "tika-s0103t:690_5": "Yenākārena pubbe alīnaṃ anuddhataṃ majjhimaṃ bhāvanāvīthipaṭipannaṃ hutvā cittaṃ samāhitaṃ hoti,",
  "tika-s0103t:690_6": "taṃ ākāraṃ gahetvā sallakkhetvā.",
  "tika-s0103t:690_7": "Nimittavasenāti kāraṇavasena.",
  "tika-s0103t:690_8": "“Eseva nayo”ti iminā paggahova taṃ ākāraṃ gahetvā puna pavattetabbassa paggāhassa nimittavasena paggāhanimittanti imamatthaṃ atidisati,",
  "tika-s0103t:690_9": "tassattho samathe vuttanayānusārena veditabbo.",
  "tika-s0103t:690_10": "Paggāho vīriyaṃ kosajjapakkhato cittassa patituṃ adatvā paggaṇhanato.",
  "tika-s0103t:690_11": "Avikkhepo ekaggatā vikkhepassa uddhaccassa paṭipakkhabhāvato.",
  "tika-s0103t:690_12": "Paṭisaṅkhānakiccanibbattibhāvato lokuttaradhammānaṃ paṭisaṅkhānabalabhāvo,",
  "tika-s0103t:690_13": "tathā pubbe pavattākārasallakkhaṇavasena samathapaggāhānaṃ upari pavattisabbhāvato samathanimittadukassapi missakatā vuttā.",
  "tika-s0103t:691_0": "Yathāsamādinnassa sīlassa bhedakaro vītikkamo.",
  "tika-s0103t:691_1": "Sīlavināsako asaṃvaro.",
  "tika-s0103t:691_2": "Sammādiṭṭhivināsikāti “atthi dinna”ntiādi nayappavattāya sammādiṭṭhiyā dūsikā.",
  "tika-s0103t:692_0": "Sīlassa sampādanaṃ nāma sabbabhāgato tassa anūnatāpādananti āha “sampādanato paripūraṇato”ti.",
  "tika-s0103t:692_1": "Pāripūrattho hi sampadā- saddoti.",
  "tika-s0103t:692_2": "Mānasikasīlaṃ nāma sīlavisodhanavasena abhijjhādippahānaṃ.",
  "tika-s0103t:692_3": "Diṭṭhipāripūribhūtaṃ ñāṇanti atthikadiṭṭhiādisammādiṭṭhiyā pāripūribhāvena pavattaṃ ñāṇaṃ.",
  "tika-s0103t:693_0": "Visuddhiṃ pāpetuṃ samatthanti cittavisuddhiādiuparivisuddhiyā paccayo bhavituṃ samatthaṃ.",
  "tika-s0103t:693_1": "Suvisuddhameva hi sīlaṃ tassā padaṭṭhānaṃ hotīti.",
  "tika-s0103t:693_2": "Visuddhiṃ pāpetuṃ samatthaṃ dassananti ñāṇadassanavisuddhiṃ,",
  "tika-s0103t:693_3": "paramatthavisuddhinibbānañca pāpetuṃ upanetuṃ samatthaṃ kammassakatāñāṇādisammādassanaṃ.",
  "tika-s0103t:693_4": "Tenāha “abhidhamme”tiādi.",
  "tika-s0103t:693_5": "Ettha ca “idaṃ akusalaṃ kammaṃ no sakaṃ,",
  "tika-s0103t:693_6": "idaṃ pana kammaṃ saka”nti evaṃ byatirekato anvayato ca kammassakatājānanañāṇaṃ kammassakatāñāṇaṃ.",
  "tika-s0103t:693_7": "Tenāha “ettha cā”tiādi.",
  "tika-s0103t:693_8": "“Parena katampī”ti idaṃ nidassanavasena vuttaṃ yathā parena kataṃ,",
  "tika-s0103t:693_9": "evaṃ attanā katampi sakakammaṃ nāma na hotīti.",
  "tika-s0103t:693_10": "Attanā vā ussāhitena parena kataṃpīti evaṃ vā attho daṭṭhabbo.",
  "tika-s0103t:693_11": "Yañhi taṃ parassa ussāhanavasena kataṃ,",
  "tika-s0103t:693_12": "tampi sakakammaṃ nāma hotīti ayañhettha adhippāyo.",
  "tika-s0103t:693_13": "Atthabhañjanatoti diṭṭhadhammikādisabbaatthavināsanato.",
  "tika-s0103t:693_14": "Atthajananatoti idhalokatthaparalokatthaparamatthānaṃ uppādanato.",
  "tika-s0103t:693_15": "Ārabbhakāle “aniccaṃ dukkhaṃ anattā”ti pavattampi vacīsaccañca lakkhaṇāni paṭivijjhantaṃ vipassanāñāṇaṃ anulometi tattheva paṭivijjhanato.",
  "tika-s0103t:693_16": "Paramatthasaccañca nibbānaṃ na vilometi na virodheti ekanteneva sampāpanato.",
  "tika-s0103t:694_0": "Ñāṇadassananti ñāṇabhūtaṃ dassanaṃ,",
  "tika-s0103t:694_1": "tena maggaṃ vadati.",
  "tika-s0103t:694_2": "Taṃsampayuttameva vīriyanti paṭhamamaggasampayuttaṃ vīriyamāha.",
  "tika-s0103t:694_3": "Sabbāpi maggapaññā diṭṭhivisuddhiyevāti dassetuṃ “apicā”tiādi vuttaṃ.",
  "tika-s0103t:694_4": "Ayameva ca nayo abhidhammapāḷiyā sametīti dassento “abhidhamme panā”ti ādiṃ avoca.",
  "tika-s0103t:695_0": "Yasmā saṃvego nāma sahottappañāṇaṃ,",
  "tika-s0103t:695_1": "tasmā saṃvegavatthuṃ bhayato bhāyitabbato dassanavasena pavattañāṇaṃ.",
  "tika-s0103t:695_2": "Tenāha “jātibhaya”ntiādi.",
  "tika-s0103t:695_3": "Bhāyanti etasmāti bhayaṃ,",
  "tika-s0103t:695_4": "jāti eva bhayaṃ jātibhayaṃ.",
  "tika-s0103t:695_5": "Saṃvejanīyanti saṃvijjitabbaṃ bhāyitabbaṃ uttāsitabbaṃ.",
  "tika-s0103t:695_6": "Ṭhānanti kāraṇaṃ,",
  "tika-s0103t:695_7": "vatthūti attho.",
  "tika-s0103t:695_8": "Saṃvegajātassāti uppannasaṃvegassa.",
  "tika-s0103t:695_9": "Upāyapadhānanti upāyena pavattetabbaṃ vīriyaṃ.",
  "tika-s0103t:696_0": "Kusalānaṃ dhammānanti sīlādīnaṃ anavajjadhammānaṃ.",
  "tika-s0103t:696_1": "Bhāvanāyāti uppādanena vaḍḍhanena ca.",
  "tika-s0103t:696_2": "Asantuṭṭhassāti “alaṃ ettāvatā,",
  "tika-s0103t:696_3": "kathaṃ ettāvatā”ti saṅkocāpattivasena na santuṭṭhassa.",
  "tika-s0103t:696_4": "Bhiyyokamyatāti bhiyyo bhiyyo uppādanicchā.",
  "tika-s0103t:696_5": "Vosānanti saṅkocaṃ asamatthanti.",
  "tika-s0103t:696_6": "Tussanaṃ tuṭṭhi santuṭṭhi,",
  "tika-s0103t:696_7": "natthi etassa santuṭṭhīti asantuṭṭhi,",
  "tika-s0103t:696_8": "tassa bhāvo asantuṭṭhitā.",
  "tika-s0103t:696_9": "Vīriyappavāhe vattamāne antarā eva paṭigamanaṃ nivattanaṃ paṭivānaṃ,",
  "tika-s0103t:696_10": "taṃ tassa atthīti paṭivānī,",
  "tika-s0103t:696_11": "na paṭivānī appaṭivānī,",
  "tika-s0103t:696_12": "tassa bhāvo appaṭivānitā.",
  "tika-s0103t:696_13": "Sakkaccakiriyatāti kusalānaṃ karaṇe sakkaccakiriyatā ādarakiriyatā.",
  "tika-s0103t:696_14": "Sātaccakiriyatāti satatameva karaṇaṃ.",
  "tika-s0103t:696_15": "Aṭṭhitakiriyatāti antarā aṭṭhapetvā khaṇḍaṃ akatvā karaṇaṃ.",
  "tika-s0103t:696_16": "Anolīnavuttitāti na līnappavattitā.",
  "tika-s0103t:696_17": "Anikkhittachandatāti kusalacchandassa anikkhipanaṃ.",
  "tika-s0103t:696_18": "Anikkhittadhuratāti kusalakaraṇe vīriyadhurassa anikkhipanaṃ.",
  "tika-s0103t:696_19": "Āsevanāti ādarena sevanā.",
  "tika-s0103t:696_20": "Bhāvanāti vaḍḍhanā brūhanā.",
  "tika-s0103t:696_21": "Bahulīkammanti punappunaṃ karaṇaṃ.",
  "tika-s0103t:697_0": "Tisso vijjāti pubbenivāsānussatiñāṇaṃ,",
  "tika-s0103t:697_1": "dibbacakkhuñāṇaṃ āsavakkhayañāṇanti imā tisso vijjā.",
  "tika-s0103t:697_2": "Paṭipakkhavijjhanaṭṭhena pubbe nivutthakkhandhādīnaṃ viditakaraṇaṭṭhena visiṭṭhā muttīti vimutti.",
  "tika-s0103t:697_3": "Svāyaṃ viseso paṭipakkhavigamanena,",
  "tika-s0103t:697_4": "paṭiyogivigamanena ca icchitabboti tadubhayaṃ dassetuṃ “ettha cā”tiādi vuttaṃ.",
  "tika-s0103t:697_5": "Tattha yena visesena samāpattiyo paccanīkadhammehi suṭṭhu muttā,",
  "tika-s0103t:697_6": "tato nirāsaṅkatāya ārammaṇe ca abhiratā,",
  "tika-s0103t:697_7": "taṃ visesaṃ upādāya tā adhikaṃ muccanato,",
  "tika-s0103t:697_8": "ārammaṇe adhimuccanato ca adhimuttiyo nāmāti vuttaṃ “cittassa ca adhimuttī”ti.",
  "tika-s0103t:697_9": "Muttattāti sabbasaṅkhārehi visesena nissaṭattā vimutti.",
  "tika-s0103t:698_0": "Khaye ñāṇanti samucchedavasena kilese khepetīti khayo,",
  "tika-s0103t:698_1": "ariyamaggo,",
  "tika-s0103t:698_2": "tappariyāpannaṃ ñāṇaṃ khaye ñāṇaṃ.",
  "tika-s0103t:698_3": "Paṭisandhivasenāti kilesānaṃ taṃtaṃmaggavajjhānaṃ uppannamagge khandhasantāne puna sandahanavasena.",
  "tika-s0103t:698_4": "Anuppādabhūteti taṃtaṃphale.",
  "tika-s0103t:698_5": "Anuppādapariyosāneti anuppādakaro maggo anuppādo,",
  "tika-s0103t:698_6": "tassa pariyosāne,",
  "tika-s0103t:698_7": "kilesānaṃ vā anuppajjanasaṅkhāte pariyosāne,",
  "tika-s0103t:698_8": "bhaṅgeti atthoti.",
  "tika-s0103t:699_0": "Dukavaṇṇanā niṭṭhitā.",
  "tika-s0103t:700_0": "Tikavaṇṇanā",
  "tika-s0103t:701_0": "305.",
  "tika-s0103t:701_1": "Dhammato añño kattā natthīti dassetuṃ kattusādhanavasena “lubbhatīti lobho”ti vuttaṃ.",
  "tika-s0103t:701_2": "Lubbhati tena,",
  "tika-s0103t:701_3": "lubbhanamattametanti karaṇabhāvasādhanavasenapi attho yujjateva.",
  "tika-s0103t:701_4": "Dussati muyhatīti etthāpi eseva nayo.",
  "tika-s0103t:701_5": "Akusalañca taṃ akosallasambhūtaṭṭhena ekantākusalabhāvato mūlañca attanā sampayuttadhammānaṃ suppatiṭṭhitabhāvasādhanato,",
  "tika-s0103t:701_6": "na akusalabhāvasādhanato.",
  "tika-s0103t:701_7": "Na hi mūlakato akusalānaṃ akusalabhāvo,",
  "tika-s0103t:701_8": "kusalādīnañca kusalādibhāvo.",
  "tika-s0103t:701_9": "Tathā sati momūhacittadvaye mohassa akusalabhāvo na siyā.",
  "tika-s0103t:701_10": "Tesanti lobhādīnaṃ.",
  "tika-s0103t:701_11": "“Na lubbhatīti alobho”tiādinā paṭipakkhanayena.",
  "tika-s0103t:702_0": "Duṭṭhu caritānīti paccayato,",
  "tika-s0103t:702_1": "sampayuttadhammato,",
  "tika-s0103t:702_2": "pavattiākārato ca na suṭṭhu asammā pavattitāni.",
  "tika-s0103t:702_3": "Virūpānīti bībhacchāni sampati,",
  "tika-s0103t:702_4": "āyatiñca aniṭṭharūpattā.",
  "tika-s0103t:702_5": "Kāyenāti kāyadvārena karaṇabhūtena.",
  "tika-s0103t:702_6": "Kāyatoti kāyadvārato.",
  "tika-s0103t:702_7": "“Suṭṭhu caritānī”tiādīsu vuttavipariyāyena attho veditabbo.",
  "tika-s0103t:702_8": "Yassa sikkhāpadassa vītikkame kāyasamuṭṭhānā āpatti hoti,",
  "tika-s0103t:702_9": "taṃ kāyadvāre paññattasikkhāpadaṃ.",
  "tika-s0103t:702_10": "Avītikkamo kāyasucaritanti vārittasīlassa vasena vadati,",
  "tika-s0103t:702_11": "cārittasīlassapi vā,",
  "tika-s0103t:702_12": "yassa akaraṇe āpatti hoti.",
  "tika-s0103t:702_13": "Vacīduccaritasucaritaniddhāraṇampi vuttanayānusārena veditabbaṃ.",
  "tika-s0103t:702_14": "Ubhayattha paññattassāti kāyadvāre,",
  "tika-s0103t:702_15": "vacīdvāre ca paññattassa.",
  "tika-s0103t:702_16": "Sikkhāpadassa vītikkamova manoduccaritaṃ manodvāre paññattassa sikkhāpadassa abhāvato,",
  "tika-s0103t:702_17": "tayidaṃ dvāradvaye akiriyasamuṭṭhānāya āpattiyā vasena veditabbaṃ.",
  "tika-s0103t:702_18": "Avītikkamoti yathāvuttāya āpattiyā avītikkamo manosucaritaṃ.",
  "tika-s0103t:702_19": "“Sabbassāpi sikkhāpadassa avītikkamo manosucarita”nti keci.",
  "tika-s0103t:702_20": "Tadubhayañhi cārittasīlaṃ uddissapaññattaṃ sikkhāpadaṃ,",
  "tika-s0103t:702_21": "tassa avītikkamo siyā kāyasucaritaṃ,",
  "tika-s0103t:702_22": "siyā vacīsucaritanti.",
  "tika-s0103t:703_0": "Pāṇo atipātīyati etāyāti pāṇātipāto,",
  "tika-s0103t:703_1": "tathāpavattā cetanā,",
  "tika-s0103t:703_2": "evaṃ adinnādānādayopīti āha “pāṇātipātādayo pana tisso cetanā”ti.",
  "tika-s0103t:703_3": "Vacīdvārepi uppannā kāyaduccaritaṃ dvārantare uppannassāpi kammassa sanāmāpariccāgato yebhuyyavuttiyā,",
  "tika-s0103t:703_4": "tabbahulavuttiyā ca.",
  "tika-s0103t:703_5": "Tenāhu aṭṭhakathācariyā –",
  "tika-s0103t:704_0": "“Dvāre caranti kammāni, na dvārā dvāracārino;",
  "tika-s0103t:705_0": "Tasmā dvārehi kammāni, aññamaññaṃ vavatthitā”ti. ;",
  "tika-s0103t:706_0": "Vacīduccaritaṃ kāyadvārepi vacīdvārepi uppannāti ānetvā sambandhitabbaṃ.",
  "tika-s0103t:706_1": "Cetanāsampayuttadhammāti manokammabhūtāya cetanāya sampayuttadhammā.",
  "tika-s0103t:706_2": "Kāyavacīkammabhūtāya pana cetanāya sampayuttā abhijjhādayo taṃ taṃ pakkhikā vā honti abbohārikā vāti.",
  "tika-s0103t:706_3": "Cetanāsampayuttadhammā manosucaritanti etthāpi eseva nayo.",
  "tika-s0103t:706_4": "Tividhassa duccaritassa akaraṇavasena pavattā tisso cetanāpi viratiyopi kāyasucaritaṃ kāyikassa vītikkamassa akaraṇavasena pavattanato,",
  "tika-s0103t:706_5": "kāyena pana sikkhāpadānaṃ samādiyane sīlassa kāyasucaritabhāve vattabbameva natthi.",
  "tika-s0103t:706_6": "Eseva nayo vacīsucarite.",
  "tika-s0103t:707_0": "Kāmapaṭisaṃyuttoti ettha dve kāmā vatthukāmo ca kilesakāmo ca.",
  "tika-s0103t:707_1": "Tattha vatthukāmapakkhe ārammaṇakaraṇavasena kāmehi paṭisaṃyutto vitakko kāmavitakko.",
  "tika-s0103t:707_2": "Kilesakāmapakkhe pana sampayogavasena kāmena paṭisaṃyuttoti yojetabbaṃ.",
  "tika-s0103t:707_3": "“Byāpādapaṭisaṃyutto”tiādīsu sampayogavaseneva attho veditabbo.",
  "tika-s0103t:707_4": "Byāpādavatthupaṭisaṃyuttopi byāpādapaṭisaṃyuttoti gayhamāne ubhayathāpi yojanā labbhateva.",
  "tika-s0103t:707_5": "Vihiṃsāpaṭisaṃyuttoti etthāpi eseva nayo.",
  "tika-s0103t:707_6": "Vihiṃsanti etāya satte,",
  "tika-s0103t:707_7": "vihiṃsanaṃ vā esā sattānanti vihiṃsā,",
  "tika-s0103t:707_8": "tāya paṭisaṃyutto vihiṃsāpaṭisaṃyuttoti evaṃ saddattho veditabbo.",
  "tika-s0103t:707_9": "Appiye amanāpe saṅkhāre ārabbha byāpādavitakkappavatti aṭṭhānāghātavasena dīpetabbā.",
  "tika-s0103t:707_10": "Byāpādavitakkassa avadhiṃ dassetuṃ “yāva vināsanā”ti vuttaṃ.",
  "tika-s0103t:707_11": "Vināsanaṃ pana pāṇātipāto evāti.",
  "tika-s0103t:707_12": "“Saṅkhāro” hi dukkhāpetabbo nāma natthī”ti kasmā vuttaṃ,",
  "tika-s0103t:707_13": "nanu ye “dukkhāpetabbā”ti icchitā sattasaññitā,",
  "tika-s0103t:707_14": "tepi atthato saṅkhārā evāti?",
  "tika-s0103t:707_15": "Saccametaṃ,",
  "tika-s0103t:707_16": "ye pana indriyabaddhā saviññāṇakatāya dukkhaṃ paṭisaṃvedenti,",
  "tika-s0103t:707_17": "tasmā te vihiṃsāvitakkassa visayā icchitā sattasaññitā.",
  "tika-s0103t:707_18": "Ye pana na dukkhaṃ paṭisaṃvedenti vuttalakkhaṇāyogato,",
  "tika-s0103t:707_19": "te sandhāya “vihiṃsāvitakko saṅkhāresu nuppajjatī”ti vuttaṃ.",
  "tika-s0103t:707_20": "Yattha pana uppajjati,",
  "tika-s0103t:707_21": "yathā ca uppajjati,",
  "tika-s0103t:707_22": "taṃ dassetuṃ “ime sattā”tiādi vuttaṃ.",
  "tika-s0103t:708_0": "Nekkhammaṃ vuccati lobhato nikkhantattā alobho,",
  "tika-s0103t:708_1": "nīvaraṇehi nikkhantattāpi paṭhamajjhānaṃ,",
  "tika-s0103t:708_2": "sabbākusalehi nikkhantattā sabbo kusalo dhammo,",
  "tika-s0103t:708_3": "sabbasaṅkhatehi pana nikkhantattā, nibbānaṃ.",
  "tika-s0103t:708_4": "Upanissayato,",
  "tika-s0103t:708_5": "sampayogato,",
  "tika-s0103t:708_6": "ārammaṇakaraṇato ca nekkhammena paṭisaṃyuttoti nekkhammapaṭisaṃyutto.",
  "tika-s0103t:708_7": "Nekkhammavitakko sammāsaṅkappo.",
  "tika-s0103t:708_8": "Idāni taṃ bhūmivibhāgena dassetuṃ “so”tiādi vuttaṃ.",
  "tika-s0103t:708_9": "Asubhapubbabhāgeti asubhajjhānassa pubbabhāge.",
  "tika-s0103t:708_10": "Asubhaggahaṇañcettha kāmavitakkassa ujuvipaccanīkadassanatthaṃ kataṃ.",
  "tika-s0103t:708_11": "Kāmavitakkapaṭipakkho hi nekkhammavitakkoti.",
  "tika-s0103t:708_12": "Evañca katvā uparivitakkadvayassa bhūmiṃ dassentena sapubbabhāgāni mettākaruṇājhānādīni uddhaṭāni.",
  "tika-s0103t:708_13": "Asubhajjhāneti asubhārammaṇe paṭhamajjhāne.",
  "tika-s0103t:708_14": "Avayave hi samudāyavohāraṃ katvā niddisati yathā “rukkhe sākhā”ti.",
  "tika-s0103t:708_15": "Jhānaṃ pādakaṃ katvāti nidassanamattaṃ.",
  "tika-s0103t:708_16": "Taṃ jhānaṃ sammasitvā uppannamaggaphalakālepi hi so lokuttaroti.",
  "tika-s0103t:708_17": "Byāpādassa paṭipakkho,",
  "tika-s0103t:708_18": "kiñcipi na byāpādeti etenāti vā abyāpādo, mettā,",
  "tika-s0103t:708_19": "tāya paṭisaṃyutto abyāpādapaṭisaṃyutto.",
  "tika-s0103t:708_20": "Mettājhāneti mettābhāvanāvasena adhigate paṭhamajjhāne.",
  "tika-s0103t:708_21": "Karuṇājhāneti etthāpi eseva nayo.",
  "tika-s0103t:708_22": "Vihiṃsāya paṭipakkho,",
  "tika-s0103t:708_23": "na vihiṃsanti vā etāya satteti avihiṃsā, karuṇā.",
  "tika-s0103t:709_0": "Nanu ca alobhādosānaṃ aññamaññāvirahato tesaṃ vasena uppajjanakānaṃ imesaṃ nekkhammavitakkādīnaṃ aññamaññaṃ asaṅkaraṇato vavatthānaṃ na hotīti?",
  "tika-s0103t:709_1": "Noti dassetuṃ “yadā”tiādi āraddhaṃ.",
  "tika-s0103t:709_2": "Alobho sīsaṃ hotīti alobho padhāno hoti.",
  "tika-s0103t:709_3": "Niyamitapariṇatasamudācārādivasena yadā alobhappadhāno nekkhammagaruko cittuppādo hoti,",
  "tika-s0103t:709_4": "tadā laddhāvasaro nekkhammavitakko patiṭṭhahati.",
  "tika-s0103t:709_5": "Taṃsampayuttassa pana adosalakkhaṇassa abyāpādassa vasena yo tasseva abyāpādavitakkabhāvo sambhaveyya,",
  "tika-s0103t:709_6": "sati ca abyāpādavitakkabhāve kassacipi aviheṭhanajātikatāya avihiṃsāvitakkabhāvo ca sambhaveyya,",
  "tika-s0103t:709_7": "te itare dve.",
  "tika-s0103t:709_8": "Tadanvayikāti tasseva nekkhammavitakkassa anugāmino,",
  "tika-s0103t:709_9": "sarūpato adissanato “tasmiṃ sati honti,",
  "tika-s0103t:709_10": "asati na hontī”ti tadanumānaneyyā bhavanti.",
  "tika-s0103t:709_11": "Sesadvayepi iminā nayena attho veditabbo.",
  "tika-s0103t:709_12": "Vuttanayenevāti “kāmapaṭisaṃyutto saṅkappo kāmasaṅkappo”tiādinā vitakkattike vuttanayeneva veditabbo atthato abhinnattā.",
  "tika-s0103t:709_13": "Yadi evaṃ kasmā puna desanā katāti?",
  "tika-s0103t:709_14": "Tathā desanāya bujjhanakānaṃ ajjhāsayavasena desanāmattamevetaṃ.",
  "tika-s0103t:710_0": "Kāmavitakkādīnaṃ viya uppajjanākāro veditabbo “tāsu dve sattesupi saṅkhāresupi uppajjantī”tiādinā.",
  "tika-s0103t:710_1": "Tattha kāraṇamāha “taṃsampayuttāyeva hi etā”ti.",
  "tika-s0103t:710_2": "Tathevāti yathā nekkhammavitakkādīnaṃ “asubhapubbabhāge kāmāvacaro hotī”tiādinā kāmāvacarādibhāvo vutto,",
  "tika-s0103t:710_3": "tatheva tāsampi nekkhammasaññādīnampi kāmāvacarādibhāvo veditabbo.",
  "tika-s0103t:711_0": "Kāmapaṭisaṃyuttoti sampayogavasena kāmena paṭisaṃyutto.",
  "tika-s0103t:711_1": "Takkanavasena takko.",
  "tika-s0103t:711_2": "Visesato takkanavasena vitakko.",
  "tika-s0103t:711_3": "Saṅkappanaparikappanavasena saṅkappo.",
  "tika-s0103t:711_4": "Aññesupi kāmapaṭisaṃyuttesu dhammesu vijjamānesu vitakke eva kāmopapado dhātu-",
  "tika-s0103t:711_5": "saddo niruḷho veditabbo vitakkassa kāmasaṅkappappavattiyā sātisayattā.",
  "tika-s0103t:711_6": "Esa nayo byāpādadhātuādīsu.",
  "tika-s0103t:711_7": "Sabbepi akusalā dhammā kāmadhātū hīnajjhāsayehi kāmitabbadhātubhāvato kilesakāmassa ārammaṇasabhāvattāti attho.",
  "tika-s0103t:711_8": "Viheṭhetīti vibādhati.",
  "tika-s0103t:711_9": "Tatthāti tasmiṃ yathāvutte kāmadhātuttike.",
  "tika-s0103t:711_10": "Sabbākusalasaṅgāhikāya kāmadhātuyā itarā dve saṅgahetvā kathanaṃ sabbasaṅgāhikā kathā.",
  "tika-s0103t:711_11": "Tisso dhātuyo aññamaññaṃ asaṅkarato kathā asambhinnā.",
  "tika-s0103t:711_12": "Itarā dve gahitāva hontīti itarā dve dhātuyo gahitā eva honti sabbepi akusalā dhammā kāmadhātū”ti vuttattā sāmaññajotanāya savisayassa atibyāpanena.",
  "tika-s0103t:711_13": "Tatoti itaradhātudvayasaṅgāhikāya kāmadhātuyā.",
  "tika-s0103t:711_14": "Nīharitvāti niddhāretvā.",
  "tika-s0103t:711_15": "Dassetīti evaṃ bhagavā dassetīti vattuṃ vaṭṭati.",
  "tika-s0103t:711_16": "Byāpādadhātuṃ…pe… kathesi. Kasmā?",
  "tika-s0103t:711_17": "Pageva apavādā abhinivisanti,",
  "tika-s0103t:711_18": "tato paraṃ ussaggo pavattati,",
  "tika-s0103t:711_19": "ṭhapetvā vā apavādavisayaṃ taṃ pariharantova ussaggo pavattatīti,",
  "tika-s0103t:711_20": "ñāyo hesa loke niruḷhoti.",
  "tika-s0103t:712_0": "Dve kathāti “sabbasaṅgāhikā,",
  "tika-s0103t:712_1": "asambhinnā cā”ti anantarattike vuttā dve kathā.",
  "tika-s0103t:712_2": "Tattha vuttanayena ānetvā kathanavasena veditabbā.",
  "tika-s0103t:712_3": "Tasmā tattha vuttaattho idhāpi āharitvā veditabbo “nekkhammadhātuyā gahitāya itarā dve gahitāva hontī”tiādinā.",
  "tika-s0103t:713_0": "Suññataṭṭhenāti attasuññatāya.",
  "tika-s0103t:713_1": "Kāmabhavo kāmo uttarapadalopena suññataṭṭhena dhātu cāti kāmadhātu.",
  "tika-s0103t:713_2": "Brahmalokanti paṭhamajjhānabhūmisaññitaṃ brahmalokaṃ.",
  "tika-s0103t:713_3": "Dhātuyā āgataṭṭhānamhīti “kāmadhātu rūpadhātū”tiādinā dhātuggahaṇe kate.",
  "tika-s0103t:713_4": "Bhavena paricchinditabbāti “kāmabhavo rūpabhavo”tiādinā bhavavasena tadattho paricchinditabbo,",
  "tika-s0103t:713_5": "na yāya kāyaci dhātuyā vasena.",
  "tika-s0103t:713_6": "Yadaggena ca dhātuyā āgataṭṭhāne bhavena paricchedo kātabbo,",
  "tika-s0103t:713_7": "tadaggena bhavassa āgataṭṭhāne dhātuyā paricchedo kātabbo bhavavasena dhātuyā paricchijjanato.",
  "tika-s0103t:713_8": "Nirujjhati kilesavaṭṭametthāti nirodho,",
  "tika-s0103t:713_9": "sā eva suññataṭṭhena dhātūti nirodhadhātu, nibbānaṃ.",
  "tika-s0103t:713_10": "Niruddhe ca kilesavaṭṭe kammavipākavaṭṭā niruddhā eva honti.",
  "tika-s0103t:714_0": "Hīnadhātuttiko abhidhamme hīnattikena paricchinditabboti vuttaṃ “hīnā dhātūti dvādasa akusalacittuppādā”ti.",
  "tika-s0103t:714_1": "Te hi lāmakaṭṭhena hīnadhātu.",
  "tika-s0103t:714_2": "Hīnapaṇītānaṃ majjhe bhavāti majjhimadhātu,",
  "tika-s0103t:714_3": "avasesā tebhūmakadhammā.",
  "tika-s0103t:714_4": "Uttamaṭṭhena atappakaṭṭhena ca paṇītadhātu,",
  "tika-s0103t:714_5": "navalokuttaradhammā.",
  "tika-s0103t:715_0": "Pañcakāmaguṇā visayabhūtā etassa santīti pañcakāmaguṇiko, kāmarāgo.",
  "tika-s0103t:715_1": "Rūpārūpabhavesūti rūpārūpūpapattibhavesu yathādhigatesu.",
  "tika-s0103t:715_2": "Anadhigatesu pana so patthanā nāma na hotīti bhavavasena patthanāti imināva gahito.",
  "tika-s0103t:715_3": "Jhānanikantīti rūpārūpajjhānesu nikanti.",
  "tika-s0103t:715_4": "Bhavavasena patthanāti bhavesu patthanāti.",
  "tika-s0103t:715_5": "Evaṃ catūhipi padehi yathākkamaṃ mahaggatūpapattibhavavisayā,",
  "tika-s0103t:715_6": "mahaggatakammabhavavisayā,",
  "tika-s0103t:715_7": "bhavadiṭṭhisahagatā,",
  "tika-s0103t:715_8": "bhavapatthanābhūtā ca taṇhā “bhavataṇhā”ti vuttā.",
  "tika-s0103t:715_9": "Vibhavadiṭṭhi vibhavo uttarapadalopena,",
  "tika-s0103t:715_10": "vibhavasahagatā taṇhā vibhavataṇhā.",
  "tika-s0103t:715_11": "Rūpādipañcavatthu kāmavisayā balavarāgabhūtā taṇhā kāmataṇhāti paṭhamanayo,",
  "tika-s0103t:715_12": "“sabbepi tebhūmakadhammā kāmanīyaṭṭhena kāmā”ti vacanato te ārabbha pavattā diṭṭhivippayuttā sabbāpi taṇhā kāmataṇhāti dutiyanayoti ayametesaṃ viseso.",
  "tika-s0103t:716_0": "Abhidhamme panāti pana-",
  "tika-s0103t:716_1": "saddo visesatthajotano,",
  "tika-s0103t:716_2": "tena pañcakāmaguṇikarāgato aññopi kāmāvacaradhammavisayo lobho abhidhamme “kāmataṇhā”ti āgatoti imaṃ visesaṃ joteti.",
  "tika-s0103t:716_3": "Tikantarampi samānaṃ taṇhaṃyeva nissāya pavattitadesanānantaratāya taṃ “vāro”ti vattabbataṃ arahatīti “iminā vārenā”ti vuttaṃ.",
  "tika-s0103t:716_4": "Iminā vārenāti iminā pariyāyenāti attho.",
  "tika-s0103t:716_5": "Rajanīyaṭṭhenāti kāmanīyaṭṭhena.",
  "tika-s0103t:716_6": "Pariyādiyitvāti pariggahetvā.",
  "tika-s0103t:716_7": "Tatoti kāmataṇhāya.",
  "tika-s0103t:716_8": "Nīharitvāti niddhāretvā.",
  "tika-s0103t:716_9": "Itarā dve taṇhāti rūpataṇhaṃ,",
  "tika-s0103t:716_10": "arūpataṇhañca dasseti.",
  "tika-s0103t:716_11": "Etena “kāmataṇhā”ti sādhāraṇavacanametaṃ sabbassapi lobhassa,",
  "tika-s0103t:716_12": "tassa pana “rūpataṇhā arūpataṇhā”ti visesavacanaṃ yathā kāmaguṇikarāgo rūparāgo arūparāgoti dasseti.",
  "tika-s0103t:716_13": "Nirodhataṇhāti bhavanirodhe bhavasamucchede taṇhā.",
  "tika-s0103t:716_14": "Yasmā hi ucchedadiṭṭhi manussattabhāve,",
  "tika-s0103t:716_15": "kāmāvacaradevattabhāve,",
  "tika-s0103t:716_16": "rūpāvacaraarūpāvacarattabhāve ṭhitassa attano sammā samucchedo hotīti bhavanirodhaṃ ārabbha pavattati,",
  "tika-s0103t:716_17": "tasmā taṃsahagatāpi taṇhā tameva ārabbha pavattatīti.",
  "tika-s0103t:717_0": "Vaṭṭasminti tividhepi vaṭṭe.",
  "tika-s0103t:717_1": "Yathā te hi nissarituṃ appadānavasena kammavipākavaṭṭe taṃsamaṅgisattaṃ tesaṃ parāparuppattiyā paccayabhāvena saṃyojenti,",
  "tika-s0103t:717_2": "evaṃ kilesavaṭṭepīti.",
  "tika-s0103t:717_3": "Satīti paramatthato vijjamāne.",
  "tika-s0103t:717_4": "Rūpādibhedeti rūpavedanādivibhāge.",
  "tika-s0103t:717_5": "Kāyeti khandhasamūhe.",
  "tika-s0103t:717_6": "Vijjamānāti satī paramatthato upalabbhamānā.",
  "tika-s0103t:717_7": "Diṭṭhiyā parikappito hi attādi paramatthato natthi,",
  "tika-s0103t:717_8": "diṭṭhi pana ayaṃ atthevāti.",
  "tika-s0103t:717_9": "Vicinantoti dhammasabhāvaṃ vīmaṃsanto.",
  "tika-s0103t:717_10": "Kicchatīti kilamati.",
  "tika-s0103t:717_11": "Parāmasatīti parato āmasati.",
  "tika-s0103t:717_12": "“Sīlena suddhi,",
  "tika-s0103t:717_13": "vatena suddhī”ti gaṇhanto hi visuddhimaggaṃ atikkamitvā tassa parato āmasati nāma.",
  "tika-s0103t:717_14": "Vīsativatthukā diṭṭhīti rūpādi- dhamme,",
  "tika-s0103t:717_15": "paccekaṃ te vā nissitaṃ,",
  "tika-s0103t:717_16": "tesaṃ vā nissayabhūtaṃ,",
  "tika-s0103t:717_17": "sāmibhūtaṃ vā katvā parikappanavasena pavattiyā vīsativatthukā attadiṭṭhi vīsati.",
  "tika-s0103t:717_18": "Vimatīti dhammesu sammā,",
  "tika-s0103t:717_19": "micchā vā mananābhāvato saṃsayitaṭṭhena amati,",
  "tika-s0103t:717_20": "appaṭipajjananti attho.",
  "tika-s0103t:717_21": "Vipariyāsaggāhoti asuddhimagge “suddhimaggo”ti viparītaggāho.",
  "tika-s0103t:718_0": "Cirapārivāsiyaṭṭhenāti ciraparivutthatāya purāṇabhāvena.",
  "tika-s0103t:718_1": "Āsavanaṭṭhenāti sandanaṭṭhena,",
  "tika-s0103t:718_2": "pavattanaṭṭhenāti attho.",
  "tika-s0103t:718_3": "Savatīti pavattati.",
  "tika-s0103t:718_4": "Avadhiattho ā- kāro,",
  "tika-s0103t:718_5": "avadhi ca mariyādābhividhibhedato duvidho.",
  "tika-s0103t:718_6": "Tattha mariyādo kiriyaṃ bahi katvā pavattati yathā “ā pāṭaliputtā vuṭṭho devo”ti.",
  "tika-s0103t:718_7": "Abhividhi kiriyaṃ byāpetvā pavattati yathā “ā bhavaggā bhagavato yaso pavatto”ti.",
  "tika-s0103t:718_8": "Abhividhiattho ayaṃ ā-",
  "tika-s0103t:718_9": "kāro veditabbo.",
  "tika-s0103t:719_0": "Katthaci dve āsavā āgatāti vinayapāḷiṃ sandhāyāha.",
  "tika-s0103t:719_1": "Tattha hi “diṭṭhadhammikānaṃ āsavānaṃ saṃvarāya,",
  "tika-s0103t:719_2": "samparāyikānaṃ āsavānaṃ paṭighātāyā”ti dvidhā āsavā āgatāti.",
  "tika-s0103t:719_3": "Katthacīti tikanipāte āsavasutte,",
  "tika-s0103t:719_4": "aññesu ca saḷāyatanasuttādīsu.",
  "tika-s0103t:719_5": "Saḷāyatanasuttesupi hi “tayome āvuso āsavā kāmāsavo bhavāsavo avijjāsavo”ti tayo eva āgatāti.",
  "tika-s0103t:719_6": "Nirayaṃ gamentīti nirayagāminīyā.",
  "tika-s0103t:719_7": "Yasmā idha sāsavaṃ kusalākusalaṃ kammaṃ āsavapariyāyena desitaṃ,",
  "tika-s0103t:719_8": "tasmā pañcagatisaṃvattanīyabhāvena āsavā āgatā.",
  "tika-s0103t:719_9": "Imasmiṃ saṅgītisutte tayo āgatāti.",
  "tika-s0103t:719_10": "Ettha yasmā aññesu ca ā bhavaggaṃ ā gotrabhuṃ pavattantesu mānādīsu vijjamānesu attattaniyādiggāhavasena,",
  "tika-s0103t:719_11": "abhibyāpanamadakaraṇavasena āsavasadisatā ca etesaṃyeva,",
  "tika-s0103t:719_12": "na aññesaṃ,",
  "tika-s0103t:719_13": "tasmā etesveva āsava-",
  "tika-s0103t:719_14": "saddo niruḷho daṭṭhabbo.",
  "tika-s0103t:719_15": "Na cettha “diṭṭhāsavo nāgato”ti cintetabbaṃ bhavataṇhāya,",
  "tika-s0103t:719_16": "bhavadiṭṭhiyāpi bhavāsavaggahaṇeneva gahitattā.",
  "tika-s0103t:719_17": "Kāmāsavo nāma kāmanaṭṭhena,",
  "tika-s0103t:719_18": "āsavanaṭṭhena ca.",
  "tika-s0103t:719_19": "Vuttāyeva atthato ninnānākaraṇato.",
  "tika-s0103t:720_0": "Kāme esati gavesati etāyāti kāmesanā,",
  "tika-s0103t:720_1": "kāmānaṃ abhipatthanāvasena,",
  "tika-s0103t:720_2": "pariyeṭṭhivasena,",
  "tika-s0103t:720_3": "paribhuñjanavasena vā pavattarāgo.",
  "tika-s0103t:720_4": "Bhavesanā pana bhavapatthanā,",
  "tika-s0103t:720_5": "bhavābhiratibhavajjhosānavasena pavattarāgo.",
  "tika-s0103t:720_6": "Diṭṭhigatikasammatassāti aññatitthiyehi parikappitassa,",
  "tika-s0103t:720_7": "sambhāvitassa ca.",
  "tika-s0103t:720_8": "Brahmacariyassāti tapopakkamassa.",
  "tika-s0103t:720_9": "Tadekaṭṭhanti tāhi rāgadiṭṭhīhi sahajekaṭṭhaṃ.",
  "tika-s0103t:720_10": "Kammanti akusalakammaṃ.",
  "tika-s0103t:720_11": "Tampi hi kāmādike nibbattanādhiṭṭhānādivasena pavattaṃ “esatī”ti vuccati.",
  "tika-s0103t:720_12": "Antaggāhikā diṭṭhīti nidassanamattametaṃ.",
  "tika-s0103t:720_13": "Yā kāci pana micchādiṭṭhi tapopakkamahetukā brahmacariyesanā eva.",
  "tika-s0103t:721_0": "Ākārasaṇṭhānanti visiṭṭhākārāvaṭṭhānaṃ kathaṃvidhanti hi kena pakārena saṇṭhitaṃ,",
  "tika-s0103t:721_1": "samavaṭṭhitanti attho.",
  "tika-s0103t:721_2": "Saddatthato pana vidahanaṃ visiṭṭhākārena avaṭṭhānaṃ vidhā,",
  "tika-s0103t:721_3": "vidhīyati visadisākārena ṭhapīyatīti vidhā, koṭṭhāso.",
  "tika-s0103t:721_4": "Vidahanato hīnādivasena vividhenākārena dahanato upadhāraṇato vidhā, mānova.",
  "tika-s0103t:721_5": "Seyyasadisahīnānaṃ vasenāti seyyasadisahīnabhāvānaṃ yāthāvā’ yāthāvabhūtānaṃ vasena.",
  "tika-s0103t:721_6": "Tayo mānā vuttā seyyasseva uppajjanakā.",
  "tika-s0103t:721_7": "Esa nayo sadisahīnesupi.",
  "tika-s0103t:721_8": "Tenāha “ayañhi māno”tiādi.",
  "tika-s0103t:721_9": "Idāni yathāuddiṭṭhe navavidhepi māne vatthuvibhāgena dassetuṃ “tatthā”tiādi vuttaṃ.",
  "tika-s0103t:721_10": "Rājūnañceva pabbajitānañca uppajjati kasmā?",
  "tika-s0103t:721_11": "Te visesato attānaṃ seyyato dahantīti.",
  "tika-s0103t:721_12": "Idāni tamatthaṃ vitthārato dassento “rājā hī”tiādimāha.",
  "tika-s0103t:721_13": "Ko mayā sadiso atthīti ko-",
  "tika-s0103t:721_14": "saddo paṭikkhepattho,",
  "tika-s0103t:721_15": "añño sadiso natthīti adhippāyo.",
  "tika-s0103t:721_16": "Etesaṃyevāti rājūnaṃ,",
  "tika-s0103t:721_17": "pabbajitānañca.",
  "tika-s0103t:721_18": "Uppajjati seṭṭhavatthukattā tassa.",
  "tika-s0103t:721_19": "“Hīnohamasmī”ti mānepi eseva nayo.",
  "tika-s0103t:722_0": "“Ko mayā sadiso añño rājapuriso atthī”ti vā “mayhaṃ aññehi saddhiṃ kiṃ nānākaraṇa”nti vā “amacco ti nāmāmeva…pe…",
  "tika-s0103t:722_1": "nāmāha”nti vāti sadisassa seyyamānādīnaṃ tiṇṇaṃ pavattiākāradassanaṃ.",
  "tika-s0103t:723_0": "Dāsādīnanti ādi-",
  "tika-s0103t:723_1": "saddena bhatika kammakarādīnaṃ parādhīnavuttikānaṃ gahaṇaṃ. Ādi-",
  "tika-s0103t:723_2": "saddena vā gahite eva “pukkusacaṇḍālādayopī”ti sayameva dasseti.",
  "tika-s0103t:723_3": "Nanu ca māno nāmāyaṃ saṃpaggaharaso,",
  "tika-s0103t:723_4": "so kathaṃ omāne sambhavatīti?",
  "tika-s0103t:723_5": "Sopi avakaraṇamukhena vidhānavatthunā paggaṇhanavaseneva pavattatīti nāyaṃ virodho.",
  "tika-s0103t:723_6": "Tenevāha “kiṃ dāso nāma ahanti ete māne karotī”ti.",
  "tika-s0103t:723_7": "Tathā hissa yāthāvamānatā vuttā.",
  "tika-s0103t:724_0": "Yāthāvamānā bhavanikanti viya,",
  "tika-s0103t:724_1": "attadiṭṭhi viya ca na mahāsāvajjā,",
  "tika-s0103t:724_2": "tasmā te na apāyagamanīyā.",
  "tika-s0103t:724_3": "Yathābhūtavatthukatāya hi te yāthāvamānā.",
  "tika-s0103t:724_4": "“Arahattamaggavajjhā”ti ca tassa anavasesappahāyitāya vuttaṃ.",
  "tika-s0103t:724_5": "Dutiyatatiyamaggehi ca te yathākkamaṃ pahīyanti,",
  "tika-s0103t:724_6": "ye oḷārikatarā,",
  "tika-s0103t:724_7": "oḷārikatamā ca.",
  "tika-s0103t:724_8": "Māno hi “ahaṃ asmī”ti pavattiyā uparimaggesu sammādiṭṭhiyā ujuvipaccanīko hutvā pahīyati.",
  "tika-s0103t:724_9": "Ayāthāvamānā nāma ayathābhūtavatthukatāya,",
  "tika-s0103t:724_10": "teneva te mahāsāvajjabhāvena paṭhamamaggavajjhā vuttā.",
  "tika-s0103t:725_0": "Atati satataṃ gacchati pavattatīti addhā,",
  "tika-s0103t:725_1": "kāloti āha “tayo addhāti tayo kālā”ti.",
  "tika-s0103t:725_2": "Suttantapariyāyenāti bhaddekarattasuttādīsu āgatanayena.",
  "tika-s0103t:725_3": "Tattha hi “yo cāvuso mano,",
  "tika-s0103t:725_4": "ye ca dhammā,",
  "tika-s0103t:725_5": "ubhayametaṃ paccuppannaṃ,",
  "tika-s0103t:725_6": "tasmiṃ ce paccuppanne chandarāgapaṭibaddhaṃ hoti viññāṇaṃ,",
  "tika-s0103t:725_7": "chandarāgapaṭibaddhattā viññāṇassa tadabhinandati,",
  "tika-s0103t:725_8": "tadabhinandanto paccuppannesu dhammesu saṃhīratī”ti addhāpaccuppannaṃ sandhāya evaṃ vuttaṃ.",
  "tika-s0103t:725_9": "Tenāha “paṭisandhito pubbe”tiādi.",
  "tika-s0103t:725_10": "Tadantaranti tesaṃ cutipaṭisandhīnaṃ vemajjhaṃ paccuppanno addhā,",
  "tika-s0103t:725_11": "yo pubbantāparantānaṃ vemajjhatāya “pubbantāparante kaṅkhati,",
  "tika-s0103t:725_12": "pubbantāparante aññāṇa”nti evamādīsu “pubbantāparanto”ti ca vuccati.",
  "tika-s0103t:725_13": "Bhaṅgo dhammo atītaṃsena saṅgahitoti āha “bhaṅgato uddhaṃ atīto addhā nāmā”ti.",
  "tika-s0103t:725_14": "Tathā anuppanno dhammo anāgataṃsena saṅgahitoti āha “uppādato pubbe anāgato addhā nāmā”ti.",
  "tika-s0103t:725_15": "Khaṇattayeti uppādo, ṭhiti,",
  "tika-s0103t:725_16": "bhaṅgoti tīsu khaṇesu.",
  "tika-s0103t:725_17": "Yadā hi dhammo hetupaccayassa samavāye uppajjati,",
  "tika-s0103t:725_18": "yadā ca veti,",
  "tika-s0103t:725_19": "iti dvīsupi khaṇesu ṭhitikkhaṇe viya paccuppannoti.",
  "tika-s0103t:725_20": "Dhammānañhi pākabhāvūpādhikaṃ pattabbaṃ udayo,",
  "tika-s0103t:725_21": "viddhaṃsabhāvūpādhikaṃ vayo,",
  "tika-s0103t:725_22": "tadubhayavemajjhaṃ ṭhiti.",
  "tika-s0103t:725_23": "Yadi evaṃ addhā nāmāyaṃ dhammo eva āpannoti?",
  "tika-s0103t:725_24": "Na dhammo,",
  "tika-s0103t:725_25": "dhammassa pana avatthābhedo,",
  "tika-s0103t:725_26": "tañca upādāya loke kālasamaññāti dassetuṃ “atītādibhedo ca nāma aya”ntiādi vuttaṃ.",
  "tika-s0103t:725_27": "Idhāti imasmiṃ loke.",
  "tika-s0103t:725_28": "Teneva vohārenāti taṃ taṃ avatthāvisesaṃ upādāya dhammo “atīto anāgato paccuppanno”ti yena vohārena voharīyati,",
  "tika-s0103t:725_29": "dhammappavattimattatāya hi paramatthato avijjamānopi kālo tasseva dhammassa pavattiavatthāvisesaṃ upādāya teneva vohārena “atīto addhā”tiādinā vutto.",
  "tika-s0103t:726_0": "Anta-",
  "tika-s0103t:726_1": "saddo loke pariyosāne,",
  "tika-s0103t:726_2": "koṭiyaṃ niruḷhoti tadatthaṃ dassento “antoyeva anto”ti āha,",
  "tika-s0103t:726_3": "koṭi antoti attho.",
  "tika-s0103t:726_4": "Parabhāgoti pārimanto.",
  "tika-s0103t:726_5": "Amati gacchati bhavappabandho niṭṭhānaṃ etthāti anto, koṭi.",
  "tika-s0103t:726_6": "Amanaṃ niṭṭhānagamananti anto, osānaṃ.",
  "tika-s0103t:726_7": "So pana “esevanto dukkhassā”ti vuttattā dukkhaṇṇavassa pārimantoti āha “parabhāgo”ti.",
  "tika-s0103t:726_8": "Ammati paribhuyyati hīḷīyatīti anto, lāmako.",
  "tika-s0103t:726_9": "Ammati bhāgaso ñāyatīti anto,",
  "tika-s0103t:726_10": "aṃsoti āha “koṭṭhāso anto”ti.",
  "tika-s0103t:726_11": "Santo paramatthato vijjamāno kāyo dhammasamūhoti sakkāyo, khandhā,",
  "tika-s0103t:726_12": "te pana ariyasaccabhūtā idhādhippetāti vuttaṃ “pañcupādānakkhandhā”ti.",
  "tika-s0103t:726_13": "Purimataṇhāti yesaṃ nibbattikā,",
  "tika-s0103t:726_14": "tannibbattito pageva siddhā taṇhā.",
  "tika-s0103t:726_15": "Appavattibhūtanti nappavattati tadubhayaṃ etthāti tesaṃ appavattiṭṭhānabhūtaṃ.",
  "tika-s0103t:726_16": "Yadi “sakkāyo anto”tiādinā aññamaññaṃ vibhattitāya dukkhasaccādayo gahitā,",
  "tika-s0103t:726_17": "atha kasmā maggo na gahitoti āha “maggo panā”tiādi.",
  "tika-s0103t:726_18": "Tattha upāyattāti upāyabhāvato,",
  "tika-s0103t:726_19": "sampāpakahetubhāvatoti attho.",
  "tika-s0103t:727_0": "Yadi pana hetumantaggahaṇeneva hetu gahito hoti,",
  "tika-s0103t:727_1": "nanu evaṃ sakkāyaggahaṇeneva tassa hetubhūto sakkāyasamudayo gahito hotīti?",
  "tika-s0103t:727_2": "Tassa gahaṇe saṅkhataduko viya,",
  "tika-s0103t:727_3": "sappaccayaduko viya ca dukovāyaṃ āpajjati, na tiko.",
  "tika-s0103t:727_4": "Yathā pana sakkāyaṃ gahetvā sakkāyasamudayopi gahito,",
  "tika-s0103t:727_5": "evaṃ sakkāyanirodhaṃ gahetvā sakkāyanirodhupāyo gayheyya,",
  "tika-s0103t:727_6": "evaṃ sati catukko ayaṃ āpajjeyya, na tiko,",
  "tika-s0103t:727_7": "tasmā hetumantaggahaṇena hetuggahaṇaṃ na cintetabbaṃ.",
  "tika-s0103t:727_8": "Ayaṃ panettha adhippāyo yutto siyā –",
  "tika-s0103t:727_9": "idha sakkāyasakkāyasamudayā anādikālikā,",
  "tika-s0103t:727_10": "asati maggabhāvanāyaṃ paccayānuparamena apariyantā ca,",
  "tika-s0103t:727_11": "nibbānaṃ pana appaccayattā attano niccatāya eva sabbadābhāvīti anādikāliko,",
  "tika-s0103t:727_12": "apariyanto ca.",
  "tika-s0103t:727_13": "Iti imāni tīṇi saccāni mahāthero imāya sabhāgatāya “tayo antā”ti tikaṃ katvā dasseti.",
  "tika-s0103t:727_14": "Ariyamaggo pana kadāci karahaci labbhamāno na tathāti tassa ativiya dullabhapātubhāvataṃ dīpetuṃ tikato bahikatoti ayamettha attanomati.",
  "tika-s0103t:728_0": "Dukkhatāti dukkhabhāvo,",
  "tika-s0103t:728_1": "dukkhaṃyeva vā yathā devo eva devatā. Dukkha-",
  "tika-s0103t:728_2": "saddo cāyaṃ adukkhasabhāvesupi sukhupekkhāsu kañci aniṭṭhatāvisesaṃ upādāya pavattatīti tato nivattento sabhāvadukkhavācinā ekena dukkha-",
  "tika-s0103t:728_3": "saddena visesetvā “dukkhadukkhatā”ti āha.",
  "tika-s0103t:728_4": "Bhavati hi ekantato taṃsabhāvepi atthe aññassa dhammassa yena kenaci sadisatālesena byabhicārāsaṅkāti visesitabbatā yathā “rūparūpaṃ tilatela”nti ca.",
  "tika-s0103t:728_5": "Saṅkhārabhāvenāti saṅkhatabhāvena.",
  "tika-s0103t:728_6": "Paccayehi saṅkharīyantīti saṅkhārā,",
  "tika-s0103t:728_7": "adukkhamasukhavedanā.",
  "tika-s0103t:728_8": "Saṅkhariyamānattā eva hi asārakatāya paridubbalabhāvena bhaṅgabhaṅgābhimukhakkhaṇesu viya attalābhakkhaṇepi",
  "tika-s0103t:728_9": "vibādhappattā eva hutvā saṅkhārā pavattantīti āha “saṅkhatattā uppādajarābhaṅgapīḷitā”ti.",
  "tika-s0103t:728_10": "Tasmāti yathāvuttakāraṇato.",
  "tika-s0103t:728_11": "Aññadukkhasabhāvavirahatoti dukkhadukkhatāvipariṇāmadukkhatāsaṅkhātassa aññassa dukkhasabhāvassa abhāvato.",
  "tika-s0103t:728_12": "Vipariṇāmeti pariṇāme,",
  "tika-s0103t:728_13": "vigameti attho.",
  "tika-s0103t:728_14": "Tenāha papañcasūdaniyaṃ “vipariṇāmadukkhāti natthibhāvo dukkha”nti.",
  "tika-s0103t:728_15": "Apariññātavatthukānañhi sukhavedanuparamo dukkhato upaṭṭhāti,",
  "tika-s0103t:728_16": "svāyamattho piyavippayogena dīpetabbo.",
  "tika-s0103t:728_17": "Tenāha “sukhassa hī”tiādi.",
  "tika-s0103t:728_18": "Pubbe vuttanayo padesanissito vedanāvisesamattavisayattāti anavasesato saṅkhāradukkhataṃ dassetuṃ “apicā”ti dutiyanayo vutto.",
  "tika-s0103t:728_19": "Nanu ca “sabbe saṅkhārā dukkhā”ti vacanato sukhadukkhavedanānampi saṅkhāradukkhatā āpannāti?",
  "tika-s0103t:728_20": "Saccametaṃ,",
  "tika-s0103t:728_21": "sā pana sāmaññajotanāapavādabhūtena itaradukkhatāvacanena nivattīyatīti nāyaṃ virodho.",
  "tika-s0103t:728_22": "Tenevāha “ṭhapetvā dukkhavedanaṃ sukhavedanañcā”ti.",
  "tika-s0103t:729_0": "Micchāsabhāvoti “hitasukhāvaho me bhavissatī”ti evaṃ āsīsitopi tathā abhāvato,",
  "tika-s0103t:729_1": "asubhādīsuyeva “subha”ntiādiviparītappavattito ca micchāsabhāvo,",
  "tika-s0103t:729_2": "musāsabhāvoti attho.",
  "tika-s0103t:729_3": "Mātughātakādīsu pavattamānāpi hi hitasukhaṃ icchantāva pavattantīti te dhammā “hitasukhāvahā me bhavissantī”ti āsīsitā honti.",
  "tika-s0103t:729_4": "Tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu pavatti",
  "tika-s0103t:729_5": "hotīti te dhammā asubhādīsu subhādiviparītappavattikā honti.",
  "tika-s0103t:729_6": "Vipākadāne sati khandhabhedānantarameva vipākadānato niyato,",
  "tika-s0103t:729_7": "micchatto ca so niyato cāti micchattaniyato.",
  "tika-s0103t:729_8": "Anekesu ānantariyesu katesu yaṃ tattha balavaṃ,",
  "tika-s0103t:729_9": "taṃ vipaccati,",
  "tika-s0103t:729_10": "na itarānīti ekantavipākajanakatāya niyatatā na sakkā vattunti “vipākadāne satī”ti vuttaṃ.",
  "tika-s0103t:729_11": "Khandhabhedānantaranti cutianantaranti attho.",
  "tika-s0103t:729_12": "Cuti hi maraṇaniddese “khandhānaṃ bhedo”ti vuttā,",
  "tika-s0103t:729_13": "etena vacanena sati phaladāne cutianantaro eva etesaṃ phalakālo,",
  "tika-s0103t:729_14": "na aññoti phalakālaniyamena niyatatā vuttā hoti,",
  "tika-s0103t:729_15": "na phaladānaniyamenāti niyataphalakālānaṃ aññesampi upapajjavedanīyānaṃ,",
  "tika-s0103t:729_16": "diṭṭhadhammavedanīyānampi niyatatā āpajjati,",
  "tika-s0103t:729_17": "tasmā vipākadhammadhammānaṃ paccayantaravikalatādīhi avipaccamānānampi attano sabhāvena vipākadhammatā",
  "tika-s0103t:729_18": "viya balavatā ānantariyena vipāke dinne avipaccamānānampi ānantariyānaṃ phaladāne niyatasabhāvā,",
  "tika-s0103t:729_19": "ānantariyasabhāvā ca pavattīti attano sabhāvena phaladānaniyameneva niyatatā,",
  "tika-s0103t:729_20": "ānantariyatā ca veditabbā.",
  "tika-s0103t:729_21": "Avassañca niyatasabhāvā,",
  "tika-s0103t:729_22": "ānantariyasabhāvā ca tesaṃ pavattīti sampaṭicchitabbametaṃ aññassa balavato ānantariyassa abhāve cutianantaraṃ ekantena phaladānato.",
  "tika-s0103t:730_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva ekantena phaladānato ānantariyasabhāvā,",
  "tika-s0103t:730_1": "niyatasabhāvā ca pavatti āpajjatīti?",
  "tika-s0103t:730_2": "Nāpajjati asamānajātikena cetopaṇidhivasena,",
  "tika-s0103t:730_3": "upaghātakena ca nivattetabbavipākattā anantarekantaphaladāyakattābhāvā,",
  "tika-s0103t:730_4": "na pana ānantariyānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ atthi sabbānantariyānaṃ avīciphalattā,",
  "tika-s0103t:730_5": "na ca heṭṭhūpapattiṃ icchato sīlavato cetopaṇidhi viya uparūpapattijanakakammabalaṃ ānantariyabalaṃ nivattetuṃ",
  "tika-s0103t:730_6": "samattho cetopaṇidhi atthi anicchantasseva avīcipātanato,",
  "tika-s0103t:730_7": "na ca ānantariyupaghātakaṃ kiñci kammaṃ atthi.",
  "tika-s0103t:730_8": "Tasmā tesaṃyeva anantarekantavipākajanakasabhāvā pavattīti.",
  "tika-s0103t:730_9": "Anekāni ca ānantariyāni katāni ekante vipāke niyatattā uparatāvipaccanasabhāvāsaṅkattā nicchitāni sabhāvato niyatāneva.",
  "tika-s0103t:730_10": "Cutianantaraṃ pana phalaṃ anantaraṃ nāma,",
  "tika-s0103t:730_11": "tasmiṃ anantare niyuttāni,",
  "tika-s0103t:730_12": "tannibbattanena anantarakaraṇasīlāni anantarapayojanāni cāti sabhāvato ānantariyāneva ca honti.",
  "tika-s0103t:730_13": "Tesu pana samānasabhāvesu ekena vipāke dinne itarāni attanā kātabbakiccassa teneva katattā na dutiyaṃ tatiyañca paṭisandhiṃ karonti,",
  "tika-s0103t:730_14": "na samatthatāvighātattāti natthi tesaṃ niyatānantariyatānivattīti.",
  "tika-s0103t:730_15": "Na hi samānasabhāvaṃ samānasabhāvassa samatthataṃ vihanatīti.",
  "tika-s0103t:730_16": "Ekassa pana aññānipi upatthambhakāni hontīti daṭṭhabbānīti.",
  "tika-s0103t:730_17": "Sammāsabhāveti saccasabhāve.",
  "tika-s0103t:730_18": "Niyato ekantiko anantarameva phaladānenāti sammattaniyamato.",
  "tika-s0103t:730_19": "Na niyatoti ubhayathāpi na niyato.",
  "tika-s0103t:730_20": "Avasesānaṃ dhammānanti kilesānantariyakammaniyyānikadhammehi aññesaṃ dhammānaṃ.",
  "tika-s0103t:731_0": "Tamandhakāroti tamo andhakāroti padavibhāgo.",
  "tika-s0103t:731_1": "Avijjā tamo nāma ārammaṇassa chādanaṭṭhena.",
  "tika-s0103t:731_2": "Tenevāha “tamo vihato,",
  "tika-s0103t:731_3": "āloko uppanno,",
  "tika-s0103t:731_4": "tamokkhandho padālito”ti ca ādi.",
  "tika-s0103t:731_5": "Avijjāsīsena vicikicchā vuttā mahatā sammohena sabbakālaṃ aviyujjanato.",
  "tika-s0103t:731_6": "Āgammāti patvā.",
  "tika-s0103t:731_7": "Kaṅkhatīti “ahosiṃ nu kho ahaṃ atītamaddhāna”ntiādinā kaṅkhaṃ uppādeti saṃsayaṃ āpajjati.",
  "tika-s0103t:731_8": "Adhimuccituṃ na sakkotīti pasādādhimokkhavasena adhimuccituṃ na sakkoti.",
  "tika-s0103t:731_9": "Tenāha “na sampasīdatī”ti.",
  "tika-s0103t:731_10": "Yāvattakañhi yasmiṃ vatthusmiṃ vicikicchā na vigacchati,",
  "tika-s0103t:731_11": "tāva tattha saddhādhimokkho anavasarova.",
  "tika-s0103t:731_12": "Na kevalaṃ saddhādhimokkho,",
  "tika-s0103t:731_13": "nicchayādhimokkhopi tattha na patiṭṭhahati eva.",
  "tika-s0103t:732_0": "Na rakkhitabbānīti “imāni mayā rakkhitabbānī”ti evaṃ katthaci rakkhākiccaṃ natthi parato rakkhitabbasseva abhāvato.",
  "tika-s0103t:732_1": "Satiyā eva rakkhitānīti muṭṭhassaccassa bodhimūle eva savāsanaṃ samucchinnattā satiyā rakkhitabbāni nāma sabbadāpi rakkhitāni eva.",
  "tika-s0103t:732_2": "Natthi tathāgatassa kāyaduccaritanti tathāgatassa kāyaduccaritaṃ nāma nattheva,",
  "tika-s0103t:732_3": "yato suparisuddho kāyasamācāro bhagavato.",
  "tika-s0103t:732_4": "No aparisuddhā,",
  "tika-s0103t:732_5": "parisuddhā eva aparisuddhihetūnaṃ kilesānaṃ pahīnattā.",
  "tika-s0103t:732_6": "Tathāpi vinaye apakataññutāvasena siyā tesaṃ apārisuddhileso,",
  "tika-s0103t:732_7": "na bhagavatoti dassetuṃ “na panā”tiādi vuttaṃ.",
  "tika-s0103t:732_8": "Tattha vihārakāraṃ āpattinti ekavacanavasena “āpattiyo”ti ettha āpatti-",
  "tika-s0103t:732_9": "saddaṃ ānetvā yojetabbaṃ.",
  "tika-s0103t:732_10": "Abhidheyyānurūpañhi liṅgavacanāni honti.",
  "tika-s0103t:732_11": "Esa nayo sesesupi.",
  "tika-s0103t:732_12": "“Manodvāre”ti idaṃ tassā āpattiyā akiriyasamuṭṭhānatāya vuttaṃ.",
  "tika-s0103t:732_13": "Na hi manodvāre paññattā āpatti atthīti.",
  "tika-s0103t:732_14": "Saupārambhavasenāti savattabbatāvasena,",
  "tika-s0103t:732_15": "na pana duccaritalakkhaṇāpattivasena,",
  "tika-s0103t:732_16": "yato naṃ bhagavā paṭikkhipati.",
  "tika-s0103t:732_17": "Yathā āyasmato mahākappinassāpi “gaccheyyaṃ vāhaṃ uposathaṃ,",
  "tika-s0103t:732_18": "na vā gaccheyyaṃ.",
  "tika-s0103t:732_19": "Gaccheyyaṃ vāhaṃ saṅghakammaṃ,",
  "tika-s0103t:732_20": "na vā gaccheyya”nti parivitakkitaṃ.",
  "tika-s0103t:732_21": "Manoduccaritanti manodvārikaṃ appasatthaṃ caritaṃ.",
  "tika-s0103t:732_22": "Satthārā appasatthatāya hi taṃ duccaritaṃ nāma jātaṃ,",
  "tika-s0103t:732_23": "na sabhāvato.",
  "tika-s0103t:733_0": "Yasmā mahākāruṇiko bhagavā sadevakassa lokassa hitasukhāya eva paṭipajjamāno accantavivekajjhāsayatāya",
  "tika-s0103t:733_1": "tabbidhuraṃ dhammasenāpatino cittuppādaṃ paṭikkhipanto “na kho te…pe…",
  "tika-s0103t:733_2": "uppādetabba”nti avoca,",
  "tika-s0103t:733_3": "tasmā so therassa cittuppādo bhagavato na pāsaṃsoti katvā manoduccaritaṃ nāma jāto,",
  "tika-s0103t:733_4": "tassa ca paṭikkhepo upārambhoti āha “tasmiṃ manoduccarite upārambhaṃ āropento”ti.",
  "tika-s0103t:733_5": "Bhagavato pana ettakampi natthi,",
  "tika-s0103t:733_6": "yato pavāraṇāsutte “handa dāni,",
  "tika-s0103t:733_7": "bhikkhave,",
  "tika-s0103t:733_8": "pavāremi vo,",
  "tika-s0103t:733_9": "na ca me kiñci garahatha kāyikaṃ vā vācasikaṃ vā”ti vutto bhikkhusaṅgho “na kho mayaṃ bhante bhagavato",
  "tika-s0103t:733_10": "kiñci garahāma kāyikaṃ vā vācasikaṃ vā”ti satthu parisuddhakāyasamācārādikaṃ sirasā sampaṭicchi.",
  "tika-s0103t:733_11": "Ayañhi lokanāthassa duccaritābhāvo bodhisattabhūmiyampi cariyācirānugato ahosi,",
  "tika-s0103t:733_12": "pageva buddhabhūmiyanti dassento “anacchariyañceta”ntiādimāha.",
  "tika-s0103t:734_0": "Buddhānaṃyeva dhammā guṇā,",
  "tika-s0103t:734_1": "na aññesanti buddhadhammā.",
  "tika-s0103t:734_2": "Tathā hi te buddhānaṃ āveṇikadhammāti vuccanti.",
  "tika-s0103t:734_3": "Tattha “natthi tathāgatassa kāyaduccarita”ntiādinā kāyavacīmanoduccaritābhāvavacanaṃ yathādhikāraṃ kāyakammādīnaṃ",
  "tika-s0103t:734_4": "ñāṇānuparivattitāya laddhaguṇakittanaṃ,",
  "tika-s0103t:734_5": "na āveṇikadhammantaradassanaṃ.",
  "tika-s0103t:734_6": "Sabbasmiñhi kāyakammādike ñāṇānuparivattini kuto kāyaduccaritādīnaṃ sambhavo.",
  "tika-s0103t:734_7": "“Buddhassa appaṭihatañāṇa”ntiādinā vuttāni sabbaññutaññāṇato visuṃyeva tīṇi ñāṇāni catuyonipañcagatiparicchedakañāṇāni viyā”ti vadanti.",
  "tika-s0103t:734_8": "Ekaṃyeva hutvā tīsu kālesu appaṭihatañāṇaṃ nāma sabbaññutaññāṇameva.",
  "tika-s0103t:734_9": "Natthi chandassa hānīti sattesu hitachandassa hāni natthi.",
  "tika-s0103t:734_10": "Natthi vīriyassa hānīti khemapavivekavitakkānugatassa vīriyassa hāni natthi.",
  "tika-s0103t:734_11": "“Natthi davāti khiḍḍādhippāyena kiriyā natthi.",
  "tika-s0103t:734_12": "Natthi ravāti sahasā kiriyā natthī”ti vadanti,",
  "tika-s0103t:734_13": "sahasā pana kiriyā davā “aññaṃ karissāmī”ti aññakaraṇaṃ ravā.",
  "tika-s0103t:734_14": "Khalitanti virajjhanaṃ ñāṇena apphuṭaṃ.",
  "tika-s0103t:734_15": "Sahasāti vegāyitattaṃ turitakiriyā.",
  "tika-s0103t:734_16": "Abyāvaṭo manoti niratthako cittasamudācāro.",
  "tika-s0103t:734_17": "Akusalacittanti aññāṇupekkhamāha,",
  "tika-s0103t:734_18": "ayañca dīghabhāṇakānaṃ pāṭho ākulo viya.",
  "tika-s0103t:734_19": "Ayaṃ pana pāṭho anākulo –",
  "tika-s0103t:735_0": "Atītaṃse buddhassa bhagavato appaṭihatañāṇaṃ,",
  "tika-s0103t:735_1": "anāgataṃse,",
  "tika-s0103t:735_2": "paccuppannaṃse.",
  "tika-s0103t:735_3": "Imehi tīhi dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivatti,",
  "tika-s0103t:735_4": "sabbaṃ vacīkammaṃ,",
  "tika-s0103t:735_5": "sabbaṃ manokammaṃ.",
  "tika-s0103t:735_6": "Imehi chahi dhammehi samannāgatassa buddhassa bhagavato natthi chandassa hāni,",
  "tika-s0103t:735_7": "natthi dhammadesanāya,",
  "tika-s0103t:735_8": "natthi vīriyassa,",
  "tika-s0103t:735_9": "natthi samādhissa,",
  "tika-s0103t:735_10": "natthi paññāya,",
  "tika-s0103t:735_11": "natthi vimuttiyā.",
  "tika-s0103t:735_12": "Imehi dvādasahi dhammehi samannāgatassa buddhassa bhagavato natthi davā,",
  "tika-s0103t:735_13": "natthi ravā,",
  "tika-s0103t:735_14": "natthi apphuṭaṃ,",
  "tika-s0103t:735_15": "natthi vegāyitattaṃ,",
  "tika-s0103t:735_16": "natthi abyāvaṭamano,",
  "tika-s0103t:735_17": "natthi appaṭisaṅkhānupekkhāti.",
  "tika-s0103t:736_0": "Tattha appaṭisaṅkhānupekkhāti aññāṇupekkhā.",
  "tika-s0103t:736_1": "Sesaṃ vuttanayameva.",
  "tika-s0103t:736_2": "Ettha ca tathāgatassa ājīvapārisuddhiṃ kāyavacīmanosamācārapārisuddhiyāva saṅgahetvā samācārattayavasena mahātherena tiko desito.",
  "tika-s0103t:737_0": "Kiñcanāti kiñcikkhā.",
  "tika-s0103t:737_1": "Ime pana rāgādayo palibundhanaṭṭhena kiñcanā viyāti kiñcanā.",
  "tika-s0103t:737_2": "Tenāha “kiñcanāti palibodhā”ti.",
  "tika-s0103t:738_0": "Anudahanaṭṭhenāti anu anu dahanaṭṭhena.",
  "tika-s0103t:738_1": "Rāgādayo arūpadhammā ittarakkhaṇā kathaṃ anudahantīti āsaṅkaṃ nivattetuṃ “tattha vatthūnī”ti vuttaṃ,",
  "tika-s0103t:738_2": "daṭṭhabbānīti vacanaseso.",
  "tika-s0103t:738_3": "Tatthāti tasmiṃ rāgādīnaṃ anudahanaṭṭhe.",
  "tika-s0103t:738_4": "Vatthūnīti sāsane,",
  "tika-s0103t:738_5": "loke ca pākaṭattā paccakkhabhūtāni kāraṇāni.",
  "tika-s0103t:738_6": "Rāgo uppanno tikhiṇakaro hutvā.",
  "tika-s0103t:738_7": "Tasmā taṃsamuṭṭhānā tejodhātu ativiya tikhiṇabhāvena saddhiṃ attanā sahajātadhammehi hadayappadesaṃ jhāpesi yathā taṃ bāhirā tejodhātu sanissayaṃ.",
  "tika-s0103t:738_8": "Tena sā bhikkhunī supato viya byādhi jhāyitvā matā.",
  "tika-s0103t:738_9": "Tenāha “teneva jhāyitvā kālamakāsī”ti.",
  "tika-s0103t:738_10": "Dosassa nissayānaṃ dahanatā pākaṭā evāti itaraṃ dassetuṃ “mohavasena hī”tiādi vuttaṃ.",
  "tika-s0103t:738_11": "Ativattitvāti atikkamitvā.",
  "tika-s0103t:739_0": "Kāmaṃ āhuneyyaggiādayo tayo aggī brāhmaṇehi icchitā santi,",
  "tika-s0103t:739_1": "te pana tehi icchitamattā,",
  "tika-s0103t:739_2": "na sattānaṃ tādisā atthasādhakā.",
  "tika-s0103t:739_3": "Ye pana sattānaṃ atthasādhakā,",
  "tika-s0103t:739_4": "te dassetuṃ “āhunaṃ vuccatī”tiādi vuttaṃ.",
  "tika-s0103t:739_5": "Tattha ādarena hunanaṃ pūjanaṃ āhunanti sakkāro “āhuna”nti vuccati,",
  "tika-s0103t:739_6": "taṃ āhunaṃ arahanti.",
  "tika-s0103t:739_7": "Tenāha bhagavā “āhuneyyāti bhikkhave mātāpitūnametaṃ adhivacana”nti.",
  "tika-s0103t:739_8": "Yadaggena ca te puttānaṃ bahukāratāya āhuneyyāti tesu sammāpaṭipatti nesaṃ hitasukhāvahā,",
  "tika-s0103t:739_9": "tadaggena tesu micchāpaṭipatti ahitadukkhāvahāti āha “tesu…pe…",
  "tika-s0103t:739_10": "nibbattantī”ti.",
  "tika-s0103t:739_11": "Svāyamatthoti yo mātāpitūnaṃ attano upari vippaṭipannānaṃ puttānaṃ anudahanassa paccayabhāvena anudahanaṭṭho,",
  "tika-s0103t:739_12": "so ayamattho.",
  "tika-s0103t:739_13": "Mittavindakavatthunāti mittavindakassa nāma mātari vippaṭipannassa purisassa tāya eva vippaṭipattiyā",
  "tika-s0103t:739_14": "cirataraṃ kālaṃ āpāyikadukkhānubhavanadīpanena vatthunā veditabbo.",
  "tika-s0103t:740_0": "Idāni tamatthaṃ kassapassa bhagavato kāle pavattaṃ vibhāvetuṃ “mittavindako hī”tiādi vuttaṃ.",
  "tika-s0103t:740_1": "Dhanalobhena,",
  "tika-s0103t:740_2": "na dhammacchandenāti adhippāyo.",
  "tika-s0103t:740_3": "Akutobhayaṃ kenaci anuṭṭhāpanīyatāya.",
  "tika-s0103t:740_4": "Nivāresi samuddapayātā nāma bahvantarāyāti adhippāyena.",
  "tika-s0103t:740_5": "Antaraṃ katvāti atikkamanavasena dvinnaṃ pādānaṃ antare katvā.",
  "tika-s0103t:741_0": "Nāvā aṭṭhāsi tassa pāpakammabalena vātassa avāyanato.",
  "tika-s0103t:741_1": "Ekadivasaṃ rakkhitauposathakammānubhāvena sampattiṃ anubhavanto.",
  "tika-s0103t:741_2": "Yathā purimāhi parato mā agamāsīti vutto,",
  "tika-s0103t:741_3": "evaṃ aparāparāhipīti āha “tāhi ‘parato parato mā agamāsī’ti vuccamāno”ti.",
  "tika-s0103t:741_4": "Khuracakkadharanti khuradhārūpamacakkadharaṃ ekaṃ purisaṃ.",
  "tika-s0103t:741_5": "Upaṭṭhāsi pāpakammassa balena.",
  "tika-s0103t:742_0": "Catubbhīti catūhi accharāsadisīhi vimānapetīhi,",
  "tika-s0103t:742_1": "sampattiṃ anubhavitvāti vacanaseso.",
  "tika-s0103t:742_2": "Aṭṭhajjhagamāti rūpādikāmaguṇehi tato visiṭṭhatarā aṭṭha vimānapetiyo adhigacchi.",
  "tika-s0103t:742_3": "Atricchanti atricchāsaṅkhātena atilobhena samannāgatattā atra atra kāmaguṇe icchanto.",
  "tika-s0103t:742_4": "Cakkanti khuracakkaṃ.",
  "tika-s0103t:742_5": "Āsadoti anatthāvahabhāvena āsādeti.",
  "tika-s0103t:743_0": "Soti gehasāmiko bhattā. Purimanayenevāti anudahanassa paccayatāya.",
  "tika-s0103t:744_0": "Aticārinīti sāmikaṃ atikkamitvā cārinī micchācārinī.",
  "tika-s0103t:744_1": "Rattiṃ dukkhanti attano pāpakammānubhāvasamupaṭṭhitena sunakhena khāditabbatādukkhaṃ.",
  "tika-s0103t:744_2": "Vañcetvāti taṃ ajānāpetvāva kāraṇaṭṭhānagamanaṃ sandhāya vuttaṃ.",
  "tika-s0103t:744_3": "Paṭapaṭantīti paṭapaṭā katvā.",
  "tika-s0103t:744_4": "Anuravadassanañhetaṃ.",
  "tika-s0103t:744_5": "Muṭṭhiyogo kirāyaṃ tassa sunakhantaradhānassa,",
  "tika-s0103t:744_6": "yadidaṃ kheḷapiṇḍaṃ bhūmiyaṃ niṭṭhubhitvā pādena ghaṃsanaṃ.",
  "tika-s0103t:744_7": "Tena vuttaṃ “so tathā akāsi.",
  "tika-s0103t:744_8": "Sunakhā antaradhāyiṃsū”ti.",
  "tika-s0103t:745_0": "Dakkhiṇāti cattāro paccayā diyyamānā dakkhanti etehi hitasukhānīti.",
  "tika-s0103t:745_1": "Taṃ dakkhiṇaṃ arahatīti dakkhiṇeyyo,",
  "tika-s0103t:745_2": "bhikkhusaṅgho.",
  "tika-s0103t:745_3": "Revatīvatthu vimānavatthupetavatthūsu tesaṃ aṭṭhakathāyañca āgatanayena veditabbaṃ.",
  "tika-s0103t:746_0": "“Tividhena rūpasaṅgaho”ti ettha nanu saṅgaho ekavidhova,",
  "tika-s0103t:746_1": "so kasmā “catubbidho”ti vuttoti?",
  "tika-s0103t:746_2": "“Saṅgaho”ti atthaṃ avatvā aniddhāritatthassa saddasseva vuttattā.",
  "tika-s0103t:746_3": "“Tividhena rūpasaṅgaho”tiādīsu padesu saṅgaha-",
  "tika-s0103t:746_4": "saddo tāva attano atthavasena catubbidhoti ayañhettha attho.",
  "tika-s0103t:746_5": "Atthopi vā aniddhāritaviseso sāmaññena gahetabbataṃ patto “tividhena rūpasaṅgaho”tiādīsu “saṅgaho”ti vuttoti na koci doso.",
  "tika-s0103t:746_6": "Niddhārite hi visese tassa ekavidhatā siyā,",
  "tika-s0103t:746_7": "na tato pubbeti.",
  "tika-s0103t:746_8": "“Jātisaṅgaho”ti vuttepi jāti-",
  "tika-s0103t:746_9": "saddassa sāpekkhasaddattā attano jātiyā saṅgahoti ayamattho viññāyateva sambandhārahassa aññassa avuttattā yathā “mātāpitu upaṭṭhāna”nti.",
  "tika-s0103t:746_10": "Aṭṭhakathāyaṃ pana yathādhippetamatthaṃ aparipuṇṇaṃ katvā dassetuṃ “jātisaṅgaho” icceva vuttaṃ.",
  "tika-s0103t:746_11": "Samānajātikānaṃ saṅgaho,",
  "tika-s0103t:746_12": "samānajātiyā vā saṅgaho sajātisaṅgaho.",
  "tika-s0103t:746_13": "Sañjāyati etthāti sañjāti,",
  "tika-s0103t:746_14": "sañjātiyā saṅgaho sañjātisaṅgaho,",
  "tika-s0103t:746_15": "sañjātidesena saṅgahoti attho.",
  "tika-s0103t:746_16": "Kiriyāya evarūpāya saṅgaho kiriyāsaṅgaho.",
  "tika-s0103t:746_17": "Rūpakkhandhagaṇananti “rūpakkhandho”ti gaṇanaṃ saṅkhyaṃ gacchati ruppanasabhāvattā.",
  "tika-s0103t:746_18": "Tīhi koṭṭhāsehi rūpagaṇanāti vakkhamānehi tīhi bhāgehi rūpassa saṅgaho,",
  "tika-s0103t:746_19": "gaṇetabbatāti attho.",
  "tika-s0103t:747_0": "Rūpāyatanaṃ nipassati paccakkhato vijānātīti nidassanaṃ,",
  "tika-s0103t:747_1": "cakkhuviññāṇaṃ,",
  "tika-s0103t:747_2": "nidassatīti vā nidassanaṃ,",
  "tika-s0103t:747_3": "daṭṭhabbabhāvo,",
  "tika-s0103t:747_4": "cakkhuviññāṇassa gocarabhāvo,",
  "tika-s0103t:747_5": "tassa ca rūpāyatanato anaññattepi aññehi dhammehi rūpāyatanaṃ visesetuṃ aññaṃ viya katvā “saha nidassanenāti",
  "tika-s0103t:747_6": "sanidassana”nti evamettha attho veditabbo.",
  "tika-s0103t:747_7": "Dhammasabhāvasāmaññena hi ekībhūtesu dhammesu yo nānattakaro sabhāvo,",
  "tika-s0103t:747_8": "so añño viya katvā upacarituṃ yutto.",
  "tika-s0103t:747_9": "Evañhi atthavisesāvabodho hotīti.",
  "tika-s0103t:747_10": "Cakkhupaṭihananasamatthatoti cakkhuno ghaṭṭanasamatthatāya.",
  "tika-s0103t:747_11": "Ghaṭṭanaṃ viya ca ghaṭṭanaṃ daṭṭhabbaṃ.",
  "tika-s0103t:747_12": "Dutiyena atthavikappena daṭṭhabbabhāvasaṅkhātaṃ nāssa nidassananti anidassananti yojanā.",
  "tika-s0103t:747_13": "Ettha ca dasannaṃ āyatanānaṃ yathārahaṃ sayaṃ,",
  "tika-s0103t:747_14": "nissayavasena ca sampattānaṃ,",
  "tika-s0103t:747_15": "asampattānañca paṭimukhabhāvo aññamaññapatanaṃ paṭihananaṃ,",
  "tika-s0103t:747_16": "yena byāpārādivikārapaccayantarasannidhāne cakkhādīnaṃ visayesu vikāruppatti.",
  "tika-s0103t:747_17": "Tattha byāpāro cakkhādīnaṃ savisayesu āvicchannaṃ,",
  "tika-s0103t:747_18": "rūpādīnaṃ iṭṭhāniṭṭhatā,",
  "tika-s0103t:747_19": "tattha ca cittassa ābhujananti ime ādisaddasaṅgahitā.",
  "tika-s0103t:747_20": "Tehi vikārappattiyā paccayantarabyāpārato aññanti katvā anuggahūpaghāto vikāro.",
  "tika-s0103t:747_21": "Upanissayo pana appadhānassa paccayo idha gahito.",
  "tika-s0103t:747_22": "Kāraṇakāraṇampi kāraṇamevāti gayhamāne siyā tassāpi saṅgahoti.",
  "tika-s0103t:747_23": "Vuttappakāranti “cakkhuviññāṇasaṅkhāta”nti vuttappakāraṃ.",
  "tika-s0103t:747_24": "Nāssa paṭighoti etthāpi “vuttappakāra”nti ānetvā sambandho.",
  "tika-s0103t:747_25": "Avasesaṃ soḷasavidhaṃ sukhumarūpaṃ.",
  "tika-s0103t:748_0": "Saṅkharontīti sampiṇḍenti.",
  "tika-s0103t:748_1": "Cetanā hi āyūhanarasatāya yathā sampayuttadhamme yathāsakaṃ kiccesu saṃvidahantī viya abhisandahantī",
  "tika-s0103t:748_2": "vattamānā teneva kiccavisesena te sampiṇḍentī viya hoti,",
  "tika-s0103t:748_3": "evaṃ attano vipākadhammepi paccayasamavāye saṅkharontī sampiṇḍentī viya hoti.",
  "tika-s0103t:748_4": "Tenāha “sahajāta…pe…",
  "tika-s0103t:748_5": "rāsī karontī”ti.",
  "tika-s0103t:748_6": "Abhisaṅkharotīti abhivisiṭṭhaṃ katvā saṅkharoti.",
  "tika-s0103t:748_7": "Puññābhisaṅkhāro hi attano phalaṃ itarassa phalato ativiya visiṭṭhaṃ bhinnaṃ katvā saṅkharoti paccayato,",
  "tika-s0103t:748_8": "sabhāvato,",
  "tika-s0103t:748_9": "pavattiākārato ca sayaṃ itarehi visiṭṭhasabhāvattā.",
  "tika-s0103t:748_10": "Esa nayo itarehipi.",
  "tika-s0103t:748_11": "Pujjabhavaphalanibbattanato,",
  "tika-s0103t:748_12": "attano santānassa punanato ca puñño.",
  "tika-s0103t:749_0": "Mahācittacetanānanti asaṅkhyeyyāyunipphādanādimahānubhāvatāya mahācittesu pavattacetanānaṃ.",
  "tika-s0103t:749_1": "Aṭṭheva cetanā honti,",
  "tika-s0103t:749_2": "yā kāmāvacarā kusalā.",
  "tika-s0103t:749_3": "“Terasapī”ti kasmā vuttaṃ,",
  "tika-s0103t:749_4": "nanu “navā”ti vattabbaṃ.",
  "tika-s0103t:749_5": "Na hi bhāvanā ñāṇarahitā yuttāti anuyogaṃ sandhāyāha “yathā hī”tiādi.",
  "tika-s0103t:749_6": "Kasiṇaparikammaṃ karontassāti kasiṇesu jhānaparikammaṃ karontassa.",
  "tika-s0103t:749_7": "“Pathavī pathavī”tiādi bhāvanā hi kasiṇaparikammaṃ.",
  "tika-s0103t:749_8": "Tassa hi parikammassa supaguṇabhāvato anuyuttassa tattha ādarākaraṇena siyā ñāṇarahitacittaṃ.",
  "tika-s0103t:749_9": "Jhānapaccavekkhaṇāyapi eseva nayo.",
  "tika-s0103t:749_10": "Keci maṇḍalakaraṇampi bhāvanaṃ bhajāpenti.",
  "tika-s0103t:750_0": "Dānavasena pavattacittacetasikadhammā dānaṃ,",
  "tika-s0103t:750_1": "tattha byāpārabhūtā āyūhanacetanā dānaṃ ārabbha,",
  "tika-s0103t:750_2": "dānañca adhikicca uppajjatīti vuttā.",
  "tika-s0103t:750_3": "Evaṃ itaresupi.",
  "tika-s0103t:750_4": "Ayaṃ saṅkhepadesanāti ayaṃ puññābhisaṅkhāre saṅkhepato atthadesanā,",
  "tika-s0103t:750_5": "atthavaṇṇanāti attho.",
  "tika-s0103t:751_0": "Somanassacittenāti anumodanāpavattidassanamattametaṃ daṭṭhabbaṃ.",
  "tika-s0103t:751_1": "Upekkhāsahagatenāpi hi anussarati evāti.",
  "tika-s0103t:751_2": "Kāmaṃ niccasīlaṃ,",
  "tika-s0103t:751_3": "uposathasīlaṃ,",
  "tika-s0103t:751_4": "niyamasīlampi sīlameva,",
  "tika-s0103t:751_5": "paripuṇṇaṃ pana sabbaṅgasampannaṃ sīlaṃ dassetuṃ “sīlapūraṇatthāyā”tiādi vuttaṃ.",
  "tika-s0103t:751_6": "Nayadassanaṃ vā etaṃ,",
  "tika-s0103t:751_7": "tasmā “niccasīlaṃ,",
  "tika-s0103t:751_8": "uposathasīlaṃ,",
  "tika-s0103t:751_9": "niyamasīlaṃ samādiyissāmī”ti vihāraṃ gacchantassa,",
  "tika-s0103t:751_10": "samādiyitvā samādinnasīle ca tasmiṃ,",
  "tika-s0103t:751_11": "“sādhu suṭṭhū”ti āvajjantassa,",
  "tika-s0103t:751_12": "taṃ sīlaṃ sodhentassa ca pavattā cetanā sīlamayāti evamettha yojanā veditabbā.",
  "tika-s0103t:752_0": "Pubbe samathavasena bhāvanānayo gahitoti idāni sammasananayena taṃ dassetuṃ “paṭisambhidāyaṃ vuttenā”tiādi vuttaṃ.",
  "tika-s0103t:752_1": "Tattha aniccatoti aniccabhāvato. Dukkhato,",
  "tika-s0103t:752_2": "anattatoti etthāpi eseva nayo.",
  "tika-s0103t:753_0": "Tattha ye pañcupādānakkhandhā nāmarūpabhāvena pariggahitā,",
  "tika-s0103t:753_1": "te yasmā dvārārammaṇehi saddhiṃ dvārappavattadhammavasena vibhāgaṃ labhanti,",
  "tika-s0103t:753_2": "tasmā dvārachakkādivasena cha chakkā gahitā.",
  "tika-s0103t:753_3": "Yasmā pana lakkhaṇesu anattalakkhaṇaṃ dubbibhāvaṃ,",
  "tika-s0103t:753_4": "tasmā tassa vibhāvanāya cha dhātuyo gahitā.",
  "tika-s0103t:753_5": "Tato yesu kasiṇesu ito bāhirakānaṃ attābhiniveso,",
  "tika-s0103t:753_6": "tāni imesaṃ jhānānaṃ ārammaṇabhāvena upaṭṭhānākāramattāni,",
  "tika-s0103t:753_7": "imāni pana tāni jhānānīti dassanatthaṃ dasa kasiṇāni gahitāni.",
  "tika-s0103t:753_8": "Tato dukkhānupassanāya parivārabhāvena paṭikkūlākāravasena dvattiṃsa koṭṭhāsā gahitā.",
  "tika-s0103t:753_9": "Pubbe khandhavasena saṅkhepato ime dhammā gahitā,",
  "tika-s0103t:753_10": "idāni nātisaṅkhepavitthāranayena ca manasi kātabbāti dassanatthaṃ dvādasāyatanāni,",
  "tika-s0103t:753_11": "aṭṭhārasa dhātuyo ca gahitā.",
  "tika-s0103t:753_12": "Tesu ime dhammā satipi suññānirīhaabyāpārabhāve dhammasabhāvato ādhipaccabhāvena pavattantīti anattabhāvavibhāvanatthaṃ indriyāni gahitāni.",
  "tika-s0103t:753_13": "Evaṃ anekabhedabhinnāpi ime dhammā bhūmittayapariyāpannatāya tividhāva hontīti dassanatthaṃ tisso dhātuyo gahitā.",
  "tika-s0103t:753_14": "Ettāvatā nimittaṃ dassetvā pavattaṃ dassetuṃ kāmabhavādayo nava bhavā gahitā.",
  "tika-s0103t:753_15": "Ettake abhiññeyyavisese pavattamanasikārakosallena saṇhasukhumesu nibbattitamahaggatadhammesu manasikāro",
  "tika-s0103t:753_16": "pavattetabboti dassanatthaṃ jhānaappamaññārūpāni gahitāni.",
  "tika-s0103t:753_17": "Tattha jhānāni nāma vuttāvasesārammaṇāni rūpāvacarajjhānāni.",
  "tika-s0103t:753_18": "Puna paccayapaccayuppannavibhāgato ime dhammā vibhajja manasikātabbāti dassanatthaṃ paṭiccasamuppādaṅgāni gahitāni.",
  "tika-s0103t:753_19": "Paccayākāramanasikāro hi sukhena,",
  "tika-s0103t:753_20": "suṭṭhutarañca lakkhaṇattayaṃ vibhāveti,",
  "tika-s0103t:753_21": "tasmā so pacchato gahito.",
  "tika-s0103t:753_22": "Evaṃ ete sammasanīyabhāvena gahitā khandhādivasena koṭṭhāsato pañcavīsatividhā,",
  "tika-s0103t:753_23": "pabhedato pana atītādibhedaṃ anāmasitvā gayhamānā dvīhi ūnāni dvesatāni honti.",
  "tika-s0103t:753_24": "Idaṃ tāvettha pāḷivavatthānaṃ,",
  "tika-s0103t:753_25": "atthavicāraṃ pana icchantehi paramatthamañjūsāyaṃ visuddhimaggasaṃvaṇṇanāyaṃ vuttanayeneva veditabbaṃ.",
  "tika-s0103t:754_0": "Na puññoti apuñño.",
  "tika-s0103t:754_1": "Tassa puñña-",
  "tika-s0103t:754_2": "sadde vuttavipariyāyena attho veditabbo.",
  "tika-s0103t:754_3": "Santānassa iñjanahetūnaṃ nīvaraṇādīnaṃ suvikkhambhanato rūpataṇhāsaṅkhātassa iñjitassa abhāvato aniñjaṃ,",
  "tika-s0103t:754_4": "aniñjameva “āneñja”nti vuttaṃ.",
  "tika-s0103t:754_5": "Tathā hi rūpārammaṇaṃ rūpanimittārammaṇaṃ sabbampi catutthajjhānaṃ nippariyāyena “āneñja”nti vuccati.",
  "tika-s0103t:755_0": "Cattāro maggaṭṭhā,",
  "tika-s0103t:755_1": "heṭṭhimā tayo phalaṭṭhāti evaṃ sattavidho.",
  "tika-s0103t:755_2": "Tisso sikkhāti adhisīlādikā tisso sikkhā.",
  "tika-s0103t:755_3": "Tāsu jātoti vā sekkho,",
  "tika-s0103t:755_4": "ariyapuggalo hi ariyāya jātiyā jāyamāno sikkhāsu jāyati,",
  "tika-s0103t:755_5": "na yoniyaṃ.",
  "tika-s0103t:755_6": "Sikkhanasīloti vā sekkho.",
  "tika-s0103t:755_7": "Puggalādhiṭṭhānāya vā kathāya sekkhassa ayanti aññāsādhāraṇamaggaphalattayadhammā sekkhapariyāyena vuttā.",
  "tika-s0103t:755_8": "Asekkhoti ca yattha sekkhabhāvāsaṅkā atthi,",
  "tika-s0103t:755_9": "tatthāyaṃ paṭisedhoti lokiyanibbānesu asekkhabhāvanāpatti daṭṭhabbā.",
  "tika-s0103t:755_10": "Sīlasamādhipaññāsaṅkhātā hi sikkhā attano paṭipakkhakilesehivippamuttā parisuddhā upakkilesānaṃ ārammaṇabhāvampi",
  "tika-s0103t:755_11": "anupagamanato etā “sikkhā”ti vattuṃ yuttā aṭṭhasupi maggaphalesu vijjanti,",
  "tika-s0103t:755_12": "tasmā catumaggaheṭṭhimaphalattayasamaṅgino viya arahattaphalasamaṅgīpi tāsu sikkhāsu jātoti ca taṃsamaṅgino",
  "tika-s0103t:755_13": "arahato itaresaṃ viya sekkhatte sati sekkhassa ayanti ca sikkhā sīlaṃ etassāti ca “sekkho”ti vattabbo",
  "tika-s0103t:755_14": "siyāti tannivattanatthaṃ asekkhoti yathāvuttasekkhabhāvapaṭisedho kato.",
  "tika-s0103t:755_15": "Arahattaphale hi pavattamānā sikkhā pariniṭṭhitasikkhākiccattā na sikkhākiccaṃ karonti,",
  "tika-s0103t:755_16": "kevalaṃ sikkhāphalabhāveneva pavattanti,",
  "tika-s0103t:755_17": "tasmā na tā sikkhāvacanaṃ arahanti,",
  "tika-s0103t:755_18": "nāpi taṃsamaṅgī sekkhavacanaṃ,",
  "tika-s0103t:755_19": "na ca “sikkhanasīlo,",
  "tika-s0103t:755_20": "sikkhāsu jāto”ti ca vattabbataṃ arahati.",
  "tika-s0103t:755_21": "Heṭṭhimaphalesu pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ arahanti,",
  "tika-s0103t:755_22": "taṃsamaṅgino ca sekkhavacanaṃ,",
  "tika-s0103t:755_23": "“sikkhanasīlā,",
  "tika-s0103t:755_24": "sikkhāsu jātā”ti ca vattabbataṃ arahanti.",
  "tika-s0103t:756_0": "“Sikkhatīti sekkho”ti ca apariyositasikkho dassitoti.",
  "tika-s0103t:756_1": "Anantarameva “khīṇāsavo”ti ādiṃ vatvā “na sikkhatīti asekkho”ti vuttattā pariyositasikkho dassito,",
  "tika-s0103t:756_2": "na sikkhārahito tassa tatiyapuggalabhāvena gahitattā.",
  "tika-s0103t:756_3": "Vuddhippattasikkho vā asekkhoti etasmiṃ atthe sekkhadhammesu eva ṭhitassa kassaci ariyassa asekkhabhāvāpattīti arahattamaggadhammā vuddhippattā,",
  "tika-s0103t:756_4": "yathāvuttehi ca atthehi sekkhoti katvā taṃsamaṅgino aggamaggaṭṭhassa asekkhabhāvo āpannoti?",
  "tika-s0103t:756_5": "Na taṃsadisesu tabbohārato.",
  "tika-s0103t:756_6": "Arahattamaggato hi ninnānākaraṇaṃ arahattaphalaṃ ṭhapetvā pariññādikiccakaraṇaṃ,",
  "tika-s0103t:756_7": "vipākabhāvañca,",
  "tika-s0103t:756_8": "tasmā te eva sekkhadhammā “aggaphaladhammabhāvaṃ āpannā”ti sakkā vattuṃ,",
  "tika-s0103t:756_9": "kusalasukhato ca vipākasukhaṃ santataratāya paṇītataranti,",
  "tika-s0103t:756_10": "vuddhippattā ca te dhammā hontīti taṃsamaṅgī “asekkho”ti vuccatīti.",
  "tika-s0103t:757_0": "Jātimahallakoti jātiyā vuḍḍhataro addhagato vayoanuppatto.",
  "tika-s0103t:757_1": "So hi rattaññutāya yebhuyyena jātidhammakuladhammapadesu thāvariyappattiyā jātithero nāma.",
  "tika-s0103t:757_2": "Therakaraṇā dhammāti sāsane thirabhāvakarā guṇā paṭipakkhanimmadanakā.",
  "tika-s0103t:757_3": "Theroti vakkhamānesu dhammesu thirabhāvappatto.",
  "tika-s0103t:757_4": "Sīlavāti pāsaṃsena sātisayena sīlena samannāgato,",
  "tika-s0103t:757_5": "sīlasampannoti attho,",
  "tika-s0103t:757_6": "etena dussīlyasaṅkhātassa bālyassa abhāvamāha.",
  "tika-s0103t:757_7": "Suttageyyādi bahu sutaṃ etenāti bahussuto,",
  "tika-s0103t:757_8": "etenāssa sutavirahasaṅkhātassa bālyassa abhāvaṃ,",
  "tika-s0103t:757_9": "paṭisaṅkhānabalena ca patiṭṭhitabhāvaṃ vadati.",
  "tika-s0103t:757_10": "“Catunnaṃ jhānānaṃ lābhī”ti iminā nīvaraṇādisaṅkhātassa bālyassa abhāvaṃ,",
  "tika-s0103t:757_11": "bhāvanābalena ca patiṭṭhitabhāvaṃ katheti.",
  "tika-s0103t:757_12": "“Āsavānaṃ khayā”tiādinā avijjāsaṅkhātassa bālyassa sabbaso abhāvaṃ,",
  "tika-s0103t:757_13": "khīṇāsavattherabhāvena patiṭṭhitabhāvañcassa dasseti.",
  "tika-s0103t:757_14": "Na cettha samudāye vākyaparisamāpanaṃ,",
  "tika-s0103t:757_15": "atha kho paccekaṃ vākyaparisamāpananti dassento “evaṃ vuttesu dhammesū”tiādimāha.",
  "tika-s0103t:757_16": "Theranāmako vā “thero”ti evaṃ nāmako vā.",
  "tika-s0103t:758_0": "Anuggahavasena,",
  "tika-s0103t:758_1": "pūjāvasena vā attano santakaṃ parassa dīyati etenāti dānaṃ,",
  "tika-s0103t:758_2": "pariccāgacetanā.",
  "tika-s0103t:758_3": "Dānameva dānamayaṃ.",
  "tika-s0103t:758_4": "Padapūraṇamattaṃ maya- saddo.",
  "tika-s0103t:758_5": "Puññañca taṃ yathāvuttenatthena kiriyā ca kammabhāvatoti puññakiriyā.",
  "tika-s0103t:758_6": "Paresaṃ piyamanāpatāsevanīyatādīnaṃ ānisaṃsānaṃ. Pubbe…pe…",
  "tika-s0103t:758_7": "vasenevāti saṅkhārattike vuttadānamayasīlamayabhāvanāmayacetanāvaseneva.",
  "tika-s0103t:758_8": "Imāni veditabbānīti sambandho.",
  "tika-s0103t:758_9": "Etthāti etesu puññakiriyavatthūsu.",
  "tika-s0103t:758_10": "Kāyena karontassāti attano kāyena pariccāgapayogaṃ pavattentassa.",
  "tika-s0103t:758_11": "Tadatthanti dānatthaṃ.",
  "tika-s0103t:758_12": "“Imaṃ deyyadhammaṃ dehī”ti vācaṃ nicchārentassa.",
  "tika-s0103t:758_13": "Dānapāramiṃ āvajjetvā vāti yathā kevalaṃ “annadānādīni demī”ti dānakāle taṃ dānamayaṃ puññakiriyavatthu hoti,",
  "tika-s0103t:758_14": "evaṃ “imaṃ dānamayaṃ sammāsambodhiyā paccayo hotū”ti dānapāramiṃ āvajjetvā dānakālepi dānasīseneva pavattitattā.",
  "tika-s0103t:758_15": "Vattasīse ṭhatvāti “etaṃ dānaṃ nāma mayhaṃ kulavaṃso kulatanti kulapaveṇī kulacāritta”nti cārittasīle ṭhatvā dadato cārittasīlamayaṃ.",
  "tika-s0103t:758_16": "Yathā deyyadhammapariccāgavasena pavattamānāpi dānacetanā vattasīse ṭhatvā dadato sīlamayaṃ puññakiriyavatthu hoti pubbābhisaṅkhārassa,",
  "tika-s0103t:758_17": "aparabhāgacetanāya ca tathā pavattattā,",
  "tika-s0103t:758_18": "evaṃ deyyadhamme khayato,",
  "tika-s0103t:758_19": "vayato sammasanaṃ paṭṭhapetvā dadato bhāvanāmayaṃ puññakiriyavatthu hoti pubbabhāgacetanāya,",
  "tika-s0103t:758_20": "deyyadhamme aparabhāgacetanāya ca tathā pavattattā.",
  "tika-s0103t:759_0": "Apacīticetanā apacitisahagataṃ apacīyati etāyāti yathā nandīrāgo eva nandīrāgasahagatā,",
  "tika-s0103t:759_1": "yathāvuttāya vā apacitiyā sahagataṃ sahapavattanti apacitisahagataṃ.",
  "tika-s0103t:759_2": "Apacāyanavasena pavattaṃ puññakiriyavatthu.",
  "tika-s0103t:759_3": "Vayasā guṇehi ca vuḍḍhatarānaṃ vattapaṭipattīsu byāvaṭo hoti yāya cetanāya,",
  "tika-s0103t:759_4": "sā veyyāvaccaṃ,",
  "tika-s0103t:759_5": "veyyāvaccameva veyyāvaccasahagataṃ.",
  "tika-s0103t:759_6": "Veyyāvaccasaṅkhātāya vā vattapaṭipattiyā samuṭṭhāpanavaseneva sahagataṃ pavattanti veyyāvaccasahagataṃ,",
  "tika-s0103t:759_7": "tathāpavattaṃ puññakiriyavatthu.",
  "tika-s0103t:759_8": "Attano santāne pattaṃ puññaṃ anuppadīyati etenāti pattānuppadānaṃ.",
  "tika-s0103t:759_9": "Tathā parena anuppadinnatāya pattaṃ abbhanumodati etenāti pattabbhanumodanaṃ.",
  "tika-s0103t:759_10": "Ananuppadinnaṃ pana kevalaṃ abbhanumodīyati etenāti abbhanumodanaṃ.",
  "tika-s0103t:759_11": "Dhammaṃ deseti etāyāti desanā,",
  "tika-s0103t:759_12": "desanāva desanāmayaṃ.",
  "tika-s0103t:759_13": "Suṇāti etenāti savanaṃ,",
  "tika-s0103t:759_14": "savanameva savanamayaṃ.",
  "tika-s0103t:759_15": "Diṭṭhiyā ñāṇassa ujugamanaṃ diṭṭhijugataṃ.",
  "tika-s0103t:759_16": "Sabbattha “puññakiriyavatthū”ti padaṃ apekkhitvā napuṃsakaliṅgatā.",
  "tika-s0103t:760_0": "Pūjāvasena sāmīcikiriyā apacāyanaṃ apaciti.",
  "tika-s0103t:760_1": "Vayasā guṇehi ca jeṭṭhānaṃ gilānānañca taṃtaṃkiccakaraṇaṃ veyyāvaccaṃ.",
  "tika-s0103t:760_2": "Ayametesaṃ visesoti āha “tatthā”tiādi.",
  "tika-s0103t:760_3": "Cattāro paccaye datvā sabbasattānanti ca ekadesato ukkaṭṭhaniddeso,",
  "tika-s0103t:760_4": "yaṃ kiñci deyyadhammaṃ datvā,",
  "tika-s0103t:760_5": "puññaṃ vā katvā “katipayānaṃ,",
  "tika-s0103t:760_6": "ekasseva vā patti hotū”ti pariṇāmanampi pattānuppadānameva.",
  "tika-s0103t:760_7": "Taṃ na mahapphalaṃ taṇhāya parāmaṭṭhattā.",
  "tika-s0103t:760_8": "Paresaṃ deseti hitapharaṇena muducittenāti ānetvā sambandhitabbaṃ.",
  "tika-s0103t:760_9": "Evanti evaṃ imaṃ dhammaṃ sutvā bahussuto hutvā pare dhammadesanāya anuggaṇhissāmīti hitapharaṇena muducittena dhammaṃ suṇāti.",
  "tika-s0103t:760_10": "Evañhissa savanaṃ attano,",
  "tika-s0103t:760_11": "paresañca sammāpaṭipattiyā paccayabhāvato mahapphalaṃ bhavissatīti.",
  "tika-s0103t:760_12": "Sabbesanti sabbesampi dasannaṃ puññakiriyavatthūnaṃ.",
  "tika-s0103t:760_13": "Niyamalakkhaṇanti mahapphalabhāvassa niyāmakasabhāvaṃ.",
  "tika-s0103t:760_14": "Diṭṭhiyā ujubhāvenevāti “atthi,",
  "tika-s0103t:760_15": "natthī”ti antadvayassa durasamussāritatāya “atthi dinna”ntiādi nayappavattāya sammādiṭṭhiyā ujukameva pavattiyā.",
  "tika-s0103t:760_16": "Dānādīsu hi yaṃ kiñci imāya eva sammādiṭṭhiyā parisodhitaṃ mahājutikaṃ mahāvipphāraṃ bhavati.",
  "tika-s0103t:761_0": "Purimeheva tīhīti pāḷiyaṃ āgateheva tīhi.",
  "tika-s0103t:761_1": "Sīlamaye puññakiriyavatthumhi saṅgahaṃ gacchanti cārittasīlabhāvato.",
  "tika-s0103t:761_2": "Dānamaye saṅgahaṃ gacchanti dānasabhāvattā,",
  "tika-s0103t:761_3": "dānavisayattā ca.",
  "tika-s0103t:761_4": "Kāmaṃ desanā dhammadānasabhāvato dānamaye saṅgahaṃ gacchatīti vattuṃ yuttā,",
  "tika-s0103t:761_5": "kusaladhammāsevanabhāvato pana vimuttāyatanasīse ṭhatvā pavattitā viya savanena saddhiṃ bhāvanāmaye saṅgahaṃ gacchantīti vuttaṃ.",
  "tika-s0103t:761_6": "“Diṭṭhijugataṃ bhāvanāmaye”ti keci.",
  "tika-s0103t:761_7": "Diṭṭhijugate eva ca attanā katassa puññassa anussaraṇaṃ,",
  "tika-s0103t:761_8": "tassa ca paresaṃ atthāya pariṇāmanaṃ,",
  "tika-s0103t:761_9": "guṇapasaṃsā,",
  "tika-s0103t:761_10": "aññehi kariyamānāya puññakiriyāya,",
  "tika-s0103t:761_11": "sammāpaṭipattiyā ca anumodanaṃ saraṇagamananti evaṃ ādayo puññavisesā saṅgahaṃ gacchanti diṭṭhijukammavaseneva tesaṃ ijjhanato.",
  "tika-s0103t:762_0": "Parassa paṭipattiyā sodhanattho anuyogo codanā,",
  "tika-s0103t:762_1": "sā yāni nissāya pavattati,",
  "tika-s0103t:762_2": "tāni codanāvatthūni diṭṭhasutaparisaṅkitāni.",
  "tika-s0103t:762_3": "Tenāha “codanākāraṇānī”ti.",
  "tika-s0103t:762_4": "Diṭṭhenāti ca hetumhi karaṇavacanaṃ,",
  "tika-s0103t:762_5": "diṭṭhena hetunāti attho.",
  "tika-s0103t:762_6": "Kiṃ pana taṃ diṭṭhanti āha “vītikkama”nti.",
  "tika-s0103t:762_7": "Disvāti ca dassanahetūti ayamettha attho yathā “paññāya cassa disvā”ti.",
  "tika-s0103t:762_8": "“Sutenā”tiādīsupi iminā nayena attho veditabbo.",
  "tika-s0103t:762_9": "Parassāti parato,",
  "tika-s0103t:762_10": "parassa vā vacanaṃ sutvā.",
  "tika-s0103t:762_11": "Diṭṭhaparisaṅkitenāti diṭṭhānugatena parisaṅkitena,",
  "tika-s0103t:762_12": "tathā parisaṅkitena vā vītikkamena.",
  "tika-s0103t:762_13": "Sesapadadvayepi eseva nayo.",
  "tika-s0103t:762_14": "Codeti vatthusandassanena vā saṃvāsappaṭikkhepena vā sāmīcippaṭikkhepena vā.",
  "tika-s0103t:762_15": "Imasmiṃ pana atthe vitthāriyamāne atippapañco hotīti āha “ayamettha saṅkhepo”ti.",
  "tika-s0103t:762_16": "Vitthāraṃ pana icchantānaṃ tassa adhigamupāyaṃ dassento “vitthāro pana…pe…",
  "tika-s0103t:762_17": "veditabbo”ti āha.",
  "tika-s0103t:763_0": "Kāmūpapattiyoti kāmehi upapannatā,",
  "tika-s0103t:763_1": "samannāgatatāti attho.",
  "tika-s0103t:763_2": "Samannāgamo ca tesaṃ paṭisevanaṃ,",
  "tika-s0103t:763_3": "samadhigamo cāti āha “kāmūpasevanā kāmapaṭilābhā vā”ti.",
  "tika-s0103t:763_4": "Paccupaṭṭhitakāmāti dutiyatatiyarāsīnaṃ viya sayaṃ,",
  "tika-s0103t:763_5": "parehi ca animmitā.",
  "tika-s0103t:763_6": "Uṭṭhānakammaphalūpajīvibhāvato pana tadubhayavasena paccupaṭṭhitā kāmā etesanti paccupaṭṭhitakāmā.",
  "tika-s0103t:763_7": "Te pana tesaṃ yebhuyyena nibaddhāni hontīti “nibaddhakāmā”ti vuttaṃ.",
  "tika-s0103t:763_8": "Catudevalokavāsinoti cātumahārājikato paṭṭhāya yāva tusitā devā.",
  "tika-s0103t:763_9": "Vinipātikāti āpāyikā.",
  "tika-s0103t:763_10": "Paranimmitā kāmā etesanti paranimmitakāmā.",
  "tika-s0103t:764_0": "Pakatisevanavasenāti anumānato jānanaṃ vadati,",
  "tika-s0103t:764_1": "na paccakkhato.",
  "tika-s0103t:764_2": "Vasaṃ vattentīti yathāruci pātabyataṃ āpajjanti.",
  "tika-s0103t:764_3": "“Methunaṃ paṭisevantī”ti idaṃ pana kecivādapaṭisedhanatthaṃ vuttaṃ.",
  "tika-s0103t:764_4": "Tenāha “keci panā”tiādi.",
  "tika-s0103t:764_5": "Te “yāmānaṃ aññamaññaṃ āliṅgitamattena,",
  "tika-s0103t:764_6": "tusitānaṃ hatthāmasanamattena,",
  "tika-s0103t:764_7": "nimmānaratīnaṃ hasitamattena,",
  "tika-s0103t:764_8": "paranimmitavasavattīnaṃ olokitamattena kāmakiccaṃ ijjhatī”ti vadanti.",
  "tika-s0103t:764_9": "“Itaresaṃ dvinnaṃ dvayaṃdvayasamāpattiyā vā”ti vadanti tādisassa kāmesu virajjanassa tesu abhāvato,",
  "tika-s0103t:764_10": "kāmānañca uttaruttari paṇītapaṇītatarapaṇītatamabhāvato.",
  "tika-s0103t:764_11": "Kevalaṃ pana nissandābhāvo tesaṃ vattabbo.",
  "tika-s0103t:764_12": "Kāmakiccanti taṅkhaṇikapariḷāhūpasamāvahaṃ phassasukhaṃ.",
  "tika-s0103t:764_13": "Kāmāti kāmūpabhogā.",
  "tika-s0103t:764_14": "Pākatikā evāti heṭṭhimehi ekasadisā eva.",
  "tika-s0103t:764_15": "Ekasaṅkhātanti ekarūpaṃ samānarūpanti,",
  "tika-s0103t:764_16": "samaññātaṃ samānabhāvanti vā attho.",
  "tika-s0103t:765_0": "Sukhapaṭilābhāti sukhasamadhigamā.",
  "tika-s0103t:765_1": "Heṭṭhāti paṭhamajjhānabhūmito heṭṭhā manussesu,",
  "tika-s0103t:765_2": "devesu vā.",
  "tika-s0103t:765_3": "Paṭhamajjhānasukhanti kusalapaṭhamajjhānaṃ.",
  "tika-s0103t:765_4": "Bhūmivasenapi heṭṭhuparibhāvo labbhateva brahmakāyikesu,",
  "tika-s0103t:765_5": "brahmapurohitesu vā kusalajjhānaṃ nibbattetvā brahmapurohitesu,",
  "tika-s0103t:765_6": "mahābrahmesu vā vipākasukhānubhavanassa labbhanato.",
  "tika-s0103t:765_7": "Ettha ca dutiyatatiyajjhānabhūmivasena dutiyatatiyasukhūpapattīnaṃ vuccamānattā paṭhamajjhānabhūmivaseneva paṭhamajjhānasukhūpapatti vuttā.",
  "tika-s0103t:765_8": "Tintāti temitā,",
  "tika-s0103t:765_9": "jhānasukhena ceva jhānasamuṭṭhānapaṇītarūpaphuṭṭhakāyena ca paṇītā vittāti attho.",
  "tika-s0103t:765_10": "Tenevāha “samantato tintā”tiādi.",
  "tika-s0103t:765_11": "Yasmā kusalasukhato vipākasukhaṃ santataratāya paṇītataraṃ bahulañca pavattati,",
  "tika-s0103t:765_12": "tasmā vuttaṃ “idampi vipākajjhānasukhaṃ eva sandhāya vutta”nti.",
  "tika-s0103t:765_13": "Tesanti ābhassarānaṃ.",
  "tika-s0103t:765_14": "Sappītikassa sukhassa ativiya uḷārabhāvato tena ajjhotthatacittānaṃ bhavalobho mahā uppajjati.",
  "tika-s0103t:765_15": "Santamevāti vitakkavicārasaṅkhobhapītiubbilāvivigamena ativiya upasantaṃyeva.",
  "tika-s0103t:765_16": "Tathā santabhāveneva hi taṃ attano paccayehi padhānabhāvaṃ nītatāya “paṇīta”nti vuccati.",
  "tika-s0103t:765_17": "Tenāha “paṇītamevā”ti.",
  "tika-s0103t:765_18": "Atappakena sukhapāramippattena sukhena saṃyuttāya tusāya pītiyā itā pavattāti tusitā.",
  "tika-s0103t:765_19": "Yasmā te tato uttari sukhassa abhāvato eva na patthenti,",
  "tika-s0103t:765_20": "tasmā vuttaṃ “tato…pe…",
  "tika-s0103t:765_21": "santuṭṭhā hutvā”ti.",
  "tika-s0103t:765_22": "Tatiyajjhānasukhanti tatiyajjhānavipākasukhaṃ.",
  "tika-s0103t:766_0": "Satta ariyapaññāti aṭṭhamakato paṭṭhāya sattannaṃ ariyānaṃ tesaṃ tesaṃ āveṇikapaññā.",
  "tika-s0103t:766_1": "Ṭhapetvā lokuttaraṃ paññaṃ avasesā paññā nāma.",
  "tika-s0103t:766_2": "Sabbāpi tebhūmikā paññā “sekkhā”tipi na vattabbā,",
  "tika-s0103t:766_3": "“asekkhā”tipi na vattabbāti nevasekkhānāsekkhā,",
  "tika-s0103t:766_4": "puthujjanapaññā.",
  "tika-s0103t:767_0": "Yogavihitesūti paññāvihitesu paññāpariṇāmitesu upāyapaññāya sampāditesu.",
  "tika-s0103t:767_1": "Kammāyatanesūti ettha kammameva kammāyatanaṃ,",
  "tika-s0103t:767_2": "kammañca taṃ āyatanañca ājīvādīnanti vā kammāyatanaṃ.",
  "tika-s0103t:767_3": "Esa nayo sippāyatanesupi.",
  "tika-s0103t:767_4": "Tattha ca duvidhaṃ kammaṃ hīnañca vaḍḍhakikammādi,",
  "tika-s0103t:767_5": "ukkaṭṭhañca kasivāṇijjādi.",
  "tika-s0103t:767_6": "Sippampi duvidhaṃ hīnañca naḷakārasippādi,",
  "tika-s0103t:767_7": "ukkaṭṭhañca muddagaṇanādi.",
  "tika-s0103t:767_8": "Vijjāva vijjāṭṭhānaṃ,",
  "tika-s0103t:767_9": "taṃ dhammikameva nāgamaṇḍalaparittaphudhamanakamantasadisaṃ veditabbaṃ.",
  "tika-s0103t:767_10": "Tāni panetāni ekacce paṇḍitā bodhisattasadisā manussānaṃ phāsuvihāraṃ ākaṅkhantā neva aññehi kariyamānāni passanti,",
  "tika-s0103t:767_11": "na vā katāni uggaṇhanti.",
  "tika-s0103t:767_12": "Na karontānaṃ suṇanti,",
  "tika-s0103t:767_13": "atha kho attano dhammatāya cintāya karonti.",
  "tika-s0103t:767_14": "Paññavantehi attano dhammatāya cintāya katānipi aññehi uggaṇhitvā karontehi katasadisāneva honti.",
  "tika-s0103t:767_15": "Kammassakatanti “idaṃ kammaṃ sattānaṃ sakaṃ,",
  "tika-s0103t:767_16": "idaṃ no saka”nti evaṃ jānanañāṇaṃ.",
  "tika-s0103t:767_17": "Saccānulomikanti vipassanāñāṇaṃ.",
  "tika-s0103t:767_18": "Tañhi saccapaṭivedhassa anulomanato “saccānulomika”nti vuccati.",
  "tika-s0103t:767_19": "Idānissa pavattanākāraṃ dassetuṃ “rūpaṃ aniccanti vā”tiādi vuttaṃ.",
  "tika-s0103t:767_20": "Tattha vā-",
  "tika-s0103t:767_21": "saddena aniyamatthena dukkhānattalakkhaṇānipi gahitānevāti daṭṭhabbaṃ nānantariyakabhāvato.",
  "tika-s0103t:767_22": "Yañhi aniccaṃ,",
  "tika-s0103t:767_23": "taṃ dukkhaṃ.",
  "tika-s0103t:767_24": "Yaṃ dukkhaṃ,",
  "tika-s0103t:767_25": "tadanattāti [(sijjhanato) adhikapāṭho viya dissati].",
  "tika-s0103t:767_26": "Yaṃ evarūpanti yaṃ evaṃ heṭṭhā niddiṭṭhasabhāvaṃ.",
  "tika-s0103t:767_27": "“Anulomikaṃ khanti”ntiādīni paññāvevacanāni.",
  "tika-s0103t:767_28": "Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena anulomanato,",
  "tika-s0103t:767_29": "tathā sattānaṃ hitacariyāya maggasaccassa,",
  "tika-s0103t:767_30": "paramatthasaccassa ca nibbānassa avilomanato anulometīti ca anulomikā.",
  "tika-s0103t:767_31": "Sabbānipi etāni kāraṇāni khamati sahati daṭṭhuṃ sakkotīti khanti.",
  "tika-s0103t:767_32": "Passatīti diṭṭhi.",
  "tika-s0103t:767_33": "Rocetīti ruci.",
  "tika-s0103t:767_34": "Munātīti muti.",
  "tika-s0103t:767_35": "Pekkhatīti pekkhā.",
  "tika-s0103t:767_36": "Te ca kammāyatanādayo dhammā nijjhāyamānā etāya nijjhānaṃ khamantīti dhammanijjhānakkhanti.",
  "tika-s0103t:767_37": "Parato asutvā paṭilabhatīti aññassa upadesavacanaṃ asutvā sayameva cintento paṭilabhati.",
  "tika-s0103t:767_38": "Ayaṃ vuccatīti ayaṃ cintāmayā paññā nāma vuccati.",
  "tika-s0103t:767_39": "Sā panesā abhiññātānaṃ bodhisattānameva uppajjati.",
  "tika-s0103t:767_40": "Tatthāpi saccānulomikañāṇaṃ dvinnameva bodhisattānaṃ antimabhavikānaṃ,",
  "tika-s0103t:767_41": "sesapaññā sabbesampi pūritapāramīnaṃ mahāpaññānaṃ uppajjati.",
  "tika-s0103t:768_0": "Parato sutvā paṭilabhatīti kammāyatanādīni parena kariyamānāni,",
  "tika-s0103t:768_1": "parena katāni vā disvāpi parassa kathayamānassa vacanaṃ sutvāpi ācariyasantike uggahetvāpi paṭiladdhā sabbā parato sutvā paṭiladdhanāmāti veditabbā.",
  "tika-s0103t:768_2": "Samāpannassāti samāpattisamaṅgissa,",
  "tika-s0103t:768_3": "nidassanamattametaṃ.",
  "tika-s0103t:768_4": "Vipassanāmaggapaññā hi idha “bhāvanāpaññā”ti visesato icchitāti.",
  "tika-s0103t:769_0": "Āvudhaṃ nāma paṭipakkhavimathanatthaṃ icchitabbaṃ,",
  "tika-s0103t:769_1": "rāgādisadiso ca paṭipakkho natthi,",
  "tika-s0103t:769_2": "tassa ca vimathanaṃ buddhavacanamevāti “sutameva āvudha”nti vatvā “taṃ atthato tepiṭakaṃ buddhavacana”nti āha.",
  "tika-s0103t:769_3": "Idāni tamatthaṃ vivaranto “taṃ hī”ti ādiṃ vatvā “sutāvudho”tiādinā suttapadena samattheti.",
  "tika-s0103t:769_4": "Tattha akusalaṃ pajahatīti tadaṅgādivasena akusalaṃ pariccajati.",
  "tika-s0103t:769_5": "Kusalaṃ bhāvetīti samathavipassanādikusalaṃ dhammaṃ uppādeti vaḍḍheti ca.",
  "tika-s0103t:769_6": "Suddhaṃ attānaṃ pariharatīti tena akusalappahānena,",
  "tika-s0103t:769_7": "tāya ca kusalabhāvanāya rāgādisaṃkilesato visuddhaṃ attabhāvaṃ pavatteti.",
  "tika-s0103t:770_0": "Vivekaṭṭhakāyānanti gaṇasaṅgaṇikaṃ vajjetvā tato apakaḍḍhitakāyānaṃ.",
  "tika-s0103t:770_1": "Svāyaṃ kāyaviveko na kevalaṃ ekākībhāvo,",
  "tika-s0103t:770_2": "atha kho paṭhamajjhānādi nekkhammayogatoti āha “nekkhammābhiratāna”nti.",
  "tika-s0103t:770_3": "Cittavivekoti kilesasaṅgaṇikaṃ pahāya tato cittassa vivittatā.",
  "tika-s0103t:770_4": "Sā pana jhānavimokkhādīnaṃ vasena hotīti āha “parisuddhacittānaṃ paramavodānappattāna”nti.",
  "tika-s0103t:770_5": "Upadhivivekoti nibbānaṃ.",
  "tika-s0103t:770_6": "Tadadhigamena hi puggalassa nirupadhitā.",
  "tika-s0103t:770_7": "Tenāha “nirupadhīnaṃ puggalāna”nti,",
  "tika-s0103t:770_8": "visaṅkhāragatānaṃ adhigatanibbānānaṃ,",
  "tika-s0103t:770_9": "phalasamāpattisamaṅgīnañcāti attho.",
  "tika-s0103t:770_10": "Sutampi avassayaṭṭheneva āvudhaṃ vuttanti āha “ayampī”ti.",
  "tika-s0103t:770_11": "Tathā hi vuttaṃ “tañhi nissāyā”ti.",
  "tika-s0103t:770_12": "Kāmañcettha sutapavivekāpi paññāvaseneva yathādhippetaāvudhattasādhakā,",
  "tika-s0103t:770_13": "paññā pana sutena,",
  "tika-s0103t:770_14": "ekaccapavivekena vā vināpi idhādhippetaāvudhattasādhanīti tato paññā sāmatthiyadassanatthaṃ visuṃ āvudhabhāvena vuttā.",
  "tika-s0103t:770_15": "Tenāha “yassa sā atthi,",
  "tika-s0103t:770_16": "so na kutocī”tiādi.",
  "tika-s0103t:771_0": "Nāññātaṃ aviditaṃ dhammanti anamatagge saṃsāravaṭṭe na aññātaṃ aviditaṃ amatadhammaṃ,",
  "tika-s0103t:771_1": "catusaccadhammameva vā jānissāmīti paṭipannassa iminā pubbābhogena uppannaṃ indriyaṃ.",
  "tika-s0103t:771_2": "Yaṃ pāḷiyaṃ saṅgahavāre “nava indriyāni hontī”ti vuttaṃ,",
  "tika-s0103t:771_3": "taṃ pubbābhogasiddhaṃ pavattiākāravisesaṃ dīpetuṃ vuttaṃ,",
  "tika-s0103t:771_4": "atthato pana maggasammādiṭṭhi eva sāti āha “sotāpattimaggañāṇassetaṃ adhivacana”nti.",
  "tika-s0103t:771_5": "Aññindriyanti ājānanakaindriyaṃ,",
  "tika-s0103t:771_6": "paṭhamamaggena ñātamariyādaṃ anatikkamitvā tesaṃyeva tena maggena ñātānaṃ catusaccadhammānaṃ jānanakaindriyanti vuttaṃ hoti.",
  "tika-s0103t:771_7": "Tenāha “aññābhūtaṃ ājānanabhūtaṃ indriya”nti.",
  "tika-s0103t:771_8": "Ājānātīti añño,",
  "tika-s0103t:771_9": "aññassa bhūtaṃ,",
  "tika-s0103t:771_10": "ājānanavasena vā bhūtanti aññabhūtaṃ.",
  "tika-s0103t:771_11": "Aññātāvīsūti jānitabbaṃ catuariyasaccaṃ ājānitvā ṭhitesu.",
  "tika-s0103t:771_12": "Tenāha “jānanakiccapariyosānappattesū”ti,",
  "tika-s0103t:771_13": "pariññādibhedassa jānanakiccassa pariniṭṭhānappattesu.",
  "tika-s0103t:772_0": "Maṃsacakkhu cakkhupasādoti maṃsacakkhu nāma catasso dhātuyo, vaṇṇo, gandho, raso, ojā, sambhavo,",
  "tika-s0103t:772_1": "saṇṭhānaṃ, jīvitaṃ, bhāvo,",
  "tika-s0103t:772_2": "kāyappasādo,",
  "tika-s0103t:772_3": "cakkhupasādoti evaṃ cuddasasambhāro maṃsapiṇḍo.",
  "tika-s0103t:773_0": "Kasiṇālokaṃ vaḍḍhetvā tattha rūpadassanato “dibbacakkhu ālokanissitaṃ ñāṇa”nti vuttaṃ.",
  "tika-s0103t:773_1": "Dibbacakkhupaññāvinimuttā eva lokiyapaññā paññācakkhūti ayamattho avuttasiddho dibbacakkhussa visuṃ gahitattāti",
  "tika-s0103t:773_2": "vuttaṃ “paññācakkhu lokiyalokuttarapaññā”ti.",
  "tika-s0103t:774_0": "Adhikaṃ visiṭṭhaṃ sīlanti adhisīlaṃ.",
  "tika-s0103t:774_1": "Sikkhitabbatoti āsevitabbato.",
  "tika-s0103t:774_2": "Adhisīlaṃ nāma anavasesakāyikavācasikasaṃvarabhāvato,",
  "tika-s0103t:774_3": "maggasīlassa padaṭṭhānabhāvato ca.",
  "tika-s0103t:774_4": "Adhicittaṃ maggasamādhissa adhiṭṭhānabhāvato.",
  "tika-s0103t:774_5": "Adhipaññā maggapaññāya adhiṭṭhānabhāvato.",
  "tika-s0103t:774_6": "Idāni nesaṃ adhisīlādibhāvaṃ kāraṇena paṭipādetuṃ “anuppannepi hī”tiādi vuttaṃ.",
  "tika-s0103t:774_7": "Tattha anuppanneti appavatte.",
  "tika-s0103t:774_8": "Adhisīlameva nibbānādhigamassa paccayabhāvato.",
  "tika-s0103t:774_9": "Samāpannāti ettha “nibbānaṃ patthayantenā”ti padaṃ ānetvā sambandhitabbaṃ.",
  "tika-s0103t:775_0": "“Kalyāṇakārī kalyāṇaṃ, pāpakārī ca pāpakaṃ;",
  "tika-s0103t:776_0": "Anubhoti dvayampetuṃ, anubandhañhi kāraka”nti. ;",
  "tika-s0103t:777_0": "Evaṃ atīte,",
  "tika-s0103t:777_1": "anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya paccayabhūtā kammassakatāpaññā adhipaññā”ti vadanti.",
  "tika-s0103t:777_2": "Lokiyasīlādīnaṃ adhisīlādibhāvo pariyāyenāti nippariyāyameva taṃ dassetuṃ “sabbaṃ vā”tiādi vuttaṃ.",
  "tika-s0103t:778_0": "Pañcadvārikakāyoti pañcadvāresu kāyo phassādidhammasamūho.",
  "tika-s0103t:778_1": "Kāyo ca so bhāvitabhāvena bhāvanā cāti kāyabhāvanā nāma.",
  "tika-s0103t:778_2": "Yasmā khīṇāsavānaṃ aggamaggādhigamanena sabbasaṃkilesā pahīnāti pahīnakālato paṭṭhāya sabbaso āsevanābhāvato",
  "tika-s0103t:778_3": "natthi tesaṃ bhāviniyāpi cakkhusotaviññeyyā dhammā,",
  "tika-s0103t:778_4": "pageva kāḷakā,",
  "tika-s0103t:778_5": "tasmā pañcadvārikakāyo subhāvito eva hoti.",
  "tika-s0103t:778_6": "Tena vuttaṃ “khīṇāsavassa hi…pe…",
  "tika-s0103t:778_7": "subhāvito hotī”ti.",
  "tika-s0103t:778_8": "Na aññesaṃ viya dubbalā dubbalabhāvakarānaṃ kilesānaṃ sabbaso pahīnattā.",
  "tika-s0103t:779_0": "Vipassanā dassanānuttariyaṃ aniccānupassanādivasena saṅkhārānaṃ sammadeva dassanato.",
  "tika-s0103t:779_1": "Maggo paṭipadānuttariyaṃ taduttaripaṭipadāya abhāvato.",
  "tika-s0103t:779_2": "Phalaṃ vimuttānuttariyaṃ akuppabhāvato.",
  "tika-s0103t:779_3": "Phalaṃ vā dassanānuttariyaṃ divasampi nibbānaṃ paccakkhato disvā pavattanato.",
  "tika-s0103t:779_4": "Nibbānaṃ vimuttānuttariyaṃ sabbasaṅkhatavinissaṭattā. Dassana-",
  "tika-s0103t:779_5": "saddaṃ kammasādhanaṃ gahetvā nibbānassa dassanānuttariyatā vuttāti dassento “tato uttarañhi daṭṭhabbaṃ nāma natthī”ti āha.",
  "tika-s0103t:779_6": "Natthi ito uttaranti anuttaraṃ,",
  "tika-s0103t:779_7": "anuttarameva anuttariyanti āha “uttamaṃ jeṭṭhaka”nti.",
  "tika-s0103t:780_0": "Sesoti vuttāvaseso pañcakanayena,",
  "tika-s0103t:780_1": "catukkanayena ca tividho samādhi,",
  "tika-s0103t:780_2": "iminā eva ca samādhittayāpadesena suttantesupi pañcakanayo āgato evāti veditabbaṃ.",
  "tika-s0103t:780_3": "Tattha yaṃ vattabbaṃ,",
  "tika-s0103t:780_4": "taṃ paramatthamañjūsāyaṃ visuddhimaggasaṃvaṇṇanāyaṃ vuttameva,",
  "tika-s0103t:780_5": "tasmā tattha vuttanayeneva veditabbaṃ.",
  "tika-s0103t:781_0": "Āgacchati nāmaṃ etasmāti āgamanaṃ,",
  "tika-s0103t:781_1": "tato āgamanato.",
  "tika-s0103t:781_2": "Saguṇatoti sarasato.",
  "tika-s0103t:781_3": "Ārammaṇatoti ārammaṇadhammato.",
  "tika-s0103t:781_4": "Anattato abhinivisitvāti “sabbe saṅkhārā anattā”ti vipassanaṃ paṭṭhapetvā.",
  "tika-s0103t:781_5": "Anattato disvāti paṭhamaṃ saṅkhārānaṃ “anattā”ti anattalakkhaṇaṃ paṭivijjhitvā.",
  "tika-s0103t:781_6": "Anattato vuṭṭhātīti vuṭṭhānagāminivipassanāya anattākārato pavattāya maggavuṭṭhānaṃ pāpuṇāti.",
  "tika-s0103t:781_7": "Asuññatattakārakānaṃ kilesānaṃ abhāvāti attābhinivesapaccayānaṃ diṭṭhekaṭṭhānaṃ kilesānaṃ vikkhambhanato",
  "tika-s0103t:781_8": "vipassanā suññatā nāma attasuññatāya yāthāvato gahaṇato.",
  "tika-s0103t:781_9": "Nanu evaṃ vipassanāya saguṇato suññatā,",
  "tika-s0103t:781_10": "na āgamanatoti nippariyāyato natthīti?",
  "tika-s0103t:781_11": "Saccametaṃ nāmalābhe,",
  "tika-s0103t:781_12": "na pana nāmadāneti nāyaṃ doso.",
  "tika-s0103t:781_13": "Atha vā suttantakathā nāma pariyāyakathā,",
  "tika-s0103t:781_14": "na abhidhammakathā viya nippariyāyāti bhiyyopi na koci doso.",
  "tika-s0103t:782_0": "Yasmā saguṇato,",
  "tika-s0103t:782_1": "ārammaṇato ca nāmalābhe saṅkaro hoti ekasseva nāmantaralābhasambhavato.",
  "tika-s0103t:782_2": "Āgamanato pana nāmalābhe saṅkaro natthi nāmantaralābhābhāvato,",
  "tika-s0103t:782_3": "asambhavato ca,",
  "tika-s0103t:782_4": "tasmā “aparo”tiādi vuttaṃ.",
  "tika-s0103t:782_5": "Nimittakārakakilesābhāvāti niccanimittādiggāhakapaccayānaṃ kilesānaṃ vikkhambhanato.",
  "tika-s0103t:782_6": "Kāmañcāyaṃ vipassanā niccanimittādiṃ ugghāṭentī pavattati,",
  "tika-s0103t:782_7": "saṅkhāranimittassa pana avissajjanato na nippariyāyato animittanāmaṃ labhatīti.",
  "tika-s0103t:782_8": "Pariyāyena panetaṃ vuttaṃ.",
  "tika-s0103t:782_9": "Tathā hi nippariyāyadesanattā abhidhamme maggassa animittanāmaṃ uddhaṭaṃ.",
  "tika-s0103t:782_10": "Sutte ca –",
  "tika-s0103t:783_0": "“Animittañca bhāvehi, mānānusayamujjaha;",
  "tika-s0103t:784_0": "Tato mānābhisamayā, upasanto carissasī”ti. ;",
  "tika-s0103t:785_0": "Animittapariyāyo āgato.",
  "tika-s0103t:785_1": "Paṇidhikārakakilesābhāvāti sukhapaṇidhiādipaccayānaṃ kilesānaṃ vikkhambhanato.",
  "tika-s0103t:786_0": "Rāgādīhi suññattāti samucchedavasena pajahanato rāgādīhi vivittattā.",
  "tika-s0103t:786_1": "Rāgādayo eva rāganimittādīni.",
  "tika-s0103t:786_2": "Purimuppannā hi rāgādayo parato uppajjanakarāgādīnaṃ kāraṇaṃ hoti.",
  "tika-s0103t:786_3": "Rāgādayo eva tathā paṇidhānassa paccayabhāvato rāgapaṇidhiādayo.",
  "tika-s0103t:786_4": "Nibbānaṃ visaṅkhārabhāveneva sabbasaṅkhāravinissaṭattā rāgādīhi suññaṃ,",
  "tika-s0103t:786_5": "rāgādinimittapaṇidhivirahitañcāti daṭṭhabbaṃ.",
  "tika-s0103t:786_6": "Ettha ca saṅkhārupekkhā sānulomā vuṭṭhānagāminivipassanā,",
  "tika-s0103t:786_7": "sā suññato vipassantī “suññatā”ti vuccati,",
  "tika-s0103t:786_8": "dukkhato passantī taṇhāpaṇidhisosanato “appaṇihitā”ti.",
  "tika-s0103t:786_9": "Sā maggādhigamāya āgamanapaṭipadāṭhāne ṭhatvā maggassa “suññataṃ animittaṃ appaṇihita”nti nāmaṃ deti.",
  "tika-s0103t:786_10": "Āgamanato ca nāme laddhe saguṇato ca ārammaṇato ca nāmaṃ siddhameva hoti,",
  "tika-s0103t:786_11": "na pana saguṇārammaṇehi nāmalābhe sabbattha āgamanato nāmaṃ siddhaṃ hotīti paripuṇṇanāmasiddhihetuttā,",
  "tika-s0103t:786_12": "“saguṇārammaṇehi sabbesampi nāmattayayogo,",
  "tika-s0103t:786_13": "na āgamanato”ti vavatthānakarattā ca nippariyāyato āgamanatova nāmalābho padhānaṃ,",
  "tika-s0103t:786_14": "na itarehi,",
  "tika-s0103t:786_15": "pariyāyato pana tidhā nāmalābho icchitabboti aṭṭhakathāyaṃ “tividhā kathā”tiādinā ayaṃ vicāro katoti daṭṭhabbaṃ.",
  "tika-s0103t:787_0": "Sucibhāvoti kilesāsucivigamena suddhabhāvo asaṃkiliṭṭhabhāvo.",
  "tika-s0103t:787_1": "Tenāha “tiṇṇaṃ sucaritānaṃ vasena veditabbo”ti.",
  "tika-s0103t:788_0": "Munino etānīti moneyyāni.",
  "tika-s0103t:788_1": "Yehi dhammehi ubhayahitamunanato muni nāma hoti,",
  "tika-s0103t:788_2": "te evaṃ vuttāti āha “munibhāvakarā moneyyapaṭipadā dhammā”ti.",
  "tika-s0103t:788_3": "Tattha yasmā kāyena akattabbassa akaraṇaṃ,",
  "tika-s0103t:788_4": "kattabbassa ca karaṇaṃ,",
  "tika-s0103t:788_5": "“atthi imasmiṃ kāye kesā”tiādinā kāyasaṅkhātassa ārammaṇassa jānanaṃ,",
  "tika-s0103t:788_6": "kāyassa ca samudayato atthaṅgamato assādato ādīnavato nissaraṇato ca yāthāvato parijānanaṃ,",
  "tika-s0103t:788_7": "tathā parijānanavasena pavatto vipassanāmaggo,",
  "tika-s0103t:788_8": "tena ca kāye chandarāgassa pajahanaṃ,",
  "tika-s0103t:788_9": "kāyasaṅkhāraṃ nirodhetvā pattabbasamāpatti cāti sabbe ete kāyamukhena pavattā moneyyapaṭipadā dhammā kāyamoneyyaṃ nāma.",
  "tika-s0103t:788_10": "Tasmā tamatthaṃ dassetuṃ “tividhakāyaduccaritassa pahāna”ntiādinā pāḷi āgatā.",
  "tika-s0103t:788_11": "Sesadvayepi eseva nayo.",
  "tika-s0103t:788_12": "Tattha copanavācañceva saddavācañca ārabbha pavattā paññā vācārammaṇe ñāṇaṃ.",
  "tika-s0103t:788_13": "Tassa vācāya samudayādito parijānanaṃ vācāpariññā.",
  "tika-s0103t:788_14": "Ekāsītividhaṃ lokiyacittaṃ ārabbha pavattañāṇaṃ manārammaṇe ñāṇaṃ.",
  "tika-s0103t:788_15": "Tassa samudayādito parijānanaṃ manopariññāti ayameva viseso.",
  "tika-s0103t:789_0": "Ayanti ito sampattiyoti āyo,",
  "tika-s0103t:789_1": "kusalānaṃ dhammānaṃ abhibuddhīti āha “āyoti vuḍḍhī”ti.",
  "tika-s0103t:789_2": "Apenti sampattiyo etenāti apāyo,",
  "tika-s0103t:789_3": "kusalānaṃ dhammānaṃ hānīti āha “apāyoti avuḍḍhī”ti.",
  "tika-s0103t:789_4": "Tassa tassāti āyassa ca apāyassa ca.",
  "tika-s0103t:789_5": "Kāraṇaṃ upāyo upeti upagacchati etena āyo,",
  "tika-s0103t:789_6": "apāyo cāti.",
  "tika-s0103t:789_7": "Tattha duvidhā vuḍḍhi anatthahānito,",
  "tika-s0103t:789_8": "atthuppattito ca,",
  "tika-s0103t:789_9": "tathā avuḍḍhi atthahānito,",
  "tika-s0103t:789_10": "anatthuppattito ca.",
  "tika-s0103t:789_11": "Tesaṃ pajānanāti tesaṃ āyāpāyasaññitānaṃ yathāvuttappabhedānaṃ vuḍḍhiavuḍḍhīnaṃ yāthāvato pajānanā.",
  "tika-s0103t:789_12": "Kosallaṃ kusalatā nipuṇatā.",
  "tika-s0103t:789_13": "Tadubhayampi pāḷivaseneva dassetuṃ “vuttañheta”ntiādi vuttaṃ.",
  "tika-s0103t:790_0": "Tattha idaṃ vuccatīti yā imesaṃ akusaladhammānaṃ anuppattinirodhesu,",
  "tika-s0103t:790_1": "kusaladhammānañca uppattibhiyyobhāvesu paññā,",
  "tika-s0103t:790_2": "idaṃ āyakosallaṃ nāma vuccati.",
  "tika-s0103t:790_3": "Idāni apāyakosallampi pāḷivaseneva dassetuṃ “tattha katama”ntiādi vuttaṃ.",
  "tika-s0103t:790_4": "Tattha idaṃ vuccatīti yā imesaṃ kusaladhammānaṃ anuppajjananirujjhanesu,",
  "tika-s0103t:790_5": "akusaladhammānañca uppattibhiyyobhāvesu paññā,",
  "tika-s0103t:790_6": "idaṃ apāyakosallaṃ nāma vuccatīti.",
  "tika-s0103t:790_7": "Etthāhaāyakosallaṃ tāva paññā hotu,",
  "tika-s0103t:790_8": "apāyakosallaṃ kathaṃ paññā nāma jātāti evaṃ maññati “apāyuppādanasamatthatā apāyakosallaṃ nāmā”ti,",
  "tika-s0103t:790_9": "taṃ pana tassa matimattaṃ.",
  "tika-s0103t:790_10": "Paññavā eva hi “mayhaṃ evaṃ manasi karoto anuppannā kusalā dhammā nuppajjanti,",
  "tika-s0103t:790_11": "uppannā nirujjhanti.",
  "tika-s0103t:790_12": "Anuppannā akusalā dhammā uppajjanti,",
  "tika-s0103t:790_13": "uppannā vaḍḍhantī”ti pajānāti,",
  "tika-s0103t:790_14": "so evaṃ ñatvā anuppanne akusale dhamme na uppādeti,",
  "tika-s0103t:790_15": "uppanne pajahati.",
  "tika-s0103t:790_16": "Anuppanne kusale dhamme uppādeti,",
  "tika-s0103t:790_17": "uppanne bhāvanāpāripūriṃ pāpeti.",
  "tika-s0103t:790_18": "Evaṃ apāyakosallampi paññā evāti.",
  "tika-s0103t:790_19": "Sabbāpīti āyakosallapakkhikāpi apāyakosallapakkhikāpi.",
  "tika-s0103t:790_20": "Tatrupāyāti tatra tatra karaṇīye upāyabhūtā.",
  "tika-s0103t:791_0": "Tassa tikicchanatthanti accāyikassa kiccassa,",
  "tika-s0103t:791_1": "bhayassa vā pariharaṇatthaṃ ṭhānuppattiyakāraṇajānanavasenevāti ṭhāne taṅkhaṇe eva uppatti etassa atthīti ṭhānuppattikaṃ,",
  "tika-s0103t:791_2": "ṭhānaso uppajjanakakāraṇaṃ,",
  "tika-s0103t:791_3": "tassa jānanavaseneva.",
  "tika-s0103t:792_0": "Majjanākāravasena pavattamānāti attano vatthuno madanīyatāya madassa āpajjanākārena pavattamānā uṇṇatiyo.",
  "tika-s0103t:792_1": "Nirogoti arogo.",
  "tika-s0103t:792_2": "Mānakaraṇanti mānassa uppādanaṃ.",
  "tika-s0103t:792_3": "Yobbane ṭhatvāti yobbane patiṭṭhāya,",
  "tika-s0103t:792_4": "yobbanaṃ apassāyāti attho.",
  "tika-s0103t:792_5": "Sabbesampi jīvitaṃ nāma maraṇapabhaṅguraṃ dukkhānubandhañca,",
  "tika-s0103t:792_6": "tadubhayaṃ anoloketvā,",
  "tika-s0103t:792_7": "pabandhaṭṭhitipaccayā sulabhatañca nissāya uppajjanakamado jīvitamadoti dassetuṃ “ciraṃ jīvi”ntiādi vuttaṃ.",
  "tika-s0103t:793_0": "Adhipati vuccati jeṭṭhako,",
  "tika-s0103t:793_1": "issaroti attho.",
  "tika-s0103t:793_2": "Tato adhipatito āgataṃ ādhipateyyaṃ. Kiṃ taṃ?",
  "tika-s0103t:793_3": "Pāpassa akaraṇaṃ.",
  "tika-s0103t:793_4": "Tenāha “ettakomhī”tiādi.",
  "tika-s0103t:793_5": "Tattha sīlādayo lokiyā eva daṭṭhabbā,",
  "tika-s0103t:793_6": "tasmā vimuttiyāti lokiyavimuttiyā.",
  "tika-s0103t:793_7": "Jeṭṭhakanti issaraṃ,",
  "tika-s0103t:793_8": "garunti attho.",
  "tika-s0103t:793_9": "Ettha ca attānaṃ,",
  "tika-s0103t:793_10": "dhammañca adhipatiṃ katvā pāpassa akaraṇaṃ hiriyā vasena veditabbaṃ.",
  "tika-s0103t:793_11": "Lokaṃ adhipatiṃ katvā akaraṇaṃ ottappassa vasena.",
  "tika-s0103t:794_0": "Kathāvatthūnīti kathāya pavattiṭṭhānāni.",
  "tika-s0103t:794_1": "Yasmā tehi vinā kathā nappavattati,",
  "tika-s0103t:794_2": "tasmā “kathākāraṇānī”ti vuttaṃ. Addhāna-",
  "tika-s0103t:794_3": "saddassa attho heṭṭhā vutto eva,",
  "tika-s0103t:794_4": "so panatthato dhammappavattimattaṃ.",
  "tika-s0103t:794_5": "Dhammā cettha khandhā eva,",
  "tika-s0103t:794_6": "tabbinimuttā ca tesaṃ gati natthīti āha “atītaṃ dhammaṃ,",
  "tika-s0103t:794_7": "atītakkhandheti attho”ti.",
  "tika-s0103t:794_8": "Ayañca addhā nāma disādi viya atthato dhammappavattiṃ upādāya paññattimattaṃ,",
  "tika-s0103t:794_9": "na upādā na bhūtadhammoti tamatthaṃ dassetuṃ “apicā”tiādi vuttaṃ.",
  "tika-s0103t:795_0": "“Tamavijjhanaṭṭhena viditakaraṇaṭṭhenā”ti saṅkhepato vuttamatthaṃ vivarituṃ “pubbenivāsā”tiādi vuttaṃ.",
  "tika-s0103t:795_1": "Pubbenivāsanti pubbe nivutthakkhandhe.",
  "tika-s0103t:795_2": "Tamanti mohatamaṃ.",
  "tika-s0103t:795_3": "Vijjhatīti vihanati,",
  "tika-s0103t:795_4": "pajahatīti attho.",
  "tika-s0103t:795_5": "Teneva ca paṭicchādakatamavijjhanena pubbenivāsañca viditaṃ pākaṭaṃ karotīti vijjāti.",
  "tika-s0103t:795_6": "Tanti cutūpapātaṃ.",
  "tika-s0103t:796_0": "Upapattidevavisesabhāvāvaho vihāroti katvā dibbo vihāro.",
  "tika-s0103t:796_1": "Nanu evaṃ aññamaññānampi dibbavihārabhāvo āpajjatīti?",
  "tika-s0103t:796_2": "Na tāsaṃ sattesu hitūpasaṃhārādivasena pavattiyā savisesaṃ niddosaṭṭhena,",
  "tika-s0103t:796_3": "seṭṭhaṭṭhena ca brahmavihārasamaññāya niruḷhabhāvato.",
  "tika-s0103t:796_4": "Suvisuddhito paṭipakkhasamucchindanavasena araṇīyato pattabbato,",
  "tika-s0103t:796_5": "ariyabhāvappattiyā vā anantaraṃ ariyo.",
  "tika-s0103t:796_6": "Ariyānaṃ ayanti vā ariyo vihāro.",
  "tika-s0103t:797_0": "Sesaṃ heṭṭhā vuttanayameva.",
  "tika-s0103t:798_0": "Tikavaṇṇanā niṭṭhitā.",
  "tika-s0103t:799_0": "Catukkavaṇṇanā",
  "tika-s0103t:800_0": "306. Pubbeti heṭṭhā mahāsatipaṭṭhānavaṇṇanāyaṃ.",
  "tika-s0103t:801_0": "Yo chandoti yo chandiyanavasena chando.",
  "tika-s0103t:801_1": "Chandikatāti chandabhāvo,",
  "tika-s0103t:801_2": "chandikaraṇākāro vā.",
  "tika-s0103t:801_3": "Kattukamyatāti kattukāmatā.",
  "tika-s0103t:801_4": "Kusaloti cheko kosallasambhūto.",
  "tika-s0103t:801_5": "Dhammacchandoti sabhāvacchando.",
  "tika-s0103t:801_6": "Ayañhi chando nāma taṇhāchando,",
  "tika-s0103t:801_7": "diṭṭhichando,",
  "tika-s0103t:801_8": "vīriyachando,",
  "tika-s0103t:801_9": "dhammacchandoti bahuvidho.",
  "tika-s0103t:801_10": "Idha kattukamyatākusaladhammacchando adhippeto.",
  "tika-s0103t:801_11": "Chandaṃ janetīti taṃ chandaṃ uppādeti.",
  "tika-s0103t:801_12": "Taṃ pavattento hi janeti nāma.",
  "tika-s0103t:801_13": "Vāyāmaṃ karotīti payogaṃ parakkamaṃ karoti.",
  "tika-s0103t:801_14": "Vīriyaṃ ārabhatīti kāyikacetasikavīriyaṃ pavatteti.",
  "tika-s0103t:801_15": "Cittaṃ upatthambhetīti teneva sahajātavīriyena cittaṃ ukkhipati.",
  "tika-s0103t:801_16": "Padahatīti padhānaṃ vīriyaṃ karoti.",
  "tika-s0103t:801_17": "Paṭipāṭiyā panetāni padāni uppādanāsevanābhāvanābahulīkammasātaccakiriyāhi yojetabbāni.",
  "tika-s0103t:801_18": "Vitthāraṃ pariharanto “ayamettha saṅkhepo”tiādimāha.",
  "tika-s0103t:802_0": "Chandaṃ nissāyāti “chandavato cetosamādhi hoti,",
  "tika-s0103t:802_1": "mayhaṃ evaṃ hotī”ti evaṃ chandaṃ nissāya chandaṃ dhuraṃ jeṭṭhakaṃ pubbaṅgamaṃ katvā pavatto samādhi chandasamādhi.",
  "tika-s0103t:802_2": "Padhānabhūtāti padhānajātā,",
  "tika-s0103t:802_3": "padhānabhāvaṃ vā pattā.",
  "tika-s0103t:802_4": "Saṅkhārāti catukiccasādhakaṃ sammappadhānavīriyaṃ vadati.",
  "tika-s0103t:802_5": "Tehi dhammehīti yathāvuttasamādhivīriyehi upetaṃ sampayuttaṃ.",
  "tika-s0103t:802_6": "Iddhiyā pādanti nipphattipariyāyena ijjhanaṭṭhena,",
  "tika-s0103t:802_7": "ijjhanti etāya sattā iddhā vuddhā ukkaṃsagatā hontīti iminā vā pariyāyena “iddhī”ti saṅkhyaṃ gatānaṃ",
  "tika-s0103t:802_8": "upacārajjhānādikusalacittasampayuttānaṃ chandasamādhipadhānasaṅkhārānaṃ adhiṭṭhānaṭṭhena pādabhūtaṃ.",
  "tika-s0103t:802_9": "Yasmā purimā iddhi pacchimāya iddhiyā pādo pādakaṃ padaṭṭhānaṃ hoti,",
  "tika-s0103t:802_10": "tasmā “iddhibhūtaṃ vā pāda”nti ca vuttaṃ.",
  "tika-s0103t:802_11": "Sesesupīti dutiyaiddhipādādīsu.",
  "tika-s0103t:802_12": "Kāmañcettha janavasabhasuttepi iddhipādavicāro āgato,",
  "tika-s0103t:802_13": "sopi saṅkhepato evāti āha “vitthāro pana…pe…",
  "tika-s0103t:802_14": "dīpito”ti.",
  "tika-s0103t:803_0": "307.",
  "tika-s0103t:803_1": "Diṭṭhadhammo vuccati paccakkhabhūto attabhāvoti āha “imasmiṃyeva attabhāve”ti.",
  "tika-s0103t:803_2": "Sukhavihāratthāyāti nikkilesatāya nirāmisena sukhena viharaṇatthāya.",
  "tika-s0103t:803_3": "Phalasamāpattijhānānīti cattāripi phalasamāpattijhānāni.",
  "tika-s0103t:803_4": "Aparabhāgeti āsavakkhayādhigamato aparabhāge.",
  "tika-s0103t:803_5": "Nibbattitajjhānānīti adhigatarūpārūpajjhānāni.",
  "tika-s0103t:804_0": "Sūriyacandapajjotamaṇiādīnanti pajjotaggahaṇena padīpaṃ vadati. Ādi-",
  "tika-s0103t:804_1": "saddena ukkāvijjulatādīnaṃ saṅgaho.",
  "tika-s0103t:804_2": "Ālokoti manasi karotīti sūriyacandālokādiṃ divā,",
  "tika-s0103t:804_3": "rattiñca upaladdhaṃ yathāladdhavaseneva manasi karoti citte ṭhapeti.",
  "tika-s0103t:804_4": "Tathāva naṃ manasi karoti,",
  "tika-s0103t:804_5": "yathāssa subhāvitālokakasiṇassa viya kasiṇāloko yadicchakaṃ yāvadicchakaṃ.",
  "tika-s0103t:804_6": "So āloko rattiyaṃ upatiṭṭhati,",
  "tika-s0103t:804_7": "yena tattha divāsaññaṃ ṭhapeti divā viya vigatathinamiddho hoti.",
  "tika-s0103t:804_8": "Tenāha “yathā divā tathā ratti”nti.",
  "tika-s0103t:804_9": "Yathā rattiṃ āloko diṭṭhoti yathā rattiyā candālokādiāloko diṭṭho upaladdho.",
  "tika-s0103t:804_10": "Evameva divā manasi karotīti rattiṃ diṭṭhākāreneva divā taṃ ālokaṃ manasi karoti citte ṭhapeti.",
  "tika-s0103t:804_11": "Apihitenāti thinamiddhapidhānena na pihitena.",
  "tika-s0103t:804_12": "Anaddhenāti asañchāditena.",
  "tika-s0103t:804_13": "Saobhāsanti sañāṇobhāsaṃ.",
  "tika-s0103t:804_14": "Thinamiddhavinodanaālokopi vā hotu kasiṇālokopi vā parikammālokopi vā,",
  "tika-s0103t:804_15": "upakkilesāloko viya sabbāyaṃ āloko ñāṇasamuṭṭhāno vāti.",
  "tika-s0103t:804_16": "Ñāṇadassanapaṭilābhatthāyāti dibbacakkhuñāṇapaṭilābhatthāya.",
  "tika-s0103t:804_17": "Dibbacakkhuñāṇañhi rūpagatassa dibbassa,",
  "tika-s0103t:804_18": "itarassa ca dassanaṭṭhena idha “ñāṇadassana”nti adhippetaṃ.",
  "tika-s0103t:804_19": "“Ālokasaññaṃ manasi karotī”ti ettha vuttaāloko thinamiddhavinodanaāloko.",
  "tika-s0103t:804_20": "Parikammaālokoti dibbacakkhuñāṇāya parikammakaraṇavasena pavattitaāloko.",
  "tika-s0103t:804_21": "Tattha purimassa vasena “khīṇāsavassā”ti visesetvā vuttaṃ.",
  "tika-s0103t:804_22": "Tassa hi thinamiddhaṃ suppahīnaṃ hoti,",
  "tika-s0103t:804_23": "na aññesaṃ.",
  "tika-s0103t:804_24": "Dutiyassa vasena “tasmiṃ vā āgatepī”tiādi vuttaṃ.",
  "tika-s0103t:804_25": "Tattha tasminti dibbacakkhuñāṇe.",
  "tika-s0103t:804_26": "Āgatepīti paṭiladdhepi.",
  "tika-s0103t:804_27": "Anāgatepīti appaṭiladdhepi.",
  "tika-s0103t:804_28": "Yasmā tathārūpassa pādakajjhānasseva vasena parikammaālokassa sambhavo,",
  "tika-s0103t:804_29": "yato taṃ parisuddhapariyodātatādiguṇavisesupasaṃhitaṃ,",
  "tika-s0103t:804_30": "tasmā āha “pādaka…pe…",
  "tika-s0103t:804_31": "bhāvetīti vutta”nti.",
  "tika-s0103t:805_0": "Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa.",
  "tika-s0103t:805_1": "Satipi sekkhānaṃ pariññātabhāve ekantato pariññātavatthukā nāma arahanto evāti vuttaṃ “khīṇāsavassa vatthu viditaṃ hotī”tiādi.",
  "tika-s0103t:805_2": "Vatthārammaṇaviditatāyāti vatthuno,",
  "tika-s0103t:805_3": "ārammaṇassa ca yāthāvato viditabhāvena.",
  "tika-s0103t:805_4": "Yathā hi sappapariyesanaṃ carantena tassa āsaye vidite sopi vidito eva ca hoti mantāgadabalena tassa gahaṇassa sukarattā,",
  "tika-s0103t:805_5": "evaṃ vedanāya āsayabhūte vatthumhi,",
  "tika-s0103t:805_6": "ārammaṇe ca vidite ādikammikassapi vedanā viditā eva hoti salakkhaṇato,",
  "tika-s0103t:805_7": "sāmaññalakkhaṇato ca tassā gahaṇassa sukarattā,",
  "tika-s0103t:805_8": "pageva pariññātavatthukassa khīṇāsavassa.",
  "tika-s0103t:805_9": "Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti.",
  "tika-s0103t:805_10": "Tenāha “evaṃ vedanā uppajjantī”tiādi.",
  "tika-s0103t:805_11": "Nidassanamattañcetaṃ,",
  "tika-s0103t:805_12": "yadidaṃ pāḷiyaṃ vedanāsaññāvitakkaggahaṇanti dassento “na kevala”ntiādimāha,",
  "tika-s0103t:805_13": "tena avasesato sabbadhammānampi uppādādito viditabhāvaṃ dasseti.",
  "tika-s0103t:806_0": "Idāni na kevalaṃ khaṇato eva,",
  "tika-s0103t:806_1": "atha kho paccayatopi aniccāditopi na kevalaṃ khīṇāsavānaṃyeva vasena,",
  "tika-s0103t:806_2": "atha kho ekaccānaṃ sekkhānampi vasena vedanādīnaṃ viditabhāvaṃ dassetuṃ “apicā”tiādi vuttaṃ.",
  "tika-s0103t:806_3": "Tattha avijjāsamudayāti avijjāya uppādā,",
  "tika-s0103t:806_4": "atthibhāvāti attho.",
  "tika-s0103t:806_5": "Nirodhavirodhī hi uppādo atthibhāvavācakopi hotīti tasmā purimabhavasiddhāya avijjāya sati imasmiṃ bhave vedanāya uppādo hotīti attho.",
  "tika-s0103t:806_6": "Avijjādīhi atītakālikādīhi tesaṃ sahakāraṇabhūtāni uppādādīnipi gahitānevāti veditabbaṃ.",
  "tika-s0103t:806_7": "Vedanāya pavattipaccayesu phassassa balavabhāvato so eva gahito “phassasamudayā”ti.",
  "tika-s0103t:806_8": "Tasmiṃ pana gahite pavattipaccayatāsāmaññena vatthārammaṇādīnipi gahitāneva hontīti sabbassāpi vedanāya",
  "tika-s0103t:806_9": "anavasesato paccayato udayadassanaṃ vibhāvitanti daṭṭhabbaṃ.",
  "tika-s0103t:806_10": "“Nibbattilakkhaṇa”ntiādinā khaṇavasena udayadassanamāha.",
  "tika-s0103t:806_11": "Uppajjati etasmāti uppādo,",
  "tika-s0103t:806_12": "uppajjanaṃ uppādoti paccayalakkhaṇaṃ,",
  "tika-s0103t:806_13": "khaṇalakkhaṇañca ubhayaṃ ekajjhaṃ gahetvā āha “evaṃ vedanāya uppādo vidito hotī”ti.",
  "tika-s0103t:807_0": "Aniccato manasi karototi vedanā nāmāyaṃ anaccantikatāya ādiantavatī udayabbayaparicchinnā khaṇabhaṅgurā tāvakālikā,",
  "tika-s0103t:807_1": "tasmā “aniccā”ti aniccato manasi karoto.",
  "tika-s0103t:807_2": "Tassā khayato,",
  "tika-s0103t:807_3": "vayato ca upaṭṭhānaṃ viditaṃ pākaṭaṃ hoti.",
  "tika-s0103t:807_4": "Dukkhato manasi karototi aniccattā eva vedanā udayabbayapaṭipīḷitatāya,",
  "tika-s0103t:807_5": "dukkhamatāya,",
  "tika-s0103t:807_6": "dukkhavatthutāya ca “dukkhā”ti manasi karoto bhayato bhāyitabbato tassā upaṭṭhānaṃ viditaṃ pākaṭaṃ hotīti.",
  "tika-s0103t:807_7": "Tathā aniccattā,",
  "tika-s0103t:807_8": "dukkhattā eva ca vedanā attarahitā asārā nissārā avasavattinī tucchāti vedanaṃ anattato manasi karoto",
  "tika-s0103t:807_9": "suññato rittato asāmikato upaṭṭhānaṃ viditaṃ pākaṭaṃ hoti.",
  "tika-s0103t:807_10": "“Khayato”tiādi vuttasseva atthassa nigamanaṃ.",
  "tika-s0103t:807_11": "Tasmā vedanaṃ khayato bhayato suññato jānātīti atthavasena vibhattipariṇāmo veditabbo.",
  "tika-s0103t:807_12": "Avijjānirodhā vedanānirodhoti aggamaggena avijjāya anuppādanirodhato vedanāya anuppādanirodho hoti paccayābhāve abhāvato.",
  "tika-s0103t:807_13": "Sesaṃ samudayavāre vuttanayānusārena veditabbaṃ.",
  "tika-s0103t:807_14": "Idha samādhibhāvanāti sikhāppattā ariyānaṃ vipassanāsamādhibhāvanā.",
  "tika-s0103t:807_15": "Tassā pādakabhūtā jhānasamāpatti veditabbā.",
  "tika-s0103t:808_0": "Vuttanayameva mahāpadāne.",
  "tika-s0103t:809_0": "308.",
  "tika-s0103t:809_1": "Pamāṇaṃ aggahetvāti asubhabhāvanā viya padesaṃ aggahetvā.",
  "tika-s0103t:809_2": "Ekasmimpi satte pamāṇāggahaṇena anavasesapharaṇena.",
  "tika-s0103t:809_3": "Natthi etāsaṃ gahetabbaṃ pamāṇanti hi appamāṇā,",
  "tika-s0103t:809_4": "appamāṇā eva appamaññā.",
  "tika-s0103t:810_0": "Apassayitabbaṭṭhena apassenāni,",
  "tika-s0103t:810_1": "idha bhikkhu yāni apassāya tisso sikkhā sikkhituṃ samattho hoti,",
  "tika-s0103t:810_2": "tesameva adhivacanaṃ.",
  "tika-s0103t:810_3": "Tāni panetāni paccayānaṃ saṅkhāya sevitā adhivāsanakkhanti,",
  "tika-s0103t:810_4": "vajjanīyavajjanaṃ,",
  "tika-s0103t:810_5": "vinodetabbavinodanañca.",
  "tika-s0103t:810_6": "Tenāha “saṅkhāyekaṃ adhivāsetī”tiādi.",
  "tika-s0103t:810_7": "Tattha sammadeva khāyati upaṭṭhāti paṭibhātīti saṅkhā,",
  "tika-s0103t:810_8": "ñāṇanti āha “saṅkhāyāti ñāṇenā”ti.",
  "tika-s0103t:810_9": "Saṅkhāya sevitā nāma yaṃ sevato akusalā dhammā parihāyanti,",
  "tika-s0103t:810_10": "kusalā dhammā abhivaḍḍhanti,",
  "tika-s0103t:810_11": "tassa sevanāti āha “sevitabbayuttakameva sevatī”ti.",
  "tika-s0103t:810_12": "Adhivāsanādīsupi eseva nayo.",
  "tika-s0103t:810_13": "Anto pavisitunti abbhantare attano citte pavattituṃ na deti.",
  "tika-s0103t:811_0": "Ariyavaṃsacatukkavaṇṇanā",
  "tika-s0103t:812_0": "309. Vaṃsa-",
  "tika-s0103t:812_1": "saddo “piṭṭhivaṃsaṃ atikkamitvā nisīdatī”tiādīsu dvinnaṃ dvinnaṃ gopānasīnaṃ sandhānaṭṭhāne ṭhapetabbadaṇḍake āgato.",
  "tika-s0103t:813_0": "“Vaṃso visālova yathā visatto,",
  "tika-s0103t:814_0": "Puttesu dāresu ca yā apekkhā;",
  "tika-s0103t:815_0": "Vaṃse kaḷīrova asajjamāno,",
  "tika-s0103t:816_0": "Eko care khaggavisāṇakappo”tiādīsu. ;",
  "tika-s0103t:817_0": "Akaṇḍake.",
  "tika-s0103t:817_1": "“Bherisaddo mudiṅgasaddo vaṃsasaddo kaṃsatāḷasaddo”tiādīsu tūriyavisese,",
  "tika-s0103t:817_2": "yo “veṇū” tipi vuccati.",
  "tika-s0103t:817_3": "“Abhinnena piṭṭhivaṃsena mato hatthī”tiādīsu hatthiādīnaṃ piṭṭhivemajjhe padese.",
  "tika-s0103t:817_4": "“Kulavaṃsaṃ ṭhapessāmī”tiādīsu kulavaṃse.",
  "tika-s0103t:817_5": "“Vaṃsānurakkhako paveṇīpālako”tiādīsu guṇānupubbiyaṃ guṇānaṃ pabandhappavattiyaṃ.",
  "tika-s0103t:817_6": "Idha pana catupaccayasantosabhāvanārāmatāsaṅkhātaguṇānaṃ pabandhe daṭṭhabbo.",
  "tika-s0103t:817_7": "Tassa pana vaṃsassa kulanvayaṃ,",
  "tika-s0103t:817_8": "guṇanvayañca nidassanavasena dassetuṃ “yathā hī”tiādi vuttaṃ.",
  "tika-s0103t:817_9": "Tattha khattiyavaṃsoti khattiyakulanvayo.",
  "tika-s0103t:817_10": "Eseva nayo sesapadesupi.",
  "tika-s0103t:817_11": "Samaṇavaṃso pana samaṇatanti samaṇapaveṇī.",
  "tika-s0103t:817_12": "Mūlagandhādīnanti ādi-",
  "tika-s0103t:817_13": "saddena yathā sāragandhādīnaṃ saṅgaho,",
  "tika-s0103t:817_14": "evamettha gorasādīnampi saṅgaho daṭṭhabbo.",
  "tika-s0103t:817_15": "Dutiyena pana ādi-",
  "tika-s0103t:817_16": "saddena kāsikavatthasappimaṇḍādīnaṃ. Ariya-",
  "tika-s0103t:817_17": "saddo amilakkhūsupi manussesu vattati,",
  "tika-s0103t:817_18": "yesaṃ pana nivāsanaṭṭhānaṃ “ariyaṃ āyatana”nti vuccati.",
  "tika-s0103t:817_19": "Yathāha “yāvatā, ānanda,",
  "tika-s0103t:817_20": "ariyaṃ āyatana”nti lokiyasādhujanesupi “ye hi vo ariyā parisuddhakāyakammantā…pe…",
  "tika-s0103t:817_21": "tesaṃ ahaṃ aññataro”tiādīsu.",
  "tika-s0103t:817_22": "Idha pana ye “ārakā kilesehī”tiādinā laddhanibbacanā paṭividdhaariyasaccā,",
  "tika-s0103t:817_23": "te eva adhippetāti dassetuṃ “ke pana te ariyā”ti pucchaṃ katvā “ariyā vuccantī”tiādi vuttaṃ.",
  "tika-s0103t:818_0": "Tattha ye mahāpaṇidhānakappato paṭṭhāya yāvāyaṃ kappo,",
  "tika-s0103t:818_1": "etthantare uppannā sammāsambuddhā,",
  "tika-s0103t:818_2": "te tāva sarūpato dassetvā tadaññepi sammāsambuddhe,",
  "tika-s0103t:818_3": "paccekabuddhe,",
  "tika-s0103t:818_4": "buddhasāvake ca saṅgahetvā anavasesato ariye dassetuṃ “apicā”tiādi vuttaṃ.",
  "tika-s0103t:818_5": "Tattha yāva sāsanaṃ na antaradhāyati,",
  "tika-s0103t:818_6": "tāva satthā dharati eva nāmāti imameva bhagavantaṃ,",
  "tika-s0103t:818_7": "ye cetarahi buddhasāvakā,",
  "tika-s0103t:818_8": "te ca sandhāya paccuppannaggahaṇaṃ.",
  "tika-s0103t:818_9": "Tasmiṃ tasmiṃ vā kāle te te paccuppannāti ce,",
  "tika-s0103t:818_10": "atītānāgataggahaṇaṃ na kattabbaṃ siyā.",
  "tika-s0103t:818_11": "Idāni yathā bhagavā “dhammaṃ vo,",
  "tika-s0103t:818_12": "bhikkhave,",
  "tika-s0103t:818_13": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāsessāmi,",
  "tika-s0103t:818_14": "yadidaṃ chachakkānī”ti chakkadesanāya aṭṭhahi padehi vaṇṇaṃ abhāsi,",
  "tika-s0103t:818_15": "evaṃ mahāariyavaṃsadesanāya ariyānaṃ vaṃsānaṃ “cattārome,",
  "tika-s0103t:818_16": "bhikkhave,",
  "tika-s0103t:818_17": "ariyavaṃsā aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṅkīyanti na saṅkīyissanti appaṭikuṭṭhā",
  "tika-s0103t:818_18": "samaṇehi brāhmaṇehi viññūhī”ti yehi navahi padehi vaṇṇaṃ abhāsi,",
  "tika-s0103t:818_19": "tāni tāva ānetvā thomanāvaseneva vaṇṇento “te kho panete”tiādimāha.",
  "tika-s0103t:818_20": "Aggāti jānitabbā sabbavaṃsehi seṭṭhabhāvato,",
  "tika-s0103t:818_21": "seṭṭhabhāvasādhanato ca.",
  "tika-s0103t:818_22": "Dīgharattaṃ pavattāti jānitabbā rattaññūhi,",
  "tika-s0103t:818_23": "buddhādīhi tehi ca tathā anuṭṭhitattā.",
  "tika-s0103t:818_24": "Vaṃsāti jānitabbā buddhādīnaṃ ariyānaṃ vaṃsāti jānitabbā.",
  "tika-s0103t:818_25": "Porāṇāti purātanā.",
  "tika-s0103t:818_26": "Na adhunuppattikāti na adhunātanā.",
  "tika-s0103t:818_27": "Asaṃkiṇṇāti na khittā na chaḍḍitā.",
  "tika-s0103t:818_28": "Tenāha “anapanītā”ti.",
  "tika-s0103t:818_29": "Na apanītapubbāti na chaḍḍitapubbā tissannaṃ sikkhānaṃ paripūraṇūpāyabhāvato na paricattapubbā.",
  "tika-s0103t:818_30": "Tato eva idānipi na apanīyanti,",
  "tika-s0103t:818_31": "anāgatepi na apanīyissanti.",
  "tika-s0103t:818_32": "Ye dhammasabhāvassa vijānaneva viññū samitapāpasamaṇā ceva bāhitapāpabrāhmaṇā ca,",
  "tika-s0103t:818_33": "tehi appaṭikuṭṭhā appaṭikkhittā.",
  "tika-s0103t:818_34": "Ye hi na paṭikkositabbā,",
  "tika-s0103t:818_35": "te aninditabbā agarahitabbā.",
  "tika-s0103t:818_36": "Apariccajitabbatāya appaṭikkhipitabbā hontīti.",
  "tika-s0103t:819_0": "Santuṭṭhoti ettha yathādhippetasantosameva dassento “paccayasantosavasena santuṭṭho”ti vuttaṃ.",
  "tika-s0103t:819_1": "Jhānavipassanādivasenapi idha bhikkhuno santuṭṭhatā hotīti.",
  "tika-s0103t:819_2": "Itarītarenāti itarena itarena. Itara-",
  "tika-s0103t:819_3": "saddoyaṃ aniyamavacano,",
  "tika-s0103t:819_4": "dvikkhattuṃ vuccamāno yaṃkiñci-",
  "tika-s0103t:819_5": "saddehi samānattho hotīti vuttaṃ “yena kenacī”ti.",
  "tika-s0103t:819_6": "Svāyaṃ aniyamavācitāya eva yathā thūlādīnaṃ aññataravacano,",
  "tika-s0103t:819_7": "evaṃ yathāladdhādīnampi aññataravacanoti tattha dutiyapakkhasseva idha icchitabhāvaṃ dassento “atha kho”tiādimāha.",
  "tika-s0103t:819_8": "Nanu ca yathāladdhādayopi thūlādayo eva?",
  "tika-s0103t:819_9": "Saccametaṃ,",
  "tika-s0103t:819_10": "tathāpi atthi viseso.",
  "tika-s0103t:819_11": "Yo hi yathāladdhesu thūlādīsu santoso,",
  "tika-s0103t:819_12": "so yathālābhasantoso eva, na itaro.",
  "tika-s0103t:819_13": "Na hi so paccayamattasannissayo icchito,",
  "tika-s0103t:819_14": "atha kho attano kāyabalasāruppabhāvasannissayopi.",
  "tika-s0103t:819_15": "Thūladukādayo ca tayopi cīvare labbhanti.",
  "tika-s0103t:819_16": "Majjhimo catupaccayasādhāraṇo,",
  "tika-s0103t:819_17": "pacchimo pana cīvare,",
  "tika-s0103t:819_18": "senāsane ca labbhatīti daṭṭhabbaṃ.",
  "tika-s0103t:819_19": "“Ime tayo santose”ti idaṃ sabbasaṅgāhikavasena vuttaṃ.",
  "tika-s0103t:819_20": "Ye hi parato gilānapaccayaṃ piṇḍapāte eva pakkhipitvā cīvare vīsati,",
  "tika-s0103t:819_21": "piṇḍapāte pannarasa,",
  "tika-s0103t:819_22": "senāsane pannarasāti samapaṇṇāsasantosā vuccanti,",
  "tika-s0103t:819_23": "te sabbepi yathārahaṃ imesu eva tīsu santosesu saṅgahaṃ samosaraṇaṃ gacchantīti.",
  "tika-s0103t:820_0": "Cīvaraṃ jānitabbanti “idaṃ nāma cīvaraṃ kappiya”nti jātito cīvaraṃ jānitabbaṃ.",
  "tika-s0103t:820_1": "Cīvarakkhettanti cīvarassa uppattikkhettaṃ.",
  "tika-s0103t:820_2": "Paṃsukūlanti paṃsukūlacīvaraṃ,",
  "tika-s0103t:820_3": "paṃsukūlalakkhaṇappattaṃ cīvaraṃ jānitabbanti attho.",
  "tika-s0103t:820_4": "Cīvarasantosoti cīvare labbhamāno sabbo santoso jānitabbo.",
  "tika-s0103t:820_5": "Cīvarapaṭisaṃyuttāni dhutaṅgāni jānitabbāni,",
  "tika-s0103t:820_6": "yāni tosanto cīvarasantosena sammadeva santuṭṭho hotīti.",
  "tika-s0103t:820_7": "Khomakappāsikakoseyyakambalasāṇabhaṅgāni khomādīni.",
  "tika-s0103t:820_8": "Tattha khomaṃ nāma khomasuttehi vāyitaṃ khomapaṭacīvaraṃ,",
  "tika-s0103t:820_9": "tathā sesānipi.",
  "tika-s0103t:820_10": "Sāṇanti sāṇavākasuttehi katacīvaraṃ.",
  "tika-s0103t:820_11": "Bhaṅganti pana khomasuttādīni sabbāni ekaccāni vomissetvā katacīvaraṃ.",
  "tika-s0103t:820_12": "“Bhaṅgampi vākamayamevā”ti keci.",
  "tika-s0103t:820_13": "Chāti gaṇanaparicchedo.",
  "tika-s0103t:820_14": "Yadi evaṃ ito aññā vatthajāti natthīti?",
  "tika-s0103t:820_15": "No natthi,",
  "tika-s0103t:820_16": "sā pana etesaṃ anulomāti dassetuṃ “dukūlādīnī”tiādi vuttaṃ. Ādi-",
  "tika-s0103t:820_17": "saddena paṭṭuṇṇaṃ,",
  "tika-s0103t:820_18": "somārapaṭṭaṃ,",
  "tika-s0103t:820_19": "cīnapaṭṭaṃ, iddhijaṃ,",
  "tika-s0103t:820_20": "devadinnanti etesaṃ saṅgaho.",
  "tika-s0103t:820_21": "Tattha dukūlaṃ sāṇassa anulomaṃ vākamayattā.",
  "tika-s0103t:820_22": "Paṭṭuṇṇadese sañjātavatthaṃ paṭṭuṇṇaṃ.",
  "tika-s0103t:820_23": "“Paṭṭuṇṇaṃ koseyyaviseso”ti hi amarakose vuttaṃ.",
  "tika-s0103t:820_24": "Somāradese,",
  "tika-s0103t:820_25": "cīnadese ca jātavatthāni somāracīnapaṭṭāni.",
  "tika-s0103t:820_26": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-s0103t:820_27": "Iddhijaṃ ehibhikkhūnaṃ puññiddhiyā nibbattaṃ cīvaraṃ,",
  "tika-s0103t:820_28": "taṃ khomādīnaṃ aññataraṃ hotīti tesameva anulomañca.",
  "tika-s0103t:820_29": "Devatāhi dinnaṃ cīvaraṃ devadinnaṃ,",
  "tika-s0103t:820_30": "taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-s0103t:820_31": "tampi khomādīnaṃyeva anulomaṃ hoti tesu aññatarabhāvato.",
  "tika-s0103t:820_32": "Imānīti antogadhāvadhāraṇavacanaṃ,",
  "tika-s0103t:820_33": "imāni evāti attho.",
  "tika-s0103t:820_34": "Buddhādīnaṃ paribhogayogyatāya kappiyacīvarāni.",
  "tika-s0103t:821_0": "Idāni avadhāraṇena nivattitāni ekadesena dassetuṃ “kusacīra”ntiādi vuttaṃ.",
  "tika-s0103t:821_1": "Tattha kusatiṇehi,",
  "tika-s0103t:821_2": "aññehi vā tādisehi tiṇehi katacīvaraṃ kusacīraṃ.",
  "tika-s0103t:821_3": "Potakīvākādīhi vākehi katacīvaraṃ vākacīraṃ.",
  "tika-s0103t:821_4": "Catukkoṇehi,",
  "tika-s0103t:821_5": "tikoṇehi vā phalakehi katacīvaraṃ phalakacīraṃ.",
  "tika-s0103t:821_6": "Manussānaṃ kesehi katakambalaṃ kesakambalaṃ.",
  "tika-s0103t:821_7": "Cāmarīvālaassavālādīhi kataṃ vālakambalaṃ.",
  "tika-s0103t:821_8": "Makacitantūhi vāyito potthako.",
  "tika-s0103t:821_9": "Cammanti migacammādi yaṃ kiñci cammaṃ.",
  "tika-s0103t:821_10": "Ulūkapakkhehi ganthetvā katacīvaraṃ ulūkapakkhaṃ.",
  "tika-s0103t:821_11": "Bhujatacādimayaṃ rukkhadussaṃ,",
  "tika-s0103t:821_12": "tirīṭakanti attho.",
  "tika-s0103t:821_13": "Sukhumatarāhi latāvākehi vāyitaṃ latādussaṃ.",
  "tika-s0103t:821_14": "Erakavākehi kataṃ erakadussaṃ.",
  "tika-s0103t:821_15": "Tathā kadalidussaṃ.",
  "tika-s0103t:821_16": "Sukhumehi veḷuvilīvehi kataṃ veḷudussaṃ. Ādi-",
  "tika-s0103t:821_17": "saddena vakkalādīnaṃ saṅgaho.",
  "tika-s0103t:821_18": "Akappiyacīvarāni titthiyaddhajabhāvato.",
  "tika-s0103t:822_0": "Aṭṭhannañca mātikānaṃ vasenāti “sīmāya deti,",
  "tika-s0103t:822_1": "katikāya detī”tiādinā āgatānaṃ aṭṭhannaṃ cīvaruppattimātikānaṃ vasena.",
  "tika-s0103t:822_2": "Cīvarānaṃ paṭilābhakkhettadassanatthañhi bhagavatā “aṭṭhimā,",
  "tika-s0103t:822_3": "bhikkhave,",
  "tika-s0103t:822_4": "mātikā”tiādinā mātikā ṭhapitā.",
  "tika-s0103t:822_5": "Mātikāti hi mātaro cīvaruppattijanikāti.",
  "tika-s0103t:822_6": "Sosānikanti susāne patitakaṃ.",
  "tika-s0103t:822_7": "Pāpaṇikanti āpaṇadvāre patitakaṃ.",
  "tika-s0103t:822_8": "Rathiyanti puññatthikehi vātapānantarena rathikāya chaḍḍitacoḷakaṃ.",
  "tika-s0103t:822_9": "Saṅkārakūṭakanti saṅkāraṭṭhāne chaḍḍitacoḷakaṃ.",
  "tika-s0103t:822_10": "Sinānanti nhānacoḷaṃ,",
  "tika-s0103t:822_11": "yaṃ bhūtavejjehi sīsaṃ nhāpetvā “kāḷakaṇṇīcoḷaka”nti chaḍḍetvā gacchanti.",
  "tika-s0103t:822_12": "Titthanti titthacoḷakaṃ sinānatitthe chaḍḍitapilotikā.",
  "tika-s0103t:822_13": "Aggidaḍḍhanti agginā daḍḍhappadesaṃ.",
  "tika-s0103t:822_14": "Tañhi manussā chaḍḍenti.",
  "tika-s0103t:822_15": "Gokhāyitakādīni pākaṭāneva.",
  "tika-s0103t:822_16": "Tānipi hi manussā chaḍḍenti.",
  "tika-s0103t:823_0": "Dhajaṃ ussāpetvāti nāvaṃ ārohantehi vā yuddhaṃ pavisantehi vā dhajayaṭṭhiṃ ussāpetvā tattha baddhaṃ pārutacīvaraṃ,",
  "tika-s0103t:823_1": "tehi chaḍḍitanti adhippāyo.",
  "tika-s0103t:824_0": "Sādakabhikkhunāti gahapaticīvarassa sādiyanabhikkhunā.",
  "tika-s0103t:824_1": "Ekamāsamattanti cīvaramāsasaññitaṃ ekamāsamattaṃ.",
  "tika-s0103t:824_2": "Vitakketuṃ vaṭṭati,",
  "tika-s0103t:824_3": "na tato paranti adhippāyo.",
  "tika-s0103t:824_4": "Sabbassāpi hi taṇhāniggahatthāya sāsane paṭipattīti.",
  "tika-s0103t:824_5": "Paṃsukūliko addhamāseneva karotīti aparapaṭibaddhattā paṭilābhassa.",
  "tika-s0103t:824_6": "Itarassa pana parapaṭibaddhattā māsamattaṃ anuññātaṃ.",
  "tika-s0103t:824_7": "Iti māsaddha…pe…",
  "tika-s0103t:824_8": "vitakkasantoso vitakkanassa parimitakālikattā.",
  "tika-s0103t:825_0": "Mahātheraṃ tattha attano sahāyaṃ icchantopi garugāravena gāmadvāraṃ “bhante gamissāmi” iccevamāha.",
  "tika-s0103t:825_1": "Mahātheropissa ajjhāsayaṃ ñatvā “ahaṃ pāvuso gamissāmī”ti āha.",
  "tika-s0103t:825_2": "“Imassa bhikkhuno vitakkassa avasaro mā hotū”ti pañhaṃ pucchamāno gāmaṃ pāvisi.",
  "tika-s0103t:825_3": "Uccārapalibuddhoti uccārena pīḷito.",
  "tika-s0103t:825_4": "Tadā bhagavato dukkarakiriyānussaraṇamukhena tathāgate uppannapītisomanassavegassa balavabhāvena kilesānaṃ vikkhambhitattā tasmiṃyeva…pe…",
  "tika-s0103t:825_5": "tīṇi phalāni patto.",
  "tika-s0103t:826_0": "“Kattha labhissāmī”ti cintanāpi lābhāsāpubbikāti tathā “acintetvā”ti vuttaṃ,",
  "tika-s0103t:826_1": "“sundaraṃ labhissāmi,",
  "tika-s0103t:826_2": "manāpaṃ labhissāmī”ti evamādicintanāya kā nāma kathā.",
  "tika-s0103t:826_3": "Kathaṃ pana vattabbanti āha “kammaṭṭhānasīseneva gamana”nti,",
  "tika-s0103t:826_4": "tena cīvaraṃ paṭicca kiñcipi na cintetabbaṃ evāti dasseti.",
  "tika-s0103t:827_0": "Apesalo appatirūpāyapi pariyesanāya paccayo bhaveyyāti “pesalaṃ bhikkhuṃ gahetvā”ti vuttaṃ.",
  "tika-s0103t:828_0": "Āhariyamānanti susānādīsu patitakaṃ vatthaṃ “ime bhikkhū paṃsukūlapariyesanaṃ carantī”ti ñatvā kenaci purisena tato ānīyamānaṃ.",
  "tika-s0103t:829_0": "Evaṃ laddhaṃ gaṇhantassāpīti evaṃ paṭilābhasantosaṃ akopetvāva laddhaṃ gaṇhantassāpi.",
  "tika-s0103t:829_1": "Attano pahonakamattenevāti yathāladdhānaṃ paṃsukūlavatthānaṃ ekapaṭṭadupaṭṭānaṃ atthāya attano pahonakapamāṇeneva,",
  "tika-s0103t:829_2": "avadhāraṇena uparipaccāsaṃ nivatteti.",
  "tika-s0103t:830_0": "Gāme bhikkhāya āhiṇḍantena sapadānacārinā viya dvārapaṭipāṭiyā caraṇaṃ loluppavivajjanaṃ nāma cīvaraloluppassa dūrasamussāritattā.",
  "tika-s0103t:831_0": "Yāpetunti attabhāvaṃ pavattetuṃ.",
  "tika-s0103t:832_0": "Dhovanupagenāti dhovanayoggena.",
  "tika-s0103t:833_0": "Paṇṇānīti ambajambādipaṇṇāni.",
  "tika-s0103t:834_0": "Akopetvāti santosaṃ akopetvā.",
  "tika-s0103t:834_1": "Pahonakanīhārenevāti antaravāsakādīsu yaṃ kātukāmo,",
  "tika-s0103t:834_2": "tassa pahonakaniyāmeneva yathāladdhaṃ thūlasukhumādiṃ gahetvā karaṇaṃ.",
  "tika-s0103t:835_0": "Timaṇḍalapaṭicchādanamattassevāti “nivāsanaṃ ce nābhimaṇḍalaṃ;",
  "tika-s0103t:835_1": "jāṇumaṇḍalaṃ,",
  "tika-s0103t:835_2": "itaraṃ ce galavāṭamaṇḍalaṃ,",
  "tika-s0103t:835_3": "jāṇumaṇḍala”nti evaṃ timaṇḍalapaṭicchādanamattasseva karaṇaṃ;",
  "tika-s0103t:835_4": "taṃ pana atthato tiṇṇaṃ cīvarānaṃ heṭṭhimantena vuttaparimāṇameva hoti.",
  "tika-s0103t:836_0": "Avicāretvāti na vicāretvā.",
  "tika-s0103t:837_0": "Kusibandhanakāleti maṇḍalāni yojetvā sibbanakāle. Sattavāreti sattasibbanavāre.",
  "tika-s0103t:838_0": "Kappabinduapadesena kassaci vikārassa akaraṇaṃ kappasantoso.",
  "tika-s0103t:839_0": "Sītapaṭighātādi atthāpattito sijjhatīti mukhyameva cīvaraparibhoge payojanaṃ dassetuṃ “hirikopīnapaṭicchādanamattavasenā”ti vuttaṃ.",
  "tika-s0103t:839_1": "Tenāha bhagavā “yāvadeva hirikopīnapaṭicchādanattha”nti.",
  "tika-s0103t:840_0": "Vaṭṭati, na tāvatā santoso kuppati sambhārānaṃ, dakkhiṇeyyānañca alābhato.",
  "tika-s0103t:841_0": "Sāraṇīyadhamme ṭhatvāti sīlavantehi bhikkhūhi sādhāraṇato paribhoge ṭhatvā.",
  "tika-s0103t:842_0": "“Itī”tiādinā paṭhamassa ariyavaṃsassa paṃsukūlikaṅgatecīvarikaṅgānaṃ,",
  "tika-s0103t:842_1": "tesañca tassa paccayataṃ dassento iti ime dhammā aññamaññassa samuṭṭhāpakā,",
  "tika-s0103t:842_2": "upatthambhakā cāti dīpeti.",
  "tika-s0103t:842_3": "Esa nayo ito paratopi.",
  "tika-s0103t:843_0": "“Santuṭṭho hoti vaṇṇavādī”ti ettha catukkoṭikaṃ sambhavati,",
  "tika-s0103t:843_1": "tattha catutthoyeva pakkho satthārā vaṇṇito thomitoti mahātherena tathā desanā katā.",
  "tika-s0103t:843_2": "Eko santuṭṭho hoti,",
  "tika-s0103t:843_3": "santosassa vaṇṇaṃ na katheti seyyathāpi thero nālako (suttanipāte nālakasutte vitthāro) eko na santuṭṭho hoti,",
  "tika-s0103t:843_4": "santosassa vaṇṇavādī seyyathāpi upanando sakyaputto.",
  "tika-s0103t:843_5": "Eko neva santuṭṭho hoti,",
  "tika-s0103t:843_6": "na santosassa vaṇṇaṃ katheti.",
  "tika-s0103t:843_7": "Seyyathāpi thero lāḷudāyī eko santuṭṭho ceva hoti,",
  "tika-s0103t:843_8": "santosassa ca vaṇṇavādī seyyathāpi thero mahākassapo.",
  "tika-s0103t:844_0": "Anesananti ayuttaṃ esanaṃ.",
  "tika-s0103t:844_1": "Tenāha “appatirūpa”nti,",
  "tika-s0103t:844_2": "sāsane ṭhitānaṃ na patirūpaṃ asāruppaṃ ayogyaṃ.",
  "tika-s0103t:844_3": "Kohaññaṃ karontoti cīvaruppādanimittaṃ paresaṃ kuhanaṃ vimhāpanaṃ karonto.",
  "tika-s0103t:844_4": "Uttasatīti taṇhāsantāsena uparūpari tasati.",
  "tika-s0103t:844_5": "Paritasatīti parito tasati.",
  "tika-s0103t:844_6": "Yathā sabbe kāyavacīpayogā tadatthā eva jāyanti,",
  "tika-s0103t:844_7": "evaṃ sabbabhāgehi tasati.",
  "tika-s0103t:844_8": "Gadhitaṃ vuccati gaddho,",
  "tika-s0103t:844_9": "so cettha abhijjhālakkhaṇo adhippeto.",
  "tika-s0103t:844_10": "Gadhitaṃ etassa natthīti agadhitoti āha “agadhito…pe…",
  "tika-s0103t:844_11": "lobhagiddho”ti.",
  "tika-s0103t:844_12": "Mucchanti taṇhāvasena muyhanaṃ,",
  "tika-s0103t:844_13": "tassa vā samussayaṃ adhigataṃ.",
  "tika-s0103t:844_14": "Anāpanno anupagato.",
  "tika-s0103t:844_15": "Anotthatoti anajjhotthato.",
  "tika-s0103t:844_16": "Apariyonaddhoti taṇhāchadanena acchādito.",
  "tika-s0103t:844_17": "Ādīnavaṃ passamānoti diṭṭhadhammikaṃ,",
  "tika-s0103t:844_18": "samparāyikañca dosaṃ passanto.",
  "tika-s0103t:844_19": "Gadhitaparibhogato nissarati etenāti nissaraṇaṃ,",
  "tika-s0103t:844_20": "idamatthikatā,",
  "tika-s0103t:844_21": "taṃ pajānātīti nissaraṇapañño.",
  "tika-s0103t:844_22": "Tenāha “yāvadeva…pe…",
  "tika-s0103t:844_23": "pajānanto”ti.",
  "tika-s0103t:845_0": "Nevattānukkaṃsetīti attānaṃ neva ukkaṃseti na ukkhipati na ukkaṭṭhato dahati.",
  "tika-s0103t:845_1": "“Aha”ntiādi ukkaṃsanākāradassanaṃ.",
  "tika-s0103t:845_2": "Na vambhetīti na hīḷayati nihīnato na dahati.",
  "tika-s0103t:845_3": "Tasmiṃ cīvarasantoseti tasmiṃ yathāvutte vīsatividhe cīvarasantose.",
  "tika-s0103t:845_4": "Kāmañcettha vuttappakārasantosaggahaṇena cīvarahetu anesanāpajjanādipi gahitameva tasmiṃ sati tassa bhāvato,",
  "tika-s0103t:845_5": "asati ca abhāvato,",
  "tika-s0103t:845_6": "vaṇṇavāditānattukkaṃsanā paravambhanāni pana gahitāni na hontīti “vaṇṇavāditādīsu vā”ti vikappo vutto.",
  "tika-s0103t:845_7": "Ettha ca “dakkho”tiādi yesaṃ dhammānaṃ vasenassa yathāvuttasantosādi ijjhati,",
  "tika-s0103t:845_8": "taṃ dassanaṃ.",
  "tika-s0103t:845_9": "Tattha “dakkho”ti iminā tesaṃ samuṭṭhāpanapaññaṃ dasseti,",
  "tika-s0103t:845_10": "“analaso”ti iminā paggaṇhanavīriyaṃ,",
  "tika-s0103t:845_11": "“sampajāno”ti iminā pāṭihāriyapaññaṃ “paṭissato”ti iminā tattha asammosavuttiṃ dasseti.",
  "tika-s0103t:846_0": "Piṇḍapāto jānitabboti pabhedato piṇḍapāto jānitabbo.",
  "tika-s0103t:846_1": "Piṇḍapātakkhettanti piṇḍapātassa uppattiṭṭhānaṃ.",
  "tika-s0103t:846_2": "Piṇḍapātasantoso jānitabboti piṇḍapāte santoso pabhedato jānitabbo.",
  "tika-s0103t:846_3": "Idha bhesajjampi piṇḍapātagatikameva.",
  "tika-s0103t:846_4": "Āharitabbato hi sappiādīnampi gahaṇaṃ kataṃ.",
  "tika-s0103t:847_0": "Piṇḍapātakkhettaṃ piṇḍapātassa uppattiṭṭhānaṃ.",
  "tika-s0103t:847_1": "Khettaṃ viya khettaṃ.",
  "tika-s0103t:847_2": "Uppajjati ettha,",
  "tika-s0103t:847_3": "etenāti ca uppattiṭṭhānaṃ.",
  "tika-s0103t:847_4": "Saṅghato vā hi bhikkhuno piṇḍapāto uppajjati uddesādivasena vā.",
  "tika-s0103t:847_5": "Tattha sakalassa saṅghassa dātabbaṃ bhattaṃ saṅghabhattaṃ.",
  "tika-s0103t:847_6": "Katipaye bhikkhū uddisitvā uddesena dātabbaṃ bhattaṃ uddesabhattaṃ.",
  "tika-s0103t:847_7": "Nimantetvā dātabbaṃ bhattaṃ nimantanaṃ.",
  "tika-s0103t:847_8": "Salākadānavasena dātabbaṃ bhattaṃ salākabhattaṃ.",
  "tika-s0103t:847_9": "Ekasmiṃ pakkhe ekadivasaṃ dātabbaṃ bhattaṃ pakkhikaṃ.",
  "tika-s0103t:847_10": "Uposathe dātabbaṃ bhattaṃ uposathikaṃ.",
  "tika-s0103t:847_11": "Pāṭipadadivase dātabbaṃ bhattaṃ pāṭipadikaṃ.",
  "tika-s0103t:847_12": "Āgantukānaṃ dātabbaṃ bhattaṃ āgantukabhattaṃ.",
  "tika-s0103t:847_13": "Dhuragehe eva ṭhapetvā dātabbaṃ bhattaṃ dhurabhattaṃ.",
  "tika-s0103t:847_14": "Kuṭiṃ uddissa dātabbaṃ bhattaṃ kuṭibhattaṃ.",
  "tika-s0103t:847_15": "Gāmavāsīādīhi vārena dātabbaṃ bhattaṃ vārabhattaṃ.",
  "tika-s0103t:847_16": "Vihāraṃ uddissa dātabbaṃ bhattaṃ vihārabhattaṃ.",
  "tika-s0103t:847_17": "Sesāni pākaṭāneva.",
  "tika-s0103t:848_0": "Vitakketi “kattha nu kho ahaṃ ajja piṇḍāya carissāmī”ti.",
  "tika-s0103t:848_1": "“Kattha piṇḍāya carissāmā”ti therena vutte “asukagāme bhante”ti kāmametaṃ paṭivacanadānaṃ,",
  "tika-s0103t:848_2": "yena pana cittena “cintetvā”ti vuttaṃ,",
  "tika-s0103t:848_3": "taṃ sandhāyāha “ettakaṃ cintetvā”ti.",
  "tika-s0103t:848_4": "Tato paṭṭhāyāti vitakkamāḷake ṭhatvā vitakkitakālato paṭṭhāya.",
  "tika-s0103t:848_5": "“Tato paraṃ vitakkento ariyavaṃsā cuto hotī”ti idaṃ tiṇṇampi ariyavaṃsikānaṃ vasena gahetabbaṃ,",
  "tika-s0103t:848_6": "na ekacārikasseva.",
  "tika-s0103t:848_7": "Sabbopi hi ariyavaṃsiko ekavārameva vitakketuṃ labhati,",
  "tika-s0103t:848_8": "na tato paraṃ.",
  "tika-s0103t:848_9": "Paribāhiroti ariyavaṃsikabhāvato bahibhūto.",
  "tika-s0103t:848_10": "Svāyaṃ vitakkasantoso kammaṭṭhānamanasikārena na kuppati,",
  "tika-s0103t:848_11": "visujjhati ca.",
  "tika-s0103t:848_12": "Ito paresupi eseva nayo.",
  "tika-s0103t:848_13": "Tenevāha “kammaṭṭhānasīsena gantabba”nti.",
  "tika-s0103t:849_0": "Gahetabbamevāti aṭṭhānappayutto eva-saddo. Yāpanamattameva gahetabbanti yojetabbaṃ.",
  "tika-s0103t:850_0": "Etthāti etasmiṃ piṇḍapātapaṭiggahaṇe.",
  "tika-s0103t:850_1": "Appanti attano yāpanapamāṇatopi appaṃ.",
  "tika-s0103t:850_2": "Gahetabbaṃ dāyakassa cittārādhanatthaṃ.",
  "tika-s0103t:850_3": "Pamāṇenevāti attano yāpanappamāṇeneva appaṃ gahetabbaṃ.",
  "tika-s0103t:850_4": "“Pamāṇena gahetabba”nti ettha kāraṇaṃ dassetuṃ “paṭiggahaṇasmiñhī”tiādi vuttaṃ.",
  "tika-s0103t:850_5": "Makkhetīti viddhaṃseti apaneti.",
  "tika-s0103t:850_6": "Vinipātetīti vināseti aṭṭhānaviniyogena.",
  "tika-s0103t:850_7": "Sāsananti satthu sāsanaṃ anusiṭṭhiṃ.",
  "tika-s0103t:850_8": "Na karoti nappaṭipajjati.",
  "tika-s0103t:851_0": "Sapadānacārino viya dvārapaṭipāṭiyā caraṇaṃ loluppavivajjanasantosoti āha “dvārapaṭipāṭiyā gantabba”nti.",
  "tika-s0103t:852_0": "Harāpetvāti adhikaṃ apanetvā.",
  "tika-s0103t:853_0": "Āhāragedhato nissarati etenāti nissaraṇaṃ.",
  "tika-s0103t:853_1": "Jighacchāya paṭivinodanatthaṃ kathā,",
  "tika-s0103t:853_2": "kāyassaṭhitiādipayojanaṃ pana atthāpattito āgataṃ evāti āha “jighacchāya…pe…",
  "tika-s0103t:853_3": "santoso nāmā”ti.",
  "tika-s0103t:854_0": "Nidahitvā na paribhuñjitabbaṃ tadahupīti adhippāyo.",
  "tika-s0103t:854_1": "Itaratthā pana sikkhāpadeneva vāritaṃ.",
  "tika-s0103t:854_2": "Sāraṇīyadhamme ṭhitenāti sīlavantehi bhikkhūhi sādhāraṇabhogibhāve ṭhitena.",
  "tika-s0103t:855_0": "Senāsanenāti sayanena,",
  "tika-s0103t:855_1": "āsanena ca.",
  "tika-s0103t:855_2": "Yattha yattha hi mañcādike,",
  "tika-s0103t:855_3": "vihārādike ca seti,",
  "tika-s0103t:855_4": "taṃ senaṃ.",
  "tika-s0103t:855_5": "Yattha yattha pīṭhādike āsati,",
  "tika-s0103t:855_6": "taṃ āsanaṃ.",
  "tika-s0103t:855_7": "Tadubhayaṃ ekato katvā “senāsana”nti vuttaṃ.",
  "tika-s0103t:855_8": "Tenāha “mañco”tiādi.",
  "tika-s0103t:855_9": "Tattha mañco masārakādi,",
  "tika-s0103t:855_10": "tathā pīṭhaṃ.",
  "tika-s0103t:855_11": "Mañcabhisi,",
  "tika-s0103t:855_12": "pīṭhabhisīti duvidhā bhisi.",
  "tika-s0103t:855_13": "Vihāro pākāraparicchinno sakalo āvāso.",
  "tika-s0103t:855_14": "“Dīghamukhapāsādo”ti keci.",
  "tika-s0103t:855_15": "Aḍḍhayogoti dīghapāsādo.",
  "tika-s0103t:855_16": "“Ekapassacchadanakasenāsana”nti keci.",
  "tika-s0103t:855_17": "Pāsādoti caturassapāsādo.",
  "tika-s0103t:855_18": "“Āyatacaturassapāsādo”ti keci.",
  "tika-s0103t:855_19": "Hammiyaṃ muṇḍacchadanapāsādo.",
  "tika-s0103t:855_20": "Guhāti kevalā pabbataguhā.",
  "tika-s0103t:855_21": "Leṇaṃ dvārabandhaṃ.",
  "tika-s0103t:855_22": "Aṭṭo bahalabhittikaṃ gehaṃ,",
  "tika-s0103t:855_23": "yassa gopānasiyo aggahetvā iṭṭhakāhi eva chadanaṃ hoti.",
  "tika-s0103t:855_24": "“Aṭṭālakākārena kariyatī”tipi vadanti.",
  "tika-s0103t:855_25": "Māḷo ekakūṭasaṅgahito anekakoṇo patissayaviseso “vaṭṭākārena katasenāsana”nti keci.",
  "tika-s0103t:856_0": "Piṇḍapāte vuttanayenevāti “sādako bhikkhu ‘ajja kattha vasissāmī’ti vitakketī”tiādinā yathārahaṃ piṇḍapāte vuttanayena veditabbā,",
  "tika-s0103t:856_1": "“tato paraṃ vitakkento ariyavaṃsā cuto hoti paribāhiro”ti,",
  "tika-s0103t:856_2": "“senāsanaṃ gavesantenāpi’kuhiṃ labhissāmī’ti acintetvā kammaṭṭhānasīseneva gantabba”nti ca evamādi sabbaṃ purimanayeneva.",
  "tika-s0103t:857_0": "Kasmā panettha paccayasantosaṃ dassentena mahātherena gilānapaccayasantoso na gahitoti?",
  "tika-s0103t:857_1": "Na kho panetaṃ evaṃ daṭṭhabbanti dassento “gilānapaccayo pana piṇḍapāte eva paviṭṭho”ti āha,",
  "tika-s0103t:857_2": "āharitabbatāsāmaññenāti adhippāyo.",
  "tika-s0103t:857_3": "Yadi evaṃ tattha piṇḍapāte viya vitakkasantosādayopi pannarasa santosā icchitabbāti?",
  "tika-s0103t:857_4": "Noti dassento āha “tatthā”tiādi.",
  "tika-s0103t:857_5": "Nanu cettha dvādaseva dhutaṅgāni viniyogaṃ gatāni,",
  "tika-s0103t:857_6": "ekaṃ pana nesajjikaṅgaṃ na katthaci viniyuttanti āha “nesajjikaṅgaṃ bhāvanārāmaariyavaṃsaṃ bhajatī”ti.",
  "tika-s0103t:857_7": "Ayañca attho aṭṭhakathāruḷho evāti dassento “vuttampi ceta”ntiādimāha.",
  "tika-s0103t:858_0": "“Pathaviṃ pattharamāno viyā”tiādi ariyavaṃsadesanāya sudukkarabhāvadassanaṃ mahāvisayatāya tassā desanāya.",
  "tika-s0103t:858_1": "Yasmā nayasahassapaṭimaṇḍitā hoti ariyamaggādhigamāya vitthārato pavattiyamānā desanā yathā taṃ cittuppādakaṇḍe,",
  "tika-s0103t:858_2": "ayañca bhāvanārāmaariyavaṃsakathā ariyamaggādhigamāya vitthārato pavattiyamānā evaṃ hotīti vuttaṃ “sahassanayappaṭimaṇḍitaṃ…pe…",
  "tika-s0103t:858_3": "desanaṃ ārabhī”ti.",
  "tika-s0103t:858_4": "Paṭipakkhavidhamanato abhimukhabhāvena ramaṇaṃ āramaṇaṃ ārāmoti āha “abhiratīti attho”ti.",
  "tika-s0103t:858_5": "Byadhikaraṇānampi padānaṃ vasena bhavati bāhiratthasamāso yathā “urasilomo,",
  "tika-s0103t:858_6": "kaṇṭhekāḷoti āha “pahāne ārāmo assāti pahānārāmo”ti.",
  "tika-s0103t:858_7": "Āramitabbaṭṭhena vā ārāmo,",
  "tika-s0103t:858_8": "pahānaṃ ārāmo assāti pahānārāmoti evamettha samāsayojanā veditabbā.",
  "tika-s0103t:858_9": "“Pajahanto ramatī”ti etena pahānārāmasaddānaṃ kattusādhanataṃ,",
  "tika-s0103t:858_10": "kammadhārayasamāsañca dasseti.",
  "tika-s0103t:858_11": "“Bhāvento ramatī”ti vuttattā bhāvanārāmoti etthāpi eseva nayo.",
  "tika-s0103t:859_0": "Kāmaṃ “nesajjikaṅgaṃ bhāvanārāmaariyavaṃsaṃ bhajatī”ti vuttaṃ bhāvanānuyogassa anucchavikattā,",
  "tika-s0103t:859_1": "nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti tampi saṅgaṇhanto “terasannaṃ",
  "tika-s0103t:859_2": "dhutaṅgāna”nti vatvā “vinayaṃ patvā garuke ṭhātabba”nti icchitattā sallekhassa apariccajanavasena paṭipatti",
  "tika-s0103t:859_3": "nāma vinaye ṭhitassevāti āha “terasannaṃ…pe…",
  "tika-s0103t:859_4": "kathitaṃ hotī”ti.",
  "tika-s0103t:859_5": "Kāmaṃ suttābhidhammapiṭakesupi tattha tattha sīlakathā āgatā eva,",
  "tika-s0103t:859_6": "yehi pana guṇehi sīlassa vodānaṃ hoti,",
  "tika-s0103t:859_7": "tesu kathitesu yathā sīlakathābāhullaṃ vinayapiṭakaṃ kathitaṃ hoti,",
  "tika-s0103t:859_8": "evaṃ bhāvanākathābāhullaṃ suttantapiṭakaṃ,",
  "tika-s0103t:859_9": "abhidhammapiṭakañca catutthena ariyavaṃsena kathitameva hotīti vuttaṃ “bhāvanārāmena avasesaṃ piṭakadvayaṃ kathitaṃ hotī”ti.",
  "tika-s0103t:859_10": "“So nekkhammaṃ bhāvento ramatī”ti nekkhammapadaṃ ādiṃ katvā tattha desanāya pavattattā,",
  "tika-s0103t:859_11": "sabbesampi vā samathavipassanāmaggadhammānaṃ yathāsakaṃpaṭipakkhato nikkhamanena nekkhammasaññitānaṃ",
  "tika-s0103t:859_12": "tattha āgatattā so pāṭho “nekkhammapāḷī”ti vuccatīti āha “nekkhammapāḷiyā kathetabbo”ti.",
  "tika-s0103t:859_13": "Tenāha aṭṭhakathāyaṃ “sabbepi kusalā dhammā nekkhammanti pavuccare”ti.",
  "tika-s0103t:859_14": "Dasuttarasuttanta pariyāyenāti dasuttarasuttantadhammena,",
  "tika-s0103t:859_15": "dasuttarasuttante āgatanayenāti vā attho.",
  "tika-s0103t:859_16": "Sesadvayepi eseva nayo.",
  "tika-s0103t:860_0": "Soti jāgariyaṃ anuyutto bhikkhu.",
  "tika-s0103t:860_1": "Nekkhammanti kāmehi nikkhantabhāvato nekkhammasaññitaṃ paṭhamajjhānūpacāraṃ.",
  "tika-s0103t:860_2": "“So abhijjhaṃ loke pahāyā”tiādinā āgatā paṭhamajjhānassa pubbabhāgabhāvanāti idhādhippetā,",
  "tika-s0103t:860_3": "tasmā “abyāpāda”ntiādīsupi evameva attho veditabbo.",
  "tika-s0103t:860_4": "Yaṃ panettha vattabbaṃ,",
  "tika-s0103t:860_5": "taṃ brahmajālaṭīkāyaṃ vuttanayena veditabbaṃ.",
  "tika-s0103t:860_6": "Saupāyāsānañhi aṭṭhannaṃ samāpattīnaṃ,",
  "tika-s0103t:860_7": "aṭṭhārasannaṃ mahāvipassanānaṃ,",
  "tika-s0103t:860_8": "catunnaṃ ariyamaggānañca vasenettha desanā pavattāti.",
  "tika-s0103t:861_0": "“Ekaṃ dhammaṃ bhāvento ramati,",
  "tika-s0103t:861_1": "ekaṃ dhammaṃ pajahanto ramatī”ti ca na idaṃ dasuttarasutte āgataniyāmena vuttaṃ,",
  "tika-s0103t:861_2": "tattha pana “eko dhammo bhāvetabbo,",
  "tika-s0103t:861_3": "eko dhammo pahātabbo”ti ca desanā āgatā.",
  "tika-s0103t:861_4": "Evaṃ santepi yasmā atthato bhedo natthi,",
  "tika-s0103t:861_5": "tasmā paṭisambhidāmagge nekkhammapāḷiyaṃ āgatanīhāreneva “ekaṃ dhammaṃ bhāvento ramati,",
  "tika-s0103t:861_6": "ekaṃ dhammaṃ pajahanto ramatī”ti vuttaṃ.",
  "tika-s0103t:861_7": "Esa nayo sesavāresupi.",
  "tika-s0103t:861_8": "Yasmā cāyaṃ ariyavaṃsadesanā nāma satthu paññattāva satthārā hi desitaṃ desanaṃ āyasmā dhammasenāpati sāriputtatthero saṅgāyanavasena idhānesi,",
  "tika-s0103t:861_9": "tasmā mahāariyavaṃsasutte satthudesanānīhārena nigamanaṃ dassento “evaṃ kho,",
  "tika-s0103t:861_10": "bhikkhave,",
  "tika-s0103t:861_11": "bhikkhu bhāvanārāmo hotī”ti āha.",
  "tika-s0103t:861_12": "Eseva nayo ito paresu satipaṭṭhānapariyāyaabhidhammaniddesapariyāyesupi.",
  "tika-s0103t:861_13": "Kāmañcettha kāyānupassanāvaseneva saṅkhipitvā yojanā katā,",
  "tika-s0103t:861_14": "ekavīsatiyā pana ṭhānānaṃ vasena vitthārato yojanā veditabbā.",
  "tika-s0103t:861_15": "“Aniccato” tiādīsu yaṃ vattabbaṃ,",
  "tika-s0103t:861_16": "taṃ visuddhimaggasaṃvaṇṇanāsu vuttanayena veditabbaṃ.",
  "tika-s0103t:862_0": "310.",
  "tika-s0103t:862_1": "Saṃvarādīnaṃ sādhanavasena padahati ettha,",
  "tika-s0103t:862_2": "etehīti ca padhānāni.",
  "tika-s0103t:862_3": "Uttamavīriyānīti seṭṭhavīriyāni visiṭṭhassa atthassa sādhanato.",
  "tika-s0103t:862_4": "Saṃvarantassa uppannavīriyanti yathā abhijjhādayo na uppajjanti,",
  "tika-s0103t:862_5": "evaṃ satiyā upaṭṭhāpane cakkhādīnaṃ pidahane analasassa uppannavīriyaṃ.",
  "tika-s0103t:862_6": "Pajahantassāti vinodentassa.",
  "tika-s0103t:862_7": "Uppannavīriyanti tasseva pajahanassa sādhanavasena pavattavīriyaṃ.",
  "tika-s0103t:862_8": "Bhāventassa uppannavīriyanti etthāpi eseva nayo.",
  "tika-s0103t:862_9": "Samādhinimittanti samādhi eva.",
  "tika-s0103t:862_10": "Purimuppannasamādhi hi parato uppajjanakasamādhipavivekassa kāraṇaṃ hotīti “samādhinimitta”nti vuttaṃ.",
  "tika-s0103t:863_0": "Upadhivivekattāti khandhūpadhiādiupadhīhi vivittattā vinissaṭattā.",
  "tika-s0103t:863_1": "Taṃ āgammāti taṃ nibbānaṃ maggena adhigamahetu.",
  "tika-s0103t:863_2": "Rāgādayo virajjanti ettha,",
  "tika-s0103t:863_3": "etenāti vā virāgo.",
  "tika-s0103t:863_4": "Evaṃ nirodhopi daṭṭhabbo.",
  "tika-s0103t:863_5": "Yasmā idha bojjhaṅgā missakavasena icchitā,",
  "tika-s0103t:863_6": "tasmā “ārammaṇavasena adhigantabbavasena vā”ti vuttaṃ.",
  "tika-s0103t:863_7": "Tattha adhigantabbavasenāti taṃninnatāvasena.",
  "tika-s0103t:863_8": "Vossaggapariṇāminti vossajjanavasena pariṇāmitaṃ pariccajanavasena ceva pakkhandanavasena ca pariṇamanasīlaṃ.",
  "tika-s0103t:863_9": "Tenāha “dve vossaggā”tiādi.",
  "tika-s0103t:863_10": "Khandhānaṃ pariccajanaṃ nāma tappaṭibaddhakilesappahānavasenāti yenākārena vipassanā kilese pajahati,",
  "tika-s0103t:863_11": "tenevākārena taṃnimittake,",
  "tika-s0103t:863_12": "khandhe ca “pajahatī”ti vattabbataṃ arahatīti āha “vipassanā…pe…",
  "tika-s0103t:863_13": "pariccajatī”ti.",
  "tika-s0103t:863_14": "Yasmā vipassanā vuṭṭhānagāminibhāvaṃ pāpuṇantī ninnapoṇapabbhārabhāvena ekaṃsato nibbānaṃ “pakkhandatī”ti vattabbataṃ labhati,",
  "tika-s0103t:863_15": "maggo ca samucchedavasena kilese,",
  "tika-s0103t:863_16": "khandhe ca pariccajati,",
  "tika-s0103t:863_17": "tasmā yathākkamaṃ vipassanāmaggānaṃ vasena pakkhandanapariccāgavossaggāpi veditabbā.",
  "tika-s0103t:863_18": "Vossaggatthāyāti pariccāgavossaggatthāya ceva pakkhandanavossaggatthāya ca.",
  "tika-s0103t:863_19": "Pariṇamatīti paripaccati.",
  "tika-s0103t:863_20": "Taṃ pariṇamanaṃ vuṭṭhānagāminibhāvappattiyā ceva ariyamaggabhāvappattiyā ca icchitanti āha “vipassanābhāvañceva maggabhāvañca pāpuṇātī”ti.",
  "tika-s0103t:863_21": "Sesapadesūti “dhammavicayasambojjhaṅgaṃ bhāvetī”tiādīsu sesasambojjhaṅgakoṭṭhāsesu.",
  "tika-s0103t:864_0": "Bhaddakanti abhaddakānaṃ nīvaraṇādipāpadhammānaṃ vikkhambhanena rāgavidhamanena ekantahitattā,",
  "tika-s0103t:864_1": "dullabhattā ca bhaddakaṃ sundaraṃ.",
  "tika-s0103t:864_2": "Na hi aññaṃ samādhinimittaṃ evaṃdullabhaṃ,",
  "tika-s0103t:864_3": "rāgassa ca ujuvipaccanīkabhūtaṃ atthi.",
  "tika-s0103t:864_4": "Anurakkhatīti ettha anurakkhanā nāma adhigatasamādhito yathā na parihāni hoti,",
  "tika-s0103t:864_5": "evaṃ paṭipatti,",
  "tika-s0103t:864_6": "sā pana tappaṭipakkhavidhamanenāti āha “samādhī”tiādi.",
  "tika-s0103t:864_7": "Aṭṭhikasaññādikāti aṭṭhikajjhānādikā.",
  "tika-s0103t:864_8": "Saññāsīsena hi jhānaṃ vadati.",
  "tika-s0103t:865_0": "Ekapaṭivedhavasena catusaccadhamme ñāṇanti catūsu ariyasaccesu ekābhisamayavasena pavattañāṇaṃ,",
  "tika-s0103t:865_1": "maggañāṇanti attho.",
  "tika-s0103t:865_2": "Catusaccantogadhattā catusaccabbhantare nirodhadhamme nibbāne ñāṇaṃ,",
  "tika-s0103t:865_3": "tena phalañāṇaṃ vadati.",
  "tika-s0103t:865_4": "Yasmā maggānantarassa phalassa maggānuguṇā pavatti,",
  "tika-s0103t:865_5": "yato taṃsamudayapakkhiyesu dhammesu paṭippassaddhippahānavasena pavattati,",
  "tika-s0103t:865_6": "tasmā nirodhasaccepi yo maggassa sacchikiriyābhisamayo,",
  "tika-s0103t:865_7": "tadanuguṇā pavattīti phalañāṇasseva dhamme ñāṇatā vuttā,",
  "tika-s0103t:865_8": "na yassa kassaci nibbānārammaṇassa ñāṇassa.",
  "tika-s0103t:865_9": "Tena vuttaṃ “yathāhā”tiādi.",
  "tika-s0103t:865_10": "Ettha ca maggapaññā tāva catusaccadhammassa paṭivijjhanato dhammeñāṇaṃ nāma hotu,",
  "tika-s0103t:865_11": "phalapaññā pana kathanti codanā sodhitā hoti nirodhadhammaṃ ārabbha pavattanato.",
  "tika-s0103t:865_12": "Duvidhāpi hi paññā aparappaccayatāya attapaccakkhato ariyasaccadhamme kiccato ca ārammaṇato ca pavattattā “dhammeñāṇa”nti veditabbā.",
  "tika-s0103t:865_13": "Ariyasaccesu hi ayaṃ dhamma-",
  "tika-s0103t:865_14": "saddo tesaṃ aviparītasabhāvattā,",
  "tika-s0103t:865_15": "saṅkhatappavaro vā ariyamaggo,",
  "tika-s0103t:865_16": "tassa ca phaladhammo.",
  "tika-s0103t:865_17": "Tattha paññā taṃsahagatā dhammeñāṇaṃ.",
  "tika-s0103t:866_0": "Anvayeñāṇanti anugamanañāṇaṃ.",
  "tika-s0103t:866_1": "Paccakkhato disvāti cattāri saccāni maggañāṇena paccakkhato paṭivijjhitvā.",
  "tika-s0103t:866_2": "Yathā idānīti yathā etarahi pañcupādānakkhandhā dukkhasaccaṃ,",
  "tika-s0103t:866_3": "evaṃ atītepi anāgatepi pañcupādānakkhandhā dukkhasaccamevāti ca sarikkhaṭṭhena vuttaṃ.",
  "tika-s0103t:866_4": "Esa nayo samudayasacce,",
  "tika-s0103t:866_5": "maggasacce ca.",
  "tika-s0103t:866_6": "Ayamevāti avadhāraṇe.",
  "tika-s0103t:866_7": "Nirodhasacce pana sarikkhaṭṭho natthi tassa niccattā,",
  "tika-s0103t:866_8": "ekasabhāvattā ca.",
  "tika-s0103t:866_9": "Evaṃ tassa ñāṇassa anugatiyaṃ ñāṇanti tassa dhammeñāṇassa “evaṃ atītepī”tiādinā anugatiyaṃ anugamane anvaye ñāṇaṃ.",
  "tika-s0103t:866_10": "Idaṃ anvaye ñāṇanti yojanā.",
  "tika-s0103t:866_11": "“Tenāhā”tiādinā yathāvuttamatthaṃ pāḷiyā vibhāveti.",
  "tika-s0103t:866_12": "Soti dhammañāṇaṃ patvā ṭhito bhikkhu.",
  "tika-s0103t:866_13": "Iminā dhammenāti dhammagocarattā gocaravohārena “dhammo”ti vuttenamaggañāṇena,",
  "tika-s0103t:866_14": "upayogatthe vā karaṇavacanaṃ,",
  "tika-s0103t:866_15": "iminā dhammena ñātenāti imaṃ catusaccadhammaṃ ñāṇena jānitvā ṭhitena maggañāṇenāti attho.",
  "tika-s0103t:866_16": "Diṭṭhenāti dassanena saccadhammaṃ passitvā ṭhitena.",
  "tika-s0103t:866_17": "Pattenāti saccānaṃ patvā ṭhitena.",
  "tika-s0103t:866_18": "Viditenāti saccāni viditvā ṭhitena.",
  "tika-s0103t:866_19": "Pariyogāḷhenāti catusaccadhammaṃ pariyogāhetvā ṭhitenāti evaṃ tāvettha abhidhammaṭṭhakathāyaṃ attho vutto.",
  "tika-s0103t:866_20": "Duvidhampi pana maggaphalañāṇaṃ dhammeñāṇaṃ.",
  "tika-s0103t:866_21": "Paccavekkhaṇāya ca mūlaṃ,",
  "tika-s0103t:866_22": "kāraṇañca nayanayanassāti duvidhenāpi tena dhammenāti na na yujjati.",
  "tika-s0103t:866_23": "Tathā catusaccadhammassa ñātattā,",
  "tika-s0103t:866_24": "maggaphalasaṅkhātassa vā dhammassa saccapaṭivedhasampayogaṃ gatattā nayanayanaṃ hotīti tena iminā dhammena ñāṇavisayabhāvena,",
  "tika-s0103t:866_25": "ñāṇasampayogena vā ñātenāti ca attho na na yujjatīti.",
  "tika-s0103t:866_26": "Atītānāgate nayaṃ netīti atīte,",
  "tika-s0103t:866_27": "anāgate ca nayaṃ neti harati peseti.",
  "tika-s0103t:866_28": "Idaṃ pana na maggañāṇassa kiccaṃ,",
  "tika-s0103t:866_29": "paccavekkhaṇañāṇakiccaṃ,",
  "tika-s0103t:866_30": "satthārā pana maggañāṇaṃ atītānāgate nayanayanasadisaṃ kataṃ maggamūlakattā.",
  "tika-s0103t:866_31": "Bhāvitamaggassa hi paccavekkhaṇā nāma hoti.",
  "tika-s0103t:866_32": "Nayidaṃ aññaṃ ñāṇuppādanaṃ nayanayanaṃ,",
  "tika-s0103t:866_33": "ñāṇasseva pana pavattivisesoti.",
  "tika-s0103t:867_0": "Paresaṃ cetaso parito ayanaṃ paricchindanaṃ pariyo,",
  "tika-s0103t:867_1": "tasmiṃ pariye.",
  "tika-s0103t:867_2": "Tenāha “paresaṃ cittaparicchede”ti.",
  "tika-s0103t:867_3": "Avasesaṃ sammutimhiñāṇaṃ nāma “ñāṇa”nti sammatattā.",
  "tika-s0103t:867_4": "Vacanatthato pana sammutimhi ñāṇanti sammutimhiñāṇaṃ.",
  "tika-s0103t:867_5": "Dhammeñāṇādīnaṃ viya hi sātisayassa paṭivedhakiccassa abhāvā visayobhāsanasaṅkhātajānanasāmaññena “ñāṇa”nti sammatesu antogadhanti attho.",
  "tika-s0103t:867_6": "Sammutivasena vā pavattaṃ sammutimhiñāṇaṃ sammutidvārena atthassa gahaṇato.",
  "tika-s0103t:867_7": "Avasesaṃ vā itarañāṇattayavisabhāgaṃ ñāṇaṃ tabbisabhāgasāmaññena sammutimhiñāṇamhi paviṭṭhattā sammutimhiñāṇaṃ nāma hotīti.",
  "tika-s0103t:868_0": "Kāmaṃ sotāpattimaggañāṇādīni dukkhañāṇādīniyeva,",
  "tika-s0103t:868_1": "ukkaṭṭhaniddesena panevamāha “arahattaṃ pāpetvā”ti.",
  "tika-s0103t:868_2": "Vaṭṭato niggacchati etenāti niggamanaṃ,",
  "tika-s0103t:868_3": "catusaccakammaṭṭhānaṃ.",
  "tika-s0103t:868_4": "Purimāni dve saccāni vaṭṭaṃ pavattipavattihetubhāvato.",
  "tika-s0103t:868_5": "Itarāni pana dve vivaṭṭaṃ nivattinivattihetubhāvato.",
  "tika-s0103t:868_6": "Abhinivesoti vipassanābhiniveso hoti lokiyassa ñāṇassa visabhāgūpagamanato.",
  "tika-s0103t:868_7": "No vivaṭṭeti vivaṭṭe abhiniveso no hoti avisayabhāvato.",
  "tika-s0103t:868_8": "Pariyattīti kammaṭṭhānatanti.",
  "tika-s0103t:868_9": "Uggahetvāti vācuggataṃ katvā.",
  "tika-s0103t:868_10": "Uggahetvāti vā pāḷito,",
  "tika-s0103t:868_11": "atthato ca yathārahaṃ savanadhāraṇaparipucchanamanasānupekkhanādivasena cittena uddhaṃ uddhaṃ gaṇhitvā.",
  "tika-s0103t:868_12": "Kammaṃ karotīti nāmarūpapariggahādikkamena yogakammaṃ karoti.",
  "tika-s0103t:869_0": "Yadi purimesu dvīsu eva vipassanābhiniveso,",
  "tika-s0103t:869_1": "tesu eva uggahādi,",
  "tika-s0103t:869_2": "kathamidaṃ catusaccakammaṭṭhānaṃ jātanti āha “dvīsū”tiādi.",
  "tika-s0103t:869_3": "Kāmaṃ pacchimānipi dve saccāni abhiññeyyāni,",
  "tika-s0103t:869_4": "pariññeyyatā pana tattha natthīti na vipassanābyāpāro.",
  "tika-s0103t:869_5": "Kevalaṃ pana anussavamatte ṭhatvā accantapaṇītabhāvato iṭṭhaṃ,",
  "tika-s0103t:869_6": "ātappakanirāmisapītisañjananato kantaṃ,",
  "tika-s0103t:869_7": "uparūpari abhirucijananena manassa vaḍḍhanato manāpanti manasikāraṃ pavatteti.",
  "tika-s0103t:869_8": "Tenāha “nirodhasaccaṃ nāmā”tiādi.",
  "tika-s0103t:869_9": "Dvīsu saccesūti dvīsu saccesu visayabhūtesu,",
  "tika-s0103t:869_10": "tāni ca uddissa asammohapaṭivedhavasena pavattamāno hi maggo te uddissa pavatto nāma hotīti.",
  "tika-s0103t:869_11": "Tīṇi dukkhasamudayamaggasaccāni.",
  "tika-s0103t:869_12": "Kiccavasenāti asammuyhanavasena.",
  "tika-s0103t:869_13": "Ekanti nirodhasaccaṃ.",
  "tika-s0103t:869_14": "Ārammaṇavasenāti ārammaṇakaraṇavasenapi asammuyhanakiccavasenapi tattha paṭivedho labbhateva.",
  "tika-s0103t:869_15": "Dve saccānīti dukkhasamudayasaccāni.",
  "tika-s0103t:869_16": "Duddasattāti daṭṭhuṃ asakkuṇeyyattā.",
  "tika-s0103t:869_17": "Oḷārikā hi dukkhasamudayā,",
  "tika-s0103t:869_18": "tiracchānagatānampi dukkhaṃ,",
  "tika-s0103t:869_19": "āhārādīsu ca abhilāso pākaṭo.",
  "tika-s0103t:869_20": "Pīḷanādiāyūhanādivasenapi “idaṃ dukkhaṃ,",
  "tika-s0103t:869_21": "idaṃ assa kāraṇa”nti yāthāvato ñāṇena ogāhituṃ asakkuṇeyyattā tāni gambhīrāni.",
  "tika-s0103t:869_22": "Dveti nirodhamaggasaccāni.",
  "tika-s0103t:869_23": "Tāni saṇhasukhumabhāvato sabhāveneva gambhīratāya yāthāvato ñāṇena durogāhattā “duddasānī”ti.",
  "tika-s0103t:870_0": "Sotāpattiyaṅgādicatukkavaṇṇanā",
  "tika-s0103t:871_0": "311.",
  "tika-s0103t:871_1": "Soto nāma ariyasoto purimapadalopena,",
  "tika-s0103t:871_2": "tassa ādito sabbapaṭhamaṃ pajjanaṃ sotāpatti,",
  "tika-s0103t:871_3": "paṭhamamaggapaṭilābho.",
  "tika-s0103t:871_4": "Tassa aṅgāni adhigamūpāyabhūtāni kāraṇāni sotāpattiyaṅgāni.",
  "tika-s0103t:871_5": "Tenāha “sotā…pe… attho”ti.",
  "tika-s0103t:871_6": "Santakāyakammāditāya santadhammasamannāgamato,",
  "tika-s0103t:871_7": "santadhammapavedanato ca santo purisāti sappurisā.",
  "tika-s0103t:871_8": "Tattha yesaṃ vasena catusaccasampaṭivedhāvahaṃ saddhammassavanaṃ labbhati,",
  "tika-s0103t:871_9": "te eva dassento “buddhādīnaṃ sappurisāna”nti āha.",
  "tika-s0103t:871_10": "Santo sataṃ vā dhammoti saddhammo.",
  "tika-s0103t:871_11": "So hi yathānusiṭṭhaṃ paṭipajjamāne apāyadukkhe,",
  "tika-s0103t:871_12": "saṃsāradukkhe ca apatante dhāretīti evamādi guṇātisayayogavasena santo saṃvijjamāno, pasattho,",
  "tika-s0103t:871_13": "sundaro vā dhammo,",
  "tika-s0103t:871_14": "sataṃ vā ariyānaṃ dhammo,",
  "tika-s0103t:871_15": "tesaṃ vā tabbhāvasādhako dhammoti saddhammo,",
  "tika-s0103t:871_16": "“idha bhikkhu dhammaṃ pariyāpuṇātī”tiādinā vuttā pariyatti.",
  "tika-s0103t:871_17": "Sā pana mahāvisayatāya na sabbā sabbassa visesāvahāti tassa tassa anucchavikameva dassento āha “sappāyassa tepiṭakadhammassa savana”nti.",
  "tika-s0103t:871_18": "Yonisomanasikāro heṭṭhā vutto eva.",
  "tika-s0103t:871_19": "Pubbabhāgapaṭipattiyāti vipassanānuyogassa.",
  "tika-s0103t:872_0": "Aveccappasādenāti saccasampaṭivedhavasena buddhādīnaṃ guṇe ñatvā uppannappasādena,",
  "tika-s0103t:872_1": "so pana pasādo devādīsu kenacipi akampiyatāya niccaloti āha “acalappasādenā”ti.",
  "tika-s0103t:872_2": "Etthāti etasmiṃ catukkattaye āhāracatukke.",
  "tika-s0103t:872_3": "Lūkhapaṇītavatthuvasenāti odanakummāsādikassa lūkhassa ceva paṇītassa ca vatthuno vasena.",
  "tika-s0103t:872_4": "Sā panāyaṃ āhārassa oḷārikasukhumatā “kumbhilānaṃ āhāraṃ upādāya morānaṃ āhāro sukhumo”tiādinā aṭṭhakathāyaṃ vitthārato āgatā eva.",
  "tika-s0103t:873_0": "Ārammaṇaṭṭhitivasenāti ārammaṇasaṅkhātassa pavattipaccayaṭṭhānassa vasena.",
  "tika-s0103t:873_1": "Tiṭṭhati etthāti ṭhiti,",
  "tika-s0103t:873_2": "ārammaṇameva ṭhiti ārammaṇaṭṭhiti.",
  "tika-s0103t:873_3": "Tenevāha “rūpārammaṇa”ntiādi.",
  "tika-s0103t:873_4": "Ārammaṇattho cettha upatthambhanattho veditabbo,",
  "tika-s0103t:873_5": "na visayalakkhaṇova.",
  "tika-s0103t:873_6": "Upatthambhanabhūtaṃ rūpaṃ upetīti rūpūpāyaṃ.",
  "tika-s0103t:873_7": "Tenāha “rūpaṃ upagataṃ hutvā”tiādi.",
  "tika-s0103t:873_8": "Rūpakkhandhaṃ nissāya tiṭṭhati tena vinā appavattanato.",
  "tika-s0103t:873_9": "Tanti rūpakkhandhaṃ nissāya ṭhānappavattanaṃ.",
  "tika-s0103t:873_10": "Etanti “rūpūpāya”nti etaṃ vacanaṃ.",
  "tika-s0103t:873_11": "Rūpakkhandho gocaro pavattiṭṭhānaṃ paccayo etassāti rūpakkhandhagocaraṃ rūpaṃ sahakārīkāraṇabhāvena patiṭṭhā etassāti rūpappatiṭṭhaṃ.",
  "tika-s0103t:873_12": "Iti tīhi padehi abhisaṅkhāraviññāṇaṃ pati rūpakkhandhassa sahakārīkāraṇabhāvoyevettha vutto.",
  "tika-s0103t:873_13": "Upasittaṃ viya upasittaṃ,",
  "tika-s0103t:873_14": "yathā byañjanehi upasittaṃ sinehitaṃ odanaṃ rucitaṃ,",
  "tika-s0103t:873_15": "pariṇāmayogyañca,",
  "tika-s0103t:873_16": "evaṃ nandiyā upasittaṃ sinehitaṃ kammaviññāṇaṃ abhirucitaṃ hutvā vipākayogyaṃ hotīti.",
  "tika-s0103t:873_17": "Itaranti dosasahagatādiakusalaṃ,",
  "tika-s0103t:873_18": "kusalañca upanissayakoṭiyā upasittaṃ hutvāti yojanā.",
  "tika-s0103t:873_19": "Evaṃ pavattamānanti evaṃ rūpūpāyanti desanābhāvena pavattamānaṃ.",
  "tika-s0103t:873_20": "Vipākadhammatāya vuddhiṃ…pe… āpajjati.",
  "tika-s0103t:873_21": "Tatthāpi nippariyāyaphalanibbattanavasena vuddhiṃ,",
  "tika-s0103t:873_22": "pariyāyaphalanibbattanavasena viruḷhiṃ,",
  "tika-s0103t:873_23": "nissandaphalanibbattanavasena vepullaṃ.",
  "tika-s0103t:873_24": "Diṭṭhadhammavedanīyaphalanibbattanena vā vuddhiṃ,",
  "tika-s0103t:873_25": "upapajjavedanīyaphalanibbattanavasena viruḷhiṃ,",
  "tika-s0103t:873_26": "aparāpariyāyaphalanibbattanavasena vepullaṃ āpajjatīti yojanā.",
  "tika-s0103t:873_27": "Ekantato vedanupāyādivasena patti nāma arūpabhave yevāti āha “imehi panā”tiādi.",
  "tika-s0103t:873_28": "Evañca katvā pāḷiyaṃ kataṃ vā-",
  "tika-s0103t:873_29": "saddaggahaṇañca samatthitaṃ hoti.",
  "tika-s0103t:873_30": "“Rūpūpāya”ntiādinā yathā abhisaṅkhāraviññāṇassa upanissayabhūtā rūpādayo gayhanti,",
  "tika-s0103t:873_31": "evaṃ tena nibbattetabbāpi te gayhantīti adhippāyena “catukkavasena…pe…",
  "tika-s0103t:873_32": "na vutta”nti āha.",
  "tika-s0103t:873_33": "Vipākopi hi dhammo vipākadhammaviññāṇaṃ upagataṃ nāma hoti tathā nandiyā upasittattā.",
  "tika-s0103t:873_34": "Tenāha “nandūpasecana”nti.",
  "tika-s0103t:873_35": "Vitthāritāneva siṅgālasutte.",
  "tika-s0103t:874_0": "Bhavati etena ārogyanti bhavo,",
  "tika-s0103t:874_1": "gilānapaccayo.",
  "tika-s0103t:874_2": "Parivuddho bhavo abhavo.",
  "tika-s0103t:874_3": "Vuddhiattho hi ayaṃ akāro yathā “saṃvarāsaṃvaro,",
  "tika-s0103t:874_4": "phalāphalaṃ”ti ca.",
  "tika-s0103t:874_5": "Telamadhuphāṇitādīnīti ādi-",
  "tika-s0103t:874_6": "saddena sappinavanītānaṃ gahaṇaṃ,",
  "tika-s0103t:874_7": "telādīnaṃ gahaṇañcettha nidassanamattaṃ.",
  "tika-s0103t:874_8": "Sabbassāpi gilānapaccayassa saṅgaho daṭṭhabbo.",
  "tika-s0103t:874_9": "Atha vā bhavābhavoti khuddako ceva mahanto ca upapattibhavo veditabbo.",
  "tika-s0103t:874_10": "Evañca sati “imesaṃ panā”tiādivacanaṃ samatthitaṃ hoti.",
  "tika-s0103t:874_11": "Bhavūpapattipahānattho hi visesato catutthaariyavaṃso.",
  "tika-s0103t:874_12": "Taṇhuppādānanti taṇhuppattīnaṃ,",
  "tika-s0103t:874_13": "cīvarādihetu uppajjanakataṇhānanti attho.",
  "tika-s0103t:874_14": "Padhānakaraṇakāleti bhāvanānuyogakkhaṇe.",
  "tika-s0103t:874_15": "Sītādīni na khamatīti bhāvanāya pubbabhāgakālaṃ sandhāya vuttaṃ.",
  "tika-s0103t:874_16": "Khamatīti sahati abhibhavati.",
  "tika-s0103t:874_17": "Vitakkasamananti nidassanamattaṃ.",
  "tika-s0103t:874_18": "Sabbesampi kilesānaṃ samanavasena pavattā paṭipadā.",
  "tika-s0103t:875_0": "Samādhijhānādibhedo dhammo pajjati paṭipajjīyati etenāti dhammapadaṃ.",
  "tika-s0103t:875_1": "Anabhijjhāva dhammapadaṃ anabhijjhādhammapadaṃ.",
  "tika-s0103t:875_2": "Ayaṃ tāva alobhapakkhe nayo,",
  "tika-s0103t:875_3": "itarapakkhe pana anabhijjhāpadhāno dhammakoṭṭhāso anabhijjhādhammapadaṃ.",
  "tika-s0103t:875_4": "Akopoti adoso,",
  "tika-s0103t:875_5": "mettāti attho.",
  "tika-s0103t:875_6": "Suppaṭṭhitasatīti kāyādīsu sammadeva upaṭṭhitā sati.",
  "tika-s0103t:875_7": "Satisīsenāti satipadhānamukhena.",
  "tika-s0103t:875_8": "Samādhipadhānattā jhānānaṃ “samāpatti vā”ti vuttaṃ.",
  "tika-s0103t:875_9": "Kāmaṃ saviññāṇakaasubhepi jhānabhāvanā alobhappadhānā hoti kāyassa jigucchanena,",
  "tika-s0103t:875_10": "paṭikkūlākāraggahaṇavasena ca pavattanato,",
  "tika-s0103t:875_11": "sattavidhauggahakosallādivasena panassā pavatti satipadhānāti tatiyadhammapadeneva naṃ saṅgaṇhitukāmo “dasa asubhavasena vā”ti āha.",
  "tika-s0103t:875_12": "Hitūpasaṃhārādivasena pavattanato brahmavihārabhāvanā byāpādavirodhinī abyāpādappadhānāti āha “catubrahma…pe…",
  "tika-s0103t:875_13": "dhammapada”nti.",
  "tika-s0103t:875_14": "Tattha adhigatāni jhānādīnīti yojanā.",
  "tika-s0103t:875_15": "Gamanādito āhārassa paṭikkūlabhāvasallakkhaṇaṃ saññāya thirabhāveneva hoti tassā thirasaññāpadaṭṭhānattāti",
  "tika-s0103t:875_16": "āhāre paṭikkūlasaññāpi tatiyadhammapade eva saṅgahaṃ gatā.",
  "tika-s0103t:875_17": "Āruppasamādhiabhiññānaṃ adhiṭṭhānabhāvato kasiṇabhāvanā,",
  "tika-s0103t:875_18": "sattavidhabojjhaṅgavijjāvimuttipāripūrihetuto ānāpānesu paṭhamaānāpānabhāvanā visesato samādhipadhānāti sā catutthadhammapadena saṅgahitā.",
  "tika-s0103t:875_19": "Catudhātuvavatthānavasena adhigatānipi ettheva saṅgahetabbāni siyuṃ,",
  "tika-s0103t:875_20": "paññāpadhānatāya pana na saṅgahitāni.",
  "tika-s0103t:876_0": "Dhammasamādānesu paṭhamaṃ acelakapaṭipadā etarahi ca dukkhabhāvato,",
  "tika-s0103t:876_1": "anāgatepi apāyadukkhavaṭṭadukkhāvahato.",
  "tika-s0103t:876_2": "Acelakapaṭipadāti ca nidassanamattaṃ daṭṭhabbaṃ channaparibbājakānampi ubhayadukkhāvahapaṭipattidassanato.",
  "tika-s0103t:876_3": "Dutiyaṃ…pe…",
  "tika-s0103t:876_4": "brahmacariyacaraṇaṃ etarahi satipi dukkhe āyatiṃ sukhāvahattā.",
  "tika-s0103t:876_5": "Kāmesu pātabyatā yathākāmaṃ kāmaparibhogo.",
  "tika-s0103t:876_6": "Alabhamānassāpīti pi-",
  "tika-s0103t:876_7": "saddena ko pana vādo labhamānassāti dasseti.",
  "tika-s0103t:877_0": "Dussīlyādipāpadhammānaṃ khambhanaṃ paṭibandhanaṃ khandhaṭṭho,",
  "tika-s0103t:877_1": "so pana sīlādi evāti āha “guṇaṭṭho khandhaṭṭho”ti.",
  "tika-s0103t:877_2": "Guṇavisayatāya khandha-",
  "tika-s0103t:877_3": "saddassa guṇatthatā veditabbā.",
  "tika-s0103t:877_4": "Vimuttikkhandhoti paṭipakkhato suṭṭhu vimuttā guṇadhammā adhippetā,",
  "tika-s0103t:877_5": "na avimuttā,",
  "tika-s0103t:877_6": "nāpi vimuccamānāti tehi saha desanaṃ āruḷhā sīlakkhandhādayopi tayoti āha “phalasīlaṃ adhippetaṃ,",
  "tika-s0103t:877_7": "catūsupi ṭhānesu phalameva vutta”nti ca.",
  "tika-s0103t:877_8": "Eteneva cettha vimuttikkhandhoti phalapariyāpannā sammāsaṅkappavāyāmasatiyo adhippetāti veditabbaṃ.",
  "tika-s0103t:878_0": "Upatthambhanaṭṭhena sampayuttadhammānaṃ tattha thirabhāvena pavattanato,",
  "tika-s0103t:878_1": "eteneva ahirikaanottappānampi savisaye balaṭṭho siddho veditabbo.",
  "tika-s0103t:878_2": "Na hi tesaṃ paṭipakkhehi akampiyaṭṭho ekantiko.",
  "tika-s0103t:878_3": "Hirottappānañhi akampiyaṭṭho sātisayo kusaladhammānaṃ mahābalabhāvato,",
  "tika-s0103t:878_4": "akusalānañca dubbalabhāvato.",
  "tika-s0103t:878_5": "Tenāha bhagavā “abalā naṃ balīyanti,",
  "tika-s0103t:878_6": "maddante naṃ parissayā”ti bodhipakkhiyadhammavasenāyaṃ desanāti “samathavipassanāmaggavasenā”ti vuttaṃ.",
  "tika-s0103t:879_0": "Adhīti upasaggamattaṃ,",
  "tika-s0103t:879_1": "na “adhicitta”ntiādīsu viya adhikārādiatthaṃ.",
  "tika-s0103t:879_2": "Karaṇādhikaraṇabhāvasādhanavasena adhiṭṭhāna-",
  "tika-s0103t:879_3": "saddassa atthaṃ dassento “tena vā”tiādimāha.",
  "tika-s0103t:879_4": "Tena adhiṭṭhānena tiṭṭhanti attano sammāpaṭipattiyaṃ guṇādhikā purisā,",
  "tika-s0103t:879_5": "te eva tattha adhiṭṭhāne tiṭṭhanti sammāpattiyā,",
  "tika-s0103t:879_6": "ṭhānameva adhiṭṭhānameva sammāpaṭipattiyanti yojanā.",
  "tika-s0103t:879_7": "Paṭhamena adhiṭṭhānena.",
  "tika-s0103t:879_8": "Aggaphalapaññāti ukkaṭṭhaniddesoyaṃ.",
  "tika-s0103t:879_9": "Kilesūpasamoti kilesānaṃ accantavūpasamo.",
  "tika-s0103t:879_10": "Paṭhamena nayena adhiṭṭhānāni ekadesatova gahitāni,",
  "tika-s0103t:879_11": "na nippadesatoti nippadesatova tāni dassetuṃ “paṭhamena cā”tiādi vuttaṃ.",
  "tika-s0103t:879_12": "“Ādiṃ katvā”ti etena jhānābhiññāpaññañceva maggapaññañca saṅgaṇhāti.",
  "tika-s0103t:879_13": "Vacīsaccaṃ ādiṃ katvāti ādi-",
  "tika-s0103t:879_14": "saddena viratisaccaṃ saṅgaṇhāti.",
  "tika-s0103t:879_15": "Tatiyena ādi-",
  "tika-s0103t:879_16": "saddena kilesānaṃ vītikkamapariccāgaṃ,",
  "tika-s0103t:879_17": "pariyuṭṭhānapariccāgaṃ,",
  "tika-s0103t:879_18": "heṭṭhimamaggehi anusayapariccāgañca saṅgaṇhāti.",
  "tika-s0103t:879_19": "“Vikkhambhite kilese”ti etena samāpattīhi kilesānaṃ vikkhambhanavasena vūpasamaṃ vatvā ādi-",
  "tika-s0103t:879_20": "saddena heṭṭhimamaggehi kātabbaṃ tesaṃ samucchedavasena vūpasamaṃ saṅgaṇhāti.",
  "tika-s0103t:879_21": "Arahattaphalapaññā kathitā ukkaṭṭhaniddesatova,",
  "tika-s0103t:879_22": "aññathā vacīsaccādīnampi gahaṇaṃ siyā.",
  "tika-s0103t:879_23": "Nibbānañca asammosadhammatāya uttamaṭṭhena saccaṃ,",
  "tika-s0103t:879_24": "sabbasaṃkilesapariccāganimittatāya cāgo,",
  "tika-s0103t:879_25": "sabbasaṅkhārūpasamabhāvato upasamoti ca visesato vattabbataṃ arahatīti therassa adhippāyo.",
  "tika-s0103t:879_26": "Pakaṭṭhajānanaphalatāya paññā,",
  "tika-s0103t:879_27": "anavasesato kilesānañcajante ca vūpasante ca uppannattā cāgo,",
  "tika-s0103t:879_28": "upasamoti ca visesato aggaphalañāṇaṃ vuccatīti thero āha “sesehi arahattaphalapaññā kathitā”ti.",
  "tika-s0103t:880_0": "Pañhabyākaraṇādicatukkavaṇṇanā",
  "tika-s0103t:881_0": "312.",
  "tika-s0103t:881_1": "Kāḷakanti malīnaṃ,",
  "tika-s0103t:881_2": "cittassa apabhassarabhāvakaraṇanti attho.",
  "tika-s0103t:881_3": "Taṃ panettha kammapathappattameva adhippetanti āha “dasaakusalakammapathakamma”nti.",
  "tika-s0103t:881_4": "Kaṇhābhijātihetuto vā kaṇhaṃ.",
  "tika-s0103t:881_5": "Tenāha “kaṇhavipāka”nti.",
  "tika-s0103t:881_6": "Apāyūpatti,",
  "tika-s0103t:881_7": "manussesu ca dobhaggiyaṃ kaṇhavipāko.",
  "tika-s0103t:881_8": "Ayaṃ tassa tamabhāvo vutto.",
  "tika-s0103t:881_9": "Nibbattanatoti nibbattāpanato.",
  "tika-s0103t:881_10": "Paṇḍaranti odātaṃ,",
  "tika-s0103t:881_11": "cittassa pabhassarabhāvakaraṇanti attho.",
  "tika-s0103t:881_12": "Sukkābhijātihetuto vā sukkaṃ.",
  "tika-s0103t:881_13": "Tenāha “sukkavipāka”nti.",
  "tika-s0103t:881_14": "Saggūpapatti,",
  "tika-s0103t:881_15": "manussesu sobhaggiyañca sukkavipāko.",
  "tika-s0103t:881_16": "Ayaṃ tassa jotibhāvo vutto.",
  "tika-s0103t:881_17": "Ukkaṭṭhaniddesena pana “sagge nibbattanato”ti vuttaṃ,",
  "tika-s0103t:881_18": "nibbattāpanatoti attho.",
  "tika-s0103t:881_19": "Missakakammanti kālena kaṇhaṃ,",
  "tika-s0103t:881_20": "kālena sukkanti evaṃ missakavasena katakammaṃ.",
  "tika-s0103t:881_21": "“Sukhadukkhavipāka”nti vatvā tattha sukhadukkhānaṃ pavattiākāraṃ dassetuṃ “missakakammañhī”tiādi vuttaṃ.",
  "tika-s0103t:881_22": "Kammassa kaṇhasukkasamaññā kaṇhasukkābhijātihetutāyāti apacayagāmitāya tadubhayaviddhaṃsakassa kammakkhayakarakammassa",
  "tika-s0103t:881_23": "idha sukkapariyāyopi na icchitoti āha “ubhaya…pe…",
  "tika-s0103t:881_24": "ayamettha attho”ti.",
  "tika-s0103t:881_25": "Tattha ubhayavipākassāti yathādhigatassa ubhayavipākassa.",
  "tika-s0103t:881_26": "Sampattibhavapariyāpanno hi vipāko idha “sukkavipāko”ti adhippeto,",
  "tika-s0103t:881_27": "na accantaparisuddho ariyaphalavipāko.",
  "tika-s0103t:882_0": "Pubbenivāso sattānaṃ cutūpapāto ca paccakkhakaraṇena sacchikātabbā;",
  "tika-s0103t:882_1": "itare paṭilābhena asammohapaṭivedhavasena paccakkhakaraṇena ca sacchikātabbā.",
  "tika-s0103t:882_2": "Nanu ca paccavekkhaṇāpettha paccakkhato pavattatīti?",
  "tika-s0103t:882_3": "Saccaṃ paccakkhato pavattati sarūpadassanato,",
  "tika-s0103t:882_4": "na pana paccakkhakaraṇavasena pavattati paccakkhakārīnaṃ piṭṭhivattanato.",
  "tika-s0103t:882_5": "Tenāha “kāyenā”tiādi.",
  "tika-s0103t:883_0": "Ohanantīti heṭṭhā katvā hananti gamenti.",
  "tika-s0103t:883_1": "Tathābhūtā ca adho sīdenti nāmāti āha “osīdāpentī”ti.",
  "tika-s0103t:883_2": "Kāmanaṭṭhena kāmo ca so yathāvuttenatthena ogho cāti,",
  "tika-s0103t:883_3": "kāmesu oghoti vā kāmogho.",
  "tika-s0103t:883_4": "Bhavogho nāma bhavarāgoti dassetuṃ “rūpārūpabhavesū”tiādi vuttaṃ.",
  "tika-s0103t:883_5": "Tattha paṭhamo upapattibhavesu rāgo,",
  "tika-s0103t:883_6": "dutiyo kammabhavesu,",
  "tika-s0103t:883_7": "tatiyo bhavadiṭṭhisahagato.",
  "tika-s0103t:883_8": "Yathā rañjanaṭṭhena rāgo,",
  "tika-s0103t:883_9": "evaṃ ohanaṭṭhena “ogho”ti vutto.",
  "tika-s0103t:884_0": "Yojentīti kammaṃ vipākena,",
  "tika-s0103t:884_1": "bhavādiṃ bhavantarādīhi dukkhe satte yojenti ghaṭṭentīti yogā.",
  "tika-s0103t:884_2": "Oghā viya veditabbā atthato kāmayogādibhāvato.",
  "tika-s0103t:885_0": "Visaṃyojentīti paṭipannaṃ puggalaṃ kāmayogādito viyojenti.",
  "tika-s0103t:885_1": "Saṃkilesakaraṇaṃ yojanaṃ yogo,",
  "tika-s0103t:885_2": "ganthikaraṇaṃ (ganthakaraṇaṃ dha. sa. mūlaṭī. 20- 25),",
  "tika-s0103t:885_3": "saṅkhalikacakkalikānaṃ viya paṭibaddhatākaraṇaṃ vā ganthanaṃ gantho,",
  "tika-s0103t:885_4": "ayaṃ etesaṃ viseso.",
  "tika-s0103t:885_5": "Palibundhatīti nissarituṃ appadānavasena na muñceti vibandhati.",
  "tika-s0103t:885_6": "Idamevāti attano yathāupaṭṭhitaṃ sassatavādādikaṃ vadati.",
  "tika-s0103t:885_7": "Saccanti bhūtaṃ.",
  "tika-s0103t:886_0": "Bhusaṃ,",
  "tika-s0103t:886_1": "daḷhañca ārammaṇaṃ ādīyati etehīti upādānāni.",
  "tika-s0103t:886_2": "Yaṃ pana tesaṃ tathāgahaṇaṃ,",
  "tika-s0103t:886_3": "tampi atthato ādānamevāti āha “upādānānīti ādānaggahaṇānī”ti.",
  "tika-s0103t:886_4": "Gahaṇaṭṭhenāti kāmanavasena daḷhaṃ gahaṇaṭṭhena.",
  "tika-s0103t:886_5": "Puna gahaṇaṭṭhenāti micchābhinivisanavasena daḷhaṃ gahaṇaṭṭhena.",
  "tika-s0103t:886_6": "Imināti iminā sīlavatādinā.",
  "tika-s0103t:886_7": "Suddhīti saṃsārasuddhi.",
  "tika-s0103t:886_8": "Etenāti etena diṭṭhigāhena.",
  "tika-s0103t:886_9": "“Attā”ti paññāpento vadati ceva abhinivesanavasena upādiyati ca.",
  "tika-s0103t:887_0": "Yavanti tāhi sattā amissitāpi samānajātitāya missitā viya hontīti yoniyo,",
  "tika-s0103t:887_1": "tā pana atthato aṇḍādiuppattiṭṭhānavisiṭṭhā khandhānaṃ bhāgaso pavattivisesāti āha “yoniyoti koṭṭhāsā”ti.",
  "tika-s0103t:887_2": "Sayanasminti pupphasantharādisayanasmiṃ.",
  "tika-s0103t:887_3": "Tattha vā te sayitā jāyantīti sayanaggahaṇaṃ.",
  "tika-s0103t:887_4": "Tayidaṃ manussānaṃ,",
  "tika-s0103t:887_5": "bhummadevānañca vasena gahetabbaṃ.",
  "tika-s0103t:887_6": "Pūtimacchādīsu kimayo nibbattanti.",
  "tika-s0103t:887_7": "Upapatitā viyāti upapajjavasena patitā viya.",
  "tika-s0103t:887_8": "Bāhirapaccayanirapekkhatāya vā upapatane sādhukārino opapātino,",
  "tika-s0103t:887_9": "te eva idha “opapātikā”ti vuttā.",
  "tika-s0103t:887_10": "Devamanussesūti ettha ye deve sandhāya devaggahaṇaṃ,",
  "tika-s0103t:887_11": "te dassento “bhummadevesū”ti āha.",
  "tika-s0103t:888_0": "Attano satisammosena āhārappayogena maraṇato “paṭhamo khiḍḍāpadosikavasenā”ti vuttaṃ.",
  "tika-s0103t:888_1": "Attano parassa ca manopadosavasena maraṇato “tatiyo manopadosikavasenā”ti vuttaṃ.",
  "tika-s0103t:888_2": "Neva attasañcetanāya maranti,",
  "tika-s0103t:888_3": "na parasañcetanāya kevalaṃ puññakkhayeneva maraṇato,",
  "tika-s0103t:888_4": "tasmā catuttho…pe…",
  "tika-s0103t:888_5": "veditabbo.",
  "tika-s0103t:889_0": "Dakkhiṇāvisuddhādicatukkavaṇṇanā",
  "tika-s0103t:890_0": "313.",
  "tika-s0103t:890_1": "Dānasaṅkhātā dakkhiṇā,",
  "tika-s0103t:890_2": "na deyyadhammasaṅkhātā.",
  "tika-s0103t:890_3": "Visujjhanā mahājutikatā,",
  "tika-s0103t:890_4": "sā pana mahāphalatāya veditabbāti āha “mahapphalā hontī”ti.",
  "tika-s0103t:891_0": "Anariyānanti asādhūnaṃ.",
  "tika-s0103t:891_1": "Te pana nihīnācārā hontīti āha “lāmakāna”nti.",
  "tika-s0103t:891_2": "Vohārāti sabbohārā abhilāpā vā,",
  "tika-s0103t:891_3": "atthato tathāpavattā cetanā.",
  "tika-s0103t:891_4": "Tenāha “ettha cā”tiādi.",
  "tika-s0103t:892_0": "Attantapādicatukkavaṇṇanā",
  "tika-s0103t:893_0": "314. Tesu acelakoti nidassanamattaṃ channaparibbājakānampi attakilamathaṃ anuyuttānaṃ labbhanato.",
  "tika-s0103t:894_0": "Na sīlādisampannoti sīlādīhi guṇehi aparipuṇṇo.",
  "tika-s0103t:895_0": "Tamoti appakāsabhāvena tamobhūto.",
  "tika-s0103t:895_1": "Tenāha “andhakārabhūto”ti,",
  "tika-s0103t:895_2": "andhakāraṃ viya bhūto jāto appakāsabhāvena,",
  "tika-s0103t:895_3": "andhakārattaṃ vā pattoti attho.",
  "tika-s0103t:895_4": "Tamamevāti vuttalakkhaṇaṃ tamameva.",
  "tika-s0103t:895_5": "Paraṃ parato ayanaṃ gati niṭṭhāti attho. “Nīce…pe…",
  "tika-s0103t:895_6": "nibbattitvā”ti etena tassa tamabhāvaṃ dasseti,",
  "tika-s0103t:895_7": "“tīṇi duccaritāni paripūretī”ti etena tamaparāyanabhāvaṃ appakāsabhāvāpattito.",
  "tika-s0103t:895_8": "Tathāvidho hutvāti nīce…pe…",
  "tika-s0103t:895_9": "nibbattetvā.",
  "tika-s0103t:895_10": "“Tīṇi sucaritāni paripūretī”ti etena tassa jotiparāyanabhāvaṃ dasseti pakāsabhāvāpattito.",
  "tika-s0103t:895_11": "Itaradvaye vuttanayānusārena attho veditabbo.",
  "tika-s0103t:896_0": "Ma-",
  "tika-s0103t:896_1": "kāro padasandhimattaṃ “aññamañña”ntiādīsu viya.",
  "tika-s0103t:896_2": "Catūhi vātehīti catūhi disāhi uṭṭhitavātehi.",
  "tika-s0103t:896_3": "Parappavādehīti paresaṃ diṭṭhigatikānaṃ vādehi.",
  "tika-s0103t:896_4": "“Akampiyo”ti vatvā tattha kāraṇamāha “acalasaddhāyā”ti,",
  "tika-s0103t:896_5": "maggenāgatasaddhāya.",
  "tika-s0103t:896_6": "Patanubhūtattāti ettha dvīhi kāraṇehi patanubhāvo veditabbo adhiccuppattiyā,",
  "tika-s0103t:896_7": "pariyuṭṭhānamandatāya ca.",
  "tika-s0103t:896_8": "Sakadāgāmissa hi vaṭṭānusārimahājanassa viya kilesā abhiṇhaṃ na uppajjanti,",
  "tika-s0103t:896_9": "kadāci karahaci uppajjanti.",
  "tika-s0103t:896_10": "Uppajjamānā ca vaṭṭānusārimahājanassa viya maddantā abhibhavantā na uppajjanti,",
  "tika-s0103t:896_11": "dvīhi pana maggehi pahīnattā mandā mandā tanukākārā uppajjanti.",
  "tika-s0103t:896_12": "Iti kilesānaṃ patanubhāvena guṇasobhāya guṇasoraccena sakadāgāmī samaṇapadumo nāma.",
  "tika-s0103t:896_13": "Rāgadosānaṃ abhāvāti guṇavikāsavibandhānaṃ sabbaso rāgadosānaṃ abhāvena.",
  "tika-s0103t:896_14": "Khippameva pupphissatīti aggamaggavikasanena nacirasseva anavasesaguṇasobhāpāripūriyā pupphissati.",
  "tika-s0103t:896_15": "Tasmā anāgāmī samaṇapuṇḍarīko nāma.",
  "tika-s0103t:896_16": "“Puṇḍarīka”nti hi rattakamalaṃ vuccati.",
  "tika-s0103t:896_17": "Taṃ kira lahuṃ pupphissati.",
  "tika-s0103t:896_18": "‘Paduma’nti setakamalaṃ,",
  "tika-s0103t:896_19": "taṃ cirena pupphissatī”ti vadanti.",
  "tika-s0103t:896_20": "Ganthakārakilesānanti cittassa baddhabhāvakarānaṃ uddhambhāgiyakilesānaṃ sabbaso abhāvā samaṇasukhumālo",
  "tika-s0103t:896_21": "nāma samaṇabhāvena paramasukhumālabhāvappattito.",
  "tika-s0103t:897_0": "Catukkavaṇṇanā niṭṭhitā.",
  "tika-s0103t:898_0": "Niṭṭhitā ca paṭhamabhāṇavāravaṇṇanā.",
  "tika-s0103t:899_0": "Pañcakavaṇṇanā",
  "tika-s0103t:900_0": "315.",
  "tika-s0103t:900_1": "Saccesu viya ariyasaccāni khandhesu upādānakkhandhā antogadhāti khandhesu lokiyalokuttaravasena vibhāgaṃ",
  "tika-s0103t:900_2": "dassetvā itaresu tadabhāvato “upādānakkhandhā lokiyā vā”ti āha.",
  "tika-s0103t:901_0": "Gantabbāti upapajjitabbā.",
  "tika-s0103t:901_1": "Yathā hi kammabhavo paramatthato asatipi kārake paccayasāmaggiyā siddho “taṃsamaṅginā santānalakkhaṇena sattena kato”ti voharīyati,",
  "tika-s0103t:901_2": "evaṃ upapattibhavalakkhaṇā gatiyo paramatthato asatipi gamake taṃtaṃkammavasena yehi tāni kammāni “katānī”ti vuccanti,",
  "tika-s0103t:901_3": "tehi “gantabbā”ti voharīyanti.",
  "tika-s0103t:901_4": "Yassa uppajjati,",
  "tika-s0103t:901_5": "taṃ brūhanto eva uppajjatīti ayo, sukhaṃ.",
  "tika-s0103t:901_6": "Natthi ettha ayoti nirayo.",
  "tika-s0103t:901_7": "Tato eva assādetabbamettha natthīti “nirassādo”ti āha.",
  "tika-s0103t:901_8": "Avīciādiokāsepi nirayasaddo niruḷhoti āha “sahokāsena khandhā kathitā”ti.",
  "tika-s0103t:901_9": "Sūriyavimānādi okāsavisesepi loke deva-",
  "tika-s0103t:901_10": "saddo niruḷhoti āha “catutthe okāsopī”ti.",
  "tika-s0103t:902_0": "Āvāseti visaye bhummaṃ.",
  "tika-s0103t:902_1": "Peto vā ajagaro vā hutvā nibbattati laggacittatāya,",
  "tika-s0103t:902_2": "hīnajjhāsayatāya ca.",
  "tika-s0103t:902_3": "Tehi tehi kāraṇehi ādīnavaṃ dassetvā yathā aññe na labhanti,",
  "tika-s0103t:902_4": "evaṃ karoti attano visamanissitatāya,",
  "tika-s0103t:902_5": "balavanissitatāya ca.",
  "tika-s0103t:902_6": "Vaṇṇamacchariyena attano eva vaṇṇaṃ vaṇṇeti,",
  "tika-s0103t:902_7": "paresaṃ vaṇṇo “kiṃ vaṇṇo eso”ti taṃ taṃ dosaṃ vadati.",
  "tika-s0103t:902_8": "Paṭivedhadhammo ariyānaṃyeva hoti,",
  "tika-s0103t:902_9": "te ca taṃ na maccharāyanti macchariyassa sabbaso pahīnattāti tassa asambhavo evāti āha “pariyattidhamme”tiādi.",
  "tika-s0103t:902_10": "“Ayaṃ imaṃ dhammaṃ uggahetvā aññathā atthaṃ viparivattetvā nassessatī”ti dhammānuggahena na deti.",
  "tika-s0103t:902_11": "“Ayaṃ imaṃ dhammaṃ uggahetvā uddhato unnaḷo avūpasantacitto apuññaṃ pasavissatī”ti puggalānuggahena na deti.",
  "tika-s0103t:902_12": "Na taṃ adānaṃ macchariyaṃ macchariyalakkhaṇasseva abhāvato.",
  "tika-s0103t:903_0": "Cittaṃ nivārentīti jhānādivasena uppajjanakaṃ kusalacittaṃ nisedhenti tathāssa uppajjituṃ na denti.",
  "tika-s0103t:903_1": "Nīvaraṇappattoti nīvaraṇāvattho.",
  "tika-s0103t:903_2": "“Arahattamaggavajjho”ti etena bhavarāgānusayassapi nīvaraṇabhāvaṃ anujānāti,",
  "tika-s0103t:903_3": "taṃ vicāretabbaṃ.",
  "tika-s0103t:903_4": "Kimettha vicāretabbaṃ?",
  "tika-s0103t:903_5": "“Āruppe kāmacchandanīvaraṇaṃ paṭicca thinamiddhanīvaraṇa”nti ādivacanato na yidaṃ “pariyāyena vutta”nti sakkā vattuṃ,",
  "tika-s0103t:903_6": "sabbesampi tebhūmakadhammānaṃ kāmanīyaṭṭhena kāmabhāvato bhavarāgassapi kāmacchandabhāvassa icchitattā.",
  "tika-s0103t:903_7": "Tasmā “kāmacchando nīvaraṇappatto”ti bhavarāgānusayamāha.",
  "tika-s0103t:903_8": "So hi arahattamaggavajjho.",
  "tika-s0103t:903_9": "“Yā tasmiṃ samaye cittassa akalyatā”ti ādivacanato thinaṃ cittagelaññaṃ.",
  "tika-s0103t:903_10": "Tathā “yā tasmiṃ samaye vedanākkhandhassā”ti ādivacanato middhaṃ khandhattayagelaññaṃ.",
  "tika-s0103t:903_11": "Ettha ca cittagelaññena cittasseva akalyatā,",
  "tika-s0103t:903_12": "khandhattayagelaññena pana rūpakāyassapi thinamiddhassa niddāhetuttā.",
  "tika-s0103t:903_13": "Tathā uddhaccanti uddhaccassa arahattamaggavajjhataṃ upasaṃharati tathā- saddena,",
  "tika-s0103t:903_14": "na ubhayataṃ.",
  "tika-s0103t:903_15": "Na hi tassa tādisī ubhayatā atthi.",
  "tika-s0103t:903_16": "Yaṃ pana keci vadanti “puthujjanasantānavutti sekkhasantānavuttī”ti,",
  "tika-s0103t:903_17": "taṃ idha anupayogi sekkhasantānavuttino eva cettha adhippetattā.",
  "tika-s0103t:904_0": "Tehīti saṃyojanehi.",
  "tika-s0103t:904_1": "“Orambhāgiyāni uddhambhāgiyānī”ti visesaṃ anāmasitvā “saṃyojanānī”ti sādhāraṇato paduddhāro idāni vuccamānacatukkānucchavikatāvasena,",
  "tika-s0103t:904_2": "kassacipi kilesassa avikkhambhitattā kathañcipi avinipāteyyatāmutto kāmabhavo ajjhattaggahaṇassa visesapaccayattā",
  "tika-s0103t:904_3": "imesaṃ sattānaṃ abbhantaraṭṭhena anto nāma.",
  "tika-s0103t:904_4": "Rūpārūpabhavo tabbipariyāyato bahi nāma.",
  "tika-s0103t:904_5": "Tathā hi yassa orambhāgiyāni saṃyojanāni appahīnāni,",
  "tika-s0103t:904_6": "so ajjhattasaṃyojano vutto,",
  "tika-s0103t:904_7": "yassa tāni pahīnāni,",
  "tika-s0103t:904_8": "so bahiddhāsaṃyojano,",
  "tika-s0103t:904_9": "tasmā anto asamucchinnabandhanatāya,",
  "tika-s0103t:904_10": "bahi ca pavattamānabhavaṅgasantānatāya antobaddhā bahisayitā nāma.",
  "tika-s0103t:904_11": "Nirantarappavattabhavaṅgasantānavasena hi sayitavohāro.",
  "tika-s0103t:904_12": "Kāmaṃ nesaṃ bahibandhanampi asamucchinnaṃ,",
  "tika-s0103t:904_13": "antobandhanassa pana thūlatāya evaṃ vuttaṃ.",
  "tika-s0103t:904_14": "Tenāha “tesañhi kāmabhave bandhana”nti.",
  "tika-s0103t:904_15": "Iminā nayena sesadvayepi attho veditabbo.",
  "tika-s0103t:904_16": "Asamucchinnesu ca orambhāgiyasaṃyojaniyesu laddhappaccayesu uddhambhāgiyasaṃyojanāni agaṇanūpagāni hontīti.",
  "tika-s0103t:904_17": "Ariyānaṃyeva vasenettha catukkassa uddhaṭattā labbhamānāpi puthujjanā na uddhaṭā.",
  "tika-s0103t:905_0": "Sikkhākoṭṭhāsoti sikkhitabbabhāgo.",
  "tika-s0103t:905_1": "Pajjati sikkhā etenāti sikkhāpadaṃ,",
  "tika-s0103t:905_2": "sikkhāya adhigamupāyoti.",
  "tika-s0103t:905_3": "Āgatāyeva,",
  "tika-s0103t:905_4": "tasmā tattha āgatanayeneva veditabbāti adhippāyo.",
  "tika-s0103t:906_0": "Abhabbaṭṭhānādipañcakavaṇṇanā",
  "tika-s0103t:907_0": "316.",
  "tika-s0103t:907_1": "Desanāsīsamevāti desanāpadeso eva,",
  "tika-s0103t:907_2": "tasmā sotāpannādayopi abhabbā.",
  "tika-s0103t:907_3": "Yadi evaṃ kasmā tathā desanāti āha “puthujjanakhīṇāsavāna”ntiādi.",
  "tika-s0103t:908_0": "Ñātibyasane yesaṃ ñātīnaṃ vināso,",
  "tika-s0103t:908_1": "tesaṃ hitasukhaṃ viddhaṃseti,",
  "tika-s0103t:908_2": "tasmā byasatīti byasanaṃ.",
  "tika-s0103t:908_3": "Bhogabyasanepi eseva nayo.",
  "tika-s0103t:908_4": "Rogabyasanādīsu pana “yassa rogo”tiādinā yojetabbaṃ.",
  "tika-s0103t:908_5": "Neva akusalāni asaṃkiliṭṭhasabhāvattā.",
  "tika-s0103t:908_6": "Na tilakkhaṇāhatāni abhāvadhammattā.",
  "tika-s0103t:908_7": "Itaraṃ pana vuttavipariyāyato akusalaṃ,",
  "tika-s0103t:908_8": "tilakkhaṇāhatañca.",
  "tika-s0103t:909_0": "Guṇehi samiddhabhāvā sampadā.",
  "tika-s0103t:910_0": "Vatthusandassanāti yasmiṃ vatthusmiṃ tassa āpatti,",
  "tika-s0103t:910_1": "tassa sarūpato dassanā.",
  "tika-s0103t:910_2": "Āpattisandassanāti yaṃ āpattiṃ so āpanno,",
  "tika-s0103t:910_3": "tassā dassanā.",
  "tika-s0103t:910_4": "Saṃvāsapaṭikkhepoti uposathapavāraṇādisaṃvāsassa paṭikkhipanaṃ akaraṇaṃ.",
  "tika-s0103t:910_5": "Sāmīcipaṭikkhepo abhivādanādisāmīcikiriyāya akaraṇaṃ.",
  "tika-s0103t:910_6": "Codayamānenāti codentena.",
  "tika-s0103t:910_7": "Cuditakassa kāloti cuditakassa puggalassa codetabbakālo.",
  "tika-s0103t:910_8": "Puggalanti codetabbaṃ puggalaṃ.",
  "tika-s0103t:910_9": "Upaparikkhitvāti “ayaṃ cuditakalakkhaṇe tiṭṭhati,",
  "tika-s0103t:910_10": "na tiṭṭhatī”ti vīmaṃsitvā.",
  "tika-s0103t:910_11": "Ayasaṃ āropeti “ime maṃ abhūtena abbhācikkhantā anayabyasanaṃ āpādentī”ti bhikkhūnaṃ ayasaṃ uppādeti.",
  "tika-s0103t:911_0": "Padhāniyaṅgapañcakavaṇṇanā",
  "tika-s0103t:912_0": "317.",
  "tika-s0103t:912_1": "Padahatīti padahano;",
  "tika-s0103t:912_2": "bhāvanaṃ anuyutto yogī,",
  "tika-s0103t:912_3": "tassa bhāvo bhāvanānuyogo padahanabhāvo.",
  "tika-s0103t:912_4": "Padhānaṃ assa atthīti padhāniko, ka-",
  "tika-s0103t:912_5": "kārassa ya-",
  "tika-s0103t:912_6": "kāraṃ katvā “padhāniyo”ti vuttaṃ.",
  "tika-s0103t:912_7": "“Abhinīhārato paṭṭhāya āgatattā”ti vuttattā paccekabodhisattasāvakabodhisattānampi paṇidhānato pabhuti āgatā saddhā āgamanasaddhā eva,",
  "tika-s0103t:912_8": "ukkaṭṭhaniddesena pana “sabbaññubodhisattāna”nti vuttaṃ.",
  "tika-s0103t:912_9": "Adhigamato samudāgatattā aggamaggaphalasampayuttāpi adhigamanasaddhā nāma,",
  "tika-s0103t:912_10": "yā sotāpannassa aṅgabhāvena vuttā.",
  "tika-s0103t:912_11": "Acalabhāvenāti paṭipakkhena anabhibhavanīyattā niccalabhāvena.",
  "tika-s0103t:912_12": "Okappananti okkantitvā pakkhanditvā adhimuccanaṃ.",
  "tika-s0103t:912_13": "Pasāduppatti pasādanīye vatthusmiṃ pasīdanameva.",
  "tika-s0103t:912_14": "Suppaṭividdhanti suṭṭhu paṭividdhaṃ,",
  "tika-s0103t:912_15": "yathā tena paṭivedhena sabbaññutaññāṇaṃ hatthagataṃ ahosi,",
  "tika-s0103t:912_16": "tathā paṭividdhaṃ.",
  "tika-s0103t:912_17": "Yassa buddhasubuddhatāya saddhā acalā asampavedhī,",
  "tika-s0103t:912_18": "tassa dhammasudhammatāya,",
  "tika-s0103t:912_19": "saṅghasuppaṭipannatāya ca saddhā na tathāti aṭṭhānametaṃ anavakāso.",
  "tika-s0103t:912_20": "Tenāha bhagavā “yo,",
  "tika-s0103t:912_21": "bhikkhave,",
  "tika-s0103t:912_22": "buddhe pasanno,",
  "tika-s0103t:912_23": "dhamme so pasanno,",
  "tika-s0103t:912_24": "saṅghe so pasanno”tiādi.",
  "tika-s0103t:912_25": "Padhānavīriyaṃ ijjhati “addhā imāya paṭipadāya jarāmaraṇato muccissāmī”ti sakkaccaṃ padahanato.",
  "tika-s0103t:913_0": "Appa-",
  "tika-s0103t:913_1": "saddo abhāvattho “appa-",
  "tika-s0103t:913_2": "saddassa…pe…",
  "tika-s0103t:913_3": "kho panā”tiādīsu viyāti āha “arogo”ti.",
  "tika-s0103t:913_4": "Samavepākiniyāti yathābhuttaṃ āhāraṃ samākāreneva paccanasīlāya.",
  "tika-s0103t:913_5": "Daḷhaṃ katvā paccantī hi gahaṇī ghorabhāvena pittavikārādivasena rogaṃ janeti,",
  "tika-s0103t:913_6": "sithilaṃ katvā paccantī mandabhāvena vātavikārādivasena.",
  "tika-s0103t:913_7": "Tenāha “nātisītāya nāccuṇhāyā”ti.",
  "tika-s0103t:913_8": "Gahaṇītejassa mandatikkhatāvasena sattānaṃ yathākkamaṃ sītuṇhasahagatāti āha “atisītagahaṇiko”tiādi.",
  "tika-s0103t:913_9": "Yāthāvato accayadesanā attano āvikaraṇaṃ nāmāti āha “yathābhūtaṃ attano aguṇaṃ pakāsetā”ti.",
  "tika-s0103t:913_10": "Udayatthagāminiyāti saṅkhārānaṃ udayaṃ,",
  "tika-s0103t:913_11": "vayañca paṭivijjhantiyāti ayamettha atthoti āha “udayañcā”tiādi.",
  "tika-s0103t:913_12": "Parisuddhāyāti nirupakkilesāya.",
  "tika-s0103t:913_13": "Nibbijjhituṃ samatthāyāti tadaṅgavasena avasesaṃ pajahituṃ samatthāya.",
  "tika-s0103t:913_14": "Tassa tassa dukkhassa khayagāminiyāti yaṃ dukkhaṃ imasmiṃ ñāṇe anadhigate pavattārahaṃ,",
  "tika-s0103t:913_15": "adhigate na pavattati,",
  "tika-s0103t:913_16": "taṃ sandhāya vadati.",
  "tika-s0103t:913_17": "Tathā hesa yogāvacaro “cūḷasotāpanno”ti vuccati.",
  "tika-s0103t:914_0": "Suddhāvāsādipañcakavaṇṇanā",
  "tika-s0103t:915_0": "318.",
  "tika-s0103t:915_1": "“Suddhā āvasiṃsū”tiādinā addhattayepi tesaṃ suddhāvāsapariyāyo abyabhicārīti dasseti.",
  "tika-s0103t:915_2": "Kilesamalarahitāti nāmakāyaparisuddhiṃ vadanto eva rūpakāyaparisuddhimpi atthato dasseti.",
  "tika-s0103t:915_3": "Tenāha “anāgāmikhīṇāsavā”ti.",
  "tika-s0103t:916_0": "Āyuno majjhanti avihādīsu yattha yattha uppanno,",
  "tika-s0103t:916_1": "tattha tattha āyuno majjhaṃ anatikkamitvā.",
  "tika-s0103t:916_2": "Antarā vāti tassa antarāva orameva.",
  "tika-s0103t:916_3": "Majjhaṃ upahaccāti āyuno majjhaṃ aticca.",
  "tika-s0103t:916_4": "Tenāha “atikkamitvā”ti.",
  "tika-s0103t:916_5": "Appayogenāti anussahanena.",
  "tika-s0103t:916_6": "Akilamantoti akilanto.",
  "tika-s0103t:916_7": "Sukhenāti akicchena.",
  "tika-s0103t:916_8": "Uddhaṃ vāhibhāvena uddhaṃ assa taṇhāsotaṃ,",
  "tika-s0103t:916_9": "vaṭṭasotañcāti uddhaṃsoto;",
  "tika-s0103t:916_10": "uddhaṃ vā gantvā paṭilabhitabbato uddhaṃ assa maggasotanti uddhaṃsoto.",
  "tika-s0103t:916_11": "Akaniṭṭhaṃ gacchatīti akaniṭṭhagāmī.",
  "tika-s0103t:916_12": "Sodhetvāti tattha tattha uppajjanto te te devaloke sodhento viya hotīti vuttaṃ “cattāro devaloke sodhetvā”ti.",
  "tika-s0103t:916_13": "Tattha tattha vā uppajjitvā puna anuppajjanārahabhāveneva tatopi gacchanto devūpapattibhavasaññite attano",
  "tika-s0103t:916_14": "khandhaloke bhavarāgamalaṃ visodhetvā vikkhambhetvā.",
  "tika-s0103t:916_15": "Ayañhi avihesu kappasahassaṃ vasanto arahattaṃ pattuṃ asakkuṇitvā atappaṃ gacchati,",
  "tika-s0103t:916_16": "tatthāpi dve kappasahassāni vasanto arahattaṃ pattuṃ asakkuṇitvā sudassaṃ gacchati,",
  "tika-s0103t:916_17": "tatthāpi cattārikappasahassāni vasanto arahattaṃ pattuṃ asakkuṇitvā sudassiṃ gacchati,",
  "tika-s0103t:916_18": "tatthāpi aṭṭhakappasahassāni vasanto arahattaṃ pattuṃ asakkuṇitvā akaniṭṭhaṃ gacchati,",
  "tika-s0103t:916_19": "tattha vasanto aggamaggaṃ adhigacchati.",
  "tika-s0103t:917_0": "Cetokhilapañcakavaṇṇanā",
  "tika-s0103t:918_0": "319.",
  "tika-s0103t:918_1": "Cetokhilā nāma atthato vicikicchā kodho ca,",
  "tika-s0103t:918_2": "te pana yasmiṃ santāne uppajjanti,",
  "tika-s0103t:918_3": "tassa kharabhāvo kakkhaḷabhāvo hutvā upatiṭṭhanti,",
  "tika-s0103t:918_4": "pageva attanā sampayuttacittassāti āha “cittassa thaddhabhāvo”ti.",
  "tika-s0103t:918_5": "Yathā lakkhaṇapāripūriyā gahitāya sabbā satthurūpakāyasirī gahitāva nāma hoti,",
  "tika-s0103t:918_6": "evaṃ sabbaññutāya sabbā dhammakāyasirī” gahitā eva nāma hotīti tadubhayavatthukameva kaṅkhaṃ dassento “sarīre kaṅkhamāno”tiādimāha.",
  "tika-s0103t:918_7": "Ātapati kileseti ātappaṃ,",
  "tika-s0103t:918_8": "sammāvāyāmoti āha “ātappāyāti vīriyakaraṇatthāyā”ti.",
  "tika-s0103t:918_9": "Punappunaṃ yogāyāti bhāvanaṃ punappunaṃ yuñjanāya.",
  "tika-s0103t:918_10": "Satatakiriyāyāti bhāvanāya nirantarappayogāya.",
  "tika-s0103t:918_11": "“Paṭivedhadhamme kaṅkhamāno”ti ettha kathaṃ lokuttaradhamme kaṅkhā pavattatīti?",
  "tika-s0103t:918_12": "Na ārammaṇakaraṇavasena,",
  "tika-s0103t:918_13": "anussavākāraparivitakkaladdhe parikappitarūpe kaṅkhā pavattatīti dassento āha “vipassanā…pe… vadanti,",
  "tika-s0103t:918_14": "taṃ atthi nu kho natthīti kaṅkhatī”ti.",
  "tika-s0103t:918_15": "Sikkhāti cettha pubbabhāgasikkhā veditabbā.",
  "tika-s0103t:918_16": "“Kāmañcettha visesuppattiyā mahāsāvajjatāya ceva saṃvāsanimittaghaṭṭanāhetu abhiṇhuppattikatāya ca ‘sabrahmacārīsū’ti kopassa visayo visesetvā vutto,",
  "tika-s0103t:918_17": "tato aññatthāpi pana kopo ‘na cetokhilo’ti na sakkā viññātu”nti keci.",
  "tika-s0103t:918_18": "Yadi evaṃ vicikicchāyapi ayaṃ nayo āpajjati,",
  "tika-s0103t:918_19": "tasmā yathārutavaseneva gahetabbaṃ.",
  "tika-s0103t:919_0": "Cetasovinibandhādipañcakavaṇṇanā",
  "tika-s0103t:920_0": "320.",
  "tika-s0103t:920_1": "Pavattituṃ appadānavasena kusalacittaṃ vinibandhantīti cetasovinibandhā.",
  "tika-s0103t:920_2": "Taṃ pana vinibandhantā muṭṭhigāhaṃ gaṇhantī viya hontīti āha “cittaṃ bandhitvā”tiādi.",
  "tika-s0103t:920_3": "Kāmagiddho puggalo vatthukāme viya kilesakāmepi assādeti abhinandatīti vuttaṃ “vatthukāmepi kilesakāmepī”ti.",
  "tika-s0103t:920_4": "Attano kāyeti attano karajakāye,",
  "tika-s0103t:920_5": "attabhāve vā.",
  "tika-s0103t:920_6": "Bahiddhārūpeti paresaṃ kāye,",
  "tika-s0103t:920_7": "anindriyabaddharūpe ca.",
  "tika-s0103t:920_8": "Udaraṃ avadihati upacinoti paripūretīti udarāvadehakaṃ.",
  "tika-s0103t:920_9": "Seyyasukhanti seyyāya sayanavasena uppajjanakasukhaṃ.",
  "tika-s0103t:920_10": "Saṃparivattakanti saṃparivattetvā.",
  "tika-s0103t:920_11": "Paṇidhāyāti taṇhāvasena paṇidahitvā.",
  "tika-s0103t:920_12": "Iti pañcavidhopi lobhaviseso eva cetovinibandho vuttoti veditabbo.",
  "tika-s0103t:921_0": "Lokiyāneva kathitāni rūpindriyānaṃyeva kathitattā.",
  "tika-s0103t:921_1": "Paṭhamadutiyacatutthāni lokiyāni parittabhūmakattā.",
  "tika-s0103t:921_2": "Tatiyapañcamāni kāmarūpaggabhūmikattā,",
  "tika-s0103t:921_3": "kāmarūpārūpaggabhūmikattā ca.",
  "tika-s0103t:921_4": "Lokiyalokuttarāni kathitānīti ānetvā yojanā.",
  "tika-s0103t:921_5": "“Samathavipassanāmaggaphalavasenā”ti vattabbaṃ.",
  "tika-s0103t:921_6": "“Samathavipassanāmaggavasenā”ti vuttaṃ.",
  "tika-s0103t:922_0": "Nissaraṇiyapañcakavaṇṇanā",
  "tika-s0103t:923_0": "321.",
  "tika-s0103t:923_1": "Nissarantīti nissaraṇīyāti vattabbe rassaṃ katvā niddeso.",
  "tika-s0103t:923_2": "Kattari hesa anīya-",
  "tika-s0103t:923_3": "saddo yathā “niyyānikā”ti.",
  "tika-s0103t:923_4": "Tenāha “nissaṭā”ti.",
  "tika-s0103t:923_5": "Kuto pana nissaṭāti?",
  "tika-s0103t:923_6": "Yathāsakaṃ paṭipakkhato.",
  "tika-s0103t:923_7": "Nijjīvaṭṭhena dhātuyoti āha “attasuññasabhāvā”ti.",
  "tika-s0103t:923_8": "Atthato pana dhammadhātumanoviññāṇadhātuvisesā.",
  "tika-s0103t:923_9": "Tādisassa bhikkhuno kilesavasena kāmesu manasikāro nāma natthīti āha “vīmaṃsanattha”nti.",
  "tika-s0103t:923_10": "“Nekkhammanissitaṃ idāni me cittaṃ,",
  "tika-s0103t:923_11": "kiṃ nu kho kāmavitakkopi uppajjatī”ti vīmaṃsantassāti attho.",
  "tika-s0103t:923_12": "Pakkhandanaṃ nāma anuppaveso,",
  "tika-s0103t:923_13": "so pana tattha natthīti āha “na pavisatī”ti.",
  "tika-s0103t:923_14": "Pasādaṃ nāma abhirucisantiṭṭhānaṃ,",
  "tika-s0103t:923_15": "vimuccanaṃ adhimuccananti taṃ sabbaṃ pakkhipanto vadati “pasādaṃ nāpajjatī”tiādi.",
  "tika-s0103t:923_16": "Evaṃbhūtaṃ panassa cittaṃ tattha kathaṃ tiṭṭhatīti āha “yathā panā”tiādi.",
  "tika-s0103t:923_17": "Tanti paṭhamajjhānaṃ.",
  "tika-s0103t:923_18": "Assāti bhikkhuno.",
  "tika-s0103t:923_19": "Cittaṃ pakkhandatīti parikammacittena saddhiṃ jhānacittaṃ ekaṭṭhavasena ekajjhaṃ gahetvā vadati.",
  "tika-s0103t:923_20": "Gocare gatattāti attano ārammaṇe eva pavattattā.",
  "tika-s0103t:923_21": "Ahānabhāgiyattāti ṭhitibhāgiyattā,",
  "tika-s0103t:923_22": "visesabhāgiyattā vā.",
  "tika-s0103t:923_23": "Suṭṭhu vimuttanti vikkhambhanavimuttiyā sammadeva vimuttaṃ.",
  "tika-s0103t:923_24": "Cittassa kāyassa ca hananato vighāto, dukkhaṃ.",
  "tika-s0103t:923_25": "Paridahanato pariḷāho,",
  "tika-s0103t:923_26": "kāmadaratho.",
  "tika-s0103t:923_27": "Na vedayati anuppajjanato.",
  "tika-s0103t:923_28": "Nissaranti tatoti nissaraṇaṃ.",
  "tika-s0103t:923_29": "Ke nissaranti? Kāmā.",
  "tika-s0103t:923_30": "Evañca katvā kāmānanti kattari sāmivacanaṃ suṭṭhu yujjati.",
  "tika-s0103t:923_31": "Yadaggena kāmā tato “nissaṭā”ti vuccanti,",
  "tika-s0103t:923_32": "tadaggena jhānampi kāmato “nissaṭa”nti vattabbataṃ labhatīti vuttaṃ “kāmehi nissaṭattā”ti.",
  "tika-s0103t:923_33": "Evaṃ vikkhambhanavasena kāmanissaraṇaṃ vatvā idāni samucchedavasena accantatova nissaraṇaṃ dassetuṃ “yo panā”tiādi vuttaṃ.",
  "tika-s0103t:924_0": "Sesapadesūti sesakoṭṭhāsesu.",
  "tika-s0103t:924_1": "Ayaṃ pana visesoti visesaṃ vadantena “taṃ jhānaṃ pādakaṃ katvā”tiādiko avisesoti vatvā dutiyatatiyavāresu sabbaso anāmaṭṭho,",
  "tika-s0103t:924_2": "catutthavāre pana ayampi visesoti dassetuṃ “accantanissaraṇe cettha arahattaphalaṃ yojetabba”nti vuttaṃ.",
  "tika-s0103t:925_0": "Yasmā arūpajjhānaṃ pādakaṃ katvā aggamaggaṃ adhigantvā arahatte ṭhitassa cittaṃ sabbaso rūpehi nissaṭaṃ nāma hoti.",
  "tika-s0103t:925_1": "Tassa hi phalasamāpattito vuṭṭhāya vīmaṃsanatthaṃ rūpābhimukhaṃ cittaṃ pesentassa idamakkhātanti samathayānikānaṃ vasena heṭṭhā cattāro vārā kathitā,",
  "tika-s0103t:925_2": "idaṃ pana sukkhavipassakassa vasenāti āha “suddhasaṅkhāre”tiādi.",
  "tika-s0103t:925_3": "Puna sakkāyo natthīti uppannanti idāni me sakkāyappabandho natthīti vīmaṃsantassa uppannaṃ.",
  "tika-s0103t:926_0": "Vimuttāyatanapañcakavaṇṇanā",
  "tika-s0103t:927_0": "322.",
  "tika-s0103t:927_1": "Vimuttiyā vaṭṭadukkhato vimuccanassa āyatanāni kāraṇāni vimuttāyatanānīti āha “vimuccanakāraṇānī”ti.",
  "tika-s0103t:927_2": "Pāḷiatthaṃ jānantassāti “idha sīlaṃ āgataṃ,",
  "tika-s0103t:927_3": "idha samādhi,",
  "tika-s0103t:927_4": "idha paññā”tiādinā taṃ taṃ pāḷiatthaṃ yāthāvato jānantassa.",
  "tika-s0103t:927_5": "Pāḷiṃ jānantassāti tadatthajotanaṃ pāḷiṃ yāthāvato upadhārentassa.",
  "tika-s0103t:927_6": "Taruṇapītīti sañjātamattā mudukā pīti jāyati.",
  "tika-s0103t:927_7": "Kathaṃ jāyati?",
  "tika-s0103t:927_8": "Yathādesitadhammaṃ upadhārentassa tadanucchavikameva attano kāyavacīmanosamācāraṃ pariggaṇhantassa somanassappattassa pamodalakkhaṇaṃ pāmojjaṃ jāyati.",
  "tika-s0103t:927_9": "Tuṭṭhākārabhūtā balavapītīti purimuppannāya pītiyā vasena laddhāsevanattā ativiya tuṭṭhākārabhūtā kāyacittadarathapassambhanasamatthāya",
  "tika-s0103t:927_10": "passaddhiyā paccayo bhavituṃ samatthā balappattā pīti jāyati.",
  "tika-s0103t:927_11": "Yasmā nāmakāye passaddhe rūpakāyopi passaddho eva hoti,",
  "tika-s0103t:927_12": "tasmā “nāmakāyo paṭipassambhati” icceva vuttaṃ.",
  "tika-s0103t:927_13": "Sukhaṃ paṭilabhatīti vakkhamānassa cittasamādhānassa paccayo bhavituṃ samatthaṃ cetasikaṃ nirāmisaṃ sukhaṃ paṭilabhati vindati.",
  "tika-s0103t:927_14": "“Samādhiyatī”ti ettha na yo koci samādhi adhippeto,",
  "tika-s0103t:927_15": "atha kho anuttarasamādhīti dassento “arahatta phalasamādhinā samādhiyatī”ti āha.",
  "tika-s0103t:927_16": "“Ayañhī”tiādi tassā desanāya tādisassa puggalassa yathāvuttasamādhipaṭilābhassa kāraṇabhāvavibhāvanaṃ.",
  "tika-s0103t:927_17": "Tassa vimuttāyatanabhāvo.",
  "tika-s0103t:927_18": "Osakkitunti nayituṃ.",
  "tika-s0103t:927_19": "Samādhiyeva samādhinimittanti kammaṭṭhānapāḷiāruḷho samādhiyeva parato uppajjanakabhāvanāsamādhissa kāraṇabhāvato samādhinimittaṃ.",
  "tika-s0103t:927_20": "Tenāha “ācariyasantike”tiādi.",
  "tika-s0103t:928_0": "Vimutti vuccati arahattaṃ sabbaso kilesehi paṭippassaddhivimuttīti katvā.",
  "tika-s0103t:928_1": "Paripācentīti sādhenti nipphādenti.",
  "tika-s0103t:928_2": "Aniccānupassanāñāṇe nissayapaccayabhūte uppannasaññā,",
  "tika-s0103t:928_3": "tena ñāṇena sahagatāti attho.",
  "tika-s0103t:928_4": "Sesesupi eseva nayo.",
  "tika-s0103t:928_5": "Yaṃ panettha vattabbaṃ,",
  "tika-s0103t:928_6": "taṃ visuddhimaggasaṃvaṇṇanāyaṃ vuttanayena veditabbaṃ.",
  "tika-s0103t:929_0": "Pañcakavaṇṇanā niṭṭhitā.",
  "tika-s0103t:930_0": "Chakkavaṇṇanā",
  "tika-s0103t:931_0": "323.",
  "tika-s0103t:931_1": "Attānaṃ adhi ajjhattā, adhi-",
  "tika-s0103t:931_2": "saddo samāsavisaye adhikāratthaṃ,",
  "tika-s0103t:931_3": "pavattiatthañca gahetvā pavattatīti attānaṃ adhikicca uddissa pavattā ajjhattā;",
  "tika-s0103t:931_4": "ajjhattesu bhavāni ajjhattikānīti niyakajjhattesupi abbhantarāni cakkhādīni vuccanti,",
  "tika-s0103t:931_5": "tāni pana yena ajjhattabhāvena “ajjhattikānī”ti vuccanti,",
  "tika-s0103t:931_6": "tamatthaṃ pākaṭaṃ katvā dassento “ajjhattikānī”ti āha.",
  "tika-s0103t:931_7": "Saddatthato pana ajjhattajjhattāniyeva ajjhattajjhattikāni yathā “venayiko”ti daṭṭhabbaṃ.",
  "tika-s0103t:931_8": "Tato ajjhattatoti tato ajjhattajjhattato,",
  "tika-s0103t:931_9": "yāni ajjhattikāni vuttāni.",
  "tika-s0103t:931_10": "Ajjhattikānañhi paṭiyogīni bāhirāni ajjhattadhammānaṃ viya bahiddhādhammā.",
  "tika-s0103t:931_11": "“Ajjhattikānī”ti hi saparasantānikāni cakkhādīni vuccanti,",
  "tika-s0103t:931_12": "tathā rūpādīni “bāhirānī”ti.",
  "tika-s0103t:931_13": "Ajjhattāni pana sasantānikā eva cakkhurūpādayo,",
  "tika-s0103t:931_14": "tato aññeva bahiddhāti.",
  "tika-s0103t:931_15": "“Viññāṇasamūhā”ti ettha yadipi tesaṃ viññāṇānaṃ samodhānaṃ natthi bhinnakālikattā,",
  "tika-s0103t:931_16": "cittena pana ekajjhaṃ abhisaṃyūhanavasena samūhatā vuttā yathā “vedanākkhandho”ti.",
  "tika-s0103t:931_17": "Cakkhupasādanissitanti cakkhupasādaṃ nissāya paccayaṃ labhitvā uppannaṃ kusalākusalavipākaviññāṇaṃ cakkhuviññāṇatāsāmaññena ekajjhaṃ katvā vuttaṃ.",
  "tika-s0103t:931_18": "Cakkhusannissito samphasso,",
  "tika-s0103t:931_19": "na cakkhudvāriko.",
  "tika-s0103t:931_20": "Ime dasa samphasseti ime pasādavatthuke dasa vipākasamphasse ṭhapetvā.",
  "tika-s0103t:931_21": "Eteneva nayenāti etena phasse vutteneva nayena.",
  "tika-s0103t:931_22": "Taṇhāchakke taṇhaṃ ārabbha pavattāpi taṇhā dhammataṇhāti veditabbā.",
  "tika-s0103t:932_0": "Appaṭissayoti appaṭissavo, va-",
  "tika-s0103t:932_1": "kārassa ya-",
  "tika-s0103t:932_2": "kāraṃ katvā niddeso.",
  "tika-s0103t:932_3": "Garunā kismiñci vutte gāravavasena paṭissavanaṃ paṭissavo,",
  "tika-s0103t:932_4": "paṭissavabhūtaṃ,",
  "tika-s0103t:932_5": "taṃsabhāgañca yaṃ kiñci gāravaṃ,",
  "tika-s0103t:932_6": "natthi etasmiṃ paṭissavoti appaṭissavo,",
  "tika-s0103t:932_7": "gāravarahito.",
  "tika-s0103t:932_8": "Tenāha “anīcavuttī”ti.",
  "tika-s0103t:932_9": "Yathā cetiyaṃ uddissa kataṃ satthu katasadisaṃ,",
  "tika-s0103t:932_10": "evaṃ cetiyassa purato kataṃ satthu purato katasadisaṃ evāti āha “parinibbute panā”tiādi.",
  "tika-s0103t:932_11": "Sakkaccaṃ na gacchatīti ādaraṃ gāravaṃ uppādetvā na upasaṅkamati.",
  "tika-s0103t:932_12": "Yathā sikkhāya ekadese kopite,",
  "tika-s0103t:932_13": "agārave ca kate sabbā sikkhā kuppati,",
  "tika-s0103t:932_14": "sabbattha ca agāravaṃ kataṃ nāma hoti samudāyato saṃvarasamādānaṃ avayavato bhedoti.",
  "tika-s0103t:932_15": "Evaṃ ekabhikkhusmiṃpi…pe…",
  "tika-s0103t:932_16": "agāravo katova hoti.",
  "tika-s0103t:932_17": "Anādariyamattenapi sikkhāya aparipūriyevāti āha “apūrayamānova sikkhāya agāravo nāmā”ti.",
  "tika-s0103t:932_18": "Appamādalakkhaṇaṃ sammāpaṭipatti.",
  "tika-s0103t:932_19": "Duvidhanti dhammāmisavasena duvidhaṃ.",
  "tika-s0103t:933_0": "Somanassūpavicārāti somanassasahagatā vicārā adhippetā,",
  "tika-s0103t:933_1": "upasaddo ca nipātamattanti āha “somanassasampayuttā vicārā”ti.",
  "tika-s0103t:933_2": "Tathā hissa abhidhamme “cāro vicāro…pe…",
  "tika-s0103t:933_3": "upavicāro”ti niddeso pavatto.",
  "tika-s0103t:933_4": "Somanassakāraṇabhūtanti sabhāvato,",
  "tika-s0103t:933_5": "saṅkappatopi somanassassa uppattiyā paccayabhūtaṃ.",
  "tika-s0103t:933_6": "Kāmaṃ parittabhūmakā vitakkavicārā aññamaññamaviyogino,",
  "tika-s0103t:933_7": "kiriyābhedato pana paṭhamābhinipātatāya vitakkassa byāpāro sātisayo.",
  "tika-s0103t:933_8": "Tato paraṃ vicārassāti taṃ sandhāya “vitakketvā”ti pubbakālakiriyāvasena vatvā “vicārena paricchindatī”ti vuttaṃ.",
  "tika-s0103t:933_9": "Laddhapubbāsevanassa vicārassa byāpāro paññā viya hoti.",
  "tika-s0103t:933_10": "Tathā hi “vicāro vicikicchāya paṭipakkho”ti peṭake vuttaṃ.",
  "tika-s0103t:933_11": "“Diṭṭhisāmaññagato”ti ettha yāya diṭṭhiyā puggalo diṭṭhisāmaññaṃ gato vutto,",
  "tika-s0103t:933_12": "sā paṭhamamaggasammādiṭṭhi kosambakasutte adhippetoti āha “kosambakasutte paṭhamamaggo kathito”ti.",
  "tika-s0103t:933_13": "Idhāti imasmiṃ sutte.",
  "tika-s0103t:933_14": "Catūsupi maggesu sammādiṭṭhi diṭṭhiggahaṇena gahitāti āha “cattāropi maggā kathitā”ti.",
  "tika-s0103t:934_0": "Vivādamūlachakkavaṇṇanā",
  "tika-s0103t:935_0": "325.",
  "tika-s0103t:935_1": "Kodhanoti kujjhanasīlo.",
  "tika-s0103t:935_2": "Yasmā so appahīnakodhatāya vigatakodhano nāma na hoti,",
  "tika-s0103t:935_3": "tasmā “kodhena samannāgato”ti āha.",
  "tika-s0103t:935_4": "Upanāho etassa atthi,",
  "tika-s0103t:935_5": "upanayhanasīloti vā upanāhī.",
  "tika-s0103t:935_6": "Vivādo nāma uppajjamāno yebhuyyena paṭhamaṃ dvinnaṃ vasena uppajjatīti vuttaṃ “dvinnaṃ bhikkhūnaṃ vivādo”ti.",
  "tika-s0103t:935_7": "So pana yathā bahūnaṃ anatthāvaho hoti,",
  "tika-s0103t:935_8": "taṃ nidassanamukhena dassento “katha”ntiādimāha.",
  "tika-s0103t:935_9": "Abbhantaraparisāyāti parisabbhantare.",
  "tika-s0103t:936_0": "Paraguṇamakkhanāya pavattopi attano kārakaṃ gūthena paharantaṃ gūtho viya paṭhamataraṃ makkhetīti makkho,",
  "tika-s0103t:936_1": "so etassa atthīti makkhī.",
  "tika-s0103t:936_2": "Palāsatīti palāso,",
  "tika-s0103t:936_3": "parassa guṇe ḍaṃsitvā viya apanetīti attho,",
  "tika-s0103t:936_4": "so etassa atthīti palāsī.",
  "tika-s0103t:936_5": "Palāsī puggalo hi dutiyassa dhuraṃ na deti,",
  "tika-s0103t:936_6": "samaṃ pasāretvā tiṭṭhati.",
  "tika-s0103t:936_7": "Tenāha “yugaggāhalakkhaṇena palāsena samannāgato”ti.",
  "tika-s0103t:936_8": "“Issukī”tiādīnaṃ padānamattho heṭṭhā vuttanayattā suviññeyyova.",
  "tika-s0103t:936_9": "Kammapathappattāya micchādiṭṭhiyā vasenettha micchādiṭṭhi veditabbāti āha “natthikavādī ahetukavādī akiriyavādī”ti.",
  "tika-s0103t:937_0": "Nissaraṇiyachakkavaṇṇanā",
  "tika-s0103t:938_0": "326.",
  "tika-s0103t:938_1": "Hāpetvāti kusalacittaṃ parihāpetvā pavattitumeva appadānavasena.",
  "tika-s0103t:938_2": "Abhūtaṃ byākaraṇaṃ byākaroti “mettā hi kho me cetovimutti bhāvitā”tiādinā attani avijjamānaṃ guṇabyāhāraṃ byāharati.",
  "tika-s0103t:938_3": "Cetovimutti-",
  "tika-s0103t:938_4": "saddaṃ apekkhitvā “nissaṭā”ti vuttaṃ.",
  "tika-s0103t:938_5": "Puna byāpādo natthīti idāni mama byāpādo nāma natthi sabbaso natthīti ñatvā.",
  "tika-s0103t:939_0": "“Animittā”ti vatvā yesaṃ nimittānaṃ abhāvena arahattaphalasamāpattiyā animittatā,",
  "tika-s0103t:939_1": "taṃ dassetuṃ “sā hī”tiādi vuttaṃ.",
  "tika-s0103t:939_2": "Tattha rāgassa nimittaṃ,",
  "tika-s0103t:939_3": "rāgo eva vā nimittanti rāganimittaṃ. Ādi-",
  "tika-s0103t:939_4": "saddena dosanimittādīnaṃ saṅgaho daṭṭhabbo.",
  "tika-s0103t:939_5": "Rūpavedanādisaṅkhāranimittaṃ rūpanimittādi.",
  "tika-s0103t:939_6": "Tesaññeva niccādivasena upaṭṭhānaṃ niccanimittādi.",
  "tika-s0103t:939_7": "Tayidaṃ nimittaṃ yasmā sabbena sabbaṃ arahattaphale natthi,",
  "tika-s0103t:939_8": "tasmā vuttaṃ “sā hi…pe…",
  "tika-s0103t:939_9": "animittāti vuttā”ti.",
  "tika-s0103t:939_10": "Nimittaṃ anusaratīti taṃ nimittaṃ anugacchati ārabbha pavattati.",
  "tika-s0103t:940_0": "Asmimānoti “asmī”ti pavatto attavisayo māno.",
  "tika-s0103t:940_1": "Ayaṃ nāma ahaṃ asmīti rūpalakkhaṇo,",
  "tika-s0103t:940_2": "vedanādīsu vā aññataralakkhaṇo ayaṃ nāma attā ahaṃ asmi.",
  "tika-s0103t:940_3": "“Asmī”ti māno samugghāṭīyati etenāti asmimānasamugghāto,",
  "tika-s0103t:940_4": "arahattamaggo.",
  "tika-s0103t:940_5": "Puna asmimāno natthīti tassa anuppattidhammatāpādanaṃ kittento samugghātattameva vibhāveti.",
  "tika-s0103t:941_0": "Anuttariyādichakkavaṇṇanā",
  "tika-s0103t:942_0": "327.",
  "tika-s0103t:942_1": "Natthi etesaṃ uttarāni visiṭṭhānīti anuttarāni,",
  "tika-s0103t:942_2": "anuttarāni eva anuttariyāni yathā anantameva ānantariyanti āha “anuttariyānīti anuttarānī”ti.",
  "tika-s0103t:942_3": "Dassanānuttariyaṃ nāma anuttaraphalavisesāvahattā.",
  "tika-s0103t:942_4": "Esa nayo sesesupi.",
  "tika-s0103t:942_5": "Sattavidhaariyadhanalābhoti sattavidhasaddhādilokuttaradhanalābho.",
  "tika-s0103t:942_6": "Sikkhattayapūraṇanti adhisīlasikkhādīnaṃ tissannaṃ sikkhānaṃ paripūraṇaṃ.",
  "tika-s0103t:942_7": "Tattha paripūraṇaṃ nippariyāyato asekkhānaṃ vasena veditabbaṃ.",
  "tika-s0103t:942_8": "Kalyāṇaputhujjanato paṭṭhāya hi satta sekkhā tisso sikkhā pūrenti nāma,",
  "tika-s0103t:942_9": "arahā pana paripuṇṇasikkhoti.",
  "tika-s0103t:942_10": "Iti imāni anuttariyāni lokiyalokuttarāni kathitāni.",
  "tika-s0103t:943_0": "Anussatiyo eva diṭṭhadhammikasamparāyikādihitasukhānaṃ kāraṇabhāvato ṭhānānīti anussatiṭṭhānāni.",
  "tika-s0103t:943_1": "Evaṃ anussaratoti yathā buddhānussati visesādhigamassa ṭhānaṃ hoti,",
  "tika-s0103t:943_2": "evaṃ “itipi so bhagavā”tiādinā buddhaguṇe anussarantassa.",
  "tika-s0103t:943_3": "Upacārakammaṭṭhānanti paccakkhato upacārajjhānāvahaṃ kammaṭṭhānaṃ,",
  "tika-s0103t:943_4": "paramparāya pana yāva arahattā lokiyalokuttaravisesāvahaṃ.",
  "tika-s0103t:944_0": "Satatavihārachakkavaṇṇanā",
  "tika-s0103t:945_0": "328.",
  "tika-s0103t:945_1": "Niccavihārāti sabbadā pavattanakavihārā.",
  "tika-s0103t:945_2": "Ṭhapetvā hi samāpattivelaṃ,",
  "tika-s0103t:945_3": "bhavaṅgavelañca khīṇāsavā imināva chaḷaṅgupekkhāvihārena sabbakālaṃ viharanti.",
  "tika-s0103t:945_4": "Cakkhunā rūpaṃ disvāti nissayavohārena vuttaṃ.",
  "tika-s0103t:945_5": "Sasambhārakathā hesā yathā “dhanunā vijjhatī”ti.",
  "tika-s0103t:945_6": "Tasmā nissayasīsena nissitassa gahaṇaṃ daṭṭhabbanti āha “cakkhuviññāṇena disvā”ti.",
  "tika-s0103t:945_7": "Iṭṭhe arajjantoti iṭṭhe ārammaṇe rāgaṃ anuppādento maggena samucchinnattā.",
  "tika-s0103t:945_8": "Neva sumano hoti gehasitapemavasenapi.",
  "tika-s0103t:945_9": "Na dummano pasādaññathattavasenapi.",
  "tika-s0103t:945_10": "Asamapekkhaneti iṭṭhepi aniṭṭhepi majjhattepi ārammaṇe na samaṃ na sammā ayoniso gahaṇe.",
  "tika-s0103t:945_11": "Yo akhīṇāsavānaṃ moho uppajjati,",
  "tika-s0103t:945_12": "taṃ anuppādento maggeneva tassa samugghāṭitattā.",
  "tika-s0103t:945_13": "Ñāṇupekkhāvaseneva upekkhako viharati majjhatto.",
  "tika-s0103t:945_14": "Ayañcassa paṭipattivepullappattiyā,",
  "tika-s0103t:945_15": "paññāvepullappattiyā vāti āha “satiyā”tiādi.",
  "tika-s0103t:945_16": "Chaḷaṅgupekkhāti chasu dvāresu pavattā satisampajaññassa vasena chāvayavā upekkhā.",
  "tika-s0103t:945_17": "Ñāṇasampayuttacittāni labbhanti tehi vinā sampajānatāya asambhavato.",
  "tika-s0103t:945_18": "Mahācittānīti aṭṭhapi mahākiriyacittāni labbhanti.",
  "tika-s0103t:945_19": "Satatavihārāti ñāṇuppattipaccayarahitakālepi pavattibhedanato.",
  "tika-s0103t:945_20": "Dasa cittānīti aṭṭha mahākiriyacittāni hasituppādavoṭṭhabbanacittehi saddhiṃ dasa cittāni labbhanti.",
  "tika-s0103t:945_21": "Arajjanādussanavasena pavatti tesampi sādhāraṇāti.“Upekkhako viharatī”ti vacanato chaḷaṅgupekkhāvasena",
  "tika-s0103t:945_22": "āgatānaṃ imesaṃ satatavihārānaṃ “somanassaṃ kathaṃ labbhatī”ti codetvā “āsevanato labbhatī”ti sayameva",
  "tika-s0103t:945_23": "pariharatīti.",
  "tika-s0103t:945_24": "Kiñcāpi khīṇāsavo iṭṭhāniṭṭhepi ārammaṇe majjhatte viya bahulaṃ upekkhako viharati attano parisuddhapakatibhāvāvijahanato,",
  "tika-s0103t:945_25": "kadāci pana tathā cetobhisaṅkhārābhāve yaṃ taṃ sabhāvato iṭṭhaṃ ārammaṇaṃ,",
  "tika-s0103t:945_26": "tattha yāthāvasabhāvaggahaṇavasenapi arahato cittaṃ somanassasahagataṃ hutvā pavattateva,",
  "tika-s0103t:945_27": "tañca kho pubbāsevanavasena.",
  "tika-s0103t:945_28": "Tenāha “āsevanato labbhatī”ti.",
  "tika-s0103t:946_0": "Abhijātichakkavaṇṇanā",
  "tika-s0103t:947_0": "329.",
  "tika-s0103t:947_1": "“Abhijātiyo”ti ettha abhi-",
  "tika-s0103t:947_2": "saddo upasaggamattaṃ,",
  "tika-s0103t:947_3": "na atthavisesajotakoti āha “jātiyo”ti.",
  "tika-s0103t:947_4": "Abhijāyatīti etthāpi eseva nayo.",
  "tika-s0103t:947_5": "Jāyatīti ca antogadhahetuatthapadaṃ,",
  "tika-s0103t:947_6": "uppādetīti attho. Jātiyā,",
  "tika-s0103t:947_7": "taṃnibbattakakammānañca kaṇhasukkapariyāyatāya yaṃ vattabbaṃ,",
  "tika-s0103t:947_8": "taṃ heṭṭhā vuttameva.",
  "tika-s0103t:947_9": "Paṭippassambhanavasena kilesānaṃ nibbāpanato nibbānaṃ sace kaṇhaṃ bhaveyya yathā taṃ dasavidhaṃ dussīlyakammaṃ.",
  "tika-s0103t:947_10": "Sace sukkaṃ bhaveyya yathā taṃ dānasīlādikusalakammaṃ.",
  "tika-s0103t:947_11": "Dvinnampi kaṇhasukkavipākānaṃ.",
  "tika-s0103t:947_12": "Arahattaṃ adhippetaṃ “abhijāyatī”ti vacanato.",
  "tika-s0103t:947_13": "Taṃ kilesanibbānante jātattā nibbānaṃ yathā rāgādīnaṃ khayante jātattā rāgakkhayo dosakkhayo mohakkhayoti.",
  "tika-s0103t:948_0": "Nibbedhabhāgiyachakkavaṇṇanā",
  "tika-s0103t:949_0": "Nibbedho vuccati nibbānaṃ maggañāṇena nibbijjhitabbaṭṭhena,",
  "tika-s0103t:949_1": "paṭivijjhitabbaṭṭhenāti attho.",
  "tika-s0103t:949_2": "Nirodhānupassanāñāṇeti nirodhānupassanāñāṇe nissayapaccayabhūte uppannā saññā,",
  "tika-s0103t:949_3": "tena sahagatāti attho.",
  "tika-s0103t:950_0": "Chakkavaṇṇanā niṭṭhitā.",
  "tika-s0103t:951_0": "Sattakavaṇṇanā",
  "tika-s0103t:952_0": "330.",
  "tika-s0103t:952_1": "Sampattipaṭilābhaṭṭhenāti sīlasampattiādīnaṃ sammāsambodhipariyosānānaṃ sampattīnaṃ paṭilābhāpanaṭṭhena,",
  "tika-s0103t:952_2": "sampattīnaṃ vā paṭilābho sampattipaṭilābho,",
  "tika-s0103t:952_3": "tassa kāraṇaṃ sampattipaṭilābhaṭṭho,",
  "tika-s0103t:952_4": "tena sampattipaṭilābhaṭṭhena.",
  "tika-s0103t:952_5": "Tenevāha “sampattīnaṃ paṭilābhakāraṇato”ti.",
  "tika-s0103t:952_6": "Saddhāva ubhayahitatthikehi dhanāyitabbaṭṭhena dhanaṃ saddhādhanaṃ.",
  "tika-s0103t:952_7": "Etthāti etesu dhanesu.",
  "tika-s0103t:952_8": "Sabbaseṭṭhaṃ sabbesaṃ paṭilābhakāraṇabhāvato,",
  "tika-s0103t:952_9": "tesañca saṃkilesavisodhanena mahājutikamahāvipphārabhāvāpādanato.",
  "tika-s0103t:952_10": "Tenāha “paññāya hī”tiādi.",
  "tika-s0103t:952_11": "Tattha paññāya ṭhatvāti kammassakatāpaññāya patiṭṭhāya sucaritādīni pūretvā saggūpagā honti.",
  "tika-s0103t:952_12": "Tattha ceva pāramitā paññāya ca ṭhatvā sāvakapāramiñāṇādīni paṭivijjhanti.",
  "tika-s0103t:953_0": "Samādhiṃ parikkharonti abhisaṅkharontīti samādhiparikkhārā,",
  "tika-s0103t:953_1": "samādhissa sambhārabhūtā sammādiṭṭhiādayo.",
  "tika-s0103t:953_2": "Idha pana sahakārīkāraṇabhūtā adhippetāti āha “samādhiparivārā”ti.",
  "tika-s0103t:954_0": "Asataṃ asādhūnaṃ dhammā tesaṃ asādhubhāvasādhanato.",
  "tika-s0103t:954_1": "Asantāti asundarā gārayhā.",
  "tika-s0103t:954_2": "Tenāha “lāmakā”ti.",
  "tika-s0103t:954_3": "“Vipassakasseva kathitā”ti vatvā tassa vipassanānibbattiṃ dassetuṃ “tesupī”tiādi vuttaṃ.",
  "tika-s0103t:954_4": "Catunnampi hi saccānaṃ visesena dassanato maggapaññā sātisayaṃ “vipassanā”ti vattabbā,",
  "tika-s0103t:954_5": "taṃsamaṅgī ca ariyo vipassanakoti.",
  "tika-s0103t:955_0": "Sappurisānaṃ dhammāti sappurisānaṃyeva dhammā,",
  "tika-s0103t:955_1": "na asappurisānaṃ.",
  "tika-s0103t:955_2": "Dhammānudhammapaṭipattiyā eva hi dhammaññuādibhāvo,",
  "tika-s0103t:955_3": "na pāḷidhammapaṭhanādimattena.",
  "tika-s0103t:955_4": "Bhāsitassāti suttageyyādibhāsitassa ceva tadaññassa ca attatthaparatthabodhakassa padassa.",
  "tika-s0103t:955_5": "Atthakusalatāvasena atthaṃ jānātīti atthaññū.",
  "tika-s0103t:955_6": "Attānaṃ jānātīti yāthāvato attano pamāṇajānanavasena attānaṃ jānāti.",
  "tika-s0103t:955_7": "Paṭiggahaṇaparibhogamattaññutāhi eva pariyesanavissajjanamattaññutāpi bodhitā hontīti “paṭiggahaṇaparibhogesu” icceva vuttaṃ.",
  "tika-s0103t:955_8": "Evañhi tā anavajjā hontīti.",
  "tika-s0103t:955_9": "Yogassa adhigamāyāti bhāvanāya anuyuñjanassa.",
  "tika-s0103t:955_10": "Atisambādhanti atikhuddakaṃ atikkhapaññassa tāvatā kālena tīretuṃ asakkuṇeyyattā.",
  "tika-s0103t:955_11": "Aṭṭhavidhaṃ parisanti khattiyaparisādikaṃ aṭṭhavidhaṃ parisaṃ.",
  "tika-s0103t:955_12": "Bhikkhuparisādikaṃ catubbidhaṃ khattiyaparisādikaṃ manussaparisaṃyeva puna catubbidhaṃ gahetvā aṭṭhavidhaṃ vadanti apare.",
  "tika-s0103t:955_13": "“Imaṃ me sevantassa akusalā dhammā parihāyanti,",
  "tika-s0103t:955_14": "kusalā dhammā abhivaḍḍhanti,",
  "tika-s0103t:955_15": "tasmā sevitabbo,",
  "tika-s0103t:955_16": "vipariyāyato tadañño asevitabbo”ti evaṃ sevitabbāsevitabbaṃ puggalaṃ jānātīti puggalaññū.",
  "tika-s0103t:955_17": "Evaṃ tesaṃ puggalānampi bodhanaṃ ukkaṭṭhaṃ,",
  "tika-s0103t:955_18": "nihīnaṃ vā jānāti nāma.",
  "tika-s0103t:956_0": "331.",
  "tika-s0103t:956_1": "“Niddasavatthūnī”ti. “Ādi-",
  "tika-s0103t:956_2": "saddalopenāyaṃ niddeso”ti āha “niddasādivatthūnī”ti.",
  "tika-s0103t:956_3": "Natthi dāni imassa dasāti niddaso.",
  "tika-s0103t:956_4": "Pañhoti ñātuṃ icchito attho.",
  "tika-s0103t:956_5": "Puna dasavasso na hotīti tesaṃ matimattanti dassetuṃ “so kirā”ti kirasaddaggahaṇaṃ.",
  "tika-s0103t:956_6": "“Niddaso”ti cetaṃ desanāmattaṃ,",
  "tika-s0103t:956_7": "tassa nibbīsādibhāvassa viya ninnavādibhāvassa ca icchitattāti dassetuṃ “na kevalañcā”tiādi vuttaṃ.",
  "tika-s0103t:956_8": "Gāme vicarantoti gāme piṇḍāya vicaranto.",
  "tika-s0103t:957_0": "Na idaṃ titthiyānaṃ adhivacanaṃ tesu tannimittassa abhāvā.",
  "tika-s0103t:957_1": "Sāsanepi sekkhassāpi na idaṃ adhivacanaṃ,",
  "tika-s0103t:957_2": "kimaṅgaṃ pana puthujjanassa.",
  "tika-s0103t:957_3": "Yassa panetaṃ adhivacanaṃ,",
  "tika-s0103t:957_4": "yena ca kāraṇena,",
  "tika-s0103t:957_5": "taṃ dassetuṃ “khīṇāsavasseta”ntiādi vuttaṃ.",
  "tika-s0103t:957_6": "Appaṭisandhikabhāvo hissa paccakkhato kāraṇaṃ.",
  "tika-s0103t:957_7": "Paramparāya itarāni,",
  "tika-s0103t:957_8": "yāni pāḷiyaṃ āgatāni.",
  "tika-s0103t:958_0": "Sikkhāya sammadeva ādānaṃ sikkhāsamādānaṃ,",
  "tika-s0103t:958_1": "taṃ panassā pāripūriyā veditabbanti āha “sikkhattayapūraṇe”ti.",
  "tika-s0103t:958_2": "Sikkhāya vā sammadeva ādito paṭṭhāya rakkhaṇaṃ sikkhāsamādānaṃ,",
  "tika-s0103t:958_3": "tañca atthato pūraṇe paricchinnaṃ arakkhaṇe sabbena sabbaṃ abhāvato,",
  "tika-s0103t:958_4": "rakkhaṇe ca paripūraṇato.",
  "tika-s0103t:958_5": "Bahalacchandoti daḷhacchando.",
  "tika-s0103t:958_6": "Āyatinti anantarānāgatadivasādikālo adhippeto,",
  "tika-s0103t:958_7": "na anāgatabhavoti āha “anāgate punadivasādīsupī”ti.",
  "tika-s0103t:958_8": "Sikkhaṃ paripūrentassa tattha niviṭṭhaatthitā avigatapematā,",
  "tika-s0103t:958_9": "tebhūmakadhammānaṃ aniccādivasena sammadeva nijjhānaṃ dhammanisāmanāti āha “vipassanāyetaṃ adhivacana”nti.",
  "tika-s0103t:958_10": "Taṇhāvinayaneti virāgānupassanādivipassanāñāṇānubhāvasiddhe taṇhāvikkhambhane.",
  "tika-s0103t:958_11": "Ekībhāveti gaṇasaṅgaṇikākilesasaṅgaṇikāvigamasiddhe vivekabhāve.",
  "tika-s0103t:958_12": "Vīriyārambheti sammappadhānavīriyassa paggaṇhane,",
  "tika-s0103t:958_13": "taṃ pana sabbaso vīriyassa paribrūhanaṃ hotīti āha “kāyikacetasikassa vīriyassa pūraṇe”ti.",
  "tika-s0103t:958_14": "Satiyañceva nepakkabhāve cāti satokāritāya ceva sampajānakāritāya ca.",
  "tika-s0103t:958_15": "Satisampajaññabaleneva vīriyārambho ijjhati.",
  "tika-s0103t:958_16": "Diṭṭhipaṭivedheti sammādiṭṭhiyā paṭivijjhane.",
  "tika-s0103t:958_17": "Tenāha “maggadassane”ti.",
  "tika-s0103t:958_18": "Saccasampaṭivedhe hi ijjhamāne maggasammādiṭṭhi siddhā eva hoti.",
  "tika-s0103t:959_0": "Asubhānupassanāñāṇeti dasavidhassa,",
  "tika-s0103t:959_1": "ekādasavidhassāpi vā asubhassa anupassanāvasena pavattañāṇe.",
  "tika-s0103t:959_2": "Idañhi dukkhānupassanāya paricayañāṇaṃ.",
  "tika-s0103t:959_3": "Ādīnavānupassanāñāṇeti saṅkhārānaṃ aniccadukkhavipariṇāmatāsaṃsūcitassa ādīnavassa anupassanāvasena pavattañāṇe.",
  "tika-s0103t:959_4": "Appahīnaṭṭhenāti maggena asamucchinnabhāvena.",
  "tika-s0103t:959_5": "Anusentīti santāne anu anu sayanti.",
  "tika-s0103t:959_6": "Kāraṇalābhe hi sati uppannārahā kilesā santāne anu anu sayitā viya honti,",
  "tika-s0103t:959_7": "tasmā te tadavatthā “anusayā”ti vuccanti.",
  "tika-s0103t:959_8": "Thāmagatoti thāmappatto.",
  "tika-s0103t:959_9": "Thāmagamanañca aññehi asādhāraṇo kāmarāgādīnameva āveṇiko sabhāvo daṭṭhabbo.",
  "tika-s0103t:959_10": "Tathā hi vuttaṃ abhidhamme “thāmagatānusayaṃ pajahatī”ti.",
  "tika-s0103t:959_11": "Kāmarāgo eva anusayo kāmarāgānusayo.",
  "tika-s0103t:959_12": "Ye pana “kāmarāgassa anusayo kāmarāgānusayo”ti vadanti,",
  "tika-s0103t:959_13": "taṃ tesaṃ matimattaṃ.",
  "tika-s0103t:959_14": "Na hi kāmarāgavinimutto kāmarāgānusayo nāma koci atthi.",
  "tika-s0103t:959_15": "Yadi “tassa bīja”nti vadeyyuṃ,",
  "tika-s0103t:959_16": "tampi tabbinimuttaṃ paramatthato na upalabbhatevāti.",
  "tika-s0103t:959_17": "Eseva nayo sesesupi.",
  "tika-s0103t:960_0": "Adhikaraṇasamathasattakavaṇṇanā",
  "tika-s0103t:961_0": "Adhikarīyanti etthāti adhikaraṇāni.",
  "tika-s0103t:961_1": "Ke adhikarīyanti? Samathā.",
  "tika-s0103t:961_2": "Kathaṃ adhikarīyantīti?",
  "tika-s0103t:961_3": "Samanavasena,",
  "tika-s0103t:961_4": "tasmā te tesaṃ samanavasena pavattantīti āha “adhikaraṇāni samentī”tiādi.",
  "tika-s0103t:961_5": "Uppannānaṃ uppannānanti uṭṭhitānaṃ uṭṭhitānaṃ.",
  "tika-s0103t:961_6": "Samathatthanti samanatthaṃ.",
  "tika-s0103t:962_0": "“Aṭṭhārasahi vatthūhī”ti lakkhaṇavacanametaṃ yathā “yadi me byādhī dāheyyuṃ dātabbamidamosadha”nti,",
  "tika-s0103t:962_1": "tasmā tesu aññataraññatarena vivadantā “aṭṭhārasahi vatthūhi vivadantī”ti vuccanti.",
  "tika-s0103t:962_2": "Upavadanāti akkoso.",
  "tika-s0103t:962_3": "Codanāti anuyogo.",
  "tika-s0103t:963_0": "Adhikaraṇassa sammukhāva vinayanato sammukhāvinayo.",
  "tika-s0103t:963_1": "Sannipatitaparisāya dhammavādīnaṃ yebhuyyatāya yebhuyyasikakammassa karaṇaṃ yebhuyyasikā.",
  "tika-s0103t:963_2": "Ayanti ayaṃ yathāvuttā catubbidhā sammukhatā sammukhāvinayo nāma.",
  "tika-s0103t:964_0": "Saṅghasāmaggivasena sammukhībhāvo,",
  "tika-s0103t:964_1": "na yathā tathā kārakapuggalānaṃ sammukhātā.",
  "tika-s0103t:964_2": "Bhūtatāti tacchatā.",
  "tika-s0103t:964_3": "Saccapariyāyo hi idha dhamma-",
  "tika-s0103t:964_4": "saddo “dhammavādī”tiādīsu viya.",
  "tika-s0103t:964_5": "Vineti etenāti vinayo,",
  "tika-s0103t:964_6": "tassa tassa adhikaraṇassa vūpasamanāya bhagavatā vuttavidhi,",
  "tika-s0103t:964_7": "tassa vinayassa sammukhatā vinayasammukhatā.",
  "tika-s0103t:964_8": "Tenāha “yathā taṃ…pe…",
  "tika-s0103t:964_9": "sammukhatā”ti.",
  "tika-s0103t:964_10": "Yenāti yena puggalena.",
  "tika-s0103t:964_11": "Vivādavatthusaṅkhāte atthe paccatthikā atthapaccatthikā.",
  "tika-s0103t:964_12": "Saṅghasammukhatā parihāyati sammatapuggaleheva vūpasamanato.",
  "tika-s0103t:965_0": "Nanti vivādādhikaraṇaṃ.",
  "tika-s0103t:965_1": "“Na chandāgatiṃ gacchatī”tiādinā vuttaṃ pañcaṅgasamannāgataṃ.",
  "tika-s0103t:965_2": "Guḷhakādīsu alajjussannāya parisāya guḷhako salākaggāho kātabbo lajjussannāya vivaṭako,",
  "tika-s0103t:965_3": "bālussannāya sakaṇṇajappako.",
  "tika-s0103t:965_4": "Yassā kiriyāya dhammavādino bahutarā,",
  "tika-s0103t:965_5": "sā yebhuyyasikāti āha “dhammavādīnaṃ yebhuyyatāyā”tiādi.",
  "tika-s0103t:966_0": "“Catūhi samathehi sammatī”ti idaṃ sabbasaṅgāhikavasena vuttaṃ.",
  "tika-s0103t:966_1": "Tattha pana dvīhi dvīhi eva vūpasamanaṃ daṭṭhabbaṃ.",
  "tika-s0103t:966_2": "Evaṃ vinicchitanti sace āpatti natthi,",
  "tika-s0103t:966_3": "ubho khamāpetvā,",
  "tika-s0103t:966_4": "atha atthi,",
  "tika-s0103t:966_5": "āpattiṃ dassetvā ropanavasena vinicchitaṃ.",
  "tika-s0103t:966_6": "Paṭikammaṃ pana āpattādhikaraṇasamathe parato āgamissati.",
  "tika-s0103t:967_0": "Na samaṇasāruppaṃ assāmaṇakaṃ, samaṇehi akattabbaṃ, tasmiṃ. Ajjhācāre vītikkame sati.",
  "tika-s0103t:968_0": "Paṭicaratoti paṭicchādentassa.",
  "tika-s0103t:968_1": "Pāpussannatāya pāpiyo, puggalo,",
  "tika-s0103t:968_2": "tassa kattabbakammaṃ tassa pāpiyasikaṃ.",
  "tika-s0103t:968_3": "Sammukhāvinayeneva vūpasamo natthi paṭiññāya tathārūpāya,",
  "tika-s0103t:968_4": "khantiyā vā vinā avūpasamanato.",
  "tika-s0103t:969_0": "Etthāti āpattidesanāya.",
  "tika-s0103t:969_1": "Paṭiññāte āpannabhāvādike karaṇaṃ kiriyā “āyatiṃ saṃvareyyāsī”ti,",
  "tika-s0103t:969_2": "parivāsadānādivasena ca pavattaṃ vacīkammaṃ paṭiññātakaraṇaṃ.",
  "tika-s0103t:970_0": "Yathānurūpanti “dvīhi samathehi catūhi tīhi ekenā”ti evaṃ vuttanayena yathānurūpaṃ.",
  "tika-s0103t:970_1": "Etthāti imasmiṃ sutte,",
  "tika-s0103t:970_2": "imasmiṃ vā samathavicāre.",
  "tika-s0103t:970_3": "Vinicchayanayoti vinicchaye nayamattaṃ.",
  "tika-s0103t:970_4": "Tenāha “vitthāro panā”tiādi.",
  "tika-s0103t:970_5": "Samantapāsādikāyaṃ vinayaṭṭhakathāya vutto,",
  "tika-s0103t:970_6": "tasmā vuttanayeneva veditabboti adhippāyo.",
  "tika-s0103t:971_0": "Sattakavaṇṇanā niṭṭhitā.",
  "tika-s0103t:972_0": "Niṭṭhitā ca dutiyabhāṇavāravaṇṇanā.",
  "tika-s0103t:973_0": "Aṭṭhakavaṇṇanā",
  "tika-s0103t:974_0": "333.",
  "tika-s0103t:974_1": "Ayāthāvāti na yāthāvā.",
  "tika-s0103t:974_2": "Aniyyānikatāya micchāsabhāvā.",
  "tika-s0103t:974_3": "Viparītavuttikatāya yāthāvā.",
  "tika-s0103t:974_4": "Niyyānikatāya sammāsabhāvā aviparītavuttikā.",
  "tika-s0103t:975_0": "334.",
  "tika-s0103t:975_1": "Kucchitaṃ sīdatīti kusīto da-",
  "tika-s0103t:975_2": "kārassa ta-",
  "tika-s0103t:975_3": "kāraṃ katvā.",
  "tika-s0103t:975_4": "Yassa dhammassa vasena puggalo “kusīto”ti vuccati,",
  "tika-s0103t:975_5": "so kusītabhāvo idha kusīta-",
  "tika-s0103t:975_6": "saddena vutto.",
  "tika-s0103t:975_7": "Vināpi hi bhāvajotanaṃ saddaṃ bhāvattho viññāyati yathā “paṭassa sukka”nti,",
  "tika-s0103t:975_8": "tasmā kusītabhāvavatthūnīti attho.",
  "tika-s0103t:975_9": "Tenāha “kosajjakāraṇānīti attho”ti.",
  "tika-s0103t:975_10": "Kammaṃ nāma samaṇasāruppaṃ īdisanti āha “cīvaravicāraṇādī”ti.",
  "tika-s0103t:975_11": "Vīriyanti padhānavīriyaṃ,",
  "tika-s0103t:975_12": "taṃ pana caṅkamanavasena karaṇe “kāyika”ntipi vattabbataṃ labhatīti āha “duvidhampī”ti.",
  "tika-s0103t:975_13": "Pattiyāti pāpuṇanatthaṃ.",
  "tika-s0103t:975_14": "Osīdananti bhāvanānuyoge saṅkoco.",
  "tika-s0103t:975_15": "Māsehi ācitaṃ nicitaṃ viyāti māsācitaṃ,",
  "tika-s0103t:975_16": "taṃ maññe.",
  "tika-s0103t:975_17": "Yasmā māsā tintāvisesena garukā honti,",
  "tika-s0103t:975_18": "tasmā “yathā tintamāso”tiādi vuttaṃ.",
  "tika-s0103t:975_19": "Vuṭṭhito hoti gilānabhāvāti adhippāyo.",
  "tika-s0103t:976_0": "335.",
  "tika-s0103t:976_1": "Tesanti ārambhavatthūnaṃ.",
  "tika-s0103t:976_2": "Imināva nayenāti iminā kusītavatthūsu vutteneva nayena.",
  "tika-s0103t:976_3": "“Duvidhampi vīriyaṃ ārabhatī”tiādinā,",
  "tika-s0103t:976_4": "“idaṃ paṭhamanti idaṃ handāhaṃ vīriyaṃ ārabhāmīti evaṃ bhāvanāya abbhussahanaṃ paṭhamaṃ ārambhavatthū”tiādinā ca attho veditabbo.",
  "tika-s0103t:976_5": "Yathā tathā paṭhamaṃ pavattaṃ abbhussahanañhi upari vīriyārambhassa kāraṇaṃ hoti.",
  "tika-s0103t:976_6": "Anurūpapaccavekkhaṇāsahitāni hi abbhussahanāni,",
  "tika-s0103t:976_7": "tammūlakāni vā paccavekkhaṇāni aṭṭha ārambhavatthūni veditabbāni.",
  "tika-s0103t:977_0": "336.",
  "tika-s0103t:977_1": "Āsajjāti yassa deti,",
  "tika-s0103t:977_2": "tassa āmodanahetu tena samāgamanimittaṃ.",
  "tika-s0103t:977_3": "Tenāha “ettha āsādanaṃ dānakāraṇaṃ nāmā”ti.",
  "tika-s0103t:977_4": "Bhayāti bhayahetu.",
  "tika-s0103t:977_5": "Nanu bhayaṃ nāma laddhukāmatā rāgādayo viya cetanāya avisuddhikaraṃ,",
  "tika-s0103t:977_6": "taṃ kasmā idha gahitanti?",
  "tika-s0103t:977_7": "Na idaṃ tādisaṃ corabhayādiṃ sandhāya vuttanti dassetuṃ “tatthā”tiādi vuttaṃ.",
  "tika-s0103t:977_8": "Adāsi meti yaṃ pubbe kataṃ upakāraṃ cintetvā dīyati,",
  "tika-s0103t:977_9": "taṃ sandhāya vuttaṃ.",
  "tika-s0103t:977_10": "Dassati meti paccupakārāsīsāya yaṃ dīyati,",
  "tika-s0103t:977_11": "taṃ sandhāya vadati.",
  "tika-s0103t:977_12": "Sāhu dānanti “dānaṃ nāmetaṃ paṇḍitapaññatta”nti sādhusamācāre ṭhatvā deti.",
  "tika-s0103t:977_13": "Alaṅkāratthanti upasobhanatthaṃ.",
  "tika-s0103t:977_14": "Parivāratthanti parikkhāratthaṃ.",
  "tika-s0103t:977_15": "Dānañhi datvā taṃ paccavekkhantassa pāmojjapītisomanassādayo uppajjanti,",
  "tika-s0103t:977_16": "lobhadosaissāmaccherādayo vidūrī bhavanti.",
  "tika-s0103t:977_17": "Idāni dānaṃ anukūladhammaparibrūhanena,",
  "tika-s0103t:977_18": "paccanīkadhammavidūrībhāvakaraṇena ca bhāvanācittassa upasobhanāya ca parikkhārāya ca hotīti “alaṅkāratthaṃ,",
  "tika-s0103t:977_19": "parivāratthañca detī”ti vuttaṃ.",
  "tika-s0103t:977_20": "Tenāha “dānañhi cittaṃ mudukaṃ karotī”tiādi.",
  "tika-s0103t:977_21": "Muducitto hoti laddhā dāyake “iminā mayhaṃ saṅgaho kato”ti,",
  "tika-s0103t:977_22": "dātāpi laddhari.",
  "tika-s0103t:977_23": "Tena vuttaṃ “ubhinnampi cittaṃ mudukaṃ karotī”ti.",
  "tika-s0103t:978_0": "Adantadamananti adantā anassavāpissa dānena dantā assavā honti vase vattanti.",
  "tika-s0103t:978_1": "Adānaṃ dantadūsakanti adānaṃ pana pubbe dantānaṃ assavānampi vighātuppādanena cittaṃ dūseti.",
  "tika-s0103t:978_2": "Unnamanti dāyakā,",
  "tika-s0103t:978_3": "piyaṃvadā ca paresaṃ garucittīkāraṭṭhānatāya.",
  "tika-s0103t:978_4": "Namanti paṭiggāhakā dānena,",
  "tika-s0103t:978_5": "piyavācāya laddhasaṅgahā saṅgāhakānaṃ.",
  "tika-s0103t:979_0": "Cittālaṅkāradānameva uttamaṃ anupakkiliṭṭhatāya, suparisuddhatāya, guṇavisesapaccayatāya ca.",
  "tika-s0103t:980_0": "337.",
  "tika-s0103t:980_1": "Dānapaccayāti dānakāraṇā,",
  "tika-s0103t:980_2": "dānamayapuññassa katattā upacitattāti attho.",
  "tika-s0103t:980_3": "Upapattiyoti manussesu,",
  "tika-s0103t:980_4": "devesu ca nibbattiyo.",
  "tika-s0103t:980_5": "Ṭhapetīti ekavārameva anuppajjitvā yathā uparūpari tenevākārena pavattati,",
  "tika-s0103t:980_6": "evaṃ ṭhapeti.",
  "tika-s0103t:980_7": "Tadeva casa adhiṭṭhānanti āha “tasseva vevacana”nti.",
  "tika-s0103t:980_8": "Vaḍḍhetīti brūheti,",
  "tika-s0103t:980_9": "na hāpeti.",
  "tika-s0103t:980_10": "Vimuttanti adhimuttaṃ,",
  "tika-s0103t:980_11": "ninnaṃ poṇaṃ pabbhāranti attho.",
  "tika-s0103t:980_12": "Vimuttanti vā visiṭṭhaṃ.",
  "tika-s0103t:980_13": "Nippariyāyato uttari nāma paṇītaṃ majjhepi hīnamajjhimavibhāgassa labbhanatoti vuttaṃ “uttari abhāvitanti tato upari maggaphalatthāya abhāvita”nti.",
  "tika-s0103t:980_14": "Saṃvattati tathā paṇihitaṃ dānamayacittaṃ.",
  "tika-s0103t:980_15": "Yaṃ pana pāḷiyaṃ “tañca kho”tiādi vuttaṃ,",
  "tika-s0103t:980_16": "taṃ tatrūpapattiyā vibandhakāradussīlyābhāvadassanaparaṃ daṭṭhabbaṃ,",
  "tika-s0103t:980_17": "na dānamayassa puññassa kevalassa taṃsaṃvattanatādassanaparanti daṭṭhabbaṃ.",
  "tika-s0103t:981_0": "Samucchinnarāgassāti samucchinnakāmarāgassa.",
  "tika-s0103t:981_1": "Tassa hi siyā brahmaloke upapatti,",
  "tika-s0103t:981_2": "na samucchinnabhavarāgassa.",
  "tika-s0103t:981_3": "Vītarāgaggahaṇena cettha kāmesu vītarāgatā adhippetā,",
  "tika-s0103t:981_4": "yāya brahmalokūpapatti siyā.",
  "tika-s0103t:981_5": "Tenāha “dānamattenevā”tiādi.",
  "tika-s0103t:981_6": "Yadi evaṃ dānaṃ tattha kiṃ atthiyanti āha “dānaṃ panā”tiādi.",
  "tika-s0103t:981_7": "Dānena muducittoti baddhāghāte verīpuggalepi attano dānasampaṭicchanena mudubhūtacitto.",
  "tika-s0103t:982_0": "Parisīdati parito ito cito ca samāgacchatīti parisā, samūho.",
  "tika-s0103t:983_0": "Lokassa dhammāti sattalokassa avassambhāvī dhammā.",
  "tika-s0103t:983_1": "Tenāha “etehi mutto nāma natthī”tiādi.",
  "tika-s0103t:983_2": "Yasmā te lokadhammā aparāparaṃ kadāci lokaṃ anupatanti,",
  "tika-s0103t:983_3": "kadāci te loko,",
  "tika-s0103t:983_4": "tasmā tañcettha atthaṃ dassento “aṭṭhime”ti suttapadaṃ āhari.",
  "tika-s0103t:983_5": "Ghāsacchādanādīnaṃ laddhi lābho,",
  "tika-s0103t:983_6": "tāni eva vā laddhabbato lābho.",
  "tika-s0103t:983_7": "Tadabhāvo alābho.",
  "tika-s0103t:983_8": "Lābhaggahaṇena cettha tabbisayo anurodho gahito,",
  "tika-s0103t:983_9": "alābhaggahaṇena virodho.",
  "tika-s0103t:983_10": "Yasmā lohite sati tadupaghātavasena pubbo viya anurodhe sati virodho laddhāvasaro eva hoti,",
  "tika-s0103t:983_11": "tasmā vuttaṃ “lābhe āgate alābho āgato evā”ti.",
  "tika-s0103t:983_12": "Esa nayo yasādīsupi.",
  "tika-s0103t:984_0": "Aṭṭhakavaṇṇanā niṭṭhitā.",
  "tika-s0103t:985_0": "Navakavaṇṇanā",
  "tika-s0103t:986_0": "340.",
  "tika-s0103t:986_1": "Vasati tattha phalaṃ tannimittakatāya pavattatīti vatthu,",
  "tika-s0103t:986_2": "kāraṇanti vuttovāyamattho.",
  "tika-s0103t:986_3": "Tenāha “āghātavatthūnīti āghātakāraṇānī”ti.",
  "tika-s0103t:986_4": "Kopo nāmāyaṃ yasmiṃ vatthusmiṃ uppajjati,",
  "tika-s0103t:986_5": "na tattha ekavārameva uppajjati,",
  "tika-s0103t:986_6": "atha kho punapi uppajjatevāti vuttaṃ “bandhatī”ti.",
  "tika-s0103t:986_7": "Atha vā yo paccayavisesena uppajjamāno āghāto savisaye baddho viya na vigacchati,",
  "tika-s0103t:986_8": "punapi uppajjeyyeva,",
  "tika-s0103t:986_9": "taṃ sandhāyāha “āghātaṃ bandhatī”ti.",
  "tika-s0103t:986_10": "Taṃ panassa paccayavasena nibbattanaṃ uppādanamevāti vuttaṃ “karoti uppādetī”ti.",
  "tika-s0103t:987_0": "Taṃ kutettha labbhāti ettha tanti kiriyāparāmasanaṃ,",
  "tika-s0103t:987_1": "padajjhāhārena ca attho veditabboti dassento “taṃ anatthacaraṇaṃ mā ahosī”tiādimāha.",
  "tika-s0103t:987_2": "Kena kāraṇena laddhabbaṃ niratthakabhāvato.",
  "tika-s0103t:987_3": "Kammassakā hi sattā,",
  "tika-s0103t:987_4": "te kassa ruciyā dukkhitā,",
  "tika-s0103t:987_5": "sukhitā vā bhavanti,",
  "tika-s0103t:987_6": "tasmā kevalaṃ tasmiṃ mayhaṃ kujjhanamattaṃ evāti adhippāyo.",
  "tika-s0103t:987_7": "Atha vā taṃ kopakaraṇamettha puggale kuto labbhā paramatthato kujjhitabbassa,",
  "tika-s0103t:987_8": "kujjhanakassa ca abhāvato.",
  "tika-s0103t:987_9": "Saṅkhāramattañhetaṃ,",
  "tika-s0103t:987_10": "yadidaṃ khandhapañcakaṃ.",
  "tika-s0103t:987_11": "Yaṃ “satto”ti vuccati,",
  "tika-s0103t:987_12": "te saṅkhārā ittarakālā khaṇikā,",
  "tika-s0103t:987_13": "kassa ko kujjhatīti attho.",
  "tika-s0103t:987_14": "Lābhā nāma ke siyuṃ aññatra anuppattito.",
  "tika-s0103t:988_0": "341.",
  "tika-s0103t:988_1": "Sattā āvasanti etesūti sattāvāsā.",
  "tika-s0103t:988_2": "Nānattakāyā nānattasaññī ādibhedā sattanikāyā.",
  "tika-s0103t:988_3": "Yasmā te te sattanikāyā tappariyāpannānaṃ sattānaṃ tāya eva tappariyāpannatāya ādhāro viya vattabbataṃ",
  "tika-s0103t:988_4": "arahanti samudāyādhāratāya avayavassa yathā “rukkhe sākhā”ti,",
  "tika-s0103t:988_5": "tasmā “sattānaṃ āvāsā,",
  "tika-s0103t:988_6": "vasanaṭṭhānānīti attho”ti vuttaṃ.",
  "tika-s0103t:988_7": "Suddhāvāsāpi sattāvāsova “na so,",
  "tika-s0103t:988_8": "bhikkhave,",
  "tika-s0103t:988_9": "sattāvāso sulabharūpo,",
  "tika-s0103t:988_10": "yo mayā anāvutthapubbo iminā dīghena addhunā aññatra suddhāvāsehi devehī”ti vacanato.",
  "tika-s0103t:988_11": "Yadi evaṃ kasmā idha na gahitāti tattha kāraṇamāha “asabbakālikattā”tiādi.",
  "tika-s0103t:988_12": "Vehapphalo pana catutthaṃyeva sattāvāsaṃ bhajatīti daṭṭhabbaṃ.",
  "tika-s0103t:989_0": "342.",
  "tika-s0103t:989_1": "Opasamikoti vaṭṭadukkhassa upasamāvaho,",
  "tika-s0103t:989_2": "taṃ pana vaṭṭadukkhaṃ kilesesu upasantesu upasamati,",
  "tika-s0103t:989_3": "na aññathā,",
  "tika-s0103t:989_4": "tasmā “kilesūpasamakaro”ti vuttaṃ.",
  "tika-s0103t:989_5": "Takkaraṃ sambodhaṃ gametīti sambodhagāmī.",
  "tika-s0103t:990_0": "Yasmiṃ devanikāye dhammadesanā na viyujjati savanasseva abhāvato,",
  "tika-s0103t:990_1": "so pāḷiyaṃ “dīghāyuko devanikāyo”ti adhippetoti āha “asaññabhavaṃ vā arūpabhavaṃ vā”ti.",
  "tika-s0103t:991_0": "343.",
  "tika-s0103t:991_1": "Anupubbato viharitabbāti anupubbavihārā.",
  "tika-s0103t:991_2": "Anupaṭipāṭiyāti anukkamena.",
  "tika-s0103t:991_3": "Samāpajjitabbavihārāti samāpajjitvā samaṅgino hutvā viharitabbavihārā.",
  "tika-s0103t:992_0": "344. Anupubbanirodhāti anupubbena anukkamena pavattetabbanirodhā. Tenāha “anupaṭipāṭiyā nirodhā”ti.",
  "tika-s0103t:993_0": "Navakavaṇṇanā niṭṭhitā.",
  "tika-s0103t:994_0": "Dasakavaṇṇanā",
  "tika-s0103t:995_0": "345.",
  "tika-s0103t:995_1": "Yehi sīlādīhi samannāgato bhikkhu dhammasaraṇatāya dhammeneva nāthati īsati abhibhavatīti nāthoti vuccati,",
  "tika-s0103t:995_2": "te tassa nāthabhāvakarā dhammā “nāthakaraṇā”ti vuttāti āha “sanāthā…pe…",
  "tika-s0103t:995_3": "patiṭṭhākarā dhammā”ti.",
  "tika-s0103t:995_4": "Tattha attano patiṭṭhākarāti yassa nāthabhāvakarā,",
  "tika-s0103t:995_5": "tassa attano patiṭṭhāvidhāyino.",
  "tika-s0103t:995_6": "Appatiṭṭho anātho,",
  "tika-s0103t:995_7": "sappatiṭṭho sanāthoti patiṭṭhattho nāthattho.",
  "tika-s0103t:996_0": "Kalyāṇaguṇayogato kalyāṇāti dassento “sīlādiguṇasampannā”ti āha.",
  "tika-s0103t:996_1": "Mijjanalakkhaṇā mittā etassa atthīti mitto,",
  "tika-s0103t:996_2": "so vuttanayena kalyāṇo assa atthīti tassa atthitāmattaṃ kalyāṇamittapadena vuttaṃ.",
  "tika-s0103t:996_3": "Assa tena sabbakālaṃ avijahitavāsoti taṃ dassetuṃ “kalyāṇasahāyo”ti vuttanti āha “tevassā”tiādi.",
  "tika-s0103t:996_4": "Tevassāti te eva kalyāṇamittā assa bhikkhuno.",
  "tika-s0103t:996_5": "Saha ayanatoti saha vattanato.",
  "tika-s0103t:996_6": "Asamodhāne cittena,",
  "tika-s0103t:996_7": "samodhāne pana cittena ceva kāyena ca sampavaṅko.",
  "tika-s0103t:997_0": "Sukhaṃ vaco etasmiṃ anukūlagāhimhi ādaragāravavati puggaleti suvaco.",
  "tika-s0103t:997_1": "Tenāha “sukhena vattabbo”tiādi.",
  "tika-s0103t:997_2": "Khamoti khantā,",
  "tika-s0103t:997_3": "tamevassa khamabhāvaṃ dassetuṃ “gāḷhenā”tiādi vuttaṃ.",
  "tika-s0103t:997_4": "Vāmatoti micchā,",
  "tika-s0103t:997_5": "ayoniso vā gaṇhāti.",
  "tika-s0103t:997_6": "Paṭippharatīti paṭāṇikabhāvena tiṭṭhati.",
  "tika-s0103t:997_7": "Padakkhiṇaṃ gaṇhātīti sammā yoniso vā gaṇhāti.",
  "tika-s0103t:998_0": "Uccāvacānīti vipulakhuddakāni.",
  "tika-s0103t:998_1": "Tatrupagamanīyāti tatra tatra mahante,",
  "tika-s0103t:998_2": "khuddake ca kamme sādhanavasena upāyena upagacchantiyā,",
  "tika-s0103t:998_3": "tassa tassa kammassa nipphādanena samatthāyāti attho.",
  "tika-s0103t:998_4": "Tatrupāyāyāti vā tatra tatra kamme sādhetabbe upāyabhūtāya.",
  "tika-s0103t:999_0": "Dhamme assa kāmoti dhammakāmoti byadhikaraṇānaṃpi bāhirattho samāso hotīti katvā vuttaṃ.",
  "tika-s0103t:999_1": "Kāmetabbato vā piyāyitabbato kāmo, dhammo;",
  "tika-s0103t:999_2": "dhammo kāmo assāti dhammakāmo.",
  "tika-s0103t:999_3": "Dhammoti pariyattidhammo adhippetoti āha “tepiṭakaṃ buddhavacanaṃ piyāyatīti attho”ti.",
  "tika-s0103t:999_4": "Samudāharaṇaṃ kathanaṃ samudāhāro,",
  "tika-s0103t:999_5": "piyo samudāhāro etassāti piyasamudāhāro.",
  "tika-s0103t:999_6": "Sayañcāti ettha ca-",
  "tika-s0103t:999_7": "saddena “sakkacca”nti padaṃ anukaḍḍhati,",
  "tika-s0103t:999_8": "tena sayañca sakkaccaṃ desetukāmo hotīti yojanā.",
  "tika-s0103t:999_9": "Abhidhammo sattappakaraṇāni adhiko abhivisiṭṭho ca pariyattidhammoti katvā.",
  "tika-s0103t:999_10": "Vinayo ubhatovibhaṅgā vinayanato kāyavācānaṃ.",
  "tika-s0103t:999_11": "Abhivinayo khandhakaparivārā visesato ābhisamācārikadhammakittanato.",
  "tika-s0103t:999_12": "Ābhisamācārikadhammapāripūrivaseneva hi ādibrahmacariyakadhammapāripūrī.",
  "tika-s0103t:999_13": "Dhammo eva piṭakadvayassāpi pariyattidhammabhāvato.",
  "tika-s0103t:999_14": "Maggaphalāni abhidhammo nibbānadhammassa abhimukhoti katvā.",
  "tika-s0103t:999_15": "Kilesavūpasamakāraṇaṃ pubbabhāgiyā tisso sikkhā saṅkhepato vivaṭṭanissito samatho vipassanā ca.",
  "tika-s0103t:999_16": "Bahulapāmojjoti balavapāmojjo.",
  "tika-s0103t:1000_0": "Kāraṇattheti nimittatthe.",
  "tika-s0103t:1000_1": "Kusaladhammanimittaṃ hissa vīriyārambho.",
  "tika-s0103t:1000_2": "Tenāha “tesaṃ adhigamatthāyā”ti.",
  "tika-s0103t:1000_3": "Kusalesu dhammesūti vā nipphādetabbe bhummaṃ yathā “cetaso avūpasame ayonisomanasikārapadaṭṭhāna”nti.",
  "tika-s0103t:1001_0": "346.",
  "tika-s0103t:1001_1": "Sakalaṭṭhenāti nissesaṭṭhena,",
  "tika-s0103t:1001_2": "anavasesapharaṇavasena cettha sakalaṭṭho veditabbo,",
  "tika-s0103t:1001_3": "asubhanimittādīsu viya ekadese aṭṭhatvā anavasesato gahetabbaṭṭhenāti attho.",
  "tika-s0103t:1001_4": "Tadārammaṇānaṃ dhammānanti taṃ kasiṇaṃ ārabbha pavattanakadhammānaṃ.",
  "tika-s0103t:1001_5": "Khettaṭṭhenāti uppattiṭṭhānaṭṭhena.",
  "tika-s0103t:1001_6": "Adhiṭṭhānaṭṭhenāti pavattiṭṭhānabhāvena.",
  "tika-s0103t:1001_7": "Yathā khettaṃ sassānaṃ uppattiṭṭhānaṃ vaḍḍhiṭṭhānañca,",
  "tika-s0103t:1001_8": "evametaṃ jhānaṃ taṃsampayuttānaṃ dhammānanti,",
  "tika-s0103t:1001_9": "yogino vā sukhavisesānaṃ kāraṇabhāvena.",
  "tika-s0103t:1001_10": "“Paricchinditvā” ti idaṃ uddhaṃ adhoti etthāpi yojetabbaṃ.",
  "tika-s0103t:1001_11": "Paricchinditvā eva hi sabbattha kasiṇaṃ vaḍḍhetabbaṃ.",
  "tika-s0103t:1001_12": "Tena tena vā kāraṇenāti tena tena upariādīsu kasiṇavaḍḍhanakāraṇena.",
  "tika-s0103t:1001_13": "Yathā kinti āha “ālokamiva rūpadassanakāmo”ti.",
  "tika-s0103t:1001_14": "Yathā dibbacakkhunā uddhaṃ ce rūpaṃ daṭṭhukāmo,",
  "tika-s0103t:1001_15": "uddhaṃ ālokaṃ pasāreti,",
  "tika-s0103t:1001_16": "adho ce adho,",
  "tika-s0103t:1001_17": "samantato ce rūpaṃ daṭṭhukāmo samantato ālokaṃ pasāreti;",
  "tika-s0103t:1001_18": "evamayaṃ kasiṇanti attho.",
  "tika-s0103t:1002_0": "Ekassāti pathavīkasiṇādīsu ekekassa.",
  "tika-s0103t:1002_1": "Aññabhāvānupagamanatthanti aññakasiṇabhāvānupagamanadīpanatthaṃ,",
  "tika-s0103t:1002_2": "aññassa vā kasiṇabhāvānupagamanadīpanatthaṃ,",
  "tika-s0103t:1002_3": "na hi aññena pasāritakasiṇaṃ tato aññena pasāritakasiṇabhāvaṃ upagacchati,",
  "tika-s0103t:1002_4": "evampi nesaṃ aññakasiṇasambhedābhāvo veditabbo.",
  "tika-s0103t:1002_5": "Na aññaṃ pathavīādi.",
  "tika-s0103t:1002_6": "Na hi udake ṭhitaṭṭhāne sasambhārapathavī atthi.",
  "tika-s0103t:1002_7": "Añño kasiṇasambhedoti āpokasiṇādinā saṅkaro.",
  "tika-s0103t:1002_8": "Sabbatthāti sabbesu sesakasiṇesu.",
  "tika-s0103t:1002_9": "Ekadese aṭṭhatvā anavasesapharaṇaṃ pamāṇassa aggahaṇato appamāṇaṃ.",
  "tika-s0103t:1002_10": "Teneva hi nesaṃ kasiṇasamaññā.",
  "tika-s0103t:1002_11": "Tathā cāha “tañhī”tiādi.",
  "tika-s0103t:1002_12": "Cetasā pharantoti bhāvanācittena ārammaṇaṃ karonto.",
  "tika-s0103t:1002_13": "Bhāvanācittañhi kasiṇaṃ parittaṃ vā vipulaṃ vā sakalameva manasi karoti,",
  "tika-s0103t:1002_14": "na ekadesaṃ.",
  "tika-s0103t:1003_0": "Kasiṇugghāṭimākāse pavattaviññāṇaṃ pharaṇaappamāṇavasena “viññāṇakasiṇa”nti vuttaṃ.",
  "tika-s0103t:1003_1": "Tathā hi taṃ “viññāṇañca”nti vuccati.",
  "tika-s0103t:1003_2": "Kasiṇavasenāti yathāugghāṭitakasiṇavasena.",
  "tika-s0103t:1003_3": "Kasiṇugghāṭimākāse uddhaṃadhotiriyatā veditabbā.",
  "tika-s0103t:1003_4": "Yattakañhi ṭhānaṃ kasiṇaṃ pasāritaṃ,",
  "tika-s0103t:1003_5": "tattakaṃ ākāsabhāvanāvasena ākāso hotīti;",
  "tika-s0103t:1003_6": "evaṃ yattakaṃ ṭhānaṃ ākāsaṃ hutvā upaṭṭhitaṃ,",
  "tika-s0103t:1003_7": "tattakaṃ sakalameva pharitvā viññāṇassa pavattanato āgamanavasena viññāṇakasiṇepi uddhaṃadhotiriyatā",
  "tika-s0103t:1003_8": "vuttāti āha “kasiṇugghāṭiṃ ākāsavasena tattha pavattaviññāṇe uddhaṃadhotiriyatā veditabbā”ti.",
  "tika-s0103t:1004_0": "Akusalakammapathadasakavaṇṇanā",
  "tika-s0103t:1005_0": "347.",
  "tika-s0103t:1005_1": "Pathabhūtattāti tesaṃ pavattanupāyattā maggabhūtattā.",
  "tika-s0103t:1005_2": "Methunasamācāresūti sadārasantosaparadāragamanavasena duvidhesu methunasamācāresu.",
  "tika-s0103t:1005_3": "Tepi hi kāmetabbato kāmā nāma.",
  "tika-s0103t:1005_4": "Methunavatthūsūti methunassa vatthūsu tesu sattesu.",
  "tika-s0103t:1005_5": "Micchācāroti gārayhācāro.",
  "tika-s0103t:1005_6": "Gārayhatā cassa ekantanihīnatāya evāti āha “ekantanindito lāmakācāro”ti.",
  "tika-s0103t:1005_7": "Asaddhammādhippāyenāti asaddhammasevanādhippāyena.",
  "tika-s0103t:1006_0": "Sagottehi rakkhitā gottarakkhitā.",
  "tika-s0103t:1006_1": "Sahadhammikehi rakkhitā dhammarakkhitā.",
  "tika-s0103t:1006_2": "Sassāmikā sārakkhā.",
  "tika-s0103t:1006_3": "Yassā gamane raññā daṇḍo ṭhapito,",
  "tika-s0103t:1006_4": "sā saparidaṇḍā.",
  "tika-s0103t:1006_5": "Bhariyābhāvatthaṃ dhanena kītā dhanakkītā.",
  "tika-s0103t:1006_6": "Chandena vasantī chandavāsinī.",
  "tika-s0103t:1006_7": "Bhogatthaṃ vasantī bhogavāsinī.",
  "tika-s0103t:1006_8": "Paṭatthaṃ vasantī paṭavāsinī.",
  "tika-s0103t:1006_9": "Udakapattaṃ āmasitvā gahitā odapattakinī.",
  "tika-s0103t:1006_10": "Cumbaṭaṃ apanetvā gahitā obhatacumbaṭā.",
  "tika-s0103t:1006_11": "Karamarānītā dhajāhaṭā.",
  "tika-s0103t:1006_12": "Taṅkhaṇikā muhuttikā.",
  "tika-s0103t:1006_13": "Abhibhavitvā vītikkame micchācāro mahāsāvajjo,",
  "tika-s0103t:1006_14": "na tathā dvinnaṃ samānacchandatāya.",
  "tika-s0103t:1006_15": "“Abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-s0103t:1006_16": "micchācāro na hoti abhibhuyyamānassā”ti vadanti.",
  "tika-s0103t:1006_17": "Sevanacitte sati payogābhāvo appamāṇaṃ yebhuyyena itthiyā sevanapayogassa abhāvato.",
  "tika-s0103t:1006_18": "Tasmiṃ asati puretaraṃ sevanacittassa upaṭṭhāpanepi tassā micchācāro na siyā,",
  "tika-s0103t:1006_19": "tathā purisassapi sevanapayogābhāveti.",
  "tika-s0103t:1006_20": "Tasmā attano ruciyā pavattitassa vasena tayo balakkārena pavattitassa vasena tayoti sabbepi aggahitaggahaṇena “cattāro sambhārā”ti vuttaṃ.",
  "tika-s0103t:1007_0": "Upasaggavasena atthavisesavācino dhātusaddāti “abhijjhāyatī”ti padassa “parabhaṇḍābhimukhī”tiādinā attho vutto.",
  "tika-s0103t:1007_1": "Tattha tanninnatāyāti tasmiṃ parabhaṇḍe lubbhanavasena ninnatāyāti ayamettha adhippāyo veditabbo.",
  "tika-s0103t:1007_2": "Abhipubbo vā jhā-",
  "tika-s0103t:1007_3": "saddo lubbhane niruḷho daṭṭhabbo.",
  "tika-s0103t:1007_4": "Upasaggavasena atthavisesavācino eva dhātusaddā.",
  "tika-s0103t:1007_5": "Adinnādānassa appasāvajjamahāsāvajjatā brahmajālavaṇṇanāyaṃ vuttāti āha “adinnādānaṃ viya appasāvajjā,",
  "tika-s0103t:1007_6": "mahāsāvajjā cā”ti.",
  "tika-s0103t:1007_7": "Tasmā “yassa bhaṇḍaṃ abhijjhāyati,",
  "tika-s0103t:1007_8": "tassa appaguṇatāya appasāvajjatā,",
  "tika-s0103t:1007_9": "mahāguṇatāya mahāsāvajjatā”tiādinā appasāvajjamahāsāvajjavibhāgo veditabbo.",
  "tika-s0103t:1007_10": "Attano pariṇāmanaṃ cittenevāti veditabbaṃ.",
  "tika-s0103t:1008_0": "Hitasukhaṃ byāpādayatīti yo naṃ uppādeti,",
  "tika-s0103t:1008_1": "tassa yaṃ pati cittaṃ uppādeti,",
  "tika-s0103t:1008_2": "tassa tassa sati samavāye hitasukhaṃ vināseti.",
  "tika-s0103t:1008_3": "Pharusavācāya appasāvajjamahāsāvajjatā brahmajālavaṇṇanāyaṃ vibhāvitāti āha “pharusavācā viyā”tiādi.",
  "tika-s0103t:1008_4": "Tasmā “yaṃ pati cittaṃ byāpādeti,",
  "tika-s0103t:1008_5": "tassa appaguṇatāya appasāvajjo,",
  "tika-s0103t:1008_6": "mahāguṇatāya mahāsāvajjo”tiādinā tadubhayavibhāgo veditabbo.",
  "tika-s0103t:1008_7": "“Aho vatā”ti iminā parassa accantāya vināsacintanaṃ dīpeti.",
  "tika-s0103t:1008_8": "Evañhi ssa dāruṇappavattiyā kammapathappavatti.",
  "tika-s0103t:1009_0": "Yathābhuccagahaṇābhāvenāti yāthāvagahaṇassa abhāvena aniccādisabhāvassa niccādito gahaṇena.",
  "tika-s0103t:1009_1": "Micchā passatīti vitathaṃ passati.",
  "tika-s0103t:1009_2": "“Samphappalāpo viyā”ti iminā āsevanassa mandatāya appasāvajjataṃ,",
  "tika-s0103t:1009_3": "mahantatāya mahāsāvajjataṃ dasseti.",
  "tika-s0103t:1009_4": "Gahitākāraviparītatāti micchādiṭṭhiyā gahitākāraviparītabhāvo.",
  "tika-s0103t:1009_5": "Vatthunoti tassa ayathābhūtasabhāvamāha.",
  "tika-s0103t:1009_6": "Tathābhāvenāti gahitākāreneva viparītākāreneva.",
  "tika-s0103t:1009_7": "Tassa diṭṭhigatikassa,",
  "tika-s0103t:1009_8": "tassa vā vatthuno upaṭṭhānaṃ,",
  "tika-s0103t:1009_9": "“evametaṃ na ito aññathā”ti.",
  "tika-s0103t:1010_0": "Dhammatoti sabhāvato.",
  "tika-s0103t:1010_1": "Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti,",
  "tika-s0103t:1010_2": "tatoti attho.",
  "tika-s0103t:1011_0": "Cetanādhammāti cetanāsabhāvā.",
  "tika-s0103t:1012_0": "“Paṭipāṭiyā sattā”ti ettha nanu cetanā abhidhamme kammapathesu na vuttāti paṭipāṭiyā sattannaṃ kammapathabhāvo na yuttoti? Na,",
  "tika-s0103t:1012_1": "avacanassa aññahetukattā.",
  "tika-s0103t:1012_2": "Na hi tattha cetanāya akammapathappattattā kammapatharāsimhi avacanaṃ,",
  "tika-s0103t:1012_3": "kadāci pana kammapatho hoti,",
  "tika-s0103t:1012_4": "na sabbadāti kammapathabhāvassa aniyatattā avacanaṃ.",
  "tika-s0103t:1012_5": "Yadā pana kammapatho hoti,",
  "tika-s0103t:1012_6": "tadā kammapatharāsisaṅgaho na nivārito.",
  "tika-s0103t:1013_0": "Etthāha –",
  "tika-s0103t:1013_1": "yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṃ,",
  "tika-s0103t:1013_2": "nanu abhijjhādīnampi kammapathabhāvaṃ appattānaṃ atthitāya aniyato kammapathabhāvoti tesampi kammapatharāsimhi avacanaṃ āpajjatīti?",
  "tika-s0103t:1013_3": "Nāpajjati kammapathatātaṃsabhāgatā hi tesaṃ tattha vuttattā.",
  "tika-s0103t:1013_4": "Yadi evaṃ cetanāpi tattha vattabbā siyāti?",
  "tika-s0103t:1013_5": "Saccametaṃ,",
  "tika-s0103t:1013_6": "sā pana pāṇātipātādikāvāti pākaṭo tassā kammapathabhāvoti na vuttaṃ siyā.",
  "tika-s0103t:1013_7": "Cetanāya hi “cetanāhaṃ,",
  "tika-s0103t:1013_8": "bhikkhave,",
  "tika-s0103t:1013_9": "kammaṃ vadāmi, tividhā,",
  "tika-s0103t:1013_10": "bhikkhave,",
  "tika-s0103t:1013_11": "kāyasañcetanā akusalaṃ kāyakamma”nti vacanato kammabhāvo pākaṭo;",
  "tika-s0103t:1013_12": "kammaṃyeva ca sugatiduggatīnaṃ,",
  "tika-s0103t:1013_13": "taduppajjanasukhadukkhānañca pathabhāvena pavattaṃ “kammapatho”ti vuccatīti pākaṭo tassā kammapathabhāvo.",
  "tika-s0103t:1013_14": "Abhijjhādīnaṃ pana cetanāsamīhanabhāvena sucaritaduccaritabhāvo,",
  "tika-s0103t:1013_15": "cetanājanitabhāvena [cetanājanitataṃbandhatibhāvena ] sugatiduggatitaduppajjanasukhadukkhānaṃ pathabhāvo",
  "tika-s0103t:1013_16": "cāti na tathā pākaṭo kammapathabhāvoti te eva tena sabhāvena dassetuṃ abhidhamme cetanā kammapathabhāve na vuttā,",
  "tika-s0103t:1013_17": "atathājātiyattā vā cetanā tehi saddhiṃ na vuttāti daṭṭhabbaṃ.",
  "tika-s0103t:1013_18": "Mūlaṃ patvāti mūladesanaṃ patvā,",
  "tika-s0103t:1013_19": "mūlasabhāvesu dhammesu desiyamānesūti attho.",
  "tika-s0103t:1014_0": "“Adinnādānaṃ sattārammaṇa”nti idaṃ “pañcasikkhāpadā parittārammaṇā evā”ti imāya pañhapucchakapāḷiyā virujjhati.",
  "tika-s0103t:1014_1": "Yañhi pāṇātipātādidussīlyassa ārammaṇaṃ,",
  "tika-s0103t:1014_2": "tadeva taṃveramaṇiyā ārammaṇaṃ.",
  "tika-s0103t:1014_3": "Vītikkamitabbavatthuto eva hi viratīti.",
  "tika-s0103t:1014_4": "Sattārammaṇanti vā sattasaṅkhātasaṅkhārārammaṇaṃ,",
  "tika-s0103t:1014_5": "tameva upādāya vuttanti na koci virodho.",
  "tika-s0103t:1014_6": "Tathā hi vuttaṃ sammohavinodaniyaṃ “yāni sikkhāpadāni ettha ‘sattārammaṇānī’ti vuttāni,",
  "tika-s0103t:1014_7": "tāni yasmā sattoti saṅkhaṃ gate saṅkhāreyeva ārammaṇaṃ karontī”ti.",
  "tika-s0103t:1014_8": "esa nayo ito paresupi.",
  "tika-s0103t:1014_9": "Visabhāgavatthuno “itthī puriso”ti gahetabbato “sattārammaṇo”ti eke.",
  "tika-s0103t:1014_10": "“Eko diṭṭho,",
  "tika-s0103t:1014_11": "dve sutā”tiādinā samphappalāpena diṭṭhasutamutaviññātavasena.",
  "tika-s0103t:1014_12": "Tathā abhijjhāti ettha tathā-",
  "tika-s0103t:1014_13": "saddo “diṭṭhasutamutaviññātavasenā” tidampi upasaṃharati,",
  "tika-s0103t:1014_14": "na sattasaṅkhārārammaṇatameva dassanādivasena abhijjhāyanato.",
  "tika-s0103t:1014_15": "“Natthi sattā opapātikā”ti pavattamānāpi micchādiṭṭhi tebhūmakadhammavisayā evāti adhippāyenassā saṅkhārārammaṇatā vuttā.",
  "tika-s0103t:1014_16": "Kathaṃ pana micchādiṭṭhiyā sabbe tebhūmakadhammā ārammaṇaṃ hotīti?",
  "tika-s0103t:1014_17": "Sādhāraṇato.",
  "tika-s0103t:1014_18": "“Natthi sukatadukkaṭānaṃ kammānaṃ phalaṃ vipāko”ti pavattamānāya atthato rūpārūpāvacaradhammāpi gahitā eva hontīti.",
  "tika-s0103t:1015_0": "Sukhabahulatāya rājāno hasamānāpi “ghātethā”ti vadanti,",
  "tika-s0103t:1015_1": "hāso pana nesaṃ attavūpasamādiaññavisayoti āha “sanniṭṭhāpaka…pe… hotī”ti.",
  "tika-s0103t:1015_2": "Majjhattavedano na hoti,",
  "tika-s0103t:1015_3": "sukhavedanova ettha sambhavatīti.",
  "tika-s0103t:1015_4": "Musāvādo lobhasamuṭṭhāno sukhavedano vā siyā majjhattavedano vā,",
  "tika-s0103t:1015_5": "dosasamuṭṭhāno dukkhavedano vāti musāvādo tivedano.",
  "tika-s0103t:1015_6": "Iminā nayena sesesupi yathārahaṃ vedanābhedo veditabbo.",
  "tika-s0103t:1016_0": "Dosamohavasena dvimūlakoti sampayuttamūlameva sandhāya vuttaṃ.",
  "tika-s0103t:1016_1": "Tassa hi mūlaṭṭhena upakārakabhāvo.",
  "tika-s0103t:1016_2": "Nidānamūle pana gayhamāne “lobhamohavasenapī”ti vattabbaṃ siyā.",
  "tika-s0103t:1016_3": "Āmisakiñjakkhahetupi pāṇaṃ hananti.",
  "tika-s0103t:1016_4": "Tenevāha –",
  "tika-s0103t:1016_5": "“lobho nidānaṃ kammānaṃ samudayāyā”tiādi.",
  "tika-s0103t:1016_6": "Sesesupi eseva nayo.",
  "tika-s0103t:1017_0": "Kusalakammapathadasakavaṇṇanā",
  "tika-s0103t:1018_0": "Pāṇātipātā …pe…",
  "tika-s0103t:1018_1": "veditabbāni lokiyalokuttaramissakavasenettha kusalakammapathānaṃ desitattā.",
  "tika-s0103t:1018_2": "Verahetutāya verasaññitaṃ pāṇātipātādipāpadhammaṃ maṇati “mayi idha ṭhitāya kathaṃ āgacchasī”ti tajjantī viya nīharatīti veramaṇī,",
  "tika-s0103t:1018_3": "viramati etāyāti vā “viramaṇī”ti vattabbe niruttinayena “veramaṇī”ti vuttaṃ.",
  "tika-s0103t:1018_4": "Samādānavasena uppannā virati samādānavirati.",
  "tika-s0103t:1018_5": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0103t:1018_6": "Kilesānaṃ samucchindanavasena pavattā maggasampayuttā virati samucchedavirati.",
  "tika-s0103t:1018_7": "Kāmañcettha pāḷiyaṃ viratiyeva āgatā,",
  "tika-s0103t:1018_8": "sikkhāpadavibhaṅge pana cetanāpi āharitvā dassitāti tadubhayampi gaṇhanto “cetanāpi vattanti viratiyopī”ti āha.",
  "tika-s0103t:1018_9": "Anabhijjhā hi mūlaṃ patvāti kammapathakoṭṭhāse “anabhijjhā”ti vuttadhammo mūlato alobho kusalamūlaṃ hotīti evamettha attho daṭṭhabbo.",
  "tika-s0103t:1018_10": "Sesapadadvayepi eseva nayo.",
  "tika-s0103t:1019_0": "Dussīlyārammaṇā tadārammaṇajīvitindriyādiārammaṇā kathaṃ dussīlyāni pajahantīti taṃ dassetuṃ “yathā panā”tiādi vuttaṃ.",
  "tika-s0103t:1019_1": "Pajahantīti veditabbā pāṇātipātādīhi viramaṇavaseneva pavattanato.",
  "tika-s0103t:1019_2": "Atha tadārammaṇabhāve,",
  "tika-s0103t:1019_3": "na so tāni pajahati.",
  "tika-s0103t:1019_4": "Na hi tadeva ārabbha taṃ pajahituṃ sakkā tato avinissaṭabhāvato.",
  "tika-s0103t:1020_0": "Anabhijjhā…pe…",
  "tika-s0103t:1020_1": "viramantassāti abhijjhaṃ pajahantassāti attho.",
  "tika-s0103t:1020_2": "Na hi manoduccaritato virati atthi anabhijjhādīheva tappahānasiddhito.",
  "tika-s0103t:1021_0": "Ariyavāsadasakavaṇṇanā",
  "tika-s0103t:1022_0": "348.",
  "tika-s0103t:1022_1": "Ariyānameva vāsāti ariyavāsā anariyānaṃ tādisānaṃ asambhavato.",
  "tika-s0103t:1022_2": "Ariyāti cettha ukkaṭṭhaniddesena khīṇāsavā gahitā,",
  "tika-s0103t:1022_3": "te ca yasmā tehi sabbakālaṃ avirahitavāsā eva,",
  "tika-s0103t:1022_4": "tasmā vuttaṃ “ariyā eva vasiṃsu vasanti vasissantī”ti.",
  "tika-s0103t:1022_5": "Tattha vasiṃsūti nissāya vasiṃsu.",
  "tika-s0103t:1022_6": "Pañcaṅgavippahīnattādayo hi ariyānaṃ apassayā.",
  "tika-s0103t:1022_7": "Tesu pañcaṅgavippahānapaccekasaccapanodanaesanāsamavayavissajjanāni “saṅkhāyekaṃ paṭisevati,",
  "tika-s0103t:1022_8": "adhivāseti,",
  "tika-s0103t:1022_9": "parivajjeti,",
  "tika-s0103t:1022_10": "vinodetī”ti vuttesu apassenesu vinodanañca maggakiccāneva,",
  "tika-s0103t:1022_11": "itare maggeneva samijjhanti.",
  "tika-s0103t:1023_0": "Ñāṇādayoti ñāṇañceva taṃsampayuttadhammā ca.",
  "tika-s0103t:1023_1": "Tenāha “ñāṇanti vutte”tiādi.",
  "tika-s0103t:1023_2": "Tattha vattabbaṃ heṭṭhā vuttameva.",
  "tika-s0103t:1024_0": "Ārakkhakiccaṃ sādheti sativepullappattattā.",
  "tika-s0103t:1024_1": "“Carato”tiādinā niccasamādānaṃ dasseti,",
  "tika-s0103t:1024_2": "taṃ vikkhepābhāvena daṭṭhabbaṃ.",
  "tika-s0103t:1025_0": "Pabbajjupagatāti yaṃ kiñci pabbajjaṃ upagatā,",
  "tika-s0103t:1025_1": "na samitapāpā.",
  "tika-s0103t:1025_2": "Bhovādinoti jātimattabrāhmaṇe vadati.",
  "tika-s0103t:1025_3": "Pāṭekkasaccānīti tehi tehi diṭṭhigatikehi pāṭiyekkaṃ gahitāni “idameva sacca”nti abhiniviṭṭhāni diṭṭhisaccādīni.",
  "tika-s0103t:1025_4": "Diṭṭhigatānipi hi “idameva sacca”nti gahaṇaṃ upādāya “saccānī”ti voharīyanti.",
  "tika-s0103t:1025_5": "Tenāha “idamevā”tiādi.",
  "tika-s0103t:1025_6": "Nīhaṭānīti attano santānato nīharitāni apanītāni.",
  "tika-s0103t:1025_7": "Gahitaggahaṇassāti ariyamaggādhigamato pubbe gahitassa diṭṭhigāhassa.",
  "tika-s0103t:1025_8": "Vissaṭṭhabhāvavevacanānīti ariyamaggena sabbaso pariccāgabhāvassa adhivacanāni.",
  "tika-s0103t:1026_0": "Natthi etāsaṃ vayo vekalyanti avayāti āha “anūnā”ti,",
  "tika-s0103t:1026_1": "anavasesāti attho.",
  "tika-s0103t:1026_2": "Esanāti heṭṭhā vuttakāmesanādayo.",
  "tika-s0103t:1027_0": "Maggassa kiccanipphatti kathitā rāgādīnaṃ pahīnabhāvadīpanato.",
  "tika-s0103t:1028_0": "Paccavekkhaṇāya phalaṃ kathitanti paccavekkhaṇamukhena ariyaphalaṃ kathitaṃ.",
  "tika-s0103t:1028_1": "Adhigate hi aggaphale sabbaso rāgādīnaṃ anuppādadhammataṃ pajānāti,",
  "tika-s0103t:1028_2": "tañca pajānanaṃ paccavekkhaṇañāṇanti.",
  "tika-s0103t:1029_0": "Asekkhadhammadasakavaṇṇanā",
  "tika-s0103t:1030_0": "Phalañca te sampayuttadhammā cāti phalasampayuttadhammā,",
  "tika-s0103t:1030_1": "ariyaphalasabhāvā sampayuttā dhammāti attho.",
  "tika-s0103t:1030_2": "Phalasampayuttadhammāti phaladhammā ceva taṃsampayuttadhammā cāti evamettha attho veditabbo.",
  "tika-s0103t:1030_3": "Dvīsupi ṭhānesu paññāva kathitā sammā dassanaṭṭhena sammādiṭṭhi,",
  "tika-s0103t:1030_4": "sammā jānanaṭṭhena sammāñāṇanti ca.",
  "tika-s0103t:1030_5": "Atthi hi dassanajānanānaṃ savisaye pavattiākāraviseso,",
  "tika-s0103t:1030_6": "svāyaṃ heṭṭhā dassito eva.",
  "tika-s0103t:1030_7": "Phalasamāpattidhammāti phalasamāpattiyaṃ dhammā,",
  "tika-s0103t:1030_8": "phalasamāpattisahagatadhammāti attho.",
  "tika-s0103t:1030_9": "Ariyaphalasampayuttadhammāpi hi sabbaso paṭipakkhato vimuttataṃ upādāya “vimuttī”ti vattabbataṃ labhanti.",
  "tika-s0103t:1030_10": "Kenaci pana yathā asekkhā phalapaññā dassanakiccaṃ upādāya “sammādiṭṭhī”ti vuttā,",
  "tika-s0103t:1030_11": "jānanakiccaṃ upādāya “sammāñāṇa”ntipi vuttā eva;",
  "tika-s0103t:1030_12": "evaṃ ariyaphalasamādhi samādānaṭṭhaṃ upādāya “sammāsamādhī”ti vutto,",
  "tika-s0103t:1030_13": "vimuccanaṭṭhaṃ upādāya “sammāvimuttī” tipi vutto.",
  "tika-s0103t:1030_14": "Evañca katvā “anāsavaṃ cetovimutti”nti dutiyavimuttiggahaṇañca samatthitaṃ hotīti.",
  "tika-s0103t:1031_0": "Dasakavaṇṇanā niṭṭhitā.",
  "tika-s0103t:1032_0": "Pañhasamodhānavaṇṇanā",
  "tika-s0103t:1033_0": "Samodhānetabbāti samāharitabbā.",
  "tika-s0103t:1034_0": "349.",
  "tika-s0103t:1034_1": "Okappanāti balavasaddhā.",
  "tika-s0103t:1034_2": "Āyatiṃ bhikkhūnaṃ avivādahetubhūtaṃ tattha tattha bhagavatā desitānaṃ atthānaṃ saṅgāyanaṃ saṅgīti,",
  "tika-s0103t:1034_3": "tassa ca kāraṇaṃ ayaṃ suttadesanā tathā pavattattāti vuttaṃ “saṅgītipariyāyanti sāmaggiyā kāraṇa”nti.",
  "tika-s0103t:1034_4": "Samanuñño satthā ahosi “paṭibhātu ta,ṃ sāriputta,",
  "tika-s0103t:1034_5": "bhikkhūnaṃ dhammiṃ kathā”ti ussāhetvā ādito paṭṭhāya yāva pariyosānā suṇanto,",
  "tika-s0103t:1034_6": "sā panettha bhagavato samanuññatā “sādhu,",
  "tika-s0103t:1034_7": "sādhū”ti anumodanena pākaṭā jātāti vuttaṃ “anumodanena samanuñño ahosī”ti.",
  "tika-s0103t:1034_8": "Jinabhāsito nāma jāto,",
  "tika-s0103t:1034_9": "na sāvakabhāsito.",
  "tika-s0103t:1034_10": "Yathā hi rājayuttehi likhitapaṇṇaṃ yāva rājamuddikāya na lañjitaṃ hoti,",
  "tika-s0103t:1034_11": "na tāva “rājapaṇṇa”nti saṅkhyaṃ gacchati,",
  "tika-s0103t:1034_12": "lañjitamattaṃ pana rājapaṇṇaṃ nāma hoti.",
  "tika-s0103t:1034_13": "Evameva “sādhu,",
  "tika-s0103t:1034_14": "sādhu sāriputtā”tiādi anumodanavacanasaṃsūcitāya samanuññāsaṅkhātāya jinavacanamuddāya lañjitattā ayaṃ suttanto jinabhāsito nāma jāto āhaccavacano.",
  "tika-s0103t:1034_15": "Yaṃ panettha atthato na vibhattaṃ,",
  "tika-s0103t:1034_16": "taṃ suviññeyyamevāti.",
  "tika-s0103t:1035_0": "Saṅgītisuttavaṇṇanāya līnatthappakāsanā.",
  "tika-s0103t:1036_0": "11. Dasuttarasuttavaṇṇanā",
  "tika-s0103t:1037_0": "350.",
  "tika-s0103t:1037_1": "Āvuso bhikkhaveti sāvakānaṃ ālapananti sāvakānaṃ āmantanavasena ālapanasamudācāro,",
  "tika-s0103t:1037_2": "na kevalaṃ “bhikkhave”ti,",
  "tika-s0103t:1037_3": "so pana buddhānaṃ ālapanaṃ.",
  "tika-s0103t:1037_4": "Tenāha “buddhā hī”tiādi.",
  "tika-s0103t:1037_5": "Satthusamudācāravasena asamudācāro evettha satthu uccaṭṭhāne ṭhapanaṃ.",
  "tika-s0103t:1037_6": "Sampati āgatattā katthaci na nibaddho vāso etesanti anibaddhavāsā,",
  "tika-s0103t:1037_7": "antevāsikā.",
  "tika-s0103t:1037_8": "Kammaṭṭhānaṃ gahetvā sappāyasenāsanaṃ gavesantā yaṃ kiñci disaṃ gacchantīti disāgamanīyā.",
  "tika-s0103t:1037_9": "Idāni tamatthaṃ vitthārato dassetuṃ “buddhakāle”tiādi vuttaṃ.",
  "tika-s0103t:1038_0": "Asubhakammaṭṭhānanti ekādasavidhaṃ asubhakammaṭṭhānaṃ.",
  "tika-s0103t:1038_1": "Tatthāpi puggalavemattataṃ ñatvā tadanurūpaṃ tadanurūpameva deti.",
  "tika-s0103t:1038_2": "Mohacaritassapi kāmaṃ ānāpānassatikammaṭṭhānaṃ sappāyaṃ,",
  "tika-s0103t:1038_3": "kammaṭṭhānabhāvanāya pana bhājanabhūtaṃ kātuṃ sammohavigamāya paṭhamaṃ uddesaparipucchādhammassavanadhammasākacchāsu",
  "tika-s0103t:1038_4": "niyojetabboti vuttaṃ “mohacaritassa…pe…",
  "tika-s0103t:1038_5": "ācikkhatī”ti.",
  "tika-s0103t:1038_6": "Saddhācaritassa visesato purimā cha anussatiyo sappāyā,",
  "tika-s0103t:1038_7": "tāsaṃ pana anuyuñjane ayaṃ pubbabhāgapaṭipattīti dassetuṃ “pasādanīyasuttante”tiādi vuttaṃ.",
  "tika-s0103t:1038_8": "Ñāṇacaritassāti buddhicaritassa,",
  "tika-s0103t:1038_9": "tassa pana maraṇassati,",
  "tika-s0103t:1038_10": "upasamānussati,",
  "tika-s0103t:1038_11": "catudhātuvavatthānaṃ,",
  "tika-s0103t:1038_12": "āhārepaṭikūlasaññā visesato sappāyā,",
  "tika-s0103t:1038_13": "tesaṃ pana upakāradhammadassanatthaṃ “aniccatādi…pe…",
  "tika-s0103t:1038_14": "kathetī”ti vuttaṃ.",
  "tika-s0103t:1038_15": "Tatthevāti satthu santike eva.",
  "tika-s0103t:1038_16": "Temāsikaṃ paṭipadanti tīhi māsehi sanniṭṭhāpetabbaṃ paṭipadaṃ.",
  "tika-s0103t:1039_0": "Ime bhikkhūti imissā dhammadesanāya bhājanabhūtā bhikkhū.",
  "tika-s0103t:1039_1": "“Evaṃ āgantvā gacchante pana bhikkhū”ti idaṃ “buddhakāle”tiādinā taduddesikavasena vuttabhikkhū sandhāya vuttaṃ,",
  "tika-s0103t:1039_2": "na “ime bhikkhū”ti anantaraṃ vuttabhikkhū.",
  "tika-s0103t:1039_3": "Tenāha “pesetī”ti.",
  "tika-s0103t:1039_4": "Apalokethāti āpucchatha.",
  "tika-s0103t:1039_5": "“Paṇḍitā”tiādi sevanabhajanesu kāraṇavacanaṃ.",
  "tika-s0103t:1039_6": "“Sotāpattiphale vinetī”tiādi yebhuyyavasena vuttaṃ.",
  "tika-s0103t:1039_7": "Āyasmā hi dhammasenāpati bhikkhū yebhuyyena sotāpattiphalaṃ pāpetvā vissajjeti “evamete niyatā sambodhiparāyaṇā”ti.",
  "tika-s0103t:1039_8": "Āyasmā pana mahāmoggallāno “sabbāpi bhavūpapatti jigucchitabbāvā”ti bhikkhū yebhuyyena uttamatthaṃyeva pāpeti.",
  "tika-s0103t:1040_0": "Sāvakehi vinetuṃ sakkuṇeyyā sāvakaveneyyā nāma na sāvakeheva vinetabbāti dassento āha “sāvakaveneyyā nāmā”tiādi.",
  "tika-s0103t:1040_1": "Dasadhā mātikaṃ ṭhapetvāti ekakato paṭṭhāya yāva dasakā dasadhā dasadhā mātikaṃ ṭhapetvā vibhattoti dasuttaro.",
  "tika-s0103t:1040_2": "Dasuttaro gatotipi dasuttaroti ekakato paṭṭhāya yāva dasakā dasahi uttaro adhiko hutvā gato pavattotipi dasuttaro.",
  "tika-s0103t:1040_3": "Ekekasmiṃ pabbeti ekakato paṭṭhāya yāva dasakā dasasu pabbesu ekekasmiṃ pabbe.",
  "tika-s0103t:1040_4": "Dasa dasa pañhāti “katamo dhammo bahukāro appamādo kusalesu dhammesū”tiādinā dasa dasa pañhā.",
  "tika-s0103t:1040_5": "Visesitāti vissajjitā.",
  "tika-s0103t:1040_6": "Dasuttaraṃ pavakkhāmīti desiyamānaṃ desanaṃ nāmakittanamukhena paṭijānāti vaṇṇabhaṇanatthaṃ.",
  "tika-s0103t:1040_7": "Pavakkhāmīti pakārehi vakkhāmi.",
  "tika-s0103t:1040_8": "Tathā hettha paññāsādhikānaṃ pañcannaṃ pañhasatānaṃ vasena desanā pavattā.",
  "tika-s0103t:1040_9": "Dhammanti idha dhamma-",
  "tika-s0103t:1040_10": "saddo pariyattipariyāyo “idha bhikkhu dhammaṃ pariyāpuṇātī”tiādīsu viya.",
  "tika-s0103t:1040_11": "Suttalakkhaṇo cāyaṃ dhammoti āha “dhammanti sutta”nti.",
  "tika-s0103t:1040_12": "Svāyaṃ dhammo yathānusiṭṭhaṃ paṭipajjamānassa nibbānāvaho.",
  "tika-s0103t:1040_13": "Tato eva vaṭṭadukkhasamucchedāya hoti,",
  "tika-s0103t:1040_14": "sa cāyamassa ānubhāvo sabbesaṃ khandhānaṃ pamocanupāyabhāvatoti dassento “nibbānappattiyā”tiādimāha.",
  "tika-s0103t:1040_15": "Tena vuttaṃ “nibbānappattiyā”tiādi.",
  "tika-s0103t:1041_0": "Uccaṃ karontoti udaggaṃ uḷāraṃ paṇītaṃ katvā dassento,",
  "tika-s0103t:1041_1": "paggaṇhantoti attho.",
  "tika-s0103t:1041_2": "Pemaṃ janentoti bhattiṃ uppādento.",
  "tika-s0103t:1041_3": "Idañca desanāya paggaṇhanaṃ buddhānampi āciṇṇaṃ evāti dassento “ekāyano”tiādimāha.",
  "tika-s0103t:1042_0": "Ekadhammavaṇṇanā",
  "tika-s0103t:1043_0": "351.",
  "tika-s0103t:1043_1": "(Ka) kāra-",
  "tika-s0103t:1043_2": "saddo upa-",
  "tika-s0103t:1043_3": "saddena vināpi upakāratthaṃ vadati,",
  "tika-s0103t:1043_4": "“bahukārā,",
  "tika-s0103t:1043_5": "bhikkhave,",
  "tika-s0103t:1043_6": "mātāpitaro puttāna”ntiādīsu viyāti āha “bahukāroti bahūpakāro”ti.",
  "tika-s0103t:1044_0": "(Kha) vaḍḍhane vutte nānantariyatāya uppādanaṃ vuttameva hotīti “bhāvetabboti vaḍḍhetabbo”ti vutto.",
  "tika-s0103t:1044_1": "Uppādanapubbikā hi vaḍḍhanāti.",
  "tika-s0103t:1044_2": "Nanu ca “eko dhammo uppādetabbo”ti uppādanaṃ pettha visuṃ gahitaṃ evāti?",
  "tika-s0103t:1044_3": "Aññavisayattā tassa nāyaṃ virodho.",
  "tika-s0103t:1044_4": "Tathā hi “eko dhammo pariññeyyo”ti tīhipi pariññāhi pariññeyyataṃ vatvāpi “eko dhammo pahātabbo”ti pahātabbatā vuttā.",
  "tika-s0103t:1045_0": "(Ga) tīhi pariññāhīti ñātatīraṇapahānapariññāhi.",
  "tika-s0103t:1046_0": "(Gha) pahānānupassanāyāti pajahanavasena pavattāya anupassanāya.",
  "tika-s0103t:1046_1": "Missakavasena cetaṃ anupassanāgahaṇaṃ daṭṭhabbaṃ.",
  "tika-s0103t:1047_0": "(Ṅa) sīlasampadādīnaṃ parihānāvaho parihānāya saṃvattanako.",
  "tika-s0103t:1048_0": "(Ca) jhānādivisesaṃ gametīti visesagāmī.",
  "tika-s0103t:1049_0": "(Cha) duppaccakkhakaroti anupacitañāṇasambhārehi paccakkhaṃ kātuṃ asakkuṇeyyo.",
  "tika-s0103t:1050_0": "(Jha) abhijānitabboti abhimukhaṃ ñāṇena jānitabbo.",
  "tika-s0103t:1051_0": "Sabbattha mātikāsūti dukādivasena vuttāsu sabbāsu mātikāsu.",
  "tika-s0103t:1051_1": "Ettha ca āyasmā dhammasenāpati te bhikkhū bhāvanāya niyojetvā uttamatthe patiṭṭhāpetukāmo paṭhamaṃ tāva",
  "tika-s0103t:1051_2": "bhāvanāya upakāradhammaṃ uddesavasena dassento “eko dhammo bahukāro”ti vatvā tena upakārakena upakattabbaṃ",
  "tika-s0103t:1051_3": "dassento “eko dhammo bhāvetabbo”ti āha.",
  "tika-s0103t:1051_4": "Ayañca bhāvanā vipassanāvasena icchitāti āha “eko dhammo pariññeyyo”ti.",
  "tika-s0103t:1051_5": "Pariññā ca nāma yāvadeva pahātabbapajahanatthāti āha “eko dhammo pahātabbo”ti.",
  "tika-s0103t:1051_6": "Pajahantena ca hānabhāgiyaṃ nīharitvā visesabhāgiye avaṭṭhātabbanti āha “eko dhammo hānabhāgiyo,",
  "tika-s0103t:1051_7": "eko dhammo visesabhāgiyo”ti.",
  "tika-s0103t:1051_8": "Visesabhāgiye avaṭṭhānañca duppaṭivijjhanena,",
  "tika-s0103t:1051_9": "duppaṭivijjhapaṭivijjhanañce ijjhati,",
  "tika-s0103t:1051_10": "nipphādetabbanipphādanaṃ siddhameva hotīti āha “eko dhammo duppaṭivijjho,",
  "tika-s0103t:1051_11": "eko dhammo uppādetabbo”ti.",
  "tika-s0103t:1051_12": "Tayidaṃ dvayaṃ abhiññeyyādijānanena hotīti āha “eko dhammo abhiññeyyo”ti.",
  "tika-s0103t:1051_13": "Abhiññeyyañce abhiññātaṃ,",
  "tika-s0103t:1051_14": "sacchikātabbaṃ sacchikatameva hotīti.",
  "tika-s0103t:1051_15": "Ettāvatā ca niṭṭhitakiccova hoti,",
  "tika-s0103t:1051_16": "nāssa uttari kiñci karaṇīyanti evaṃ tāva mahāthero ekakavasena tesaṃ bhikkhūnaṃ paṭipattividhiṃ uddisanto imāni dasa padāni iminā anukkamena uddisi.",
  "tika-s0103t:1052_0": "(Ka) evaṃ aniyamato uddiṭṭhadhamme sarūpato niyametvā dassetuṃ “katamo eko dhammo”tiādinā desanaṃ ārabhi.",
  "tika-s0103t:1052_1": "Tena vuttaṃ “iti āyasmā sāriputto”tiādi.",
  "tika-s0103t:1052_2": "Esa nayo dukādīsu.",
  "tika-s0103t:1052_3": "Veḷukāroti veno.",
  "tika-s0103t:1052_4": "So hi veḷuvikārehi kilañjādikaraṇena “veḷukāro”ti vutto. Anto,",
  "tika-s0103t:1052_5": "bahi ca sabbagatagaṇṭhiṃ nīharaṇena niggaṇṭhiṃ katvā.",
  "tika-s0103t:1052_6": "Ekekakoṭṭhāseti ekakādīsu dasasu koṭṭhāsesu ekekasmiṃ koṭṭhāse.",
  "tika-s0103t:1053_0": "Sabbatthakaṃ upakārakanti sabbatthakameva sammā paṭipattiyā upakāravantaṃ.",
  "tika-s0103t:1053_1": "Idāni tamatthaṃ vitthārato dassetuṃ “ayañhī”tiādi vuttaṃ.",
  "tika-s0103t:1053_2": "Vipassanāgabbhaṃ gaṇhāpaneti yathā upari vipassanā paripaccati tikkhā visadā hutvā maggena ghaṭeti,",
  "tika-s0103t:1053_3": "evaṃ pubbabhāgavipassanāvaḍḍhane.",
  "tika-s0103t:1053_4": "Atthapaṭisambhidādīsūti atthapaṭisambhidādīsu nipphādetabbesu,",
  "tika-s0103t:1053_5": "tesaṃ sambhārasambharaṇanti attho.",
  "tika-s0103t:1053_6": "Esa nayo ito paresupi.",
  "tika-s0103t:1053_7": "Ṭhānāṭṭhānesūti ṭhāne,",
  "tika-s0103t:1053_8": "aṭṭhāne ca jānitabbe.",
  "tika-s0103t:1053_9": "Mahāvihārasamāpattiyanti mahatiyaṃ jhānādivihārasamāpattiyaṃ.",
  "tika-s0103t:1053_10": "Vipassanāñāṇādīsūti ādi-",
  "tika-s0103t:1053_11": "saddena manomayiddhi ādikāni saṅgaṇhāti.",
  "tika-s0103t:1053_12": "Aṭṭhasu vijjāsūti ambaṭṭhasutte āgatanayāsu aṭṭhasu vijjāsu.",
  "tika-s0103t:1054_0": "Teneva bhagavā thometīti yojanā. Nanti appamādaṃ.",
  "tika-s0103t:1055_0": "Thāmasampannenāti ñāṇabalasamannāgatena.",
  "tika-s0103t:1055_1": "Dīpetvāti “evampi appamādo kusalānaṃ dhammānaṃ sampādane bahupakāro”ti pakāsetvā.",
  "tika-s0103t:1055_2": "Yaṃ kiñci anavajjapakkhikamatthaṃ appamāde pakkhipitvā kathetuṃ yuttanti dassetuṃ “yaṃ kiñcī”tiādi vuttaṃ.",
  "tika-s0103t:1056_0": "(Kha) kāyagatāsatīti rassaṃ akatvā niddeso,",
  "tika-s0103t:1056_1": "niddesena vā etaṃ samāsapadaṃ daṭṭhabbaṃ.",
  "tika-s0103t:1056_2": "“Aṭṭhikāni puñjakitāni terovassikāni…pe…",
  "tika-s0103t:1056_3": "pūtīni cuṇṇikajātānī”ti evaṃ pavattamanasikāro “cuṇṇikamanasikāro”ti vadanti.",
  "tika-s0103t:1056_4": "Apare pana bhaṇanti “cuṇṇikairiyāpathesu pavattamanasikāro”ti.",
  "tika-s0103t:1056_5": "Ettha uppannasatiyāti etasmiṃ yathāvutte ekūnatiṃsavidhe ṭhāne uppannāya satiyā.",
  "tika-s0103t:1056_6": "Sukhasampayuttāti nippariyāyato sukhasampayuttā,",
  "tika-s0103t:1056_7": "pariyāyato pana catutthajjhāne upekkhāpi “sukha”nti vattabbataṃ labhati santasabhāvattā.",
  "tika-s0103t:1057_0": "(Ga) paccayabhūto ārammaṇādivisayopi ārammaṇabhāvena vaṇo viya āsave paggharati,",
  "tika-s0103t:1057_1": "so sampayogasambhavābhāvepi saha āsavehīti sāsavo.",
  "tika-s0103t:1057_2": "Tathā upādānānaṃ hitoti upādāniyo.",
  "tika-s0103t:1057_3": "Itarathā pana paccayabhāvena vidhi paṭikkhepo.",
  "tika-s0103t:1058_0": "(Gha) asmīti mānoti “asmī”ti pavatto māno.",
  "tika-s0103t:1059_0": "(Ca) vipariyāyenāti “anicce anicca”ntiādinā nayena pavatto pathamanasikāro.",
  "tika-s0103t:1060_0": "(Cha) idha pana vipassanānantaro maggo “ānantariko cetosamādhī”ti adhippeto. Kasmā?",
  "tika-s0103t:1060_1": "Vipassanāya anantarattā,",
  "tika-s0103t:1060_2": "attano vā pavattiyā anantaraṃ phaladāyakattā.",
  "tika-s0103t:1060_3": "Saddatthato pana anantaraṃ phalaṃ anantaraṃ,",
  "tika-s0103t:1060_4": "tasmiṃ anantare niyuttā,",
  "tika-s0103t:1060_5": "taṃ vā arahati,",
  "tika-s0103t:1060_6": "anantarapayojanoti vā ānantariko.",
  "tika-s0103t:1061_0": "(Ja) phalanti phalapaññā. Paccavekkhaṇapaññā adhippetā akuppārammaṇatāya.",
  "tika-s0103t:1062_0": "(Jha) attano phalaṃ āharatīti āhāro,",
  "tika-s0103t:1062_1": "paccayoti āha “āhāraṭṭhitikāti paccayaṭṭhitikā”ti.",
  "tika-s0103t:1062_2": "Ayaṃ eko dhammoti ayaṃ paccayasaṅkhāto eko dhammoti paccayatāsamaññena ekaṃ katvā vadati.",
  "tika-s0103t:1062_3": "Ñātapariññāya abhiññāyāti ñātapariññāsaṅkhātāya abhiññāya.",
  "tika-s0103t:1063_0": "(Ña) akuppā cetovimuttīti arahattaphalavimutti akuppabhāvena ukkaṃsagatattā.",
  "tika-s0103t:1063_1": "Aññathā sabbāpi phalasamāpattiyo akuppā eva paṭipakkhehi akopanīyattā.",
  "tika-s0103t:1064_0": "Abhiññāyāti “abhiññeyyo”ti ettha laddhaabhiññāya.",
  "tika-s0103t:1064_1": "Pariññāyāti etthāpi eseva nayo.",
  "tika-s0103t:1064_2": "Pahātabbasacchikātabbehīti pahātabbasacchikātabbapadehi.",
  "tika-s0103t:1064_3": "Pahānapariññāva kathitā pahānasacchikiriyānaṃ ekāvāratāya pariññāya saheva ijjhanato.",
  "tika-s0103t:1064_4": "Sacchikātabboti visesato phalaṃ kathitaṃ.",
  "tika-s0103t:1064_5": "Ekasmiṃyeva sattame eva pade labbhati.",
  "tika-s0103t:1064_6": "Phalaṃ pana anekesupi padesu labbhati paṭhamaṭṭhamanavamadasamesu labbhanato.",
  "tika-s0103t:1064_7": "Yasmā taṃ nippariyāyato dasame eva labbhati,",
  "tika-s0103t:1064_8": "itaresu pariyāyato tasmā “labbhati evā”ti sāsaṅkaṃ vadati.",
  "tika-s0103t:1065_0": "Sabhāvato vijjamānāti yena bahukārādisabhāvena desitā,",
  "tika-s0103t:1065_1": "tena sabhāvena paramatthato upalabbhamānā.",
  "tika-s0103t:1065_2": "Yāthāvāti aviparītā.",
  "tika-s0103t:1065_3": "Tathāsabhāvāti taṃsabhāvā.",
  "tika-s0103t:1065_4": "Na tathā na hontīti avitathattā tathāva honti.",
  "tika-s0103t:1065_5": "Tato eva vuttappakārato aññathā na hontīti pañcahipi padehi tesaṃ dhammānaṃ yathābhūtameva vadati.",
  "tika-s0103t:1065_6": "Sammāti ñāyena.",
  "tika-s0103t:1065_7": "Yaṃ pana ñātaṃ,",
  "tika-s0103t:1065_8": "taṃ hetuyuttaṃ kāraṇayuttameva hotīti āha “hetunā kāraṇenā”ti.",
  "tika-s0103t:1065_9": "Okappanaṃ janesīti jinavacanabhāvena abhippasādaṃ uppādesi.",
  "tika-s0103t:1066_0": "Ekadhammavaṇṇanā niṭṭhitā.",
  "tika-s0103t:1067_0": "Dvedhammavaṇṇanā",
  "tika-s0103t:1068_0": "352.",
  "tika-s0103t:1068_1": "(Ka) “sabbatthā” ti idaṃ “sīlapūraṇādīsū”ti etena saddhiṃ sambandhitabbaṃ.",
  "tika-s0103t:1068_2": "“Sīlapūraṇādīsu sabbattha appamādo viya upakārakā”ti etena satisampajaññānampi appamādassa viya sabbattha",
  "tika-s0103t:1068_3": "upakārakatā pakāsitā hoti atthato nātivilakkhaṇattā tato tesaṃ.",
  "tika-s0103t:1068_4": "Satiavippavāso hi appamādo,",
  "tika-s0103t:1068_5": "so ca atthato sabbattha avijahitā sati eva,",
  "tika-s0103t:1068_6": "sā ca kho ñāṇasampayuttā eva daṭṭhabbā,",
  "tika-s0103t:1068_7": "itarāya tathārūpasamatthatābhāvato.",
  "tika-s0103t:1069_0": "(Kha) tesaṃ pañcasatamattānaṃ bhikkhūnaṃ pubbabhāgapaṭipattivasena desitattā pubbabhāgā kathitā.",
  "tika-s0103t:1070_0": "(Cha) ayonisomanasikāro saṃkilesassa mūlakāraṇabhāvena pavatto hetu,",
  "tika-s0103t:1070_1": "paribrūhanabhāvena pavatto paccayo.",
  "tika-s0103t:1070_2": "Yonisomanasikārepi eseva nayo.",
  "tika-s0103t:1070_3": "Yathā ca sattānaṃ saṃkilesāya,",
  "tika-s0103t:1070_4": "visuddhiyā ca paccayabhūtā ayonisomanasikāro,",
  "tika-s0103t:1070_5": "yonisomanasikāroti “ime dve dhammā duppaṭivijjhā”ti ettha nīharitvā vuttā,",
  "tika-s0103t:1070_6": "evaṃ imehi dhammā nīharitvā vattabbāti dassento “tathā”tiādimāha.",
  "tika-s0103t:1070_7": "Tattha asubhajjhānādayo cattāro visaṃyogā nāma kāmayogādipaṭipakkhabhāvato.",
  "tika-s0103t:1070_8": "“Evaṃ pabhedā”ti iminā “avijjābhāgino dhammā,",
  "tika-s0103t:1070_9": "vijjābhāgino dhammā,",
  "tika-s0103t:1070_10": "kaṇhā dhammā,",
  "tika-s0103t:1070_11": "sukkā dhammā”ti evamādīnaṃ saṅgaho daṭṭhabbo.",
  "tika-s0103t:1071_0": "(Jha) paccayehi samecca sambhuyya katattā pañcakkhandhā saṅkhatā dhātu.",
  "tika-s0103t:1071_1": "Kenaci anabhisaṅkhatattā nibbānaṃ asaṅkhatā dhātu.",
  "tika-s0103t:1072_0": "(Ña) tisso vijjā vijjanaṭṭhena,",
  "tika-s0103t:1072_1": "viditakaraṇaṭṭhena ca vijjā.",
  "tika-s0103t:1072_2": "Vimuttīti arahattaphalaṃ paṭipakkhato sabbaso vimuttattā.",
  "tika-s0103t:1073_0": "Abhiññādīnīti abhiññāpaññādīni.",
  "tika-s0103t:1073_1": "Ekakasadisāneva purimavāre viya vibhajja kathetabbato.",
  "tika-s0103t:1073_2": "Maggo kathitoti ettha “maggova kathito”ti evamatthaṃ aggahetvā “maggo kathitovā”ti evamattho gahetabbo “anuppāde ñāṇa”nti iminā phalassa gahitattā.",
  "tika-s0103t:1073_3": "Sacchikātabbapade phalaṃ kathitanti etthāpi “phalameva kathita”nti aggahetvā “phalaṃ kathitamevā”ti attho",
  "tika-s0103t:1073_4": "gahetabbo vijjāggahaṇena tadaññassa saṅgahitattā.",
  "tika-s0103t:1073_5": "Esa nayo ito paresupi evarūpesu ṭhānesu.",
  "tika-s0103t:1074_0": "Dvedhammavaṇṇanā niṭṭhitā.",
  "tika-s0103t:1075_0": "Tayodhammavaṇṇanā",
  "tika-s0103t:1076_0": "353.",
  "tika-s0103t:1076_1": "(Cha) soti anāgāmimaggo.",
  "tika-s0103t:1076_2": "Sabbaso kāmānaṃ nissaraṇaṃ samucchedavasena pajahanato.",
  "tika-s0103t:1076_3": "Āruppe arahattamaggo nāma arūpajjhānaṃ pādakaṃ katvā uppanno aggamaggo.",
  "tika-s0103t:1076_4": "Puna uppattinivāraṇatoti rūpānaṃ uppattiyā sabbaso nivāraṇato.",
  "tika-s0103t:1076_5": "Nirujjhanti saṅkhārā etenāti nirodho,",
  "tika-s0103t:1076_6": "aggamaggo.",
  "tika-s0103t:1076_7": "Tena hi kilesavaṭṭe nirodhite itarampi vaṭṭadvayaṃ nirodhitameva hoti.",
  "tika-s0103t:1076_8": "Tassa pana nirodhassa pariyosānattā aggaphalaṃ “nirodho”ti vattabbataṃ labbhatīti āha “arahattaphalaṃ nirodhoti adhippeta”nti.",
  "tika-s0103t:1076_9": "“Arahattaphalena hi nibbāne diṭṭhe” ti idaṃ arahattamaggena nibbānadassanassāyaṃ nibbattīti katvā vuttaṃ.",
  "tika-s0103t:1076_10": "Evañca katvā “arahattasaṅkhātanirodhassa paccayattā” ti idampi vacanaṃ samatthitaṃ hoti.",
  "tika-s0103t:1077_0": "(Ja) atītaṃ sārammaṇanti atītakoṭṭhāsārammaṇaṃ ñāṇaṃ,",
  "tika-s0103t:1077_1": "atītā khandhāyatanadhātuyo ārabbha pavattanakañāṇanti attho.",
  "tika-s0103t:1077_2": "“Maggo kathitovā”ti avadhāraṇaṃ daṭṭhabbaṃ,",
  "tika-s0103t:1077_3": "tathā “sacchikātabbe phalaṃ kathitamevā”ti.",
  "tika-s0103t:1078_0": "(Ña) āsavānaṃ khaye ñāṇanti ca āsavānaṃ khayante ñāṇanti adhippāyo, aññathā maggo kathito siyā.",
  "tika-s0103t:1079_0": "Tayodhammavaṇṇanā niṭṭhitā.",
  "tika-s0103t:1080_0": "Catudhammavaṇṇanā",
  "tika-s0103t:1081_0": "354.",
  "tika-s0103t:1081_1": "(Ka) dārumayaṃ cakkaṃ dārucakkaṃ,",
  "tika-s0103t:1081_2": "tathā ratanacakkaṃ.",
  "tika-s0103t:1081_3": "Āṇaṭṭhena dhammo eva dhammacakkaṃ.",
  "tika-s0103t:1081_4": "Iriyāpathānaṃ aparāparappavattito iriyāpathacakkaṃ,",
  "tika-s0103t:1081_5": "tathā sampatticakkaṃ veditabbaṃ.",
  "tika-s0103t:1082_0": "Anucchavike deseti puññakiriyāya,",
  "tika-s0103t:1082_1": "sammāpaṭipattiyā anurūpadese.",
  "tika-s0103t:1082_2": "Sevanaṃ kālena kālaṃ upasaṅkamanaṃ.",
  "tika-s0103t:1082_3": "Bhajanaṃ bhattivasena payirupāsanaṃ.",
  "tika-s0103t:1082_4": "Attano sammā ṭhapananti attano cittasantānassa yoniso ṭhapanaṃ saddhādīsu nivesananti āha “sace”tiādi.",
  "tika-s0103t:1082_5": "Idamevettha pamāṇanti idameva pubbekatapuññatāsaṅkhātaṃ sampatticakkamettha etesu sampatticakkesu pamāṇabhūtaṃ itaresaṃ kāraṇabhāvato.",
  "tika-s0103t:1082_6": "Tenāha “yena hī”tiādi.",
  "tika-s0103t:1082_7": "So eva ca katapuñño puggalo attānaṃ sammā ṭhapeti akatapuññassa tadabhāvato.",
  "tika-s0103t:1082_8": "Paṭhamo lokiyova,",
  "tika-s0103t:1082_9": "tatthāpi kāmāvacarova.",
  "tika-s0103t:1082_10": "Idhāti imasmiṃ dasuttarasutte.",
  "tika-s0103t:1082_11": "Pubbabhāge lokiyāvāti maggassa pubbabhāge pavattanakā lokiyā eva.",
  "tika-s0103t:1082_12": "Tattha kāraṇaṃ vuttameva.",
  "tika-s0103t:1083_0": "(Ca) kāmayogavisaṃyogo anāgāmimaggo,",
  "tika-s0103t:1083_1": "diṭṭhiyogavisaṃyogo sotāpattimaggo,",
  "tika-s0103t:1083_2": "itare dve arahattamaggoti evaṃ anāgāmimaggādivasena veditabbā.",
  "tika-s0103t:1084_0": "(Cha) paṭhamassa jhānassa lābhinti yvāyaṃ appaguṇassa paṭhamassa jhānassa lābhī, taṃ.",
  "tika-s0103t:1084_1": "Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti codenti tudenti.",
  "tika-s0103t:1084_2": "Tassa kāmānupakkhandānaṃ saññāmanasikārānaṃ vasena so paṭhamajjhānasamādhi hāyati parihāyati,",
  "tika-s0103t:1084_3": "tasmā “hānabhāgiyo samādhī”ti vutto.",
  "tika-s0103t:1084_4": "Tadanudhammatāti tadanurūpasabhāvo.",
  "tika-s0103t:1084_5": "“Sati santiṭṭhatī”ti idaṃ micchāsatiṃ sandhāya vuttaṃ.",
  "tika-s0103t:1084_6": "Yassa hi paṭhamajjhānānurūpasabhāvā paṭhamajjhānaṃ santato paṇītato disvā assādayamānā apekkhamānā abhinandamānā nikanti hoti,",
  "tika-s0103t:1084_7": "tassa nikantivasena so paṭhamajjhānasamādhi neva hāyati,",
  "tika-s0103t:1084_8": "na vaḍḍhati,",
  "tika-s0103t:1084_9": "ṭhitikoṭṭhāsiko hoti,",
  "tika-s0103t:1084_10": "tena vuttaṃ “ṭhitibhāgiyo samādhī”ti.",
  "tika-s0103t:1085_0": "Avitakkasahagatāti avitakkaṃ dutiyajjhānaṃ santato paṇītato manasi karoto ārammaṇavasena avitakkasahagatā saññāmanasikārā.",
  "tika-s0103t:1085_1": "Samudācarantīti paguṇapaṭhamajjhānato vuṭṭhitaṃ dutiyajjhānādhigamatthāya codenti tudenti,",
  "tika-s0103t:1085_2": "tassa upari dutiyajjhānupakkhandānaṃ saññāmanasikārānaṃ vasena so paṭhamajjhānasamādhi visesabhūtassa",
  "tika-s0103t:1085_3": "dutiyajjhānassa uppattipadaṭṭhānatāya “visesabhāgiyo samādhī”ti vutto.",
  "tika-s0103t:1085_4": "Nibbidāsahagatāti tameva paṭhamajjhānalābhiṃ jhānato vuṭṭhitaṃ nibbidāsaṅkhātena vipassanāñāṇena sahagatā.",
  "tika-s0103t:1085_5": "Vipassanāñāṇañhi jhānaṅgesu pabhedena upaṭṭhahantesu nibbindati ukkaṇṭhati,",
  "tika-s0103t:1085_6": "tasmā “nibbidā”ti vuccati.",
  "tika-s0103t:1085_7": "Samudācarantīti nibbānasacchikaraṇatthāya codenti tudenti.",
  "tika-s0103t:1085_8": "Virāgūpasañhitoti virāgasaṅkhātena nibbānena upasañhito.",
  "tika-s0103t:1085_9": "Vipassanāñāṇañhi “sakkā iminā maggena virāgaṃ nibbānaṃ sacchikātu”nti pavattito “virāgūpasañhita”nti vuccati,",
  "tika-s0103t:1085_10": "taṃsampayuttā saññāmanasikārāpi virāgūpasañhitā eva nāma.",
  "tika-s0103t:1085_11": "Tassa tesaṃ saññāmanasikārānaṃ vasena so paṭhamajjhānasamādhi ariyamaggapaṭivedhassa padaṭṭhānatāya “nibbedhabhāgiyo samādhī”ti vutto.",
  "tika-s0103t:1085_12": "Sabbasamāpattiyoti dutiyajjhānādikā sabbā samāpattiyo.",
  "tika-s0103t:1085_13": "Attho veditabboti hānabhāgiyādiattho tāva vitthāretvā veditabbo.",
  "tika-s0103t:1086_0": "Maggo kathito catunnaṃ ariyasaccānaṃ uddhaṭattā. Phalaṃ kathitaṃ sarūpeneva.",
  "tika-s0103t:1087_0": "Catudhammavaṇṇanā niṭṭhitā.",
  "tika-s0103t:1088_0": "Pañcadhammavaṇṇanā",
  "tika-s0103t:1089_0": "355.",
  "tika-s0103t:1089_1": "(Kha) “pañcaṅgiko sammāsamādhī”ti samādhiaṅgabhāvena paññā uddiṭṭhāti pītipharaṇatādivacanena hi tameva vibhajati.",
  "tika-s0103t:1089_2": "Tenāha “pītiṃ pharamānā uppajjatī”tiādi.“So imameva kāyaṃ vivekajena pītisukhena abhisandetī”tiādinā nayena pītiyā,",
  "tika-s0103t:1089_3": "sukhassa ca pharaṇaṃ veditabbaṃ.",
  "tika-s0103t:1089_4": "Sarāgavirāgatādivibhāgadassanavasena paresaṃ ceto pharamānā.",
  "tika-s0103t:1089_5": "Ālokapharaṇeti kasiṇālokassa pharaṇe sati teneva ālokena pharitappadese.",
  "tika-s0103t:1089_6": "Tassa samādhissa rūpadassanapaccayattā paccavekkhaṇañāṇaṃ paccavekkhaṇanimittaṃ.",
  "tika-s0103t:1090_0": "Pītipharaṇatā sukhapharaṇatāti ārammaṇe ṭhatvā catutthajjhānassa uppādanato tā “pādā viyā”ti vuttā.",
  "tika-s0103t:1090_1": "Cetopharaṇatā ālokapharaṇatāti taṃtaṃkiccasādhanato tā “hatthā viyā”ti vuttā.",
  "tika-s0103t:1090_2": "Abhiññāpādakajjhānaṃ samādhānassa sarīrabhāvato “majjhimakāyo viyā”ti vuttaṃ.",
  "tika-s0103t:1090_3": "Paccavekkhaṇanimittaṃ uttamaṅgabhāvato “sīsaṃ viyā”ti vuttaṃ.",
  "tika-s0103t:1091_0": "(Ja) sabbaso kilesadukkhadarathapariḷāhānaṃ vigatattā lokiyasamādhissa sātisayamettha sukhanti vuttaṃ “appitappitakkhaṇe sukhattā paccuppannasukho”ti.",
  "tika-s0103t:1091_1": "Purimassa purimassa vasena pacchimaṃ pacchimaṃ laddhāsevanatāya santatarapaṇītatarabhāvappatti hotīti āha “purimo purimo…pe…",
  "tika-s0103t:1091_2": "sukhavipāko”ti.",
  "tika-s0103t:1092_0": "Kilesapaṭippassaddhiyāti kilesānaṃ paṭippassambhanena laddhattā.",
  "tika-s0103t:1092_1": "Kilesapaṭippassaddhibhāvanti kilesānaṃ paṭippassambhanabhāvaṃ.",
  "tika-s0103t:1092_2": "Laddhattā pattattā tabbhāvaṃ upagatattā.",
  "tika-s0103t:1092_3": "Lokiyasamādhissa paccanīkāni nīvaraṇapaṭhamajjhānanikantiādīni niggahetabbāni,",
  "tika-s0103t:1092_4": "aññe kilesā vāretabbā,",
  "tika-s0103t:1092_5": "imassa pana arahattasamādhissa paṭippassaddhasabbakilesattā na niggahetabbaṃ,",
  "tika-s0103t:1092_6": "vāretabbañca atthīti maggānantaraṃ samāpattikkhaṇe ca appayogena adhigatattā,",
  "tika-s0103t:1092_7": "ṭhapitattā ca aparihānavasena vā ṭhapitattā nasaṅkhāraniggayhavārivāvaṭo.",
  "tika-s0103t:1092_8": "“Sativepullappattattā”ti etena appavattamānāyapi satiyā satibahulatāya sato eva nāmāti dasseti,",
  "tika-s0103t:1092_9": "“yathāparicchinnakālavasenā”ti etena paricchindanasatiyā satoti dasseti.",
  "tika-s0103t:1092_10": "Sesesu ñāṇaṅgesu.",
  "tika-s0103t:1092_11": "Pañcañāṇikoti ettha vuttasamādhimukhena pañca ñāṇāneva uddiṭṭhāni,",
  "tika-s0103t:1092_12": "niddiṭṭhāni ca.",
  "tika-s0103t:1093_0": "Maggo kathito indriyasīsena sammāvāyāmādīnaṃ kathitattā.",
  "tika-s0103t:1093_1": "Phalaṃ kathitaṃ asekkhānaṃ sīlakkhandhādīnaṃ kathitattā.",
  "tika-s0103t:1094_0": "Pañcadhammavaṇṇanā niṭṭhitā.",
  "tika-s0103t:1095_0": "Chadhammavaṇṇanā",
  "tika-s0103t:1096_0": "356. Maggo kathitoti ettha vattabbaṃ heṭṭhā vuttameva.",
  "tika-s0103t:1097_0": "Sattadhammavaṇṇanā",
  "tika-s0103t:1098_0": "357.",
  "tika-s0103t:1098_1": "(Ña) hetunāti ādiantavantato,",
  "tika-s0103t:1098_2": "anaccantikato,",
  "tika-s0103t:1098_3": "tāvakālikato,",
  "tika-s0103t:1098_4": "niccapaṭikkhepatoti evaṃ ādinā hetunā.",
  "tika-s0103t:1098_5": "Nayenāti “yathā ime saṅkhārā etarahi,",
  "tika-s0103t:1098_6": "evaṃ atīte,",
  "tika-s0103t:1098_7": "anāgate ca aniccā saṅkhatā paṭiccasamuppannā khayadhammā vayadhammā virāgadhammā nirodhadhammā”ti atītānāgatesu nayananayena.",
  "tika-s0103t:1098_8": "Kāmaṃ khīṇāsavassa sabbesaṃ saṅkhārānaṃ aniccatādi sudiṭṭhā suppaṭividdhā,",
  "tika-s0103t:1098_9": "taṃ pana asammohanavasena kiccato,",
  "tika-s0103t:1098_10": "vipassanāya pana ārammaṇakaraṇavasenāti dassento āha “vipassanāñāṇena sudiṭṭhā hontī”ti.",
  "tika-s0103t:1098_11": "Kilesavasena uppajjamāno pariḷāho vatthukāmasannissayo,",
  "tika-s0103t:1098_12": "vatthukāmāvassayo cāti vuttaṃ “dvepi sapariḷāhaṭṭhena aṅgārakāsu viyā”ti.",
  "tika-s0103t:1098_13": "Ninnassevāti [ninnassa (aṭṭhakathāyaṃ)] ninnabhāvasseva.",
  "tika-s0103t:1098_14": "Anto vuccati lāmakaṭṭhena taṇhā.",
  "tika-s0103t:1098_15": "Byantaṃ vigatantaṃ bhūtanti byantībhūtanti āha “niratibhūtaṃ,",
  "tika-s0103t:1098_16": "[niyatibhūtaṃ (aṭṭhakathāyaṃ) vigatantibhūtaṃ (?)] Nittaṇhanti attho”ti.",
  "tika-s0103t:1098_17": "Idha sattake.",
  "tika-s0103t:1098_18": "Bhāvetabbapade maggo kathito bojjhaṅgānaṃ vuttattā.",
  "tika-s0103t:1099_0": "Paṭhamabhāṇavāravaṇṇanā niṭṭhitā.",
  "tika-s0103t:1100_0": "Aṭṭhadhammavaṇṇanā",
  "tika-s0103t:1101_0": "358.",
  "tika-s0103t:1101_1": "(Ka) ādibrahmacariyikāyāti ādibrahmacariyā eva ādibrahmacariyikā yathā “vinayo eva venayiko”ti,",
  "tika-s0103t:1101_2": "tassā ādibrahmacariyikāya.",
  "tika-s0103t:1101_3": "Kā pana sāti āha “paññāyā”ti.",
  "tika-s0103t:1101_4": "Sikkhattayasaṅgahassāti adhisīlasikkhādisikkhattayasaṅgahassa.",
  "tika-s0103t:1101_5": "Upacārajjhānasahagatā taruṇasamathapaññāva udayabbayānupassanāvasena pavattā taruṇavipassanāpaññā [taruṇasamathavipassanāpaññā (aṭṭhakathāyaṃ)].",
  "tika-s0103t:1101_6": "Ādibhūtāyāti paṭhamāvayavabhūtāya,",
  "tika-s0103t:1101_7": "desanāvasena cetaṃ vuttaṃ.",
  "tika-s0103t:1101_8": "Uppattikāle pana natthi maggadhammānaṃ ādimajjhapariyosānatā ekacittuppādapariyāpannattā ekajjhaṃyeva uppajjanato.",
  "tika-s0103t:1101_9": "Pemanti daḷhabhatti,",
  "tika-s0103t:1101_10": "taṃ pana vallabhavasena pavattamānaṃ gehasitasadisaṃ hotīti “gehasitapema”nti vuttaṃ.",
  "tika-s0103t:1101_11": "Garukaraṇavasena pavattiyā garu cittaṃ etassāti garucitto,",
  "tika-s0103t:1101_12": "tassa bhāvo garucittabhāvo,",
  "tika-s0103t:1101_13": "garumhi garukāro.",
  "tika-s0103t:1101_14": "“Kilesā na uppajjantī”ti vatvā tattha kāraṇamāha “ovādānusāsaniṃ labhatī”ti.",
  "tika-s0103t:1101_15": "Garūnañhi santike ovādānusāsaniṃ labhitvā yathānusiṭṭhaṃ paṭipajjantassa kilesā na uppajjanti.",
  "tika-s0103t:1101_16": "Tenāha “tasmā”tiādi.",
  "tika-s0103t:1102_0": "(Cha) petāti petamahiddhikā.",
  "tika-s0103t:1102_1": "Asurānanti devāsurānaṃ.",
  "tika-s0103t:1102_2": "Petāsurā pana petā evāti tesaṃ petehi saṅgaho avuttasiddhova.",
  "tika-s0103t:1102_3": "Āvāhanaṃ gacchantīti sambhogasaṃsaggamukhena peteheva asurānaṃ saṅgahaṇe kāraṇaṃ dasseti.",
  "tika-s0103t:1103_0": "(Ja) appicchassāti niicchassa.",
  "tika-s0103t:1103_1": "Abhāvattho hettha appa-",
  "tika-s0103t:1103_2": "saddo “appaḍaṃsamakasavātātapā”tiādīsu viya.",
  "tika-s0103t:1103_3": "Paccayesu appiccho paccayaappiccho,",
  "tika-s0103t:1103_4": "cīvarādipaccayesu icchārahito.",
  "tika-s0103t:1103_5": "Adhigamaappicchoti jhānādiadhigamavibhāvane icchārahito.",
  "tika-s0103t:1103_6": "Pariyattiappicchoti pariyattiyaṃ bāhusaccavibhāvane icchārahito.",
  "tika-s0103t:1103_7": "Dhutaṅgaappicchoti dhutaṅgesu appiccho dhutaṅgavibhāvena icchārahito.",
  "tika-s0103t:1103_8": "Santaguṇanigūhanenāti attani saṃvijjamānānaṃ jhānādiguṇānañceva bāhusaccaguṇassa ca dhutaṅgaguṇassa ca nigūhanena chādanena.",
  "tika-s0103t:1103_9": "Sampajjatīti nippajjati sijjhati.",
  "tika-s0103t:1103_10": "No mahicchassāti mahatiyā icchāya samannāgatassa,",
  "tika-s0103t:1103_11": "icchaṃ vā mahantassa no sampajjati anudhammassāpi anicchanato.",
  "tika-s0103t:1104_0": "Pavivittassāti pakārehi vivittassa.",
  "tika-s0103t:1104_1": "Tenāha “kāyacittaupadhivivekehi vivittassā”ti.",
  "tika-s0103t:1104_2": "“Aṭṭhaārambhavatthuvasenā”ti etena bhāvanābhiyogavasena ekībhāvova idha “kāyaviveko”ti adhippeto,",
  "tika-s0103t:1104_3": "na gaṇasaṅgaṇikābhāvamattanti dasseti.",
  "tika-s0103t:1104_4": "Kammanti yogakammaṃ.",
  "tika-s0103t:1105_0": "Sattehi kilesehi ca saṅgaṇanaṃ samodhānaṃ saṅgaṇikā,",
  "tika-s0103t:1105_1": "sā āramitabbaṭṭhena ārāmo etassāti saṅgaṇikārāmo, tassa.",
  "tika-s0103t:1105_2": "Tenāha “gaṇasaṅgaṇikāya cevā”tiādi.",
  "tika-s0103t:1105_3": "Āraddhavīriyassāti paggahitavīriyassa,",
  "tika-s0103t:1105_4": "tañca kho upadhiviveke ninnatāvasena “ayaṃ dhammo”ti vacanato.",
  "tika-s0103t:1105_5": "Esa nayo ito paresupi.",
  "tika-s0103t:1105_6": "Vivaṭṭasannissitaṃyeva hi samādhānaṃ idhādhippetaṃ,",
  "tika-s0103t:1105_7": "tathā paññāpi.",
  "tika-s0103t:1105_8": "Kammassakatāpaññāya hi patiṭṭhato kammavasena “bhavesu nānappakāro anattho”ti jānanto kammakkhayakarañāṇaṃ abhipattheti,",
  "tika-s0103t:1105_9": "tadatthañca ussāhaṃ karoti.",
  "tika-s0103t:1105_10": "Mānādayo sattasantānaṃ saṃsāre papañcenti vitthārentīti papañcāti āha “nippapañcassāti vigatamānataṇhādiṭṭhipapañcassā”ti.",
  "tika-s0103t:1106_0": "Maggo kathito sarūpeneva.",
  "tika-s0103t:1107_0": "Navadhammavaṇṇanā",
  "tika-s0103t:1108_0": "359.",
  "tika-s0103t:1108_1": "(Kha) visuddhinti ñāṇadassanavisuddhiṃ,",
  "tika-s0103t:1108_2": "accantavisuddhimeva vā.",
  "tika-s0103t:1108_3": "Catupārisuddhisīlanti pātimokkhasaṃvarādinirupakkiliṭṭhatāya catubbidhaparisuddhivantaṃ sīlaṃ.",
  "tika-s0103t:1108_4": "Pārisuddhipadhāniyaṅganti puggalassa parisuddhiyā padhānabhūtaṃ aṅgaṃ.",
  "tika-s0103t:1108_5": "Tenāha “parisuddhabhāvassa padhānaṅga”nti.",
  "tika-s0103t:1108_6": "Samathassa visuddhibhāvo vodānaṃ paguṇabhāvena paricchinnanti āha “aṭṭha paguṇasamāpattiyo”ti.",
  "tika-s0103t:1108_7": "Vigatupakkilesañhi “paguṇa”nti vattabbataṃ labbhati,",
  "tika-s0103t:1108_8": "na saupakkilesaṃ hānabhāgiyādibhāvappattito.",
  "tika-s0103t:1108_9": "Sattadiṭṭhimalavisuddhito nāmarūpaparicchedo diṭṭhivisuddhi.",
  "tika-s0103t:1108_10": "Paccayapariggaho addhattayakaṅkhāmalavidhamanato kaṅkhāvitaraṇavisuddhi.",
  "tika-s0103t:1108_11": "Yasmā nāmarūpaṃ nāma sappaccayameva,",
  "tika-s0103t:1108_12": "tasmā taṃ pariggaṇhantena atthato tassa sappaccayatāpi pariggahitā eva hotīti vuttaṃ “diṭṭhivisuddhīti sappaccayaṃ nāmarūpadassana”nti.",
  "tika-s0103t:1108_13": "Yasmā pana nāmarūpassa paccayaṃ pariggaṇhantena tīsu addhāsu kaṅkhāmalavitaraṇapaccayākārāvabodhavaseneva hoti,",
  "tika-s0103t:1108_14": "tasmā “paccayākārañāṇa”ntiādi vuttaṃ yathā kaṅkhāvitaraṇavisuddhi “dhammaṭṭhitiñāṇa”nti vuccati.",
  "tika-s0103t:1108_15": "Maggāmagge ñāṇanti maggāmagge vavatthapetvā ṭhitañāṇaṃ.",
  "tika-s0103t:1108_16": "Ñāṇanti idha taruṇavipassanā kathitā tesaṃ bhikkhūnaṃ ajjhāsayavasena “ñāṇadassanavisuddhī”ti vuṭṭhānagāminiyā vipassanāya vuccamānattā.",
  "tika-s0103t:1108_17": "Yadi “ñāṇadassanavisuddhī”ti vuṭṭhānagāminivipassanā adhippetā,",
  "tika-s0103t:1108_18": "“paññā”ti ca arahattaphalapaññā,",
  "tika-s0103t:1108_19": "maggo pana kathanti?",
  "tika-s0103t:1108_20": "Maggo bahukārapade virāgaggahaṇena gahito.",
  "tika-s0103t:1108_21": "Vakkhati hi “idha bahukārapade maggo kathito”ti.",
  "tika-s0103t:1109_0": "(Cha) cakkhādidhātunānattanti cakkhādirūpādicakkhuviññāṇādidhātūnaṃ vemattataṃ nissāya.",
  "tika-s0103t:1109_1": "Cakkhusamphassādinānattanti cakkhusamphassasotasamphassaghānasamphassādisamphassavibhāgaṃ.",
  "tika-s0103t:1109_2": "Saññānānattanti ettha rūpasaññādisaññānānattampi labbhateva,",
  "tika-s0103t:1109_3": "taṃ pana kāmasaññādiggahaṇeneva gayhati.",
  "tika-s0103t:1109_4": "Kāmasaññādīti ādi-",
  "tika-s0103t:1109_5": "saddena byāpādasaññādīnaṃ gahaṇaṃ.",
  "tika-s0103t:1109_6": "Saññānidānattā papañcasaṅkhānaṃ “saññānānattaṃ paṭicca saṅkappanānatta”nti vuttaṃ,",
  "tika-s0103t:1109_7": "“yaṃ saṅkappeti,",
  "tika-s0103t:1109_8": "taṃ papañcetī”ti vacanato “saṅkappanānattaṃ paṭicca chandanānatta”nti vuttaṃ.",
  "tika-s0103t:1109_9": "Chandanānattanti ca taṇhāchandassa nānattaṃ.",
  "tika-s0103t:1109_10": "Rūpapariḷāhoti rūpavisayo rūpābhipatthanāvasena pavatto kilesapariḷāho.",
  "tika-s0103t:1109_11": "Saddapariḷāhoti etthāpi eseva nayo.",
  "tika-s0103t:1109_12": "Kileso hi uppajjamāno appattepi ārammaṇe patto viya pariḷāhova uppajjati.",
  "tika-s0103t:1109_13": "Tathābhūtassa pana kilesachandassa vasena rūpādipariyesanā hotīti āha “pariḷāhanānattatāya rūpapariyesanādinānattaṃ uppajjatī”ti.",
  "tika-s0103t:1109_14": "Tathā pariyesantassa sace taṃ rūpādi labbheyya,",
  "tika-s0103t:1109_15": "taṃ sandhāyāha “pariyesanādinānattatāya rūpapaṭilābhādinānattaṃ uppajjatī”ti.",
  "tika-s0103t:1110_0": "(Ja) maraṇānupassanāñāṇeti maraṇassa anupassanāvasena pavattañāṇe,",
  "tika-s0103t:1110_1": "maraṇānussatisahagatapaññāyāti attho.",
  "tika-s0103t:1110_2": "Āhāraṃ pariggaṇhantassāti gamanādivasena āhāraṃ paṭikkūlato pariggaṇhantassa.",
  "tika-s0103t:1110_3": "Ukkaṇṭhantassāti nibbindantassa katthacipi asajjantassa.",
  "tika-s0103t:1111_0": "Dasadhammavaṇṇanā",
  "tika-s0103t:1112_0": "360.",
  "tika-s0103t:1112_1": "(Jha) nijjarakāraṇānīti pajahanakāraṇāni.",
  "tika-s0103t:1112_2": "Imasmiṃ abhiññāpade maggo kathīyatīti katvā “ayaṃ heṭṭhā..pe…",
  "tika-s0103t:1112_3": "puna gahitā”ti vuttaṃ.",
  "tika-s0103t:1112_4": "Tathā hi vakkhati “idha abhiññāpade maggo kathito” kiñcāpi nijjiṇṇā micchādiṭṭhīti ānetvā sambandhitabbaṃ.",
  "tika-s0103t:1112_5": "Yathā micchādiṭṭhi vipassanāya nijjiṇṇāpi na samucchinnāti samucchedappahānadassanatthaṃ puna gahitā,",
  "tika-s0103t:1112_6": "evaṃ micchāsaṅkappādayopi vipassanāya pahīnāpi asamucchinnatāya idha puna gahitāti ayamattho “micchāsaṅkappo”tiādīsu",
  "tika-s0103t:1112_7": "sabbapadesu vattabboti dasseti “evaṃ sabbapadesu nayo netabbo”ti iminā.",
  "tika-s0103t:1113_0": "Ettha cāti “sammāvimuttipaccayā ca aneke kusalā dhammā bhāvanāpāripūriṃ gacchantī”ti etasmiṃ pāḷipade.",
  "tika-s0103t:1113_1": "Ettha ca samucchedavasena,",
  "tika-s0103t:1113_2": "paṭippassaddhivasena ca paṭipakkhadhammā sammadeva vimuccanaṃ sammāvimutti,",
  "tika-s0103t:1113_3": "tappaccayā ca maggaphalesu aṭṭha indriyāni bhāvanāpāripūriṃ upagacchantīti maggasampayuttānipi saddhādīni indriyāni uddhaṭāni.",
  "tika-s0103t:1113_4": "Maggavasena hi phalesu bhāvanā pāripūrī nāmāti.",
  "tika-s0103t:1113_5": "Abhinandanaṭṭhenāti ativiya sinehanaṭṭhenidañhi.",
  "tika-s0103t:1113_6": "Somanassindriyaṃ ukkaṃsagatasātasabhāvaṃ sampayuttadhamme sinehantaṃ tementaṃ viya pavattati.",
  "tika-s0103t:1113_7": "Pavattasantatiādhipateyyaṭṭhenāti vipākasantānassa jīvane adhipatibhāvena.",
  "tika-s0103t:1113_8": "“Eva”ntiādi vuttasseva atthassa nigamanaṃ.",
  "tika-s0103t:1114_0": "Addhena saha chaṭṭhāni pañhasatāni, paññāsādhikāni saha pañhasatānīti attho.",
  "tika-s0103t:1115_0": "Ettha ca āyasmā dhammasenāpati “dasasu nāthakaraṇadhammesu patiṭṭhāya dasakasiṇāyatanāni bhāvento dasaāyatanamukhena",
  "tika-s0103t:1115_1": "pariññaṃ paṭṭhapetvā pariññeyyadhamme parijānanto dasamicchatte,",
  "tika-s0103t:1115_2": "dasaakusalakammapathe ca pahāya dasakusalakammapathesu ca avaṭṭhito dasasu ariyāvāsesu āvasitukāmo dasasaññā",
  "tika-s0103t:1115_3": "uppādento dasanijjaravatthūni abhiññāya dasaasekkhadhamme adhigacchatī”ti tesaṃ bhikkhūnaṃ ovādaṃ matthakaṃ",
  "tika-s0103t:1115_4": "pāpento desanaṃ niṭṭhapesi.",
  "tika-s0103t:1115_5": "Pamodavasena paṭiggaṇhanaṃ abhinandananti āha “sādhu sādhūti abhinandantā sirasā sampaṭicchiṃsū”ti.",
  "tika-s0103t:1115_6": "Tāya attamanatāyāti tāya yathādesitadesanāgatāya pahaṭṭhacittatāya,",
  "tika-s0103t:1115_7": "tattha yathāladdhaatthavedadhammavedehīti attho.",
  "tika-s0103t:1115_8": "Imameva suttaṃ āvajjamānāti imasmiṃ sutte tattha tattha āgate abhiññeyyādibhede dhamme abhijānanādivasena samannāharantā.",
  "tika-s0103t:1115_9": "Saha paṭisambhidāhi…pe…",
  "tika-s0103t:1115_10": "patiṭṭhahiṃsūti attano upanissayasampannatāya,",
  "tika-s0103t:1115_11": "therassa ca desanānubhāvena yathāraddhaṃ vipassanaṃ ussukketvā paṭisambhidāparivārāya abhiññāya saṇṭhahiṃsūti.",
  "tika-s0103t:1116_0": "Sumaṅgalavilāsiniyā dīghanikāyaṭṭhakathāya",
  "tika-s0103t:1117_0": "Dasuttarasuttavaṇṇanāya līnatthappakāsanā.",
  "tika-s0103t:1118_0": "Niṭṭhitā ca pāthikavaggaṭṭhakathāya līnatthappakāsanā.",
  "tika-s0103t:1119_0": "Pāthikavaggaṭīkā niṭṭhitā.",
  "tika-s0103t:1120_0": "Nigamanakathāvaṇṇanā",
  "tika-s0103t:1121_0": "Therānaṃ mahākassapādīnaṃ vaṃso paveṇī anvayo etassāti theravaṃsanvayo, tena;",
  "tika-s0103t:1121_1": "catumahānikāyesu theriyenāti attho.",
  "tika-s0103t:1122_0": "Dasabalassa sammāsambuddhassa guṇagaṇānaṃ paridīpanato dasabalaguṇagaṇaparidīpanassa.",
  "tika-s0103t:1122_1": "Ayañhi āgamo brahmajālādīsu,",
  "tika-s0103t:1122_2": "mahāpadānādīsu,",
  "tika-s0103t:1122_3": "sampasādanīyādīsu ca tattha tattha visesato buddhaguṇānaṃ pakāsanavasena pavattoti.",
  "tika-s0103t:1122_4": "Tathā hi vuttaṃ ādito “saddhāvahaguṇassā”ti.",
  "tika-s0103t:1123_0": "Mahāṭṭhakathāya sāranti dīghanikāyamahāaṭṭhakathāyaṃ atthasāraṃ.",
  "tika-s0103t:1124_0": "Ekūnasaṭṭhimattoti thokaṃ ūnabhāvato matta-saddaggahaṇaṃ.",
  "tika-s0103t:1125_0": "Mūlakaṭṭhakathāsāranti pubbe vuttaṃ dīghanikāyamahāaṭṭhakathāsārameva puna nigamanavasena vadati.",
  "tika-s0103t:1125_1": "Atha vā mūlakaṭṭhakathāsāranti porāṇaṭṭhakathāsu atthasāraṃ,",
  "tika-s0103t:1125_2": "tenetaṃ dasseti “dīghanikāyamahāaṭṭhakathāyaṃ atthasāraṃ ādāya imaṃ sumaṅgalavilāsiniṃ karonto sesamahānikāyānampi",
  "tika-s0103t:1125_3": "mūlakaṭṭhakathāsu idha viniyogakkhamaṃ atthasāraṃ ādāyayeva akāsi”nti.",
  "tika-s0103t:1126_0": "“Mahāvihāravāsīna”nti [mahāvihāre nivāsinaṃ (aṭṭhakathāyaṃ)] ca idaṃ purimapacchimapadehi saddhiṃ sambandhitabbaṃ",
  "tika-s0103t:1126_1": "“mahāvihāravāsīnaṃ samayaṃ pakāsayantiṃ,",
  "tika-s0103t:1126_2": "mahāvihāravāsīnaṃ mūlakaṭṭhakathāsāraṃ ādāyā”ti ca.",
  "tika-s0103t:1126_3": "Tena puññena.",
  "tika-s0103t:1126_4": "Hotu sabbo sukhī lokoti kāmāvacarādivibhāgo sabbopi sattaloko yathārahaṃ bodhittayādhigamanavasena sampattena",
  "tika-s0103t:1126_5": "nibbānasukhena sukhito hotūti sadevakassa lokassa accantasukhādhigamāya attano puññaṃ pariṇāmeti.",
  "tika-s0103t:1127_0": "Parimāṇato sādhikaṭṭhavīsasahassanavutibhāṇavārā niṭṭhitāti.",
  "tika-s0103t:1127_1": "Parimāṇato sādhikaṭṭhavīsasahassamattaganthena dīghanikāyaṭīkā racitācariyadhammapālena.",
  "tika-s0103t:1128_0": "Micchādiṭṭhādicorehi, sīlādidhanasañcayaṃ;",
  "tika-s0103t:1129_0": "Rakkhaṇatthāya sakkaccaṃ, mañjūsaṃ viya kāritanti. (etthantare pāṭho pacchā likhito)",
  "tika-s0103t:1130_0": "Niṭṭhitā sumaṅgalavilāsiniyā dīghanikāyaṭṭhakathāya līnatthappakāsanā.",
  "tika-s0103t:1131_0": "Dīghanikāyaṭīkā niṭṭhitā."
}