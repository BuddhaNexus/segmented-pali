{
  "tika-s0404t:0_0": ". Namo tassa bhagavato arahato sammāsambuddhassa.",
  "tika-s0404t:1_0": "Aṅguttaranikāye",
  "tika-s0404t:2_0": "Aṭṭhakanipāta-ṭīkā",
  "tika-s0404t:3_0": "1. Paṭhamapaṇṇāsakaṃ",
  "tika-s0404t:4_0": "1. Mettāvaggo",
  "tika-s0404t:5_0": "1. Mettāsuttavaṇṇanā",
  "tika-s0404t:6_0": "1.",
  "tika-s0404t:6_1": "Aṭṭhakanipātassa paṭhame vaḍḍhitāyāti bhāvanāpāripūrivasena paribrūhitāya.",
  "tika-s0404t:6_2": "Punappunaṃ katāyāti bhāvanāya bahulīkaraṇena aparāparaṃ pavattitāya.",
  "tika-s0404t:6_3": "Yuttayānasadisakatāyāti yathā yuttaājaññayānaṃ chekena sārathinā adhiṭṭhitaṃ yathāruci pavattati,",
  "tika-s0404t:6_4": "evaṃ yathāruci pavattārahataṃ gamitāya.",
  "tika-s0404t:6_5": "Patiṭṭhānaṭṭhenāti sabbasampattiadhiṭṭhānaṭṭhena.",
  "tika-s0404t:6_6": "Paccupaṭṭhitāyāti bhāvanābahulīkārehi pati pati upaṭṭhitāya avijahitāya.",
  "tika-s0404t:6_7": "Samantato citāyāti sabbabhāgena bhāvanānurūpaṃ cayaṃ gamitāya.",
  "tika-s0404t:6_8": "Tenāha “upacitāyā”ti.",
  "tika-s0404t:6_9": "Suṭṭhu samāraddhāyāti ativiya sammadeva nibbattigatāya.",
  "tika-s0404t:7_0": "Yo ca mettaṃ bhāvayatītiādīsu yo koci gahaṭṭho vā pabbajito vā. Mettanti mettājhānaṃ.",
  "tika-s0404t:8_0": "Appamāṇanti bhāvanāvasena ārammaṇavasena ca appamāṇaṃ.",
  "tika-s0404t:8_1": "Asubhabhāvanādayo viya hi ārammaṇe ekadesaggahaṇaṃ akatvā anavasesapharaṇavasena anodhiso pharaṇavasena ca,",
  "tika-s0404t:8_2": "appamāṇārammaṇatāya paguṇabhāvanāvasena ca appamāṇaṃ.",
  "tika-s0404t:8_3": "Tanū saṃyojanā hontīti mettaṃ pādakaṃ katvā sammasitvā heṭṭhime ariyamagge adhigacchantassa sukheneva",
  "tika-s0404t:8_4": "paṭighasaṃyojanādayo pahīyamānā tanū hontīti evamettha attho daṭṭhabbo.",
  "tika-s0404t:9_0": "Evaṃ kilesappahānañca nibbānādhigamañca mettābhāvanāya sikhāppattamānisaṃsaṃ dassetvā idāni aññepi ānisaṃse dassetuṃ “ekampi ce”tiādi vuttaṃ.",
  "tika-s0404t:9_1": "Tattha aduṭṭhacittoti mettābalena suṭṭhu vikkhambhitabyāpādatāya byāpādena adūsitacitto.",
  "tika-s0404t:9_2": "Mettāyatīti hitapharaṇavasena mettaṃ karoti.",
  "tika-s0404t:9_3": "Kusalīti atisayena kusalavā mahāpuñño,",
  "tika-s0404t:9_4": "paṭighādianatthavigamena khemī.",
  "tika-s0404t:9_5": "Sabbe ca pāṇeti ca-",
  "tika-s0404t:9_6": "saddo byatireko.",
  "tika-s0404t:9_7": "Manasānukampīti cittena anukampanto.",
  "tika-s0404t:9_8": "Idaṃ vuttaṃ hoti –",
  "tika-s0404t:9_9": "ekasattavisayāpi tāva mettā mahākusalarāsi,",
  "tika-s0404t:9_10": "sabbe pana pāṇe attano puttaṃ viya hitapharaṇena manasā anukampanto pahukaṃ pahuṃ anappakaṃ apariyantaṃ",
  "tika-s0404t:9_11": "catusaṭṭhimahākappepi attano vipākappabandhaṃ pavattetuṃ samatthaṃ uḷāraṃ puññaṃ ariyo parisuddhacitto",
  "tika-s0404t:9_12": "puggalova karoti nipphādetīti.",
  "tika-s0404t:9_13": "Sattabharitanti sattehi aviraḷaṃ,",
  "tika-s0404t:9_14": "ākiṇṇamanussanti attho.",
  "tika-s0404t:10_0": "Saṅgahavatthūnīti lokassa saṅgaṇhanakāraṇāni.",
  "tika-s0404t:10_1": "Nipphannasassato nava bhāge kassakassa datvā raññaṃ ekabhāgaggahaṇaṃ dasamabhāgaggahaṇaṃ.",
  "tika-s0404t:10_2": "Evaṃ kassakā haṭṭhatuṭṭhā sassāni sampādentīti āha “sassasampādane medhāvitāti attho”ti.",
  "tika-s0404t:10_3": "Tato orabhāge kira chabhāgaggahaṇaṃ jātaṃ.",
  "tika-s0404t:10_4": "Chamāsikanti channaṃ channaṃ māsānaṃ pahonakaṃ.",
  "tika-s0404t:10_5": "Pāsetīti pāsagate viya karoti.",
  "tika-s0404t:10_6": "Vācāya piyaṃ vācāpiyaṃ,",
  "tika-s0404t:10_7": "tassa kammaṃ vācāpeyyaṃ.",
  "tika-s0404t:10_8": "Sabbaso raṭṭhassa iddhādibhāvato khemaṃ.",
  "tika-s0404t:10_9": "Nirabbudaṃ coriyābhāvato.",
  "tika-s0404t:10_10": "Iddhañhi raṭṭhaṃ acoriyaṃ.",
  "tika-s0404t:10_11": "“Niraggaḷa”nti vuccati apārutagharabhāvato.",
  "tika-s0404t:11_0": "Uddhaṃmūlakaṃ katvāti ummūlaṃ katvā.",
  "tika-s0404t:11_1": "Dvīhi pariyaññehīti mahāyaññassa pubbabhāge pacchā ca pavattetabbehi dvīhi parivārayaññehi. Satta…pe…",
  "tika-s0404t:11_2": "bhīsanassāti sattanavutādhikānaṃ pañcannaṃ pasusatānaṃ māraṇena bheravassa pāpabhīrukānaṃ bhayāvahassa.",
  "tika-s0404t:11_3": "Tathā hi vadanti –",
  "tika-s0404t:12_0": "“Chasatāni niyujjanti, pasūnaṃ majjhime hani;",
  "tika-s0404t:13_0": "Assamedhassa yaññassa, ūnāni pasūhi tīhī”ti. ;",
  "tika-s0404t:14_0": "Sammanti yugacchidde pakkhipitabbadaṇḍakaṃ.",
  "tika-s0404t:14_1": "Pāsantīti khipanti.",
  "tika-s0404t:14_2": "Saṃhārimehīti sakaṭehi vahitabbehi.",
  "tika-s0404t:14_3": "Pubbe kira eko rājā sammāpāsaṃ yajanto sarassatinaditīre pathaviyā vivare dinne nimuggoyeva ahosi.",
  "tika-s0404t:14_4": "Andhabālabrāhmaṇā gatānugatigatā “ayaṃ tassa saggagamanamaggo”ti saññāya tattha sammāpāsaṃ yaññaṃ paṭṭhapenti.",
  "tika-s0404t:14_5": "Tena vuttaṃ “nimuggokāsato pabhutī”ti.",
  "tika-s0404t:14_6": "Ayūpo appakadivaso yāgo,",
  "tika-s0404t:14_7": "sayūpo bahudivasaṃ sādheyyo satrayāgo.",
  "tika-s0404t:14_8": "Mantapadābhisaṅkhatānaṃ sappimadhūnaṃ “vāja”miti samaññā.",
  "tika-s0404t:14_9": "Hiraññasuvaṇṇagomahiṃsādi sattarasakadakkhiṇassa.",
  "tika-s0404t:14_10": "Sāragabbhakoṭṭhāgārādīsu natthi ettha aggaḷāti niraggaḷo.",
  "tika-s0404t:14_11": "Tattha kira yaññe attano sāpateyyaṃ anavasesato anigūhitvā niyyātīyati.",
  "tika-s0404t:15_0": "Candappabhāti candimasseva pabhāya.",
  "tika-s0404t:15_1": "Tārāgaṇāva sabbeti yathā sabbepi tārāgaṇā candimasobhāya soḷasimpi kalaṃ nāgghanti,",
  "tika-s0404t:15_2": "evaṃ te assamedhādayo yaññā mettassa cittassa vuttalakkhaṇena subhāvitassa soḷasimpi kalaṃ nānubhavanti,",
  "tika-s0404t:15_3": "na pāpuṇanti,",
  "tika-s0404t:15_4": "nāgghantīti attho.",
  "tika-s0404t:16_0": "Idāni aparepi diṭṭhadhammikasamparāyike mettābhāvanāya ānisaṃse dassetuṃ “yo na hantī”tiādi vuttaṃ.",
  "tika-s0404t:16_1": "Tattha yoti mettābrahmavihārabhāvanānuyutto puggalo.",
  "tika-s0404t:16_2": "Na hantīti teneva mettābhāvanānubhāvena dūravikkhambhitabyāpādatāya na kañci sattaṃ hiṃsati,",
  "tika-s0404t:16_3": "leḍḍudaṇḍādīhi na vibādhati vā.",
  "tika-s0404t:16_4": "Na ghātetīti paraṃ samādapetvā na satte mārāpeti na vibādhāpeti ca.",
  "tika-s0404t:16_5": "Na jinātīti sārambhaviggāhikakathādivasena na kañci jināti sārambhasseva abhāvato,",
  "tika-s0404t:16_6": "jānikaraṇavasena vā aṭṭakaraṇādinā na kañci jināti.",
  "tika-s0404t:16_7": "Tenāha “na attanā parassa jāniṃ karotī”ti.",
  "tika-s0404t:16_8": "Na jāpayeti parehi payojetvā paresampi dhanajāniṃ na kārāpeyya.",
  "tika-s0404t:16_9": "Tenāha “na parena parassa jāniṃ kāretī”ti.",
  "tika-s0404t:16_10": "Mettāya vā aṃso aviheṭhanaṭṭhena avayavabhūtoti mettaṃso.",
  "tika-s0404t:17_0": "Mettāsuttavaṇṇanā niṭṭhitā.",
  "tika-s0404t:18_0": "2-4. Paññāsuttādivaṇṇanā",
  "tika-s0404t:19_0": "2- 4.",
  "tika-s0404t:19_1": "Dutiye ādibrahmacariyikāyāti ādibrahmacariyameva ādibrahmacariyikā.",
  "tika-s0404t:19_2": "Tenāha “maggabrahmacariyassa ādibhūtāyā”ti.",
  "tika-s0404t:19_3": "Ariyoti niddoso parisuddho.",
  "tika-s0404t:19_4": "Tuṇhībhāvo na titthiyānaṃ mūgabbatagahaṇaṃ viya aparisuddhoti ariyo tuṇhībhāvo.",
  "tika-s0404t:19_5": "Catutthajjhānanti ukkaṭṭhaniddesenetaṃ vuttaṃ,",
  "tika-s0404t:19_6": "paṭhamajjhānādīnipi ariyo tuṇhībhāvotveva saṅkhaṃ gacchanti.",
  "tika-s0404t:19_7": "Jānanti idaṃ kammasādhananti āha “jānitabbakaṃ jānātī”ti.",
  "tika-s0404t:19_8": "Yathā vā ekacco viparītaṃ gaṇhanto jānantopi na jānāti,",
  "tika-s0404t:19_9": "passantopi na passati,",
  "tika-s0404t:19_10": "na evamayaṃ.",
  "tika-s0404t:19_11": "Ayaṃ pana jānanto jānāti,",
  "tika-s0404t:19_12": "passanto passatīti evamettha daṭṭhabbo.",
  "tika-s0404t:19_13": "Tatiyādīni suviññeyyāni.",
  "tika-s0404t:20_0": "Paññāsuttādivaṇṇanā niṭṭhitā.",
  "tika-s0404t:21_0": "5. Paṭhamalokadhammasuttavaṇṇanā",
  "tika-s0404t:22_0": "5.",
  "tika-s0404t:22_1": "Pañcame lokassa dhammāti sattalokassa avassaṃbhāvidhammā.",
  "tika-s0404t:22_2": "Tenāha “etehi muttā nāma natthi”tiādi.",
  "tika-s0404t:22_3": "Ghāsacchādanādīnaṃ laddhi lābho,",
  "tika-s0404t:22_4": "tāni eva vā laddhabbato lābho,",
  "tika-s0404t:22_5": "tadabhāvo alābho,",
  "tika-s0404t:22_6": "lābhaggahaṇena cettha tabbisayo anurodho gahito,",
  "tika-s0404t:22_7": "alābhaggahaṇena virodho.",
  "tika-s0404t:22_8": "Yasmā lohite sati tadupaghātavasena pubbo viya anurodho laddhāvasaro eva hoti,",
  "tika-s0404t:22_9": "tasmā vuttaṃ “lābhe āgate alābho āgatoyevā”ti.",
  "tika-s0404t:22_10": "Esa nayo yasādīsupi.",
  "tika-s0404t:22_11": "Sesaṃ suviññeyyameva.",
  "tika-s0404t:23_0": "Paṭhamalokadhammasuttavaṇṇanā niṭṭhitā.",
  "tika-s0404t:24_0": "6-8. Dutiyalokadhammasuttādivaṇṇanā",
  "tika-s0404t:25_0": "6- 8.",
  "tika-s0404t:25_1": "Chaṭṭhe adhikaṃ payasati payujjati etenāti adhippayāso,",
  "tika-s0404t:25_2": "savisesaṃ itikattabbakiriyā.",
  "tika-s0404t:25_3": "Tenāha “adhikappayogo”ti.",
  "tika-s0404t:25_4": "Sattamaṭṭhamesu natthi vattabbaṃ.",
  "tika-s0404t:26_0": "Dutiyalokadhammasuttādivaṇṇanā niṭṭhitā.",
  "tika-s0404t:27_0": "9. Nandasuttavaṇṇanā",
  "tika-s0404t:28_0": "9.",
  "tika-s0404t:28_1": "Navame duvidhā kulaputtā jātikulaputtā ācārakulaputtā ca.",
  "tika-s0404t:28_2": "Tattha “tena kho pana samayena raṭṭhapālo kulaputto tasmiṃyeva thullakoṭṭhike aggakulikassa putto”ti evaṃ āgatā uccākulaputtā jātikulaputtā.",
  "tika-s0404t:28_3": "“Saddhāyete kulaputtā agārasmā anagāriyaṃ pabbajitā”ti evaṃ āgatā pana yattha katthaci kule pasutāpi ācārakulaputtā nāma.",
  "tika-s0404t:28_4": "Idha pana uccākulappasutataṃ sandhāya “kulaputtoti,",
  "tika-s0404t:28_5": "bhikkhave,",
  "tika-s0404t:28_6": "nandaṃ sammā vadamāno vadeyyā”ti bhagavatā vuttanti āha “jātikulaputto”ti.",
  "tika-s0404t:28_7": "Ubhohipi pana kāraṇehi tassa kulaputtabhāvoyeva.",
  "tika-s0404t:28_8": "Sesamettha uttānameva.",
  "tika-s0404t:29_0": "Nandasuttavaṇṇanā niṭṭhitā.",
  "tika-s0404t:30_0": "10. Kāraṇḍavasuttavaṇṇanā",
  "tika-s0404t:31_0": "10.",
  "tika-s0404t:31_1": "Dasame paṭicaratīti paṭicchādanavasena carati pavattati.",
  "tika-s0404t:31_2": "Paṭicchādanaṭṭho eva vā carati-",
  "tika-s0404t:31_3": "saddo anekatthattā dhātūnanti āha “paṭicchādetī”ti.",
  "tika-s0404t:31_4": "Aññenāññanti pana paṭicchādanākāradassananti āha “aññena kāraṇenā”tiādi.",
  "tika-s0404t:31_5": "Tattha aññaṃ kāraṇaṃ vacanaṃ vāti yaṃ codakena cuditakassa dosavibhāvanaṃ kāraṇaṃ,",
  "tika-s0404t:31_6": "vacanaṃ vā vuttaṃ,",
  "tika-s0404t:31_7": "taṃ tato aññeneva kāraṇena,",
  "tika-s0404t:31_8": "vacanena vā paṭicchādeti.",
  "tika-s0404t:31_9": "Kāraṇenāti codanāya amūlāya amūlikabhāvadīpaniyā yuttiyā vā.",
  "tika-s0404t:31_10": "Vacanenāti tadatthabodhakena vacanena.",
  "tika-s0404t:31_11": "“Ko āpanno”tiādinā codanaṃ vissajjetvāva vikkhepāpajjanaṃ aññenāññaṃ paṭicaraṇaṃ.",
  "tika-s0404t:31_12": "Bahiddhā kathāpanāmanā nāma “itthannāmaṃ āpattiṃ āpannosī”ti vutte –",
  "tika-s0404t:31_13": "“pāṭaliputtaṃ gatomhī”tiādinā codanaṃ vissajjetvāti ayameva viseso.",
  "tika-s0404t:31_14": "Yo hi “āpattiṃ āpannosī”ti vutto “ko āpanno,",
  "tika-s0404t:31_15": "kiṃ āpanno,",
  "tika-s0404t:31_16": "kismiṃ āpannā,",
  "tika-s0404t:31_17": "kaṃ bhaṇatha,",
  "tika-s0404t:31_18": "kiṃ bhaṇathā”ti vā vadati,",
  "tika-s0404t:31_19": "“evarūpaṃ kiñci tayā diṭṭha”nti vutte “na suṇāmī”ti sotaṃ vā upaneti,",
  "tika-s0404t:31_20": "ayaṃ aññenāññaṃ paṭicarati nāma.",
  "tika-s0404t:31_21": "Yo pana “itthannāmaṃ nāma āpattiṃ āpannosī”ti puṭṭho “pāṭaliputtaṃ gatomhī”ti vatvā puna “na tava pāṭaliputtagamanaṃ pucchāma,",
  "tika-s0404t:31_22": "āpattiṃ pucchāmā”ti vutte tato “rājagahaṃ gatomhi.",
  "tika-s0404t:31_23": "Rājagahaṃ vā yāhi brāhmaṇagahaṃ vā,",
  "tika-s0404t:31_24": "āpattiṃ āpannosīti.",
  "tika-s0404t:31_25": "Taṃ tattha me sūkaramaṃsaṃ laddha”ntiādīni vadati,",
  "tika-s0404t:31_26": "ayaṃ bahiddhā kathaṃ apanāmeti nāma.",
  "tika-s0404t:31_27": "Samaṇakacavaroti samaṇavesadhāraṇena samaṇappatirūpakatāya samaṇānaṃ kacavarabhūtaṃ.",
  "tika-s0404t:32_0": "Kāraṇḍavaṃ niddhamathāti vipannasīlatāya kacavarabhūtaṃ puggalaṃ kacavaramiva anapekkhā apanetha.",
  "tika-s0404t:32_1": "Kasambuṃ apakassathāti kasambubhūtañca naṃ khattiyādīnaṃ majjhagataṃ pabhinnapaggharitakuṭṭhaṃ caṇḍālaṃ viya apakaḍḍhatha.",
  "tika-s0404t:32_2": "Kiṃ kāraṇaṃ?",
  "tika-s0404t:32_3": "Saṅghārāmo nāma sīlavantānaṃ kato,",
  "tika-s0404t:32_4": "na dussīlānaṃ.",
  "tika-s0404t:32_5": "Yato etadeva sandhāyāha “tato palāpe vāhetha,",
  "tika-s0404t:32_6": "assamaṇe samaṇamānine”ti.",
  "tika-s0404t:32_7": "Yathā palāpā antosārarahitā ataṇḍulā bahi thusena vīhī viya dissanti,",
  "tika-s0404t:32_8": "evaṃ pāpabhikkhū anto sīlarahitāpi bahi kāsāvādiparikkhārena bhikkhū viya dissanti,",
  "tika-s0404t:32_9": "tasmā “palāpā”ti vuccanti.",
  "tika-s0404t:32_10": "Te palāpe vāhetha opunatha vidhamatha,",
  "tika-s0404t:32_11": "paramatthato assamaṇe samaṇavesamattena samaṇamānine.",
  "tika-s0404t:32_12": "Kappayavhoti kappetha,",
  "tika-s0404t:32_13": "karothāti vuttaṃ hoti.",
  "tika-s0404t:32_14": "Patissatāti sappatissā.",
  "tika-s0404t:32_15": "Vaṭṭadukkhassa antaṃ karissatha,",
  "tika-s0404t:32_16": "parinibbānaṃ pāpuṇissathāti attho.",
  "tika-s0404t:33_0": "Kāraṇḍavasuttavaṇṇanā niṭṭhitā.",
  "tika-s0404t:34_0": "Mettāvaggavaṇṇanā niṭṭhitā.",
  "tika-s0404t:35_0": "2. Mahāvaggo",
  "tika-s0404t:36_0": "1. Verañjasuttavaṇṇanā",
  "tika-s0404t:37_0": "11.",
  "tika-s0404t:37_1": "Dutiyassa paṭhame verañjāyaṃ viharatīti ettha verañjāti tassa nagarassetaṃ adhivacanaṃ,",
  "tika-s0404t:37_2": "tassaṃ verañjāyaṃ.",
  "tika-s0404t:37_3": "Samīpatthe bhummavacanaṃ.",
  "tika-s0404t:37_4": "Naḷerupucimandamūleti ettha naḷeru nāma yakkho.",
  "tika-s0404t:37_5": "Pucimandoti nimbarukkho.",
  "tika-s0404t:37_6": "Mūlanti samīpaṃ.",
  "tika-s0404t:37_7": "Ayañhi mūla-",
  "tika-s0404t:37_8": "saddo “mūlāni uddhareyya antamaso usīranāḷimattānipī”tiādīsu mūlamūle dissati.",
  "tika-s0404t:37_9": "“Lobho akusalamūla”ntiādīsu asādhāraṇahetumhi.",
  "tika-s0404t:37_10": "“Yāva majjhanhike kāle chāyā pharati,",
  "tika-s0404t:37_11": "nivāte paṇṇāni patanti,",
  "tika-s0404t:37_12": "ettāvatā rukkhamūla”ntiādīsu samīpe.",
  "tika-s0404t:37_13": "Idha pana samīpe adhippeto,",
  "tika-s0404t:37_14": "tasmā naḷeruyakkhena adhiggahitassa pucimandassa samīpeti evamettha attho daṭṭhabbo.",
  "tika-s0404t:37_15": "So kira pucimando ramaṇīyo pāsādiko anekesaṃ rukkhānaṃ ādhipaccaṃ viya kurumāno tassa nagarassa avidūre gamanāgamanasampanne ṭhāne ahosi.",
  "tika-s0404t:37_16": "Atha bhagavā verañjaṃ gantvā patirūpe ṭhāne viharanto tassa rukkhassa samīpe heṭṭhābhāge vihāsi.",
  "tika-s0404t:37_17": "Tena vuttaṃ “verañjāyaṃ viharati naḷerupucimandamūle”ti.",
  "tika-s0404t:38_0": "Paccuṭṭhānaṃ nāma āsanā vuṭṭhānanti āha “nāsanā vuṭṭhātī”ti.",
  "tika-s0404t:38_1": "Nisinnāsanato na vuṭṭhahatīti attho.",
  "tika-s0404t:38_2": "Ettha ca jiṇṇe…pe…",
  "tika-s0404t:38_3": "vayoanuppatteti upayogavacanaṃ āsanā vuṭṭhānakiriyāpekkhaṃ na hoti.",
  "tika-s0404t:38_4": "Tasmā “jiṇṇe…pe…",
  "tika-s0404t:38_5": "vayoanuppatte disvā”ti ajjhāhāraṃ katvā attho veditabbo.",
  "tika-s0404t:38_6": "Atha vā paccuggamanakiriyāpekkhaṃ upayogavacanaṃ,",
  "tika-s0404t:38_7": "tasmā na paccuṭṭhātīti uṭṭhāya paccuggamanaṃ na karotīti attho veditabbo.",
  "tika-s0404t:38_8": "Paccuggamanampi hi paccuṭṭhānanti vuccati.",
  "tika-s0404t:38_9": "Vuttañhetaṃ “ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāmā”ti.",
  "tika-s0404t:38_10": "Nāsanā vuṭṭhātīti iminā pana paccuggamanābhāvassa upalakkhaṇamattaṃ dassitanti daṭṭhabbaṃ.",
  "tika-s0404t:38_11": "Vibhāvane nāma attheti pakativibhāvanasaṅkhāte atthe.",
  "tika-s0404t:38_12": "Na abhivādeti vāti na abhivādetabbanti vā sallakkhetīti vuttaṃ hoti.",
  "tika-s0404t:39_0": "Taṃ aññāṇanti “ayaṃ mama abhivādanādīni kātuṃ araharūpo na hotī”ti ajānanavasena pavattaṃ aññāṇaṃ.",
  "tika-s0404t:39_1": "Olokentoti “dukkhaṃ kho agāravo viharati appatisso,",
  "tika-s0404t:39_2": "kiṃ nu kho ahaṃ samaṇaṃ vā brāhmaṇaṃ vā sakkareyyaṃ garuṃ kareyya”ntiādisuttavaseneva ñāṇacakkhunā olokento.",
  "tika-s0404t:39_3": "Nipaccakārārahanti paṇipātārahaṃ.",
  "tika-s0404t:39_4": "Sampatijātoti muhuttajāto,",
  "tika-s0404t:39_5": "jātasamanantaramevāti vuttaṃ hoti.",
  "tika-s0404t:39_6": "Uttarena mukhoti uttaradisābhimukho.",
  "tika-s0404t:39_7": "“Sattapadavītihārena gantvā sakalaṃ dasasahassilokadhātuṃ olokesi”nti idaṃ –",
  "tika-s0404t:40_0": "“Dhammatā esā,",
  "tika-s0404t:40_1": "bhikkhave,",
  "tika-s0404t:40_2": "sampatijāto bodhisatto samehi pādehi patiṭṭhahitvā uttarābhimukho sattapadavītihārena gacchati,",
  "tika-s0404t:40_3": "setamhi chatte anudhāriyamāne sabbā disā viloketi,",
  "tika-s0404t:40_4": "āsabhiñca vācaṃ bhāsatī”ti –",
  "tika-s0404t:41_0": "Evaṃ pāḷiyaṃ sattapadavītihārupari ṭhitassa viya sabbādisānulokanassa kathitattā vuttaṃ,",
  "tika-s0404t:41_1": "na panetaṃ evaṃ daṭṭhabbaṃ sattapadavītihārato pageva disāvilokanassa katattā.",
  "tika-s0404t:41_2": "Mahāsatto hi manussānaṃ hatthato muccitvā puratthimaṃ disaṃ olokesi,",
  "tika-s0404t:41_3": "anekāni cakkavāḷasahassāni ekaṅgaṇāni ahesuṃ.",
  "tika-s0404t:41_4": "Tattha devamanussā gandhamālādīhi pūjayamānā,",
  "tika-s0404t:41_5": "“mahāpurisa,",
  "tika-s0404t:41_6": "idha tumhehi sadisopi natthi,",
  "tika-s0404t:41_7": "kuto uttaritaro”ti āhaṃsu.",
  "tika-s0404t:41_8": "Evaṃ catasso disā,",
  "tika-s0404t:41_9": "catasso anudisā, heṭṭhā,",
  "tika-s0404t:41_10": "uparīti dasapi disā anuviloketvā attano sadisaṃ adisvā “ayaṃ uttaradisā”ti sattapadavītihārena agamāsīti veditabbā.",
  "tika-s0404t:41_11": "Olokesinti mama puññānubhāvena lokavivaraṇapāṭihāriye jāte paññāyamānaṃ dasasahassilokadhātuṃ maṃsacakkhunāva olokesinti attho.",
  "tika-s0404t:42_0": "Mahāpurisoti jātigottakulappadesādivasena mahantapuriso.",
  "tika-s0404t:42_1": "Aggoti guṇehi sabbappadhāno.",
  "tika-s0404t:42_2": "Jeṭṭhoti guṇavaseneva sabbesaṃ vuddhatamo,",
  "tika-s0404t:42_3": "guṇehi mahallakatamoti vuttaṃ hoti.",
  "tika-s0404t:42_4": "Seṭṭhoti guṇavaseneva sabbesaṃ pasatthatamo.",
  "tika-s0404t:42_5": "Atthato pana pacchimāni dve purimasseva vevacanānīti veditabbaṃ.",
  "tika-s0404t:42_6": "Tayāti nissakke karaṇavacanaṃ.",
  "tika-s0404t:42_7": "Uttaritaroti adhikataro.",
  "tika-s0404t:42_8": "Patimānesīti pūjesi.",
  "tika-s0404t:42_9": "Āsabhinti uttamaṃ.",
  "tika-s0404t:42_10": "Mayhaṃ abhivādanādiraho puggaloti mayhaṃ abhivādanādikiriyāya araho anucchaviko puggalo.",
  "tika-s0404t:42_11": "Niccasāpekkhatāya panettha samāso daṭṭhabbo.",
  "tika-s0404t:42_12": "Tathāgatāti tathāgatato,",
  "tika-s0404t:42_13": "tathāgatassa santikāti vuttaṃ hoti.",
  "tika-s0404t:42_14": "Evarūpanti abhivādanādisabhāvaṃ.",
  "tika-s0404t:42_15": "Paripākasithilabandhananti paripākena sithilabandhanaṃ.",
  "tika-s0404t:43_0": "Taṃ vacananti “nāhaṃ taṃ brāhmaṇā”tiādivacanaṃ.",
  "tika-s0404t:43_1": "“Nāhaṃ arasarūpo,",
  "tika-s0404t:43_2": "mādisā vā arasarūpā”ti vutte brāhmaṇo thaddho bhaveyya.",
  "tika-s0404t:43_3": "Tena vuttaṃ “cittamudubhāvajananattha”nti.",
  "tika-s0404t:44_0": "Katamo pana soti pariyāyāpekkho pulliṅganiddeso,",
  "tika-s0404t:44_1": "katamo so pariyāyoti attho?",
  "tika-s0404t:44_2": "Jātivasenāti khattiyādijātivasena.",
  "tika-s0404t:44_3": "Upapattivasenāti devesu upapattivasena.",
  "tika-s0404t:44_4": "Seṭṭhasammatānampīti api-",
  "tika-s0404t:44_5": "saddena pageva aseṭṭhasammatānanti dasseti.",
  "tika-s0404t:44_6": "Abhinandantānanti sappītikataṇhāvasena pamodamānānaṃ.",
  "tika-s0404t:44_7": "Rajjantānanti balavarāgavasena rajjantānaṃ.",
  "tika-s0404t:44_8": "Rūpaparibhogena uppannataṇhāsampayuttasomanassavedanā rūpato nibbattitvā hadayatappanato ambarasādayo viya rūparasāti vuccanti.",
  "tika-s0404t:44_9": "Āviñcantīti ākaḍḍhanti.",
  "tika-s0404t:44_10": "Vatthārammaṇādisāmaggiyanti vatthuārammaṇādikāraṇasāmaggiyaṃ.",
  "tika-s0404t:44_11": "Anukkhipantoti attukkaṃsanavasena kathite brāhmaṇassa asappāyabhāvato attānaṃ anukkhipanto anukkaṃsento.",
  "tika-s0404t:45_0": "Etasmiṃ panatthe karaṇe sāmivacananti “jahitā”ti etasmiṃ atthe tathāgatassāti karaṇe sāmivacanaṃ,",
  "tika-s0404t:45_1": "tathāgatena jahitāti attho.",
  "tika-s0404t:45_2": "Mūlanti bhavamūlaṃ.",
  "tika-s0404t:45_3": "“Tālavatthukatā”ti vattabbe “oṭṭhamukho”tiādīsu viya majjhepadalopaṃ katvā a-",
  "tika-s0404t:45_4": "kārañca dīghaṃ katvā “tālāvatthukatā”ti vuttanti āha “tālavatthu viya nesaṃ vatthu katanti tālāvatthukatā”ti.",
  "tika-s0404t:45_5": "Tattha tālassa vatthu tālavatthu.",
  "tika-s0404t:45_6": "Yathā ārāmassa vatthubhūtapubbo padeso ārāmassa abhāve “ārāmavatthū”ti vuccati,",
  "tika-s0404t:45_7": "evaṃ tālassa patiṭṭhitokāso samūlaṃ uddharite tāle padesamatte ṭhite tālassa vatthubhūtapubbattā “tālavatthū”ti vuccati.",
  "tika-s0404t:45_8": "Nesanti rūparasādīnaṃ.",
  "tika-s0404t:45_9": "Kathaṃ pana tālavatthu viya nesaṃ vatthu katanti āha “yathā hī”tiādi.",
  "tika-s0404t:45_10": "Rūpādiparibhogena uppannataṇhāyuttasomanassavedanāsaṅkhātarūparasādīnaṃ cittasantānassa adhiṭṭhānabhāvato",
  "tika-s0404t:45_11": "vuttaṃ “tesaṃ pubbe uppannapubbabhāvena vatthumatte cittasantāne kate”ti.",
  "tika-s0404t:45_12": "Tattha pubbeti pure,",
  "tika-s0404t:45_13": "sarāgakāleti vuttaṃ hoti.",
  "tika-s0404t:45_14": "Tālāvatthukatāti vuccantīti tālavatthu viya attano vatthussa katattā rūparasādayo “tālāvatthukatā”ti vuccanti.",
  "tika-s0404t:45_15": "Etena pahīnakilesānaṃ puna uppattiyā abhāvo dassito.",
  "tika-s0404t:46_0": "Aviruḷhidhammattāti aviruḷhisabhāvatāya.",
  "tika-s0404t:46_1": "Matthakacchinno tālo pattaphalādīnaṃ avatthubhūto tālāvatthūti āha “matthakacchinnatālo viya katā”ti.",
  "tika-s0404t:46_2": "Etena “tālāvatthu viya katāti tālāvatthukatā”ti ayaṃ viggaho dassito.",
  "tika-s0404t:46_3": "Ettha pana “avatthubhūto tālo viya katāti avatthutālakatā”ti vattabbe visesanassa paranipātaṃ katvā “tālāvatthukatā”ti vuttanti daṭṭhabbaṃ.",
  "tika-s0404t:46_4": "Iminā panatthena idaṃ dasseti –",
  "tika-s0404t:46_5": "rūparasādivacanena vipākadhammadhammā hutvā pubbe uppannakusalākusalā dhammā gahitā,",
  "tika-s0404t:46_6": "te uppannāpi matthakasadisānaṃ taṇhāvijjānaṃ maggasatthena chinnattā āyatiṃ tālapattasadise vipākakkhandhe nibbattetuṃ asamatthā jātā,",
  "tika-s0404t:46_7": "tasmā tālāvatthu viya katāti tālāvatthukatā rūparasādayoti.",
  "tika-s0404t:46_8": "Imasmiṃ atthe “abhinandantāna”nti iminā padena kusalasomanassampi saṅgahitanti vadanti.",
  "tika-s0404t:46_9": "Anabhāvaṃ katāti ettha anu-",
  "tika-s0404t:46_10": "saddo pacchāsaddena samānatthoti āha “yathā nesaṃ pacchābhāvo na hotī”tiādi.",
  "tika-s0404t:47_0": "Yañca kho tvaṃ sandhāya vadesi,",
  "tika-s0404t:47_1": "so pariyāyo na hotīti yaṃ vandanādisāmaggirasābhāvasaṅkhātaṃ kāraṇaṃ arasarūpatāya vadesi,",
  "tika-s0404t:47_2": "taṃ kāraṇaṃ na hoti,",
  "tika-s0404t:47_3": "na vijjatīti attho.",
  "tika-s0404t:47_4": "Nanu cāyaṃ brāhmaṇo yaṃ vandanādisāmaggirasābhāvasaṅkhātapariyāyaṃ sandhāya “arasarūpo bhavaṃ gotamo”ti āha,",
  "tika-s0404t:47_5": "“so pariyāyo natthī”ti vutte vandanādīni bhagavā karotīti āpajjatīti imaṃ aniṭṭhappasaṅgaṃ dassento āha “nanu cā”tiādi.",
  "tika-s0404t:48_0": "Sabbapariyāyesūti sabbavāresu.",
  "tika-s0404t:48_1": "Sandhāyabhāsitamattanti yaṃ sandhāya brāhmaṇo “nibbhogo bhavaṃ gotamo”tiādimāha.",
  "tika-s0404t:48_2": "Bhagavā ca yaṃ sandhāya nibbhogatādiṃ attani anujānāti,",
  "tika-s0404t:48_3": "taṃ sandhāyabhāsitamattaṃ.",
  "tika-s0404t:48_4": "Chandarāgaparibhogoti chandarāgavasena paribhogo.",
  "tika-s0404t:48_5": "Aparaṃ pariyāyanti aññaṃ kāraṇaṃ.",
  "tika-s0404t:49_0": "Kulasamudācārakammanti kulācārasaṅkhātaṃ kammaṃ,",
  "tika-s0404t:49_1": "kulacārittanti attho.",
  "tika-s0404t:49_2": "Akiriyanti akaraṇabhāvaṃ.",
  "tika-s0404t:49_3": "“Anekavihitānaṃ pāpakānaṃ akusalānaṃ dhammāna”nti sāmaññavacanepi pārisesañāyato vuttāvasesā akusaladhammā gahetabbāti āha “ṭhapetvā te dhamme”tiādi,",
  "tika-s0404t:49_4": "te yathāvuttakāyaduccaritādike akusaladhamme ṭhapetvāti attho.",
  "tika-s0404t:49_5": "Anekavihitāti anekappakārā.",
  "tika-s0404t:50_0": "Ayaṃ lokatantīti ayaṃ vuḍḍhānaṃ abhivādanādikiriyalakkhaṇā lokappaveṇī.",
  "tika-s0404t:50_1": "Anāgāmibrahmānaṃ alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena",
  "tika-s0404t:50_2": "pañcakāmaguṇikarāgasseva pahānaṃ veditabbanti āha “pañcakāmaguṇikarāgassā”ti.",
  "tika-s0404t:50_3": "Rūpādīsu pañcasu kāmaguṇesu vatthukāmakoṭṭhāsesu uppajjamāno rāgo “pañcakāmaguṇikarāgo”ti veditabbo.",
  "tika-s0404t:50_4": "Koṭṭhāsavacano hettha guṇa-",
  "tika-s0404t:50_5": "saddo “vayoguṇā anupubbaṃ jahantī”tiādīsu viya.",
  "tika-s0404t:50_6": "Akusalacittadvayasampayuttassāti domanassasahagatacittadvayasampayuttassa.",
  "tika-s0404t:50_7": "Mohassa sabbākusalasādhāraṇattā āha “sabbākusalasambhavassā”ti.",
  "tika-s0404t:50_8": "Avasesānanti sakkāyadiṭṭhiādīnaṃ.",
  "tika-s0404t:51_0": "Jigucchati maññeti ahamabhijāto rūpavā paññavā kathaṃ nāma aññesaṃ abhivādanādiṃ kareyyanti jigucchati viya,",
  "tika-s0404t:51_1": "jigucchatīti vā sallakkhemi.",
  "tika-s0404t:51_2": "Akusaladhamme jigucchamāno tesaṃ samaṅgibhāvampi jigucchatīti vuttaṃ “akusalānaṃ dhammānaṃ samāpattiyā jigucchatī”ti.",
  "tika-s0404t:51_3": "Samāpattīti etasseva vevacanaṃ samāpajjanā samaṅgibhāvoti.",
  "tika-s0404t:51_4": "Maṇḍanajātikoti maṇḍanakasabhāvo,",
  "tika-s0404t:51_5": "maṇḍanakasīloti attho.",
  "tika-s0404t:51_6": "Jegucchitanti jigucchanasīlataṃ.",
  "tika-s0404t:52_0": "Lokajeṭṭhakakammanti lokajeṭṭhakānaṃ kattabbakammaṃ,",
  "tika-s0404t:52_1": "loke vā seṭṭhasammataṃ kammaṃ.",
  "tika-s0404t:52_2": "Tatrāti tesu dvīsupi atthavikappesu.",
  "tika-s0404t:52_3": "Padābhihito attho padattho,",
  "tika-s0404t:52_4": "byañjanatthoti vuttaṃ hoti.",
  "tika-s0404t:52_5": "Vinayaṃ vā arahatīti ettha vinayanaṃ vinayo,",
  "tika-s0404t:52_6": "niggaṇhananti attho.",
  "tika-s0404t:52_7": "Tenāha “niggahaṃ arahatīti vuttaṃ hotī”ti.",
  "tika-s0404t:52_8": "Nanu ca paṭhamaṃ vuttesu dvīsupi atthavikappesu sakatthe arahatthe ca taddhitapaccayo saddalakkhaṇato dissati,",
  "tika-s0404t:52_9": "na pana “vinayāya dhammaṃ desetī”ti imasmiṃ atthe.",
  "tika-s0404t:52_10": "Tasmā kathamettha taddhitapaccayoti āha “vicitrā hi taddhitavuttī”ti.",
  "tika-s0404t:52_11": "Vicitratā cettha lokappamāṇato veditabbā.",
  "tika-s0404t:52_12": "Tathā hi yasmiṃ yasmiṃ atthe taddhitappayogo lokassa,",
  "tika-s0404t:52_13": "tattha tattha taddhitavutti lokato siddhāti vicitrā taddhitavutti,",
  "tika-s0404t:52_14": "tasmā yathā “mā saddamakāsī”ti vadanto “māsaddiko”ti vuccati,",
  "tika-s0404t:52_15": "evaṃ vinayāya dhammaṃ desetīti venayikoti vuccatīti adhippāyo.",
  "tika-s0404t:53_0": "Kapaṇapurisoti guṇavirahitatāya dīnamanusso.",
  "tika-s0404t:53_1": "Byañjanāni avicāretvāti tissadattādisaddesu viya “imasmiṃ atthe ayaṃ nāma paccayo”ti evaṃ byañjanavicāraṃ akatvā,",
  "tika-s0404t:53_2": "anipphannapāṭipadikavasenāti vuttaṃ hoti.",
  "tika-s0404t:54_0": "“Devalokagabbhasampattiyā”ti vatvāpi ṭhapetvā bhummadeve sesadevesu gabbhaggahaṇassa abhāvato paṭisandhiyevettha",
  "tika-s0404t:54_1": "gabbhasampattīti veditabbāti vuttamevatthaṃ vivaritvā dassento āha “devalokapaṭisandhipaṭilābhāya saṃvattatī”ti.",
  "tika-s0404t:54_2": "Assāti abhivādanādisāmīcikammassa.",
  "tika-s0404t:54_3": "Mātukucchismiṃ paṭisandhiggahaṇe dosaṃ dassentoti mātito aparisuddhabhāvaṃ dassento,",
  "tika-s0404t:54_4": "akkositukāmassa dāsiyā puttoti dāsikucchimhi nibbattabhāve dosaṃ dassetvā akkosanaṃ viya bhagavato mātukucchismiṃ",
  "tika-s0404t:54_5": "paṭisandhiggahaṇe dosaṃ dassetvā akkosantopi evamāhāti adhippāyo.",
  "tika-s0404t:54_6": "Gabbhatoti devalokappaṭisandhito.",
  "tika-s0404t:54_7": "Tenevāha “abhabbo devalokūpapattiṃ pāpuṇitunti adhippāyo”ti.",
  "tika-s0404t:54_8": "“Hīno vā gabbho assāti apagabbho”ti imassa viggahassa ekena pariyāyena adhippāyaṃ dassento āha “devalokagabbhaparibāhirattā",
  "tika-s0404t:54_9": "āyatiṃ hīnagabbhapaṭilābhabhāgī”ti. Iti-",
  "tika-s0404t:54_10": "saddo hetuattho.",
  "tika-s0404t:54_11": "Yasmā āyatimpi hīnagabbhapaṭilābhabhāgī,",
  "tika-s0404t:54_12": "tasmā hīno vā gabbho assāti apagabbhoti adhippāyo.",
  "tika-s0404t:54_13": "Puna tasseva viggahassa “kodhavasena…pe…",
  "tika-s0404t:54_14": "dassento”ti heṭṭhā vuttanayassa anurūpaṃ katvā adhippāyaṃ dassento āha “hīno vāssa mātukucchismiṃ gabbhavāso ahosīti adhippāyo”ti. Gabbha-",
  "tika-s0404t:54_15": "saddo atthi mātukucchipariyāyo “gabbhe vasati māṇavo”tiādīsu viya.",
  "tika-s0404t:54_16": "Atthi mātukucchismiṃ nibbattasattapariyāyo “antamaso gabbhapātanaṃ upādāyā”tiādīsu viya.",
  "tika-s0404t:54_17": "Tattha mātukucchipariyāyaṃ gahetvā atthaṃ dassento āha “anāgate gabbhaseyyā”ti.",
  "tika-s0404t:54_18": "Gabbhe seyyā gabbhaseyyā.",
  "tika-s0404t:54_19": "Anuttarena maggenāti aggamaggena.",
  "tika-s0404t:54_20": "Kammakilesānaṃ maggena vihatattā āha “vihatakāraṇattā”ti.",
  "tika-s0404t:54_21": "Itarā tissopīti aṇḍajasaṃsedajaopapātikā.",
  "tika-s0404t:54_22": "Ettha ca yadipi “apagabbho”ti imassa anurūpato gabbhaseyyā eva vattabbā,",
  "tika-s0404t:54_23": "pasaṅgato pana labbhamānaṃ sabbampi vattuṃ vaṭṭatīti punabbhavābhinibbattipi vuttāti veditabbā.",
  "tika-s0404t:55_0": "Idāni sattapariyāyassa gabbha-",
  "tika-s0404t:55_1": "saddassa vasena viggahanānattaṃ dassento āha “apicā”tiādi.",
  "tika-s0404t:55_2": "Imasmiṃ pana vikappe gabbhaseyyā punabbhavābhinibbattīti ubhayampi gabbhaseyyavaseneva vuttantipi vadanti.",
  "tika-s0404t:55_3": "Nanu ca “āyatiṃ gabbhaseyyā pahīnā”ti vuttattā gabbhassa seyyā eva pahīnā,",
  "tika-s0404t:55_4": "na pana gabbhoti āpajjatīti āha “yathā cā”tiādi.",
  "tika-s0404t:55_5": "Atha “abhinibbattī”ti ettakameva avatvā punabbhavaggahaṇaṃ kimatthanti āha “abhinibbatti ca nāmā”tiādi.",
  "tika-s0404t:55_6": "Apunabbhavabhūtāti khaṇe khaṇe uppajjamānānaṃ dhammānaṃ abhinibbatti.",
  "tika-s0404t:56_0": "Dhammadhātunti ettha dhamme anavasese dhāreti yāthāvato upadhāretīti dhammadhātu,",
  "tika-s0404t:56_1": "dhammānaṃ yathāsabhāvato avabujjhanasabhāvo,",
  "tika-s0404t:56_2": "sabbaññutaññāṇassetaṃ adhivacanaṃ.",
  "tika-s0404t:56_3": "Paṭivijjhitvāti sacchikatvā,",
  "tika-s0404t:56_4": "paṭilabhitvāti attho,",
  "tika-s0404t:56_5": "paṭilābhahetūti vuttaṃ hoti.",
  "tika-s0404t:56_6": "Desanāvilāsappatto hotīti rucivasena parivattetvā dassetuṃ samatthatā desanāvilāso,",
  "tika-s0404t:56_7": "taṃ patto adhigatoti attho.",
  "tika-s0404t:56_8": "Karuṇāvipphāranti sabbasattesu mahākaruṇāya pharaṇaṃ.",
  "tika-s0404t:56_9": "Tādilakkhaṇameva puna upamāya vibhāvetvā dassento āha “pathavīsamacittata”nti.",
  "tika-s0404t:56_10": "Yathā pathavī suciasucinikkhepacchedanabhedanādīsu na vikampati,",
  "tika-s0404t:56_11": "anurodhavirodhaṃ na pāpuṇāti,",
  "tika-s0404t:56_12": "evaṃ iṭṭhāniṭṭhesu lābhālābhādīsu anurodhavirodhappahānato avikampitacittatāya pathavīsamacittatanti attho.",
  "tika-s0404t:56_13": "Akuppadhammatanti ettha akuppadhammo nāma phalasamāpattīti keci vadanti.",
  "tika-s0404t:56_14": "“Paresu pana akkosantesupi attano pathavīsamacittatāya akuppanasabhāvatanti evamettha attho gahetabbo”ti amhākaṃ khanti.",
  "tika-s0404t:56_15": "Jarāya anusaṭanti jarāya paliveṭhitaṃ.",
  "tika-s0404t:56_16": "Brāhmaṇassa vuddhatāya āsannavuttimaraṇanti sambhāvanavasena “ajja maritvā”tiādi vuttaṃ.",
  "tika-s0404t:56_17": "“Mahantena kho pana ussāhenā”ti sādhu kho pana tathārūpānaṃ arahataṃ dassanaṃ hotī”ti evaṃ sañjātamahussāhena.",
  "tika-s0404t:56_18": "Appaṭisamaṃ purejātabhāvanti anaññasādhāraṇaṃ purejātabhāvaṃ.",
  "tika-s0404t:56_19": "Natthi etassa paṭisamoti appaṭisamo,",
  "tika-s0404t:56_20": "purejātabhāvo.",
  "tika-s0404t:57_0": "Pakkhe vidhunantāti patte cālentā. Nikkhamantānanti niddhāraṇe sāmivacanaṃ, nikkhantesūti attho.",
  "tika-s0404t:58_0": "So jeṭṭho iti assa vacanīyoti yo paṭhamataraṃ aṇḍakosato nikkhanto kukkuṭapotako,",
  "tika-s0404t:58_1": "so jeṭṭhoti vacanīyo assa,",
  "tika-s0404t:58_2": "bhaveyyāti attho.",
  "tika-s0404t:58_3": "Sampaṭipādentoti saṃsandento.",
  "tika-s0404t:58_4": "Tibhūmapariyāpannāpi sattā avijjākosassa anto paviṭṭhā tattha tattha appahīnāya avijjāya veṭhitattāti",
  "tika-s0404t:58_5": "āha “avijjākosassa anto paviṭṭhesu sattesū”ti aṇḍakosanti bījakapālaṃ.",
  "tika-s0404t:58_6": "Lokasannivāseti lokoyeva saṅgamma samāgamma nivāsanaṭṭhena lokasannivāso,",
  "tika-s0404t:58_7": "sattanikāyo.",
  "tika-s0404t:58_8": "Sammāsambodhinti ettha sammāti aviparītattho, saṃ-",
  "tika-s0404t:58_9": "saddo sāmanti imamatthaṃ dīpeti.",
  "tika-s0404t:58_10": "Tasmā sammā aviparītenākārena sayameva cattāri saccāni bujjhati paṭivijjhatīti sammāsambodhīti maggo vuccati.",
  "tika-s0404t:58_11": "Tenāha “sammā sāmañca bodhi”nti,",
  "tika-s0404t:58_12": "sammā sayameva ca bujjhanakanti attho.",
  "tika-s0404t:58_13": "Sammāti vā pasatthavacano, saṃ-",
  "tika-s0404t:58_14": "saddo sundaravacanoti āha “atha vā pasatthaṃ sundarañca bodhi”nti.",
  "tika-s0404t:59_0": "Asabbaguṇadāyakattāti sabbaguṇānaṃ adāyakattā.",
  "tika-s0404t:59_1": "Sabbaguṇe na dadātīti hi asabbaguṇadāyako,",
  "tika-s0404t:59_2": "asamatthasamāsoyaṃ gamakattā yathā “asūriyapassāni mukhānī”ti.",
  "tika-s0404t:59_3": "Tisso vijjāti upanissayavato saheva arahattaphalena tisso vijjā deti.",
  "tika-s0404t:59_4": "Nanu cettha tīsu vijjāsu āsavakkhayañāṇassa maggapariyāpannattā kathametaṃ yujjati “maggo tisso vijjā detī”ti?",
  "tika-s0404t:59_5": "Nāyaṃ doso.",
  "tika-s0404t:59_6": "Satipi āsavakkhayañāṇassa maggapariyāpannabhāve aṭṭhaṅgike magge sati maggañāṇena saddhiṃ tisso vijjā",
  "tika-s0404t:59_7": "paripuṇṇā hontīti “maggo tisso vijjā detī”ti vuccati.",
  "tika-s0404t:59_8": "Cha abhiññāti etthāpi eseva nayo.",
  "tika-s0404t:59_9": "Sāvakapāramiñāṇanti aggasāvakehi paṭilabhitabbameva lokiyalokuttarañāṇaṃ.",
  "tika-s0404t:59_10": "Paccekabodhiñāṇanti etthāpi imināva nayena attho veditabbo.",
  "tika-s0404t:59_11": "Abbhaññāsinti jāniṃ.",
  "tika-s0404t:59_12": "Jānanañca na anussavādivasenāti āha “paṭivijjhi”nti,",
  "tika-s0404t:59_13": "paccakkhamakāsinti attho.",
  "tika-s0404t:59_14": "Paṭivedhopi na dūre ṭhitassa lakkhaṇappaṭivedho viyāti āha “pattomhī”ti,",
  "tika-s0404t:59_15": "pāpuṇinti attho.",
  "tika-s0404t:59_16": "Pāpuṇanañca na sayaṃ gantvāti āha “adhigatomhī”ti,",
  "tika-s0404t:59_17": "santāne uppādanavasena paṭilabhinti attho.",
  "tika-s0404t:60_0": "Opammasampaṭipādananti opammatthassa upameyyena sammadeva paṭipādanaṃ.",
  "tika-s0404t:60_1": "Atthenāti upameyyatthena.",
  "tika-s0404t:60_2": "Yathā kukkuṭiyā aṇḍesu tividhakiriyākaraṇaṃ kukkuṭacchāpakānaṃ aṇḍakosato nikkhamanassa mūlakāraṇaṃ,",
  "tika-s0404t:60_3": "evaṃ bodhisattabhūtassa bhagavato tividhānupassanākaraṇaṃ avijjaṇḍakosato nikkhamanassa mūlakāraṇanti āha “yathā hi tassā kukkuṭiyā…pe…",
  "tika-s0404t:60_4": "tividhānupassanākaraṇa”nti.",
  "tika-s0404t:60_5": "“Santāne”ti vuttattā aṇḍasadisatā santānassa,",
  "tika-s0404t:60_6": "bahi nikkhantakukkuṭacchāpakasadisatā buddhaguṇānaṃ,",
  "tika-s0404t:60_7": "buddhaguṇāti ca atthato buddhoyeva “tathāgatassa kho etaṃ, vāseṭṭha,",
  "tika-s0404t:60_8": "adhivacanaṃ dhammakāyo itipī”ti vacanato.",
  "tika-s0404t:60_9": "Avijjaṇḍakosassa tanubhāvoti balavavipassanāvasena avijjaṇḍakosassa tanubhāvo,",
  "tika-s0404t:60_10": "paṭicchādanasāmaññena ca avijjāya aṇḍakosasadisatā.",
  "tika-s0404t:60_11": "Mudubhūtassapi kharabhāvāpatti hotīti tannivattanatthaṃ “thaddhakharabhāvo”ti vuttaṃ.",
  "tika-s0404t:60_12": "Tikkhakharavippasannasūrabhāvoti ettha pariggayhamānesu saṅkhāresu vipassanāñāṇassa samādhindriyavasena sukhānuppaveso tikkhatā,",
  "tika-s0404t:60_13": "anupavisitvāpi satindriyavasena anatikkamanato akuṇṭhatā kharabhāvo.",
  "tika-s0404t:60_14": "Tikkhopi hi ekacco saro lakkhaṃ patvā kuṇṭho hoti,",
  "tika-s0404t:60_15": "na tathā idaṃ.",
  "tika-s0404t:60_16": "Satipi kharabhāve sukhumappavattivasena kilesasamudācārasaṅkhobharahitatāya saddhindriyavasena pasannabhāvo,",
  "tika-s0404t:60_17": "satipi pasannabhāve antarā anosakkitvā kilesapaccatthikānaṃ suṭṭhu abhibhavanato vīriyindriyavasena sūrabhāvo veditabbo.",
  "tika-s0404t:60_18": "Evamimehi pakārehi saṅkhārupekkhāñāṇameva gahitanti daṭṭhabbaṃ.",
  "tika-s0404t:60_19": "Vipassanāñāṇassa pariṇāmakāloti vipassanāya vuṭṭhānagāminibhāvāpatti.",
  "tika-s0404t:60_20": "Tadā ca sā maggañāṇagabbhaṃ dhārentī viya hotīti āha “gabbhaggahaṇakālo”ti.",
  "tika-s0404t:60_21": "Gabbhaṃ gaṇhāpetvāti saṅkhārupekkhāya anantaraṃ sikhāppattaanulomavipassanāvasena maggavijāyanatthaṃ gabbhaṃ gaṇhāpetvā.",
  "tika-s0404t:60_22": "Abhiññāpakkheti lokiyābhiññāpakkhe.",
  "tika-s0404t:60_23": "Lokuttarābhiññā hi avijjaṇḍakosaṃ padālitā.",
  "tika-s0404t:60_24": "Potthakesu pana katthaci “chābhiññāpakkhe”ti likhanti,",
  "tika-s0404t:60_25": "so apāṭhoti veditabbo.",
  "tika-s0404t:61_0": "Jeṭṭho seṭṭhoti vuddhatamattā jeṭṭho, sabbaguṇehi uttamattā pasatthatamoti seṭṭho.",
  "tika-s0404t:62_0": "Idāni “āraddhaṃ kho pana me, brāhmaṇa,",
  "tika-s0404t:62_1": "vīriya”ntiādikāya desanāya anusandhiṃ dassento āha “evaṃ bhagavā”tiādi.",
  "tika-s0404t:62_2": "Tattha pubbabhāgato pabhutīti bhāvanāya pubbabhāgīyavīriyārambhādito paṭṭhāya.",
  "tika-s0404t:62_3": "Muṭṭhassatināti vinaṭṭhassatinā,",
  "tika-s0404t:62_4": "sativirahitenāti attho.",
  "tika-s0404t:62_5": "Sāraddhakāyenāti sadarathakāyena.",
  "tika-s0404t:62_6": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne.",
  "tika-s0404t:62_7": "Bodhīti hi paññā vuccati.",
  "tika-s0404t:62_8": "Sā ettha maṇḍā pasannā jātāti so padeso “bodhimaṇḍo”ti paññāto.",
  "tika-s0404t:62_9": "Paggahitanti ārambhaṃ sithilaṃ akatvā daḷhaparakkamasaṅkhātussahanabhāvena gahitaṃ.",
  "tika-s0404t:62_10": "Tenāha “asithilappavattita”nti.",
  "tika-s0404t:62_11": "Asallīnanti asaṅkucitaṃ kosajjavasena saṅkocaṃ anāpannaṃ.",
  "tika-s0404t:62_12": "Upaṭṭhitāti ogāhanasaṅkhātena apilāpanabhāvena ārammaṇaṃ upagantvā ṭhitā.",
  "tika-s0404t:62_13": "Tenāha “ārammaṇābhimukhībhāvenā”ti.",
  "tika-s0404t:62_14": "Sammosassa viddhaṃsanavasena pavattiyā na sammuṭṭhāti asammuṭṭhā.",
  "tika-s0404t:62_15": "Kiñcāpi cittappassaddhivasena cittameva passaddhaṃ,",
  "tika-s0404t:62_16": "kāyappassaddhivaseneva ca kāyo passaddho hoti,",
  "tika-s0404t:62_17": "tathāpi yasmā kāyappassaddhi uppajjamānā cittappassaddhiyā saheva uppajjati, na vinā,",
  "tika-s0404t:62_18": "tasmā vuttaṃ “kāyacittappassaddhivasenā”ti.",
  "tika-s0404t:62_19": "Kāyappassaddhiyā ubhayesampi kāyānaṃ passambhanāvahattā vuttaṃ “rūpakāyopi passaddhoyeva hotī”ti.",
  "tika-s0404t:63_0": "So ca khoti so ca kho kāyo.",
  "tika-s0404t:63_1": "Vigatadarathoti vigatakilesadaratho.",
  "tika-s0404t:63_2": "Nāmakāye hi vigatadarathe rūpakāyopi vūpasantadarathapariḷāho hoti.",
  "tika-s0404t:63_3": "Sammā āhitanti nānārammaṇesu vidhāvanasaṅkhātaṃ vikkhepaṃ vicchinditvā ekasmiṃyeva ārammaṇe avikkhittabhāvāpādanena sammadeva āhitaṃ ṭhapitaṃ.",
  "tika-s0404t:63_4": "Tenāha “suṭṭhu ṭhapita”ntiādi.",
  "tika-s0404t:63_5": "Cittassa anekaggabhāvo vikkhepavasena cañcalatā,",
  "tika-s0404t:63_6": "sā sati ekaggatāya na hotīti āha “ekaggaṃ acalaṃ nipphandana”nti.",
  "tika-s0404t:63_7": "Ettāvatāti “āraddhaṃ kho panā”tiādinā vīriyasatipassaddhisamādhīnaṃ kiccasiddhidassanena.",
  "tika-s0404t:63_8": "Nanu ca saddhāpaññānampi kiccasiddhi jhānassa pubbabhāgappaṭipadāya icchitabbāti? Saccaṃ,",
  "tika-s0404t:63_9": "sā pana nānantarikabhāvena avuttasiddhāti na gahitā.",
  "tika-s0404t:63_10": "Asati hi saddhāya vīriyārambhādīnaṃ asambhavoyeva,",
  "tika-s0404t:63_11": "paññāpariggahe ca nesaṃ asati ñāyārambhādibhāvo na siyā,",
  "tika-s0404t:63_12": "tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi gahitāti daṭṭhabbaṃ.",
  "tika-s0404t:63_13": "Jhānabhāvanāyaṃ vā samādhikiccaṃ adhikaṃ icchitabbanti dassetuṃ samādhipariyosānāva jhānassa pubbabhāgappaṭipadā kathitāti daṭṭhabbaṃ.",
  "tika-s0404t:64_0": "Atītabhave khandhā tappaṭibaddhāni nāmagottāni ca sabbaṃ pubbenivāsaṃtveva gahitanti āha “kiṃ viditaṃ karoti?",
  "tika-s0404t:64_1": "Pubbenivāsa”nti.",
  "tika-s0404t:64_2": "Moho paṭicchādakaṭṭhena tamo viya tamoti āha “sveva moho”ti.",
  "tika-s0404t:64_3": "Obhāsakaraṇaṭṭhenāti kātabbato karaṇaṃ.",
  "tika-s0404t:64_4": "Obhāsova karaṇaṃ obhāsakaraṇaṃ.",
  "tika-s0404t:64_5": "Attano paccayehi obhāsabhāvena nibbattetabbaṭṭhenāti attho.",
  "tika-s0404t:64_6": "Sesaṃ pasaṃsāvacananti paṭipakkhavidhamanapavattivisesānaṃ bodhanato vuttaṃ.",
  "tika-s0404t:64_7": "Avijjā vihatāti etena vijānanaṭṭhena vijjāti ayampi attho dīpitoti daṭṭhabbaṃ. “Kasmā?",
  "tika-s0404t:64_8": "Yasmā vijjā uppannā”ti etena vijjāpaṭipakkhā avijjā.",
  "tika-s0404t:64_9": "Paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-s0404t:64_10": "Esa nayo itarasmimpi padadvayeti iminā “tamo vihato vinaṭṭho. Kasmā?",
  "tika-s0404t:64_11": "Yasmā āloko uppanno”ti imamatthaṃ atidisati.",
  "tika-s0404t:64_12": "Kilesānaṃ ātāpanaparitāpanaṭṭhena vīriyaṃ ātāpoti āha “vīriyātāpena ātāpino”ti,",
  "tika-s0404t:64_13": "vīriyavatoti attho.",
  "tika-s0404t:64_14": "Pesitattassāti yathādhippetatthasiddhiṃ pati vissaṭṭhacittassa.",
  "tika-s0404t:64_15": "Yathā appamattassa ātāpino pahitattassa viharatoti aññassapi kassaci mādisassāti adhippāyo.",
  "tika-s0404t:64_16": "Padhānānuyogassāti sammappadhānamanuyuttassa.",
  "tika-s0404t:65_0": "Paccavekkhaṇañāṇapariggahitanti na paṭhamadutiyañāṇadvayādhigamaṃ viya kevalanti adhippāyo.",
  "tika-s0404t:65_1": "Dassentoti nigamanavasena dassento.",
  "tika-s0404t:65_2": "Sarūpato hi pubbe dassitamevāti.",
  "tika-s0404t:66_0": "Tikkhattuṃ jātoti iminā pana idaṃ dasseti – “ahaṃ, brāhmaṇa,",
  "tika-s0404t:66_1": "paṭhamavijjāya jātoyeva purejātassa sahajātassa vā abhāvato sabbesaṃ vuddho mahallako,",
  "tika-s0404t:66_2": "kimaṅgaṃ pana tīhi vijjāhi tikkhattuṃ jāto”ti.",
  "tika-s0404t:66_3": "Pubbenivāsañāṇena atītaṃsañāṇanti atītārammaṇasabhāgatāya tabbhāvibhāvato ca pubbenivāsañāṇena atītaṃsañāṇaṃ pakāsetvāti yojetabbaṃ.",
  "tika-s0404t:66_4": "Tattha atītaṃsañāṇanti atītakkhandhāyatanadhātusaṅkhāte atīte koṭṭhāse appaṭihatañāṇaṃ.",
  "tika-s0404t:66_5": "Dibbacakkhuñāṇassa paccuppannārammaṇattā yathākammūpagañāṇassa anāgataṃsañāṇassa ca dibbacakkhuvaseneva",
  "tika-s0404t:66_6": "ijjhanato dibbacakkhuno paribhaṇḍañāṇattā dibbacakkhumhiyeva ca ṭhitassa cetopariyañāṇasiddhito vuttaṃ",
  "tika-s0404t:66_7": "“dibbacakkhunā paccuppannānāgataṃsañāṇa”nti.",
  "tika-s0404t:66_8": "Tattha dibbacakkhunāti saparibhaṇḍena dibbacakkhuñāṇena.",
  "tika-s0404t:66_9": "Paccuppannaṃso ca anāgataṃso ca paccuppannānāgataṃsaṃ,",
  "tika-s0404t:66_10": "tattha ñāṇaṃ paccuppannānāgataṃsañāṇaṃ.",
  "tika-s0404t:66_11": "Āsavakkhayañāṇādhigameneva sabbaññutaññāṇassa viya sesāsādhāraṇachañāṇadasabalañāṇaāveṇikabuddhadhammādīnampi",
  "tika-s0404t:66_12": "anaññasādhāraṇānaṃ buddhaguṇānaṃ ijjhanato vuttaṃ “āsavakkhayena sakalalokiyalokuttaraguṇa”nti.",
  "tika-s0404t:66_13": "Tenāha “sabbepi sabbaññuguṇe pakāsetvā”ti.",
  "tika-s0404t:67_0": "Pītivipphāraparipuṇṇagattacittoti pītipharaṇena paripuṇṇakāyacitto.",
  "tika-s0404t:67_1": "Aññāṇanti aññāṇassāti attho. Dhi-",
  "tika-s0404t:67_2": "saddayogato hi sāmiatthe etaṃ upayogavacanaṃ.",
  "tika-s0404t:67_3": "Sesamettha suviññeyyameva.",
  "tika-s0404t:68_0": "Verañjasuttavaṇṇanā niṭṭhitā.",
  "tika-s0404t:69_0": "2. Sīhasuttavaṇṇanā",
  "tika-s0404t:70_0": "12.",
  "tika-s0404t:70_1": "Dutiye santhāgāraṃ nāma ekā mahāsālāva.",
  "tika-s0404t:70_2": "Uyyogakālādīsu hi rājāno tattha ṭhatvā “ettakā purato gacchantu,",
  "tika-s0404t:70_3": "ettakā pacchā”tiādinā tattha nisīditvā santhaṃ karonti,",
  "tika-s0404t:70_4": "mariyādaṃ bandhanti,",
  "tika-s0404t:70_5": "tasmā taṃ ṭhānaṃ “santhāgāra”nti vuccati.",
  "tika-s0404t:70_6": "Uyyogaṭṭhānato ca āgantvā yāva gehe gomayaparibhaṇḍādivasena paṭijagganaṃ karonti,",
  "tika-s0404t:70_7": "tāva ekaṃ dve divase te rājāno tattha santhambhantītipi santhāgāraṃ.",
  "tika-s0404t:70_8": "Tesaṃ rājūnaṃ saha atthānusāsanaṃ agārantipi santhāgāraṃ.",
  "tika-s0404t:70_9": "Gaṇarājāno hi te,",
  "tika-s0404t:70_10": "tasmā uppannaṃ kiccaṃ ekassa vasena na sijjhati,",
  "tika-s0404t:70_11": "sabbesaṃ chando laddhuṃ vaṭṭati,",
  "tika-s0404t:70_12": "tasmā sabbe tattha sannipatitvā anusāsanti.",
  "tika-s0404t:70_13": "Tena vuttaṃ “saha atthānusāsanaṃ agāra”nti.",
  "tika-s0404t:70_14": "Yasmā vā tattha sannipatitvā “imasmiṃ kāle kasituṃ vaṭṭati,",
  "tika-s0404t:70_15": "imasmiṃ kāle vapitu”ntiādinā nayena gharāvāsakiccāni sammantayanti,",
  "tika-s0404t:70_16": "tasmā chiddāvachiddaṃ gharāvāsaṃ santharantītipi santhāgāraṃ.",
  "tika-s0404t:71_0": "Puttadāradhanādiupakaraṇapariccāgo pāramiyo.",
  "tika-s0404t:71_1": "Attano aṅgapariccāgo upapāramiyo.",
  "tika-s0404t:71_2": "Attanova jīvitapariccāgo paramatthapāramiyo.",
  "tika-s0404t:71_3": "Ñātīnaṃ atthacariyā ñātatthacariyā.",
  "tika-s0404t:71_4": "Lokassa atthacariyā lokatthacariyā.",
  "tika-s0404t:71_5": "Kammassakatañāṇavasena anavajjakammāyatanasippāyatanavijjāṭṭhānaparicayavasena khandhāyatanādiparicayavasena",
  "tika-s0404t:71_6": "lakkhaṇattayatīraṇavasena ca ñāṇacāro buddhacariyā.",
  "tika-s0404t:71_7": "Aṅganayanadhanarajjaputtadāraparijjāgavasena pañca mahāpariccāge pariccajantena.",
  "tika-s0404t:71_8": "Satipi mahāpariccāgānaṃ dānapāramibhāve pariccāgavisesasabhāvadassanatthañceva sudukkarabhāvadassanatthañca pañcamahāpariccāgānaṃ visuṃ gahaṇaṃ,",
  "tika-s0404t:71_9": "tatoyeva ca aṅgapariccāgato visuṃ nayanapariccāgaggahaṇaṃ.",
  "tika-s0404t:71_10": "Pariccāgabhāvasāmaññepi dhanarajjapariccāgato puttadārapariccāgaggahaṇañca visuṃ kataṃ.",
  "tika-s0404t:71_11": "Pabbajjāva saṅkhepo.",
  "tika-s0404t:72_0": "Sattasu anupassanāsūti aniccānupassanā,",
  "tika-s0404t:72_1": "dukkhānupassanā,",
  "tika-s0404t:72_2": "anattānupassanā,",
  "tika-s0404t:72_3": "nibbidānupassanā,",
  "tika-s0404t:72_4": "virāgānupassanā,",
  "tika-s0404t:72_5": "nirodhānupassanā,",
  "tika-s0404t:72_6": "paṭinissaggānupassanāti imāsu sattasu anupassanāsu.",
  "tika-s0404t:73_0": "Anuviccakāranti aveccakaraṇaṃ.",
  "tika-s0404t:73_1": "Dvīhi kāraṇehi aniyyānikasāsane ṭhitā attano sāvakattaṃ upagate paggaṇhanti,",
  "tika-s0404t:73_2": "tāni dassetuṃ “kasmā”tiādi vuttaṃ.",
  "tika-s0404t:74_0": "Anupubbiṃ kathanti anupubbaṃ kathetabbakathaṃ.",
  "tika-s0404t:74_1": "Kā pana sāti?",
  "tika-s0404t:74_2": "Dānādikathā.",
  "tika-s0404t:74_3": "Tattha dānakathā tāva pacurajanesupi pavattiyā sabbasattasādhāraṇattā sukarattā sīle patiṭṭhānassa upāyabhāvato ca ādito kathitā.",
  "tika-s0404t:74_4": "Pariccāgasīlo hi puggalo pariggahavatthūsu nissaṅgabhāvato sukheneva sīlāni samādiyati,",
  "tika-s0404t:74_5": "tattha ca suppatiṭṭhito hoti.",
  "tika-s0404t:74_6": "Sīlena dāyakappaṭiggāhakavisuddhito parānuggahaṃ vatvā parapīḷānivattivacanato kiriyādhammaṃ vatvā akiriyādhammavacanato,",
  "tika-s0404t:74_7": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā kathitā.",
  "tika-s0404t:74_8": "“Tañca sīlaṃ vaṭṭanissitaṃ,",
  "tika-s0404t:74_9": "ayaṃ bhavasampatti tassa phala”nti dassanatthaṃ.",
  "tika-s0404t:74_10": "“Imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu paṇītapaṇītatarādibhedabhinnā",
  "tika-s0404t:74_11": "aparimeyyā dibbabhogasampattiyo laddhabbā”ti dassanatthaṃ tadanantaraṃ saggakathā.",
  "tika-s0404t:74_12": "“Svāyaṃ saggo rāgādīhi upakkiliṭṭho,",
  "tika-s0404t:74_13": "sabbathānupakkiliṭṭho ariyamaggo”ti dassanatthaṃ saggānantaraṃ maggo,",
  "tika-s0404t:74_14": "maggañca kathentena tadadhigamūpāyasandassanatthaṃ saggapariyāpannāpi pageva itare sabbepi kāmā nāma",
  "tika-s0404t:74_15": "bahvādīnavā aniccā addhuvā vipariṇāmadhammāti kāmānaṃ ādīnavo.",
  "tika-s0404t:74_16": "“Hīnā gammā pothujjanikā anariyā anatthasaṃhitā”ti tesaṃ okāro lāmakabhāvo.",
  "tika-s0404t:74_17": "Sabbepi bhavā kilesānaṃ vatthubhūtāti tattha saṃkileso.",
  "tika-s0404t:74_18": "Sabbaso saṃkilesavippamuttaṃ nibbānanti nekkhamme ānisaṃso ca kathetabboti ayamattho maggantīti ettha iti-",
  "tika-s0404t:74_19": "saddena ādi-",
  "tika-s0404t:74_20": "atthena dīpitoti veditabbaṃ.",
  "tika-s0404t:75_0": "Sukhānaṃ nidānanti diṭṭhadhammikānaṃ samparāyikānaṃ nibbānupasaṃhitānañcāti sabbesampi sukhānaṃ kāraṇaṃ.",
  "tika-s0404t:75_1": "Yañhi kiñci loke bhogasukhaṃ nāma,",
  "tika-s0404t:75_2": "taṃ sabbaṃ dānādhīnanti pākaṭoyamattho.",
  "tika-s0404t:75_3": "Yaṃ pana jhānavipassanāmaggaphalanibbānappaṭisaṃyuttaṃ sukhaṃ,",
  "tika-s0404t:75_4": "tassapi dānaṃ upanissayapaccayo hotiyeva.",
  "tika-s0404t:75_5": "Sampattīnaṃ mūlanti yā imā loke padesarajjasirissariyasattaratanasamujjalacakkavattisampadāti evaṃpabhedā mānusikā sampattiyo,",
  "tika-s0404t:75_6": "yā ca cātumahārājikādigatā dibbasampattiyo,",
  "tika-s0404t:75_7": "yā vā panaññāpi sampattiyo,",
  "tika-s0404t:75_8": "tāsaṃ sabbāsaṃ idaṃ mūlakāraṇaṃ.",
  "tika-s0404t:75_9": "Bhogānanti bhuñjitabbaṭṭhena “bhogo”ti laddhanāmānaṃ piyamanāpiyarūpādīnaṃ tannissayānaṃ vā upabhogasukhānaṃ patiṭṭhā niccalādhiṭṭhānatāya.",
  "tika-s0404t:75_10": "Visamagatassāti byasanappattassa.",
  "tika-s0404t:75_11": "Tāṇanti rakkhā,",
  "tika-s0404t:75_12": "tato paripālanato.",
  "tika-s0404t:75_13": "Leṇanti byasanehi paripātiyamānassa olīyanappadeso.",
  "tika-s0404t:75_14": "Gatīti gantabbaṭṭhānaṃ.",
  "tika-s0404t:75_15": "Parāyaṇanti paṭisaraṇaṃ.",
  "tika-s0404t:75_16": "Avassayoti vinipatituṃ adento nissayo.",
  "tika-s0404t:75_17": "Ārammaṇanti olubbhārammaṇaṃ.",
  "tika-s0404t:76_0": "Ratanamayasīhāsanasadisanti sabbaratanamayasattaṅgamahāsīhāsanasadisaṃ.",
  "tika-s0404t:76_1": "Evaṃ hissa mahagghaṃ hutvā sabbaso vinipatituṃ appadānaṭṭho dīpito hoti.",
  "tika-s0404t:76_2": "Mahāpathavīsadisaṃ gatagataṭṭhāne patiṭṭhānassa labhāpanato.",
  "tika-s0404t:76_3": "Yathā dubbalassa purisassa ālambanarajju uttiṭṭhato tiṭṭhato ca upatthambho,",
  "tika-s0404t:76_4": "evaṃ dānaṃ sattānaṃ sampattibhave upapattiyā ṭhitiyā ca paccayoti āha “ālambanaṭṭhena ālambanarajjusadisa”nti.",
  "tika-s0404t:76_5": "Dukkhanittharaṇaṭṭhenāti duggatidukkhaṭṭhānanittharaṇaṭṭhena.",
  "tika-s0404t:76_6": "Samassāsanaṭṭhenāti lobhamacchariyādipaṭisattupaddavato samassāsanaṭṭhena.",
  "tika-s0404t:76_7": "Bhayaparittāṇaṭṭhenāti dāliddiyabhayato paripālanaṭṭhena.",
  "tika-s0404t:76_8": "Maccheramalādīhīti maccheralobhadosamadaissāmicchādiṭṭhivicikicchādicittamalehi.",
  "tika-s0404t:76_9": "Anupalittaṭṭhenāti anupakkiliṭṭhatāya.",
  "tika-s0404t:76_10": "Tesanti maccheramalādīnaṃ.",
  "tika-s0404t:76_11": "Tesaṃ eva durāsadaṭṭhena.",
  "tika-s0404t:76_12": "Asantāsanaṭṭhenāti santāsahetuabhāvena.",
  "tika-s0404t:76_13": "Yo hi dāyako dānapati,",
  "tika-s0404t:76_14": "so sampatipi na kutoci santasati,",
  "tika-s0404t:76_15": "pageva āyatiṃ.",
  "tika-s0404t:76_16": "Balavantaṭṭhenāti mahābalavatāya.",
  "tika-s0404t:76_17": "Dāyako hi dānapati sampati pakkhabalena balavā hoti,",
  "tika-s0404t:76_18": "āyatiṃ pana kāyabalādīhipi.",
  "tika-s0404t:76_19": "Abhimaṅgalasammataṭṭhenāti “vaḍḍhikāraṇa”nti abhisammatabhāvena.",
  "tika-s0404t:76_20": "Vipattibhavato sampattibhavūpanayanaṃ khemantabhūmisampāpanaṃ.",
  "tika-s0404t:77_0": "Idāni mahābodhicariyabhāvenapi dānaguṇaṃ dassetuṃ “dānaṃ nāmeta”ntiādi vuttaṃ.",
  "tika-s0404t:77_1": "Tattha attānaṃ niyyātentenāti etena “dānaphalaṃ sammadeva passantā mahāpurisā attano jīvitampi pariccajanti,",
  "tika-s0404t:77_2": "tasmā ko nāma viññujātiko bāhire vatthusmiṃ pageva saṅgaṃ kareyyā”ti ovādaṃ deti.",
  "tika-s0404t:77_3": "Idāni yā lokiyā lokuttarā ca ukkaṃsagatā sampattiyo,",
  "tika-s0404t:77_4": "tā sabbā dānatoyeva pavattantīti dassento “dānañhī”tiādimāha.",
  "tika-s0404t:77_5": "Tattha sakkamārabrahmasampattiyo attahitāya eva,",
  "tika-s0404t:77_6": "cakkavattisampatti pana attahitāya parahitāya cāti dassetuṃ sā tāsaṃ parato cakkavattisampatti vuttā.",
  "tika-s0404t:77_7": "Etā lokiyā,",
  "tika-s0404t:77_8": "imā pana lokuttarāti dassetuṃ “sāvakapāramiñāṇa”ntiādi vuttaṃ.",
  "tika-s0404t:77_9": "Tāsupi ukkaṭṭhukkaṭṭhatarukkaṭṭhatamataṃ dassetuṃ kamena ñāṇattayaṃ vuttaṃ.",
  "tika-s0404t:77_10": "Tesaṃ pana dānassa paccayabhāvo heṭṭhā vuttoyeva.",
  "tika-s0404t:77_11": "Eteneva tassa brahmasampattiyāpi paccayabhāvo dīpitoti veditabbo.",
  "tika-s0404t:78_0": "Dānañca nāma dakkhiṇeyyesu hitajjhāsayena pūjanajjhāsayena vā attano santakassa paresaṃ pariccajanaṃ,",
  "tika-s0404t:78_1": "tasmā dāyako purisapuggalo pare hanti,",
  "tika-s0404t:78_2": "paresaṃ vā santakaṃ haratīti aṭṭhānametanti āha “dānaṃ dento sīlaṃ samādātuṃ sakkotī”ti.",
  "tika-s0404t:78_3": "Sīlālaṅkārasadiso alaṅkāro natthi sobhāvisesāvahattā sīlassa.",
  "tika-s0404t:78_4": "Sīlapupphasadisaṃ pupphaṃ natthīti etthāpi eseva nayo.",
  "tika-s0404t:78_5": "Sīlagandhasadiso gandho natthīti ettha “candanaṃ tagaraṃ vāpī”tiādikā gāthā –",
  "tika-s0404t:78_6": "“gandho isīnaṃ ciradikkhitānaṃ,",
  "tika-s0404t:78_7": "kāyā cuto gacchati mālutenā”tiādikā jātakagāthāyo ca āharitvā vattabbā.",
  "tika-s0404t:78_8": "Sīlañhi sattānaṃ ābharaṇañceva alaṅkāro ca gandhavilepanañca parassa dassanīyabhāvāvahañca.",
  "tika-s0404t:78_9": "Tenāha “sīlālaṅkārena hī”tiādi.",
  "tika-s0404t:79_0": "Ayaṃ saggo labbhatīti idaṃ majjhimehi āraddhaṃ sīlaṃ sandhāyāha. Tenevāha sakko devarājā –",
  "tika-s0404t:80_0": "“Hīnena brahmacariyena, khattiye upapajjati;",
  "tika-s0404t:81_0": "Majjhimena ca devattaṃ, uttamena visujjhatī”ti. ;",
  "tika-s0404t:82_0": "Iṭṭhoti sukho.",
  "tika-s0404t:82_1": "Kantoti kamanīyo.",
  "tika-s0404t:82_2": "Manāpoti manavaḍḍhanako.",
  "tika-s0404t:82_3": "Taṃ pana tassa iṭṭhādibhāvaṃ dassetuṃ “niccamettha kīḷā”tiādi vuttaṃ.",
  "tika-s0404t:83_0": "Dosoti aniccatādinā appassādādinā ca dūsitabhāvo,",
  "tika-s0404t:83_1": "yato te viññūnaṃ cittaṃ nārādhenti.",
  "tika-s0404t:83_2": "Atha vā ādīnaṃ vāti pavattatīti ādīnavo,",
  "tika-s0404t:83_3": "paramakapaṇatā.",
  "tika-s0404t:83_4": "Tathā ca kāmā yathātathaṃ paccavekkhantānaṃ paccupatiṭṭhanti.",
  "tika-s0404t:83_5": "Lāmakabhāvoti aseṭṭhehi sevitabbo,",
  "tika-s0404t:83_6": "seṭṭhehi na sevitabbo nihīnabhāvo.",
  "tika-s0404t:83_7": "Saṃkilissananti vibādhakatā upatāpakatā ca.",
  "tika-s0404t:84_0": "Nekkhamme ānisaṃsanti ettha “yattakā kāmesu ādīnavā,",
  "tika-s0404t:84_1": "tappaṭipakkhato tattakā nekkhamme ānisaṃsā.",
  "tika-s0404t:84_2": "Apica nekkhammaṃ nāmetaṃ asambādhaṃ asaṃkiliṭṭhaṃ,",
  "tika-s0404t:84_3": "nikkhantaṃ kāmehi,",
  "tika-s0404t:84_4": "nikkhantaṃ kāmasaññāya,",
  "tika-s0404t:84_5": "nikkhantaṃ kāmavitakkehi,",
  "tika-s0404t:84_6": "nikkhantaṃ kāmapariḷāhehi,",
  "tika-s0404t:84_7": "nikkhantaṃ byāpādasaññāyā”tiādinā nayena nekkhamme ānisaṃse pakāsesi.",
  "tika-s0404t:84_8": "Pabbajjāyaṃ jhānādīsu ca guṇe vibhāvesi vaṇṇesi.",
  "tika-s0404t:84_9": "Kallacittanti kammaniyacittaṃ heṭṭhā pavattitadesanāya assaddhiyādīnaṃ cittadosānaṃ vigatattā upari desanāya bhājanabhāvūpagamena kammakkhamacittaṃ.",
  "tika-s0404t:84_10": "Aṭṭhakathāyaṃ pana yasmā assaddhiyādayo cittassa rogabhūtā,",
  "tika-s0404t:84_11": "tadā te vigatā,",
  "tika-s0404t:84_12": "tasmā āha “arogacitta”nti.",
  "tika-s0404t:84_13": "Diṭṭhimānādikilesavigamena muducittaṃ.",
  "tika-s0404t:84_14": "Kāmacchandādivigamena vinīvaraṇacittaṃ.",
  "tika-s0404t:84_15": "Sammāpaṭipattiyaṃ uḷārapītipāmojjayogena udaggacittaṃ.",
  "tika-s0404t:84_16": "Tattha saddhāsampattiyā pasannacittaṃ.",
  "tika-s0404t:84_17": "Yadā bhagavā aññāsīti sambandho.",
  "tika-s0404t:84_18": "Atha vā kallacittanti kāmacchandavigamena arogacittaṃ.",
  "tika-s0404t:84_19": "Muducittanti byāpādavigamena mettāvasena akaṭhinacittaṃ.",
  "tika-s0404t:84_20": "Vinīvaraṇacittanti uddhaccakukkuccavigamena avikkhepato tena apihitacittaṃ.",
  "tika-s0404t:84_21": "Udaggacittanti thinamiddhavigamena sampaggahitavasena alīnacittaṃ.",
  "tika-s0404t:84_22": "Pasannacittanti vicikicchāvigamena sammāpaṭipattiyaṃ adhimuttacittanti evamettha sesapadānaṃ attho veditabbo.",
  "tika-s0404t:85_0": "Seyyathāpītiādinā upamāvasena sīhassa kilesappahānaṃ ariyamagguppādanañca dasseti.",
  "tika-s0404t:85_1": "Apagatakāḷakanti vigatakāḷakaṃ.",
  "tika-s0404t:85_2": "Sammadevāti suṭṭhudeva.",
  "tika-s0404t:85_3": "Rajananti nīlapītalohitādiraṅgajātaṃ.",
  "tika-s0404t:85_4": "Paṭiggaṇheyyāti gaṇheyya,",
  "tika-s0404t:85_5": "pabhassaraṃ bhaveyya.",
  "tika-s0404t:85_6": "Tasmiṃyeva āsaneti tassaṃyeva nisajjāyaṃ.",
  "tika-s0404t:85_7": "Etenassa lahuvipassakatā tikkhapaññatā sukhappaṭipadakhippābhiññatā ca dassitā hoti.",
  "tika-s0404t:85_8": "Virajanti apāyagamanīyarāgarajādīnaṃ vigamena virajaṃ.",
  "tika-s0404t:85_9": "Anavasesadiṭṭhivicikicchāmalāpagamena vītamalaṃ.",
  "tika-s0404t:85_10": "Paṭhamamaggavajjhakilesarajābhāvena vā virajaṃ.",
  "tika-s0404t:85_11": "Pañcavidhadussīlyamalavigamena vītamalaṃ.",
  "tika-s0404t:85_12": "Tassa uppattiākāradassanatthanti kasmā vuttaṃ?",
  "tika-s0404t:85_13": "Nanu maggañāṇaṃ asaṅkhatadhammārammaṇanti codanaṃ sandhāyāha “tañhī”tiādi.",
  "tika-s0404t:85_14": "Tattha paṭivijjhantanti asammohappaṭivedhavasena paṭivijjhantaṃ.",
  "tika-s0404t:85_15": "Tenāha “kiccavasenā”ti.",
  "tika-s0404t:85_16": "Tatridaṃ upamāsaṃsandanaṃ –",
  "tika-s0404t:85_17": "vatthaṃ viya cittaṃ,",
  "tika-s0404t:85_18": "vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "tika-s0404t:85_19": "dhovanasilātalaṃ viya anupubbīkathā,",
  "tika-s0404t:85_20": "udakaṃ viya saddhā,",
  "tika-s0404t:85_21": "udakena temetvā ūsagomayachārikakhārehi kāḷake sammadditvā vatthassa dhovanappayogo viya saddhāsinehena",
  "tika-s0404t:85_22": "temetvā temetvā satisamādhipaññāhi dose sithile katvā sutādividhinā cittassa sodhane vīriyārambho.",
  "tika-s0404t:85_23": "Tena payogena vatthe kāḷakāpagamo viya vīriyārambhena kilesavikkhambhanaṃ,",
  "tika-s0404t:85_24": "raṅgajātaṃ viya ariyamaggo,",
  "tika-s0404t:85_25": "tena suddhavatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-s0404t:86_0": "“Diṭṭhadhammo”ti vatvā dassanaṃ nāma ñāṇadassanato aññampi atthīti tannivattanatthaṃ “pattadhammo”ti vuttaṃ.",
  "tika-s0404t:86_1": "Patti nāma ñāṇasampattito aññāpi vijjatīti tato visesanatthaṃ “viditadhammo”ti vuttaṃ.",
  "tika-s0404t:86_2": "Sā panesā viditadhammatā dhammesu ekadesenapi hotīti nippadesato viditabhāvaṃ dassetuṃ.",
  "tika-s0404t:86_3": "“Pariyogāḷhadhammo”ti vuttaṃ.",
  "tika-s0404t:86_4": "Tenassa saccābhisambodhaṃyeva dīpeti.",
  "tika-s0404t:86_5": "Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ samantato ogāḷhaṃ nāma hoti.",
  "tika-s0404t:86_6": "Tenāha “diṭṭho ariyasaccadhammo etenāti diṭṭhadhammo”ti.",
  "tika-s0404t:86_7": "Tiṇṇā vicikicchāti sappaṭibhayakantārasadisā soḷasavatthukā aṭṭhavatthukā ca tiṇṇā nittiṇṇā vicikicchā.",
  "tika-s0404t:86_8": "Vigatā kathaṃkathāti pavattiādīsu “evaṃ nu kho,",
  "tika-s0404t:86_9": "na nu kho”ti evaṃ pavattikā vigatā samucchinnā kathaṃkathā.",
  "tika-s0404t:86_10": "Sārajjakarānaṃ pāpadhammānaṃ pahīnattā tappaṭipakkhesu sīlādiguṇesu patiṭṭhitattā vesārajjaṃ visāradabhāvaṃ veyyattiyaṃ patto.",
  "tika-s0404t:86_11": "Attanā eva paccakkhato diṭṭhattā na paraṃ pacceti,",
  "tika-s0404t:86_12": "na cassa paro paccetabbo atthīti aparappaccayo.",
  "tika-s0404t:87_0": "Uddisitvā katanti attānaṃ uddisitvā māraṇavasena kataṃ nibbattitaṃ maṃsaṃ.",
  "tika-s0404t:87_1": "Paṭiccakammanti ettha kamma-",
  "tika-s0404t:87_2": "saddo kammasādhano atītakāliko cāti āha “attānaṃ paṭiccakata”nti.",
  "tika-s0404t:87_3": "Nimittakammassetaṃ adhivacanaṃ “paṭicca kammaṃ phusatī”tiādīsu viya.",
  "tika-s0404t:87_4": "Nimittakammassāti nimittabhāvena laddhabbakammassa.",
  "tika-s0404t:87_5": "Karaṇavasena paṭiccakammaṃ ettha atthīti maṃsaṃ paṭiccakammaṃ yathā buddhi buddhaṃ.",
  "tika-s0404t:87_6": "Taṃ etassa atthīti buddho.",
  "tika-s0404t:87_7": "Sesamettha uttānameva.",
  "tika-s0404t:88_0": "Sīhasuttavaṇṇanā niṭṭhitā.",
  "tika-s0404t:89_0": "3-4. Assājānīyasuttādivaṇṇanā",
  "tika-s0404t:90_0": "13- 14.",
  "tika-s0404t:90_1": "Tatiye sāṭheyyānīti saṭhattāni.",
  "tika-s0404t:90_2": "Sesapadesupi eseva nayo.",
  "tika-s0404t:90_3": "Tāni panassa sāṭheyyādīni kāyacittujukatāpaṭipakkhabhūtā lobhasahagatacittuppādassa pavattiākāravisesā.",
  "tika-s0404t:90_4": "Tattha yassa kismiñcideva ṭhāne ṭhātukāmassa sato yaṃ ṭhānaṃ manussānaṃ sappaṭibhayaṃ,",
  "tika-s0404t:90_5": "purato gantvā tatheva sappaṭibhayaṭṭhāneva ṭhassāmīti na hoti,",
  "tika-s0404t:90_6": "vañcanādhippāyabhāvato ṭhātukāmaṭṭhāneyeva nikhātatthambho viya cattāro pāde niccāletvā tiṭṭhati,",
  "tika-s0404t:90_7": "ayaṃ saṭho nāma,",
  "tika-s0404t:90_8": "imassa sāṭheyyassa pākaṭakaraṇaṃ.",
  "tika-s0404t:90_9": "Tathā yassa kismiñcideva ṭhāne nivattitvā khandhagataṃ pātetukāmassa sato yaṃ ṭhānaṃ manussānaṃ sappaṭibhayaṃ,",
  "tika-s0404t:90_10": "purato gantvā tatheva pātessāmīti na hoti,",
  "tika-s0404t:90_11": "pātetukāmaṭṭhāneyeva nivattitvā pāteti,",
  "tika-s0404t:90_12": "ayaṃ kūṭo nāma.",
  "tika-s0404t:90_13": "Yassa kālena vāmato,",
  "tika-s0404t:90_14": "kālena dakkhiṇato,",
  "tika-s0404t:90_15": "kālena ujumaggeneva ca gantukāmassa sato yaṃ ṭhānaṃ manussānaṃ sappaṭibhayaṃ,",
  "tika-s0404t:90_16": "purato gantvā tatheva evaṃ karissāmīti na hoti,",
  "tika-s0404t:90_17": "yadicchakaṃ gantukāmaṭṭhāneyeva kālena vāmato,",
  "tika-s0404t:90_18": "kālena dakkhiṇato,",
  "tika-s0404t:90_19": "kālena ujumaggaṃ gacchati,",
  "tika-s0404t:90_20": "tathā leṇḍaṃ vā passāvaṃ vā vissajjetukāmassa idaṃ ṭhānaṃ susammaṭṭhaṃ ākiṇṇamanussaṃ ramaṇīyaṃ.",
  "tika-s0404t:90_21": "Imasmiṃ ṭhāne evarūpaṃ kātuṃ na yuttaṃ,",
  "tika-s0404t:90_22": "purato gantvā paṭicchannaṭṭhāne karissāmīti na hoti,",
  "tika-s0404t:90_23": "tattheva karoti,",
  "tika-s0404t:90_24": "ayaṃ jimho nāma.",
  "tika-s0404t:90_25": "Yassa pana kismiñci ṭhāne maggā ukkamma nivattitvā paṭimaggaṃ ārohitukāmassa sato yaṃ ṭhānaṃ manussānaṃ sappaṭibhayaṃ,",
  "tika-s0404t:90_26": "purato gantvā tattheva evaṃ karissāmīti na hoti,",
  "tika-s0404t:90_27": "paṭimaggaṃ ārohitukāmaṭṭhāneyeva maggā ukkamma nivattitvā paṭimaggaṃ ārohati,",
  "tika-s0404t:90_28": "ayaṃ vaṅko nāma.",
  "tika-s0404t:90_29": "Iti imaṃ catubbidhampi kiriyaṃ sandhāyetaṃ vuttaṃ “yāni kho panassa tāni sāṭheyyāni…pe…",
  "tika-s0404t:90_30": "āvikattā hotī”ti.",
  "tika-s0404t:90_31": "Catutthe natthi vattabbaṃ.",
  "tika-s0404t:91_0": "Assājānīyasuttādivaṇṇanā niṭṭhitā.",
  "tika-s0404t:92_0": "5-8. Malasuttādivaṇṇanā",
  "tika-s0404t:93_0": "15- 18.",
  "tika-s0404t:93_1": "Pañcame yā kāci pariyatti vā sippaṃ vā yasmā asajjhāyantassa ananuyuñjantassa vinassati,",
  "tika-s0404t:93_2": "nirantaraṃ vā na upaṭṭhāti,",
  "tika-s0404t:93_3": "tasmā “asajjhāyamalā mantā”ti vuttaṃ.",
  "tika-s0404t:93_4": "Yasmā pana gharāvāsaṃ vasantassa uṭṭhāyuṭṭhāya jiṇṇappaṭisaṅkharaṇādīni akarontassa gharaṃ nāma vinassati,",
  "tika-s0404t:93_5": "tasmā “anuṭṭhānamalā gharā”ti vuttaṃ.",
  "tika-s0404t:93_6": "Yasmā gihissa vā pabbajitassa vā kosajjavasena sarīrappajagganaṃ vā parikkhārappaṭijagganaṃ vā akarontassa kāyo dubbaṇṇo hoti,",
  "tika-s0404t:93_7": "tasmā “malaṃ vaṇṇassa kosajja”nti vuttaṃ.",
  "tika-s0404t:93_8": "Yasmā pana gāvo rakkhantassa pamādavasena niddāyantassa vā kīḷantassa vā tā gāvo atitthapakkhandanādīhi",
  "tika-s0404t:93_9": "vā vāḷamigacorādiupaddavena vā paresaṃ sālikkhettādīni otaritvā khādanavasena vā vināsamāpajjanti,",
  "tika-s0404t:93_10": "sayampi daṇḍaṃ vā paribhāsaṃ vā pāpuṇāti,",
  "tika-s0404t:93_11": "pabbajitaṃ vā pana chadvārādīni arakkhantaṃ pamādavasena kilesā otaritvā sāsanā cāventi,",
  "tika-s0404t:93_12": "tasmā “pamādo rakkhato mala”nti vuttaṃ.",
  "tika-s0404t:93_13": "So hissa vināsāvahena malaṭṭhāniyattā malaṃ.",
  "tika-s0404t:94_0": "Duccaritanti aticāro.",
  "tika-s0404t:94_1": "Aticāriniñhi itthiṃ sāmikopi gehā nīharati,",
  "tika-s0404t:94_2": "mātāpitūnaṃ santikaṃ gatampi “tvaṃ kulassa aṅgārabhūtā,",
  "tika-s0404t:94_3": "akkhīhipi na daṭṭhabbā”ti taṃ mātāpitaropi nīharanti,",
  "tika-s0404t:94_4": "sā anāthā vicarantī mahādukkhaṃ pāpuṇāti.",
  "tika-s0404t:94_5": "Tenassā duccaritaṃ “mala”nti vuttaṃ.",
  "tika-s0404t:94_6": "Dadatoti dāyakassa.",
  "tika-s0404t:94_7": "Yassa hi khettakasanakāle “imasmiṃ khette sampanne salākabhattādīni dassāmī”ti cintetvāpi nipphanne sasse maccheraṃ uppajjitvā cāgacittaṃ nivāreti,",
  "tika-s0404t:94_8": "so maccheravasena cāgacitte aviruhante manussasampatti,",
  "tika-s0404t:94_9": "dibbasampatti,",
  "tika-s0404t:94_10": "nibbānasampattīti tisso sampattiyo na labhati.",
  "tika-s0404t:94_11": "Tena vuttaṃ “maccheraṃ dadato mala”nti.",
  "tika-s0404t:94_12": "Aññesupi evarūpesu eseva nayo.",
  "tika-s0404t:94_13": "Pāpakā dhammāti akusalā dhammā.",
  "tika-s0404t:94_14": "Te pana idhaloke paraloke ca malameva.",
  "tika-s0404t:94_15": "Tatoti heṭṭhā vuttamalato.",
  "tika-s0404t:94_16": "Malataranti atirekamalaṃ.",
  "tika-s0404t:94_17": "Chaṭṭhādīni uttānatthāneva.",
  "tika-s0404t:95_0": "Malasuttādivaṇṇanā niṭṭhitā.",
  "tika-s0404t:96_0": "9. Pahārādasuttavaṇṇanā",
  "tika-s0404t:97_0": "19.",
  "tika-s0404t:97_1": "Navame asurāti devā viya na suranti na kīḷanti na virocantīti asurā.",
  "tika-s0404t:97_2": "Surā nāma devā,",
  "tika-s0404t:97_3": "tesaṃ paṭipakkhāti vā asurā,",
  "tika-s0404t:97_4": "vepacittipahārādādayo.",
  "tika-s0404t:97_5": "Tesaṃ bhavanaṃ sinerussa heṭṭhābhāge.",
  "tika-s0404t:97_6": "Te tattha pavisantā nikkhamantā sinerupāde maṇḍapādīni nimminitvā kīḷantā abhiramanti.",
  "tika-s0404t:97_7": "Sā tattha tesaṃ abhirati.",
  "tika-s0404t:97_8": "Ime guṇe disvāti āha “ye disvā disvā asurā mahāsamudde abhiramantī”ti.",
  "tika-s0404t:98_0": "Yasmā lokiyā jambudīpo,",
  "tika-s0404t:98_1": "himavā tattha patiṭṭhitasamuddadahapabbatā tappabhavā nadiyoti etesu yaṃ yaṃ na manussagocaraṃ,",
  "tika-s0404t:98_2": "tattha sayaṃ sammūḷhā aññepi sammohayanti,",
  "tika-s0404t:98_3": "tasmā tattha sammohavidhamanatthaṃ “ayaṃ tāva jambudīpo”tiādi āraddhaṃ.",
  "tika-s0404t:98_4": "Dasasahassayojanaparimāṇo āyāmato vitthārato cāti adhippāyo.",
  "tika-s0404t:98_5": "Tenāha “tatthā”tiādi.",
  "tika-s0404t:98_6": "Udakena ajjhotthaṭo tadupabhogisattānaṃ puññakkhayena.",
  "tika-s0404t:98_7": "Sundaradassanaṃ kūṭanti sudassanakūṭaṃ,",
  "tika-s0404t:98_8": "yaṃ loke “hemakūṭa”nti vuccati.",
  "tika-s0404t:98_9": "Mūlagandho kālānusāriyādi.",
  "tika-s0404t:98_10": "Sāragandho candanādi.",
  "tika-s0404t:98_11": "Pheggugandho salalādi.",
  "tika-s0404t:98_12": "Tacagandho lavaṅgādi.",
  "tika-s0404t:98_13": "Papaṭikāgandho kapitthādi.",
  "tika-s0404t:98_14": "Rasagandho sajjulasādi.",
  "tika-s0404t:98_15": "Pattagandho tamālahiriverādi.",
  "tika-s0404t:98_16": "Pupphagandho nāgakusumādi.",
  "tika-s0404t:98_17": "Phalagandho jātiphalādi.",
  "tika-s0404t:98_18": "Gandhagandho sabbesaṃ gandhānaṃ gandho.",
  "tika-s0404t:98_19": "“Sabbāni puthulato paññāsa yojanāni,",
  "tika-s0404t:98_20": "āyāmato pana ubbedhato viya dviyojanasatānevā”ti vadanti.",
  "tika-s0404t:99_0": "Manoharasilātalānīti ratanamayattā manuññasopānasilātalāni.",
  "tika-s0404t:99_1": "Supaṭiyattānīti tadupabhogisattānaṃ sādhāraṇakammunāva suṭṭhu paṭiyattāni susaṇṭhitāni honti.",
  "tika-s0404t:99_2": "Macchakacchapādīni udakaṃ malaṃ karonti,",
  "tika-s0404t:99_3": "tadabhāvato phalikasadisanimmalodakāni.",
  "tika-s0404t:99_4": "Tiriyato dīghaṃ uggatakūṭanti “tiracchānapabbata”nti āha.",
  "tika-s0404t:99_5": "Purimāni nāmagottānīti ettha nadī ninnagātiādikaṃ gottaṃ,",
  "tika-s0404t:99_6": "gaṅgā yamunātiādikaṃ nāmaṃ.",
  "tika-s0404t:100_0": "Savamānāti sandamānā.",
  "tika-s0404t:100_1": "Pūrattanti puṇṇabhāvo.",
  "tika-s0404t:100_2": "Masāragallaṃ “cittaphalika”ntipi vadanti.",
  "tika-s0404t:100_3": "Mahataṃ bhūtānanti mahantānaṃ sattānaṃ.",
  "tika-s0404t:100_4": "Timī timiṅgalā timitimiṅgalāti tisso macchajātiyo.",
  "tika-s0404t:100_5": "Timiṃ gilanasamatthā timiṅgalā.",
  "tika-s0404t:100_6": "Timiñca timiṅgalañca gilanasamatthā timitimiṅgalāti vadanti.",
  "tika-s0404t:101_0": "Mama sāvakāti sotāpannādike ariyapuggale sandhāya vadati.",
  "tika-s0404t:101_1": "Na saṃvasatīti uposathakammādivasena saṃvāsaṃ na karoti.",
  "tika-s0404t:101_2": "Ukkhipatīti apaneti.",
  "tika-s0404t:101_3": "Vimuttirasoti kilesehi vimuccanaraso.",
  "tika-s0404t:101_4": "Sabbā hi sāsanasampatti yāvadeva anupādāya āsavehi cittassa vimuttiatthā.",
  "tika-s0404t:102_0": "Ratanānīti ratijananaṭṭhena ratanāni.",
  "tika-s0404t:102_1": "Satipaṭṭhānādayo hi bhāviyamānā pubbabhāgepi anappakaṃ pītipāmojjaṃ nibbattenti,",
  "tika-s0404t:102_2": "pageva aparabhāge.",
  "tika-s0404t:102_3": "Vuttañhetaṃ –",
  "tika-s0404t:103_0": "“Yato yato sammasati, khandhānaṃ udayabbayaṃ;",
  "tika-s0404t:104_0": "Labhatī pītipāmojjaṃ, amataṃ taṃ vijānata”nti. –",
  "tika-s0404t:105_0": "Lokiyaratananibbattaṃ pana pītipāmojjaṃ na tassa kalabhāgampi agghati. Apica –",
  "tika-s0404t:106_0": "“Cittīkataṃ mahagghañca, atulaṃ dullabhadassanaṃ;",
  "tika-s0404t:107_0": "Anomasattaparibhogaṃ, ratananti pavuccati”. ;",
  "tika-s0404t:108_0": "Yadi ca cittīkatādibhāvena ratanaṃ nāma hoti,",
  "tika-s0404t:108_1": "satipaṭṭhānādīnaṃyeva bhūtato ratanabhāvo.",
  "tika-s0404t:108_2": "Bodhipakkhiyadhammānañhi so ānubhāvo,",
  "tika-s0404t:108_3": "yaṃ sāvakā sāvakapāramiñāṇaṃ,",
  "tika-s0404t:108_4": "paccekabuddhā paccekabodhiñāṇaṃ,",
  "tika-s0404t:108_5": "sammāsambuddhā sammāsambodhiṃ adhigacchanti āsannakāraṇattā.",
  "tika-s0404t:108_6": "Āsannakāraṇañhi dānādiupanissayoti evaṃ ratijananaṭṭhena cittīkatādiatthena ca ratanabhāvo bodhipakkhiyadhammānaṃ sātisayo.",
  "tika-s0404t:108_7": "Tena vuttaṃ “tatrimāni ratanāni,",
  "tika-s0404t:108_8": "seyyathidaṃ.",
  "tika-s0404t:108_9": "Cattāro satipaṭṭhānā”tiādi.",
  "tika-s0404t:109_0": "Tattha ārammaṇe okkantitvā upaṭṭhānaṭṭhena upaṭṭhānaṃ,",
  "tika-s0404t:109_1": "satiyeva upaṭṭhānanti satipaṭṭhānaṃ.",
  "tika-s0404t:109_2": "Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti.",
  "tika-s0404t:109_3": "Tathā hi kāyavedanācittadhammesu subhasukhaniccaattasaññānaṃ pahānato asubhadukkhāniccānattabhāvaggahaṇato ca nesaṃ kāyānupassanādibhāvo vibhatto.",
  "tika-s0404t:110_0": "Sammā padahanti etena,",
  "tika-s0404t:110_1": "sayaṃ vā sammā padahati,",
  "tika-s0404t:110_2": "pasatthaṃ sundaraṃ vā padahantīti sammappadhānaṃ,",
  "tika-s0404t:110_3": "puggalassa vā sammadeva padhānabhāvakaraṇato sammappadhānaṃ vīriyassetaṃ adhivacanaṃ.",
  "tika-s0404t:110_4": "Tampi anuppannuppannānaṃ akusalānaṃ anuppādanappahānavasena anuppannuppannānaṃ kusalānaṃ dhammānaṃ uppādanaṭṭhāpanavasena",
  "tika-s0404t:110_5": "ca catukiccasādhakattā vuttaṃ “cattāro sammappadhānā”ti.",
  "tika-s0404t:111_0": "Ijjhatīti iddhi,",
  "tika-s0404t:111_1": "samijjhati nipphajjatīti attho.",
  "tika-s0404t:111_2": "Ijjhanti vā tāya sattā iddhā vuddhā ukkaṃsagatā hontīti iddhi.",
  "tika-s0404t:111_3": "Iti paṭhamena atthena iddhi eva pādoti iddhipādo,",
  "tika-s0404t:111_4": "iddhikoṭṭhāsoti attho.",
  "tika-s0404t:111_5": "Dutiyena atthena iddhiyā pādo patiṭṭhā adhigamupāyoti iddhipādo.",
  "tika-s0404t:111_6": "Tena hi uparūparivisesasaṅkhātaṃ iddhiṃ pajjanti pāpuṇanti.",
  "tika-s0404t:111_7": "Svāyaṃ iddhipādo yasmā chandādike cattāro adhipatidhamme dhure jeṭṭhake katvā nibbattīyati,",
  "tika-s0404t:111_8": "tasmā vuttaṃ “cattāro iddhipādā”ti.",
  "tika-s0404t:112_0": "Pañcindriyānīti saddhādīni pañca indriyāni.",
  "tika-s0404t:112_1": "Tattha assaddhiyaṃ abhibhavitvā adhimokkhalakkhaṇe indaṭṭhaṃ kāretīti saddhindriyaṃ.",
  "tika-s0404t:112_2": "Kosajjaṃ abhibhavitvā paggahalakkhaṇe,",
  "tika-s0404t:112_3": "pamādaṃ abhibhavitvā upaṭṭhānalakkhaṇe,",
  "tika-s0404t:112_4": "vikkhepaṃ abhibhavitvā avikkhepalakkhaṇe,",
  "tika-s0404t:112_5": "aññāṇaṃ abhibhavitvā dassanalakkhaṇe indaṭṭhaṃ kāretīti paññindriyaṃ.",
  "tika-s0404t:113_0": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena ca balāni veditabbāni.",
  "tika-s0404t:114_0": "Satta bojjhaṅgāti bodhiyā,",
  "tika-s0404t:114_1": "bodhissa vā aṅgāti bojjhaṅgā.",
  "tika-s0404t:114_2": "Yā hi esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "tika-s0404t:114_3": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "tika-s0404t:114_4": "ariyasāvako bujjhati,",
  "tika-s0404t:114_5": "kilesaniddāya vuṭṭhahati,",
  "tika-s0404t:114_6": "cattāri ariyasaccāni paṭivijjhati,",
  "tika-s0404t:114_7": "nibbānameva vā sacchikarotīti “bodhī”ti vuccati.",
  "tika-s0404t:114_8": "Tassā dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya.",
  "tika-s0404t:114_9": "Yopesa vuttappakārāya dhammasāmaggiyā bujjhatīti katvā ariyasāvako “bodhī”ti vuccati.",
  "tika-s0404t:114_10": "Tassa bodhissa aṅgātipi bojjhaṅgā senaṅgarathaṅgādayo viya.",
  "tika-s0404t:114_11": "Tenāhu porāṇā “bujjhanakassa puggalassa aṅgāti bojjhaṅgā”ti.",
  "tika-s0404t:114_12": "“Bodhāya saṃvattantīti bojjhaṅgā”tiādinā nayenapi bojjhaṅgattho veditabbo.",
  "tika-s0404t:115_0": "Ariyo aṭṭhaṅgiko maggoti taṃtaṃmaggavajjhehi kilesehi ārakattā,",
  "tika-s0404t:115_1": "ariyabhāvakarattā,",
  "tika-s0404t:115_2": "ariyaphalappaṭilābhakarattā ca ariyo.",
  "tika-s0404t:115_3": "Sammādiṭṭhiādīni aṭṭhaṅgāni assa atthi,",
  "tika-s0404t:115_4": "aṭṭha aṅgāniyeva vā aṭṭhaṅgiko.",
  "tika-s0404t:115_5": "Mārento kilese gacchati nibbānatthikehi vā maggīyati,",
  "tika-s0404t:115_6": "sayaṃ vā nibbānaṃ maggatīti maggoti evametesaṃ satipaṭṭhānādīnaṃ atthavibhāgo veditabbo.",
  "tika-s0404t:116_0": "Sotāpannoti maggasaṅkhātaṃ sotaṃ āpajjitvā pāpuṇitvā ṭhito,",
  "tika-s0404t:116_1": "sotāpattiphalaṭṭhoti attho.",
  "tika-s0404t:116_2": "Sotāpattiphalasacchikiriyāya paṭipannoti sotāpattiphalassa attapaccakkhakaraṇāya paṭipajjamāno paṭhamamaggaṭṭho,",
  "tika-s0404t:116_3": "yo aṭṭhamakotipi vuccati.",
  "tika-s0404t:116_4": "Sakadāgāmīti sakideva imaṃ lokaṃ paṭisandhiggahaṇavasena āgamanasīlo dutiyaphalaṭṭho.",
  "tika-s0404t:116_5": "Anāgāmīti paṭisandhiggahaṇavasena kāmalokaṃ anāgamanasīlo tatiyaphalaṭṭho.",
  "tika-s0404t:116_6": "Yo pana saddhānusārī dhammānusārī ekabījītievamādiko ariyapuggalavibhāgo,",
  "tika-s0404t:116_7": "so etesaṃyeva pabhedoti.",
  "tika-s0404t:116_8": "Sesaṃ vuttanayasadisameva.",
  "tika-s0404t:117_0": "Pahārādasuttavaṇṇanā niṭṭhitā.",
  "tika-s0404t:118_0": "10. Uposathasuttavaṇṇanā",
  "tika-s0404t:119_0": "20.",
  "tika-s0404t:119_1": "Dasame tadahuposatheti tasmiṃ uposathadivasabhūte ahani.",
  "tika-s0404t:119_2": "Uposathakaraṇatthāyāti ovādapātimokkhaṃ uddisituṃ.",
  "tika-s0404t:119_3": "Uddhastaṃ aruṇanti aruṇuggamanaṃ. Uddisatu, bhante,",
  "tika-s0404t:119_4": "bhagavā bhikkhūnaṃ pātimokkhanti thero bhagavantaṃ pātimokkhuddesaṃ yāci.",
  "tika-s0404t:119_5": "Tasmiṃ kāle “na,",
  "tika-s0404t:119_6": "bhikkhave,",
  "tika-s0404t:119_7": "anuposathe uposatho kātabbo”ti sikkhāpadassa apaññattattā.",
  "tika-s0404t:119_8": "Kasmā pana bhagavā tiyāmarattiṃ vītināmesi?",
  "tika-s0404t:119_9": "Tato paṭṭhāya ovādapātimokkhaṃ anuddisitukāmo tassa vatthuṃ pākaṭaṃ kātuṃ.",
  "tika-s0404t:119_10": "Addasāti kathaṃ addasa?",
  "tika-s0404t:119_11": "Attano cetopariyañāṇena tassaṃ parisati bhikkhūnaṃ cittāni parijānanto tassa dussīlassa cittaṃ passi.",
  "tika-s0404t:119_12": "Yasmā pana citte diṭṭhe taṃsamaṅgīpuggalo diṭṭho nāma hoti,",
  "tika-s0404t:119_13": "tasmā “addasā kho āyasmā mahāmoggallāno taṃ puggalaṃ dussīla”ntiādi vuttaṃ.",
  "tika-s0404t:119_14": "Yatheva hi anāgate sattasu divasesu pavattaṃ paresaṃ cittaṃ cetopariyañāṇalābhī jānāti,",
  "tika-s0404t:119_15": "evaṃ atītepīti.",
  "tika-s0404t:119_16": "Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṃ.",
  "tika-s0404t:119_17": "Diṭṭhosīti ayaṃ na pakatattoti bhagavatā diṭṭho asi.",
  "tika-s0404t:119_18": "Yasmā ca evaṃ diṭṭho,",
  "tika-s0404t:119_19": "tasmā natthi te tava bhikkhūhi saddhiṃ ekakammādisaṃvāso.",
  "tika-s0404t:119_20": "Yasmā pana so saṃvāso tava natthi,",
  "tika-s0404t:119_21": "tasmā uṭṭhehi,",
  "tika-s0404t:119_22": "āvusoti evamettha padayojanā veditabbā.",
  "tika-s0404t:120_0": "Tatiyampi kho so puggalo tuṇhī ahosīti anekavāraṃ vatvāpi “thero sayameva nibbinno oramissatī”ti vā,",
  "tika-s0404t:120_1": "“idāni imesaṃ paṭipattiṃ jānissāmī”ti vā adhippāyena tuṇhī ahosi.",
  "tika-s0404t:120_2": "Bāhāyaṃ gahetvāti “bhagavatā mayā ca yāthāvato diṭṭho,",
  "tika-s0404t:120_3": "yāvatatiyaṃ ‘uṭṭhehi,",
  "tika-s0404t:120_4": "āvuso’ti ca vutto na vuṭṭhāti,",
  "tika-s0404t:120_5": "idānissa nikkaḍḍhanakālo,",
  "tika-s0404t:120_6": "mā saṅghassa uposathantarāyo ahosī”ti taṃ bāhāyaṃ aggahesi,",
  "tika-s0404t:120_7": "tathā gahetvā.",
  "tika-s0404t:120_8": "Bahi dvārakoṭṭhakā nikkhāmetvāti dvārakoṭṭhakā dvārasālāto nikkhāmetvā.",
  "tika-s0404t:120_9": "Bahīti pana nikkhāmitaṭṭhānadassanaṃ.",
  "tika-s0404t:120_10": "Atha vā bahidvārakoṭṭhakāti bahidvārakoṭṭhakatopi nikkhāmetvā,",
  "tika-s0404t:120_11": "na antodvārakoṭṭhakato eva.",
  "tika-s0404t:120_12": "Ubhayatthāpi vihārato bahikatvāti attho.",
  "tika-s0404t:120_13": "Sūcighaṭikaṃ datvāti aggaḷasūciñca uparighaṭikañca ādahitvā,",
  "tika-s0404t:120_14": "suṭṭhutaraṃ kavāṭaṃ thaketvāti attho.",
  "tika-s0404t:120_15": "Yāva bāhāgahaṇāpi nāmāti iminā “aparisuddhā, ānanda,",
  "tika-s0404t:120_16": "parisā”ti vacanaṃ sutvā eva hi tena pakkamitabbaṃ siyā,",
  "tika-s0404t:120_17": "evaṃ apakkamitvā yāva bāhāgahaṇāpi nāma so moghapuriso āgamessati,",
  "tika-s0404t:120_18": "acchariyamidanti dasseti.",
  "tika-s0404t:120_19": "Idañca garahanacchariyamevāti veditabbaṃ.",
  "tika-s0404t:121_0": "Atha bhagavā cintesi –",
  "tika-s0404t:121_1": "“idāni bhikkhusaṅghe abbudo jāto,",
  "tika-s0404t:121_2": "aparisuddhā puggalā uposathaṃ āgacchanti,",
  "tika-s0404t:121_3": "na ca tathāgatā aparisuddhāya parisāya uposathaṃ karonti,",
  "tika-s0404t:121_4": "pātimokkhaṃ uddisanti.",
  "tika-s0404t:121_5": "Anuddisante ca bhikkhusaṅghassa uposatho pacchijjati.",
  "tika-s0404t:121_6": "Yaṃnūnāhaṃ ito paṭṭhāya bhikkhūnaṃyeva pātimokkhuddesaṃ anujāneyya”nti.",
  "tika-s0404t:121_7": "Evaṃ pana cintetvā bhikkhūnaṃyeva pātimokkhuddesaṃ anujāni.",
  "tika-s0404t:121_8": "Tena vuttaṃ “atha kho bhagavā…pe…",
  "tika-s0404t:121_9": "pātimokkhaṃ uddiseyyāthā”ti.",
  "tika-s0404t:121_10": "Tattha na dānāhanti idāni ahaṃ uposathaṃ na karissāmi,",
  "tika-s0404t:121_11": "pātimokkhaṃ na uddisissāmīti paccekaṃ na-",
  "tika-s0404t:121_12": "kārena sambandho.",
  "tika-s0404t:121_13": "Duvidhañhi pātimokkhaṃ –",
  "tika-s0404t:121_14": "āṇāpātimokkhaṃ,",
  "tika-s0404t:121_15": "ovādapātimokkhanti.",
  "tika-s0404t:121_16": "Tesu “suṇātu me,",
  "tika-s0404t:121_17": "bhante”tiādikaṃ āṇāpātimokkhaṃ.",
  "tika-s0404t:121_18": "Taṃ sāvakāva uddisanti,",
  "tika-s0404t:121_19": "na buddhā,",
  "tika-s0404t:121_20": "yaṃ anvaddhamāsaṃ uddisīyati.",
  "tika-s0404t:121_21": "“Khantī paramaṃ…pe…",
  "tika-s0404t:121_22": "sabbapāpassa akaraṇaṃ…pe…",
  "tika-s0404t:121_23": "anupavādo anupaghāto…pe…",
  "tika-s0404t:121_24": "etaṃ buddhāna sāsana”nti imā pana tisso gāthā ovādapātimokkhaṃ nāma.",
  "tika-s0404t:121_25": "Taṃ buddhāva uddisanti,",
  "tika-s0404t:121_26": "na sāvakā,",
  "tika-s0404t:121_27": "channampi vassānaṃ accayena uddisanti.",
  "tika-s0404t:121_28": "Dīghāyukabuddhānañhi dharamānakāle ayameva pātimokkhuddeso,",
  "tika-s0404t:121_29": "appāyukabuddhānaṃ pana paṭhamabodhiyaṃyeva.",
  "tika-s0404t:121_30": "Tato paraṃ itaro.",
  "tika-s0404t:121_31": "Tañca kho bhikkhūyeva uddisanti,",
  "tika-s0404t:121_32": "na buddhā,",
  "tika-s0404t:121_33": "tasmā amhākampi bhagavā vīsativassamattaṃ imaṃ ovādapātimokkhaṃ uddisitvā imaṃ antarāyaṃ disvā tato paraṃ na uddisi.",
  "tika-s0404t:121_34": "Aṭṭhānanti akāraṇaṃ.",
  "tika-s0404t:121_35": "Anavakāsoti tasseva vevacanaṃ.",
  "tika-s0404t:121_36": "Kāraṇañhi yathā tiṭṭhati ettha phalaṃ tadāyattavuttitāyāti “ṭhāna”nti vuccati,",
  "tika-s0404t:121_37": "evaṃ “avakāso”tipi vuccati.",
  "tika-s0404t:121_38": "Yanti kiriyāparāmasanaṃ.",
  "tika-s0404t:122_0": "Aṭṭhime,",
  "tika-s0404t:122_1": "bhikkhave,",
  "tika-s0404t:122_2": "mahāsamuddeti ko anusandhi?",
  "tika-s0404t:122_3": "Yvāyaṃ aparisuddhāya parisāya pātimokkhassa anuddeso vutto,",
  "tika-s0404t:122_4": "so imasmiṃ dhammavinaye acchariyo abbhuto dhammoti taṃ aparehipi sattahi acchariyabbhutadhammehi saddhiṃ",
  "tika-s0404t:122_5": "vibhajitvā dassetukāmo paṭhamaṃ tāva tesaṃ upamābhāvena mahāsamudde aṭṭha acchariyabbhutadhamme dassento",
  "tika-s0404t:122_6": "satthā “aṭṭhime,",
  "tika-s0404t:122_7": "bhikkhave,",
  "tika-s0404t:122_8": "mahāsamudde”tiādimāha.",
  "tika-s0404t:123_0": "Uposathasuttavaṇṇanā niṭṭhitā.",
  "tika-s0404t:124_0": "Mahāvaggavaṇṇanā niṭṭhitā.",
  "tika-s0404t:125_0": "3. Gahapativaggo",
  "tika-s0404t:126_0": "1-7. Paṭhamauggasuttādivaṇṇanā",
  "tika-s0404t:127_0": "21- 27.",
  "tika-s0404t:127_1": "Tatiyassa paṭhamadutiyesu natthi vattabbaṃ.",
  "tika-s0404t:127_2": "Tatiye “hatthago”ti vattabbe “hatthako”ti vuttaṃ.",
  "tika-s0404t:127_3": "So hi rājapurisānaṃ hatthato yakkhassa hatthaṃ,",
  "tika-s0404t:127_4": "yakkhassa hatthato bhagavato hatthaṃ,",
  "tika-s0404t:127_5": "bhagavato hatthato puna rājapurisānaṃ hatthaṃ gatattā nāmato hatthako āḷavakoti jāto.",
  "tika-s0404t:127_6": "Tenāha “āḷavakayakkhassa hatthato hatthehi sampaṭicchitattā hatthakoti laddhanāmo rājakumāro”ti.",
  "tika-s0404t:127_7": "Catutthādīni uttānatthāneva.",
  "tika-s0404t:128_0": "Paṭhamauggasuttādivaṇṇanā niṭṭhitā.",
  "tika-s0404t:129_0": "8. Dutiyabalasuttavaṇṇanā",
  "tika-s0404t:130_0": "28.",
  "tika-s0404t:130_1": "Aṭṭhame khīṇāsavassa sabbesaṃ saṅkhārānaṃ aniccatā asammohavasena kiccato maggapaññāya suppaṭividdhā,",
  "tika-s0404t:130_2": "vipassanāya ārammaṇakaraṇavasenapīti dassento āha “sahavipassanāya maggapaññāyā”ti.",
  "tika-s0404t:130_3": "Ime kāmāti dvepi kāme vadati.",
  "tika-s0404t:130_4": "Kilesavasena uppajjamāno hi pariḷāho vatthukāmasannissayo vatthukāmavisayo vāti dvepi sapariḷāhaṭṭhena aṅgārakāsu viyāti “aṅgārakāsūpamā”ti vuttā.",
  "tika-s0404t:130_5": "Anto vuccati lāmakaṭṭhena taṇhā,",
  "tika-s0404t:130_6": "byantaṃ vigatantaṃ bhūtanti byantibhūtanti āha “vigatantabhūta”nti,",
  "tika-s0404t:130_7": "nittaṇhanti attho.",
  "tika-s0404t:131_0": "Dutiyabalasuttavaṇṇanā niṭṭhitā.",
  "tika-s0404t:132_0": "9. Akkhaṇasuttavaṇṇanā",
  "tika-s0404t:133_0": "29.",
  "tika-s0404t:133_1": "Navame yasmā mahiddhikapetā devāsurānaṃ āvāhaṃ gacchanti,",
  "tika-s0404t:133_2": "vivāhaṃ na gacchanti,",
  "tika-s0404t:133_3": "tasmā pettivisayeneva asurakāyo gahitoti veditabbo.",
  "tika-s0404t:133_4": "Petāsurā pana petā evāti tesaṃ petehi saṅgaho avuttasiddhova.",
  "tika-s0404t:134_0": "Akkhaṇasuttavaṇṇanā niṭṭhitā.",
  "tika-s0404t:135_0": "10. Anuruddhamahāvitakkasuttavaṇṇanā",
  "tika-s0404t:136_0": "30.",
  "tika-s0404t:136_1": "Dasame appicchassāti na icchassa.",
  "tika-s0404t:136_2": "Abhāvattho hettha appasaddo “appaḍaṃsamakasavātātapā”tiādīsu viya.",
  "tika-s0404t:136_3": "Paccayesu appiccho paccayappiccho,",
  "tika-s0404t:136_4": "cīvarādipaccayesu icchārahito.",
  "tika-s0404t:136_5": "Adhigamappicchoti jhānādiadhigamavibhāvane icchārahito.",
  "tika-s0404t:136_6": "Pariyattiappicchoti pariyattiyaṃ bāhusaccavibhāvane icchārahito.",
  "tika-s0404t:136_7": "Dhutaṅgappicchoti dhutaṅgesu appiccho dhutaṅgabhāvavibhāvane icchārahito.",
  "tika-s0404t:136_8": "Santaguṇaniguhanenāti attani saṃvijjamānānaṃ jhānādiguṇānañceva bāhusaccaguṇassa dhutaṅgaguṇassa ca niguhanena chādanena.",
  "tika-s0404t:136_9": "Sampajjatīti nipphajjati sijjhati.",
  "tika-s0404t:136_10": "No mahicchassāti mahatiyā icchāya samannāgatassa no sampajjati anudhammassapi anipphajjanato.",
  "tika-s0404t:136_11": "Pavivittassāti pakārehi vivittassa.",
  "tika-s0404t:136_12": "Tenāha “kāyacittaupadhivivekehi vivittassā”ti.",
  "tika-s0404t:136_13": "Ārambhavatthuvasenāti bhāvanābhiyogavasena ekībhāvova kāyavivekoti adhippeto,",
  "tika-s0404t:136_14": "na gaṇasaṅgaṇikābhāvamattanti dasseti.",
  "tika-s0404t:136_15": "Kammanti yogakammaṃ.",
  "tika-s0404t:137_0": "Sattehi kilesehi ca saṅgaṇanaṃ samodhānaṃ saṅgaṇikā,",
  "tika-s0404t:137_1": "sā āramitabbaṭṭhena ārāmo etassāti saṅgaṇikārāmo, tassa.",
  "tika-s0404t:137_2": "Tenāha “gaṇasaṅgaṇikāya cevā”tiādi.",
  "tika-s0404t:137_3": "Āraddhavīriyassāti paggahitavīriyassa.",
  "tika-s0404t:137_4": "Tañca kho upadhiviveke ninnatāvasena “ayaṃ dhammo”ti vacanato.",
  "tika-s0404t:137_5": "Esa nayo itaresupi.",
  "tika-s0404t:137_6": "Vivaṭṭanissitaṃyeva hi samādhānaṃ idhādhippetaṃ,",
  "tika-s0404t:137_7": "tathā paññāpi. Kammassa-",
  "tika-s0404t:137_8": "katapaññāya hi ṭhito kammavasena bhavesu nānappakāro anatthoti jānanto kammakkhayakaraṃ ñāṇaṃ abhipattheti,",
  "tika-s0404t:137_9": "tadatthañca ussāhaṃ karoti.",
  "tika-s0404t:137_10": "Mānādayo sattasantānaṃ saṃsāre papañcenti vitthārentīti papañcāti āha “taṇhāmānadiṭṭhipapañcarahitattā”tiādi.",
  "tika-s0404t:137_11": "Sesamettha suviññeyyameva.",
  "tika-s0404t:138_0": "Anuruddhamahāvitakkasuttavaṇṇanā niṭṭhitā.",
  "tika-s0404t:139_0": "Gahapativaggavaṇṇanā niṭṭhitā.",
  "tika-s0404t:140_0": "4. Dānavaggo",
  "tika-s0404t:141_0": "1-4. Paṭhamadānasuttādivaṇṇanā",
  "tika-s0404t:142_0": "31- 34.",
  "tika-s0404t:142_1": "Catutthassa paṭhame āsajjāti yassa deti,",
  "tika-s0404t:142_2": "tassa āgamanahetu tena samāgamanimittaṃ.",
  "tika-s0404t:142_3": "Bhayāti bhayahetu.",
  "tika-s0404t:142_4": "Nanu bhayaṃ nāma laddhakāmatārāgādayo viya cetanāya avisuddhikaraṃ,",
  "tika-s0404t:142_5": "taṃ kasmā idha gahitanti?",
  "tika-s0404t:142_6": "Nayidaṃ tādisaṃ vohārabhayādiṃ sandhāya vuttanti dassetuṃ “ayaṃ adāyako akārako”tiādi vuttaṃ.",
  "tika-s0404t:142_7": "Adāsi meti yaṃ pubbe kataṃ upakāraṃ cintetvā dīyati,",
  "tika-s0404t:142_8": "taṃ sandhāya vuttaṃ.",
  "tika-s0404t:142_9": "Dassati meti paccupakārāsīsāya yaṃ dīyati,",
  "tika-s0404t:142_10": "taṃ sandhāya vadati.",
  "tika-s0404t:142_11": "Sāhu dānanti dānaṃ nāmetaṃ paṇḍitapaññattanti sādhusamācāre ṭhatvā deti.",
  "tika-s0404t:142_12": "Alaṅkāratthanti upasobhanatthaṃ.",
  "tika-s0404t:142_13": "Dānañhi datvā taṃ paccavekkhantassa pāmojjapītisomanassādayo uppajjanti,",
  "tika-s0404t:142_14": "lobhadosaissāmaccherādayopi vidūrī bhavanti.",
  "tika-s0404t:142_15": "Idāni dānaṃ anukūladhammaparibrūhanena paccanīkadhammavidūrīkaraṇena ca bhāvanācittassa upasobhanāya",
  "tika-s0404t:142_16": "ca parikkhārāya ca hotīti “alaṅkāratthañceva parikkhāratthañca detī”ti vuttaṃ.",
  "tika-s0404t:142_17": "Tenāha “dānañhi cittaṃ muduṃ karotī”tiādi.",
  "tika-s0404t:142_18": "Muducitto hoti laddhā dāyake “iminā mayhaṃ saṅgaho kato”ti,",
  "tika-s0404t:142_19": "dātāpi laddhari.",
  "tika-s0404t:142_20": "Tena vuttaṃ “ubhinnampi cittaṃ muduṃ karotī”ti.",
  "tika-s0404t:143_0": "Adantadamananti adantā anassavāpissa dānena dantā assavā honti,",
  "tika-s0404t:143_1": "vase vattanti.",
  "tika-s0404t:143_2": "Adānaṃ dantadūsakanti adānaṃ pubbe dantānaṃ assavānampi vighātuppādanena cittaṃ dūseti.",
  "tika-s0404t:143_3": "Unnamanti dāyakā piyaṃvadā ca paresaṃ garucittīkāraṭṭhānatāya.",
  "tika-s0404t:143_4": "Namantipaṭiggāhakā dānena piyavācāya ca laddhasaṅgahāsaṅgāhakānaṃ.",
  "tika-s0404t:144_0": "Cittālaṅkāradānameva uttamaṃ anupakkiliṭṭhatāya suparisuddhatāya guṇavisesapaccayatāya ca.",
  "tika-s0404t:144_1": "Dutiyādīni uttānatthāneva.",
  "tika-s0404t:145_0": "Paṭhamadānasuttādivaṇṇanā niṭṭhitā.",
  "tika-s0404t:146_0": "5. Dānūpapattisuttavaṇṇanā",
  "tika-s0404t:147_0": "35.",
  "tika-s0404t:147_1": "Pañcame dānapaccayāti dānakāraṇā,",
  "tika-s0404t:147_2": "dānamayapuññassa katattā upacitattāti attho.",
  "tika-s0404t:147_3": "Upapattiyoti manussesu devesu ca nibbattiyo.",
  "tika-s0404t:147_4": "Ṭhapetīti ekavārameva anuppajjitvā yathā upari tenevākārena pavattati,",
  "tika-s0404t:147_5": "evaṃ ṭhapeti.",
  "tika-s0404t:147_6": "Tadeva cassa adhiṭṭhānanti āha “tasseva vevacana”nti.",
  "tika-s0404t:147_7": "Vaḍḍhetīti brūheti na hāpeti.",
  "tika-s0404t:147_8": "Vimuttanti adhimuttaṃ,",
  "tika-s0404t:147_9": "ninnaṃ poṇaṃ pabbhāranti attho.",
  "tika-s0404t:147_10": "Vimuttanti vā vissaṭṭhaṃ.",
  "tika-s0404t:147_11": "Nippariyāyato uttari nāma paṇītaṃ majjhepi hīnamajjhimavibhāgassa labbhanatoti vuttaṃ “uttari abhāvitanti tato uparimaggaphalatthāya abhāvita”nti.",
  "tika-s0404t:147_12": "Saṃvattati tathāpaṇihitaṃ dānamayaṃ cittaṃ.",
  "tika-s0404t:147_13": "Yaṃ pana pāḷiyaṃ “tañca kho”tiādi vuttaṃ,",
  "tika-s0404t:147_14": "taṃ tatrupapattiyā vibandhakaradussīlyābhāvadassanaparaṃ daṭṭhabbaṃ,",
  "tika-s0404t:147_15": "na dānamayassa puññassa kevalassa taṃsaṃvattanatādassanaparanti daṭṭhabbaṃ.",
  "tika-s0404t:147_16": "Samucchinnarāgassāti samucchinnakāmarāgassa.",
  "tika-s0404t:147_17": "Tassa hi siyā brahmaloke upapatti,",
  "tika-s0404t:147_18": "na samucchinnabhavarāgassa.",
  "tika-s0404t:147_19": "Vītarāgaggahaṇena cettha kāmesu vītarāgatā adhippetā,",
  "tika-s0404t:147_20": "yāya brahmalokūpapatti siyā.",
  "tika-s0404t:147_21": "Tenāha “dānamattenevā”tiādi.",
  "tika-s0404t:147_22": "Yadi evaṃ dānaṃ tattha kimatthiyanti āha “dānaṃ panā”tiādi.",
  "tika-s0404t:147_23": "Dānena muducittoti baddhāghāte veripuggalepi attano dānasampaṭicchanena mudubhūtacitto.",
  "tika-s0404t:148_0": "Dānūpapattisuttavaṇṇanā niṭṭhitā.",
  "tika-s0404t:149_0": "6. Puññakiriyavatthusuttavaṇṇanā",
  "tika-s0404t:150_0": "36.",
  "tika-s0404t:150_1": "Chaṭṭhe pujjabhavaphalaṃ nibbattenti,",
  "tika-s0404t:150_2": "attano santānaṃ punantīti vā puññāni ca tāni hetupaccayehi kattabbato kiriyā cāti puññakiriyā,",
  "tika-s0404t:150_3": "tāyeva ca tesaṃ tesaṃ piyamanāpatādiānisaṃsānaṃ vatthubhāvato puññakiriyavatthūni.",
  "tika-s0404t:151_0": "Anucchinnabhavamūlassa anuggahavasena,",
  "tika-s0404t:151_1": "pūjāvasena vā attano deyyadhammassa parassa pariccāgacetanā dīyati etenāti dānaṃ,",
  "tika-s0404t:151_2": "dānameva dānamayaṃ.",
  "tika-s0404t:151_3": "Padapūraṇamattaṃ maya- saddo.",
  "tika-s0404t:151_4": "Cīvarādīsu catūsu paccayesu,",
  "tika-s0404t:151_5": "annādīsu vā dasasu dānavatthūsu,",
  "tika-s0404t:151_6": "rūpādīsu vā chasu ārammaṇesu taṃ taṃ dentassa tesaṃ uppādanato paṭṭhāya pubbabhāge pariccāgakāle pacchā",
  "tika-s0404t:151_7": "somanassacittena anussaraṇe cāti tīsu kālesu pavattacetanā dānamayaṃ puññakiriyavatthu nāma.",
  "tika-s0404t:152_0": "Niccasīlauposathasīlādivasena pañca aṭṭha dasa vā sīlāni samādiyantassa “sīlapūraṇatthaṃ pabbajissāmī”ti vihāraṃ gacchantassa pabbajantassa,",
  "tika-s0404t:152_1": "manorathaṃ matthakaṃ pāpetvā “pabbajito vatamhi sādhu suṭṭhū”ti āvajjentassa,",
  "tika-s0404t:152_2": "saddhāya pātimokkhaṃ paripūrentassa,",
  "tika-s0404t:152_3": "paññāya cīvarādike paccaye paccavekkhantassa,",
  "tika-s0404t:152_4": "satiyā āpāthagatesu rūpādīsu cakkhudvārādīni saṃvarantassa,",
  "tika-s0404t:152_5": "vīriyena ājīvaṃ sodhentassa ca pavattacetanā sīlati,",
  "tika-s0404t:152_6": "sīletīti vā sīlamayaṃ puññakiriyavatthu nāma.",
  "tika-s0404t:153_0": "Paṭisambhidāyaṃ vuttena vipassanāmaggena cakkhuṃ aniccato dukkhato anattato vipassantassa, sotaṃ…pe…",
  "tika-s0404t:153_1": "ghānaṃ…pe…",
  "tika-s0404t:153_2": "jivhaṃ…pe… kāyaṃ…pe… rūpe…pe…",
  "tika-s0404t:153_3": "dhamme…pe…",
  "tika-s0404t:153_4": "cakkhuviññāṇaṃ…pe…",
  "tika-s0404t:153_5": "manoviññāṇaṃ…pe…",
  "tika-s0404t:153_6": "cakkhusamphassaṃ …pe…",
  "tika-s0404t:153_7": "manosamphassaṃ…pe…",
  "tika-s0404t:153_8": "cakkhusamphassajaṃ vedanaṃ…pe…",
  "tika-s0404t:153_9": "manosamphassajaṃ vedanaṃ…pe…",
  "tika-s0404t:153_10": "jarāmaraṇaṃ aniccato dukkhato anattato vipassantassa yā cetanā,",
  "tika-s0404t:153_11": "yā ca pathavīkasiṇādīsu sabbāsu aṭṭhattiṃsāya ārammaṇesu pavattā jhānacetanā,",
  "tika-s0404t:153_12": "yā ca anavajjesu kammāyatanasippāyatanavijjāṭṭhānesu paricayamanasikārādivasena pavattā cetanā,",
  "tika-s0404t:153_13": "sabbā sā bhāveti etāyāti bhāvanāmayaṃ vuttanayena puññakiriyavatthu cāti bhāvanāmayaṃ puññakiriyavatthu.",
  "tika-s0404t:154_0": "Ekamekañcettha yathārahaṃ pubbabhāgato paṭṭhāya karontassa kāyakammaṃ hoti.",
  "tika-s0404t:154_1": "Tadatthaṃ vācaṃ nicchārentassa vacīkammaṃ.",
  "tika-s0404t:154_2": "Kāyaṅgaṃ vācaṅgañca acopetvā manasā cintayantassa manokammaṃ.",
  "tika-s0404t:154_3": "Annādīni dentassa cāpi “annadānādīni demī”ti vā,",
  "tika-s0404t:154_4": "dānapāramiṃ āvajjetvā vā dānakāle dānamayaṃ puññakiriyavatthu hoti.",
  "tika-s0404t:154_5": "Yathā hi kevalaṃ “annadānādīni demī”ti dānakāle dānamayaṃ puññakiriyavatthu hoti,",
  "tika-s0404t:154_6": "evaṃ “idaṃ dānamayaṃ sammāsambodhiyā paccayo hotū”ti dānapāramiṃ āvajjetvā dānakālepi dānasīseneva pavattitattā.",
  "tika-s0404t:154_7": "Vattasīse ṭhatvā dadanto “etaṃ dānaṃ nāma mayhaṃ kulavaṃsahetu paveṇicāritta”nti cārittasīsena vā dento cārittasīlattā sīlamayaṃ.",
  "tika-s0404t:154_8": "Khayato vayato sammasanaṃ paṭṭhapetvā dadato bhāvanāmayaṃ puññakiriyavatthu hoti.",
  "tika-s0404t:154_9": "Yathā hi deyyadhammapariccāgavasena vattamānāpi dānacetanā vattasīse ṭhatvā dadato sīlamayaṃ puññakiriyavatthu",
  "tika-s0404t:154_10": "hoti pubbābhisaṅkhārassa aparabhāge cetanāya ca tathāpavattattā.",
  "tika-s0404t:155_0": "Puññakiriyavatthusuttavaṇṇanā niṭṭhitā.",
  "tika-s0404t:156_0": "7-8. Sappurisadānasuttādivaṇṇanā",
  "tika-s0404t:157_0": "37- 38.",
  "tika-s0404t:157_1": "Sattame viceyya detīti ettha dve vicinanāni dakkhiṇeyyavicinanaṃ,",
  "tika-s0404t:157_2": "dakkhiṇāvicinanañca.",
  "tika-s0404t:157_3": "Tesu vipannasīle ito bahiddhā pañcanavuti pāsaṇḍabhede ca dakkhiṇeyye pahāya sīlādiguṇasampannānaṃ sāsane",
  "tika-s0404t:157_4": "pabbajitānaṃ dānaṃ dakkhiṇeyyavicinanaṃ nāma.",
  "tika-s0404t:157_5": "Lāmakalāmake paccaye apanetvā paṇītapaṇīte vicinitvā tesaṃ dānaṃ dakkhiṇāvicinanaṃ nāma.",
  "tika-s0404t:157_6": "Tenāha “imassa dinnaṃ mahapphalaṃ bhavissatī”tiādi.",
  "tika-s0404t:157_7": "Aṭṭhame natthi vattabbaṃ.",
  "tika-s0404t:158_0": "Sappurisadānasuttādivaṇṇanā niṭṭhitā.",
  "tika-s0404t:159_0": "9-10. Abhisandasuttādivaṇṇanā",
  "tika-s0404t:160_0": "39- 40.",
  "tika-s0404t:160_1": "Navame puññābhisandāti puññanadiyo.",
  "tika-s0404t:160_2": "Kusalābhisandāti kusalānaṃ pavāhā.",
  "tika-s0404t:160_3": "Sukhassāhārāti sukhapaccayā.",
  "tika-s0404t:160_4": "Aggānīti ñātattā aggaññāni.",
  "tika-s0404t:160_5": "Cirarattaṃ ñātattā rattaññāni.",
  "tika-s0404t:160_6": "Ariyānaṃ sādhūnaṃ vaṃsānīti ñātattā vaṃsaññāni.",
  "tika-s0404t:160_7": "Porāṇānaṃ ādipurisānaṃ etānīti porāṇāni.",
  "tika-s0404t:160_8": "Sabbaso kenacipi pakārena sādhūhi na kiṇṇāni na khittāni chaḍḍitānīti asaṃkiṇṇāni.",
  "tika-s0404t:160_9": "Ayañca nayo nesaṃ yathā atīte,",
  "tika-s0404t:160_10": "evaṃ etarahi anāgate cāti āha “asaṃkiṇṇapubbāni na saṃkiyanti na saṃkiyissantī”ti.",
  "tika-s0404t:160_11": "Tato eva appaṭikuṭṭhāni.",
  "tika-s0404t:160_12": "Na hi kadāci viññū samaṇabrāhmaṇā hiṃsādipāpadhammaṃ anujānanti.",
  "tika-s0404t:160_13": "Aparimāṇānaṃ sattānaṃ abhayaṃ detīti sabbesu bhūtesu nihitadaṇḍattā sakalassapi sattakāyassa bhayābhāvaṃ deti.",
  "tika-s0404t:160_14": "Averanti verābhāvaṃ.",
  "tika-s0404t:160_15": "Abyābajjhanti niddukkhataṃ.",
  "tika-s0404t:160_16": "Evamettha saṅkhepato pāḷivaṇṇanā veditabbā.",
  "tika-s0404t:160_17": "Dasame natthi vattabbaṃ.",
  "tika-s0404t:161_0": "Abhisandasuttādivaṇṇanā niṭṭhitā.",
  "tika-s0404t:162_0": "Dānavaggavaṇṇanā niṭṭhitā.",
  "tika-s0404t:163_0": "5. Uposathavaggo",
  "tika-s0404t:164_0": "1-8. Saṃkhittūposathasuttādivaṇṇanā",
  "tika-s0404t:165_0": "41- 48.",
  "tika-s0404t:165_1": "Pañcamassa paṭhamādīsu natthi vattabbaṃ.",
  "tika-s0404t:165_2": "Chaṭṭhe pañca aṅgāni etassāti pañcaṅgaṃ,",
  "tika-s0404t:165_3": "pañcaṅgameva pañcaṅgikaṃ,",
  "tika-s0404t:165_4": "tassa pañcaṅgikassa.",
  "tika-s0404t:165_5": "Mahatī daddarī vīṇāvisesopi ātatamevāti “cammapariyonaddhesū”ti visesanaṃ kataṃ.",
  "tika-s0404t:165_6": "Ekatalatūriyaṃ kumbhathunadaddarikādi.",
  "tika-s0404t:165_7": "Ubhayatalaṃ bherimudiṅgādi.",
  "tika-s0404t:165_8": "Cammapariyonaddhaṃ hutvā vinibaddhaṃ ātatavitataṃ.",
  "tika-s0404t:165_9": "Sabbaso pariyonaddhaṃ nāma caturassaambaṇaṃ paṇavādi ca.",
  "tika-s0404t:165_10": "Gomukhīādīnampi ettheva saṅgaho daṭṭhabbo.",
  "tika-s0404t:165_11": "Vaṃsādīti ādi-",
  "tika-s0404t:165_12": "saddena saṅkhādīnaṃ saṅgaho.",
  "tika-s0404t:165_13": "Sammādīti sammatāḷakaṃsatāḷasilāsalākatāḷādi.",
  "tika-s0404t:165_14": "Tattha sammatāḷaṃ nāma dantamayatāḷaṃ.",
  "tika-s0404t:165_15": "Kaṃsatāḷaṃ lohamayaṃ.",
  "tika-s0404t:165_16": "Silāmayaṃ ayopattena ca vādanatāḷaṃ silāsalākatāḷaṃ.",
  "tika-s0404t:165_17": "Sumucchitassāti suṭṭhu paṭiyattassa.",
  "tika-s0404t:165_18": "Pamāṇeti nātidaḷhanātisithilasaṅkhāte majjhime mucchanāpamāṇe.",
  "tika-s0404t:165_19": "Chekoti paṭu paṭṭho.",
  "tika-s0404t:165_20": "So cassa paṭubhāvo manoharoti āha “sundaro”ti.",
  "tika-s0404t:165_21": "Rañjetunti rāgaṃ uppādetuṃ.",
  "tika-s0404t:165_22": "Khamatevāti rocateva.",
  "tika-s0404t:165_23": "Na nibbindatīti na tajjeti,",
  "tika-s0404t:165_24": "sotasukhabhāvato piyāyitabbova hoti.",
  "tika-s0404t:166_0": "Bhattāraṃ nātimaññatīti sāmikaṃ muñcitvā aññaṃ manasāpi na pattheti.",
  "tika-s0404t:166_1": "Uṭṭhāhikāti uṭṭhānavīriyasampannā.",
  "tika-s0404t:166_2": "Analasāti nikkosajjā.",
  "tika-s0404t:166_3": "Saṅgahitaparijjanāti sammānanādīhi ceva chaṇādīsu pesetabba-",
  "tika-s0404t:166_4": "piyabhaṇḍādipaṇṇākārapesanādīhi ca saṅgahitaparijanā.",
  "tika-s0404t:166_5": "Idha parijano nāma sāmikassa ceva attano ca ñātijano.",
  "tika-s0404t:166_6": "Sambhatanti kasivaṇijjādīni katvā ābhatadhanaṃ.",
  "tika-s0404t:166_7": "Sattamaṭṭhamāni uttānatthāni.",
  "tika-s0404t:167_0": "Saṃkhittūposathasuttādivaṇṇanā niṭṭhitā.",
  "tika-s0404t:168_0": "9-10. Paṭhamaidhalokikasuttādivaṇṇanā",
  "tika-s0404t:169_0": "49- 50.",
  "tika-s0404t:169_1": "Navame idhalokavijayāyāti idhalokavijinanatthāya abhibhavatthāya.",
  "tika-s0404t:169_2": "Yo hi diṭṭhadhammikaṃ anatthaṃ parivajjanavasena abhibhavati,",
  "tika-s0404t:169_3": "tato eva tadatthaṃ sampādeti,",
  "tika-s0404t:169_4": "so idhalokavijayāya paṭipanno nāma hoti paccatthikaniggaṇhanato sadatthasampādanato ca.",
  "tika-s0404t:169_5": "Tenāha “ayaṃsa loko āraddho hotī”ti.",
  "tika-s0404t:169_6": "(Pasaṃsāvahato tayidaṃ pasaṃsāvahanaṃ kittisaddena idhaloke saddānaṃ cittatosanaviddheyyabhāvāpādanena",
  "tika-s0404t:169_7": "ca hotīti daṭṭhabbaṃ.) Susaṃvihitakammantoti yāgubhattapacanakālādīni anatikkamitvā tassa tassa sādhukaṃ",
  "tika-s0404t:169_8": "karaṇena suṭṭhu saṃvihitakammanto.",
  "tika-s0404t:169_9": "Paralokavijayāyāti paralokassa vijinanatthāya abhibhavatthāya.",
  "tika-s0404t:169_10": "Yo hi samparāyikaṃ anatthaṃ parivajjanavasena abhibhavati,",
  "tika-s0404t:169_11": "tato eva tadatthaṃ sampādeti,",
  "tika-s0404t:169_12": "so paralokavijayāya paṭipanno nāma hoti.",
  "tika-s0404t:169_13": "Sesaṃ sabbattha uttānameva.",
  "tika-s0404t:170_0": "Paṭhamaidhalokikasuttādivaṇṇanā niṭṭhitā.",
  "tika-s0404t:171_0": "Uposathavaggavaṇṇanā niṭṭhitā.",
  "tika-s0404t:172_0": "Paṭhamapaṇṇāsakaṃ niṭṭhitaṃ.",
  "tika-s0404t:173_0": "2. Dutiyapaṇṇāsakaṃ",
  "tika-s0404t:174_0": "(6) 1. Gotamīvaggo",
  "tika-s0404t:175_0": "1-3. Gotamīsuttādivaṇṇanā",
  "tika-s0404t:176_0": "51- 53.",
  "tika-s0404t:176_1": "Chaṭṭhassa paṭhame gotamīti gottaṃ.",
  "tika-s0404t:176_2": "Nāmakaraṇadivase panassā laddhasakkārā brāhmaṇā lakkhaṇasampattiṃ disvā “sace ayaṃ dhītaraṃ labhissati,",
  "tika-s0404t:176_3": "cakkavattirañño mahesī bhavissati.",
  "tika-s0404t:176_4": "Sace puttaṃ labhissati,",
  "tika-s0404t:176_5": "cakkavattirājā bhavissatīti ubhayathāpi mahatīyevassā pajā bhavissatī”ti byākariṃsu.",
  "tika-s0404t:176_6": "Athassā “mahāpajāpatī”ti nāmaṃ akaṃsu.",
  "tika-s0404t:176_7": "Tenāha “puttapajāya ceva dhītupajāya ca mahantattā evaṃladdhanāmā”ti.",
  "tika-s0404t:177_0": "“Attadaṇḍā bhayaṃ jātaṃ, janaṃ passatha medhagaṃ;",
  "tika-s0404t:178_0": "Saṃvegaṃ kittayissāmi, yathā saṃvijitaṃ mayā”ti. –",
  "tika-s0404t:179_0": "Ādinā attadaṇḍasuttaṃ kathesi.",
  "tika-s0404t:179_1": "Taṃtaṃpalobhanakiriyā kāyavācāhi parakkamantiyo ukkaṇṭhantūti sāsanaṃ pesenti nāmāti katvā vuttaṃ “sāsanaṃ pesetvā”ti.",
  "tika-s0404t:179_2": "Kuṇāladahanti kuṇāladahatīraṃ.",
  "tika-s0404t:179_3": "Anabhiratiṃ vinodetvāti itthīnaṃ dosadassanamukhena kāmānaṃ vokārasaṃkilesavibhāvanena anabhiratiṃ vinodetvā.",
  "tika-s0404t:180_0": "Āpādikāti saṃvaddhakā,",
  "tika-s0404t:180_1": "tumhākaṃ hatthapādesu kiccaṃ asādhentesu hatthe ca pāde ca vaḍḍhetvā paṭijaggitāti attho.",
  "tika-s0404t:180_2": "Posikāti divasassa dve tayo vāre nahāpetvā bhojetvā pāyetvā tumhe posesi.",
  "tika-s0404t:180_3": "Thaññaṃ pāyesīti nandakumāro kira bodhisattato katipāheneva daharo,",
  "tika-s0404t:180_4": "tasmiṃ jāte mahāpajāpatī attano puttaṃ dhātīnaṃ datvā sayaṃ bodhisattassa dhātikiccaṃ sādhayamānā attano thaññaṃ pāyesi.",
  "tika-s0404t:180_5": "Taṃ sandhāya thero evamāha.",
  "tika-s0404t:180_6": "Daharoti taruṇo.",
  "tika-s0404t:180_7": "Yuvāti yobbaññe ṭhito.",
  "tika-s0404t:180_8": "Maṇḍanakajātikoti alaṅkārasabhāvo.",
  "tika-s0404t:180_9": "Tattha koci taruṇopi yuvā na hoti yathā atitaruṇo.",
  "tika-s0404t:180_10": "Koci yuvāpi maṇḍanakajātiko na hoti yathā upasantasabhāvo,",
  "tika-s0404t:180_11": "ālasiyabyasanādīhi vā abhibhūto.",
  "tika-s0404t:180_12": "Idha pana daharo ceva yuvā ca maṇḍanakajātiko ca adhippeto,",
  "tika-s0404t:180_13": "tasmā evamāha.",
  "tika-s0404t:180_14": "Uppalādīni maṇḍanakajātiko ca lokasammatattā vuttāni.",
  "tika-s0404t:181_0": "Mātugāmassa pabbajitattāti idaṃ pañcavassasatato uddhaṃ aṭṭhatvā pañcasuyeva vassasatesu saddhammaṭṭhitiyā kāraṇanidassanaṃ.",
  "tika-s0404t:181_1": "Paṭisambhidāpabhedappattakhīṇāsavavaseneva vuttanti ettha paṭisambhidāppattakhīṇāsavaggahaṇena jhānānipi gahitāneva honti.",
  "tika-s0404t:181_2": "Na hi nijjhānakānaṃ sabbappakārasampatti ijjhatīti vadanti.",
  "tika-s0404t:181_3": "Sukkhavipassakakhīṇāsavavasena vassasahassantiādinā ca yaṃ vuttaṃ,",
  "tika-s0404t:181_4": "taṃ khandhakabhāṇakānaṃ matena vuttanti veditabbaṃ.",
  "tika-s0404t:181_5": "Vinayaṭṭhakathāyampi imināva nayena vuttaṃ.",
  "tika-s0404t:182_0": "Dīghanikāyaṭṭhakathāyaṃ pana “paṭisambhidāppattehi vassasahassaṃ aṭṭhāsi,",
  "tika-s0404t:182_1": "chaḷabhiññehi vassasahassaṃ,",
  "tika-s0404t:182_2": "tevijjehi vassasahassaṃ,",
  "tika-s0404t:182_3": "sukkhavipassakehi vassasahassaṃ,",
  "tika-s0404t:182_4": "pātimokkhena vassasahassaṃ aṭṭhāsī”ti vuttaṃ.",
  "tika-s0404t:182_5": "Idhāpi sāsanantaradhānakathāyaṃ “buddhānañhi parinibbānato vassasahassameva paṭisambhidā nibbattetuṃ sakkonti,",
  "tika-s0404t:182_6": "tato paraṃ cha abhiññā,",
  "tika-s0404t:182_7": "tato tāpi nibbattetuṃ asakkontā tisso vijjā nibbattenti,",
  "tika-s0404t:182_8": "gacchante gacchante kāle tāpi nibbattetuṃ asakkontā sukkhavipassakā honti.",
  "tika-s0404t:182_9": "Eteneva upāyena anāgāmino,",
  "tika-s0404t:182_10": "sakadāgāmino,",
  "tika-s0404t:182_11": "sotāpannā”ti vuttaṃ.",
  "tika-s0404t:183_0": "Saṃyuttanikāyaṭṭhakathāyaṃ pana “paṭhamabodhiyañhi bhikkhū paṭisambhidāppattā ahesuṃ.",
  "tika-s0404t:183_1": "Atha kāle gacchante paṭisambhidā pāpuṇituṃ na sakkhiṃsu,",
  "tika-s0404t:183_2": "chaḷabhiññā ahesuṃ.",
  "tika-s0404t:183_3": "Tato cha abhiññā pattuṃ asakkontā tisso vijjā pāpuṇiṃsu.",
  "tika-s0404t:183_4": "Idāni kāle gacchante tisso vijjā pāpuṇituṃ asakkontā āsavakkhayamattaṃ pāpuṇissanti,",
  "tika-s0404t:183_5": "tampi asakkontā anāgāmiphalaṃ,",
  "tika-s0404t:183_6": "tampi asakkontā sakadāgāmiphalaṃ,",
  "tika-s0404t:183_7": "tampi asakkontā sotāpattiphalaṃ,",
  "tika-s0404t:183_8": "gacchante kāle sotāpattiphalampi pattuṃ na sakkhissantī”ti vuttaṃ.",
  "tika-s0404t:183_9": "Yasmā cetaṃ sabbaṃ aññamaññappaṭiviruddhaṃ,",
  "tika-s0404t:183_10": "tasmā tesaṃ tesaṃ bhāṇakānaṃ matameva ācariyena tattha tattha dassitanti gahetabbaṃ.",
  "tika-s0404t:183_11": "Aññathā hi ācariyasseva pubbāparavirodhappasaṅgo siyāti.",
  "tika-s0404t:184_0": "Tāniyevāti tāniyeva pañcavassasahassāni.",
  "tika-s0404t:184_1": "Pariyattimūlakaṃ sāsananti āha “na hi pariyattiyā asati paṭivedho atthī”tiādi.",
  "tika-s0404t:184_2": "Pariyattiyā hi antarahitāya paṭipattiantaradhāyati,",
  "tika-s0404t:184_3": "paṭipattiyā antarahitāya adhigamo antaradhāyati.",
  "tika-s0404t:184_4": "Kiṃkāraṇā?",
  "tika-s0404t:184_5": "Ayañhi pariyatti paṭipattiyā paccayo hoti,",
  "tika-s0404t:184_6": "paṭipatti adhigamassa.",
  "tika-s0404t:184_7": "Iti paṭipattitopi pariyattiyeva pamāṇaṃ.",
  "tika-s0404t:184_8": "Dutiyatatiyesu natthi vattabbaṃ.",
  "tika-s0404t:185_0": "Gotamīsuttādivaṇṇanā niṭṭhitā.",
  "tika-s0404t:186_0": "4-5. Dīghajāṇusuttādivaṇṇanā",
  "tika-s0404t:187_0": "54- 55.",
  "tika-s0404t:187_1": "Catutthe ekena bhoge bhuñjeyyāti ekena koṭṭhāsena bhoge bhuñjeyya,",
  "tika-s0404t:187_2": "vinibhuñjeyya vāti attho.",
  "tika-s0404t:187_3": "Dvīhi kammanti dvīhi koṭṭhāsehi kasivaṇijjādikammaṃ payojeyya.",
  "tika-s0404t:187_4": "Nidhāpeyyāti catutthakoṭṭhāsaṃ nidhetvā ṭhapeyya,",
  "tika-s0404t:187_5": "nidahitvā bhūmigataṃ katvā ṭhapeyyāti attho.",
  "tika-s0404t:187_6": "Āpadāsu bhavissatīti kulānañhi na sabbakālaṃ ekasadisaṃ vattati,",
  "tika-s0404t:187_7": "kadāci rājaaggicoradubbhikkhādivasena āpadā uppajjanti,",
  "tika-s0404t:187_8": "tasmā evaṃ āpadāsu uppannāsu bhavissatīti ekaṃ koṭṭhāsaṃ nidhāpeyyāti vuttaṃ.",
  "tika-s0404t:187_9": "Imesu pana catūsu koṭṭhāsesu kataraṃ koṭṭhāsaṃ gahetvā kusalaṃ kātabbanti?",
  "tika-s0404t:187_10": "“Bhoge bhuñjeyyā”ti vuttakoṭṭhāsaṃ.",
  "tika-s0404t:187_11": "Tato gaṇhitvā hi bhikkhūnampi kapaṇaddhikānampi dānaṃ dātabbaṃ,",
  "tika-s0404t:187_12": "pesakāranhāpitādīnampi vetanaṃ dātabbaṃ.",
  "tika-s0404t:187_13": "Samaṇabrāhmaṇakapaṇaddhikādīnaṃ dānavasena ceva,",
  "tika-s0404t:187_14": "adhivatthadevatādīnaṃ petabalivasena,",
  "tika-s0404t:187_15": "nhāpitādīnaṃ vetanavasena ca viniyogopi upayogo eva.",
  "tika-s0404t:188_0": "Apenti gacchanti,",
  "tika-s0404t:188_1": "apentā vā etehīti apāyā,",
  "tika-s0404t:188_2": "apāyā eva mukhāni dvārānīti apāyamukhāni.",
  "tika-s0404t:188_3": "Vināsadvārānīti etthāpi eseva nayo.",
  "tika-s0404t:188_4": "Pañcame natthi vattabbaṃ.",
  "tika-s0404t:189_0": "Dīghajāṇusuttādivaṇṇanā niṭṭhitā.",
  "tika-s0404t:190_0": "6-8. Bhayasuttādivaṇṇanā",
  "tika-s0404t:191_0": "56- 58.",
  "tika-s0404t:191_1": "Chaṭṭhe gabbhavāso idha uttarapadalopena gabbho vuttoti āha “gabbhoti gabbhavāso”ti.",
  "tika-s0404t:191_2": "Sattamaṭṭhamāni uttānatthāni.",
  "tika-s0404t:192_0": "Bhayasuttādivaṇṇanā niṭṭhitā.",
  "tika-s0404t:193_0": "6-10. Puggalasuttādivaṇṇanā",
  "tika-s0404t:194_0": "59- 60.",
  "tika-s0404t:194_1": "Navame dānaṃ dadantānanti dakkhiṇeyyaṃ uddissa dānaṃ dentānaṃ.",
  "tika-s0404t:194_2": "Upadhī vipaccanti etena,",
  "tika-s0404t:194_3": "upadhīsu vā vipaccati,",
  "tika-s0404t:194_4": "upadhayo vā vipākā etassāti upadhivipākaṃ.",
  "tika-s0404t:194_5": "Saṅghe dinnaṃ mahapphalanti ariyasaṅghe dinnaṃ vipphāraṭṭhānaṃ hoti,",
  "tika-s0404t:194_6": "vipulaphalanti attho.",
  "tika-s0404t:194_7": "Dasame natthi vattabbaṃ.",
  "tika-s0404t:195_0": "Puggalasuttādivaṇṇanā niṭṭhitā.",
  "tika-s0404t:196_0": "Gotamīvaggavaṇṇanā niṭṭhitā.",
  "tika-s0404t:197_0": "(7) 2. Bhūmicālavaggo",
  "tika-s0404t:198_0": "1-5. Icchāsuttādivaṇṇanā",
  "tika-s0404t:199_0": "61- 65.",
  "tika-s0404t:199_1": "Sattamassa paṭhamādīni suviññeyyāni.",
  "tika-s0404t:199_2": "Pañcame (dī.ni.ṭī.",
  "tika-s0404t:199_3": "2.173) abhibhavatīti abhibhu,",
  "tika-s0404t:199_4": "parikammaṃ, ñāṇaṃ vā.",
  "tika-s0404t:199_5": "Abhibhu āyatanaṃ etassāti abhibhāyatanaṃ, jhānaṃ.",
  "tika-s0404t:199_6": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ.",
  "tika-s0404t:199_7": "Atha vā ārammaṇābhibhavanato abhitu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-s0404t:199_8": "cātipi sasampayuttajjhānaṃ abhibhāyatanaṃ.",
  "tika-s0404t:199_9": "Tenāha “abhibhavanakāraṇānī”tiādi.",
  "tika-s0404t:199_10": "Tāni hīti abhibhāyatanasaññitāni jhānāni.",
  "tika-s0404t:199_11": "“Puggalassa ñāṇuttariyatāyā”ti idaṃ ubhayatthāpi yojetabbaṃ. Kathaṃ?",
  "tika-s0404t:199_12": "Paṭipakkhabhāvena paccanīkadhamme abhibhavanti puggalassa ñāṇuttariyatāya ārammaṇāni abhibhavanti.",
  "tika-s0404t:199_13": "Ñāṇabaleneva hi ārammaṇābhibhavanaṃ viya paṭipakkhābhibhavopīti.",
  "tika-s0404t:200_0": "Parikammavasena ajjhattaṃ rūpasaññī,",
  "tika-s0404t:200_1": "na appanāvasena.",
  "tika-s0404t:200_2": "Na hi paṭibhāganimittārammaṇā appanā ajjhattavisayā sambhavati.",
  "tika-s0404t:200_3": "Taṃ pana ajjhattaparikammavasena laddhaṃ kasiṇanimittaṃ avisuddhameva hoti,",
  "tika-s0404t:200_4": "na bahiddhāparikammavasena laddhaṃ viya visuddhaṃ.",
  "tika-s0404t:201_0": "Parittānīti yathāladdhāni suppasarāvamattāni.",
  "tika-s0404t:201_1": "Tenāha “avaḍḍhitānī”ti.",
  "tika-s0404t:201_2": "Parittavasenevāti vaṇṇavasena ābhoge vijjamānepi parittavaseneva idaṃ abhibhāyatanaṃ vuttaṃ.",
  "tika-s0404t:201_3": "Parittatā hettha abhibhavanassa kāraṇaṃ.",
  "tika-s0404t:201_4": "Vaṇṇābhoge satipi asatipi abhibhāyatanabhāvanā nāma tikkhapaññasseva sambhavati,",
  "tika-s0404t:201_5": "na itarassāti āha “ñāṇuttariko puggalo”ti.",
  "tika-s0404t:201_6": "Abhibhavitvā samāpajjatīti ettha abhibhavanaṃ samāpajjanañca upacārajjhānādhigamasamanantarameva appanājhānuppādananti",
  "tika-s0404t:201_7": "āha “saha nimittuppādenevettha appanaṃ pāpetī”ti.",
  "tika-s0404t:201_8": "Saha nimittuppādenāti ca appanāparivāsābhāvassa lakkhaṇavacanametaṃ.",
  "tika-s0404t:201_9": "Yo “khippābhiñño”ti vuccati,",
  "tika-s0404t:201_10": "tatopi ñāṇuttarasseva abhibhāyatanabhāvanā.",
  "tika-s0404t:201_11": "Etthāti etasmiṃ nimitte.",
  "tika-s0404t:201_12": "Appanaṃ pāpetīti bhāvanaṃ appanaṃ neti.",
  "tika-s0404t:202_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā pavattanti,",
  "tika-s0404t:202_1": "te upacārajjhānapakkhikā eva,",
  "tika-s0404t:202_2": "tadanantarañca bhavaṅgaparivāsena upacārāsevanāya ca vinā appanā hoti,",
  "tika-s0404t:202_3": "saha nimittuppādeneva appanaṃ pāpetī”ti vadanti,",
  "tika-s0404t:202_4": "taṃ tesaṃ matimattaṃ.",
  "tika-s0404t:202_5": "Na hi pārivāsikakammena appanāvāro icchito,",
  "tika-s0404t:202_6": "nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā,",
  "tika-s0404t:202_7": "tasmā upacārajjhānādhigamato paraṃ katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ pāpetī”ti vutto.",
  "tika-s0404t:202_8": "“Saha nimittuppādenā”ti ca adhippāyikamidaṃ vacanaṃ,",
  "tika-s0404t:202_9": "na nītatthaṃ.",
  "tika-s0404t:202_10": "Adhippāyo vuttanayeneva veditabbo.",
  "tika-s0404t:203_0": "Na antosamāpattiyaṃ tadā tathārūpassa ābhogassa asambhavato,",
  "tika-s0404t:203_1": "samāpattito vuṭṭhitassa ābhogo pubbabhāgabhāvanāya vasena jhānakkhaṇe pavattaṃ abhibhavanākāraṃ gahetvā pavattoti daṭṭhabbaṃ.",
  "tika-s0404t:203_2": "Abhidhammaṭṭhakathāyaṃ pana “iminā panassa pubbabhogo kathito”ti vuttaṃ.",
  "tika-s0404t:203_3": "Antosamāpattiyaṃ tathā ābhogābhāve kasmā “jhānasaññāyapī”ti vuttanti āha “abhibhavana…pe… atthī”ti.",
  "tika-s0404t:204_0": "Vaḍḍhitappamāṇānīti vipulappamāṇānīti attho,",
  "tika-s0404t:204_1": "na ekaṅguladvaṅgulādivasena vaḍḍhiṃ pāpitānīti tathāvaḍḍhanassevettha asambhavato.",
  "tika-s0404t:204_2": "Tenāha “mahantānī”ti.",
  "tika-s0404t:204_3": "Bhattavaḍḍhitakanti bhuñjanabhājane vaḍḍhitvā dinnaṃ bhattaṃ,",
  "tika-s0404t:204_4": "ekāsane purisena bhuñjitabbabhattato upaḍḍhabhattanti attho.",
  "tika-s0404t:205_0": "Rūpe saññā rūpasaññā,",
  "tika-s0404t:205_1": "sā assa atthīti rūpasaññī,",
  "tika-s0404t:205_2": "na rūpasaññī arūpasaññī.",
  "tika-s0404t:205_3": "Saññāsīsena jhānaṃ vadati.",
  "tika-s0404t:205_4": "Rūpasaññāya anuppādanamevettha alābhitā.",
  "tika-s0404t:205_5": "Bahiddhāva uppannanti bahiddhāvatthusmiṃyeva uppannaṃ.",
  "tika-s0404t:205_6": "Abhidhamme pana “ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni,",
  "tika-s0404t:205_7": "appamāṇāni suvaṇṇadubbaṇṇānī”ti evaṃ catunnaṃ abhibhāyatanānaṃ āgatattā abhidhammaṭṭhakathāyaṃ “kasmā",
  "tika-s0404t:205_8": "pana yathā suttante ajjhattaṃ rūpasaññī eko bahiddhā rūpāni passati parittānītiādi vuttaṃ,",
  "tika-s0404t:205_9": "evaṃ avatvā idha catūsupi abhibhāyatanesu ajjhattaṃ arūpasaññitāva vuttā”ti codanaṃ katvā “ajjhattarūpānaṃ",
  "tika-s0404t:205_10": "anabhibhavanīyato”ti kāraṇaṃ vatvā “tattha vā idha vā bahiddhā rūpāneva abhibhavitabbāni,",
  "tika-s0404t:205_11": "tasmā tāni niyamatova vattabbānīti tatrāpi idhāpi vuttāni,",
  "tika-s0404t:205_12": "‘ajjhattaṃ rūpasaññī’ti idaṃ pana satthu desanāvilāsamattamevā”ti vuttaṃ.",
  "tika-s0404t:206_0": "Ettha ca vaṇṇābhogarahitāni sahitāni ca sabbāni “parittāni suvaṇṇadubbaṇṇānī”ti vuttāni,",
  "tika-s0404t:206_1": "tathā “appamāṇāni suvaṇṇadubbaṇṇānī”ti.",
  "tika-s0404t:206_2": "Atthi hi so pariyāyo “parittāni abhibhuyya,",
  "tika-s0404t:206_3": "tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti.",
  "tika-s0404t:206_4": "Pariyāyakathā hi suttantadesanāti.",
  "tika-s0404t:206_5": "Abhidhamme pana nippariyāyadesanattā vaṇṇābhogarahitāni visuṃ vuttāni,",
  "tika-s0404t:206_6": "tathā sahitāni.",
  "tika-s0404t:206_7": "Atthi hi ubhayattha abhibhavanavisesoti,",
  "tika-s0404t:206_8": "tathā idha pariyāyadesanattā vimokkhānampi abhibhavanapariyāyo atthīti “ajjhattaṃ rūpasaññī”tiādinā paṭhamadutiyaabhibhāyatanesu paṭhamavimokkho,",
  "tika-s0404t:206_9": "tatiyacatutthaabhibhāyatanesu dutiyavimokkho,",
  "tika-s0404t:206_10": "vaṇṇābhibhāyatanesu tatiyavimokkho ca abhibhavanappavattito saṅgahito.",
  "tika-s0404t:206_11": "Abhidhamme pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni.",
  "tika-s0404t:206_12": "Sabbāni ca vimokkhakiccāni jhānāni vimokkhadesanāyaṃ vuttāni.",
  "tika-s0404t:206_13": "Tadetaṃ “ajjhattaṃ rūpasaññī”ti āgatassa abhibhāyatanadvayassa abhidhamme abhibhāyatanesu avacanato “rūpī",
  "tika-s0404t:206_14": "rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-s0404t:206_15": "“Ajjhattarūpānaṃ anabhibhavanīyato”ti idaṃ abhidhamme katthacipi “ajjhattaṃ rūpāni passatī”ti avatvā",
  "tika-s0404t:206_16": "sabbattha yaṃ vuttaṃ “bahiddhā rūpāni passatī”ti,",
  "tika-s0404t:206_17": "tassa kāraṇavacanaṃ.",
  "tika-s0404t:206_18": "Tena yaṃ aññahetukaṃ,",
  "tika-s0404t:206_19": "taṃ tena hetunā vuttaṃ.",
  "tika-s0404t:206_20": "Yaṃ pana desanāvilāsahetukaṃ ajjhattaṃ arūpasaññitāya eva abhidhamme vacanaṃ,",
  "tika-s0404t:206_21": "na tassa aññaṃ kāraṇaṃ maggitabbanti dasseti.",
  "tika-s0404t:207_0": "Ajjhattarūpānaṃ anabhibhavanīyatā ca tesaṃ bahiddhārūpānaṃ viya avibhūtattā desanāvilāso ca yathāvuttavavatthānavasena",
  "tika-s0404t:207_1": "veditabbo veneyyajjhāsayavasena vijjamānapariyāyakathābhāvato.",
  "tika-s0404t:207_2": "“Suvaṇṇadubbaṇṇānī”ti eteneva siddhattā na nīlādiabhibhāyatanāni vattabbānīti ce? Taṃ na.",
  "tika-s0404t:207_3": "Nīlādīsu katādhikārānaṃ nīlādibhāvasseva abhibhavanakāraṇattā.",
  "tika-s0404t:207_4": "Na hi tesaṃ parisuddhāparisuddhavaṇṇānaṃ parittatā vā appamāṇatā vā abhibhavanakāraṇaṃ,",
  "tika-s0404t:207_5": "atha kho nīlādibhāvo evāti.",
  "tika-s0404t:207_6": "Etesu ca parittādikasiṇarūpesu yaṃ yaṃ caritassa imāni abhibhāyatanāni ijjhanti,",
  "tika-s0404t:207_7": "taṃ dassetuṃ “imesu panā”tiādi vuttaṃ.",
  "tika-s0404t:207_8": "Sabbasaṅgāhikavasenāti nīlavaṇṇanīlanidassananīlanibhāsānaṃ sādhāraṇavasena.",
  "tika-s0404t:207_9": "Vaṇṇavasenāti sabhāvavaṇṇavasena.",
  "tika-s0404t:207_10": "Nidassanavasenāti passitabbatāvasena cakkhuviññāṇādiviññāṇavīthiyā gahetabbatāvasena.",
  "tika-s0404t:207_11": "Obhāsavasenāti sappabhāsatāya avabhāsanavasena.",
  "tika-s0404t:208_0": "Icchāsuttādivaṇṇanā niṭṭhitā.",
  "tika-s0404t:209_0": "6. Vimokkhasuttavaṇṇanā",
  "tika-s0404t:210_0": "66.",
  "tika-s0404t:210_1": "Chaṭṭhe kenaṭṭhenāti kena sabhāvena.",
  "tika-s0404t:210_2": "Sabhāvo hi ñāṇena yāthāvato araṇīyato ñātabbato “attho”ti vuccati,",
  "tika-s0404t:210_3": "so eva ttha-",
  "tika-s0404t:210_4": "kārassa ṭṭha-",
  "tika-s0404t:210_5": "kāraṃ katvā “aṭṭho”ti vutto.",
  "tika-s0404t:210_6": "Adhimuccanaṭṭhenāti adhikaṃ savisesaṃ muccanaṭṭhena.",
  "tika-s0404t:210_7": "Etena satipi sabbassapi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena",
  "tika-s0404t:210_8": "taṃ jhānaṃ sātisayaṃ paṭipakkhato vimuccitvā pavattati,",
  "tika-s0404t:210_9": "so bhāvanāviseso dīpito.",
  "tika-s0404t:210_10": "Bhavati hi samānajātiyuttopi bhāvanāvisesena pavattiākāraviseso.",
  "tika-s0404t:210_11": "Yathā taṃ saddhāvimuttato diṭṭhippattassa,",
  "tika-s0404t:210_12": "tathā paccanīkadhammehi suṭṭhu vimuttatāya eva aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho.",
  "tika-s0404t:210_13": "Tenāha “ārammaṇe cā”tiādi.",
  "tika-s0404t:210_14": "Ayaṃ panatthoti ayaṃ adhimuccanaṭṭho pacchime vimokkhe nirodhe natthi.",
  "tika-s0404t:210_15": "Kevalo vimuttaṭṭho eva tattha labbhati,",
  "tika-s0404t:210_16": "taṃ sayameva parato vakkhati.",
  "tika-s0404t:211_0": "Rūpīti yenāyaṃ sasantatipariyāpannena rūpena samannāgato,",
  "tika-s0404t:211_1": "taṃ yassa jhānassa hetubhāvena visiṭṭharūpaṃ hoti,",
  "tika-s0404t:211_2": "yena visiṭṭhena rūpena “rūpī”ti vucceyya rūpīsaddassa atisayatthadīpanato,",
  "tika-s0404t:211_3": "tadeva sasantatipariyāpannarūpassa vasena paṭiladdhajjhānaṃ idha paramatthato rūpibhāvasādhakanti daṭṭhabbaṃ.",
  "tika-s0404t:211_4": "Tenāha “ajjhatta”ntiādi.",
  "tika-s0404t:211_5": "Rūpajjhānaṃ rūpaṃ uttarapadalopena.",
  "tika-s0404t:211_6": "Rūpānīti panettha purimapadalopo daṭṭhabbo.",
  "tika-s0404t:211_7": "Tena vuttaṃ “nīlakasiṇādīni rūpānī”ti.",
  "tika-s0404t:211_8": "Rūpe kasiṇarūpe saññā rūpasaññā,",
  "tika-s0404t:211_9": "sā etassa atthīti rūpasaññī,",
  "tika-s0404t:211_10": "saññāsīsena jhānaṃ vadati.",
  "tika-s0404t:211_11": "Tappaṭipakkhena arūpasaññī.",
  "tika-s0404t:211_12": "Tenāha “ajjhattaṃ na rūpasaññī”tiādi.",
  "tika-s0404t:212_0": "Anto appanāyaṃ “subha”nti ābhogo natthīti iminā pubbābhogavasena tathā adhimutti siyāti dasseti.",
  "tika-s0404t:212_1": "Evañhettha tathāvattabbatāpatticodanā anavaṭṭhānā hoti.",
  "tika-s0404t:212_2": "Yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho sambhavati,",
  "tika-s0404t:212_3": "tasmā aṭṭhakathāyaṃ tathā tatiyo vimokkho saṃvaṇṇito.",
  "tika-s0404t:212_4": "Yasmā pana mettādivasena pavattamānā bhāvanā satte appaṭikūlato dahanti,",
  "tika-s0404t:212_5": "te subhato adhimuccitvā pavattati,",
  "tika-s0404t:212_6": "tasmā paṭisambhidāmagge brahmavihārabhāvanā “subhavimokkho”ti vuttā.",
  "tika-s0404t:212_7": "Tayidaṃ ubhayampi tena tena pariyāyena vuttattā na virujjhatīti daṭṭhabbaṃ.",
  "tika-s0404t:213_0": "Sabbasoti anavasesato.",
  "tika-s0404t:213_1": "Na hi catunnaṃ arūpakkhandhānaṃ ekadesopi tattha avasissati.",
  "tika-s0404t:213_2": "Vissaṭṭhattāti yathāparicchinnakāle nirodhitattā.",
  "tika-s0404t:213_3": "Uttamo vimokkho nāma ariyeheva samāpajjitabbato ariyaphalapariyosānattā diṭṭheva dhamme nibbānappattibhāvato ca.",
  "tika-s0404t:214_0": "Vimokkhasuttavaṇṇanā niṭṭhitā.",
  "tika-s0404t:215_0": "7. Anariyavohārasuttavaṇṇanā",
  "tika-s0404t:216_0": "67.",
  "tika-s0404t:216_1": "Sattame anariyānaṃ lāmakānaṃ vohāro anariyavohāro.",
  "tika-s0404t:216_2": "Diṭṭhavāditāti diṭṭhaṃ mayāti evaṃ vāditā.",
  "tika-s0404t:216_3": "Evaṃ sesesupi.",
  "tika-s0404t:216_4": "Ettha ca taṃtaṃsamuṭṭhāpakacetanāvasena attho veditabbo.",
  "tika-s0404t:216_5": "Tenāha “yāhi cetanāhī”tiādi.",
  "tika-s0404t:217_0": "Anariyavohārasuttavaṇṇanā niṭṭhitā.",
  "tika-s0404t:218_0": "9. Parisāsuttavaṇṇanā",
  "tika-s0404t:219_0": "69.",
  "tika-s0404t:219_1": "Navame samāgantabbato,",
  "tika-s0404t:219_2": "samāgacchatīti vā samāgamo, parisā.",
  "tika-s0404t:219_3": "Bimbisārappamukho samāgamo bimbisārasamāgamo.",
  "tika-s0404t:219_4": "Sesadvayepi eseva nayo.",
  "tika-s0404t:219_5": "Bimbisāra…pe…",
  "tika-s0404t:219_6": "samāgamasadisaṃ khattiyaparisanti yojanā.",
  "tika-s0404t:219_7": "Aññesu cakkavāḷesupi labbhateva satthu khattiyaparisādiupasaṅkamanaṃ.",
  "tika-s0404t:219_8": "Ādito tehi saddhiṃ satthu bhāsanaṃ ālāpo,",
  "tika-s0404t:219_9": "kathanappaṭikathanaṃ sallāpo.",
  "tika-s0404t:219_10": "Dhammūpasaṃhitā pucchāpaṭipucchā dhammasākacchā.",
  "tika-s0404t:219_11": "Saṇṭhānaṃ paṭicca kathitaṃ saṇṭhānapariyāyattā vaṇṇa-",
  "tika-s0404t:219_12": "saddassa “mahantaṃ hatthirājavaṇṇaṃ abhinimminitvā”tiādīsu viya.",
  "tika-s0404t:219_13": "Tesanti padaṃ ubhayapadāpekkhaṃ “tesampi lakkhaṇasaṇṭhānaṃ viya satthu sarīrasaṇṭhānaṃ tesaṃ kevalaṃ paññāyati evā”ti.",
  "tika-s0404t:219_14": "Nāpi āmuttamaṇikuṇḍalo bhagavā hotīti yojanā.",
  "tika-s0404t:219_15": "Chinnassarāti dvidhā bhinnassarā.",
  "tika-s0404t:219_16": "Gaggarassarāti jajjaritassarā.",
  "tika-s0404t:219_17": "Bhāsantaranti tesaṃ sattānaṃ bhāsāto aññaṃ bhāsaṃ.",
  "tika-s0404t:219_18": "Vīmaṃsāti cintanā.",
  "tika-s0404t:219_19": "Kimatthaṃ…pe…",
  "tika-s0404t:219_20": "desetīti idaṃ nanu attānaṃ jānāpetvā dhamme kathite tesaṃ sātisayo pasādo hotīti iminā adhippāyena vuttaṃ?",
  "tika-s0404t:219_21": "Yesaṃ attānaṃ ajānāpetvāva dhamme kathite pasādo hoti,",
  "tika-s0404t:219_22": "na jānāpetvā,",
  "tika-s0404t:219_23": "tādise sandhāya satthā tathā karoti.",
  "tika-s0404t:219_24": "Tattha payojanamāha “vāsanatthāyā”ti.",
  "tika-s0404t:219_25": "Evaṃ sutopīti evaṃ aviññātadesako aviññātāgamanopi suto dhammo attano dhammasudhammatāyeva anāgate paccayo hoti suṇantassa.",
  "tika-s0404t:220_0": "Parisāsuttavaṇṇanā niṭṭhitā.",
  "tika-s0404t:221_0": "10. Bhūmicālasuttavaṇṇanā",
  "tika-s0404t:222_0": "70.",
  "tika-s0404t:222_1": "Dasame udenayakkhassa cetiyaṭṭhāneti udenassa nāma yakkhassa āyatanabhāvena iṭṭhakāhi kate mahājanassa cittīkataṭṭhāne.",
  "tika-s0404t:222_2": "Katavihāroti bhagavantaṃ uddissa katavihāro.",
  "tika-s0404t:222_3": "Vuccatīti purimavohārena “udenaṃ cetiya”nti vuccati.",
  "tika-s0404t:222_4": "Gotamakādīsupīti “gotamakaṃ cetiya”ntiādīsupi.",
  "tika-s0404t:222_5": "Eseva nayoti cetiyaṭṭhāne katavihārabhāvaṃ atidisati.",
  "tika-s0404t:222_6": "Tathā hi sattambanti kikissa rañño dhītaro satta kumāriyo saṃvegajātā gehato nikkhamitvā tattha padhānaṃ padahiṃsu,",
  "tika-s0404t:222_7": "taṃ ṭhānaṃ “sattambaṃ cetiya”nti vadanti.",
  "tika-s0404t:222_8": "Bahuputtakanti ca bahupāroho eko nigrodharukkho,",
  "tika-s0404t:222_9": "tasmiṃ adhivatthaṃ devataṃ bahū manussā putte patthenti,",
  "tika-s0404t:222_10": "tadupādāya taṃ ṭhānaṃ “bahuputtakaṃ cetiya”nti paññāyittha.",
  "tika-s0404t:222_11": "Sārandadassa nāma yakkhassa vasitaṭṭhānaṃ,",
  "tika-s0404t:222_12": "cāpālassa nāma yakkhassa vasitaṭṭhānaṃ,",
  "tika-s0404t:222_13": "iti sabbānevetāni buddhuppādato pubbadevatā pariggahetvā cetiyavohārena voharitāni,",
  "tika-s0404t:222_14": "bhagavato vihāre katepi tatheva sañjānanti.",
  "tika-s0404t:222_15": "Ramaṇīyāti ettha vesāliyā tāva bhūmibhāgasampattiyā sulabhapiṇḍatāya ramaṇīyabhāvo veditabbo.",
  "tika-s0404t:222_16": "Vihārānaṃ pana nagarato nātidūratāya naccāsannatāya gamanāgamanasampattiyā anākiṇṇavihāraṭṭhānatāya chāyudakasampattiyā",
  "tika-s0404t:222_17": "pavivekapatirūpatāya ca ramaṇīyatā daṭṭhabbā.",
  "tika-s0404t:223_0": "Vaḍḍhitāti bhāvanāpāripūrivasena paribrūhitā.",
  "tika-s0404t:223_1": "Punappunaṃ katāti bhāvanāya bahulīkaraṇena aparāparaṃ pavattitā.",
  "tika-s0404t:223_2": "Yuttayānaṃ viya katāti yathā yuttamājaññayānaṃ chekena sārathinā adhiṭṭhitaṃ yathāruci pavattati,",
  "tika-s0404t:223_3": "evaṃ yathāruci pavattirahataṃ gamitā.",
  "tika-s0404t:223_4": "Patiṭṭhānaṭṭhenāti adhiṭṭhānaṭṭhena.",
  "tika-s0404t:223_5": "Vatthu viya katāti sabbaso upakkilesavisodhanena iddhivisayatāya patiṭṭhānabhāvato suvisodhitaparissayavatthu viya katā.",
  "tika-s0404t:223_6": "Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya ṭhapitā.",
  "tika-s0404t:223_7": "Samantato citāti sabbabhāgena bhāvanupacayaṃ gamitā.",
  "tika-s0404t:223_8": "Tenāha “suvaḍḍhitā”ti.",
  "tika-s0404t:223_9": "Suṭṭhu samāraddhāti iddhibhāvanāya sikhāppattiyā sammadeva saṃsevitā.",
  "tika-s0404t:224_0": "Aniyamenāti “yassa kassacī”ti aniyamavacanena.",
  "tika-s0404t:224_1": "Niyametvāti “tathāgatassā”ti sarūpadassanena niyametvā.",
  "tika-s0404t:224_2": "Āyuppamāṇanti paramāyuppamāṇaṃ vadati.",
  "tika-s0404t:224_3": "Kiṃ panettha paramāyu nāma,",
  "tika-s0404t:224_4": "kathaṃ vā taṃ paricchinnappamāṇanti? Vuccate –",
  "tika-s0404t:224_5": "yo tesaṃ tesaṃ sattānaṃ tasmiṃ tasmiṃ bhavavisese purimasiddhabhavapatthanūpanissayavasena sarīrāvayavavaṇṇasaṇṭhānappamāṇādivisesā",
  "tika-s0404t:224_6": "viya taṃtaṃgatinikāyādīsu yebhuyyena niyataparicchedo gabbhaseyyakakāmāvacaradevarūpāvacarasattānaṃ sukkasoṇitautubhojanādiutuādipaccuppannapaccayūpatthambhito",
  "tika-s0404t:224_7": "vipākappabandhassa ṭhitikālaniyamo.",
  "tika-s0404t:224_8": "So yathāsakaṃ khaṇamattāvaṭṭhāyīnampi attano sahajātānaṃ rūpārūpadhammānaṃ ṭhapanākāravuttitāya pavattanakāni",
  "tika-s0404t:224_9": "rūpārūpajīvitindriyāni yasmā na kevalaṃ tesaṃ khaṇaṭhitiyā eva kāraṇabhāvena anupālakāni,",
  "tika-s0404t:224_10": "atha kho yāva bhavaṅgupacchedā anupabandhassa avicchedahetubhāvenapi,",
  "tika-s0404t:224_11": "tasmā āyuhetukattā kāraṇūpacārena āyu,",
  "tika-s0404t:224_12": "ukkaṃsaparicchedavasena paramāyūti ca vuccati.",
  "tika-s0404t:224_13": "Taṃ pana devānaṃ nerayikānaṃ uttarakurukānañca niyataparicchedaṃ.",
  "tika-s0404t:224_14": "Uttarakurukānaṃ pana ekantaniyataparicchedameva,",
  "tika-s0404t:224_15": "avasiṭṭhamanussapetatiracchānānaṃ pana ciraṭṭhitisaṃvattanikakammabahule kāle taṃkammasahitasantānajanitasukkasoṇitapaccayānaṃ",
  "tika-s0404t:224_16": "taṃmūlakānañca candasūriyasamavisamaparivattanādijanitautuāhārādisamavisamapaccayānañca vasena cirācirakālato",
  "tika-s0404t:224_17": "aniyataparicchedaṃ,",
  "tika-s0404t:224_18": "tassa ca yathā purimasiddhabhavapatthanāvasena taṃtaṃgatinikāyādīsu vaṇṇasaṇṭhānādivisesaniyamo siddho dassanānussavādīhi,",
  "tika-s0404t:224_19": "tathā ādito gahaṇasiddhiyā.",
  "tika-s0404t:224_20": "Evaṃ tāsu tāsu upapattīsu nibbattasattānaṃ yebhuyyena samappamāṇaṭṭhitikālaṃ dassanānussavehi labhitvā",
  "tika-s0404t:224_21": "taṃparamataṃ ajjhosāya pavattitabhavapatthanāvasena ādito paricchedaniyamo veditabbo.",
  "tika-s0404t:224_22": "Yasmā pana kammaṃ tāsu tāsu upapattīsu yathā taṃtaṃupapattiniyatavaṇṇādinibbattane samatthaṃ,",
  "tika-s0404t:224_23": "evaṃ niyatāyuparicchedāsu upapattīsu paricchedātikkamena vipākanibbattane samatthaṃ na hoti,",
  "tika-s0404t:224_24": "tasmā vuttaṃ “tasmiṃ tasmiṃ kāle yaṃ manussānaṃ āyuppamāṇaṃ,",
  "tika-s0404t:224_25": "taṃ paripuṇṇaṃ karonto tiṭṭheyyā”ti.",
  "tika-s0404t:225_0": "Mahāsīvatthero pana “mahābodhisattānaṃ carimabhave paṭisandhidāyino kammassa asaṅkhyeyyāyukatāsaṃvattanasamatthataṃ",
  "tika-s0404t:225_1": "hadaye ṭhapetvā buddhānañca āyusaṅkhārassa parissayavikkhambhanasamatthatā pāḷiyaṃ āgatā evāti imaṃ bhaddakappameva",
  "tika-s0404t:225_2": "tiṭṭheyyā”ti avoca.",
  "tika-s0404t:225_3": "Khaṇḍiccādīhi abhibhuyyatīti etena yathā iddhibalena jarāya na paṭighāto,",
  "tika-s0404t:225_4": "evaṃ tena maraṇassapi na paṭighātoti atthato āpannamevāti.",
  "tika-s0404t:225_5": "“Kva saro khitto,",
  "tika-s0404t:225_6": "kva ca nipatito”ti aññathā vuṭṭhitenapi theravādena aṭṭhakathāvacanameva samatthitanti daṭṭhabbaṃ.",
  "tika-s0404t:225_7": "Tenāha “yo pana vuccati…pe…",
  "tika-s0404t:225_8": "niyāmita”nti.",
  "tika-s0404t:226_0": "Oḷārike nimitteti thūle saññuppādane.",
  "tika-s0404t:226_1": "Thūlasaññuppādanañhetaṃ “tiṭṭhatu bhagavā kappa”nti sakalaṃ kappaṃ avaṭṭhānayācanāya,",
  "tika-s0404t:226_2": "yadidaṃ “yassa kassaci, ānanda,",
  "tika-s0404t:226_3": "cattāro iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvibhāvanaṃ.",
  "tika-s0404t:226_4": "Obhāseti pākaṭavacane.",
  "tika-s0404t:226_5": "Pākaṭavacanañhetaṃ,",
  "tika-s0404t:226_6": "yadidaṃ pariyāyaṃ muñcitvā ujukameva attano adhippāyavibhāvanaṃ.",
  "tika-s0404t:226_7": "Pariyuṭṭhitacittoti yathā kiñci atthānatthaṃ sallakkhetuṃ na sakkā,",
  "tika-s0404t:226_8": "evaṃ abhibhūtacitto.",
  "tika-s0404t:226_9": "So pana abhibhavo mahatā udakoghena appakassa udakassa ajjhottharaṇaṃ viya ahosīti vuttaṃ “ajjhotthaṭacitto”ti.",
  "tika-s0404t:226_10": "Aññoti therato,",
  "tika-s0404t:226_11": "ariyehi vā aññopi yo koci puthujjano.",
  "tika-s0404t:226_12": "Puthujjanaggahaṇañcettha yathā sabbena sabbaṃ appahīnavipallāso mārena pariyuṭṭhitacitto kiñci atthānatthaṃ sallakkhetuṃ na sakkoti,",
  "tika-s0404t:226_13": "evaṃ thero bhagavatā katanimittobhāsaṃ sabbaso na sallakkhesīti dassanatthaṃ.",
  "tika-s0404t:226_14": "Tenāha “māro hī”tiādi.",
  "tika-s0404t:227_0": "Cattāro vipallāsāti asubhe “subha”nti saññāvipallāso,",
  "tika-s0404t:227_1": "cittavipallāso,",
  "tika-s0404t:227_2": "dukkhe “sukha”nti saññāvipallāso,",
  "tika-s0404t:227_3": "cittavipallāsoti ime cattāro vipallāsā.",
  "tika-s0404t:227_4": "Tenāti yadipi itare aṭṭha vipallāsā pahīnā,",
  "tika-s0404t:227_5": "tathāpi yathāvuttānaṃ catunnaṃ vipallāsānaṃ appahīnabhāvena.",
  "tika-s0404t:227_6": "Assāti therassa.",
  "tika-s0404t:227_7": "Maddatīti phusanamattena maddanto viya hoti,",
  "tika-s0404t:227_8": "aññathā tena maddite sattānaṃ maraṇameva siyā.",
  "tika-s0404t:227_9": "Kiṃ sakkhissati,",
  "tika-s0404t:227_10": "na sakkhissatīti adhippāyo.",
  "tika-s0404t:227_11": "Kasmā na sakkhissati,",
  "tika-s0404t:227_12": "nanu esa aggasāvakassa kucchiṃ paviṭṭhoti?",
  "tika-s0404t:227_13": "Saccaṃ paviṭṭho,",
  "tika-s0404t:227_14": "tañca kho attano ānubhāvadassanatthaṃ,",
  "tika-s0404t:227_15": "na vibādhanādhippāyena.",
  "tika-s0404t:227_16": "Vibādhanādhippāyena pana idha “kiṃ sakkhissatī”ti vuttaṃ hadayamaddanassa adhikatattā.",
  "tika-s0404t:227_17": "Nimittobhāsanti ettha “tiṭṭhatu bhagavā kappa”nti sakalakappaṃ avaṭṭhānayācanāya “yassa kassaci, ānanda,",
  "tika-s0404t:227_18": "cattāro iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvasena saññuppādanaṃ nimittaṃ.",
  "tika-s0404t:227_19": "Tathā pana pariyāyaṃ muñcitvā ujukameva attano adhippāyavibhāvanaṃ obhāso.",
  "tika-s0404t:227_20": "Jānantoyevāti mārena pariyuṭṭhitabhāvaṃ jānantoyeva.",
  "tika-s0404t:227_21": "Attano aparādhahetuto sattānaṃ soko tanuko hoti,",
  "tika-s0404t:227_22": "na balavāti āha “dosāropanena sokatanukaraṇattha”nti.",
  "tika-s0404t:227_23": "Kiṃ pana thero mārena pariyuṭṭhitacittakāle pavattiṃ pacchā jānātīti?",
  "tika-s0404t:227_24": "Na jānāti sabhāvena,",
  "tika-s0404t:227_25": "buddhānubhāvena pana jānāti.",
  "tika-s0404t:228_0": "Gaccha tvaṃ,",
  "tika-s0404t:228_1": "ānandāti yasmā divāvihāratthāya idhāgato, tasmā, ānanda,",
  "tika-s0404t:228_2": "gaccha tvaṃ yathārucitaṭṭhānaṃ divāvihārāya.",
  "tika-s0404t:228_3": "Tenāha “yassadāni kālaṃ maññasī”ti.",
  "tika-s0404t:228_4": "Anatthe niyojento guṇamāraṇena māreti,",
  "tika-s0404t:228_5": "virāgavibandhanena vā jātinimittatāya tattha tattha jātaṃ mārento viya hotīti “māretīti māro”ti vuttaṃ.",
  "tika-s0404t:228_6": "Ati viya pāpatāya pāpimā.",
  "tika-s0404t:228_7": "Kaṇhadhammehi samannāgato kaṇho.",
  "tika-s0404t:228_8": "Virāgādiguṇānaṃ antakaraṇato antako.",
  "tika-s0404t:228_9": "Sattānaṃ anatthāvahaṃ paṭipattiṃ na muñcatīti namuci.",
  "tika-s0404t:228_10": "Attano mārapāsena pamatte bandhati,",
  "tika-s0404t:228_11": "pamattā vā bandhū etassāti pamattabandhu.",
  "tika-s0404t:228_12": "Sattamasattāhato paraṃ satta ahāni sandhāyāha “aṭṭhame sattāhe”ti na pana pallaṅkasattāhādi viya niyatakiccassa aṭṭhamasattāhassa nāma labbhanato.",
  "tika-s0404t:228_13": "Sattamasattāhassa hi parato ajapālanigrodhamūle mahābrahmuno sakkassa ca devarañño paṭiññātadhammadesanaṃ",
  "tika-s0404t:228_14": "bhagavantaṃ ñatvā “idāni satte dhammadesanāya mama visayaṃ samatikkamāpessatī”ti sañjātadomanasso hutvā",
  "tika-s0404t:228_15": "ṭhito cintesi –",
  "tika-s0404t:228_16": "“handa dānāhaṃ naṃ upāyena parinibbāpessāmi,",
  "tika-s0404t:228_17": "evamassa manoratho aññathattaṃ gamissati,",
  "tika-s0404t:228_18": "mama ca manoratho ijjhissatī”ti.",
  "tika-s0404t:228_19": "Evaṃ pana cintetvā bhagavantaṃ upasaṅkamitvā ekamantaṃ ṭhito “parinibbātu dāni, bhante,",
  "tika-s0404t:228_20": "bhagavā”tiādinā parinibbānaṃ yāci.",
  "tika-s0404t:228_21": "Taṃ sandhāya vuttaṃ “aṭṭhame sattāhe”tiādi.",
  "tika-s0404t:228_22": "Tattha ajjāti āyusaṅkhārossajjanadivasaṃ sandhāyāha.",
  "tika-s0404t:228_23": "Bhagavā cassa atibandhanādhippāyaṃ jānantopi taṃ anāvikatvā parinibbānassa akālabhāvameva pakāsento yācanaṃ paṭikkhipi.",
  "tika-s0404t:228_24": "Tenāha “na tāvāha”ntiādi.",
  "tika-s0404t:229_0": "Maggavasena byattāti saccasampaṭivedhaveyyattiyena byattā.",
  "tika-s0404t:229_1": "Tatheva vinītāti maggavaseneva kilesānaṃ samucchedavinayena vinītā.",
  "tika-s0404t:229_2": "Tathā visāradāti ariyamaggādhigameneva satthusāsane vesārajjappattiyā visāradā,",
  "tika-s0404t:229_3": "sārajjakarānaṃ diṭṭhivicikicchādipāpadhammānaṃ vigamena visāradabhāvaṃ pattāti attho.",
  "tika-s0404t:229_4": "Yassa sutassa vasena vaṭṭadukkhato nissaraṇaṃ sambhavati,",
  "tika-s0404t:229_5": "taṃ idha ukkaṭṭhaniddesena sutanti adhippetanti āha “tepiṭakavasenā”ti.",
  "tika-s0404t:229_6": "Tiṇṇaṃ piṭakānaṃ samūho tepiṭakaṃ,",
  "tika-s0404t:229_7": "tīṇi vā piṭakāni tipiṭakaṃ,",
  "tika-s0404t:229_8": "tipiṭakameva tepiṭakaṃ,",
  "tika-s0404t:229_9": "tassa vasena.",
  "tika-s0404t:229_10": "Tamevāti yaṃ taṃ tepiṭakaṃ sotabbabhāvena “suta”nti vuttaṃ, tameva.",
  "tika-s0404t:229_11": "Dhammanti pariyattidhammaṃ.",
  "tika-s0404t:229_12": "Dhārentīti suvaṇṇabhājane pakkhittasīhavasaṃ viya avinassantaṃ katvā suppaguṇasuppavattibhāvena dhārenti hadaye ṭhapenti.",
  "tika-s0404t:229_13": "Iti pariyattidhammavasena bahussutadhammadharabhāvaṃ dassetvā idāni paṭivedhadhammavasenapi taṃ dassetuṃ “atha vā”tiādi vuttaṃ.",
  "tika-s0404t:229_14": "Ariyadhammassāti maggaphaladhammassa,",
  "tika-s0404t:229_15": "navavidhassapi vā lokuttaradhammassa.",
  "tika-s0404t:229_16": "Anudhammabhūtanti adhigamāya anurūpadhammabhūtaṃ.",
  "tika-s0404t:229_17": "Anucchavikappaṭipadanti ca tameva vipassanādhammamāha,",
  "tika-s0404t:229_18": "chabbidhā visuddhiyo vā.",
  "tika-s0404t:229_19": "Anudhammanti tassā yathāvuttappaṭipadāya anurūpaṃ abhisallekhitaṃ appichatādidhammaṃ.",
  "tika-s0404t:229_20": "Caraṇasīlāti samādāya vattanasīlā.",
  "tika-s0404t:229_21": "Anumaggaphaladhammo etissāti vā anudhammā,",
  "tika-s0404t:229_22": "vuṭṭhānagāminī vipassanā.",
  "tika-s0404t:229_23": "Tassā caraṇasīlā.",
  "tika-s0404t:229_24": "Attano ācariyavādanti attano ācariyassa sammāsambuddhassa vādaṃ.",
  "tika-s0404t:229_25": "Sadevakassa lokassa ācārasikkhāpanena ācariyo, bhagavā,",
  "tika-s0404t:229_26": "tassa vādo,",
  "tika-s0404t:229_27": "catusaccadesanā.",
  "tika-s0404t:230_0": "Ācikkhissantīti ādito kathessanti,",
  "tika-s0404t:230_1": "attanā uggahitaniyāmena pare uggaṇhāpessantīti attho.",
  "tika-s0404t:230_2": "Desessantīti vācessanti,",
  "tika-s0404t:230_3": "pāḷiṃ sammā pabodhessantīti attho.",
  "tika-s0404t:230_4": "Paññapessantīti pajānāpessanti,",
  "tika-s0404t:230_5": "saṅkāsessantīti attho.",
  "tika-s0404t:230_6": "Paṭṭhapessantīti pakārehi ṭhapessanti,",
  "tika-s0404t:230_7": "pakāsessantīti attho.",
  "tika-s0404t:230_8": "Vivarissantīti vivaṭaṃ karissanti.",
  "tika-s0404t:230_9": "Vibhajissantīti vibhattaṃ karissanti.",
  "tika-s0404t:230_10": "Uttānīkarissantīti anuttānaṃ gambhīraṃ uttānaṃ pākaṭaṃ karissanti.",
  "tika-s0404t:230_11": "Sahadhammenāti ettha dhamma-",
  "tika-s0404t:230_12": "saddo kāraṇapariyāyo “hetumhi ñāṇaṃ dhammapaṭisambhidā”tiādīsu viyāti āha “sahetukena sakāraṇena vacanenā”ti.",
  "tika-s0404t:230_13": "Sappāṭihāriyanti sanissaraṇaṃ.",
  "tika-s0404t:230_14": "Yathā paravādaṃ bhañjitvā sakavādo patiṭṭhahati,",
  "tika-s0404t:230_15": "evaṃ hetudāharaṇehi yathādhigatamatthaṃ sampādetvā dhammaṃ kathessanti.",
  "tika-s0404t:230_16": "Tenāha “niyyānikaṃ katvā dhammaṃ desessantī”ti,",
  "tika-s0404t:230_17": "navavidhaṃ lokuttaradhammaṃ pabodhessantīti attho.",
  "tika-s0404t:230_18": "Ettha ca “paññapessantī”tiādīhi chahi padehi cha atthapadāni dassitāni,",
  "tika-s0404t:230_19": "ādito pana dvīhi padehi cha byañjanapadāni.",
  "tika-s0404t:230_20": "Ettāvatā tepiṭakaṃ buddhavacanaṃ saṃvaṇṇanānayena saṅgahetvā dassitaṃ hoti.",
  "tika-s0404t:230_21": "Vuttañhetaṃ nettiyaṃ “dvādasa padāni suttaṃ,",
  "tika-s0404t:230_22": "taṃ sabbaṃ byañjanañca attho cā”ti.",
  "tika-s0404t:231_0": "Sikkhāttayasaṅgahitanti adhisīlasikkhādisikkhāttayasaṅgahaṃ.",
  "tika-s0404t:231_1": "Sakalaṃ sāsanabrahmacariyanti anavasesaṃ satthusāsanabhūtaṃ seṭṭhacariyaṃ.",
  "tika-s0404t:231_2": "Samiddhanti sammadeva vaḍḍhitaṃ.",
  "tika-s0404t:231_3": "Jhānassādavasenāti tehi tehi bhikkhūhi samadhigatajjhānasukhavasena.",
  "tika-s0404t:231_4": "Vuddhippattanti uḷārapaṇītabhāvūpagamena sabbaso parivuddhimupagataṃ.",
  "tika-s0404t:231_5": "Sabbapāliphullaṃ viya abhiññāsampattivasena abhiññāsampadāhi sāsanābhivuddhiyā matthakappattito.",
  "tika-s0404t:231_6": "Patiṭṭhitavasenāti patiṭṭhānavasena,",
  "tika-s0404t:231_7": "patiṭṭhappattiyāti attho.",
  "tika-s0404t:231_8": "Paṭivedhavasena bahuno janassa hitanti bāhujaññaṃ.",
  "tika-s0404t:231_9": "Tenāha “mahājanābhisamayavasenā”ti.",
  "tika-s0404t:231_10": "Puthu puthulaṃ bhūtaṃ jātaṃ,",
  "tika-s0404t:231_11": "puthu vā puthuttaṃ pattanti puthubhūtaṃ.",
  "tika-s0404t:231_12": "Tenāha “sabbā…pe...",
  "tika-s0404t:231_13": "patta”nti.",
  "tika-s0404t:231_14": "Suṭṭhu pakāsitanti suṭṭhu sammadeva ādikalyāṇādibhāvena paveditaṃ.",
  "tika-s0404t:232_0": "Satiṃ sūpaṭṭhitaṃ katvāti ayaṃ kāyādivibhāgo attabhāvasaññito dukkhabhāro mayā ettakaṃ kālaṃ vahito,",
  "tika-s0404t:232_1": "idāni pana na vahitabbo,",
  "tika-s0404t:232_2": "etassa avahanatthañhi cirataraṃ kālaṃ ariyamaggasambhāro sambhato,",
  "tika-s0404t:232_3": "svāyaṃ ariyamaggo paṭividdho.",
  "tika-s0404t:232_4": "Yato ime kāyādayo asubhādito sabhāvādito sammadeva pariññātāti catubbidhampi sammāsatiṃ yatātathaṃ visaye suṭṭhu upaṭṭhitaṃ katvā.",
  "tika-s0404t:232_5": "Ñāṇena paricchinditvāti imassa attabhāvasaññitassa dukkhabhārassa vahane payojanabhūtaṃ attahitaṃ tāva bodhimūle eva parisamāpitaṃ,",
  "tika-s0404t:232_6": "parahitaṃ pana buddhaveneyyavinayaṃ parisamāpitabbaṃ,",
  "tika-s0404t:232_7": "taṃ idāni māsattayeneva parisamāpanaṃ pāpuṇissati,",
  "tika-s0404t:232_8": "ahampi visākhāpuṇṇamāyaṃ parinibbāyissāmīti evaṃ buddhañāṇena paricchinditvā sabbabhāgena nicchayaṃ katvā.",
  "tika-s0404t:232_9": "Āyusaṅkhāraṃ vissajjīti āyuno jīvitassa abhisaṅkhārakaṃ phalasamāpattidhammaṃ na samāpajjissāmīti vissajji.",
  "tika-s0404t:232_10": "Taṃvissajjaneneva tena abhisaṅkhariyamānaṃ jīvitasaṅkhāraṃ “na pavattessāmī”ti vissajji.",
  "tika-s0404t:232_11": "Tenāha “tatthā”tiādi.",
  "tika-s0404t:233_0": "Ṭhānamahantatāyapi pavattiākāramahantatāyapi mahanto pathavīkampo.",
  "tika-s0404t:233_1": "Tattha ṭhānamahantatāya bhūmicālassa mahantattaṃ dassetuṃ “tadā kira…pe…",
  "tika-s0404t:233_2": "kampitthā”ti vuttaṃ.",
  "tika-s0404t:233_3": "Sā pana jābhikkhettabhūtā dasasahassī lokadhātu eva,",
  "tika-s0404t:233_4": "na yā kāci.",
  "tika-s0404t:233_5": "Yā mahābhinīhāramahābhijātiādīsupi kampittha,",
  "tika-s0404t:233_6": "tadāpi tattikāya eva kampane kiṃ kāraṇaṃ?",
  "tika-s0404t:233_7": "Jātikkhettabhāvena tasseva ādito pariggahassa katattā,",
  "tika-s0404t:233_8": "pariggahakaraṇaṃ cassa dhammatāvasena veditabbaṃ.",
  "tika-s0404t:233_9": "Tathā hi purimabuddhānampi tāvattakameva jātikkhettaṃ ahosi.",
  "tika-s0404t:233_10": "Tathā hi vuttaṃ “dasasahassī lokadhātu,",
  "tika-s0404t:233_11": "nissaddā hoti nirākulā…pe…",
  "tika-s0404t:233_12": "mahāsamuddo ābhujati,",
  "tika-s0404t:233_13": "dasasahassī pakampatī”ti ca ādi.",
  "tika-s0404t:233_14": "Udakapariyantaṃ katvā chappakārapavedhanena avītarāge bhiṃsetīti bhiṃsano,",
  "tika-s0404t:233_15": "so eva bhiṃsanakoti āha “bhayajanako”ti.",
  "tika-s0404t:233_16": "Devabheriyoti devadundubhisaddassa pariyāyavacanamattaṃ.",
  "tika-s0404t:233_17": "Na cettha kāci bherī “dundubhī”ti adhippetā,",
  "tika-s0404t:233_18": "atha kho uppātabhāvena labbhamāno ākāsagato nigghosasaddo.",
  "tika-s0404t:233_19": "Tenāha “devo”tiādi.",
  "tika-s0404t:233_20": "Devoti megho.",
  "tika-s0404t:233_21": "Tassa hi gajjabhāvena ākāsassa vassābhāvena sukkhagajjitasaññite sadde niccharante devadundubhisamaññā.",
  "tika-s0404t:233_22": "Tenāha “devo sukkhagajjitaṃ gajjī”ti.",
  "tika-s0404t:234_0": "Pītivegavissaṭṭhanti “evaṃ cirataraṃ kālaṃ vahito ayaṃ attabhāvasaññito dukkhabhāro,",
  "tika-s0404t:234_1": "idāni na cirasseva nikkhipissāmī”ti sañjātasomanasso bhagavā sabhāveneva pītivegavissaṭṭhaṃ udānaṃ udānesi.",
  "tika-s0404t:234_2": "Evaṃ pana udānentena ayampi attho sādhito hotīti dassanatthaṃ aṭṭhakathāyaṃ “kasmā”tiādi vuttaṃ.",
  "tika-s0404t:235_0": "Tulīyatīti tulanti tula-",
  "tika-s0404t:235_1": "saddo kammasādhanoti dassetuṃ “tulita”ntiādi vuttaṃ.",
  "tika-s0404t:235_2": "Appānubhāvatāya paricchinnaṃ.",
  "tika-s0404t:235_3": "Tathā hi taṃ parito khaṇḍitabhāvena “paritta”nti vuccati.",
  "tika-s0404t:235_4": "Paṭipakkhavikkhambhanato dīghasantānatāya vipulaphalatāya ca na tulaṃ na paricchinnaṃ.",
  "tika-s0404t:235_5": "Yehi kāraṇehi pubbe avisesato mahaggataṃ “atula”nti vuttaṃ,",
  "tika-s0404t:235_6": "tāni kāraṇāni rūpāvacarato arūpassa sātisayāni vijjantīti arūpāvacaraṃ “atula”nti vuttaṃ itarañca “tula”nti.",
  "tika-s0404t:235_7": "Appavipākanti tīsupi kammesu yaṃ tanuvipākaṃ hīnaṃ,",
  "tika-s0404t:235_8": "taṃ tulaṃ.",
  "tika-s0404t:235_9": "Bahuvipākanti yaṃ mahāvipākaṃ paṇītaṃ,",
  "tika-s0404t:235_10": "taṃ atulaṃ.",
  "tika-s0404t:235_11": "Yaṃ panettha majjhimaṃ,",
  "tika-s0404t:235_12": "taṃ hīnaṃ ukkaṭṭhanti dvidhā bhinditvā dvīsupi bhāgesu pakkhipitabbaṃ.",
  "tika-s0404t:235_13": "Hīnattikavaṇṇanāyaṃ vuttanayena vā appabahuvipākataṃ niddhāretvā tassa vasena tulātulabhāvo veditabbo.",
  "tika-s0404t:235_14": "Sambhavati etasmāti sambhavoti āha “sambhavahetubhūta”nti.",
  "tika-s0404t:235_15": "Niyakajjhattaratoti sasantānadhammesu vipassanāvasena gocarāsevanāya ca nirato.",
  "tika-s0404t:235_16": "Savipākampi samānaṃ pavattivipākamattadāyikammaṃ savipākaṭṭhena sambhavaṃ,",
  "tika-s0404t:235_17": "na ca taṃ kāmādibhavābhisaṅkhārakanti tato visesanatthaṃ “sambhava”nti vatvā “bhavasaṅkhāra”nti vuttaṃ.",
  "tika-s0404t:235_18": "Ossajīti ariyamaggena avassaji.",
  "tika-s0404t:235_19": "Kavacaṃ viya attabhāvaṃ pariyonandhitvā ṭhitaṃ attani sambhūtattā attasambhavaṃ kilesañca abhindīti kilesabhedasahabhāvikammossajjanaṃ",
  "tika-s0404t:235_20": "dassento tadubhayassa kāraṇamavoca “ajjhattarato samāhito”ti.",
  "tika-s0404t:236_0": "Paṭhamavikappe avasajjanameva vuttaṃ,",
  "tika-s0404t:236_1": "ettha avasajjanākāroti taṃ dassento “atha vā”tiādimāha.",
  "tika-s0404t:236_2": "Tattha tīrentoti “uppādo bhayaṃ,",
  "tika-s0404t:236_3": "anuppādo khema”ntiādinā vīmaṃsanto.",
  "tika-s0404t:236_4": "“Tulento tīrento”tiādinā saṅkhepato vuttamatthaṃ vitthārato dassetuṃ “pañcakkhandhā”tiādiṃ vatvā bhavasaṅkhārassa avasajjanākāraṃ sarūpato dasseti.",
  "tika-s0404t:236_5": "Evantiādinā pana udānagāthāvaṇṇanāyaṃ ādito vuttamatthaṃ nigamavasena dasseti.",
  "tika-s0404t:237_0": "Yanti karaṇe,",
  "tika-s0404t:237_1": "adhikaraṇe vā paccattavacananti āha “yena samayena,",
  "tika-s0404t:237_2": "yasmiṃ vā samaye”ti.",
  "tika-s0404t:237_3": "Ukkhepakavātāti udakasandhārakavātaṃ upacchinditvā ṭhitaṭṭhānato khepakavātā.",
  "tika-s0404t:237_4": "Saṭṭhi…pe…",
  "tika-s0404t:237_5": "bahalanti idaṃ tassa vātassa ubbedhappamāṇameva gahetvā vuttaṃ,",
  "tika-s0404t:237_6": "āyāmavitthārato pana dasasahassacakkavāḷappamāṇaṃ koṭisatasahassacakkavāḷappamāṇampi udakasandhārakavātaṃ upacchindatiyeva.",
  "tika-s0404t:237_7": "Ākāseti pubbe vātena patiṭṭhitākāse.",
  "tika-s0404t:237_8": "Puna vātoti ukkhepakavāte tathā katvā vigate udakasandhārakavāto puna ābandhitvā gaṇhāti.",
  "tika-s0404t:237_9": "Yathā taṃ udakaṃ na bhassati,",
  "tika-s0404t:237_10": "evaṃ upatthambhentaṃ ābandhanavitānavasena bandhitvā gaṇhāti.",
  "tika-s0404t:237_11": "Tato udakaṃ uggacchatīti tato ābandhitvā gahaṇato tena vātena uṭṭhāpitaṃ udakaṃ uggacchati upari gacchati.",
  "tika-s0404t:237_12": "Hotiyevāti antarantarā hotiyeva.",
  "tika-s0404t:237_13": "Bahubhāvenāti mahāpathaviyā mahantabhāvena.",
  "tika-s0404t:237_14": "Sakalā hi mahāpathavī tadā oggacchati ca uggacchati ca,",
  "tika-s0404t:237_15": "tasmā kampanaṃ na paññāyati.",
  "tika-s0404t:238_0": "Ijjhanassāti icchitatthasijjhanassa anubhavitabbassa issariyasampattiādikassa.",
  "tika-s0404t:238_1": "Parittāti paṭiladdhamattā nātisubhāvitā.",
  "tika-s0404t:238_2": "Tathā ca bhāvanā balavatī na hotīti āha “dubbalā”ti.",
  "tika-s0404t:238_3": "Saññāsīsena hi bhāvanā vuttā.",
  "tika-s0404t:238_4": "Appamāṇāti paguṇā subhāvitā.",
  "tika-s0404t:238_5": "Sā hi thirā daḷhatarā hotīti āha “balavā”ti.",
  "tika-s0404t:238_6": "“Parittā pathavīsaññā,",
  "tika-s0404t:238_7": "appamāṇā āposaññā”ti desanāmattametaṃ,",
  "tika-s0404t:238_8": "āposaññāya pana subhāvitāya pathavīkampo sukheneva ijjhatīti ayamettha adhippāyo veditabbo.",
  "tika-s0404t:238_9": "Saṃvejento vā dibbasampattiyā pamattaṃ sakkaṃ devarājānaṃ,",
  "tika-s0404t:238_10": "vīmaṃsanto vā tāvadeva samadhigataṃ attano iddhibalaṃ.",
  "tika-s0404t:238_11": "So kirāyasmā khuragge arahattaṃ patvā cintesi –",
  "tika-s0404t:238_12": "“atthi nu kho koci bhikkhu yena pabbajitadivaseyeva arahattaṃ patvā vejayanto pāsādo kampitapubbo”ti.",
  "tika-s0404t:238_13": "Tato “natthi kocī”ti ñatvā “ahaṃ kampessāmī”ti abhiññābalena vejayantamatthake ṭhatvā pādena paharitvā kampetuṃ nāsakkhi.",
  "tika-s0404t:238_14": "Atha naṃ sakkassa nāṭakitthiyo āhaṃsu –",
  "tika-s0404t:238_15": "“putta saṅgharakkhita,",
  "tika-s0404t:238_16": "tvaṃ pūtigandheneva sīsena vejayantaṃ kampetuṃ icchasi,",
  "tika-s0404t:238_17": "suppatiṭṭhito, tāta, pāsādo,",
  "tika-s0404t:238_18": "kathaṃ kampetuṃ sakkhissasī”ti.",
  "tika-s0404t:239_0": "Sāmaṇero “imā devatā mayā saddhiṃ keḷiṃ karonti,",
  "tika-s0404t:239_1": "ahaṃ kho pana ācariyaṃ nālatthaṃ,",
  "tika-s0404t:239_2": "kahaṃ nu kho me ācariyo sāmuddikamahānāgatthero”ti āvajjetvā “mahāsamudde udakaleṇaṃ māpetvā divāvihāraṃ",
  "tika-s0404t:239_3": "nisinno”ti ñatvā tattha gantvā theraṃ vanditvā aṭṭhāsi.",
  "tika-s0404t:239_4": "Tato naṃ thero,",
  "tika-s0404t:239_5": "“tāta saṅgharakkhita,",
  "tika-s0404t:239_6": "asikkhitvāva yuddhaṃ paviṭṭhosī”ti vatvā “nāsakkhi, tāta,",
  "tika-s0404t:239_7": "vejayantaṃ kampetu”nti pucchi. Ācariyaṃ, bhante,",
  "tika-s0404t:239_8": "nālatthanti.",
  "tika-s0404t:239_9": "Atha naṃ thero, “tāta,",
  "tika-s0404t:239_10": "tumhādise akampente añño ko kampessati,",
  "tika-s0404t:239_11": "diṭṭhapubbaṃ te, tāta,",
  "tika-s0404t:239_12": "udakapiṭṭhe gomayakhaṇḍaṃ pilavantaṃ, tāta,",
  "tika-s0404t:239_13": "kapallapūvaṃ paccantaṃ antantena paricchinnanti iminā opammena jānāhī”ti āha.",
  "tika-s0404t:239_14": "So “vaṭṭissati, bhante,",
  "tika-s0404t:239_15": "ettakenā”ti vatvā “pāsādena patiṭṭhitokāsaṃ udakaṃ hotū”ti adhiṭṭhāya vejayantābhimukho agamāsi.",
  "tika-s0404t:239_16": "Devadhītaro taṃ disvā “ekavāraṃ lajjitvā gato,",
  "tika-s0404t:239_17": "punapi sāmaṇero eti,",
  "tika-s0404t:239_18": "punapi etī”ti vadiṃsu.",
  "tika-s0404t:239_19": "Sakko devarājā “mā mayhaṃ puttena saddhiṃ kathayittha,",
  "tika-s0404t:239_20": "idāni tena ācariyo laddho khaṇena pāsādaṃ kampessatī”ti āha.",
  "tika-s0404t:239_21": "Sāmaṇeropi pādaṅguṭṭhena pāsādathūpikaṃ pahari,",
  "tika-s0404t:239_22": "pāsādo catūhi disāhi oṇamati.",
  "tika-s0404t:239_23": "Devatā “patiṭṭhātuṃ dehi, tāta,",
  "tika-s0404t:239_24": "pāsādassa,",
  "tika-s0404t:239_25": "patiṭṭhātuṃ dehi, tāta,",
  "tika-s0404t:239_26": "pāsādassā”ti viraviṃsu.",
  "tika-s0404t:239_27": "Sāmaṇero pāsādaṃ yathāṭhāne ṭhapetvā pāsādamatthake ṭhatvā udānaṃ udānesi –",
  "tika-s0404t:240_0": "“Ajjevāhaṃ pabbajito, ajja pattāsavakkhayaṃ;",
  "tika-s0404t:241_0": "Ajja kampemi pāsādaṃ, aho buddhassuḷāratā.",
  "tika-s0404t:242_0": "“Ajjevāhaṃ pabbajito, ajja pattāsavakkhayaṃ;",
  "tika-s0404t:243_0": "Ajja kampemi pāsādaṃ, aho dhammassuḷāratā.",
  "tika-s0404t:244_0": "“Ajjevāhaṃ pabbajito, ajja pattāsavakkhayaṃ;",
  "tika-s0404t:245_0": "Ajja kampemi pāsādaṃ, aho saṅghassuḷāratā”ti.",
  "tika-s0404t:246_0": "“Dhammatā esā,",
  "tika-s0404t:246_1": "bhikkhave,",
  "tika-s0404t:246_2": "yadā bodhisatto tusitakāyā cavitvā mātukucchiṃ okkamatī”ti vatvā “ayañca dasasahassī lokadhātu saṅkampi sampakampi sampavedhī”ti,",
  "tika-s0404t:246_3": "tathā “dhammatā esā,",
  "tika-s0404t:246_4": "bhikkhave,",
  "tika-s0404t:246_5": "yadā bodhisatto mātukucchimhā nikkhamatī”ti vatvā “ayañca dasasahassī lokadhātu saṅkampi sampakampi sampavedhī”ti",
  "tika-s0404t:246_6": "ca mahāsattassa gabbhokkantiyaṃ abhijātiñca dhammatāvasena mahāpadāne pathavīkampassa vuttattā itaresupi",
  "tika-s0404t:246_7": "catūsu ṭhānesu pathavīkampo dhammatāvasenevāti atthato vuttametanti daṭṭhabbaṃ.",
  "tika-s0404t:247_0": "Idāni nesaṃ pathavīkampānaṃ kāraṇato pavattiākārato ca vibhāgaṃ dassetuṃ “iti imesū”tiādi vuttaṃ.",
  "tika-s0404t:247_1": "Dhātukopenāti ukkhepakavātasaṅkhātāya vāyodhātuyā pakopena.",
  "tika-s0404t:247_2": "Iddhānubhāvenāti ñāṇiddhiyā,",
  "tika-s0404t:247_3": "kammavipākajiddhiyā vā sabhāvena,",
  "tika-s0404t:247_4": "tejenāti attho.",
  "tika-s0404t:247_5": "Puññatejenāti puññānubhāvena,",
  "tika-s0404t:247_6": "mahābodhisattassa puññabalenāti attho.",
  "tika-s0404t:247_7": "Ñāṇatejenāti anaññasādhāraṇena paṭivedhañāṇānubhāvena.",
  "tika-s0404t:247_8": "Sādhukāradānavasenāti yathā anaññasādhāraṇappaṭivedhañāṇānubhāvena abhihatā mahāpathavī abhisambodhiyaṃ kampittha,",
  "tika-s0404t:247_9": "evaṃ anaññasādhāraṇena desanāñāṇānubhāvena abhihatā mahāpathavī kampittha,",
  "tika-s0404t:247_10": "taṃ panassā sādhukāradānaṃ viya hotīti “sādhukāradānavasenā”ti vuttaṃ.",
  "tika-s0404t:248_0": "Yena pana bhagavā asītianubyañjanappaṭimaṇḍitadvattiṃsamahāpurisalakkhaṇavicitrarūpakāyo sabbākāraparisuddhasīlakkhandhādiguṇaratanasamiddhidhammakāyo",
  "tika-s0404t:248_1": "puññamahattathāmamahattaiddhimahattayasamahattapaññāmahattānaṃ paramukkaṃsagato asamo asamasamo appaṭipuggalo",
  "tika-s0404t:248_2": "arahaṃ sammāsambuddho attano attabhāvasaññitaṃ khandhapañcakaṃ kappaṃ vā kappāvasesaṃ vā ṭhapetuṃ samatthopi",
  "tika-s0404t:248_3": "saṅkhatadhammaparijigucchanākārappavattena ñāṇavisesena tiṇāyapi amaññamāno āyusaṅkhārossajjanavidhinā",
  "tika-s0404t:248_4": "nirapekkho ossajji.",
  "tika-s0404t:248_5": "Tadanubhāvābhihatā mahāpathavī āyusaṅkharossajjane akampittha.",
  "tika-s0404t:248_6": "Taṃ panassā kāruññasabhāvasaṇṭhitā viya hotīti vuttaṃ “kāruññabhāvenā”ti.",
  "tika-s0404t:249_0": "Yasmā bhagavā parinibbānasamaye catuvīsatikoṭisatasahassasaṅkhā samāpattiyo samāpajji,",
  "tika-s0404t:249_1": "antarantarā phalasamāpattisamāpajjanena tassa pubbabhāge sātisayaṃ tikkhaṃ sūraṃ vipassanāñāṇañca pavattesi.",
  "tika-s0404t:249_2": "“Yadatthañca mayā evaṃ sucirakālaṃ anaññasādhāraṇo paramukkaṃsagato ñāṇasambhāro sambhato,",
  "tika-s0404t:249_3": "anuttaro ca vimokkho samadhigato,",
  "tika-s0404t:249_4": "tassa vata me sikhāppattaphalabhūtā accantaniṭṭhā anupādisesaparinibbānadhātu ajja samijjhatī”ti bhiyyo",
  "tika-s0404t:249_5": "ativiya somanassappattassa bhagavato pītivipphārādiguṇavipulatarānubhāvo parehi asādhāraṇañāṇātisayo udapādi,",
  "tika-s0404t:249_6": "yassa samāpattibalasamupabrūhitassa ñāṇātisayassa ānubhāvaṃ sandhāya idaṃ vuttaṃ “dveme piṇḍapātā samasamaphalā samasamavipākā”tiādi,",
  "tika-s0404t:249_7": "tasmā tassānubhāvena samabhihatā mahāpathavī akampittha,",
  "tika-s0404t:249_8": "taṃ panassā tassaṃ velāyaṃ ārodanākārappatti viya hotīti “aṭṭhamo ārodanenā”ti vuttaṃ.",
  "tika-s0404t:250_0": "Idāni saṅkhepato vuttamatthaṃ vivaranto “mātukucchiṃ okkamante”tiādimāha.",
  "tika-s0404t:250_1": "Ayaṃ panatthoti “sādhukāradānavasenā”tiādinā vutta attho.",
  "tika-s0404t:250_2": "Pathavīdevatāya vasenāti ettha samuddadevatā viya mahāpathaviyā adhidevatā kira nāma atthi,",
  "tika-s0404t:250_3": "tādise kāraṇe sati tassā cittavasena ayaṃ mahāpathavī saṅkampati sampakampati sampavedhati.",
  "tika-s0404t:250_4": "Yathā vātavalāhakadevatānaṃ cittavasena vātā vāyanti,",
  "tika-s0404t:250_5": "sītuṇhaabbhavassavalāhakadevatānaṃ cittavasena sītādayo bhavanti,",
  "tika-s0404t:250_6": "tathā hi visākhapuṇṇamāyaṃ abhisambodhiatthaṃ bodhirukkhamūle nisinnassa lokanāthassa antarāyakaraṇatthaṃ upaṭṭhitaṃ mārabalaṃ vidhamituṃ –",
  "tika-s0404t:251_0": "“Acetanāyaṃ pathavī, aviññāya sukhaṃ dukhaṃ;",
  "tika-s0404t:252_0": "Sāpi dānabalā mayhaṃ, sattakkhattuṃ pakampathā”ti. –",
  "tika-s0404t:253_0": "Vacanasamanantaraṃ mahāpathavī bhijjitvā saparisaṃ māraṃ parivattesi.",
  "tika-s0404t:253_1": "Etanti sādhukāradānādi.",
  "tika-s0404t:253_2": "Yadipi natthi acetanattā,",
  "tika-s0404t:253_3": "dhammatāvasena pana vuttanayena siyāti sakkā vattuṃ.",
  "tika-s0404t:253_4": "Dhammatā pana atthato dhammabhāvo,",
  "tika-s0404t:253_5": "so puññadhammassa vā ñāṇadhammassa vā ānubhāvasabhāvoti.",
  "tika-s0404t:253_6": "Tayidaṃ sabbaṃ vicāritameva.",
  "tika-s0404t:253_7": "Evañca katvā –",
  "tika-s0404t:254_0": "“Ime dhamme sammasato, sabhāvasarasalakkhaṇe;",
  "tika-s0404t:255_0": "Dhammatejena vasudhā, dasasahassī pakampathā”ti. –",
  "tika-s0404t:256_0": "Ādivacanañca samatthitaṃ hoti.",
  "tika-s0404t:257_0": "Ayaṃ pana mahāpathavī aparesupi aṭṭhasu ṭhānesu akampittha mahābhinikkhamane bodhimaṇḍūpasaṅkamane paṃsukūlaggahaṇe",
  "tika-s0404t:257_1": "paṃsukūladhovane kāḷakārāmasutte gotamakasutte vessantarajātake brahmajāleti.",
  "tika-s0404t:257_2": "Tattha mahābhinikkhamanabodhimaṇḍūpasaṅkamanesu vīriyabalena akampittha.",
  "tika-s0404t:257_3": "Paṃsukūlaggahaṇe “dvisahassadīpaparivāre nāma cattāro mahādīpe pahāya pabbajitvā susānaṃ gantvā paṃsukūlaṃ",
  "tika-s0404t:257_4": "gaṇhantena dukkaraṃ bhagavatā kata”nti acchariyavegābhihatā akampittha.",
  "tika-s0404t:257_5": "Paṃsukūladhovanavessantarajātakesu akālakampanena akampittha.",
  "tika-s0404t:257_6": "Kāḷakārāmagotamakasuttesu “ahaṃ sakkhī bhagavā”ti sakkhibhāvena akampittha.",
  "tika-s0404t:257_7": "Brahmajāle pana dvāsaṭṭhiyā diṭṭhigatesu vijaṭetvā niggumbaṃ katvā desiyamānesu sādhukāradānavasena akampitthāti veditabbā.",
  "tika-s0404t:258_0": "Na kevalañca etesuyeva ṭhānesu pathavī akampittha,",
  "tika-s0404t:258_1": "atha kho tīsu saṅgahesupi mahāmahindattherassa imaṃ dīpaṃ āgantvā jotivane nisīditvā dhammaṃ desitadivasepi akampittha.",
  "tika-s0404t:258_2": "Kalyāṇiyamahāvihāre ca piṇḍapātiyattherassa cetiyaṅgaṇaṃ sammajjitvā tattheva nisīditvā buddhārammaṇaṃ",
  "tika-s0404t:258_3": "pītiṃ gahetvā imaṃ suttantaṃ āraddhassa suttapariyosāne udakapariyantaṃ katvā akampittha.",
  "tika-s0404t:258_4": "Lohapāsādassa pācīnaambalaṭṭhikaṭṭhānaṃ nāma ahosi,",
  "tika-s0404t:258_5": "tattha nisīditvā dīghabhāṇakattherā brahmajālasuttaṃ ārabhiṃsu.",
  "tika-s0404t:258_6": "Tesaṃ sajjhāyapariyosānepi udakapariyantameva katvā pathavī akampittha.",
  "tika-s0404t:259_0": "Yadi evaṃ “aṭṭhime, ānanda,",
  "tika-s0404t:259_1": "hetū aṭṭha paccayā mahato bhūmicālassa pātubhāvāyā”ti kasmā aṭṭheva hetū vuttāti?",
  "tika-s0404t:259_2": "Niyamahetubhāvato.",
  "tika-s0404t:259_3": "Imeyeva hi aṭṭha hetū niyamanti, nāññe.",
  "tika-s0404t:259_4": "Te hi kadāci sambhavantīti aniyamabhāvato na gaṇitā.",
  "tika-s0404t:259_5": "Vuttañhetaṃ nāgasenattherena milindapañhe –",
  "tika-s0404t:260_0": "“Aṭṭhime,",
  "tika-s0404t:260_1": "bhikkhave,",
  "tika-s0404t:260_2": "hetū aṭṭha paccayā mahato bhūmicālassa pātubhāvāyāti.",
  "tika-s0404t:260_3": "Yaṃ vessantarena raññā mahādāne dīyamāne sattakkhattuṃ mahāpathavī kampitā,",
  "tika-s0404t:260_4": "tañca pana akālikaṃ kadācuppattikaṃ aṭṭhahi hetūhi vippamuttaṃ,",
  "tika-s0404t:260_5": "tasmā agaṇitaṃ aṭṭhahi hetūhi.",
  "tika-s0404t:261_0": "“Yathā, mahārāja,",
  "tika-s0404t:261_1": "loke tayoyeva meghā gaṇīyanti vassiko,",
  "tika-s0404t:261_2": "hemantiko,",
  "tika-s0404t:261_3": "pāvusakoti.",
  "tika-s0404t:261_4": "Yadi te muñcitvā añño megho pavassati,",
  "tika-s0404t:261_5": "na so megho gaṇīyati sammatehi meghehi,",
  "tika-s0404t:261_6": "akālameghotveva saṅkhaṃ gacchati,",
  "tika-s0404t:261_7": "evameva kho, mahārāja,",
  "tika-s0404t:261_8": "vessantarena raññā mahādāne dīyamāne yaṃ sattakkhattuṃ mahāpathavī kampitā,",
  "tika-s0404t:261_9": "akālikaṃ etaṃ kadācuppattikaṃ aṭṭhahi hetūhi vippamuttaṃ,",
  "tika-s0404t:261_10": "na taṃ gaṇīyati aṭṭhahi hetūhi.",
  "tika-s0404t:262_0": "“Yathā vā pana, mahārāja,",
  "tika-s0404t:262_1": "himavantā pabbatā pañca nadisatāni sandanti, tesaṃ, mahārāja,",
  "tika-s0404t:262_2": "pañcannaṃ nadisatānaṃ daseva nadiyo nadigaṇanāya gaṇīyanti.",
  "tika-s0404t:262_3": "Seyyathidaṃ – gaṅgā, yamunā,",
  "tika-s0404t:262_4": "aciravatī, sarabhū, mahī, sindhu,",
  "tika-s0404t:262_5": "sarassatī,",
  "tika-s0404t:262_6": "vetravatī, vītaṃsā,",
  "tika-s0404t:262_7": "candabhāgāti.",
  "tika-s0404t:262_8": "Avasesā nadiyo nadigaṇanāya agaṇitā.",
  "tika-s0404t:262_9": "Kiṃkāraṇā?",
  "tika-s0404t:262_10": "Na tā nadiyo dhuvasalilā,",
  "tika-s0404t:262_11": "evameva kho, mahārāja,",
  "tika-s0404t:262_12": "vessantarena raññā mahādāne dīyamāne yaṃ sattakkhattuṃ mahāpathavī kampitā,",
  "tika-s0404t:262_13": "akālikaṃ etaṃ kadācuppattikaṃ aṭṭhahi hetūhi vippamuttaṃ,",
  "tika-s0404t:262_14": "na taṃ gaṇīyati aṭṭhahi hetūhi.",
  "tika-s0404t:263_0": "“Yathā vā pana, mahārāja,",
  "tika-s0404t:263_1": "rañño satampi dvisatampi tisatampi amaccā honti,",
  "tika-s0404t:263_2": "tesaṃ chayeva janā amaccagaṇanāya gaṇīyanti.",
  "tika-s0404t:263_3": "Seyyathidaṃ – senāpati, purohito,",
  "tika-s0404t:263_4": "akkhadasso,",
  "tika-s0404t:263_5": "bhaṇḍāgāriko,",
  "tika-s0404t:263_6": "chattaggāhako,",
  "tika-s0404t:263_7": "khaggaggāhako,",
  "tika-s0404t:263_8": "eteyeva amaccagaṇanāya gaṇīyanti.",
  "tika-s0404t:263_9": "Kiṃkāraṇā?",
  "tika-s0404t:263_10": "Yuttattā rājaguṇehi.",
  "tika-s0404t:263_11": "Avasesā agaṇitā,",
  "tika-s0404t:263_12": "sabbe amaccātveva saṅkhaṃ gacchanti,",
  "tika-s0404t:263_13": "evameva kho, mahārāja,",
  "tika-s0404t:263_14": "vessantarena raññā mahādāne dīyamāne yaṃ sattakkhattuṃ mahāpathavī kampitā,",
  "tika-s0404t:263_15": "akālikaṃ etaṃ kadācuppattikaṃ aṭṭhahi hetūhi vippamuttaṃ,",
  "tika-s0404t:263_16": "na taṃ gaṇīyati aṭṭhahi hetūhī”ti.",
  "tika-s0404t:264_0": "Bhūmicālasuttavaṇṇanā niṭṭhitā.",
  "tika-s0404t:265_0": "Cāpālavaggavaṇṇanā niṭṭhitā.",
  "tika-s0404t:266_0": "(8) 3. Yamakavaggo",
  "tika-s0404t:267_0": "1-10. Saddhāsuttādivaṇṇanā",
  "tika-s0404t:268_0": "71- 80.",
  "tika-s0404t:268_1": "Aṭṭhamassa paṭhamādīni uttānatthāneva.",
  "tika-s0404t:268_2": "Dasame kucchitaṃ sīdatīti kusīto da-",
  "tika-s0404t:268_3": "kārassa ta-",
  "tika-s0404t:268_4": "kāraṃ katvā.",
  "tika-s0404t:268_5": "Yassa dhammassa vasena puggalo “kusīto”ti vuccati,",
  "tika-s0404t:268_6": "so kusitabhāvo idha kusita-",
  "tika-s0404t:268_7": "saddena vutto.",
  "tika-s0404t:268_8": "Vināpi hi bhāvajotanasaddaṃ bhāvattho viññāyati yathā “paṭassa sukka”nti,",
  "tika-s0404t:268_9": "tasmā kusītabhāvavatthūnīti attho.",
  "tika-s0404t:268_10": "Tenāha “kosajjakāraṇānīti attho”ti.",
  "tika-s0404t:268_11": "Kammaṃ nāma samaṇasāruppaṃ īdisanti āha “cīvaravicāraṇādī”ti.",
  "tika-s0404t:268_12": "Vīriyanti padhānavīriyaṃ.",
  "tika-s0404t:268_13": "Taṃ pana caṅkamanavasena karaṇe kāyikantipi vattabbataṃ labhatīti āha “duvidhampī”ti.",
  "tika-s0404t:268_14": "Pattiyāti pāpuṇanatthaṃ.",
  "tika-s0404t:268_15": "Osīdananti bhāvanānuyoge saṅkoco.",
  "tika-s0404t:268_16": "Māsehi ācitaṃ nicitaṃ viyāti māsācitaṃ,",
  "tika-s0404t:268_17": "taṃ maññe.",
  "tika-s0404t:268_18": "Yasmā māsā tintā visesena garukā honti,",
  "tika-s0404t:268_19": "tasmā “yathā tintamāso”tiādi vuttaṃ.",
  "tika-s0404t:268_20": "Vuṭṭhito hoti gilānabhāvāti adhippāyo.",
  "tika-s0404t:269_0": "Tesanti ārambhavatthūnaṃ.",
  "tika-s0404t:269_1": "Imināva nayenāti iminā kusītavatthūsu vutteneva nayena “duvidhampi vīriyaṃ ārabhatī”tiādinā.",
  "tika-s0404t:269_2": "Idaṃ paṭhamanti “idaṃ, handāhaṃ,",
  "tika-s0404t:269_3": "vīriyaṃ ārabhāmī”ti,",
  "tika-s0404t:269_4": "“evaṃ bhāvanāya abbhussahanaṃ paṭhamaṃ ārambhavatthū”tiādinā ca attho veditabbo.",
  "tika-s0404t:269_5": "Yathā tathā paṭhamaṃ pavattaṃ abbhussahanañhi upari vīriyārambhassa kāraṇaṃ hoti.",
  "tika-s0404t:269_6": "Anurūpapaccavekkhaṇasahitāni hi abbhussahanāni tammūlakāni vā paccavekkhaṇāni aṭṭha ārambhavatthūnīti veditabbāni.",
  "tika-s0404t:270_0": "Saddhāsuttādivaṇṇanā niṭṭhitā.",
  "tika-s0404t:271_0": "Yamakavaggavaṇṇanā niṭṭhitā.",
  "tika-s0404t:272_0": "81-626. Sesaṃ uttānameva.",
  "tika-s0404t:273_0": "Iti manorathapūraṇiyā aṅguttaranikāya-aṭṭhakathāya",
  "tika-s0404t:274_0": "Aṭṭhakanipātavaṇṇanāya anuttānatthadīpanā samattā.",
  "tika-s0404t:275_0": ". Namo tassa bhagavato arahato sammāsambuddhassa.",
  "tika-s0404t:276_0": "Aṅguttaranikāye",
  "tika-s0404t:277_0": "Navakanipāta-ṭīkā",
  "tika-s0404t:278_0": "1. Paṭhamapaṇṇāsakaṃ",
  "tika-s0404t:279_0": "1. Sambodhivaggo",
  "tika-s0404t:280_0": "1-2. Sambodhisuttādivaṇṇanā",
  "tika-s0404t:281_0": "1-2. Navakanipātassa paṭhamadutiyesu natthi vattabbaṃ.",
  "tika-s0404t:282_0": "3. Meghiyasuttavaṇṇanā",
  "tika-s0404t:283_0": "3.",
  "tika-s0404t:283_1": "Tatiye meghiyoti tassa therassa nāmaṃ.",
  "tika-s0404t:283_2": "Upaṭṭhāko hotīti paricārako hoti.",
  "tika-s0404t:283_3": "Bhagavato hi paṭhamabodhiyaṃ upaṭṭhākā anibaddhā ahesuṃ.",
  "tika-s0404t:283_4": "Ekadā nāgasamalo,",
  "tika-s0404t:283_5": "ekadā nāgito,",
  "tika-s0404t:283_6": "ekadā upavāṇo,",
  "tika-s0404t:283_7": "ekadā sunakkhatto,",
  "tika-s0404t:283_8": "ekadā cundo samaṇuddeso,",
  "tika-s0404t:283_9": "ekadā sāgato,",
  "tika-s0404t:283_10": "ekadā meghiyo,",
  "tika-s0404t:283_11": "tadāpi meghiyattherova upaṭṭhāko hoti.",
  "tika-s0404t:283_12": "Tenāha “tena kho pana samayena āyasmā meghiyo bhagavato upaṭṭhāko hotī”ti.",
  "tika-s0404t:284_0": "Kimikāḷāyāti kāḷakimīnaṃ bahulatāya “kimikāḷā”ti laddhanāmāya nadiyā.",
  "tika-s0404t:284_1": "Jaṅghāvihāranti ciranisajjāya jaṅghāsu uppannakilamathavinodanatthaṃ vicaraṇaṃ.",
  "tika-s0404t:284_2": "Pāsādikanti aviraḷarukkhatāya siniddhapattatāya ca passantānaṃ pasādaṃ āvahatīti pāsādikaṃ.",
  "tika-s0404t:284_3": "Sandacchāyatāya manuññabhūmibhāgatāya ca anto paviṭṭhānaṃ pītisomanassajananaṭṭhena cittaṃ rametīti ramaṇīyaṃ.",
  "tika-s0404t:284_4": "Alanti pariyattaṃ,",
  "tika-s0404t:284_5": "yuttantipi attho.",
  "tika-s0404t:284_6": "Padhānatthikassāti padhānena bhāvanānuyogena atthikassa.",
  "tika-s0404t:284_7": "Yasmā so padhānakamme yutto padhānakammiko nāma hoti,",
  "tika-s0404t:284_8": "tasmā vuttaṃ “padhānakammikassā”ti.",
  "tika-s0404t:284_9": "Āgaccheyyāhanti āgaccheyyaṃ ahaṃ.",
  "tika-s0404t:284_10": "Therena kira pubbe taṃ ṭhānaṃ anuppaṭipāṭiyā pañca jātisatāni raññā eva satā anubhūtapubbaṃ uyyānaṃ ahosi,",
  "tika-s0404t:284_11": "tenassa diṭṭhamatteyeva tattha viharituṃ cittaṃ nami.",
  "tika-s0404t:285_0": "Yāva aññopi koci bhikkhu āgacchatīti añño kocipi bhikkhu mama santikaṃ yāva āgacchati,",
  "tika-s0404t:285_1": "tāva āgamehīti attho.",
  "tika-s0404t:285_2": "“Koci bhikkhu dissatī”tipi pāṭho,",
  "tika-s0404t:285_3": "“āgacchatū”tipi paṭhanti,",
  "tika-s0404t:285_4": "tathā “dissatū”tipi.",
  "tika-s0404t:285_5": "Natthi kiñci uttari karaṇīyanti catūsu saccesu catūhi maggehi pariññādīnaṃ soḷasannaṃ kiccānaṃ katattā",
  "tika-s0404t:285_6": "abhisambodhiyā vā adhigatattā tato aññaṃ uttari karaṇīyaṃ nāma natthi.",
  "tika-s0404t:285_7": "Catūsu saccesu catunnaṃ kiccānaṃ katattāti idaṃ pana maggavasena labbhabhānaṃ bhedaṃ anupekkhitvā vuttaṃ.",
  "tika-s0404t:285_8": "Atthi katassa paṭicayoti mayhaṃ santāne nipphāditassa sīlādidhammassa ariyamaggassa anadhigatattā tadatthaṃ puna vaḍḍhanasaṅkhāto paṭicayo atthi,",
  "tika-s0404t:285_9": "icchitabboti attho.",
  "tika-s0404t:286_0": "Tividhanāṭakaparivāroti mahantitthiyo majjhimitthiyo atitaruṇitthiyoti evaṃ vadhūkumārikakaññāvatthāhi tividhāhi nāṭakitthīhi parivuto.",
  "tika-s0404t:286_1": "Akusalavitakkehīti yathāvuttehi kāmavitakkādīhi.",
  "tika-s0404t:286_2": "Apare pana “tasmiṃ vanasaṇḍe pupphaphalapallavādīsu lobhavasena kāmavitakko,",
  "tika-s0404t:286_3": "kharassarānaṃ pakkhiādīnaṃ saddassavanena byāpādavitakko,",
  "tika-s0404t:286_4": "leḍḍuādīhi tesaṃ viheṭhanādhippāyena vihiṃsāvitakko.",
  "tika-s0404t:286_5": "‘Idhevāhaṃ vaseyya’nti tattha sāpekkhatāvasena vā kāmavitakko,",
  "tika-s0404t:286_6": "vanacarake tattha tattha disvā tesu cittadubbhanena byāpādavitakko,",
  "tika-s0404t:286_7": "tesaṃ viheṭhanādhippāyena vihiṃsāvitakko tassa uppajjatī”ti vadanti.",
  "tika-s0404t:286_8": "Yathā tathā vā tassa micchāvitakkappavattiyeva acchariyakāraṇaṃ.",
  "tika-s0404t:286_9": "Acchariyaṃ vata,",
  "tika-s0404t:286_10": "bhoti garahaṇacchariyaṃ nāma kiretaṃ.",
  "tika-s0404t:286_11": "Yathā āyasmā ānando bhagavato valiyagattaṃ disvā avoca “acchariyaṃ, bhante, abbhutaṃ,",
  "tika-s0404t:286_12": "bhante”ti.",
  "tika-s0404t:286_13": "Samparivāritāti vokiṇṇā.",
  "tika-s0404t:286_14": "Attani garumhi ca ekattepi bahuvacanaṃ dissati.",
  "tika-s0404t:286_15": "“Anvāsatto”tipi pāṭho.",
  "tika-s0404t:286_16": "Kasmā panassa bhagavā tattha gamanaṃ anujāni?",
  "tika-s0404t:286_17": "“Ananuññātopi cāyaṃ maṃ ohāya gacchissateva,",
  "tika-s0404t:286_18": "paricārakāmatāya maññe bhagavā gantuṃ na detīti cassa siyā aññathattaṃ,",
  "tika-s0404t:286_19": "tadassa dīgharattaṃ ahitāya dukkhāya saṃvatteyyā”ti anujāni.",
  "tika-s0404t:287_0": "Evaṃ tasmiṃ attano pavattiṃ ārocetvā nisinne athassa bhagavā sappāyadhammaṃ desento “aparipakkāya, meghiya,",
  "tika-s0404t:287_1": "cetovimuttiyā”tiādimāha.",
  "tika-s0404t:287_2": "Tattha “aparipakkāyā”ti paripākaṃ appattāya.",
  "tika-s0404t:287_3": "Cetovimuttiyāti kilesehi cetaso vimuttiyā.",
  "tika-s0404t:287_4": "Pubbabhāge hi tadaṅgavasena ceva vikkhambhanavasena ca cetaso vimutti hoti,",
  "tika-s0404t:287_5": "aparabhāge samucchedavasena ceva paṭippassaddhivasena ca.",
  "tika-s0404t:287_6": "Sāyaṃ vimutti heṭṭhā vitthārato kathitāva,",
  "tika-s0404t:287_7": "tasmā tattha vuttanayena veditabbā.",
  "tika-s0404t:287_8": "Tattha vimuttiparipācanīyehi dhammehi āsaye paripācite sodhite vipassanāya maggagabbhaṃ gaṇhantiyā paripākaṃ",
  "tika-s0404t:287_9": "gacchantiyā cetovimutti paripakkā nāma hoti,",
  "tika-s0404t:287_10": "tadabhāve aparipakkā.",
  "tika-s0404t:288_0": "Katame pana vimuttiparipācanīyā dhammā?",
  "tika-s0404t:288_1": "Saddhindriyādīnaṃ visuddhikaraṇavasena pannarasa dhammā veditabbā.",
  "tika-s0404t:288_2": "Vuttañhetaṃ –",
  "tika-s0404t:289_0": "“Assaddhe puggale parivajjayato,",
  "tika-s0404t:289_1": "saddhe puggale sevato bhajato payirupāsato,",
  "tika-s0404t:289_2": "pasādanīye suttante paccavekkhato imehi tīhākārehi saddhindriyaṃ visujjhati.",
  "tika-s0404t:290_0": "“Kusīte puggale parivajjayato,",
  "tika-s0404t:290_1": "āraddhavīriye puggale sevato bhajato payirupāsato,",
  "tika-s0404t:290_2": "sammappadhāne paccavekkhato imehi tīhākārehi vīriyindriyaṃ visujjhati.",
  "tika-s0404t:291_0": "“Muṭṭhassatī puggale parivajjayato,",
  "tika-s0404t:291_1": "upaṭṭhitassatī puggale sevato bhajato payirupāsato,",
  "tika-s0404t:291_2": "satipaṭṭhāne paccavekkhato imehi tīhākārehi satindriyaṃ visujjhati.",
  "tika-s0404t:292_0": "“Asamāhite puggale parivajjayato,",
  "tika-s0404t:292_1": "samāhite puggale sevato bhajato payirupāsato,",
  "tika-s0404t:292_2": "jhānavimokkhe paccavekkhato imehi tīhākārehi samādhindriyaṃ visujjhati.",
  "tika-s0404t:293_0": "“Duppaññe puggale parivajjayato,",
  "tika-s0404t:293_1": "paññavante puggale sevato bhajato payirupāsato,",
  "tika-s0404t:293_2": "gambhīrañāṇacariyaṃ paccavekkhato imehi tīhākārehi paññindriyaṃ visujjhati.",
  "tika-s0404t:294_0": "“Iti ime pañca puggale parivajjayato,",
  "tika-s0404t:294_1": "pañca puggale sevato bhajato payirupāsato,",
  "tika-s0404t:294_2": "pañca suttante paccavekkhato imehi pannarasahi ākārehi imāni pañcindriyāni visujjhantī”ti.",
  "tika-s0404t:295_0": "Aparehipi pannarasahi ākārehi imāni pañcindriyāni visujjhanti.",
  "tika-s0404t:295_1": "Aparepi pannarasa dhammā vimuttiparipācanīyā.",
  "tika-s0404t:295_2": "Saddhāpañcamāni indriyāni,",
  "tika-s0404t:295_3": "aniccasaññā anicce,",
  "tika-s0404t:295_4": "dukkhasaññā dukkhe,",
  "tika-s0404t:295_5": "anattasaññā,",
  "tika-s0404t:295_6": "pahānasaññā,",
  "tika-s0404t:295_7": "virāgasaññāti imā pañca nibbedhabhāgiyā saññā,",
  "tika-s0404t:295_8": "kalyāṇamittatā,",
  "tika-s0404t:295_9": "sīlasaṃvaro,",
  "tika-s0404t:295_10": "abhisallekhatā,",
  "tika-s0404t:295_11": "vīriyārambho,",
  "tika-s0404t:295_12": "nibbedhikapaññāti.",
  "tika-s0404t:295_13": "Tesu veneyyadamanakusalo satthā veneyyassa meghiyattherassa ajjhāsayavasena idha kalyāṇamittatādayo vimuttiparipācanīye",
  "tika-s0404t:295_14": "dhamme dassento “pañca dhammā paripakkāya saṃvattantī”ti vatvā te vitthārento “idha, meghiya,",
  "tika-s0404t:295_15": "bhikkhu kalyāṇamitto hotī”tiādimāha.",
  "tika-s0404t:296_0": "Tattha kalyāṇamittoti kalyāṇo bhaddo sundaro mitto etassāti kalyāṇamitto.",
  "tika-s0404t:296_1": "Yassa sīlādiguṇasampanno “aghassa tātā hitassa vidhātā”ti evaṃ sabbākārena upakāro mitto hoti,",
  "tika-s0404t:296_2": "so puggalo kalyāṇamittova.",
  "tika-s0404t:296_3": "Yathāvuttehi kalyāṇapuggaleheva sabbiriyāpathesu saha ayati pavattati,",
  "tika-s0404t:296_4": "na vinā tehīti kalyāṇasahāyo.",
  "tika-s0404t:296_5": "Kalyāṇapuggalesu eva cittena ceva kāyena ca ninnapoṇapabbhārabhāvena pavattatīti kalyāṇasampavaṅko.",
  "tika-s0404t:296_6": "Padattayena kalyāṇamittasaṃsagge ādaraṃ uppādeti.",
  "tika-s0404t:296_7": "Ayaṃ kalyāṇamittatāsaṅkhāto brahmacariyavāsassa ādibhāvato sabbesañca kusaladhammānaṃ bahukāratāya padhānabhāvato",
  "tika-s0404t:296_8": "ca imesu pañcasu dhammesu ādito vuttattā paṭhamo anavajjadhammo avisuddhānaṃ saddhādīnaṃ visuddhikaraṇavasena",
  "tika-s0404t:296_9": "cetovimuttiyā paripakkāya saṃvattati.",
  "tika-s0404t:296_10": "Ettha ca kalyāṇamittassa bahukāratā padhānatā ca “upaḍḍhamidaṃ, bhante,",
  "tika-s0404t:296_11": "brahmacariyassa yadidaṃ kalyāṇamittatā”ti vadantaṃ dhammabhaṇḍāgārikaṃ “mā hevaṃ,",
  "tika-s0404t:296_12": "ānandā”ti dvikkhatuṃ paṭisedhetvā “sakalameva hidaṃ, ānanda,",
  "tika-s0404t:296_13": "brahmacariyaṃ yadidaṃ kalyāṇamittatā kalyāṇasahāyatā”ti –",
  "tika-s0404t:296_14": "ādisuttapadehi veditabbā.",
  "tika-s0404t:297_0": "Puna caparanti puna ca aparaṃ dhammajātaṃ.",
  "tika-s0404t:297_1": "Sīlavāti ettha kenaṭṭhena sīlaṃ?",
  "tika-s0404t:297_2": "Sīlanaṭṭhena sīlaṃ.",
  "tika-s0404t:297_3": "Kimidaṃ sīlanaṃ nāma?",
  "tika-s0404t:297_4": "Samādhānaṃ,",
  "tika-s0404t:297_5": "kāyakammādīnaṃ susīlyavasena avippakiṇṇatāti attho.",
  "tika-s0404t:297_6": "Atha vā upadhāraṇaṃ,",
  "tika-s0404t:297_7": "jhānādikusaladhammānaṃ patiṭṭhānavasena ādhārabhāvoti attho.",
  "tika-s0404t:297_8": "Tasmā sīleti,",
  "tika-s0404t:297_9": "sīlatīti vā sīlaṃ.",
  "tika-s0404t:297_10": "Ayaṃ tāva saddalakkhaṇanayena sīlaṭṭho.",
  "tika-s0404t:297_11": "Apare pana “siraṭṭho sīlaṭṭho,",
  "tika-s0404t:297_12": "sītalaṭṭho,",
  "tika-s0404t:297_13": "sīlaṭṭho”ti niruttinayena atthaṃ vaṇṇenti.",
  "tika-s0404t:297_14": "Tayidaṃ pāripūrito atisayato vā sīlaṃ assa atthīti sīlavā,",
  "tika-s0404t:297_15": "sīlasampannoti attho.",
  "tika-s0404t:298_0": "Yathā ca sīlavā hoti sīlasampanno,",
  "tika-s0404t:298_1": "taṃ dassetuṃ “pātimokkhasaṃvarasaṃvuto”tiādi vuttaṃ.",
  "tika-s0404t:298_2": "Tattha pātimokkhanti sikkhāpadasīlaṃ.",
  "tika-s0404t:298_3": "Tañhi yo naṃ pāti rakkhati,",
  "tika-s0404t:298_4": "taṃ mokkheti moceti āpāyikādīhi dukkhehīti pātimokkhaṃ.",
  "tika-s0404t:298_5": "Saṃvaraṇaṃ saṃvaro,",
  "tika-s0404t:298_6": "kāyavācāhi avītikkamo.",
  "tika-s0404t:298_7": "Pātimokkhameva saṃvaro pātimokkhasaṃvaro,",
  "tika-s0404t:298_8": "tena saṃvuto pihitakāyavācoti pātimokkhasaṃvarasaṃvuto.",
  "tika-s0404t:298_9": "Idamassa tasmiṃ sīle patiṭṭhitabhāvaparidīpanaṃ.",
  "tika-s0404t:298_10": "Viharatīti tadanurūpavihārasamaṅgibhāvaparidīpanaṃ.",
  "tika-s0404t:298_11": "Ācāragocarasampannoti heṭṭhā pātimokkhasaṃvarassa upari visesānaṃ yogassa ca upakāradhammaparidīpanaṃ.",
  "tika-s0404t:298_12": "Aṇumattesu vajjesu bhayadassāvīti pātimokkhasīlato acavanadhammatāparidīpanaṃ.",
  "tika-s0404t:298_13": "Samādāyāti sikkhāpadānaṃ anavasesato ādānaparidīpanaṃ.",
  "tika-s0404t:298_14": "Sikkhatīti sikkhāya samaṅgibhāvaparidīpanaṃ.",
  "tika-s0404t:298_15": "Sikkhāpadesūti sikkhitabbadhammaparidīpanaṃ.",
  "tika-s0404t:299_0": "Aparo nayo –",
  "tika-s0404t:299_1": "kilesānaṃ balavabhāvato pāpakiriyāya sukarabhāvato puññakiriyāya ca dukkarabhāvato bahukkhattuṃ apāyesu patanasīloti pātī,",
  "tika-s0404t:299_2": "puthujjano.",
  "tika-s0404t:299_3": "Aniccatāya vā bhavādīsu kammavegukkhitto ghaṭiyantaṃ viya anavaṭṭhānena paribbhamanato gamanasīloti pātī.",
  "tika-s0404t:299_4": "Maraṇavasena vā tamhi tamhi sattanikāye attabhāvassa patanasīlo vā pātī,",
  "tika-s0404t:299_5": "sattasantāno,",
  "tika-s0404t:299_6": "cittameva vā.",
  "tika-s0404t:299_7": "Taṃ pātinaṃ saṃsāradukkhato mokkhetīti pātimokkhaṃ.",
  "tika-s0404t:299_8": "Cittassa hi vimokkhena satto “vimutto”ti vuccati.",
  "tika-s0404t:299_9": "Vuttañhi “cittavodānā visujjhantī”ti,",
  "tika-s0404t:299_10": "“anupādāya āsavehi cittaṃ vimutta”nti ca.",
  "tika-s0404t:300_0": "Atha vā avijjādihetunā saṃsāre patati gacchati pavattatīti pāti.",
  "tika-s0404t:300_1": "“Avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "tika-s0404t:300_2": "Tassa pātino sattassa taṇhādisaṃkilesattayato mokkho etenāti pātimokkhaṃ.",
  "tika-s0404t:301_0": "Atha vā pāteti vinipāteti dukkheti pāti, cittaṃ.",
  "tika-s0404t:301_1": "Vuttañhi “cittena nīyatī loko,",
  "tika-s0404t:301_2": "cittena parikassatī”ti.",
  "tika-s0404t:301_3": "Tassa pātino mokkho etenāti pātimokkhaṃ.",
  "tika-s0404t:301_4": "Patati vā etena apāyadukkhe saṃsāradukkhe cāti pāti,",
  "tika-s0404t:301_5": "taṇhādisaṃkileso.",
  "tika-s0404t:301_6": "Vuttañhi “taṇhā janeti purisaṃ.",
  "tika-s0404t:301_7": "Taṇhādutiyo puriso”ti ca ādi.",
  "tika-s0404t:301_8": "Tato pātito mokkhoti pātimokkhaṃ.",
  "tika-s0404t:302_0": "Atha vā patati etthāti pāti,",
  "tika-s0404t:302_1": "cha ajjhattikabāhirāni āyatanāni.",
  "tika-s0404t:302_2": "Vuttañhi “chasu loko samuppanno,",
  "tika-s0404t:302_3": "chasu kubbati santhava”nti.",
  "tika-s0404t:302_4": "Tato chaajjhattikabāhirāyatanasaṅkhātato pātito mokkhoti pātimokkhaṃ.",
  "tika-s0404t:302_5": "Atha vā pāto vinipāto assa atthīti pātī, saṃsāro.",
  "tika-s0404t:302_6": "Tato mokkhoti pātimokkhaṃ.",
  "tika-s0404t:302_7": "Atha vā sabbalokādhipatibhāvato dhammissaro bhagavā patīti vuccati,",
  "tika-s0404t:302_8": "muccati etenāti mokkho,",
  "tika-s0404t:302_9": "patino mokkho tena paññattattāti patimokkho,",
  "tika-s0404t:302_10": "patimokkho eva pātimokkhaṃ.",
  "tika-s0404t:302_11": "Sabbaguṇānaṃ vā mūlabhāvato uttamaṭṭhena pati ca so yathāvuttenatthena mokkho cāti patimokkho,",
  "tika-s0404t:302_12": "patimokkho eva pātimokkhaṃ.",
  "tika-s0404t:302_13": "Tathā hi vuttaṃ “pātimokkhanti ādimetaṃ mukhametaṃ pamukhameta”nti vitthāro.",
  "tika-s0404t:303_0": "Atha vā pa-",
  "tika-s0404t:303_1": "iti pakāre,",
  "tika-s0404t:303_2": "atīti accantatthe nipāto,",
  "tika-s0404t:303_3": "tasmā pakārehi accantaṃ mokkhetīti pātimokkhaṃ.",
  "tika-s0404t:303_4": "Idañhi sīlaṃ sayaṃ tadaṅgavasena,",
  "tika-s0404t:303_5": "samādhisahitaṃ paññāsahitañca vikkhambhanavasena samucchedavasena accantaṃ mokkheti mocetīti pātimokkhaṃ.",
  "tika-s0404t:303_6": "Pati pati mokkhoti vā patimokkho,",
  "tika-s0404t:303_7": "tamhā tamhā vītikkamadosato paccekaṃ mokkhoti attho.",
  "tika-s0404t:303_8": "Patimokkho eva pātimokkhaṃ.",
  "tika-s0404t:303_9": "Mokkhoti vā nibbānaṃ,",
  "tika-s0404t:303_10": "tassa mokkhassa paṭibimbabhūtoti patimokkho.",
  "tika-s0404t:303_11": "Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgova yathārahaṃ kilesanibbāpanato.",
  "tika-s0404t:303_12": "Patimokkhoyeva pātimokkhaṃ.",
  "tika-s0404t:303_13": "Atha vā mokkhaṃ pati vattati,",
  "tika-s0404t:303_14": "mokkhābhimukhanti vā patimokkhaṃ,",
  "tika-s0404t:303_15": "patimokkhameva pātimokkhanti evaṃ tāva ettha pātimokkhasaddassa attho veditabbo.",
  "tika-s0404t:304_0": "Saṃvarati pidahati etenāti saṃvaro,",
  "tika-s0404t:304_1": "pātimokkhameva saṃvaroti pātimokkhasaṃvaro.",
  "tika-s0404t:304_2": "Atthato pana tato tato vītikkamitabbato viratiyo cetanā ca,",
  "tika-s0404t:304_3": "tena pātimokkhasaṃvarena upeto samannāgato pātimokkhasaṃvarasaṃvuto.",
  "tika-s0404t:304_4": "Vuttañhetaṃ bhagavatā –",
  "tika-s0404t:304_5": "“iminā pātimokkhasaṃvarena upeto hoti samupeto upagato sampanno samannāgato,",
  "tika-s0404t:304_6": "tena vuccati pātimokkhasaṃvarasaṃvuto”ti.",
  "tika-s0404t:305_0": "Viharatīti iriyāpathavihārena viharati iriyati vattati.",
  "tika-s0404t:305_1": "Ācāragocarasampannoti veḷudānādimicchājīvassa kāyapāgabbhiyādīnañca akaraṇena sabbaso anācāraṃ vajjetvā kāyiko avītikkamo,",
  "tika-s0404t:305_2": "vācasiko avītikkamo,",
  "tika-s0404t:305_3": "kāyikavācasiko avītikkamoti evaṃ vuttabhikkhu sāruppaācārasampattiyā vesiyādiagocaraṃ vajjetvā piṇḍapātādiatthaṃ",
  "tika-s0404t:305_4": "upasaṅkamituṃ yuttaṭṭhānasaṅkhātagocaracaraṇena ca sampannattā ācāragocarasampanno.",
  "tika-s0404t:306_0": "Apica yo bhikkhu satthari sagāravo sappatisso sabrahmacārīsu sagāravo sappatisso hirottappasampanno sunivattho",
  "tika-s0404t:306_1": "supāruto pāsādikena abhikkantena paṭikkantena ālokitena vilokitena samiñjitena pasāritena iriyāpathasampanno",
  "tika-s0404t:306_2": "indriyesu guttadvāro bhojane mattaññū jāgariyaṃ anuyutto satisampajaññena samannāgato appiccho santuṭṭho",
  "tika-s0404t:306_3": "pavivitto asaṃsaṭṭho ābhisamācārikesu sakkaccakārī garucittīkārabahulo viharati,",
  "tika-s0404t:306_4": "ayaṃ vuccati ācārasampanno.",
  "tika-s0404t:307_0": "Gocaro pana upanissayagocaro,",
  "tika-s0404t:307_1": "ārakkhagocaro,",
  "tika-s0404t:307_2": "upanibandhagocaroti tividho.",
  "tika-s0404t:307_3": "Tattha yo dasakathāvatthuguṇasamannāgato vuttalakkhaṇo kalyāṇamitto,",
  "tika-s0404t:307_4": "yaṃ nissāya assutaṃ suṇāti,",
  "tika-s0404t:307_5": "sutaṃ pariyodāpeti,",
  "tika-s0404t:307_6": "kaṅkhaṃ vitarati,",
  "tika-s0404t:307_7": "diṭṭhiṃ ujuṃ karoti,",
  "tika-s0404t:307_8": "cittaṃ pasādeti,",
  "tika-s0404t:307_9": "yassa ca anusikkhanto saddhāya vaḍḍhati, sīlena, sutena, cāgena,",
  "tika-s0404t:307_10": "paññāya vaḍḍhati,",
  "tika-s0404t:307_11": "ayaṃ vuccati upanissayagocaro.",
  "tika-s0404t:308_0": "Yo bhikkhu antaragharaṃ paviṭṭho vīthiṃ paṭipanno okkhittacakkhu yugamattadassī saṃvuto gacchati,",
  "tika-s0404t:308_1": "na hatthiṃ olokento, na assaṃ,",
  "tika-s0404t:308_2": "na rathaṃ,",
  "tika-s0404t:308_3": "na pattiṃ,",
  "tika-s0404t:308_4": "na itthiṃ,",
  "tika-s0404t:308_5": "na purisaṃ olokento,",
  "tika-s0404t:308_6": "na uddhaṃ ullokento,",
  "tika-s0404t:308_7": "na adho olokento,",
  "tika-s0404t:308_8": "na disāvidisaṃ pekkhamāno gacchati,",
  "tika-s0404t:308_9": "ayaṃ ārakkhagocaro.",
  "tika-s0404t:309_0": "Upanibandhagocaro pana cattāro satipaṭṭhānā,",
  "tika-s0404t:309_1": "yattha bhikkhu attano cittaṃ upanibandhati.",
  "tika-s0404t:309_2": "Vuttañhetaṃ bhagavatā – “ko ca,",
  "tika-s0404t:309_3": "bhikkhave,",
  "tika-s0404t:309_4": "bhikkhuno gocaro sako pettiko visayo,",
  "tika-s0404t:309_5": "yadidaṃ cattāro satipaṭṭhānā”ti.",
  "tika-s0404t:309_6": "Tattha upanissayagocarassa pubbe vuttattā itaresaṃ vasenettha gocaro veditabbo.",
  "tika-s0404t:309_7": "Iti yathāvuttāya ācārasampattiyā imāya ca gocarasampattiyā samannāgatattā ācāragocarasampanno.",
  "tika-s0404t:310_0": "Aṇumattesu vajjesu bhayadassāvīti appamattakattā aṇuppamāṇesu assatiyā asañcicca āpannasekhiyaakusalacittuppādādibhedesu vajjesu bhayadassanasīlo.",
  "tika-s0404t:310_1": "Yo hi bhikkhu paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatarājasadisaṃ katvā passati,",
  "tika-s0404t:310_2": "yopi sabbalahukaṃ dubbhāsitamattaṃ pārājikasadisaṃ katvā passati,",
  "tika-s0404t:310_3": "ayampi aṇumattesu vajjesu bhayadassāvī nāma.",
  "tika-s0404t:310_4": "Samādāya sikkhati sikkhāpadesūti yaṃkiñci sikkhāpadesu sikkhitabbaṃ,",
  "tika-s0404t:310_5": "taṃ sabbena sabbaṃ sabbathā sabbaṃ anavasesaṃ samādiyitvā sikkhati,",
  "tika-s0404t:310_6": "vattati pūretīti attho.",
  "tika-s0404t:311_0": "Abhisallekhikāti ativiya kilesānaṃ sallekhanīyā,",
  "tika-s0404t:311_1": "tesaṃ tanubhāvāya pahānāya yuttarūpā.",
  "tika-s0404t:311_2": "Cetovivaraṇasappāyāti cetaso paṭicchādakānaṃ nīvaraṇānaṃ dūrībhāvakaraṇena cetovivaraṇasaṅkhātānaṃ samathavipassanānaṃ sappāyā,",
  "tika-s0404t:311_3": "samathavipassanācittasseva vā vivaraṇāya pākaṭīkaraṇāya vā sappāyā upakārikāti cetovivaraṇasappāyā.",
  "tika-s0404t:312_0": "Idāni yena nibbidādiāvahaṇena ayaṃ kathā abhisallekhikā cetovivaraṇasappāyā ca nāma hoti,",
  "tika-s0404t:312_1": "taṃ dassetuṃ “ekantanibbidāyā”tiādi vuttaṃ.",
  "tika-s0404t:312_2": "Tattha ekantanibbidāyāti ekaṃseneva vaṭṭadukkhato nibbindanatthāya.",
  "tika-s0404t:312_3": "Virāgāya nirodhāyāti tasseva virajjanatthāya ca nirujjhanatthāya ca.",
  "tika-s0404t:312_4": "Upasamāyāti sabbakilesavūpasamāya.",
  "tika-s0404t:312_5": "Abhiññāyāti sabbassapi abhiññeyyassa abhijānanāya.",
  "tika-s0404t:312_6": "Sambodhāyāti catumaggasambodhāya.",
  "tika-s0404t:312_7": "Nibbānāyāti anupādisesanibbānāya.",
  "tika-s0404t:312_8": "Etesu hi ādito tīhi padehi vipassanā vuttā,",
  "tika-s0404t:312_9": "dvīhi nibbānaṃ vuttaṃ.",
  "tika-s0404t:312_10": "Samathavipassanā ādiṃ katvā nibbānapariyosāno ayaṃ sabbo uttarimanussadhammo dasakathāvatthulābhino sijjhatīti dasseti.",
  "tika-s0404t:313_0": "Idāni taṃ kathaṃ vibhajitvā dassento “appicchakathā”tiādimāha.",
  "tika-s0404t:313_1": "Tattha appicchoti niiccho,",
  "tika-s0404t:313_2": "tassa kathā appicchakathā,",
  "tika-s0404t:313_3": "appicchabhāvappaṭisaṃyuttakathā vā appicchakathā.",
  "tika-s0404t:313_4": "Ettha ca atriccho, pāpiccho, mahiccho,",
  "tika-s0404t:313_5": "appicchoti icchāvasena cattāro puggalā.",
  "tika-s0404t:313_6": "Tesu attanā yathāladdhena lābhena atitto uparūpari lābhaṃ icchanto atriccho nāma.",
  "tika-s0404t:313_7": "Yaṃ sandhāya –",
  "tika-s0404t:314_0": "“Catubbhi aṭṭhajjhagamā, aṭṭhāhipi ca soḷasa;",
  "tika-s0404t:315_0": "Soḷasāhi ca bāttiṃsa, atricchaṃ cakkamāsado;",
  "tika-s0404t:316_0": "Icchāhatassa posassa, cakkaṃ bhamati matthake”ti. ca;",
  "tika-s0404t:317_0": "“Atricchaṃ atilobhena, atilobhamadena cā”ti. ca vuttaṃ;",
  "tika-s0404t:318_0": "Lābhasakkārasilokanikāmayamānāya asantaguṇasambhāvanādhippāyo pāpiccho.",
  "tika-s0404t:318_1": "Yaṃ sandhāya vuttaṃ “idhekacco assaddho samāno ‘saddhoti maṃ jano jānātū’ti icchati,",
  "tika-s0404t:318_2": "dussīlo samāno ‘sīlavāti maṃ jano jānātū’ti icchatī”tiādi.",
  "tika-s0404t:319_0": "Santaguṇasambhāvanādhippāyo paṭiggahaṇe amattaññū mahiccho,",
  "tika-s0404t:319_1": "yaṃ sandhāya vuttaṃ “idhekacco saddho samāno ‘saddhoti maṃ jano jānātū’ti icchati,",
  "tika-s0404t:319_2": "sīlavā samāno ‘sīlavāti maṃ jano jānātū’ti icchatī”tiādi.",
  "tika-s0404t:319_3": "Duttappiyatāya hissa vijātamātāpi cittaṃ gahetuṃ na sakkoti.",
  "tika-s0404t:319_4": "Tenetaṃ vuccati –",
  "tika-s0404t:320_0": "“Aggikkhandho samuddo ca, mahiccho cāpi puggalo;",
  "tika-s0404t:321_0": "Sakaṭena paccaye dentu, tayopete atappayā”ti.",
  "tika-s0404t:322_0": "Ete pana atricchatādayo dose ārakā vivajjetvā santaguṇaniguhanādhippāyo paṭiggahaṇe ca mattaññū appiccho.",
  "tika-s0404t:322_1": "Attani vijjamānampi guṇaṃ paṭicchādetukāmatāya saddho samāno “saddhoti maṃ jano jānātū”ti na icchati, sīlavā,",
  "tika-s0404t:322_2": "bahussuto,",
  "tika-s0404t:322_3": "pavivitto,",
  "tika-s0404t:322_4": "āraddhavīriyo,",
  "tika-s0404t:322_5": "upaṭṭhitassati, samāhito,",
  "tika-s0404t:322_6": "paññavā samāno “paññavāti maṃ jano jānātū”ti na icchati.",
  "tika-s0404t:322_7": "Svāyaṃ paccayappiccho,",
  "tika-s0404t:322_8": "dhutaṅgappiccho,",
  "tika-s0404t:322_9": "pariyattiappiccho adhigamappicchoti catubbidho.",
  "tika-s0404t:322_10": "Tattha catūsu paccayesu appiccho paccayadāyakaṃ deyyadhammaṃ attano thāmañca oloketvā sacepi hi deyyadhammo bahu hoti,",
  "tika-s0404t:322_11": "dāyako appaṃ dātukāmo,",
  "tika-s0404t:322_12": "dāyakassa vasena appameva gaṇhāti.",
  "tika-s0404t:322_13": "Deyyadhammo ce appo,",
  "tika-s0404t:322_14": "dāyako bahuṃ dātukāmo,",
  "tika-s0404t:322_15": "deyyadhammassa vasena appameva gaṇhāti.",
  "tika-s0404t:322_16": "Deyyadhammopi ce bahu,",
  "tika-s0404t:322_17": "dāyakopi bahuṃ dātukāmo,",
  "tika-s0404t:322_18": "attano thāmaṃ ñatvā pamāṇayuttameva gaṇhāti.",
  "tika-s0404t:322_19": "Evarūpo hi bhikkhu anuppannaṃ lābhaṃ uppādeti,",
  "tika-s0404t:322_20": "uppannaṃ lābhaṃ thāvaraṃ karoti,",
  "tika-s0404t:322_21": "dāyakānaṃ cittaṃ ārādheti.",
  "tika-s0404t:322_22": "Dhutaṅgasamādānassa pana attani atthibhāvaṃ na jānāpetukāmo dhutaṅgappiccho.",
  "tika-s0404t:322_23": "Yo attano bahussutabhāvaṃ jānāpetuṃ na icchati,",
  "tika-s0404t:322_24": "ayaṃ pariyattiappiccho.",
  "tika-s0404t:322_25": "Yo pana sotāpannādīsu aññataro hutvā sabrahmacārīnampi attano sotāpannādibhāvaṃ jānāpetuṃ na icchati,",
  "tika-s0404t:322_26": "ayaṃ adhigamappiccho.",
  "tika-s0404t:322_27": "Evametesaṃ appicchānaṃ yā appicchatā,",
  "tika-s0404t:322_28": "tassā saddhiṃ sandassanādividhinā anekākāravokārānisaṃsavibhāvanavasena sappaṭipakkhassa atricchatādibhedassa",
  "tika-s0404t:322_29": "icchācārassa ādīnavavibhāvanavasena ca pavattā kathā appicchakathā.",
  "tika-s0404t:323_0": "Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi.",
  "tika-s0404t:323_1": "Atha vā visamaṃ paccayicchaṃ pahāya samaṃ tuṭṭhi santuṭṭhi,",
  "tika-s0404t:323_2": "santena vā vijjamānena tuṭṭhi santuṭṭhi.",
  "tika-s0404t:323_3": "Vuttañcetaṃ –",
  "tika-s0404t:324_0": "“Atītaṃ nānubaddho so, nappajappamanāgataṃ;",
  "tika-s0404t:325_0": "Paccuppannena yāpento, santuṭṭhoti pavuccatī”ti.",
  "tika-s0404t:326_0": "Sammā vā ñāyena bhagavatā anuññātavidhinā paccayehi tuṭṭhi santuṭṭhi,",
  "tika-s0404t:326_1": "atthato itarītarapaccayasantoso,",
  "tika-s0404t:326_2": "so dvādasavidho hoti. Kathaṃ?",
  "tika-s0404t:326_3": "Cīvare yathālābhasantoso,",
  "tika-s0404t:326_4": "yathābalasantoso,",
  "tika-s0404t:326_5": "yathāsāruppasantosoti tividho.",
  "tika-s0404t:326_6": "Evaṃ piṇḍapātādīsu.",
  "tika-s0404t:327_0": "Tatrāyaṃ pabhedavaṇṇanā –",
  "tika-s0404t:327_1": "idha bhikkhu cīvaraṃ labhati sundaraṃ vā asundaraṃ vā,",
  "tika-s0404t:327_2": "so teneva yāpeti,",
  "tika-s0404t:327_3": "aññaṃ na pattheti,",
  "tika-s0404t:327_4": "labhantopi na gaṇhāti,",
  "tika-s0404t:327_5": "ayamassa cīvare yathālābhasantoso.",
  "tika-s0404t:327_6": "Atha pana pakatidubbalo vā hoti ābādhajarābhibhūto vā,",
  "tika-s0404t:327_7": "garucīvaraṃ pārupanto kilamati,",
  "tika-s0404t:327_8": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "tika-s0404t:327_9": "ayamassa cīvare yathābalasantoso.",
  "tika-s0404t:327_10": "Aparo paṇītapaccayalābhī hoti,",
  "tika-s0404t:327_11": "so paṭṭacīvarādīnaṃ aññataraṃ mahagghacīvaraṃ bahūni vā labhitvā “idaṃ therānaṃ cirapabbajitānaṃ bahussutānaṃ anurūpaṃ,",
  "tika-s0404t:327_12": "idaṃ gilānānaṃ dubbalānaṃ appalābhīnaṃ hotū”ti tesaṃ datvā attanā saṅkārakūṭādito vā nantakāni uccinitvā",
  "tika-s0404t:327_13": "saṅghāṭiṃ katvā tesaṃ vā purāṇacīvarāni gahetvā dhārentopi santuṭṭhova hoti,",
  "tika-s0404t:327_14": "ayamassa cīvare yathāsāruppasantoso.",
  "tika-s0404t:328_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "tika-s0404t:328_1": "so teneva yāpeti,",
  "tika-s0404t:328_2": "aññaṃ na pattheti,",
  "tika-s0404t:328_3": "labhantopi na gaṇhāti,",
  "tika-s0404t:328_4": "ayamassa piṇḍapāte yathālābhasantoso.",
  "tika-s0404t:328_5": "Atha pana ābādhiko hoti,",
  "tika-s0404t:328_6": "lūkhaṃ paṇītaṃ pakativiruddhaṃ byādhiviruddhaṃ vā piṇḍapātaṃ bhuñjitvā gāḷhaṃ vā rogābādhaṃ pāpuṇāti,",
  "tika-s0404t:328_7": "so sabhāgassa bhikkhuno datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti,",
  "tika-s0404t:328_8": "ayamassa piṇḍapāte yathābalasantoso.",
  "tika-s0404t:328_9": "Aparo bahuṃ paṇītaṃ piṇḍapātaṃ labhati,",
  "tika-s0404t:328_10": "so “ayaṃ piṇḍapāto cirapabbajitānaṃ anurūpo”ti cīvaraṃ viya tesaṃ datvā tesaṃ vā sesakaṃ attanā piṇḍāya",
  "tika-s0404t:328_11": "caritvā missakāhāraṃ vā bhuñjantopi santuṭṭhova hoti,",
  "tika-s0404t:328_12": "ayamassa piṇḍapāte yathāsāruppasantoso.",
  "tika-s0404t:329_0": "Idha pana bhikkhuno senāsanaṃ pāpuṇāti manāpaṃ vā āmanāpaṃ vā antamaso tiṇasanthārakampi,",
  "tika-s0404t:329_1": "so teneva santussati,",
  "tika-s0404t:329_2": "puna aññaṃ sundarataraṃ pāpuṇāti,",
  "tika-s0404t:329_3": "taṃ na gaṇhāti,",
  "tika-s0404t:329_4": "ayamassa senāsane yathālābhasantoso.",
  "tika-s0404t:329_5": "Atha pana ābādhiko hoti dubbalo vā,",
  "tika-s0404t:329_6": "pakativiruddhaṃ vā so byādhiviruddhaṃ vā senāsanaṃ labhati,",
  "tika-s0404t:329_7": "yatthassa vasato aphāsu hoti,",
  "tika-s0404t:329_8": "so taṃ sabhāgassa bhikkhuno datvā tassa santake sappāyasenāsane vasitvā samaṇadhammaṃ karontopi santuṭṭhova hoti,",
  "tika-s0404t:329_9": "ayamassa senāsane yathābalasantoso.",
  "tika-s0404t:329_10": "Aparo sundaraṃ senāsanaṃ pattampi na sampaṭicchati “paṇītasenāsanaṃ nāma pamādaṭṭhāna”nti,",
  "tika-s0404t:329_11": "mahāpuññatāya vā leṇamaṇḍapakūṭāgārādīni bahūni paṇītasenāsanāni labhati,",
  "tika-s0404t:329_12": "so tāni cīvarādīni viya cirapabbajitādīnaṃ datvā yattha katthaci vasantopi santuṭṭhova hoti,",
  "tika-s0404t:329_13": "ayamassa senāsane yathāsāruppasantoso.",
  "tika-s0404t:330_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "tika-s0404t:330_1": "so teneva tussati,",
  "tika-s0404t:330_2": "aññaṃ na pattheti,",
  "tika-s0404t:330_3": "labhantopi na gaṇhāti,",
  "tika-s0404t:330_4": "ayaṃ gilānapaccaye yathālābhasantoso.",
  "tika-s0404t:330_5": "Atha pana telena atthiko phāṇitaṃ labhati,",
  "tika-s0404t:330_6": "so yaṃ labhati,",
  "tika-s0404t:330_7": "so taṃ sabhāgassa bhikkhuno datvā tassa hatthato telena bhesajjaṃ katvā samaṇadhammaṃ karontopi santuṭṭhova hoti,",
  "tika-s0404t:330_8": "ayamassa gilānapaccaye yathābalasantoso.",
  "tika-s0404t:330_9": "Aparo mahāpuñño bahuṃ telamadhuphāṇitādipaṇītabhesajjaṃ labhati,",
  "tika-s0404t:330_10": "so taṃ cīvarādīni viya cirapabbajitādīnaṃ datvā tesaṃ ābhatakena yena kenaci bhesajjaṃ karontopi santuṭṭhova hoti.",
  "tika-s0404t:330_11": "Yo pana ekasmiṃ bhājane muttaharītakaṃ,",
  "tika-s0404t:330_12": "ekasmiṃ catumadhuraṃ ṭhapetvā “gaṇhatha, bhante,",
  "tika-s0404t:330_13": "yadicchasī”ti vuccamāno “sacassa tesu aññatarenapi rogo vūpasammati,",
  "tika-s0404t:330_14": "idaṃ muttaharītakaṃ nāma buddhādīhi vaṇṇita”nti,",
  "tika-s0404t:330_15": "“pūtimuttabhesajjaṃ nissāya pabbajjā,",
  "tika-s0404t:330_16": "tattha te yāvajīvaṃ ussāho karaṇīyo”ti vacanaṃ anussaranto catumadhuraṃ paṭikkhipitvā muttaharītakena bhesajjaṃ karonto paramasantuṭṭhova hoti,",
  "tika-s0404t:330_17": "ayamassa gilānapaccaye yathāsāruppasantoso.",
  "tika-s0404t:331_0": "So evaṃpabhedo sabbopi santoso santuṭṭhīti pavuccati.",
  "tika-s0404t:331_1": "Tena vuttaṃ “atthato itarītarapaccayasantoso”ti.",
  "tika-s0404t:331_2": "Tassā santuṭṭhiyā saddhiṃ sandassanādividhinā ānisaṃsavibhāvanavasena tappaṭipakkhassa atricchatādibhedassa",
  "tika-s0404t:331_3": "icchācārassa ādīnavavibhāvanavasena ca pavattā kathā santuṭṭhikathā.",
  "tika-s0404t:331_4": "Ito parāsupi kathāsu eseva nayo.",
  "tika-s0404t:331_5": "Visesamattameva vakkhāma.",
  "tika-s0404t:332_0": "Pavivekakathāti ettha kāyaviveko,",
  "tika-s0404t:332_1": "cittaviveko,",
  "tika-s0404t:332_2": "upadhivivekoti tayo vivekā.",
  "tika-s0404t:332_3": "Tesu eko gacchati,",
  "tika-s0404t:332_4": "eko tiṭṭhati,",
  "tika-s0404t:332_5": "eko nisīdati,",
  "tika-s0404t:332_6": "eko seyyaṃ kappeti,",
  "tika-s0404t:332_7": "eko gāmaṃ piṇḍāya pavisati,",
  "tika-s0404t:332_8": "eko paṭikkamati,",
  "tika-s0404t:332_9": "eko abhikkamati,",
  "tika-s0404t:332_10": "eko caṅkamaṃ adhiṭṭhāti,",
  "tika-s0404t:332_11": "eko carati,",
  "tika-s0404t:332_12": "eko viharati,",
  "tika-s0404t:332_13": "evaṃ sabbiriyāpathesu sabbakiccesu gaṇasaṅgaṇikaṃ pahāya vivittavāso kāyaviveko nāma.",
  "tika-s0404t:332_14": "Aṭṭha samāpattiyo pana cittaviveko nāma.",
  "tika-s0404t:332_15": "Nibbānaṃ upadhiviveko nāma.",
  "tika-s0404t:332_16": "Vuttañhetaṃ “kāyaviveko ca vivekaṭṭhakāyānaṃ nekkhammābhiratānaṃ,",
  "tika-s0404t:332_17": "cittaviveko ca parisuddhacittānaṃ paramavodānappattānaṃ,",
  "tika-s0404t:332_18": "upadhiviveko ca nirupadhīnaṃ puggalānaṃ visaṅkhāragatāna”nti.",
  "tika-s0404t:332_19": "Vivekoyeva paviveko,",
  "tika-s0404t:332_20": "paviveke paṭisaṃyuttā kathā pavivekakathā.",
  "tika-s0404t:333_0": "Asaṃsaggakathāti ettha savanasaṃsaggo,",
  "tika-s0404t:333_1": "dassanasaṃsaggo,",
  "tika-s0404t:333_2": "samullapanasaṃsaggo,",
  "tika-s0404t:333_3": "sambhogasaṃsaggo,",
  "tika-s0404t:333_4": "kāyasaṃsaggoti pañca saṃsaggā.",
  "tika-s0404t:333_5": "Tesu idhekacco bhikkhu suṇāti “amukasmiṃ ṭhāne gāme vā nigame vā itthī abhirūpā dassanīyā pāsādikā paramāya vaṇṇapokkharatāya samannāgatā”ti,",
  "tika-s0404t:333_6": "so taṃ sutvā saṃsīdati visīdati,",
  "tika-s0404t:333_7": "na sakkoti brahmacariyaṃ sandhāretuṃ,",
  "tika-s0404t:333_8": "sikkhaṃ paccakkhāya hīnāyāvattati,",
  "tika-s0404t:333_9": "evaṃ visabhāgārammaṇassavanena uppannakilesasanthavo savanasaṃsaggo nāma.",
  "tika-s0404t:333_10": "Na heva kho bhikkhu suṇāti,",
  "tika-s0404t:333_11": "apica kho sāmaṃ passati itthiṃ abhirūpaṃ dassanīyaṃ pāsādikaṃ paramāya vaṇṇapokkharatāya samannāgataṃ,",
  "tika-s0404t:333_12": "so taṃ disvā saṃsīdati visīdati,",
  "tika-s0404t:333_13": "na sakkoti brahmacariyaṃ sandhāretuṃ,",
  "tika-s0404t:333_14": "sikkhaṃ paccakkhāya hīnāyāvattati,",
  "tika-s0404t:333_15": "evaṃ visabhāgārammaṇadassanena uppannakilesasanthavo dassanasaṃsaggo nāma.",
  "tika-s0404t:333_16": "Disvā pana aññamaññaṃ ālāpasallāpavasena uppanno kilesasanthavo samullapanasaṃsaggo nāma.",
  "tika-s0404t:333_17": "Sañjagghanādipi eteneva saṅgayhati.",
  "tika-s0404t:333_18": "Attano pana santakaṃ yaṃ kiñci mātugāmassa datvā adatvā vā tena dinnassa vanabhaṅginiyādino paribhogavasena",
  "tika-s0404t:333_19": "uppanno kilesasanthavo sambhogasaṃsaggo nāma.",
  "tika-s0404t:333_20": "Mātugāmassa hatthaggāhādivasena uppannakilesasanthavo kāyasaṃsaggo nāma.",
  "tika-s0404t:334_0": "Yopi cesa “gihīhi saṃsaṭṭho viharati ananulomikena saṃsaggena sahasokī sahanandī sukhitesu sukhito dukkhitesu",
  "tika-s0404t:334_1": "dukkhito uppannesu kiccakaraṇīyesu attanā vo yogaṃ āpajjatī”ti evaṃ vutto ananulomiko gihisaṃsaggo nāma,",
  "tika-s0404t:334_2": "yo ca sabrahmacārīhipi kilesuppattihetubhūto saṃsaggo,",
  "tika-s0404t:334_3": "taṃ sabbaṃ pahāya yvāyaṃ saṃsāre thirataraṃ saṃvegasaṅkhāresu tibbaṃ bhayasaññaṃ sarīre paṭikkūlasaññaṃ",
  "tika-s0404t:334_4": "sabbākusalesu jigucchāpubbaṅgamaṃ hirottappaṃ sabbakiriyāsu satisampajaññanti sabbaṃ paccupaṭṭhapetvā",
  "tika-s0404t:334_5": "kamaladale jalabindu viya sabbattha alaggabhāvo,",
  "tika-s0404t:334_6": "ayaṃ sabbasaṃsaggappaṭipakkhatāya asaṃsaggo,",
  "tika-s0404t:334_7": "tappaṭisaṃyuttā kathā asaṃsaggakathā.",
  "tika-s0404t:335_0": "Vīriyārambhakathāti ettha vīrassa bhāvo,",
  "tika-s0404t:335_1": "kammanti vā vīriyaṃ,",
  "tika-s0404t:335_2": "vidhinā īretabbaṃ pavattetabbanti vā vīriyaṃ,",
  "tika-s0404t:335_3": "vīriyañca taṃ akusalānaṃ dhammānaṃ pahānāya,",
  "tika-s0404t:335_4": "kusalānaṃ dhammānaṃ upasampadāya ārabhanaṃ vīriyārambho.",
  "tika-s0404t:335_5": "Svāyaṃ kāyiko,",
  "tika-s0404t:335_6": "cetasiko cāti duvidho,",
  "tika-s0404t:335_7": "ārambhadhātu,",
  "tika-s0404t:335_8": "nikkamadhātu,",
  "tika-s0404t:335_9": "parakkamadhātu,",
  "tika-s0404t:335_10": "cāti tividho,",
  "tika-s0404t:335_11": "sammappadhānavasena catubbidho.",
  "tika-s0404t:335_12": "So sabbopi yo bhikkhu gamane uppannakilesaṃ ṭhānaṃ pāpuṇituṃ na deti,",
  "tika-s0404t:335_13": "ṭhāne uppannaṃ nisajjaṃ,",
  "tika-s0404t:335_14": "nisajjāya uppannaṃ sayanaṃ pāpuṇituṃ na deti,",
  "tika-s0404t:335_15": "tattha tattheva ajapadena daṇḍena kaṇhasappaṃ uppīḷetvā gaṇhanto viya tikhiṇena asinā amittaṃ gīvāya",
  "tika-s0404t:335_16": "paharanto viya sīsaṃ ukkhipituṃ adatvā vīriyabalena niggaṇhāti,",
  "tika-s0404t:335_17": "tassevaṃ vīriyārambho āraddhavīriyassa vasena veditabbo,",
  "tika-s0404t:335_18": "tappaṭisaṃyuttā kathā vīriyārambhakathā.",
  "tika-s0404t:336_0": "Sīlakathātiādīsu duvidhaṃ sīlaṃ lokiyaṃ lokuttarañca.",
  "tika-s0404t:336_1": "Tattha lokiyaṃ pātimokkhasaṃvarādi catupārisuddhisīlaṃ.",
  "tika-s0404t:336_2": "Lokuttaraṃ maggasīlaṃ phalasīlañca.",
  "tika-s0404t:336_3": "Tathā samādhipi.",
  "tika-s0404t:336_4": "Vipassanāya pādakabhūtā saha upacārena aṭṭha samāpattiyo lokiyo samādhi,",
  "tika-s0404t:336_5": "maggasampayutto panettha lokuttaro samādhi nāma.",
  "tika-s0404t:336_6": "Tathā paññāpi.",
  "tika-s0404t:336_7": "Lokiyā sutamayā,",
  "tika-s0404t:336_8": "cintāmayā,",
  "tika-s0404t:336_9": "jhānasampayuttā,",
  "tika-s0404t:336_10": "vipassanāñāṇañca.",
  "tika-s0404t:336_11": "Visesato panettha vipassanāpaññā gahetabbā.",
  "tika-s0404t:336_12": "Lokuttarā maggapaññā phalapaññā ca.",
  "tika-s0404t:336_13": "Vimutti ariyaphalavimutti nibbānañca.",
  "tika-s0404t:336_14": "Apare pana tadaṅgavikkhambhanasamucchedavimuttīnampi vasenettha atthaṃ saṃvaṇṇenti.",
  "tika-s0404t:336_15": "Vimuttiñāṇadassanampi ekūnavīsatividhaṃ paccavekkhaṇañāṇaṃ.",
  "tika-s0404t:336_16": "Iti imesaṃ sīlādīnaṃ saddhiṃ sandassanādividhinā anekākāravokāraānisaṃsavibhāvanavasena ceva tappaṭipakkhānaṃ",
  "tika-s0404t:336_17": "dussīlyādīnaṃ ādīnavavibhāvanavasena ca pavattā kathā,",
  "tika-s0404t:336_18": "tappaṭisaṃyuttā kathā vā sīlādikathā nāma.",
  "tika-s0404t:337_0": "Ettha ca “attanā ca appiccho hoti,",
  "tika-s0404t:337_1": "appiccha kathañca paresaṃ kattā”ti “santuṭṭho hoti itarītarena cīvarena,",
  "tika-s0404t:337_2": "itarītaracīvarasantuṭṭhiyā ca vaṇṇavādī”ti ca ādivacanato sayañca appicchatādiguṇasamannāgatena paresampi",
  "tika-s0404t:337_3": "tadatthāya hitajjhāsayena pavattetabbā tathārūpī kathā.",
  "tika-s0404t:337_4": "Yā idha abhisallekhikādibhāvena visesetvā vuttā appicchakathādīti veditabbā.",
  "tika-s0404t:337_5": "Kārakasseva hi kathā visesato adhippetatthasādhinī.",
  "tika-s0404t:337_6": "Tathā hi vakkhati –",
  "tika-s0404t:337_7": "“kalyāṇamittassetaṃ, meghiya,",
  "tika-s0404t:337_8": "bhikkhuno pāṭikaṅkhaṃ…pe…",
  "tika-s0404t:337_9": "akasiralābhī”ti.",
  "tika-s0404t:338_0": "Evarūpiyāti īdisāya yathāvuttāya.",
  "tika-s0404t:338_1": "Nikāmalābhīti yathicchitalābhī yathārucilābhī,",
  "tika-s0404t:338_2": "sabbakālaṃ imaṃ kathaṃ sotuṃ vicāretuñca yathāsukhaṃ labhanto.",
  "tika-s0404t:338_3": "Akicchalābhīti nidukkhalābhī.",
  "tika-s0404t:338_4": "Akasiralābhīti vipulalābhī.",
  "tika-s0404t:339_0": "Āraddhavīriyoti paggahitavīriyo.",
  "tika-s0404t:339_1": "Akusalānaṃ dhammānaṃ pahānāyāti akosallasambhūtaṭṭhena akusalānaṃ pāpadhammānaṃ pajahanatthāya.",
  "tika-s0404t:339_2": "Kusalānaṃ dhammānanti kucchitānaṃ salanādiatthena anavajjaṭṭhena ca kusalānaṃ sahavipassanānaṃ maggaphaladhammānaṃ.",
  "tika-s0404t:339_3": "Upasampadāyāti sampādanāya attano santāne uppādanāya.",
  "tika-s0404t:339_4": "Thāmavāti ussoḷhisaṅkhātena vīriyathāmena samannāgato.",
  "tika-s0404t:339_5": "Daḷhaparakkamoti thiraparakkamo asithilavīriyo.",
  "tika-s0404t:339_6": "Anikkhittadhuroti anorohitadhuro anosakkavīriyo.",
  "tika-s0404t:340_0": "Paññavāti vipassanāpaññāya paññavā.",
  "tika-s0404t:340_1": "Udayatthagāminiyāti pañcannaṃ khandhānaṃ udayañca vayañca paṭivijjhantiyā.",
  "tika-s0404t:340_2": "Ariyāyāti vikkhambhanavasena kilesehi ārakā dūre ṭhitāya niddosāya.",
  "tika-s0404t:340_3": "Nibbedhikāyāti nibbedhabhāgiyāya.",
  "tika-s0404t:340_4": "Sammā dukkhakkhayagāminiyāti vaṭṭadukkhassa khepanato “dukkhakkhayo”ti laddhanāmaṃ ariyamaggaṃ sammā hetunā nayena gacchantiyā.",
  "tika-s0404t:340_5": "Imesu ca pana pañcasu dhammesu sīlaṃ vīriyaṃ paññā ca yogino ajjhattikaṃ aṅgaṃ,",
  "tika-s0404t:340_6": "itaradvayaṃ bāhiraṃ aṅgaṃ.",
  "tika-s0404t:340_7": "Tatthāpi kalyāṇamittasannissayeneva sesaṃ catubbidhaṃ ijjhati,",
  "tika-s0404t:340_8": "kalyāṇamittassevettha bahukārataṃ dassento satthā “kalyāṇamittassetaṃ, meghiya,",
  "tika-s0404t:340_9": "bhikkhuno pāṭikaṅkha”ntiādinā desanaṃ vaḍḍhesi.",
  "tika-s0404t:340_10": "Tattha pāṭikaṅkhanti ekaṃsena icchitabbaṃ,",
  "tika-s0404t:340_11": "avassaṃbhāvīti attho.",
  "tika-s0404t:340_12": "Yanti kiriyāparāmasanaṃ.",
  "tika-s0404t:340_13": "Idaṃ vuttaṃ hoti –",
  "tika-s0404t:340_14": "“sīlavā bhavissatī”ti ettha yadetaṃ kalyāṇamittassa bhikkhuno sīlavantatāya bhavanaṃ sīlasampannattaṃ,",
  "tika-s0404t:340_15": "tassa bhikkhuno sīlasampannattā etaṃ tassa pāṭikaṅkhaṃ,",
  "tika-s0404t:340_16": "avassaṃbhāvī ekaṃseneva tassa tattha niyojanatoti adhippāyo.",
  "tika-s0404t:340_17": "Pātimokkhasaṃvarasaṃvuto viharatītiādīsupi eseva nayo.",
  "tika-s0404t:341_0": "Evaṃ bhagavā sadevake loke uttamakalyāṇamittasaṅkhātassa attano vacanaṃ anādiyitvā taṃ vanasaṇḍaṃ pavisitvā",
  "tika-s0404t:341_1": "tādisaṃ vippakāraṃ pattassa āyasmato meghiyassa kalyāṇamittatādinā sakalaṃ sāsanasampadaṃ dassetvā idānissa",
  "tika-s0404t:341_2": "tattha ādarajātassa pubbe yehi kāmavitakkādīhi upaddutattā kammaṭṭhānaṃ na sampajjati,",
  "tika-s0404t:341_3": "tassa tesaṃ ujuvipaccanīkabhūtattā ca bhāvanānayaṃ pakāsetvā tato paraṃ arahattassa kammaṭṭhānaṃ ācikkhanto “tena ca pana, meghiya,",
  "tika-s0404t:341_4": "bhikkhunā imesu pañcasu dhammesu patiṭṭhāya cattāro dhammā uttari bhāvetabbā”tiādimāha.",
  "tika-s0404t:341_5": "Tattha tenāti evaṃ kalyāṇamittasannissayena yathāvuttasīlādiguṇasamannāgatena.",
  "tika-s0404t:341_6": "Tenevāha “imesu pañcasu dhammesu patiṭṭhāyā”ti.",
  "tika-s0404t:341_7": "Uttarīti āraddhataruṇavipassanassa rāgādiparissayā ce uppajjeyyuṃ,",
  "tika-s0404t:341_8": "tesaṃ visodhanatthaṃ tato uddhaṃ cattāro dhammā bhāvetabbā uppādetabbā vaḍḍhetabbā ca.",
  "tika-s0404t:342_0": "Asubhāti ekādasasu asubhakammaṭṭhānesu yathārahaṃ yattha katthaci asubhabhāvanā.",
  "tika-s0404t:342_1": "Rāgassa pahānāyāti kāmarāgassa pajahanatthāya.",
  "tika-s0404t:342_2": "Ayamattho sālilāvakopamāya vibhāvetabbo.",
  "tika-s0404t:342_3": "Evaṃbhūtaṃ bhāvanāvidhiṃ sandhāya vuttaṃ –",
  "tika-s0404t:342_4": "“asubhā bhāvetabbā rāgassa pahānāyā”ti.",
  "tika-s0404t:342_5": "Mettāti mettākammaṭṭhānaṃ.",
  "tika-s0404t:342_6": "Byāpādassa pahānāyāti vuttanayeneva uppannassa kopassa pajahanatthāya.",
  "tika-s0404t:342_7": "Ānāpānassatīti soḷasavatthukā ānāpānassati.",
  "tika-s0404t:342_8": "Vitakkupacchedāyāti vuttanayeneva uppannānaṃ vitakkānaṃ pacchedanatthāya.",
  "tika-s0404t:342_9": "Asmimānasamugghātāyāti “asmī”ti uppajjanakassa navavidhassa mānassa samucchedanatthāya.",
  "tika-s0404t:343_0": "Aniccasaññinoti hutvā abhāvato udayabbayavantato pabhaṅguto tāvakālikato niccappaṭikkhepato ca “sabbe",
  "tika-s0404t:343_1": "saṅkhārā aniccā”ti pavattaaniccānupassanāvasena aniccasaññino.",
  "tika-s0404t:343_2": "Anattasaññā saṇṭhātīti asārakato avasavattanato parato rittato tucchato suññato ca “sabbe dhammā anattā”ti",
  "tika-s0404t:343_3": "evaṃ pavattaanattānupassanāsaṅkhātā anattasaññā citte saṇṭhahati atidaḷhaṃ patiṭṭhahati.",
  "tika-s0404t:343_4": "Aniccalakkhaṇe hi diṭṭhe anattalakkhaṇaṃ diṭṭhameva hoti.",
  "tika-s0404t:343_5": "Tīsu lakkhaṇesu hi ekasmiṃ diṭṭhe itaradvayaṃ diṭṭhameva hoti.",
  "tika-s0404t:343_6": "Tena vuttaṃ “aniccasaññino, meghiya,",
  "tika-s0404t:343_7": "anattasaññā saṇṭhātī”ti.",
  "tika-s0404t:343_8": "Anattalakkhaṇe sudiṭṭhe “asmī”ti uppajjanakamāno suppajahova hotīti āha “anattasaññī asmimānasamugghātaṃ pāpuṇātī”ti.",
  "tika-s0404t:343_9": "Diṭṭheva dhamme nibbānanti diṭṭheva dhamme imasmiṃyeva attabhāve apaccayaparinibbānaṃ pāpuṇāti.",
  "tika-s0404t:343_10": "Ayamettha saṅkhepo,",
  "tika-s0404t:343_11": "vitthārato pana asubhādibhāvanānayo visuddhimagge vuttanayena veditabbo.",
  "tika-s0404t:344_0": "Meghiyasuttavaṇṇanā niṭṭhitā.",
  "tika-s0404t:345_0": "4-5. Nandakasuttādivaṇṇanā",
  "tika-s0404t:346_0": "4- 5.",
  "tika-s0404t:346_1": "Catutthe āgamayamānoti olokayamāno,",
  "tika-s0404t:346_2": "buddho sahasā apavisitvā yāva sā kathā niṭṭhāti,",
  "tika-s0404t:346_3": "tāva aṭṭhāsīti attho.",
  "tika-s0404t:346_4": "Tenāha “idamavocāti idaṃ kathāvasānaṃ udikkhamāno”ti.",
  "tika-s0404t:346_5": "Aniccadukkhādivasena sabbadhammasantīraṇaṃ adhipaññāvipassanāti āha “saṅkhārapariggahavipassanāñāṇassā”ti.",
  "tika-s0404t:346_6": "Mānasanti rāgopi cittampi arahattampi.",
  "tika-s0404t:346_7": "“Antalikkhacaro pāso,",
  "tika-s0404t:346_8": "yvāyaṃ carati mānaso”ti ettha rāgo mānasaṃ.",
  "tika-s0404t:346_9": "“Cittaṃ mano mānasa”nti ettha cittaṃ.",
  "tika-s0404t:346_10": "“Appattamānaso sekho,",
  "tika-s0404t:346_11": "kālaṃ kayirā jane sutā”ti ettha arahattaṃ.",
  "tika-s0404t:346_12": "Idhāpi arahattameva adhippetaṃ.",
  "tika-s0404t:346_13": "Tenāha “appattamānasāti appattaarahattā”ti.",
  "tika-s0404t:346_14": "Appattaṃ mānasaṃ arahattaṃ etehīti appattamānasā.",
  "tika-s0404t:346_15": "Idāni cittapariyāyameva mānasasaddaṃ sandhāyāha “arahattaṃ vā”tiādi.",
  "tika-s0404t:346_16": "Pañcamaṃ suviññeyyameva.",
  "tika-s0404t:347_0": "Nandakasuttādivaṇṇanā niṭṭhitā.",
  "tika-s0404t:348_0": "6. Sevanāsuttavaṇṇanā",
  "tika-s0404t:349_0": "6.",
  "tika-s0404t:349_1": "Chaṭṭhe jīvitasambhārāti jīvitappavattiyā sambhārā paccayā.",
  "tika-s0404t:349_2": "Samudānetabbāti sammā ñāyena anavajjauñchācariyādinā uddhamuddhamānetabbā pāpuṇitabbā.",
  "tika-s0404t:349_3": "Te pana samudānitā samāhatā nāma hontīti āha “samāharitabbā”ti.",
  "tika-s0404t:349_4": "Dukkhena uppajjantīti sulabhuppādā na honti.",
  "tika-s0404t:349_5": "Etena gocaraasappāyādibhāvaṃ dasseti.",
  "tika-s0404t:349_6": "Rattibhāgaṃ vā divasabhāgaṃ vāti bhummatthe upayogavacananti āha “rattikoṭṭhāse vā divasakoṭṭhāse vā”ti.",
  "tika-s0404t:349_7": "Rattiṃyeva pakkamitabbaṃ samaṇadhammassa tattha anipphajjanato.",
  "tika-s0404t:349_8": "Saṅkhāpīti “yadatthamahaṃ pabbajito,",
  "tika-s0404t:349_9": "na metaṃ idha nipphajjati,",
  "tika-s0404t:349_10": "cīvarādi pana samudāgacchati,",
  "tika-s0404t:349_11": "nāhaṃ tadatthaṃ pabbajito,",
  "tika-s0404t:349_12": "kiṃ me idha vāsenā”ti paṭisaṅkhāyapi.",
  "tika-s0404t:349_13": "Tenāha “sāmaññatthassa bhāvanāpāripūriagamanaṃ jānitvā”ti.",
  "tika-s0404t:349_14": "Anantaravāre saṅkhāpīti samaṇadhammassa nipphajjanabhāvaṃ jānitvā.",
  "tika-s0404t:349_15": "So puggalo anāpucchā pakkamitabbaṃ,",
  "tika-s0404t:349_16": "nānubandhitabboti “so puggalo”ti padassa “nānubandhitabbo”ti iminā sambandho.",
  "tika-s0404t:349_17": "Yassa yena hi sambandho,",
  "tika-s0404t:349_18": "dūraṭṭhenapi so bhavati.",
  "tika-s0404t:349_19": "Taṃ puggalanti so puggaloti paccattavacanaṃ upayogavasena pariṇāmetvā taṃ puggalaṃ anāpucchā pakkamitabbanti attho.",
  "tika-s0404t:349_20": "Atthavasena hi vibhattipariṇāmoti.",
  "tika-s0404t:349_21": "Āpucchā pakkamitabbanti ca kataññukataveditāya niyojanaṃ.",
  "tika-s0404t:349_22": "Evarūpoti yaṃ nissāya bhikkhuno guṇehi vuddhiyeva pāṭikaṅkhā,",
  "tika-s0404t:349_23": "paccayehi na parissayo,",
  "tika-s0404t:349_24": "evarūpo daṇḍakammādīhi niggaṇhāti cepi,",
  "tika-s0404t:349_25": "na pariccajitabboti dasseti “sacepī”tiādinā.",
  "tika-s0404t:350_0": "Sevanāsuttavaṇṇanā niṭṭhitā.",
  "tika-s0404t:351_0": "7-10. Sutavāsuttādivaṇṇanā",
  "tika-s0404t:352_0": "7- 10.",
  "tika-s0404t:352_1": "Sattame abhabbo khīṇāsavo bhikkhu sañcicca pāṇantiādi desanāsīsameva,",
  "tika-s0404t:352_2": "sotāpannādayopi pana abhabbāva,",
  "tika-s0404t:352_3": "puthujjanakhīṇāsavānaṃ nindāpasaṃsatthampi evaṃ vuttaṃ.",
  "tika-s0404t:352_4": "Puthujjano nāma gārayho mātughātādīni karoti,",
  "tika-s0404t:352_5": "khīṇāsavo pana pāsaṃso kunthakipillikaghātādīnipi na karotīti.",
  "tika-s0404t:352_6": "Sannidhikārakaṃ kāme paribhuñjitunti yathā gihibhūto sannidhiṃ katvā vatthukāme paribhuñjati,",
  "tika-s0404t:352_7": "evaṃ tilataṇḍulasappinavanītādīni sannidhiṃ katvā idāni paribhuñjituṃ abhabboti attho.",
  "tika-s0404t:352_8": "Vatthukāme pana nidahitvā paribhuñjantā tannissitaṃ kilesakāmampi nidahitvā paribhuñjanti nāmāti āha “vatthukāmakilesakāme”ti.",
  "tika-s0404t:352_9": "Nanu ca khīṇāsavasseva vasanaṭṭhāne tilataṇḍulādayo paññāyantīti?",
  "tika-s0404t:352_10": "Na pana te attano atthāya nidhenti,",
  "tika-s0404t:352_11": "aphāsukapabbajitādīnaṃ atthāya nidhenti.",
  "tika-s0404t:352_12": "Anāgāmissa kathanti?",
  "tika-s0404t:352_13": "Tassapi pañca kāmaguṇā sabbasova pahīnā,",
  "tika-s0404t:352_14": "dhammena pana laddhaṃ vicāretvā paribhuñjati.",
  "tika-s0404t:352_15": "Akappiyakāmaguṇe sandhāyetaṃ vuttaṃ,",
  "tika-s0404t:352_16": "na mañcapīṭhaattharaṇapāvuraṇādisannissitaṃ.",
  "tika-s0404t:352_17": "Seyyāthāpi pubbe agāriyabhūtoti yathā pubbe gihibhūto paribhuñjati,",
  "tika-s0404t:352_18": "evaṃ paribhuñjituṃ abhabbo.",
  "tika-s0404t:352_19": "Agāramajjhe vasantā hi sotāpannādayo yāvajīvaṃ gihibyañjanena tiṭṭhanti.",
  "tika-s0404t:352_20": "Khīṇāsavo pana arahattaṃ patvāva manussabhūto parinibbāti vā pabbajati vā.",
  "tika-s0404t:352_21": "Cātumahārājikādīsu kāmāvacaradevesu muhuttampi na tiṭṭhati. Kasmā?",
  "tika-s0404t:352_22": "Vivekaṭṭhānassa abhāvā.",
  "tika-s0404t:352_23": "Bhummadevattabhāve pana ṭhito arahattaṃ patvāpi tiṭṭhati vivekaṭṭhānasambhavā.",
  "tika-s0404t:352_24": "Aṭṭhamādīni uttānatthāneva.",
  "tika-s0404t:353_0": "Sutavāsuttādivaṇṇanā niṭṭhitā.",
  "tika-s0404t:354_0": "Sambodhivaggavaṇṇanā niṭṭhitā.",
  "tika-s0404t:355_0": "2. Sīhanādavaggo",
  "tika-s0404t:356_0": "1. Sīhanādasuttavaṇṇanā",
  "tika-s0404t:357_0": "11.",
  "tika-s0404t:357_1": "Dutiyassa paṭhame avāpurenti vivaranti dvāraṃ etenāti avāpuraṇaṃ.",
  "tika-s0404t:357_2": "Rajaṃ haranti etenāti rajoharaṇaṃ.",
  "tika-s0404t:357_3": "Kaḷopihatthoti vilīvamayabhājanahattho,",
  "tika-s0404t:357_4": "“cammamayabhājanahattho”ti ca vadanti.",
  "tika-s0404t:357_5": "Chinnāni visāṇāni etassāti chinnavisāṇo,",
  "tika-s0404t:357_6": "usabho ca so chinnavisāṇo cāti usabhachinnavisāṇo.",
  "tika-s0404t:357_7": "Visesanaparoyaṃ samāso.",
  "tika-s0404t:357_8": "Ahikuṇapena vātiādi atijegucchappaṭikūlakuṇapadassanatthaṃ vuttaṃ.",
  "tika-s0404t:357_9": "Kaṇṭhe āsattenāti kenacideva paccatthikena ānetvā kaṇṭhe baddhena,",
  "tika-s0404t:357_10": "omukkenāti attho.",
  "tika-s0404t:357_11": "Aṭṭo āturo duggandhapīḷāya pīḷito.",
  "tika-s0404t:357_12": "Accayassa paṭiggaṇhanaṃ vā adhivāsanaṃ.",
  "tika-s0404t:357_13": "Evañhi so kāraṇe desiyamāne tato vigato nāma hoti.",
  "tika-s0404t:357_14": "Tenāha “paṭiggaṇhatūti khamatū”ti.",
  "tika-s0404t:357_15": "Sesamettha suviññeyyameva.",
  "tika-s0404t:358_0": "Sīhanādasuttavaṇṇanā niṭṭhitā.",
  "tika-s0404t:359_0": "2. Saupādisesasuttavaṇṇanā",
  "tika-s0404t:360_0": "12. Dutiye bhavassa appamattakatā nāma ittarakālatāyāti āha “accharāsaṅghātamattampī”ti.",
  "tika-s0404t:361_0": "Saupādisesasuttavaṇṇanā niṭṭhitā.",
  "tika-s0404t:362_0": "3. Koṭṭhikasuttavaṇṇanā",
  "tika-s0404t:363_0": "13.",
  "tika-s0404t:363_1": "Tatiye diṭṭhadhammo vuccati paccakkhabhūto attabhāvo,",
  "tika-s0404t:363_2": "tasmiṃ veditabbaṃ phalaṃ diṭṭhadhammavedanīyaṃ.",
  "tika-s0404t:363_3": "Tenāha “imasmiṃyeva attabhāve”ti.",
  "tika-s0404t:363_4": "Catuppañcakkhandhaphalatāya saññābhavūpagaṃ kammaṃ bahuvedanīyaṃ.",
  "tika-s0404t:363_5": "Ekakkhandhaphalattā asaññābhavūpagaṃ kammaṃ “appavedanīya”nti vuttaṃ.",
  "tika-s0404t:363_6": "Keci pana “arūpāvacarakammaṃ bahukālaṃ veditabbaphalattā bahuvedanīyaṃ,",
  "tika-s0404t:363_7": "itaraṃ appavedanīyaṃ.",
  "tika-s0404t:363_8": "Rūpārūpāvacarakammaṃ vā bahuvedanīyaṃ,",
  "tika-s0404t:363_9": "parittaṃ kammaṃ appavedanīya”nti vadanti.",
  "tika-s0404t:363_10": "Vedanīyanti paccayantarasamavāye vipākuppādanasamatthaṃ,",
  "tika-s0404t:363_11": "na āraddhavipākameva.",
  "tika-s0404t:363_12": "Avedanīyanti paccayavekallena vipaccituṃ asamatthaṃ ahosikammādibhedaṃ.",
  "tika-s0404t:364_0": "Koṭṭhikasuttavaṇṇanā niṭṭhitā.",
  "tika-s0404t:365_0": "4. Samiddhisuttavaṇṇanā",
  "tika-s0404t:366_0": "14.",
  "tika-s0404t:366_1": "Catutthe samiddhīti therassa kira attabhāvo samiddho abhirūpo pāsādiko,",
  "tika-s0404t:366_2": "tasmā samiddhītveva saṅkhāto.",
  "tika-s0404t:366_3": "Tenāha “attabhāvasamiddhatāyā”tiādi.",
  "tika-s0404t:366_4": "Rūpadhātuādīsūti ādi-",
  "tika-s0404t:366_5": "saddena saddadhātuādiṃ saṅgaṇhāti.",
  "tika-s0404t:367_0": "Samiddhisuttavaṇṇanā niṭṭhitā.",
  "tika-s0404t:368_0": "5-9. Gaṇḍasuttādivaṇṇanā",
  "tika-s0404t:369_0": "15- 19.",
  "tika-s0404t:369_1": "Pañcame mātāpettikasambhavassāti mātito ca pitito ca nibbattena mātāpettikena sukkasoṇitena sambhūtassa.",
  "tika-s0404t:369_2": "Ucchādanadhammassāti ucchādetabbasabhāvassa.",
  "tika-s0404t:369_3": "Parimaddanadhammassāti parimadditabbasabhāvassa.",
  "tika-s0404t:369_4": "Ettha ca odanakummāsūpacayaucchādanapadehi vaḍḍhi kathitā,",
  "tika-s0404t:369_5": "aniccabhedanaviddhaṃsanapadehi hāni.",
  "tika-s0404t:369_6": "Purimehi vā samudayo,",
  "tika-s0404t:369_7": "pacchimehi atthaṅgamoti evaṃ cātumahābhūtikassa kāyassa vaḍḍhiparihāninibbattibhedā dassitā.",
  "tika-s0404t:369_8": "Sesaṃ suviññeyyameva.",
  "tika-s0404t:369_9": "Chaṭṭhādīni uttānatthāni.",
  "tika-s0404t:370_0": "Gaṇḍasuttādivaṇṇanā niṭṭhitā.",
  "tika-s0404t:371_0": "10. Velāmasuttavaṇṇanā",
  "tika-s0404t:372_0": "20.",
  "tika-s0404t:372_1": "Dasame sakuṇḍakabhattanti sakuṇḍakaṃ uttaṇḍulabhattaṃ.",
  "tika-s0404t:372_2": "Parittehi sakuṇḍehi taṇḍulehipi saddhiṃ vipakkabhattaṃ uttaṇḍulameva hoti.",
  "tika-s0404t:372_3": "Biḷaṅgaṃ vuccati āranāḷaṃ,",
  "tika-s0404t:372_4": "biḷaṅgato nibbattanato tadeva kañjiyato jātanti kañjiyaṃ,",
  "tika-s0404t:372_5": "taṃ dutiyaṃ etassāti biḷaṅgadutiyaṃ,",
  "tika-s0404t:372_6": "taṃ kañjiyadutiyanti vuttaṃ.",
  "tika-s0404t:372_7": "Asakkaritvāti deyyadhammampi puggalampi asakkaritvā.",
  "tika-s0404t:372_8": "Deyyadhammassa asakkaraṇaṃ asampannakāro,",
  "tika-s0404t:372_9": "puggalassa asakkaraṇaṃ agarukaraṇaṃ.",
  "tika-s0404t:372_10": "Deyyadhammaṃ asakkaronto hi uttaṇḍulādidosasamannāgataṃ āhāraṃ deti,",
  "tika-s0404t:372_11": "na sampannaṃ karoti.",
  "tika-s0404t:372_12": "Puggalaṃ asakkaronto nisīdanaṭṭhānaṃ asammajjitvā yattha tattha vā nisīdāpetvā yaṃ vā taṃ vā dārakaṃ pesetvā deti.",
  "tika-s0404t:372_13": "Acittīkatvāti na cittiṃ katvā,",
  "tika-s0404t:372_14": "na pūjetvāti attho.",
  "tika-s0404t:372_15": "Pūjento hi pūjetabbavatthuṃ citte ṭhapeti,",
  "tika-s0404t:372_16": "na tato bahi karoti.",
  "tika-s0404t:372_17": "Cittaṃ vā acchariyaṃ katvā paṭipatti cittīkaraṇaṃ sambhāvanakiriyā,",
  "tika-s0404t:372_18": "tappaṭikkhepato acittīkaraṇaṃ asambhāvanakiriyā.",
  "tika-s0404t:372_19": "Apaviddhanti ucchiṭṭhādichaḍḍanīyadhammaṃ viya avakhittakaṃ.",
  "tika-s0404t:372_20": "Yo hi chaḍḍetukāmo hutvā rogino sarīre odanādīni majjitvā vammike rogaṃ pakkhipanto viya deti,",
  "tika-s0404t:372_21": "ayaṃ apaviddhaṃ deti nāma.",
  "tika-s0404t:372_22": "Anāgamanadiṭṭhikoti “addhā imassa dānassa phalaṃ mama āgacchatī”ti evaṃ yassa kammassakatadiṭṭhi atthi,",
  "tika-s0404t:372_23": "so āgamanadiṭṭhiko.",
  "tika-s0404t:372_24": "Ayaṃ pana na tādisoti anāgamanadiṭṭhiko,",
  "tika-s0404t:372_25": "phalaṃ pāṭikaṅkhaṃ hutvā na detīti attho.",
  "tika-s0404t:372_26": "Tenāha “na kammañca phalañca saddahitvā detī”ti.",
  "tika-s0404t:373_0": "Velāmoti ettha mā-",
  "tika-s0404t:373_1": "saddo paṭisedhavacano.",
  "tika-s0404t:373_2": "Jātigottarūpabhogādiguṇānaṃ velā mariyādā natthi etasminti velāmo.",
  "tika-s0404t:373_3": "Atha vā yathāvuttaguṇānaṃ velā mariyādā amati osānaṃ gacchati etasminti velāmo,",
  "tika-s0404t:373_4": "velaṃ vā mariyādaṃ amati gacchati atikkamatīti velāmo.",
  "tika-s0404t:373_5": "Tenāha “jātigotta…pe…",
  "tika-s0404t:373_6": "evaṃladdhanāmo”ti.",
  "tika-s0404t:373_7": "Dīyatīti dānaṃ,",
  "tika-s0404t:373_8": "dānavatthu.",
  "tika-s0404t:373_9": "Taṃ aggīyati nissajjīyati etthāti dānaggaṃ.",
  "tika-s0404t:373_10": "Dānaṃ vā gaṇhanti etthāti dānaggaṃ,",
  "tika-s0404t:373_11": "evaṃ bhattaggaṃ,",
  "tika-s0404t:373_12": "parivesanaṭṭhānaṃ.",
  "tika-s0404t:373_13": "Dukūlasandanānīti rajatabhājanādinissite dukūle khīrassa sandanaṃ etesanti dukūlasandanāni.",
  "tika-s0404t:373_14": "Kaṃsūpadhāraṇānīti rajatamayadohabhājanāni.",
  "tika-s0404t:373_15": "Tenāha “rajatamayakhīrapaṭicchakānī”ti.",
  "tika-s0404t:373_16": "Rajatamayāni khīrapaṭicchakāni khīrapaṭiggahabhājanāni etesanti rajatamayakhīrapaṭicchakāni.",
  "tika-s0404t:373_17": "Sodheyyāti mahapphalabhāvakaraṇena visodheyya.",
  "tika-s0404t:373_18": "Mahapphalabhāvappattiyā hi dakkhiṇā visujjhati nāma.",
  "tika-s0404t:374_0": "Maggenāgataṃ anivattanasaraṇanti iminā lokuttarasaraṇagamanaṃ dīpeti.",
  "tika-s0404t:374_1": "Aparetiādinā lokiyasaraṇagamanaṃ vuttaṃ.",
  "tika-s0404t:374_2": "Saraṇaṃ nāma tiṇṇaṃ ratanānaṃ jīvitapariccāgamayaṃ puññaṃ sabbasampattiṃ deti,",
  "tika-s0404t:374_3": "tasmā mahapphalataranti adhippāyo. Idañca –",
  "tika-s0404t:374_4": "“sace tvaṃ yathā gahitaṃ saraṇaṃ na bhindissasi,",
  "tika-s0404t:374_5": "evāhaṃ taṃ māremī”ti yadipi koci tiṇhena satthena jīvitā voropeyya,",
  "tika-s0404t:374_6": "tathāpi “nevāhaṃ buddhaṃ na buddhoti,",
  "tika-s0404t:374_7": "dhammaṃ na dhammoti,",
  "tika-s0404t:374_8": "saṅghaṃ na saṅghoti vadāmī”ti daḷhataraṃ katvā gahitassa vasena vuttaṃ.",
  "tika-s0404t:374_9": "Maggenāgatanti lokuttarasīlaṃ sandhāya vadati.",
  "tika-s0404t:374_10": "Aparetiādinā pana lokiyasīlaṃ vuttaṃ.",
  "tika-s0404t:374_11": "Sabbesaṃ sattānaṃ jīvitadānādinihitadaṇḍatāya sakalalokiyalokuttaraguṇādhiṭṭhānato cassa mahapphalamahānisaṃsatā veditabbā.",
  "tika-s0404t:375_0": "Upasiṅghanamattanti ghāyanamattaṃ.",
  "tika-s0404t:375_1": "Gaddohanamattanti pāṭhantare godohanamattaṃ kālanti attho.",
  "tika-s0404t:375_2": "So ca na sakalo godohanakkhaṇo adhippetoti dassetuṃ “gāviyā ekavāraṃ thanaañchanamatta”nti attho vutto.",
  "tika-s0404t:375_3": "Añchanamattanti ākaḍḍhanamattaṃ.",
  "tika-s0404t:375_4": "Gāviyā thanaṃ gahetvā ekakhīrabinduduhanakālamattampi gadduhanamattanti vadanti.",
  "tika-s0404t:375_5": "Ettakampi hi kālaṃ yo vasanagabbhapariveṇavihārūpacāraparicchedena vā aparimāṇāsu lokadhātūsu sabbasatte hitapharaṇaṃ mettacittaṃ bhāvetuṃ sakkoti.",
  "tika-s0404t:375_6": "Idaṃ tato yathāvuttadānādito mahapphalataraṃ.",
  "tika-s0404t:376_0": "Velāmasuttavaṇṇanā niṭṭhitā.",
  "tika-s0404t:377_0": "Sīhanādavaggavaṇṇanā niṭṭhitā.",
  "tika-s0404t:378_0": "3. Sattāvāsavaggo",
  "tika-s0404t:379_0": "1. Tiṭhānasuttavaṇṇanā",
  "tika-s0404t:380_0": "21.",
  "tika-s0404t:380_1": "Tatiyassa paṭhame amamāti vatthābharaṇapānabhojanādīsupi mamattavirahitā.",
  "tika-s0404t:380_2": "Apariggahāti itthipariggahena apariggahā.",
  "tika-s0404t:380_3": "Tesaṃ kira “ayaṃ mayhaṃ bhariyā”ti mamattaṃ na hoti,",
  "tika-s0404t:380_4": "mātaraṃ vā bhaginiṃ vā disvā chandarāgo na uppajjati.",
  "tika-s0404t:380_5": "Dhammatāsiddhassa sīlassa ānubhāvena putte diṭṭhamatte eva mātuthanato thaññaṃ paggharati,",
  "tika-s0404t:380_6": "tena saññāṇena nesaṃ mātari puttassa mātusaññā,",
  "tika-s0404t:380_7": "mātu ca putte puttasaññā paccupaṭṭhitāti keci.",
  "tika-s0404t:381_0": "Apicettha uttarakurukānaṃ puññānubhāvasiddho ayampi viseso veditabbo.",
  "tika-s0404t:381_1": "Tattha kira tesu tesu padesesu ghananicitapattasañchannasākhāpasākhā kūṭāgārasamā manoramā rukkhā tesaṃ manussānaṃ nivesanakiccaṃ sādhenti.",
  "tika-s0404t:381_2": "Yattha sukhaṃ nivasanti,",
  "tika-s0404t:381_3": "aññepi tattha rukkhā sujātā sabbadāpi pupphitaggā tiṭṭhanti.",
  "tika-s0404t:381_4": "Jalāsayāpi vikasitakamalakuvalayapuṇḍarīkasogandhikādipupphasañchannā sabbakālaṃ paramasugandhaṃ samantato pavāyantā tiṭṭhanti.",
  "tika-s0404t:381_5": "Sarīrampi tesaṃ atidīghādidosarahitaṃ ārohapariṇāhasampannaṃ jarāya anabhibhūtattā valitapalitādidosavirahitaṃ",
  "tika-s0404t:381_6": "yāvatāyukaṃ aparikkhīṇajavabalaparakkamasobhameva hutvā tiṭṭhati.",
  "tika-s0404t:381_7": "Anuṭṭhānaphalūpajīvitāya na ca nesaṃ kasivaṇijjādivasena āhārapariyeṭṭhivasena dukkhaṃ atthi,",
  "tika-s0404t:381_8": "tato eva na dāsadāsikammakarādipariggaho atthi,",
  "tika-s0404t:381_9": "na ca tattha sītuṇhaḍaṃsamakasavātātapasarīsapavāḷādiparissayo atthi.",
  "tika-s0404t:381_10": "Yathā nāmettha gimhānaṃ pacchime māse paccūsavelāyaṃ samasītuṇho utu hoti,",
  "tika-s0404t:381_11": "evameva sabbakālaṃ tattha samasītuṇhova utu hoti,",
  "tika-s0404t:381_12": "na ca nesaṃ koci upaghāto vihesā vā uppajjati.",
  "tika-s0404t:381_13": "Akaṭṭhapākimeva sāliṃ akaṇaṃ athusaṃ suddhaṃ sugandhaṃ taṇḍulapphalaṃ paribhuñjanti.",
  "tika-s0404t:381_14": "Taṃ bhuñjantānaṃ nesaṃ kuṭṭhaṃ, gaṇḍo, kilāso, soso, kāso, sāso, apamāro,",
  "tika-s0404t:381_15": "jaroti evamādiko na koci rogo uppajjati,",
  "tika-s0404t:381_16": "na ca te khujjā vā vāmanā vā kāṇā vā kuṇī vā khañjā vā pakkhahatā vā vikalaṅgā vā vikalindriyā vā honti.",
  "tika-s0404t:382_0": "Itthiyopi tattha nātidīghā,",
  "tika-s0404t:382_1": "nātirassā, nātikisā,",
  "tika-s0404t:382_2": "nātithūlā, nātikāḷā,",
  "tika-s0404t:382_3": "naccodātā,",
  "tika-s0404t:382_4": "sobhaggappattarūpā honti.",
  "tika-s0404t:382_5": "Tathā hi dīghaṅgulī,",
  "tika-s0404t:382_6": "tambanakhā,",
  "tika-s0404t:382_7": "alambathanā,",
  "tika-s0404t:382_8": "tanumajjhā,",
  "tika-s0404t:382_9": "puṇṇacandamukhī,",
  "tika-s0404t:382_10": "visālakkhī,",
  "tika-s0404t:382_11": "mudugattā, sahitorū,",
  "tika-s0404t:382_12": "odātadantā,",
  "tika-s0404t:382_13": "gambhīranābhī,",
  "tika-s0404t:382_14": "tanujaṅghā,",
  "tika-s0404t:382_15": "dīghanīlavellitakesī,",
  "tika-s0404t:382_16": "puthulasussoṇī, nātilomā, nālomā, subhagā,",
  "tika-s0404t:382_17": "utusukhasamphassā, saṇhā, sakhilā,",
  "tika-s0404t:382_18": "sukhasambhāsā,",
  "tika-s0404t:382_19": "nānābharaṇavibhūsitā vicaranti.",
  "tika-s0404t:382_20": "Sabbadāpi soḷasavassuddesikā viya honti,",
  "tika-s0404t:382_21": "purisā ca pañcavīsativassuddesikā viya.",
  "tika-s0404t:382_22": "Na puttadāresu rajjanti.",
  "tika-s0404t:382_23": "Ayaṃ tattha dhammatā.",
  "tika-s0404t:383_0": "Sattāhikameva ca tattha itthipurisā kāmaratiyā viharanti.",
  "tika-s0404t:383_1": "Tato vītarāgā viya yathāsakaṃ gacchanti,",
  "tika-s0404t:383_2": "na tattha idha viya gabbhokkantimūlakaṃ,",
  "tika-s0404t:383_3": "gabbhapariharaṇamūlakaṃ,",
  "tika-s0404t:383_4": "vijāyanamūlakaṃ vā dukkhaṃ hoti.",
  "tika-s0404t:383_5": "Rattakañcukato kañcanapaṭimā viya dārakā mātukucchito amakkhitā eva semhādinā sukheneva nikkhamanti.",
  "tika-s0404t:383_6": "Ayaṃ tattha dhammatā.",
  "tika-s0404t:384_0": "Mātā pana puttaṃ vā dhītaraṃ vā vijāyitvā te vicaraṇakappadese ṭhapetvā anapekkhā yathāruci gacchati.",
  "tika-s0404t:384_1": "Tesaṃ tattha sayitānaṃ ye passanti purisā vā itthiyo vā,",
  "tika-s0404t:384_2": "te attano aṅguliyo upanāmenti.",
  "tika-s0404t:384_3": "Tesaṃ kammabalena tato khīraṃ pavattati,",
  "tika-s0404t:384_4": "tena te dārakā yāpenti.",
  "tika-s0404t:384_5": "Evaṃ pana vaḍḍhentā katipayadivaseheva laddhabalā hutvā dārikā itthiyo upagacchanti,",
  "tika-s0404t:384_6": "dārakā purise.",
  "tika-s0404t:384_7": "Kapparukkhato eva ca tesaṃ tattha vatthābharaṇāni nipphajjanti.",
  "tika-s0404t:384_8": "Nānāvirāgavaṇṇavicittāni hi sukhumāni mudusukhasamphassāni vatthāni tattha tattha kapparukkhesu olambantāni tiṭṭhanti.",
  "tika-s0404t:384_9": "Nānāvidharasmijālasamujjalavividhavaṇṇaratanavinaddhāni anekavidhamālākammalatākammabhittikammavicittāni",
  "tika-s0404t:384_10": "sīsūpagagīvūpagahatthūpagakaṭūpagapādūpagāni sovaṇṇamayāni ābharaṇāni kapparukkhato olambanti.",
  "tika-s0404t:384_11": "Tathā vīṇāmudiṅgapaṇavasammatāḷasaṅkhavaṃsavetāḷaparivādinīvallakīpabhutikā tūriyabhaṇḍāpi tato tato olambanti.",
  "tika-s0404t:384_12": "Tattha bahū phalarukkhā kumbhamattāni phalāni phalanti madhurarasāni,",
  "tika-s0404t:384_13": "yāni paribhuñjitvā te sattāhampi khuppipāsāhi na bādhīyanti.",
  "tika-s0404t:385_0": "Najjopi tattha suvisuddhajalā suppatitthā ramaṇīyā akaddamā vālukatalā nātisītā naccuṇhā surabhigandhīhi",
  "tika-s0404t:385_1": "jalajapupphehi sañchannā sabbakālaṃ surabhī vāyantiyo sandanti,",
  "tika-s0404t:385_2": "na tattha kaṇṭakikā kakkhaḷagacchalatā honti,",
  "tika-s0404t:385_3": "akaṇṭakā pupphaphalasampannā eva honti,",
  "tika-s0404t:385_4": "candananāgarukkhā sayameva rasaṃ paggharanti,",
  "tika-s0404t:385_5": "nahāyitukāmā ca nadititthe ekajjhaṃ vatthābharaṇāni ṭhapetvā nadiṃ otaritvā nhatvā uttiṇṇuttiṇṇā upariṭṭhimaṃ upariṭṭhimaṃ vatthābharaṇaṃ gaṇhanti,",
  "tika-s0404t:385_6": "na tesaṃ evaṃ hoti “idaṃ mama,",
  "tika-s0404t:385_7": "idaṃ parassā”ti.",
  "tika-s0404t:385_8": "Tato eva na tesaṃ koci viggaho vā vivādo vā.",
  "tika-s0404t:385_9": "Sattāhikā eva ca nesaṃ kāmaratikīḷā hoti,",
  "tika-s0404t:385_10": "tato vītarāgā viya vicaranti.",
  "tika-s0404t:385_11": "Yattha ca rukkhe sayitukāmā honti,",
  "tika-s0404t:385_12": "tattheva sayanaṃ upalabbhati.",
  "tika-s0404t:385_13": "Mate ca satte disvā na rodanti na socanti.",
  "tika-s0404t:385_14": "Tañca maṇḍayitvā nikkhipanti.",
  "tika-s0404t:385_15": "Tāvadeva ca nesaṃ tathārūpā sakuṇā upagantvā mataṃ dīpantaraṃ nenti,",
  "tika-s0404t:385_16": "tasmā susānaṃ vā asuciṭṭhānaṃ vā tattha natthi,",
  "tika-s0404t:385_17": "na ca tato matā nirayaṃ vā tiracchānayoniṃ vā pettivisayaṃ vā upapajjanti.",
  "tika-s0404t:385_18": "Dhammatāsiddhassa pañcasīlassa ānubhāvena te devaloke nibbattantīti vadanti.",
  "tika-s0404t:385_19": "Vassasahassameva ca nesaṃ sabbakālaṃ āyuppamāṇaṃ,",
  "tika-s0404t:385_20": "sabbametaṃ tesaṃ pañcasīlaṃ viya dhammatāsiddhamevāti.",
  "tika-s0404t:386_0": "Tiṭhānasuttavaṇṇanā niṭṭhitā.",
  "tika-s0404t:387_0": "3. Taṇhāmūlakasuttavaṇṇanā",
  "tika-s0404t:388_0": "23.",
  "tika-s0404t:388_1": "Tatiye esanataṇhāti bhogānaṃ pariyesanavasena pavattā taṇhā.",
  "tika-s0404t:388_2": "Esitataṇhāti pariyiṭṭhesu bhogesu uppajjamānataṇhā.",
  "tika-s0404t:388_3": "Paritassanavasena pariyesati etāyāti pariyesanā,",
  "tika-s0404t:388_4": "āsayato payogato ca pariyesanā tathāpavatto cittuppādo.",
  "tika-s0404t:388_5": "Tenāha “taṇhāya sati hotī”ti.",
  "tika-s0404t:388_6": "Rūpādiārammaṇappaṭilābhoti savatthukānaṃ rūpādiārammaṇānaṃ gavesanavasena paṭilābho.",
  "tika-s0404t:388_7": "Yaṃ pana apariyiṭṭhaṃyeva labbhati,",
  "tika-s0404t:388_8": "tampi atthato pariyesanāya laddhameva nāma tathārūpassa kammassa pubbekatattā eva labbhanato.",
  "tika-s0404t:388_9": "Tenāha “so hi pariyesanāya sati hotī”ti.",
  "tika-s0404t:389_0": "Sukhavinicchayanti sukhaṃ visesato nicchinotīti sukhavinicchayo.",
  "tika-s0404t:389_1": "Sukhaṃ sabhāvato samudayato atthaṅgamato ādīnavato nissaraṇato ca yāthāvato jānitvā pavattañāṇaṃva sukhavinicchayaṃ.",
  "tika-s0404t:389_2": "Jaññāti jāneyya.",
  "tika-s0404t:389_3": "“Subhaṃ sukha”ntiādikaṃ ārammaṇe abhūtākāraṃ vividhaṃ ninnabhāvena cinoti āropetīti vinicchayo,",
  "tika-s0404t:389_4": "assādānupassanā taṇhā.",
  "tika-s0404t:389_5": "Diṭṭhiyāpi evameva vinicchayabhāvo veditabbo.",
  "tika-s0404t:389_6": "Imasmiṃ pana sutte vitakkoyeva āgatoti yojanā.",
  "tika-s0404t:389_7": "Imasmiṃ pana sutteti sakkapañhasutte.",
  "tika-s0404t:389_8": "Tattha hi “chando kho,",
  "tika-s0404t:389_9": "devānaminda,",
  "tika-s0404t:389_10": "vitakkanidāno”ti āgataṃ.",
  "tika-s0404t:389_11": "Idhāti imasmiṃ sutte.",
  "tika-s0404t:389_12": "Vitakkeneva vinicchinantīti etena “vinicchinati etenāti vinicchayo”ti vinicchayasaddassa karaṇasādhanamāha.",
  "tika-s0404t:389_13": "Ettakantiādi vinicchayanākāradassanaṃ.",
  "tika-s0404t:390_0": "Chandanaṭṭhena chando,",
  "tika-s0404t:390_1": "evaṃ rañjanaṭṭhena rāgoti chandarāgo.",
  "tika-s0404t:390_2": "Svāyaṃ anāsevanatāya mando hutvā pavatto idhādhippetoti āha “dubbalarāgassādhivacana”nti.",
  "tika-s0404t:390_3": "Ajjhosānanti taṇhādiṭṭhivasena abhinivesanaṃ.",
  "tika-s0404t:390_4": "“Mayhaṃ ida”nti hi taṇhāgāho yebhuyyena attaggāhasannissayova hoti.",
  "tika-s0404t:390_5": "Tenāha “ahaṃ mamantī”ti.",
  "tika-s0404t:390_6": "Balavasanniṭṭhānanti ca tesaṃ gāhānaṃ thirabhāvappattimāha.",
  "tika-s0404t:390_7": "Taṇhādiṭṭhivasena pariggahakaraṇanti ahaṃ mamanti balavasanniṭṭhānavasena abhiniviṭṭhassa attattaniyaggāhavatthuno",
  "tika-s0404t:390_8": "aññāsādhāraṇaṃ viya katvā pariggahetvā ṭhānaṃ,",
  "tika-s0404t:390_9": "tathāpavatto lobhasahagatacittuppādo.",
  "tika-s0404t:390_10": "Attanā pariggahitassa vatthuno yassa vasena parehi sādhāraṇabhāvassa asahamāno hoti puggalo,",
  "tika-s0404t:390_11": "so dhammo asahanatā.",
  "tika-s0404t:390_12": "Evaṃ vacanatthaṃ vadanti niruttinayena.",
  "tika-s0404t:390_13": "Saddalakkhaṇena pana yassa dhammassa vasena macchariyayogato puggalo maccharo,",
  "tika-s0404t:390_14": "tassa bhāvo,",
  "tika-s0404t:390_15": "kammaṃ vā macchariyaṃ,",
  "tika-s0404t:390_16": "maccharo dhammo.",
  "tika-s0404t:390_17": "Macchariyassa balavabhāvato ādarena rakkhaṇaṃ ārakkhoti āha “dvāra…pe…",
  "tika-s0404t:390_18": "suṭṭhu rakkhaṇa”nti.",
  "tika-s0404t:391_0": "Attano phalaṃ karotīti karaṇaṃ,",
  "tika-s0404t:391_1": "yaṃ kiñci kāraṇaṃ.",
  "tika-s0404t:391_2": "Adhikaṃ karaṇanti adhikaraṇaṃ,",
  "tika-s0404t:391_3": "visesakāraṇaṃ.",
  "tika-s0404t:391_4": "Visesakāraṇañca bhogānaṃ ārakkhadaṇḍādānādianatthasambhavassāti vuttaṃ “ārakkhādhikaraṇa”ntiādi.",
  "tika-s0404t:391_5": "Paranisedhanatthanti māraṇādinā paresaṃ vibādhanatthaṃ.",
  "tika-s0404t:391_6": "Ādiyanti etenāti ādānaṃ,",
  "tika-s0404t:391_7": "daṇḍassa ādānaṃ daṇḍādānaṃ,",
  "tika-s0404t:391_8": "daṇḍaṃ āharitvā paraviheṭhanacittuppādo.",
  "tika-s0404t:391_9": "Satthādānepi eseva nayo.",
  "tika-s0404t:391_10": "Hatthaparāmāsādivasena kāyena kātabbo kalaho kāyakalaho.",
  "tika-s0404t:391_11": "Mammaghaṭṭanādivasena vācāya kātabbo kalaho vācākalaho.",
  "tika-s0404t:391_12": "Virujjhanavasena virūpaṃ gaṇhāti etenāti viggaho.",
  "tika-s0404t:391_13": "Viruddhaṃ vadati etenāti vivādo.",
  "tika-s0404t:391_14": "“Tuvaṃ tuva”nti agāravavacanasahacaraṇato tuvaṃtuvaṃ.",
  "tika-s0404t:391_15": "Sabbepi te tathāpavattadosasahagatā cittuppādā veditabbā.",
  "tika-s0404t:391_16": "Tenāha bhagavā “aneke pāpakā akusalā dhammā sambhavantī”ti.",
  "tika-s0404t:392_0": "Taṇhāmūlakasuttavaṇṇanā niṭṭhitā.",
  "tika-s0404t:393_0": "4-5. Sattāvāsasuttādivaṇṇanā",
  "tika-s0404t:394_0": "24- 25.",
  "tika-s0404t:394_1": "Catutthe sattā āvasanti etesūti sattāvāsā,",
  "tika-s0404t:394_2": "nānattasaññiādibhedā sattanikāyā.",
  "tika-s0404t:394_3": "Yasmā te te sattanivāsā tappariyāpannānaṃ sattānaṃ tāya eva tappariyāpannatāya ādhāro viya vattabbataṃ arahanti.",
  "tika-s0404t:394_4": "Samudāyācāro hi avayavassa yathā “rukkhe sākhā”ti,",
  "tika-s0404t:394_5": "tasmā “sattānaṃ āvāsā,",
  "tika-s0404t:394_6": "vasanaṭṭhānānīti attho”ti vuttaṃ.",
  "tika-s0404t:394_7": "Suddhāvāsāpi sattāvāsova “na so,",
  "tika-s0404t:394_8": "bhikkhave,",
  "tika-s0404t:394_9": "sattāvāso sulabharūpo,",
  "tika-s0404t:394_10": "yo mayā anāvutthapubbo iminā dīghena addhunā aññatra suddhāvāsehi devehī”ti vacanato.",
  "tika-s0404t:394_11": "Yadi evaṃ te kasmā idha na gahitāti tattha kāraṇamāha “asabbakālikattā”tiādi.",
  "tika-s0404t:394_12": "Vehapphalā pana catuttheyeva sattāvāse bhajantīti daṭṭhabbaṃ.",
  "tika-s0404t:394_13": "Pañcamaṃ uttānameva.",
  "tika-s0404t:395_0": "Sattāvāsasuttādivaṇṇanā niṭṭhitā.",
  "tika-s0404t:396_0": "6. Silāyūpasuttavaṇṇanā",
  "tika-s0404t:397_0": "26.",
  "tika-s0404t:397_1": "Chaṭṭhe pamāṇamajjhimassa purisassa catuvīsataṅguliko hattho kukku,",
  "tika-s0404t:397_2": "“kakkū”tipi tasseva nāmaṃ.",
  "tika-s0404t:397_3": "Aṭṭha kukkū upari nemassāti aṭṭha hatthā āvāṭassa upari uggantvā ṭhitā bhaveyyuṃ.",
  "tika-s0404t:397_4": "Sesamettha uttānameva.",
  "tika-s0404t:398_0": "Silāyūpasuttavaṇṇanā niṭṭhitā.",
  "tika-s0404t:399_0": "7. Paṭhamaverasuttavaṇṇanā",
  "tika-s0404t:400_0": "27.",
  "tika-s0404t:400_1": "Sattame yatoti yasmiṃ kāle.",
  "tika-s0404t:400_2": "Ayañhi to- saddo dā-",
  "tika-s0404t:400_3": "saddo viya idha kālavisayo,",
  "tika-s0404t:400_4": "yadāti vuttaṃ hoti.",
  "tika-s0404t:400_5": "Bhayāni verānīti bhīyate bhayaṃ,",
  "tika-s0404t:400_6": "bhayena yogā,",
  "tika-s0404t:400_7": "bhāyitabbena vā bhayaṃ eva verappasavaṭṭhena veranti ca laddhanāmā cetanādayo.",
  "tika-s0404t:400_8": "Pāṇātipātādayo hi yassa pavattanti,",
  "tika-s0404t:400_9": "yañca uddissa pavattīyanti,",
  "tika-s0404t:400_10": "ubhayesañca verāvahā,",
  "tika-s0404t:400_11": "tato eva cete bhāyitabbā verasañjanakā nāmāti.",
  "tika-s0404t:400_12": "Sotassa ariyamaggassa ādito pajjanaṃ paṭipatti adhigamo sotāpatti.",
  "tika-s0404t:400_13": "Tadatthāya tattha patiṭṭhitassa ca aṅgāni sotāpattiyaṅgāni.",
  "tika-s0404t:400_14": "Duvidhañhi sotāpattiyaṅgaṃ sotāpattiatthāya ca aṅgaṃ kāraṇaṃ,",
  "tika-s0404t:400_15": "yaṃ sotāpattimaggappaṭilābhato pubbabhāge sotāpattippaṭilābhāya saṃvattati,",
  "tika-s0404t:400_16": "“sappurisasaṃsevo saddhammassavanaṃ yonisomanasikāro dhammānudhammapaṭipattī”ti evaṃ āgataṃ.",
  "tika-s0404t:400_17": "Paṭiladdhaguṇassa ca sotāpattiṃ patvā ṭhitassa aṅgaṃ,",
  "tika-s0404t:400_18": "yaṃ “sotāpannassa aṅga”ntipi vuccati “sotāpanno aṅgīyati ñāyati etenā”ti katvā,",
  "tika-s0404t:400_19": "buddhe aveccappasādādīnaṃ etaṃ adhivacanaṃ.",
  "tika-s0404t:400_20": "Idamidhādhippetaṃ.",
  "tika-s0404t:401_0": "Khīṇanirayotiādīsu āyatiṃ tattha anuppajjanatāya khīṇo nirayo mayhati,",
  "tika-s0404t:401_1": "so ahaṃ khīṇanirayo.",
  "tika-s0404t:401_2": "Esa nayo sabbattha.",
  "tika-s0404t:401_3": "Sotāpannoti maggasotaṃ āpanno.",
  "tika-s0404t:401_4": "Avinipātadhammoti na vinipātasabhāvo.",
  "tika-s0404t:401_5": "Niyatoti paṭhamamaggasaṅkhātena sammattaniyāmena niyato.",
  "tika-s0404t:401_6": "Sambodhiparāyaṇoti uparimaggattayasaṅkhāto sambodhi paraṃ ayanaṃ mayhanti sohaṃ sambodhiparāyaṇo,",
  "tika-s0404t:401_7": "sambodhiṃ avassaṃ abhisambujjhanakoti attho.",
  "tika-s0404t:402_0": "Pāṇātipātapaccayāti pāṇātipātakammassa karaṇahetu.",
  "tika-s0404t:402_1": "Bhayaṃ veranti atthato ekaṃ.",
  "tika-s0404t:402_2": "Veraṃ vuccati virodho,",
  "tika-s0404t:402_3": "tadeva bhāyitabbato “bhaya”nti vuccati.",
  "tika-s0404t:402_4": "Tañca panetaṃ duvidhaṃ hoti – bāhiraṃ,",
  "tika-s0404t:402_5": "ajjhattikanti.",
  "tika-s0404t:402_6": "Ekena hi ekassa pitā mārito hoti.",
  "tika-s0404t:402_7": "So cinteti “etena kira me pitā mārito,",
  "tika-s0404t:402_8": "ahampi taṃyeva māressāmī”ti nisitaṃ satthaṃ ādāya carati.",
  "tika-s0404t:402_9": "Yā tassa abbhantare uppannā veracetanā,",
  "tika-s0404t:402_10": "idaṃ bāhiraṃ veraṃ nāma tassa verassa mūlabhūtato verakārakapuggalato bahibhāvattā.",
  "tika-s0404t:402_11": "Yā pana itarassa “ayaṃ kira maṃ māressāmīti carati,",
  "tika-s0404t:402_12": "ahameva naṃ paṭhamataraṃ māressāmī”ti cetanā uppajjati,",
  "tika-s0404t:402_13": "idaṃ ajjhattikaṃ veraṃ nāma.",
  "tika-s0404t:402_14": "Idaṃ tāva ubhayampi diṭṭhadhammikameva.",
  "tika-s0404t:402_15": "Yā pana taṃ niraye uppannaṃ disvā “etaṃ paharissāmī”ti jalitaṃ ayamuggaraṃ gaṇhantassa nirayapālassa cetanā uppajjati,",
  "tika-s0404t:402_16": "idamassa samparāyikaṃ bāhiraṃ veraṃ.",
  "tika-s0404t:402_17": "Yā cassa “ayaṃ niddosaṃ maṃ paharissāmīti āgacchati,",
  "tika-s0404t:402_18": "ahameva naṃ paṭhamataraṃ paharissāmī”ti cetanā uppajjati,",
  "tika-s0404t:402_19": "idamassa samparāyikaṃ ajjhattaṃ veraṃ.",
  "tika-s0404t:402_20": "Yaṃ panetaṃ bāhiraṃ veraṃ,",
  "tika-s0404t:402_21": "taṃ aṭṭhakathāsu “puggalavera”nti vuccati.",
  "tika-s0404t:402_22": "Dukkhaṃ domanassanti atthato ekameva.",
  "tika-s0404t:402_23": "Yathā cettha,",
  "tika-s0404t:402_24": "evaṃ sesesupi “iminā mama bhaṇḍaṃ haṭaṃ,",
  "tika-s0404t:402_25": "mayhaṃ dāresu cārittaṃ āpannaṃ,",
  "tika-s0404t:402_26": "musā vatvā attho bhaggo,",
  "tika-s0404t:402_27": "surāmadamattena idaṃ nāma kata”ntiādinā nayena verappavatti veditabbā.",
  "tika-s0404t:403_0": "Aveccappasādenāti adhigatena acalappasādena.",
  "tika-s0404t:403_1": "Ariyakantehīti pañcahi sīlehi.",
  "tika-s0404t:403_2": "Tāni hi ariyānaṃ kantāni piyāni bhavanti,",
  "tika-s0404t:403_3": "bhavantaragatāpi ariyā tāni na vijahanti,",
  "tika-s0404t:403_4": "tasmā “ariyakantānī”ti vuccanti.",
  "tika-s0404t:403_5": "Sesamettha yaṃ vattabbaṃ siyā,",
  "tika-s0404t:403_6": "taṃ sabbaṃ visuddhimagge anussatiniddese vuttanti veditabbaṃ.",
  "tika-s0404t:404_0": "Paṭhamaverasuttavaṇṇanā niṭṭhitā.",
  "tika-s0404t:405_0": "9. Āghātavatthusuttavaṇṇanā",
  "tika-s0404t:406_0": "29.",
  "tika-s0404t:406_1": "Navame vasati ettha phalaṃ tannimittatāya pavattatīti vatthu,",
  "tika-s0404t:406_2": "kāraṇanti āha “āghātavatthūnī”ti.",
  "tika-s0404t:406_3": "Kopo nāmāyaṃ yasmiṃ vatthusmiṃ uppajjati,",
  "tika-s0404t:406_4": "na tattha ekavārameva uppajjati,",
  "tika-s0404t:406_5": "atha kho punapi uppajjatevāti vuttaṃ “bandhatī”ti.",
  "tika-s0404t:406_6": "Atha vā yo paccayavisesena uppajjamāno āghāto savisaye baddho viya na vigacchati,",
  "tika-s0404t:406_7": "punapi uppajjateva.",
  "tika-s0404t:406_8": "Taṃ sandhāyāha “āghātaṃ bandhatī”ti.",
  "tika-s0404t:406_9": "Taṃ panassa paccayavasena nibbattanaṃ uppādanamevāti vuttaṃ “uppādetī”ti.",
  "tika-s0404t:407_0": "Āghātavatthusuttavaṇṇanā niṭṭhitā.",
  "tika-s0404t:408_0": "10. Āghātapaṭivinayasuttavaṇṇanā",
  "tika-s0404t:409_0": "30.",
  "tika-s0404t:409_1": "Dasame taṃ kutettha labbhāti ettha tanti kiriyāparāmasanaṃ.",
  "tika-s0404t:409_2": "Padajjhāhārena ca attho veditabboti “taṃ anatthacaraṇaṃ mā ahosī”tiādimāha.",
  "tika-s0404t:409_3": "Kena kāraṇena laddhabbaṃ niratthakabhāvato.",
  "tika-s0404t:409_4": "Kammassakā hi sattā.",
  "tika-s0404t:409_5": "Te kassa ruciyā dukkhitā sukhitā vā bhavanti,",
  "tika-s0404t:409_6": "tasmā kevalaṃ tasmiṃ mayhaṃ anatthacaraṇaṃ,",
  "tika-s0404t:409_7": "taṃ kutettha labbhāti adhippāyo.",
  "tika-s0404t:409_8": "Atha vā taṃ kopakāraṇaṃ ettha puggale kuto labbhā paramatthato kujjhitabbassa kujjhanakassa ca abhāvato.",
  "tika-s0404t:409_9": "Saṅkhāramattañhetaṃ,",
  "tika-s0404t:409_10": "yadidaṃ khandhapañcakaṃ yaṃ “satto”ti vuccati,",
  "tika-s0404t:409_11": "te saṅkhārā ittarakhaṇikā,",
  "tika-s0404t:409_12": "kassa ko kujjhatīti attho.",
  "tika-s0404t:409_13": "Lābhā nāma ke siyuṃ aññatra anatthuppattito.",
  "tika-s0404t:410_0": "Āghātapaṭivinayasuttavaṇṇanā niṭṭhitā.",
  "tika-s0404t:411_0": "11. Anupubbanirodhasuttavaṇṇanā",
  "tika-s0404t:412_0": "31.",
  "tika-s0404t:412_1": "Ekādasame anupubbanirodhāti anupubbena anukkamena pavattetabbanirodhā.",
  "tika-s0404t:412_2": "Tenāha “anupaṭipāṭinirodhā”ti.",
  "tika-s0404t:413_0": "Anupubbanirodhasuttavaṇṇanā niṭṭhitā.",
  "tika-s0404t:414_0": "Sattāvāsavaggavaṇṇanā niṭṭhitā.",
  "tika-s0404t:415_0": "4. Mahāvaggo",
  "tika-s0404t:416_0": "1. Anupubbavihārasuttavaṇṇanā",
  "tika-s0404t:417_0": "32.",
  "tika-s0404t:417_1": "Catutthassa paṭhame anupubbato viharitabbāti anupubbavihārā.",
  "tika-s0404t:417_2": "Anupaṭipāṭiyāti anukkamena.",
  "tika-s0404t:417_3": "Samāpajjitabbavihārāti samāpajjitvā samaṅgino hutvā viharitabbavihārā.",
  "tika-s0404t:418_0": "Anupubbavihārasuttavaṇṇanā niṭṭhitā.",
  "tika-s0404t:419_0": "2-3. Anupubbavihārasamāpattisuttādivaṇṇanā",
  "tika-s0404t:420_0": "33- 34.",
  "tika-s0404t:420_1": "Dutiye chātaṃ vuccati taṇhādiṭṭhiyo kāmānaṃ pātabbato tāsaṃ vasena vattanato,",
  "tika-s0404t:420_2": "tanninnattā natthi etesu chātanti nicchātā.",
  "tika-s0404t:420_3": "Tenāha “taṇhādiṭṭhicchātāna”ntiādi.",
  "tika-s0404t:420_4": "Tatiye natthi vattabbaṃ.",
  "tika-s0404t:421_0": "Anupubbavihārasamāpattisuttādivaṇṇanā niṭṭhitā.",
  "tika-s0404t:422_0": "4. Gāvīupamāsuttavaṇṇanā",
  "tika-s0404t:423_0": "35.",
  "tika-s0404t:423_1": "Catutthe pabbatacārinīti pakatiyā pabbate bahulacārinī.",
  "tika-s0404t:423_2": "Akhettaññūti agocaraññū.",
  "tika-s0404t:423_3": "Samādhiparipantānaṃ visodhanānabhiññatāya bālo.",
  "tika-s0404t:423_4": "Jhānassa paguṇabhāvāpādanaveyyattiyassa abhāvena abyatto.",
  "tika-s0404t:423_5": "Uparijhānassa padaṭṭhānabhāvānavabodhena akhettaññū.",
  "tika-s0404t:423_6": "Sabbathāpi samāpattikosallābhāvena akusalo.",
  "tika-s0404t:423_7": "Samādhinimittassa vā anāsevanāya bālo.",
  "tika-s0404t:423_8": "Abhāvanāya abyatto.",
  "tika-s0404t:423_9": "Abahulīkārena akhettaññū.",
  "tika-s0404t:423_10": "Sammadeva anadhiṭṭhānato akusaloti yojetabbaṃ.",
  "tika-s0404t:423_11": "Ubhato bhaṭṭhoti ubhayato jhānato bhaṭṭho.",
  "tika-s0404t:423_12": "So hi appaguṇatāya na suppatiṭṭhitatāya saussāhopi vināsato asāmatthiyato ca jhānadvayato parihīno.",
  "tika-s0404t:424_0": "Gāvīupamāsuttavaṇṇanā niṭṭhitā.",
  "tika-s0404t:425_0": "5. Jhānasuttavaṇṇanā",
  "tika-s0404t:426_0": "36.",
  "tika-s0404t:426_1": "Pañcame aniccatoti iminā niccappaṭikkhepato tesaṃ aniccatamāha.",
  "tika-s0404t:426_2": "Tato eva udayavayavantato vipariṇāmato tāvakālikato ca te aniccāti jotitaṃ hoti.",
  "tika-s0404t:426_3": "Yañhi niccaṃ na hoti,",
  "tika-s0404t:426_4": "taṃ udayavayaparicchinnajarāya maraṇena cāti dvedhā vipariṇataṃ ittarakkhaṇameva ca hoti.",
  "tika-s0404t:426_5": "Dukkhatoti na sukhato.",
  "tika-s0404t:426_6": "Iminā sukhappaṭikkhepato tesaṃ dukkhatamāha.",
  "tika-s0404t:426_7": "Tato eva ca abhiṇhappaṭipīḷanato dukkhavatthuto ca te dukkhāti jotitaṃ hoti.",
  "tika-s0404t:426_8": "Udayavayavantatāya hi te abhiṇhappaṭipīḷanato nirantaradukkhatāya dukkhasseva ca adhiṭṭhānabhūto.",
  "tika-s0404t:426_9": "Paccayayāpanīyatāya rogamūlatāya ca rogato.",
  "tika-s0404t:426_10": "Dukkhatāsūlayogato kilesāsucipaggharato uppādajarābhaṅgehi uddhumātapakkabhijjanato ca gaṇḍato.",
  "tika-s0404t:426_11": "Pīḷājananato antotudanato dunnīharaṇato ca sallato.",
  "tika-s0404t:426_12": "Avaḍḍhiāvahanato aghavatthuto ca aghato.",
  "tika-s0404t:426_13": "Aseribhāvajananato ābādhappatiṭṭhānatāya ca ābādhato.",
  "tika-s0404t:426_14": "Avasavattanato avidheyyatāya ca parato.",
  "tika-s0404t:426_15": "Byādhijarāmaraṇehi palujjanīyatāya palokato.",
  "tika-s0404t:426_16": "Sāminivāsīkārakavedakaadhiṭṭhāyakavirahato suññato.",
  "tika-s0404t:426_17": "Attappaṭikkhepaṭṭhena anattato.",
  "tika-s0404t:426_18": "Rūpādidhammāpi yathā na ettha attā atthīti anattā,",
  "tika-s0404t:426_19": "evaṃ sayampi attā na hontīti anattā.",
  "tika-s0404t:426_20": "Tena abyāpārato nirīhato tucchato anattāti dīpitaṃ hoti.",
  "tika-s0404t:427_0": "Lakkhaṇattayameva sukhāvabodhanatthaṃ ekādasahi padehi vibhajitvā gahitanti dassetuṃ “yasmā aniccato”tiādi vuttaṃ.",
  "tika-s0404t:427_1": "Antosamāpattiyanti samāpattīnaṃ sahajātatāya samāpattīnaṃ abbhantare cittaṃ paṭisaṃharatīti tappaṭibaddhachandarāgādikilesavikkhambhanena",
  "tika-s0404t:427_2": "vipassanācittaṃ paṭisaṃharati.",
  "tika-s0404t:427_3": "Tenāha “moceti apanetī”ti.",
  "tika-s0404t:427_4": "Savanavasenāti “sabbasaṅkhārasamatho”tiādinā savanavasena.",
  "tika-s0404t:427_5": "Thutivasenāti tatheva thomanāvasena guṇato saṃkittanavasena.",
  "tika-s0404t:427_6": "Pariyattivasenāti tassa dhammassa pariyāpuṇanavasena.",
  "tika-s0404t:427_7": "Paññattivasenāti tadatthassa paññāpanavasena.",
  "tika-s0404t:427_8": "Ārammaṇakaraṇavaseneva upasaṃharati maggacittaṃ,",
  "tika-s0404t:427_9": "“etaṃ santa”ntiādi pana avadhāraṇanivattitatthadassanaṃ.",
  "tika-s0404t:427_10": "Yathā vipassanā “etaṃ santaṃ etaṃ paṇīta”ntiādinā asaṅkhatāya dhātuyā cittaṃ upasaṃharati,",
  "tika-s0404t:427_11": "evaṃ maggo nibbānaṃ sacchikiriyābhisamayavasena abhisamento tattha labbhamāne sabbepi visese asammohato paṭivijjhanto tattha cittaṃ upasaṃharati.",
  "tika-s0404t:427_12": "Tenāha “iminā pana ākārenā”tiādi.",
  "tika-s0404t:428_0": "So tattha ṭhitoti so adandhavipassako yogī tattha tāya aniccādilakkhaṇattayārammaṇāya vipassanāya ṭhito.",
  "tika-s0404t:428_1": "Sabbasoti sabbattha tassa tassa maggassa adhigamāya nibbattitasamathavipassanāsu.",
  "tika-s0404t:428_2": "Asakkonto anāgāmī hotīti heṭṭhimamaggāvahāsu eva samathavipassanāya chandarāgaṃ pahāya aggamaggāvahāsu",
  "tika-s0404t:428_3": "nikantiṃ pariyādātuṃ asakkonto anāgāmitāyameva saṇṭhāti.",
  "tika-s0404t:429_0": "Samatikkantattāti samathavasena vipassanāvasena cāti sabbathāpi rūpassa samatikkantattā.",
  "tika-s0404t:429_1": "Tenāha “ayaṃ hī”tiādi.",
  "tika-s0404t:429_2": "Anenāti yoginā.",
  "tika-s0404t:429_3": "Taṃ atikkammāti idaṃ yo paṭhamaṃ pañcavokāraekavokārapariyāpanne dhamme sammadeva sammasitvā te vissajjetvā",
  "tika-s0404t:429_4": "tato arūpasamāpattiṃ samāpajjitvā arūpadhamme sammasati,",
  "tika-s0404t:429_5": "taṃ sandhāya vuttaṃ.",
  "tika-s0404t:429_6": "Tenāha “idāni arūpaṃ sammasatī”ti.",
  "tika-s0404t:430_0": "Jhānasuttavaṇṇanā niṭṭhitā.",
  "tika-s0404t:431_0": "6. Ānandasuttavaṇṇanā",
  "tika-s0404t:432_0": "37.",
  "tika-s0404t:432_1": "Chaṭṭhe okāsaṃ avasaraṃ adhigacchati etenāti okāsādhigamo,",
  "tika-s0404t:432_2": "maggaphalasukhādhigamāya okāsabhāvato vā okāso,",
  "tika-s0404t:432_3": "tassa adhigamo okāsādhigamo.",
  "tika-s0404t:432_4": "Ettha ca dīghanikāyeneva pana suttantadesanāyaṃ paṭhamajjhānaṃ,",
  "tika-s0404t:432_5": "catutthajjhānaṃ,",
  "tika-s0404t:432_6": "arahattamaggoti tayo okāsādhigamā āgatā.",
  "tika-s0404t:432_7": "Tattha paṭhamaṃ jhānaṃ pañca nīvaraṇāni vikkhambhetvā attano okāsaṃ gahetvā tiṭṭhatīti “paṭhamo okāsādhigamo”ti vuttaṃ.",
  "tika-s0404t:432_8": "Catutthajjhānaṃ pana sukhadukkhaṃ vikkhambhetvā attano okāsaṃ gahetvā tiṭṭhatīti dutiyo okāsādhigamo.",
  "tika-s0404t:432_9": "Arahattamaggo sabbakilese vikkhambhetvā attano okāsaṃ gahetvā tiṭṭhatīti “tatiyo okāsādhigamo”ti vutto.",
  "tika-s0404t:432_10": "Idha pana vakkhamānāni tīṇi arūpajjhānāni sandhāya “okāsādhigamo”ti vuttaṃ.",
  "tika-s0404t:432_11": "Tesaṃyeva ca gahaṇe kāraṇaṃ sayameva vakkhati.",
  "tika-s0404t:433_0": "Sattānaṃ visuddhiṃ pāpanatthāyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṃ",
  "tika-s0404t:433_1": "sattānaṃ visuddhipāpanatthāya samatikkamanatthāya.",
  "tika-s0404t:433_2": "Āyatiṃ anuppajjanañhi idha “samatikkamo”ti vuttaṃ.",
  "tika-s0404t:433_3": "Atthaṃ gamanatthāyāti kāyikadukkhassa ca cetasikadomanassassa cāti imesaṃ dvinnaṃ atthaṅgamāya,",
  "tika-s0404t:433_4": "nirodhāyāti attho.",
  "tika-s0404t:433_5": "Ñāyati nicchayena kamati nibbānaṃ,",
  "tika-s0404t:433_6": "taṃ vā ñāyati paṭivijjhīyati etenāti ñāyo,",
  "tika-s0404t:433_7": "samucchedabhāvo ariyamaggoti āha “sahavipassanakassa maggassā”ti.",
  "tika-s0404t:433_8": "Paccakkhakaraṇatthāyāti attapaccakkhatāya.",
  "tika-s0404t:433_9": "Parapaccayena vinā paccakkhakaraṇañhi “sacchikiriyā”ti vuccati.",
  "tika-s0404t:433_10": "Asambhinnanti pittasemhādīhi apalibuddhaṃ anupahataṃ.",
  "tika-s0404t:434_0": "Rāgānugato samādhi abhinato nāma hoti ārammaṇe abhimukhābhāvena pavattiyā,",
  "tika-s0404t:434_1": "dosānugato pana apanato apagamanavasena pavattiyā,",
  "tika-s0404t:434_2": "tadubhayappaṭikkhepena “na cābhinato na cāpanato”ti vuttanti āha “rāgavasenā”tiādi.",
  "tika-s0404t:434_3": "Na sasaṅkhāraniggayhavāritagatoti lokiyajjhānacittāni viya na sasaṅkhārena sappayogena tadaṅgappahānavikkhambhanappahānavasena",
  "tika-s0404t:434_4": "ca niggahetvā vāretvā ṭhito.",
  "tika-s0404t:434_5": "Kiñcarahi kilesānaṃ chinnante uppanno.",
  "tika-s0404t:434_6": "Tathābhūtaṃ phalasamādhiṃ sandhāyetaṃ vuttaṃ.",
  "tika-s0404t:434_7": "Tenāha “na sasaṅkhārena…pe…",
  "tika-s0404t:434_8": "chinnante uppanno”ti.",
  "tika-s0404t:435_0": "Ānandasuttavaṇṇanā niṭṭhitā.",
  "tika-s0404t:436_0": "7. Lokāyatikasuttavaṇṇanā",
  "tika-s0404t:437_0": "38.",
  "tika-s0404t:437_1": "Sattame lokāyatavādakāti āyatiṃ hitaṃ loko na yatati na viruhati etenāti lokāyataṃ,",
  "tika-s0404t:437_2": "vitaṇḍasatthaṃ.",
  "tika-s0404t:437_3": "Tañhi ganthaṃ nissāya sattā puññakiriyāya cittampi na uppādenti,",
  "tika-s0404t:437_4": "taṃ vadantīti lokāyatavādakā.",
  "tika-s0404t:438_0": "Daḷhaṃ thiraṃ dhanu etassāti daḷhadhanvā,",
  "tika-s0404t:438_1": "so eva “daḷhadhammā”ti vutto.",
  "tika-s0404t:438_2": "Paṭisattuvidhamanatthaṃ dhanuṃ gaṇhātīti dhanuggaho.",
  "tika-s0404t:438_3": "So eva usuṃ saraṃ asati khipatīti issāso.",
  "tika-s0404t:438_4": "Dvisahassathāmanti lohādibhāraṃ vahituṃ samatthaṃ dvisahassathāmaṃ.",
  "tika-s0404t:438_5": "Tenāha “dvisahassathāmaṃ nāmā”tiādi.",
  "tika-s0404t:438_6": "Daṇḍeti dhanudaṇḍe.",
  "tika-s0404t:438_7": "Yāva kaṇḍappamāṇāti dīghato yattakaṃ kaṇḍassa pamāṇaṃ,",
  "tika-s0404t:438_8": "tattake dhanudaṇḍe ukkhittamatte āropitesuyeva jiyādaṇḍesu so ce bhāro pathavito muccati,",
  "tika-s0404t:438_9": "evaṃ idaṃ dvisahassathāmaṃ nāma dhanūti daṭṭhabbaṃ.",
  "tika-s0404t:438_10": "Uggahitasippoti uggahitadhanusippo.",
  "tika-s0404t:438_11": "Katahatthoti thirataraṃ lakkhesu avirajjhanasarakkhepo.",
  "tika-s0404t:438_12": "Īdiso pana tattha vasibhūto katahattho nāma hotīti āha “ciṇṇavasibhāvo”ti.",
  "tika-s0404t:438_13": "Kataṃ rājakulādīsu upecca asanaṃ etena so katūpāsanoti āha “rājakulādīsu dassitasippo”ti.",
  "tika-s0404t:438_14": "Evaṃ katanti evaṃ antosusirakaraṇādinā sallahukaṃ kataṃ.",
  "tika-s0404t:439_0": "Lokāyatikasuttavaṇṇanā niṭṭhitā.",
  "tika-s0404t:440_0": "8-9. Devāsurasaṅgāmasuttādivaṇṇanā",
  "tika-s0404t:441_0": "39- 40.",
  "tika-s0404t:441_1": "Aṭṭhame abhiyiṃsūti kadā abhiyiṃsu?",
  "tika-s0404t:441_2": "Yadā balavanto ahesuṃ, tadā.",
  "tika-s0404t:441_3": "Tatrāyamanupubbikathā –",
  "tika-s0404t:441_4": "sakko kira magadharaṭṭhe macalagāmake magho nāma māṇavo hutvā tettiṃsa purise gahetvā kalyāṇakammaṃ karonto",
  "tika-s0404t:441_5": "satta vatapadāni pūretvā tattha kālaṅkato devaloke nibbatti.",
  "tika-s0404t:441_6": "Taṃ balavakammānubhāvena saparisaṃ sesadevatā dasahi ṭhānehi adhigaṇhantaṃ disvā “āgantukadevaputtā āgatā”ti nevāsikā gandhapānaṃ sajjayiṃsu.",
  "tika-s0404t:441_7": "Sakko sakaparisāya saññaṃ adāsi “mārisā mā gandhapānaṃ pivittha,",
  "tika-s0404t:441_8": "pivanākāramattameva dassethā”ti.",
  "tika-s0404t:441_9": "Te tathā akaṃsu.",
  "tika-s0404t:441_10": "Nevāsikadevatā suvaṇṇasarakehi upanītaṃ gandhapānaṃ yāvadatthaṃ pivitvā mattā tattha tattha suvaṇṇapathaviyaṃ patitvā sayiṃsu.",
  "tika-s0404t:441_11": "Sakko “gaṇhatha puttahatāya putte”ti te pādesu gahetvā sinerupāde khipāpesi.",
  "tika-s0404t:441_12": "Sakkassa puññatejena tadanuvattakāpi sabbe tattheva patiṃsu.",
  "tika-s0404t:441_13": "Te sineruvemajjhakāle saññaṃ labhitvā, “tātā,",
  "tika-s0404t:441_14": "suraṃ na pivimha,",
  "tika-s0404t:441_15": "suraṃ na pivimhā”ti āhaṃsu.",
  "tika-s0404t:441_16": "Tato paṭṭhāya asurā nāma jātā.",
  "tika-s0404t:441_17": "Atha nesaṃ kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ nibbatti.",
  "tika-s0404t:441_18": "Sakko tesaṃ nivattitvā anāgamanatthāya ārakkhaṃ ṭhapesi.",
  "tika-s0404t:441_19": "Yaṃ sandhāya vuttaṃ –",
  "tika-s0404t:442_0": "“Antarā dvinnaṃ ayujjhapurānaṃ,",
  "tika-s0404t:443_0": "Pañcavidhā ṭhapitā abhirakkhā;",
  "tika-s0404t:444_0": "Uraga-karoṭi-payassa ca hārī,",
  "tika-s0404t:445_0": "Madanayutā caturo ca mahatthā”ti. ;",
  "tika-s0404t:446_0": "Dve nagarāni hi yuddhena gahetuṃ asakkuṇeyyatāya ayujjhapurāni nāma jātāni devanagarañca asuranagarañca.",
  "tika-s0404t:446_1": "Yadā hi asurā balavanto honti,",
  "tika-s0404t:446_2": "atha devehi palāyitvā devanagaraṃ pavisitvā dvāre pidahite asurānaṃ satasahassampi kiñci kātuṃ na sakkoti.",
  "tika-s0404t:446_3": "Yadā devā balavanto honti,",
  "tika-s0404t:446_4": "athāsurehi palāyitvā asuranagarassa dvāre pidahite sakkānaṃ satasahassampi kiñci kātuṃ na sakkoti.",
  "tika-s0404t:446_5": "Iti imāni dve nagarāni ayujjhapurāni nāma.",
  "tika-s0404t:446_6": "Tesaṃ antarā etesu uragādīsu pañcasu ṭhānesu sakkena ārakkhā ṭhapitā.",
  "tika-s0404t:446_7": "Tattha uragasaddena nāgā gahitā.",
  "tika-s0404t:446_8": "Te hi udake balavanto honti,",
  "tika-s0404t:446_9": "tasmā sinerussa paṭhamālinde etesaṃ ārakkhā.",
  "tika-s0404t:446_10": "Karoṭisaddena supaṇṇā gahitā.",
  "tika-s0404t:446_11": "Tesaṃ kira karoṭi nāma pānabhojanaṃ,",
  "tika-s0404t:446_12": "tena taṃ nāmaṃ labhiṃsu,",
  "tika-s0404t:446_13": "dutiyālinde tesaṃ ārakkhā.",
  "tika-s0404t:446_14": "Payassahārisaddena kumbhaṇḍā gahitā,",
  "tika-s0404t:446_15": "dānavarakkhasā kira te,",
  "tika-s0404t:446_16": "tatiyālinde tesaṃ ārakkhā.",
  "tika-s0404t:446_17": "Madanayutasaddena yakkhā gahitā.",
  "tika-s0404t:446_18": "Visamacārino kira te yujjhasoṇḍā,",
  "tika-s0404t:446_19": "catutthālinde tesaṃ ārakkhā.",
  "tika-s0404t:446_20": "Caturo ca mahattāti cattāro mahārājāno vuttā,",
  "tika-s0404t:446_21": "pañcamālinde tesaṃ ārakkhā,",
  "tika-s0404t:446_22": "tasmā yadi asurā kupitāvilacittā devapuraṃ upayanti yujjhituṃ.",
  "tika-s0404t:446_23": "Yaṃ girino paṭhamaṃ paribhaṇḍaṃ,",
  "tika-s0404t:446_24": "taṃ uragā paṭibāhayanti.",
  "tika-s0404t:446_25": "Evaṃ sesesu sesā.",
  "tika-s0404t:447_0": "Te pana asurā āyuvaṇṇayasaissariyasampattīhi tāvatiṃsasadisāva,",
  "tika-s0404t:447_1": "tasmā antarā attānaṃ ajānitvā pāṭaliyā pupphitāya “na idaṃ devanagaraṃ,",
  "tika-s0404t:447_2": "tattha pāricchattako pupphati,",
  "tika-s0404t:447_3": "idha pana cittapāṭalī,",
  "tika-s0404t:447_4": "jarasakkenāmhākaṃ suraṃ pāyetvā vañcitā,",
  "tika-s0404t:447_5": "devanagarañca no gahitaṃ, gacchāma,",
  "tika-s0404t:447_6": "tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni gahetvā yuddhasajjā hutvā",
  "tika-s0404t:447_7": "asurabheriyo vādentā mahāsamudde udakaṃ dvidhā bhetvā uṭṭhahanti.",
  "tika-s0404t:447_8": "Te deve vuṭṭhe vammikamakkhikā vammikaṃ viya sineruṃ āruhituṃ ārabhanti.",
  "tika-s0404t:447_9": "Atha nesaṃ paṭhamaṃ nāgehi saddhiṃ yuddhaṃ hoti.",
  "tika-s0404t:447_10": "Tasmiṃ kho pana yuddhe na kassaci chavi vā cammaṃ vā chijjati,",
  "tika-s0404t:447_11": "na lohitaṃ uppajjati,",
  "tika-s0404t:447_12": "kevalaṃ kumārakānaṃ dārumeṇḍakayuddhaṃ viya aññamaññasantāsanamattameva hoti.",
  "tika-s0404t:447_13": "Koṭisatāpi koṭisahassāpi nāgā tehi saddhiṃ yujjhitvā te asurapuraṃyeva pavesetvā nivattanti.",
  "tika-s0404t:447_14": "Yadā pana asurā balavanto honti,",
  "tika-s0404t:447_15": "atha nāgā osakkitvā dutiye ālinde supaṇṇehi saddhiṃ ekatova hutvā yujjhanti.",
  "tika-s0404t:447_16": "Esa nayo supaṇṇādīsupi.",
  "tika-s0404t:447_17": "Yadā pana tāni pañcapi ṭhānāni asurā maddanti,",
  "tika-s0404t:447_18": "tadā ekato sampiṇḍitānipi tāni pañca balāni osakkanti.",
  "tika-s0404t:447_19": "Atha cattāro mahārājāno gantvā sakkassa taṃ pavattiṃ ārocenti.",
  "tika-s0404t:447_20": "Sakko tesaṃ vacanaṃ sutvā diyaḍḍhayojanasatikaṃ vejayantarathaṃ āruyha sayaṃ vā nikkhamati,",
  "tika-s0404t:447_21": "ekaṃ puttaṃ vā peseti.",
  "tika-s0404t:447_22": "Yadā devā puna apaccāgamanāya asure jiniṃsu,",
  "tika-s0404t:447_23": "tadā sakko asure palāpetvā pañcasu ṭhānesu ārakkhaṃ datvā vediyapāde vajirahatthā indapaṭimāyo ṭhapesi.",
  "tika-s0404t:447_24": "Asurā kālena kālaṃ uṭṭhahitvā paṭimāyo disvā “sakko appamatto tiṭṭhatī”ti tatova nivattanti.",
  "tika-s0404t:447_25": "Idha pana yadā asurānaṃ jayo ahosi,",
  "tika-s0404t:447_26": "devānaṃ parājayo,",
  "tika-s0404t:447_27": "taṃ sandhāyetaṃ vuttaṃ –",
  "tika-s0404t:447_28": "“parājitā ca,",
  "tika-s0404t:447_29": "bhikkhave,",
  "tika-s0404t:447_30": "devā apayiṃsuyeva uttarenābhimukhā,",
  "tika-s0404t:447_31": "abhiyiṃsu asurā”ti.",
  "tika-s0404t:448_0": "Dakkhiṇābhimukhā hutvāti cakkavāḷapabbatābhimukhā hutvā.",
  "tika-s0404t:448_1": "Asurā kira devehi parājitā palāyantā cakkavāḷapabbatābhimukhaṃ gantvā cakkavāḷamahāsamuddapiṭṭhiyaṃ rajatapaṭṭavaṇṇe",
  "tika-s0404t:448_2": "vālikāpuline yattha paṇṇakuṭiyo māpetvā isayo vasanti,",
  "tika-s0404t:448_3": "tattha gantvā isīnaṃ assamapadena gacchantā “sakko imehi saddhiṃ mantetvā amhe nāseti,",
  "tika-s0404t:448_4": "gaṇhatha puttahatāya putte”ti kupitā assamapade pānīyaghaṭacaṅkamanapaṇṇasālādīni viddhaṃsenti.",
  "tika-s0404t:448_5": "Isayo araññato phalāphalaṃ ādāya āgatā disvā puna dukkhena paṭipākatikaṃ karonti,",
  "tika-s0404t:448_6": "tepi punappunaṃ tatheva parājitā gantvā vināsenti.",
  "tika-s0404t:448_7": "Tena vuttaṃ –",
  "tika-s0404t:448_8": "“parājitā ca kho,",
  "tika-s0404t:448_9": "bhikkhave,",
  "tika-s0404t:448_10": "asurā apayiṃsuyeva dakkhiṇenābhimukhā”ti.",
  "tika-s0404t:448_11": "Navamaṃ uttānatthameva.",
  "tika-s0404t:449_0": "Devāsurasaṅgāmasuttādivaṇṇanā niṭṭhitā.",
  "tika-s0404t:450_0": "10. Tapussasuttavaṇṇanā",
  "tika-s0404t:451_0": "41.",
  "tika-s0404t:451_1": "Dasame pakkhandatīti pavisati.",
  "tika-s0404t:451_2": "Pasīdatīti pasādaṃ abhiruciṃ āpajjati,",
  "tika-s0404t:451_3": "patiṭṭhāti vimuccatīti attho.",
  "tika-s0404t:451_4": "Kathāpābhatanti kathāya mūlaṃ.",
  "tika-s0404t:451_5": "Mūlañhi “pābhata”nti vuccati. Yathāha –",
  "tika-s0404t:452_0": "“Appakenapi medhāvī, pābhatena vicakkhaṇo;",
  "tika-s0404t:453_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "tika-s0404t:454_0": "Tenevāha “kathāpābhatanti kathāmūla”nti.",
  "tika-s0404t:454_1": "Vitakkaggahaṇeneva taṃsahacarito vicāropi gahito.",
  "tika-s0404t:454_2": "Tenevettha bahuvacananiddeso katoti āha “vitakkesūti vitakkavicāresū”ti.",
  "tika-s0404t:455_0": "Tapussasuttavaṇṇanā niṭṭhitā.",
  "tika-s0404t:456_0": "Mahāvaggavaṇṇanā niṭṭhitā.",
  "tika-s0404t:457_0": "5. Sāmaññavaggo",
  "tika-s0404t:458_0": "1-10. Sambādhasuttādivaṇṇanā",
  "tika-s0404t:459_0": "42- 51.",
  "tika-s0404t:459_1": "Pañcamassa paṭhame udāyīti tayo therā udāyī nāma kāḷudāyī, lāḷudāyī,",
  "tika-s0404t:459_2": "mahāudāyīti,",
  "tika-s0404t:459_3": "idha kāḷudāyī adhippetoti āha “udāyīti kāḷudāyitthero”ti.",
  "tika-s0404t:459_4": "Sambādheti sampīḷitataṇhāsaṃkilesādinā sauppīḷanatāya paramasambādhe.",
  "tika-s0404t:459_5": "Ativiya saṅkaraṭṭhānabhūto hi nīvaraṇasambādho adhippeto.",
  "tika-s0404t:459_6": "Okāsoti jhānassetaṃ nāmaṃ.",
  "tika-s0404t:459_7": "Nīvaraṇasambādhābhāvena hi jhānaṃ idha “okāso”ti vuttaṃ.",
  "tika-s0404t:459_8": "Paṭilīnanisabhoti vā paṭilīno hutvā seṭṭho,",
  "tika-s0404t:459_9": "paṭilīnānaṃ vā seṭṭhoti paṭilīnanisabho.",
  "tika-s0404t:459_10": "Paṭilīnā nāma pahīnamānā vuccanti mānussayavasena uṇṇatābhāvato.",
  "tika-s0404t:459_11": "Yathāha “kathañca,",
  "tika-s0404t:459_12": "bhikkhave,",
  "tika-s0404t:459_13": "bhikkhu paṭilīno hoti? Idha,",
  "tika-s0404t:459_14": "bhikkhave,",
  "tika-s0404t:459_15": "bhikkhuno asmimāno pahīno hoti ucchinnamūlo tālāvatthukato anabhāvaṃgato āyatiṃ anuppādadhammo”ti.",
  "tika-s0404t:459_16": "Sesaṃ sabbattha uttānameva.",
  "tika-s0404t:460_0": "Sambādhasuttādivaṇṇanā niṭṭhitā.",
  "tika-s0404t:461_0": "Iti manorathapūraṇiyā aṅguttaranikāya-aṭṭhakathāya",
  "tika-s0404t:462_0": "Navakanipātavaṇṇanāya anuttānatthadīpanā samattā.",
  "tika-s0404t:463_0": ". Namo tassa bhagavato arahato sammāsambuddhassa.",
  "tika-s0404t:464_0": "Aṅguttaranikāye",
  "tika-s0404t:465_0": "Dasakanipāta-ṭīkā",
  "tika-s0404t:466_0": "1. Paṭhamapaṇṇāsakaṃ",
  "tika-s0404t:467_0": "1. Ānisaṃsavaggo",
  "tika-s0404t:468_0": "1. Kimatthiyasuttavaṇṇanā",
  "tika-s0404t:469_0": "1.",
  "tika-s0404t:469_1": "Dasakanipātassa paṭhame avippaṭisāratthānīti avippaṭisārappayojanāni.",
  "tika-s0404t:469_2": "Avippaṭisārānisaṃsānīti avippaṭisārudayāni.",
  "tika-s0404t:469_3": "Etena avippaṭisāro nāma sīlassa udayamattaṃ,",
  "tika-s0404t:469_4": "saṃvaddhitassa rukkhassa chāyāpupphasadisaṃ,",
  "tika-s0404t:469_5": "añño eva panānena nipphādetabbo samādhiādiguṇoti dasseti.",
  "tika-s0404t:469_6": "“Yāva maggāmaggañāṇadassanavisuddhi,",
  "tika-s0404t:469_7": "tāva taruṇavipassanā”ti hi vacanato upakkilesavimuttaudayabbayañāṇato paraṃ ayañca vipassanā virajjati",
  "tika-s0404t:469_8": "yogāvacaro viratto puriso viya bhariyāya saṅkhārato etenāti virāgo.",
  "tika-s0404t:470_0": "Kimatthiyasuttavaṇṇanā niṭṭhitā.",
  "tika-s0404t:471_0": "2-5. Cetanākaraṇīyasuttādivaṇṇanā",
  "tika-s0404t:472_0": "2- 5.",
  "tika-s0404t:472_1": "Dutiye saṃsāramahoghassa paratīrabhāvato yo naṃ adhigacchati,",
  "tika-s0404t:472_2": "taṃ pāreti gametīti pāraṃ, nibbānaṃ.",
  "tika-s0404t:472_3": "Tabbidūratāya natthi ettha pāranti apāraṃ, saṃsāro.",
  "tika-s0404t:472_4": "Tenāha “orimatīrabhūtā tebhūmakavaṭṭā”tiādi.",
  "tika-s0404t:472_5": "Tatiyādīsu natthi vattabbaṃ.",
  "tika-s0404t:473_0": "Cetanākaraṇīyasuttādivaṇṇanā niṭṭhitā.",
  "tika-s0404t:474_0": "6. Samādhisuttavaṇṇanā",
  "tika-s0404t:475_0": "6.",
  "tika-s0404t:475_1": "Chaṭṭhe santaṃ santanti appetvā nisinnassātiādīsu santaṃ santaṃ paṇītaṃ paṇītantiādīni vadati.",
  "tika-s0404t:475_2": "Iminā pana ākārena taṃ paṭivijjhitvā tattha cittaṃ upasaṃharato phalasamāpattisaṅkhāto cittuppādo tathā pavattatīti veditabbo.",
  "tika-s0404t:475_3": "Sesaṃ sabbattha uttānameva.",
  "tika-s0404t:476_0": "Samādhisuttavaṇṇanā niṭṭhitā.",
  "tika-s0404t:477_0": "Ānisaṃsavaggavaṇṇanā niṭṭhitā.",
  "tika-s0404t:478_0": "2. Nāthavaggo",
  "tika-s0404t:479_0": "1-4. Senāsanasuttādivaṇṇanā",
  "tika-s0404t:480_0": "11- 14.",
  "tika-s0404t:480_1": "Dutiyassa paṭhame nātidūranti gocaraṭṭhānato aḍḍhagāvutato orabhāgatāya nātidūraṃ.",
  "tika-s0404t:480_2": "Nāccāsannanti pacchimena pamāṇena gocaraṭṭhānato pañcadhanusatikatāya na atiāsannaṃ.",
  "tika-s0404t:480_3": "Tāya ca pana nātidūranāccāsannatāya gocaraṭṭhānapaṭiparissayādirahitamaggatāya ca gamanassa ca āgamanassa ca yuttarūpattā gamanāgamanasampannaṃ.",
  "tika-s0404t:480_4": "Divasabhāge mahājanasaṃkiṇṇatābhāvena divā appākiṇṇaṃ.",
  "tika-s0404t:480_5": "Abhāvattho hi ayaṃ appa-",
  "tika-s0404t:480_6": "saddo “appiccho”tiādīsu viya.",
  "tika-s0404t:480_7": "Rattiyaṃ manussasaddābhāvena rattiṃ appasaddaṃ.",
  "tika-s0404t:480_8": "Sabbadāpi janasannipātanigghosābhāvena appanigghosaṃ.",
  "tika-s0404t:481_0": "Appakasirenāti akasirena sukheneva.",
  "tika-s0404t:481_1": "Sīlādiguṇānaṃ thirabhāvappattiyā therā.",
  "tika-s0404t:481_2": "Suttageyyādi bahu sutaṃ etesanti bahussutā.",
  "tika-s0404t:481_3": "Tamuggahadhāraṇena sammadeva garūnaṃ santike āgamitabhāvena ca āgato pariyattidhammasaṅkhāto āgamo etesanti āgatāgamā.",
  "tika-s0404t:481_4": "Suttābhidhammasaṅkhātassa dhammassa dhāraṇena dhammadharā.",
  "tika-s0404t:481_5": "Vinayassa dhāraṇena vinayadharā.",
  "tika-s0404t:481_6": "Tesaṃ dhammavinayānaṃ mātikāya dhāraṇena mātikādharā.",
  "tika-s0404t:481_7": "Tattha tattha dhammaparipucchāya paripucchati.",
  "tika-s0404t:481_8": "Atthaparipucchāya paripañhati vīmaṃsati vicāreti. Idaṃ, bhante, kathaṃ,",
  "tika-s0404t:481_9": "imassa ko atthoti paripucchāparipañhākāradassanaṃ.",
  "tika-s0404t:481_10": "Avivaṭañceva pāḷiyā atthaṃ padesantarapāḷidassanena āgamato vivaranti.",
  "tika-s0404t:481_11": "Anuttānīkatañca yuttivibhāvanena uttāniṃ karonti.",
  "tika-s0404t:481_12": "Kaṅkhāṭhāniyesu dhammesu saṃsayuppattiyā hetutāya gaṇṭhiṭṭhānabhūtesu pāḷippadesesu yāthāvato vinicchayappadānena kaṅkhaṃ paṭivinodenti.",
  "tika-s0404t:482_0": "Ettha ca nātidūraṃ nāccāsannaṃ gamanāgamanasampannanti ekaṃ aṅgaṃ,",
  "tika-s0404t:482_1": "divā appākiṇṇaṃ,",
  "tika-s0404t:482_2": "rattiṃ appasaddaṃ,",
  "tika-s0404t:482_3": "appanigghosanti ekaṃ,",
  "tika-s0404t:482_4": "appaḍaṃsamakasavātātapasarīsapasamphassanti ekaṃ,",
  "tika-s0404t:482_5": "tasmiṃ kho pana senāsane viharantassa…pe…",
  "tika-s0404t:482_6": "parikkhārāti ekaṃ,",
  "tika-s0404t:482_7": "tasmiṃ kho pana senāsane therā…pe…",
  "tika-s0404t:482_8": "kaṅkhaṃ paṭivinodentīti ekaṃ.",
  "tika-s0404t:482_9": "Evaṃ pañca aṅgāni veditabbāni.",
  "tika-s0404t:482_10": "Dutiyādīni uttānatthāni.",
  "tika-s0404t:483_0": "Senāsanasuttādivaṇṇanā niṭṭhitā.",
  "tika-s0404t:484_0": "5-6. Appamādasuttādivaṇṇanā",
  "tika-s0404t:485_0": "15- 16.",
  "tika-s0404t:485_1": "Pañcame kārāpakaappamādo nāma “ime akusalā dhammā pahātabbā,",
  "tika-s0404t:485_2": "ime kusalā dhammā upasampādetabbā”ti taṃtaṃparivajjetabbavajjanasampādetabbasampādanavasena pavatto appamādo.",
  "tika-s0404t:485_3": "Esāti appamādo.",
  "tika-s0404t:485_4": "Lokiyova na lokuttaro.",
  "tika-s0404t:485_5": "Ayañcāti ca esāti ca appamādameva vadati.",
  "tika-s0404t:485_6": "Tesanti cātubhūmakadhammānaṃ.",
  "tika-s0404t:485_7": "Paṭilābhakattenāti paṭilābhāpanakattena.",
  "tika-s0404t:486_0": "Jaṅgalānanti jaṅgalacārīnaṃ. Jaṅgala-",
  "tika-s0404t:486_1": "saddo cettha kharabhāvasāmaññena pathavīpariyāyo,",
  "tika-s0404t:486_2": "na anupaṭṭhānavidūradesavācī.",
  "tika-s0404t:486_3": "Tenāha “pathavītalacārīna”nti.",
  "tika-s0404t:486_4": "Padānaṃ vuccamānattā “sapādakapāṇāna”nti visesetvā vuttaṃ.",
  "tika-s0404t:486_5": "Samodhānanti antogadhabhāvaṃ.",
  "tika-s0404t:486_6": "Tenāha “odhānaṃ pakkhepa”nti.",
  "tika-s0404t:486_7": "“Upakkhepa”ntipi paṭhanti,",
  "tika-s0404t:486_8": "upanetvā pakkhipitabbanti attho.",
  "tika-s0404t:486_9": "Vassikāya pupphaṃ vassikaṃ yathā “āmalakiyā phalaṃ āmalaka”nti.",
  "tika-s0404t:486_10": "Mahātalasminti uparipāsāde.",
  "tika-s0404t:486_11": "Chaṭṭhaṃ uttānameva.",
  "tika-s0404t:487_0": "Appamādasuttādivaṇṇanā niṭṭhitā.",
  "tika-s0404t:488_0": "7-8. Paṭhamanāthasuttādivaṇṇanā",
  "tika-s0404t:489_0": "17- 18.",
  "tika-s0404t:489_1": "Sattame yehi sīlādīhi samannāgato bhikkhu dhammasaraṇatāya dhammeneva nāthati āsīsati abhibhavatīti nātho vuccati,",
  "tika-s0404t:489_2": "te tassa nāthabhāvakarā dhammā nāthakaraṇāti vuttāti āha “attano sanāthabhāvakarā patiṭṭhakarāti attho”ti.",
  "tika-s0404t:489_3": "Tattha attano patiṭṭhakarāti yassa nāthabhāvakarā,",
  "tika-s0404t:489_4": "tassa attano patiṭṭhāvidhāyino.",
  "tika-s0404t:489_5": "Appatiṭṭho anātho,",
  "tika-s0404t:489_6": "sappatiṭṭho sanāthoti patiṭṭhattho nātha- saddo.",
  "tika-s0404t:489_7": "Kalyāṇaguṇayogato kalyāṇāti dassento “sīlādiguṇasampannā”ti āha.",
  "tika-s0404t:489_8": "Mijjanalakkhaṇā mettā etassa atthīti mitto.",
  "tika-s0404t:489_9": "So vuttanayena kalyāṇo assa atthīti tassa atthitāmattaṃ kalyāṇamittapadena vuttaṃ.",
  "tika-s0404t:489_10": "Assa tena sabbakālaṃ avijahitavāsoti taṃ dassetuṃ “kalyāṇasahāyo”ti vuttanti āha “tevassā”ti.",
  "tika-s0404t:489_11": "Te eva kalyāṇamittā assa bhikkhuno.",
  "tika-s0404t:489_12": "Saha ayanatoti saha pavattanato.",
  "tika-s0404t:489_13": "Asamodhāne cittena,",
  "tika-s0404t:489_14": "samodhāne pana cittena ceva kāyena ca sampavaṅko.",
  "tika-s0404t:489_15": "Sukhaṃ vaco etasmiṃ anukūlagāhimhi ādaragāravavati puggaleti suvaco.",
  "tika-s0404t:489_16": "Tenāha “sukhena vattabbo”tiādi.",
  "tika-s0404t:489_17": "Khamoti khanto.",
  "tika-s0404t:489_18": "Tamevassa khamabhāvaṃ dassetuṃ “gāḷhenā”tiādi vuttaṃ.",
  "tika-s0404t:489_19": "Vāmatoti micchā,",
  "tika-s0404t:489_20": "ayoniso vā gaṇhāti.",
  "tika-s0404t:489_21": "Paṭippharatīti paṭāṇikabhāvena tiṭṭhati.",
  "tika-s0404t:489_22": "Padakkhiṇaṃ gaṇhātīti sammā,",
  "tika-s0404t:489_23": "yoniso vā gaṇhāti.",
  "tika-s0404t:490_0": "Uccāvacānīti vipulakhuddakāni.",
  "tika-s0404t:490_1": "Tatrupagamaniyāyāti tatra tatra mahante khuddake ca kamme sādhanavasena upāyena upagacchantiyā,",
  "tika-s0404t:490_2": "tassa tassa kammassa nipphādane samatthāyāti attho.",
  "tika-s0404t:490_3": "Tatrupāyāyāti vā tatra tatra kamme sādhetabbe upāyabhūtāya.",
  "tika-s0404t:491_0": "Dhamme assa kāmoti dhammakāmoti byadhikaraṇānampi bāhirattho samāso hotīti katvā vuttaṃ.",
  "tika-s0404t:491_1": "Kāmetabbato vā piyāyitabbato kāmo, dhammo.",
  "tika-s0404t:491_2": "Dhammo kāmo assāti dhammakāmo.",
  "tika-s0404t:491_3": "Dhammoti pariyattidhammo adhippetoti āha “tepiṭakaṃ buddhavacanaṃ piyāyatīti attho”ti.",
  "tika-s0404t:491_4": "Samudāharaṇaṃ kathanaṃ samudāhāro,",
  "tika-s0404t:491_5": "piyo samudāhāro etassāti piyasamudāhāro.",
  "tika-s0404t:491_6": "Sayañcāti ettha ca-",
  "tika-s0404t:491_7": "saddena “sakkacca”nti padaṃ anukaḍḍhati.",
  "tika-s0404t:491_8": "Tena sayañca sakkaccaṃ desetukāmo hotīti yojanā.",
  "tika-s0404t:491_9": "Abhidhammo satta pakaraṇāni “adhiko abhivisiṭṭho ca pariyattidhammo”ti katvā.",
  "tika-s0404t:491_10": "Vinayo ubhatovibhaṅgā vinayanato kāyavācānaṃ.",
  "tika-s0404t:491_11": "Abhivinayo khandhakaparivārā visesato ābhisamācārikadhammakittanato.",
  "tika-s0404t:491_12": "Ābhisamācārikadhammapāripūrivaseneva hi ādibrahmacariyakadhammapāripūrī.",
  "tika-s0404t:491_13": "Dhammo eva piṭakadvayassapi pariyattidhammabhāvato.",
  "tika-s0404t:491_14": "Maggaphalāni abhidhammo “nibbānadhammassa abhimukho”ti katvā.",
  "tika-s0404t:491_15": "Kilesavūpasamakaraṇaṃ pubbabhāgiyā tisso sikkhā saṅkhepato vivaṭṭanissito samatho vipassanā ca.",
  "tika-s0404t:491_16": "Uḷārapāmojjoti balavapāmojjo.",
  "tika-s0404t:491_17": "Kāraṇattheti nimittatthe.",
  "tika-s0404t:491_18": "Kusaladhammanimittaṃ hissa vīriyārambho.",
  "tika-s0404t:491_19": "Tenāha “tesaṃ adhigamatthāyā”ti.",
  "tika-s0404t:491_20": "Kusalesu dhammesūti vā nipphādetabbe bhummaṃ yathā “cetaso avūpasame ayonisomanasikārapadaṭṭhāna”nti.",
  "tika-s0404t:491_21": "Aṭṭhame natthi vattabbaṃ.",
  "tika-s0404t:492_0": "Paṭhamanāthasuttādivaṇṇanā niṭṭhitā.",
  "tika-s0404t:493_0": "9. Paṭhamaariyāvāsasuttavaṇṇanā",
  "tika-s0404t:494_0": "19.",
  "tika-s0404t:494_1": "Navame ariyānaṃ eva āvāsāti ariyāvāsā anariyānaṃ tādisānaṃ asambhavato.",
  "tika-s0404t:494_2": "Ariyāti cettha ukkaṭṭhaniddesena khīṇāsavā gahitā.",
  "tika-s0404t:494_3": "Te ca yasmā tehi sabbakālaṃ avijahitavāsā eva,",
  "tika-s0404t:494_4": "tasmā vuttaṃ “te āvasiṃsu āvasanti āvasissantī”ti.",
  "tika-s0404t:494_5": "Tattha āvasiṃsūti nissāya āvasiṃsu.",
  "tika-s0404t:494_6": "Pañcaṅgavippahīnatādayo hi ariyānaṃ apassayā.",
  "tika-s0404t:494_7": "Tesu pañcaṅgavippahānapaccekasaccapanodanaesanāosaṭṭhāni,",
  "tika-s0404t:494_8": "“saṅkhāyekaṃ paṭisevati,",
  "tika-s0404t:494_9": "adhivāseti parivajjeti vinodetī”ti vuttesu apassenesu vinodanañca maggakiccāneva,",
  "tika-s0404t:494_10": "itare maggena ca samijjhantīti.",
  "tika-s0404t:495_0": "Paṭhamaariyāvāsasuttavaṇṇanā niṭṭhitā.",
  "tika-s0404t:496_0": "10. Dutiyaariyāvāsasuttavaṇṇanā",
  "tika-s0404t:497_0": "20.",
  "tika-s0404t:497_1": "Dasame kasmā pana bhagavā kurusu viharanto imaṃ suttaṃ abhāsīti āha “yasmā”tiādi.",
  "tika-s0404t:497_2": "Kururaṭṭhaṃ kira tadā tannivāsisattānaṃ yonisomanasikāravantatādinā yebhuyyena suppaṭipannatāya pubbe",
  "tika-s0404t:497_3": "ca katapuññatābalena vā tadā utuādisampattiyuttameva ahosi.",
  "tika-s0404t:497_4": "Keci pana “pubbe pavattakuruvattadhammānuṭṭhānavāsanāya uttarakuru viya yebhuyyena utuādisampannameva hoti.",
  "tika-s0404t:497_5": "Bhagavato kāle sātisayaṃ utusappāyādiyuttaṃ raṭṭhaṃ ahosī”ti vadanti.",
  "tika-s0404t:497_6": "Tattha bhikkhū bhikkhuniyo upāsakā upāsikāyo utupaccayādisampannattā tassa raṭṭhassa sappāyautupaccayasevanena niccaṃ kallasarīrā kallacittā ca honti.",
  "tika-s0404t:497_7": "Te cittasarīrakallatāya anuggahitapaññābalā gambhīrakathaṃ paṭiggahetuṃ samatthā paṭiccasamuppādanissitānaṃ gambhīrapaññānañca kārakā honti.",
  "tika-s0404t:497_8": "Tenāha “kururaṭṭhavāsino bhikkhū gambhīrapaññākārakā”tiādi.",
  "tika-s0404t:498_0": "Yuttappayuttāti satipaṭṭhānabhāvanāya yuttā ceva payuttā ca.",
  "tika-s0404t:498_1": "Tasmiñhi janapade catasso parisā pakatiyāva satipaṭṭhānabhāvanānuyogamanuyuttā viharanti,",
  "tika-s0404t:498_2": "antamaso dāsakammakaraparijanāpi satipaṭṭhānappaṭisaṃyuttameva kathaṃ kathenti.",
  "tika-s0404t:498_3": "Udakatitthasuttakantanaṭṭhānādīsupi niratthakakathā nāma nappavattati.",
  "tika-s0404t:498_4": "Sace kāci itthī, “amma,",
  "tika-s0404t:498_5": "tvaṃ kataraṃ satipaṭṭhānabhāvanaṃ manasi karosī”ti pucchitā “na kiñcī”ti vadati,",
  "tika-s0404t:498_6": "taṃ garahanti “dhīratthu tava jīvitaṃ,",
  "tika-s0404t:498_7": "jīvamānāpi tvaṃ matasadisā”ti.",
  "tika-s0404t:498_8": "Atha naṃ “mā dāni puna evamakāsī”ti ovaditvā aññataraṃ satipaṭṭhānaṃ uggaṇhāpenti.",
  "tika-s0404t:498_9": "Yā pana “ahaṃ asukaṃ satipaṭṭhānaṃ nāma manasi karomī”ti vadati,",
  "tika-s0404t:498_10": "tassā “sādhu sādhū”ti sādhukāraṃ datvā “tava jīvitaṃ sujīvitaṃ,",
  "tika-s0404t:498_11": "tvaṃ nāma manussattaṃ pattā,",
  "tika-s0404t:498_12": "tavatthāya sammāsambuddho uppanno”tiādīhi pasaṃsanti.",
  "tika-s0404t:498_13": "Na kevalañcettha manussajātikāyeva satipaṭṭhānamanasikārayuttā,",
  "tika-s0404t:498_14": "te nissāya viharantā tiracchānagatāpi.",
  "tika-s0404t:499_0": "Tatridaṃ vatthu –",
  "tika-s0404t:499_1": "eko kira naṭako suvapotakaṃ gahetvā sikkhāpento vicarati.",
  "tika-s0404t:499_2": "So bhikkhuniupassayaṃ upanissāya vasitvā gamanakāle suvapotakaṃ pamussitvā gato.",
  "tika-s0404t:499_3": "Taṃ sāmaṇeriyo gahetvā paṭijaggiṃsu,",
  "tika-s0404t:499_4": "“buddharakkhito”ti cassa nāmaṃ akaṃsu.",
  "tika-s0404t:499_5": "Taṃ ekadivasaṃ purato nisinnaṃ disvā mahātherī āha “buddharakkhitā”ti. Kiṃ, ayyoti.",
  "tika-s0404t:499_6": "Atthi te koci bhāvanāmanasikāroti?",
  "tika-s0404t:499_7": "Natthayyeti. Āvuso,",
  "tika-s0404t:499_8": "pabbajitānaṃ santike vasantena nāma vissaṭṭhaattabhāvena bhavituṃ na vaṭṭati,",
  "tika-s0404t:499_9": "kocideva manasikāro icchitabbo,",
  "tika-s0404t:499_10": "tvaṃ pana aññaṃ na sakkhissasi,",
  "tika-s0404t:499_11": "“aṭṭhi aṭṭhī”ti sajjhāyaṃ karohīti.",
  "tika-s0404t:499_12": "So theriyā ovāde ṭhatvā “aṭṭhi aṭṭhī”ti sajjhāyanto carati.",
  "tika-s0404t:500_0": "Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena aggahesi.",
  "tika-s0404t:500_1": "So “kiri kirī”ti saddamakāsi.",
  "tika-s0404t:500_2": "Sāmaṇeriyo sutvā, “ayye,",
  "tika-s0404t:500_3": "buddharakkhito sakuṇena gahito,",
  "tika-s0404t:500_4": "mocema na”nti leḍḍuādīni gahetvā anubandhitvā mocesuṃ.",
  "tika-s0404t:500_5": "Taṃ ānetvā purato ṭhapitaṃ therī āha,",
  "tika-s0404t:500_6": "“buddharakkhita,",
  "tika-s0404t:500_7": "sakuṇena gahitakāle kiṃ cintesī”ti. Ayye,",
  "tika-s0404t:500_8": "na aññaṃ cintesiṃ,",
  "tika-s0404t:500_9": "“aṭṭhipuñjova aṭṭhipuñjaṃ gahetvā gacchati,",
  "tika-s0404t:500_10": "katarasmiṃ ṭhāne vippakirissatī”ti evaṃ, ayye,",
  "tika-s0404t:500_11": "aṭṭhipuñjameva cintesinti.",
  "tika-s0404t:500_12": "Sādhu sādhu,",
  "tika-s0404t:500_13": "buddharakkhita,",
  "tika-s0404t:500_14": "anāgate bhavakkhayassa te paccayo bhavissatīti.",
  "tika-s0404t:500_15": "Evaṃ tattha tiracchānagatāpi satipaṭṭhānamanasikārayuttā.",
  "tika-s0404t:501_0": "Dīghanikāyādīsu mahānidānādīnīti dīghanikāye mahānidānaṃ satipaṭṭhānaṃ majjhimanikāye satipaṭṭhānaṃ sāropamaṃ",
  "tika-s0404t:501_1": "rukkhopamaṃ raṭṭhapālaṃ māgaṇḍiyaṃ āneñjasappāyanti evamādīni.",
  "tika-s0404t:502_0": "Ñāṇādayoti ñāṇañceva taṃsampayuttadhammā ca.",
  "tika-s0404t:502_1": "Tenāha “ñāṇanti vutte”tiādi.",
  "tika-s0404t:502_2": "Ñāṇasampayuttacittāni labbhanti tehi vinā sampajānatāya asambhavato.",
  "tika-s0404t:502_3": "Mahācittānīti aṭṭhapi mahākiriyacittāni labbhanti “satatavihārā”ti vacanato ñāṇuppattipaccayarahitakālepi pavattijotanato.",
  "tika-s0404t:502_4": "Dasa cittānīti aṭṭha mahākiriyacittāni hasituppādavoṭṭhabbanacittehi saddhiṃ dasa cittāni labbhanti.",
  "tika-s0404t:502_5": "Arajjanādussanavasena pavatti tesampi sādhāraṇāti.",
  "tika-s0404t:502_6": "“Upekkhako viharatī”ti vacanato chaḷaṅgupekkhāvasena āgatānaṃ imesaṃ satatavihārānaṃ somanassaṃ kathaṃ labbhatīti āha “āsevanavasena labbhatī”ti.",
  "tika-s0404t:502_7": "Kiñcāpi khīṇāsavo iṭṭhāniṭṭhepi ārammaṇe majjhatto viya bahulaṃ upekkhako viharati attano parisuddhapakatibhāvāvijahanato.",
  "tika-s0404t:502_8": "Kadāci pana tathā cetobhisaṅkhārābhāve yaṃ taṃ sabhāvato iṭṭhaṃ ārammaṇaṃ,",
  "tika-s0404t:502_9": "tattha yāthāvasabhāvaggahaṇavasenapi arahato cittaṃ somanassasahagataṃ hutvā pavattateva,",
  "tika-s0404t:502_10": "tañca kho pubbāsevanavasena.",
  "tika-s0404t:502_11": "Tena vuttaṃ “āsevanavasena labbhatī”ti.",
  "tika-s0404t:502_12": "Ārakkhakiccaṃ sādheti sativepullappattattā.",
  "tika-s0404t:502_13": "Caratotiādinā niccasamādānaṃ dasseti,",
  "tika-s0404t:502_14": "taṃ vikkhepābhāvena daṭṭhabbaṃ.",
  "tika-s0404t:503_0": "Pabbajjūpagatāti yaṃ kiñci pabbajjaṃ upagatā,",
  "tika-s0404t:503_1": "na samitapāpā.",
  "tika-s0404t:503_2": "Bhovādinoti jātimattabrāhmaṇe vadati.",
  "tika-s0404t:503_3": "Pāṭekkasaccānīti tehi tehi diṭṭhigatikehi pāṭiyekkaṃ gahitāni “idameva sacca”nti abhiniviṭṭhāni diṭṭhisaccādīni.",
  "tika-s0404t:503_4": "Tānipi hi “idameva sacca”nti gahaṇaṃ upādāya “saccānī”ti voharīyanti.",
  "tika-s0404t:503_5": "Tenāha “idamevā”tiādi.",
  "tika-s0404t:503_6": "Nīhaṭānīti attano santānato nīharitāni apanītāni.",
  "tika-s0404t:503_7": "Gahitaggahaṇassāti ariyamaggādhigamato pubbe gahitassa diṭṭhiggāhassa.",
  "tika-s0404t:503_8": "Vissaṭṭhabhāvavevacanānīti ariyamaggena sabbaso pariccāgabhāvassa adhivacanāni.",
  "tika-s0404t:504_0": "Natthi etāsaṃ vayo vekallanti avayāti āha “anūnā”ti,",
  "tika-s0404t:504_1": "anavasesoti attho.",
  "tika-s0404t:504_2": "Esanāti kāmesanādayo.",
  "tika-s0404t:504_3": "Maggassa kiccanipphatti kathitā rāgādīnaṃ pahīnabhāvadīpanato.",
  "tika-s0404t:504_4": "Paccavekkhaṇaphalaṃ kathitanti paccavekkhaṇamukhena ariyaphalaṃ kathitaṃ.",
  "tika-s0404t:504_5": "Adhigate hi aggaphale sabbaso rāgādīnaṃ anuppādadhammataṃ pajānāti,",
  "tika-s0404t:504_6": "tañca pajānanaṃ paccavekkhaṇañāṇanti.",
  "tika-s0404t:505_0": "Dutiyaariyāvāsasuttavaṇṇanā niṭṭhitā.",
  "tika-s0404t:506_0": "Nāthavaggavaṇṇanā niṭṭhitā.",
  "tika-s0404t:507_0": "3. Mahāvaggo",
  "tika-s0404t:508_0": "1. Sīhanādasuttavaṇṇanā",
  "tika-s0404t:509_0": "21.",
  "tika-s0404t:509_1": "Tatiyassa paṭhame visamaṭṭhānesūti papātādīsu visamaṭṭhānesu.",
  "tika-s0404t:509_2": "“Aññehi asādhāraṇānī”ti kasmā vuttaṃ,",
  "tika-s0404t:509_3": "nanu cetāni sāvakānampi ekaccānaṃ uppajjantīti?",
  "tika-s0404t:509_4": "Kāmaṃ uppajjanti,",
  "tika-s0404t:509_5": "yādisāni pana buddhānaṃ ṭhānāṭṭhānañāṇādīni,",
  "tika-s0404t:509_6": "na tādisāni tadaññesaṃ kadācipi uppajjantīti aññehi asādhāraṇānīti.",
  "tika-s0404t:509_7": "Tenāha “tathāgatasseva balānī”ti.",
  "tika-s0404t:509_8": "Imameva hi yathāvuttalesaṃ apekkhitvā tadabhāvato āsayānusayañāṇādīsu eva asādhāraṇasamaññā niruḷhā.",
  "tika-s0404t:509_9": "Kāmaṃ ñāṇabalānaṃ ñāṇasambhāro visesapaccayo,",
  "tika-s0404t:509_10": "puññasambhāropi pana nesaṃ paccayo eva.",
  "tika-s0404t:509_11": "Ñāṇasambhārassapi vā puññasambhārabhāvato “puññussayasampattiyā āgatānī”ti vuttaṃ.",
  "tika-s0404t:510_0": "Pakatihatthikulanti giricaranadicaravanacarādippabhedā gocariyakālāvakanāmā sabbāpi balena pākatikā hatthijāti.",
  "tika-s0404t:510_1": "Dasannaṃ purisānanti thāmamajjhimānaṃ dasannaṃ purisānaṃ.",
  "tika-s0404t:510_2": "Ekassa tathāgatassa kāyabalanti ānetvā sambandho.",
  "tika-s0404t:510_3": "Ekassāti ca tathā heṭṭhā kathāyaṃ āgatattā desanāsotena vuttaṃ.",
  "tika-s0404t:510_4": "Nārāyanasaṅghātabalanti ettha nārā vuccanti rasmiyo.",
  "tika-s0404t:510_5": "Tā bahū nānāvidhā ito uppajjantīti nārāyanaṃ, vajiraṃ,",
  "tika-s0404t:510_6": "tasmā nārāyanasaṅghātabalanti vajirasaṅghātabalanti attho.",
  "tika-s0404t:510_7": "Ñāṇabalaṃ pana pāḷiyaṃ āgatameva,",
  "tika-s0404t:510_8": "na kāyabalaṃ viya aṭṭhakathāruḷhamevāti adhippāyo.",
  "tika-s0404t:511_0": "Saṃyuttake āgatāni tesattati ñāṇāni,",
  "tika-s0404t:511_1": "sattasattati ñāṇānīti vuttaṃ,",
  "tika-s0404t:511_2": "tattha pana nidānavagge sattasattati āgatāni catucattārīsañca.",
  "tika-s0404t:511_3": "Tesattati pana paṭisambhidāmagge sutamayādīni āgatāni dissanti,",
  "tika-s0404t:511_4": "na saṃyuttake.",
  "tika-s0404t:511_5": "Aññānipīti etena ñāṇavatthuvibhaṅge ekakādivasena vuttāni,",
  "tika-s0404t:511_6": "aññattha ca “pubbante ñāṇa”ntiādinā brahmajālādīsu ca “tayidaṃ tathāgato pajānāti ‘imāni diṭṭhiṭṭhānāni",
  "tika-s0404t:511_7": "evaṃ gahitānī’ti”ādinā vuttāni anekāni ñāṇappabhedāni saṅgaṇhāti.",
  "tika-s0404t:511_8": "Yāthāvappaṭivedhato sayañca akampiyaṃ puggalañca taṃsamaṅginaṃ neyyesu adhibalaṃ karotīti āha “akampiyaṭṭhena upatthambhanaṭṭhena cā”ti.",
  "tika-s0404t:512_0": "Usabhassa idanti āsabhaṃ,",
  "tika-s0404t:512_1": "seṭṭhaṭṭhānaṃ.",
  "tika-s0404t:512_2": "Sabbaññutāpaṭijānanavasena abhimukhaṃ gacchanti,",
  "tika-s0404t:512_3": "aṭṭha vā parisā upasaṅkamantīti āsabhā,",
  "tika-s0404t:512_4": "pubbabuddhā.",
  "tika-s0404t:512_5": "Idaṃ panāti buddhānaṃ ṭhānaṃ sabbaññutameva vadati.",
  "tika-s0404t:512_6": "Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-s0404t:512_7": "Upagacchatīti anujānāti.",
  "tika-s0404t:513_0": "Aṭṭhasu parisāsūti “abhijānāmi kho panāhaṃ,",
  "tika-s0404t:513_1": "sāriputta,",
  "tika-s0404t:513_2": "anekasataṃ khattiyaparisaṃ…pe…",
  "tika-s0404t:513_3": "tatra vata maṃ bhayaṃ vā sārajjaṃ vā okkamissatīti nimittametaṃ,",
  "tika-s0404t:513_4": "sāriputta,",
  "tika-s0404t:513_5": "na samanupassāmī”ti vuttāsu aṭṭhasu parisāsu.",
  "tika-s0404t:513_6": "Abhītanādaṃ nadatīti parato dassitañāṇayogena dasabalohanti abhītanādaṃ nadati.",
  "tika-s0404t:514_0": "Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.",
  "tika-s0404t:514_1": "Tena paṭiladdhassapi desanāñāṇassa kiccanipphatti parassa avabujjhanamattena hotīti “aññāsikoṇḍaññassa sotāpattiphalakkhaṇe pavattaṃ nāmā”ti vuttaṃ.",
  "tika-s0404t:514_2": "Tato paraṃ pana yāva parinibbānā desanāñāṇapavatti tasseva pavattitassa dhammacakkassa ṭhānanti veditabbaṃ",
  "tika-s0404t:514_3": "pavattitacakkassa cakkavattino cakkaratanassa ṭhānaṃ viya.",
  "tika-s0404t:515_0": "Tiṭṭhatīti vuttaṃ,",
  "tika-s0404t:515_1": "kiṃ bhūmiyaṃ puriso viya,",
  "tika-s0404t:515_2": "noti āha “tadāyattavuttitāyā”ti.",
  "tika-s0404t:515_3": "Ṭhānanti cettha attalābho dharamānatā ca,",
  "tika-s0404t:515_4": "na gatinivattīti āha “uppajjati ceva pavattati cā”ti.",
  "tika-s0404t:515_5": "Yattha panetaṃ dasabalañāṇaṃ vitthāritaṃ,",
  "tika-s0404t:515_6": "taṃ dassento “abhidhamme panā”tiādimāha.",
  "tika-s0404t:515_7": "Sesesupi eseva nayo.",
  "tika-s0404t:516_0": "Samādiyantīti samādānāni,",
  "tika-s0404t:516_1": "tāni pana samādiyitvā katāni hontīti āha “samādiyitvā katāna”nti.",
  "tika-s0404t:516_2": "Kammameva vā kammasamādānanti etena samādānasaddassa apubbatthābhāvaṃ dasseti muttagatasadde gatasaddassa viya.",
  "tika-s0404t:516_3": "Gatīti nirayādigatiyo.",
  "tika-s0404t:516_4": "Upadhīti attabhāvo.",
  "tika-s0404t:516_5": "Kāloti kammassa vipaccanārahakālo.",
  "tika-s0404t:516_6": "Payogoti vipākuppattiyā paccayabhūtā kiriyā.",
  "tika-s0404t:517_0": "Agatigāmininti nibbānagāminiṃ.",
  "tika-s0404t:517_1": "Vuttañhi “nibbānañcāhaṃ,",
  "tika-s0404t:517_2": "sāriputta,",
  "tika-s0404t:517_3": "pajānāmi nibbānagāminiñca paṭipada”nti.",
  "tika-s0404t:517_4": "Bahūsupi manussesu ekameva pāṇaṃ ghātentesu kāmaṃ sabbesampi cetanā tassevekassa jīvitindriyārammaṇā,",
  "tika-s0404t:517_5": "taṃ pana kammaṃ tesaṃ nānākāraṃ.",
  "tika-s0404t:517_6": "Tesu hi eko ādarena chandajāto karoti,",
  "tika-s0404t:517_7": "eko “ehi tvampi karohī”ti parehi nippīḷito karoti,",
  "tika-s0404t:517_8": "eko samānacchando viya hutvā appaṭibāhamāno vicarati.",
  "tika-s0404t:517_9": "Tesu eko teneva kammena niraye nibbattati,",
  "tika-s0404t:517_10": "eko tiracchānayoniyaṃ,",
  "tika-s0404t:517_11": "eko pettivisaye.",
  "tika-s0404t:517_12": "Taṃ tathāgato āyūhanakkhaṇeyeva “iminā nīhārena āyūhitattā esa niraye nibbattissati,",
  "tika-s0404t:517_13": "esa tiracchānayoniyaṃ,",
  "tika-s0404t:517_14": "esa pettivisaye”ti jānāti.",
  "tika-s0404t:517_15": "Niraye nibbattamānampi “esa mahāniraye nibbattissati,",
  "tika-s0404t:517_16": "esa ussadaniraye”ti jānāti.",
  "tika-s0404t:517_17": "Tiracchānayoniyaṃ nibbattamānampi “esa apādako bhavissati,",
  "tika-s0404t:517_18": "esa dvipādako,",
  "tika-s0404t:517_19": "esa catuppado,",
  "tika-s0404t:517_20": "esa bahuppado”ti jānāti.",
  "tika-s0404t:517_21": "Pettivisaye nibbattamānampi “esa nijjhāmataṇhiko bhavissati,",
  "tika-s0404t:517_22": "esa khuppipāsiko,",
  "tika-s0404t:517_23": "esa paradattūpajīvī”ti jānāti.",
  "tika-s0404t:517_24": "Tesu ca kammesu “idaṃ kammaṃ paṭisandhiṃ ākaḍḍhissati,",
  "tika-s0404t:517_25": "idaṃ aññena dinnāya paṭisandhiyā upadhivepakkaṃ bhavissatī”ti jānāti.",
  "tika-s0404t:518_0": "Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,",
  "tika-s0404t:518_1": "taṃ pana kammaṃ tesaṃ nānākāraṃ.",
  "tika-s0404t:518_2": "Tesu hi eko ādarena karotīti sabbaṃ purimasadisaṃ,",
  "tika-s0404t:518_3": "tasmā tesu keci devaloke nibbattanti,",
  "tika-s0404t:518_4": "keci manussaloke.",
  "tika-s0404t:518_5": "Taṃ tathāgato āyūhanakkhaṇeyeva jānāti.",
  "tika-s0404t:518_6": "“Iminā nīhārena āyūhitattā esa manussaloke nibbattissati,",
  "tika-s0404t:518_7": "esa devaloke.",
  "tika-s0404t:518_8": "Tatthāpi esa khattiyakule,",
  "tika-s0404t:518_9": "esa brāhmaṇakule,",
  "tika-s0404t:518_10": "esa vessakule,",
  "tika-s0404t:518_11": "esa suddakule,",
  "tika-s0404t:518_12": "esa paranimmitavasavattīsu,",
  "tika-s0404t:518_13": "esa nimmānaratīsu,",
  "tika-s0404t:518_14": "esa tusitesu,",
  "tika-s0404t:518_15": "esa yāmesu,",
  "tika-s0404t:518_16": "esa tāvatiṃsesu,",
  "tika-s0404t:518_17": "esa cātumahārājikesu,",
  "tika-s0404t:518_18": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ taṃ taṃ visesaṃ āyūhanakkhaṇeyeva jānāti.",
  "tika-s0404t:519_0": "Tathā vipassanaṃ paṭṭhapentesuyeva “iminā nīhārena esa kiñci sallakkhetuṃ na sakkhissati,",
  "tika-s0404t:519_1": "esa mahābhūtamattameva vavatthapessati,",
  "tika-s0404t:519_2": "esa rūpapariggaheyeva ṭhassati,",
  "tika-s0404t:519_3": "esa arūpapariggaheyeva,",
  "tika-s0404t:519_4": "esa nāmarūpapariggaheyeva,",
  "tika-s0404t:519_5": "esa paccayapariggaheyeva,",
  "tika-s0404t:519_6": "esa lakkhaṇārammaṇikavipassanāyameva,",
  "tika-s0404t:519_7": "esa paṭhamaphaleyeva,",
  "tika-s0404t:519_8": "esa dutiyaphaleyeva,",
  "tika-s0404t:519_9": "esa tatiyaphaleyeva,",
  "tika-s0404t:519_10": "esa arahattaṃ pāpuṇissatī”ti jānāti.",
  "tika-s0404t:519_11": "Kasiṇaparikammaṃ karontesupi “imassa parikammamattameva bhavissati,",
  "tika-s0404t:519_12": "esa nimittaṃ uppādessati,",
  "tika-s0404t:519_13": "esa appanaṃ eva pāpuṇissati,",
  "tika-s0404t:519_14": "esa jhānaṃ pādakaṃ katvā vipassanaṃ paṭṭhapetvā arahattaṃ gaṇhissatī”ti jānāti.",
  "tika-s0404t:519_15": "Tenāha “imassa cetanā”tiādi.",
  "tika-s0404t:520_0": "Kāmanato kāmetabbato kāmappaṭisaṃyuttato ca dhātu kāmadhātu. Ādi-",
  "tika-s0404t:520_1": "saddena byāpādadhāturūpadhātuādīnaṃ saṅgaho.",
  "tika-s0404t:520_2": "Vilakkhaṇatāyāti visadisasabhāvatāya.",
  "tika-s0404t:520_3": "Khandhāyatanadhātulokanti anekadhātuṃ nānādhātuṃ khandhalokaṃ āyatanalokaṃ dhātulokaṃ yathābhūtaṃ pajānātīti yojanā.",
  "tika-s0404t:520_4": "“Ayaṃ rūpakkhandho nāma…pe…",
  "tika-s0404t:520_5": "ayaṃ viññāṇakkhandho nāma.",
  "tika-s0404t:520_6": "Tesupi ekavidhena rūpakkhandho,",
  "tika-s0404t:520_7": "ekādasavidhena rūpakkhandho.",
  "tika-s0404t:520_8": "Ekavidhena vedanākkhandho,",
  "tika-s0404t:520_9": "bahuvidhena vedanākkhandho.",
  "tika-s0404t:520_10": "Ekavidhena saññākkhandho…pe…",
  "tika-s0404t:520_11": "saṅkhārakkhandho…pe…",
  "tika-s0404t:520_12": "viññāṇakkhandho,",
  "tika-s0404t:520_13": "bahuvidhena viññāṇakkhandho”ti evaṃ tāva khandhalokassa,",
  "tika-s0404t:520_14": "“idaṃ cakkhāyatanaṃ nāma…pe…",
  "tika-s0404t:520_15": "idaṃ dhammāyatanaṃ nāma.",
  "tika-s0404t:520_16": "Tattha dasāyatanā kāmāvacarā,",
  "tika-s0404t:520_17": "dve cātubhūmakā”tiādinā āyatanalokassa,",
  "tika-s0404t:520_18": "“ayaṃ cakkhudhātu nāma…pe…",
  "tika-s0404t:520_19": "ayaṃ manoviññāṇadhātu nāma.",
  "tika-s0404t:520_20": "Tattha soḷasa dhātuyo kāmāvacarā,",
  "tika-s0404t:520_21": "dve cātubhūmakā”tiādinā dhātulokassa anekasabhāvaṃ nānāsabhāvañca pajānāti.",
  "tika-s0404t:520_22": "Na kevalaṃ upādinnasaṅkhāralokasseva,",
  "tika-s0404t:520_23": "atha kho anupādinnakasaṅkhāralokassapi “imāya nāma dhātuyā ussannattā imassa rukkhassa khandho seto,",
  "tika-s0404t:520_24": "imassa kāḷo,",
  "tika-s0404t:520_25": "imassa maṭṭho,",
  "tika-s0404t:520_26": "imassa sakaṇṭako,",
  "tika-s0404t:520_27": "imassa bahalattaco,",
  "tika-s0404t:520_28": "imassa tanuttaco,",
  "tika-s0404t:520_29": "imassa pattaṃ vaṇṇasaṇṭhānādivasena evarūpaṃ,",
  "tika-s0404t:520_30": "imassa pupphaṃ nīlaṃ pītaṃ lohitaṃ odātaṃ sugandhaṃ duggandhaṃ,",
  "tika-s0404t:520_31": "imassa phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ dussaṇṭhānaṃ maṭṭhaṃ pharusaṃ sugandhaṃ duggandhaṃ",
  "tika-s0404t:520_32": "madhuraṃ tittakaṃ kaṭukaṃ ambilaṃ kasāvaṃ,",
  "tika-s0404t:520_33": "imassa kaṇṭako tikhiṇo kuṇṭho ujuko kuṭilo tambo kāḷo odāto hotī”tiādinā pajānāti.",
  "tika-s0404t:520_34": "Sabbaññubuddhānaṃ eva hi etaṃ balaṃ,",
  "tika-s0404t:520_35": "na aññesaṃ.",
  "tika-s0404t:521_0": "Nānādhimuttikatanti nānajjhāsayataṃ.",
  "tika-s0404t:521_1": "Adhimutti nāma ajjhāsayadhātu ajjhāsayasabhāvo.",
  "tika-s0404t:521_2": "So pana hīnapaṇītatāsāmaññena pāḷiyaṃ dvidhāva vuttopi hīnapaṇītādibhedena anekavidhoti āha “hīnādīhi adhimuttīhi nānādhimuttikabhāva”nti.",
  "tika-s0404t:521_3": "Tattha ye ye sattā yaṃyaṃadhimuttikā,",
  "tika-s0404t:521_4": "te te taṃtadadhimuttike eva sevanti bhajanti payirupāsanti dhātusabhāgato.",
  "tika-s0404t:521_5": "Yathā gūthādīnaṃ dhātūnaṃ sabhāvo eso,",
  "tika-s0404t:521_6": "yaṃ gūthādīhi eva saṃsandanti samenti,",
  "tika-s0404t:521_7": "evaṃ hīnajjhāsayā dussīlādīheva saṃsandanti samenti,",
  "tika-s0404t:521_8": "sampannasīlādayo ca sampannasīlādīheva.",
  "tika-s0404t:521_9": "Taṃ nesaṃ nānādhimuttikataṃ bhagavā yathābhūtaṃ pajānātīti.",
  "tika-s0404t:522_0": "Vuddhiṃ hāniñcāti paccayavisesena sāmatthiyato adhikataṃ anadhikatañca.",
  "tika-s0404t:522_1": "Indriyaparopariyattañāṇaniddese “āsayaṃ jānāti,",
  "tika-s0404t:522_2": "anusayaṃ jānātī”ti āsayādijānanaṃ kasmā niddiṭṭhanti?",
  "tika-s0404t:522_3": "Āsayajānanādinā yehi indriyehi paroparehi sattā kalyāṇapāpāsayādikā honti,",
  "tika-s0404t:522_4": "tesaṃ jānanassa vibhāvanato.",
  "tika-s0404t:522_5": "Evañca katvā indriyaparopariyattaāsayānusayañāṇānaṃ visuṃ asādhāraṇatā,",
  "tika-s0404t:522_6": "indriyaparopariyattanānādhimuttikatāñāṇānaṃ visuṃ balavatā ca siddhā hoti.",
  "tika-s0404t:522_7": "Tattha āsayanti yattha sattā nivasanti,",
  "tika-s0404t:522_8": "taṃ tesaṃ nivāsaṭṭhānaṃ,",
  "tika-s0404t:522_9": "diṭṭhigataṃ vā yathābhūtañāṇaṃ vā āsayo,",
  "tika-s0404t:522_10": "anusayo appahīnabhāvena thāmagato kileso.",
  "tika-s0404t:522_11": "Taṃ pana bhagavā sattānaṃ āsayaṃ jānanto tesaṃ tesaṃ diṭṭhigatānaṃ vipassanāmaggañāṇānañca appavattikkhaṇepi jānāti.",
  "tika-s0404t:522_12": "Vuttañhetaṃ –",
  "tika-s0404t:523_0": "“Kāmaṃ sevantaṃyeva bhagavā jānāti –",
  "tika-s0404t:523_1": "‘ayaṃ puggalo kāmagaruko kāmāsayo kāmādhimutto’ti.",
  "tika-s0404t:523_2": "Kāmaṃ sevantaṃyeva jānāti –",
  "tika-s0404t:523_3": "‘ayaṃ puggalo nekkhammagaruko nekkhammāsayo nekkhammādhimutto’ti.",
  "tika-s0404t:523_4": "Nekkhammaṃ sevantaṃyeva jānāti. Byāpādaṃ,",
  "tika-s0404t:523_5": "abyāpādaṃ,",
  "tika-s0404t:523_6": "thinamiddhaṃ,",
  "tika-s0404t:523_7": "ālokasaññaṃ sevantaṃyeva jānāti –",
  "tika-s0404t:523_8": "‘ayaṃ puggalo thinamiddhagaruko thinamiddhāsayo thinamiddhādhimutto”’ti.",
  "tika-s0404t:524_0": "Paṭhamādīnaṃ catunnaṃ jhānānanti rūpāvacarānaṃ paṭhamādīnaṃ paccanīkajjhāpanaṭṭhena ārammaṇūpanijjhāpanaṭṭhena ca jhānānaṃ.",
  "tika-s0404t:524_1": "Catukkanayena hetaṃ vuttaṃ.",
  "tika-s0404t:524_2": "Aṭṭhannaṃ vimokkhānanti ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca adhimuccanato vimokkhā nāma.",
  "tika-s0404t:524_3": "Aṭṭhamo pana sabbaso saññāvedayitehi vimuttattā apagamavimokkho nāma.",
  "tika-s0404t:524_4": "Catukkanayapañcakanayesu paṭhamajjhānasamādhi savitakkasavicāro nāma.",
  "tika-s0404t:524_5": "Pañcakanaye dutiyajjhānasamādhi avitakkavicāramatto.",
  "tika-s0404t:524_6": "Nayadvayepi upari tīsu jhānesu samādhi avitakkaavicāro.",
  "tika-s0404t:524_7": "Samāpattīsu paṭipāṭiyā aṭṭhannaṃ samādhītipi nāmaṃ,",
  "tika-s0404t:524_8": "samāpattītipi cittekaggatāsabbhāvato,",
  "tika-s0404t:524_9": "nirodhasamāpattiyā tadabhāvato na samādhīti nāmaṃ.",
  "tika-s0404t:524_10": "Hānabhāgiyadhammanti appaguṇehi paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ.",
  "tika-s0404t:524_11": "Visesabhāgiyadhammanti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ.",
  "tika-s0404t:524_12": "Iti saññāmanasikārānaṃ kāmādidutiyajjhānādipakkhandanāni hānabhāgiyavisesabhāgiyā dhammāti dassitāni.",
  "tika-s0404t:524_13": "Tehi pana jhānānaṃ taṃsabhāvatā ca dhammasaddena vuttā.",
  "tika-s0404t:524_14": "Tasmāti vuttamevatthaṃ hetubhāvena paccāmasati.",
  "tika-s0404t:524_15": "Vodānanti paguṇatāsaṅkhātaṃ vodānaṃ.",
  "tika-s0404t:524_16": "Tañhi paṭhamajjhānādīhi vuṭṭhahitvā dutiyajjhānādiadhigamassa paccayattā “vuṭṭhāna”nti vuttaṃ.",
  "tika-s0404t:524_17": "Keci pana “nirodhato phalasamāpattiyā vuṭṭhānanti pāḷi natthī”ti vadanti.",
  "tika-s0404t:524_18": "Te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena paccayo”ti imāya pāḷiyā paṭisedhetabbā.",
  "tika-s0404t:524_19": "Yo samāpattilābhī samāno eva “na lābhīmhī”ti,",
  "tika-s0404t:524_20": "kammaṭṭhānaṃ samānaṃ eva “na kammaṭṭhāna”nti saññī hoti,",
  "tika-s0404t:524_21": "so sampattiṃyeva samānaṃ “vipattī”ti paccetīti veditabbo.",
  "tika-s0404t:525_0": "Na tathā daṭṭhabbanti yathā paravādinā vuttaṃ,",
  "tika-s0404t:525_1": "tathā na daṭṭhabbaṃ.",
  "tika-s0404t:525_2": "Sakasakakiccameva jānātīti ṭhānāṭṭhānajānanādisakasakameva kiccaṃ kātuṃ jānāti,",
  "tika-s0404t:525_3": "yathāsakameva visayaṃ paṭivijjhatīti attho.",
  "tika-s0404t:525_4": "Tampīti tehi dasabalañāṇehi jānitabbampi.",
  "tika-s0404t:525_5": "Kammavipākantaramevāti kammantarassa vipākantarameva jānāti.",
  "tika-s0404t:525_6": "Cetanācetanāsampayuttadhamme nirayādinibbānagāminippaṭipadābhūte kammanti gahetvā āha “kammaparicchedamevā”ti.",
  "tika-s0404t:525_7": "Dhātunānattañca dhātunānattakāraṇañca dhātunānattakāraṇanti ekadesasarūpekaseso daṭṭhabbo.",
  "tika-s0404t:525_8": "Tañhi ñāṇaṃ tadubhayampi jānāti.",
  "tika-s0404t:525_9": "“Imāya nāma dhātuyā ussannattā”tiādinā tathā ceva saṃvaṇṇitaṃ.",
  "tika-s0404t:525_10": "Saccaparicchedamevāti pariññābhisamayādivasena saccānaṃ paricchinnameva.",
  "tika-s0404t:525_11": "Appetuṃ na sakkoti aṭṭhamanavamabalāni viya taṃsadisaṃ,",
  "tika-s0404t:525_12": "iddhividhañāṇamiva vikubbituṃ.",
  "tika-s0404t:525_13": "Etenassa balasadisatañca nivāreti.",
  "tika-s0404t:525_14": "Jhānādiñāṇaṃ viya vā appetuṃ vikubbituñca.",
  "tika-s0404t:525_15": "Yadipi hi jhānādipaccavekkhaṇañāṇaṃ sattamabalanti tassa savitakkasavicāratā vuttā,",
  "tika-s0404t:525_16": "tathāpi jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ katvā evaṃ vuttanti veditabbaṃ.",
  "tika-s0404t:525_17": "Atha vā sabbaññutaññāṇaṃ jhānādikiccaṃ viya na sabbaṃ balakiccaṃ kātuṃ sakkotīti dassetuṃ “jhānaṃ hutvā appetuṃ,",
  "tika-s0404t:525_18": "iddhi hutvā vikubbituñca na sakkotī”ti vuttaṃ,",
  "tika-s0404t:525_19": "na pana kassaci balassa jhānaiddhibhāvatoti daṭṭhabbaṃ.",
  "tika-s0404t:526_0": "Evaṃ kiccavisesavasenapi dasabalañāṇasabbaññutaññāṇavisesaṃ dassetvā idāni vitakkattikabhūmantaravasenapi taṃ dassetuṃ “apicā”tiādi vuttaṃ.",
  "tika-s0404t:526_1": "Paṭipāṭiyātiādito paṭṭhāya paṭipāṭiyā.",
  "tika-s0404t:527_0": "Anupadavaṇṇanaṃ ñatvā veditabbānīti sambandho.",
  "tika-s0404t:527_1": "Kilesāvaraṇaṃ niyatamicchādiṭṭhi.",
  "tika-s0404t:527_2": "Kilesāvaraṇassa abhāvo āsavakkhayañāṇādhigamassa ṭhānaṃ,",
  "tika-s0404t:527_3": "tabbhāvo aṭṭhānaṃ.",
  "tika-s0404t:527_4": "Anadhigamassa pana tadubhayampi yathākkamaṃ aṭṭhānaṃ ṭhānañcāti tattha kāraṇaṃ dassento “lokiya…pe…",
  "tika-s0404t:527_5": "dassanato cā”ti āha.",
  "tika-s0404t:527_6": "Tattha lokiyasammādiṭṭhiyā ṭhiti āsavakkhayādhigamassa ṭhānaṃ kilesāvaraṇābhāvassa kāraṇattā.",
  "tika-s0404t:527_7": "Sā hi tasmiṃ sati na hoti,",
  "tika-s0404t:527_8": "asati ca hoti.",
  "tika-s0404t:527_9": "Etena tassā aṭṭhitiyā tassa aṭṭhānatā vuttā eva.",
  "tika-s0404t:527_10": "Nesaṃ veneyyasattānaṃ.",
  "tika-s0404t:527_11": "Dhātuvemattadassanatoti kāmadhātuādīnaṃ pavattibhedadassanato,",
  "tika-s0404t:527_12": "yadaggena dhātuvemattaṃ jānāti,",
  "tika-s0404t:527_13": "tadaggena cariyādivisesampi jānāti.",
  "tika-s0404t:527_14": "Dhātuvemattadassanatoti vā dhammadhātuvemattadassanato.",
  "tika-s0404t:527_15": "Sabbāpi hi cariyā dhammadhātupariyāpannā evāti.",
  "tika-s0404t:527_16": "Payogaṃ anādiyitvāpi santatimahāmattādīnaṃ viya.",
  "tika-s0404t:527_17": "Dibbacakkhānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena",
  "tika-s0404t:527_18": "tadā pavattamānacittajānanatthaṃ parikammakaraṇaṃ nāma sāvakānaṃ,",
  "tika-s0404t:527_19": "tañca kho ādikammikānaṃ,",
  "tika-s0404t:527_20": "yato dibbacakkhuānubhāvato cetopariyañāṇassa pattabbatā siyā.",
  "tika-s0404t:527_21": "Buddhānaṃ pana yadipi āsavakkhayañāṇādhigamato pageva dibbacakkhuñāṇādhigamo,",
  "tika-s0404t:527_22": "tathāpi tathāparikammakaraṇaṃ natthi vijjāttayasiddhiyā sijjhanato.",
  "tika-s0404t:527_23": "Sesābhiññāttaye cetopariyañāṇaṃ dibbacakkhuñāṇādhigamena pattanti ca vattabbataṃ labhatīti tathā vuttanti daṭṭhabbaṃ.",
  "tika-s0404t:528_0": "Sīhanādasuttavaṇṇanā niṭṭhitā.",
  "tika-s0404t:529_0": "2-4. Adhivuttipadasuttādivaṇṇanā",
  "tika-s0404t:530_0": "22- 24.",
  "tika-s0404t:530_1": "Dutiye adhivacanapadānanti paññattipadānaṃ.",
  "tika-s0404t:530_2": "Dāsādīsu sirivaḍḍhakādisaddā viya vacanamattameva adhikāraṃ katvā pavattiyā adhivacanaṃ paññatti.",
  "tika-s0404t:530_3": "Atha vā adhisaddo uparibhāge.",
  "tika-s0404t:530_4": "Vuccatīti vacanaṃ,",
  "tika-s0404t:530_5": "upari vacanaṃ adhivacanaṃ,",
  "tika-s0404t:530_6": "upādābhūtarūpādīnaṃ upari paññapiyamānā upādāpaññattīti attho,",
  "tika-s0404t:530_7": "tasmā paññattidīpakapadānīti attho daṭṭhabbo.",
  "tika-s0404t:530_8": "Tassa padāni padaṭṭhānāni adhivacanapadāni.",
  "tika-s0404t:530_9": "Tenāha “tesaṃ ye”tiādi.",
  "tika-s0404t:530_10": "Tesanti adhivacanānaṃ.",
  "tika-s0404t:530_11": "Yeti khandhādayo.",
  "tika-s0404t:530_12": "Adhivuttitāya adhivuttiyoti diṭṭhiyo vuccanti.",
  "tika-s0404t:530_13": "Adhikañhi sabhāvadhammesu sassatādiṃ,",
  "tika-s0404t:530_14": "pakatiādiṃ,",
  "tika-s0404t:530_15": "drabyādiṃ, jīvādiṃ,",
  "tika-s0404t:530_16": "kāyādiñca,",
  "tika-s0404t:530_17": "abhūtaṃ atthaṃ ajjhāropetvā diṭṭhiyo pavattantīti.",
  "tika-s0404t:530_18": "Tenāha “atha vā”tiādi.",
  "tika-s0404t:530_19": "Tatiyacatutthāni suviññeyyāni.",
  "tika-s0404t:531_0": "Adhivuttipadasuttādivaṇṇanā niṭṭhitā.",
  "tika-s0404t:532_0": "5. Kasiṇasuttavaṇṇanā",
  "tika-s0404t:533_0": "25.",
  "tika-s0404t:533_1": "Pañcame sakalaṭṭhenāti nissesaṭṭhena.",
  "tika-s0404t:533_2": "Anavasesapharaṇavasena cettha sakalaṭṭho veditabbo,",
  "tika-s0404t:533_3": "asubhanimittādīsu viya ekadese aṭṭhatvā anavasesato gahetabbaṭṭhenāti attho.",
  "tika-s0404t:533_4": "Tadārammaṇānaṃ dhammānanti taṃ kasiṇaṃ ārabbha pavattanakadhammānaṃ.",
  "tika-s0404t:533_5": "Khettaṭṭhenāti uppattiṭṭhānaṭṭhena.",
  "tika-s0404t:533_6": "Adhiṭṭhānaṭṭhenāti pavattiṭṭhānabhāvena.",
  "tika-s0404t:533_7": "Yathā khettaṃ sassānaṃ uppattiṭṭhānaṃ vaḍḍhanaṭṭhānañca,",
  "tika-s0404t:533_8": "evameva taṃ ta jhānaṃ sampayuttadhammānanti.",
  "tika-s0404t:533_9": "Yogino vā sukhavisesānaṃ kāraṇabhāvena.",
  "tika-s0404t:533_10": "Paricchinditvāti idaṃ “uddhaṃ adho tiriya”nti etthāpi yojetabbaṃ.",
  "tika-s0404t:533_11": "Paricchinditvā eva hi sabbattha kasiṇaṃ vaḍḍhetabbaṃ.",
  "tika-s0404t:533_12": "Tena tena vā kāraṇenāti tena tena upariādīsu kasiṇavaḍḍhanakāraṇena.",
  "tika-s0404t:533_13": "Yathā kinti āha “ālokamiva rūpadassanakāmo”ti.",
  "tika-s0404t:533_14": "Yathā dibbacakkhunā uddhaṃ ce rūpaṃ daṭṭhukāmo,",
  "tika-s0404t:533_15": "uddhaṃ ālokaṃ pasāreti. Adho ce, adho.",
  "tika-s0404t:533_16": "Samantato ce rūpaṃ daṭṭhukāmo,",
  "tika-s0404t:533_17": "samantato ālokaṃ pasāreti,",
  "tika-s0404t:533_18": "evaṃ sabbakasiṇanti attho.",
  "tika-s0404t:533_19": "Ekassāti pathavīkasiṇādīsu ekekassa.",
  "tika-s0404t:533_20": "Aññabhāvānupagamanatthanti aññakasiṇabhāvānupagamanadīpanatthaṃ,",
  "tika-s0404t:533_21": "aññassa vā kasiṇabhāvānupagamanadīpanatthaṃ.",
  "tika-s0404t:533_22": "Na hi aññena pasāritakasiṇaṃ tato aññena pasāritakasiṇabhāvaṃ upagacchati,",
  "tika-s0404t:533_23": "evampi nesaṃ aññakasiṇasambhedābhāvo veditabbo.",
  "tika-s0404t:533_24": "Na aññaṃ pathavīādi.",
  "tika-s0404t:533_25": "Na hi udakena ṭhitaṭṭhāne sasambhārapathavī atthi.",
  "tika-s0404t:533_26": "Aññakasiṇasambhedoti āpokasiṇādinā saṅkaro.",
  "tika-s0404t:533_27": "Sabbatthāti sabbesu sesakasiṇesu.",
  "tika-s0404t:534_0": "Ekadese aṭṭhatvā anavasesapharaṇaṃ pamāṇassa aggahaṇato appamāṇaṃ.",
  "tika-s0404t:534_1": "Teneva hi nesaṃ kasiṇasamaññā.",
  "tika-s0404t:534_2": "Tathā cāha “tañhī”tiādi.",
  "tika-s0404t:534_3": "Tattha cetasā pharantoti bhāvanācittena ārammaṇaṃ karonto.",
  "tika-s0404t:534_4": "Bhāvanācittañhi kasiṇaṃ parittaṃ vā vipulaṃ vā sakalameva manasi karoti,",
  "tika-s0404t:534_5": "na ekadesaṃ.",
  "tika-s0404t:534_6": "Kasiṇugghāṭimākāse pavattaviññāṇaṃ pharaṇaappamāṇavasena viññāṇakasiṇanti vuttaṃ.",
  "tika-s0404t:534_7": "Tathā hi taṃ viññāṇanti vuccati.",
  "tika-s0404t:534_8": "Kasiṇavasenāti ugghāṭitakasiṇavasena kasiṇugghāṭimākāse uddhaṃadhotiriyatā veditabbā.",
  "tika-s0404t:534_9": "Yattakañhi ṭhānaṃ kasiṇaṃ pasāritaṃ,",
  "tika-s0404t:534_10": "tattakaṃ ākāsabhāvanāvasena ākāsaṃ hotīti.",
  "tika-s0404t:534_11": "Evaṃ yattakaṃ ṭhānaṃ ākāsaṃ hutvā upaṭṭhitaṃ,",
  "tika-s0404t:534_12": "tattakaṃ sakalameva pharitvā viññāṇassa pavattanato āgamanavasena viññāṇakasiṇepi uddhaṃadhotiriyatā",
  "tika-s0404t:534_13": "vuttāti āha “kasiṇugghāṭimākāsavasena tattha pavattaviññāṇe uddhaṃadhotiriyatā veditabbā”ti.",
  "tika-s0404t:535_0": "Kasiṇasuttavaṇṇanā niṭṭhitā.",
  "tika-s0404t:536_0": "6. Kāḷīsuttavaṇṇanā",
  "tika-s0404t:537_0": "26.",
  "tika-s0404t:537_1": "Chaṭṭhe atthassa pattinti ekantato hitānuppattiṃ.",
  "tika-s0404t:537_2": "Hadayassa santinti paramacittūpasamaṃ.",
  "tika-s0404t:537_3": "Kilesasenanti kāmaguṇasaṅkhātaṃ paṭhamaṃ kilesasenaṃ.",
  "tika-s0404t:537_4": "Sā hi kilesasenā accharāsaṅghātasabhāvāpi paṭipatthayamānā piyāyitabbaicchitabbarūpasabhāvato piyarūpasātarūpā nāma attano kiccavasena.",
  "tika-s0404t:537_5": "Ahaṃ ekova jhāyantoti ahaṃ gaṇasaṅgaṇikāya kilesasaṅgaṇikāya ca abhāvato eko asahāyo lakkhaṇūpanijjhānena jhāyanto.",
  "tika-s0404t:537_6": "Anubujjhinti anukkamena maggapaṭipāṭiyā bujjhiṃ paṭivijjhiṃ.",
  "tika-s0404t:537_7": "Idaṃ vuttaṃ hoti –",
  "tika-s0404t:537_8": "piyarūpaṃ sātarūpaṃ senaṃ jinitvā ahaṃ ekova jhāyanto “atthassa pattiṃ hadayassa santi”nti saṅkhaṃ gataṃ arahattasukhaṃ paṭivijjhiṃ,",
  "tika-s0404t:537_9": "tasmā janena mittasanthavaṃ na karomi,",
  "tika-s0404t:537_10": "teneva ca me kāraṇena kenaci saddhiṃ sakkhī na sampajjatīti.",
  "tika-s0404t:537_11": "Atthābhinibbattesunti itisaddalopenāyaṃ niddesoti āha “atthoti gahetvā”ti.",
  "tika-s0404t:538_0": "Kāḷīsuttavaṇṇanā niṭṭhitā.",
  "tika-s0404t:539_0": "7. Paṭhamamahāpañhasuttavaṇṇanā",
  "tika-s0404t:540_0": "27.",
  "tika-s0404t:540_1": "Sattame vuccethāti vucceyya.",
  "tika-s0404t:540_2": "Dutiyapadepīti “anusāsaniyā vā anusāsani”nti evaṃ dutiyavākyepi.",
  "tika-s0404t:540_3": "Te kira bhikkhū.",
  "tika-s0404t:540_4": "Na ceva sampāyissantīti na ceva sammadeva pakārehi gahessanti ñāpessanti.",
  "tika-s0404t:540_5": "Tenāha “sampādetvā kathetuṃ na sakkhissantī”ti.",
  "tika-s0404t:540_6": "Yasmā avisaye pañhaṃ pucchitā honti,",
  "tika-s0404t:540_7": "tasmā vighātaṃ āpajjissantīti yojanā.",
  "tika-s0404t:540_8": "Aññathā ārādhanaṃ nāma natthīti iminā sapaccayanāmarūpānaṃ yāthāvato avabodho eva ito bāhirakānaṃ natthi,",
  "tika-s0404t:540_9": "kuto pavedanāti dasseti.",
  "tika-s0404t:540_10": "Ārādhananti yāthāvapavedanena cittassa paritosanaṃ.",
  "tika-s0404t:541_0": "Eko pañhoti eko pañhamaggo,",
  "tika-s0404t:541_1": "ekaṃ pañhagavesananti attho.",
  "tika-s0404t:541_2": "Eko uddesoti ekaṃ uddisanaṃ atthassa saṃkhittavacanaṃ.",
  "tika-s0404t:541_3": "Veyyākaraṇanti niddisanaṃ atthassa vivaritvā kathanaṃ.",
  "tika-s0404t:541_4": "Hetunāti “antavantato anaccantikato tāvakālikato niccappaṭikkhepato”ti evamādinā nayena yathā ime saṅkhārā etarahi,",
  "tika-s0404t:541_5": "evaṃ atīte anāgate ca aniccā saṅkhatā paṭiccasamuppannā khayadhammā vayadhammā virāgadhammāti atītānāgatesu nayena.",
  "tika-s0404t:542_0": "Sabbe sattāti anavasesā sattā.",
  "tika-s0404t:542_1": "Te pana bhavabhedato saṅkhepeneva bhinditvā dassento “kāmabhavādīsū”tiādimāha.",
  "tika-s0404t:542_2": "Byadhikaraṇānampi bāhiratthasamāso hoti yathā “urasilomo”ti āha “āhārato ṭhiti etesanti āhāraṭṭhitikā”ti.",
  "tika-s0404t:542_3": "Tiṭṭhati etenāti vā ṭhiti,",
  "tika-s0404t:542_4": "āhāro ṭhiti etesanti āhāraṭṭhitikāti evaṃ vā ettha samāsaviggaho daṭṭhabbo.",
  "tika-s0404t:542_5": "Āhāraṭṭhitikāti paccayaṭṭhitikā,",
  "tika-s0404t:542_6": "paccayāyattavuttikāti attho.",
  "tika-s0404t:542_7": "Paccayattho hettha āhārasaddo “ayamāhāro anuppannassa vā kāmacchandassa uppādāyā”tiādīsu viya.",
  "tika-s0404t:542_8": "Evañhi “sabbe sattā”ti iminā asaññasattā pariggahitā honti.",
  "tika-s0404t:542_9": "Sā panāyaṃ āhāraṭṭhitikatā nippariyāyato saṅkhāradhammo.",
  "tika-s0404t:542_10": "Tenāhu aṭṭhakathācariyā “āhāraṭṭhitikāti āgataṭṭhāne saṅkhāraloko veditabbo”ti.",
  "tika-s0404t:542_11": "Yadi evaṃ “sabbe sattā”ti idaṃ kathanti?",
  "tika-s0404t:542_12": "Puggalādhiṭṭhānadesanāti nāyaṃ doso.",
  "tika-s0404t:542_13": "Tenevāha –",
  "tika-s0404t:542_14": "“ekadhamme,",
  "tika-s0404t:542_15": "bhikkhave,",
  "tika-s0404t:542_16": "bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṃ abhisamecca diṭṭheva dhamme dukkhassantakaro hoti.",
  "tika-s0404t:542_17": "Katamasmiṃ ekadhamme?",
  "tika-s0404t:542_18": "Sabbe sattā āhāraṭṭhitikā”ti.",
  "tika-s0404t:542_19": "Yvāyaṃ puggalādhiṭṭhānāya kathāya sabbesaṃ saṅkhārānaṃ paccayāyattavuttitāya āhārapariyāyena sāmaññato paccayadhammo vutto,",
  "tika-s0404t:542_20": "ayaṃ āhāro nāma eko dhammo.",
  "tika-s0404t:543_0": "Codako vuttampi atthaṃ yāthāvato appaṭivijjhamāno neyyatthaṃ suttapadaṃ nītatthato dahanto “sabbe sattā”ti vacanamatte ṭhatvā “nanu cā”tiādinā codeti.",
  "tika-s0404t:543_1": "Ācariyo aviparītaṃ tattha yathādhippetamatthaṃ pavedento “na virujjhatī”ti vatvā “tesañhi jhānaṃ āhāro hotī”ti āha.",
  "tika-s0404t:543_2": "Jhānanti ekavokārabhavāvahaṃ saññāya virajjanavasena pavattarūpāvacaracatutthajjhānaṃ.",
  "tika-s0404t:543_3": "Pāḷiyaṃ pana “anāhārā”ti vacanaṃ asaññabhave catunnaṃ āhārānaṃ abhāvaṃ sandhāya vuttaṃ,",
  "tika-s0404t:543_4": "na paccayāhārassa abhāvato.",
  "tika-s0404t:543_5": "Evaṃ santepīti idaṃ sāsane yesu dhammesu visesato āhārasaddo niruḷho,",
  "tika-s0404t:543_6": "“āhāraṭṭhitikā”ti ettha yadi teyeva gayhanti,",
  "tika-s0404t:543_7": "abyāpitadosamāpanno.",
  "tika-s0404t:543_8": "Atha sabbopi paccayadhammo āhāroti adhippeto,",
  "tika-s0404t:543_9": "imāya āhārapāḷiyā virodho āpannoti dassetuṃ āraddhaṃ.",
  "tika-s0404t:543_10": "“Na virujjhatī”ti yenādhippāyena vuttaṃ,",
  "tika-s0404t:543_11": "taṃ vivaranto “etasmiñhi sutte”tiādimāha.",
  "tika-s0404t:543_12": "Kabaḷīkārāhārādīnaṃ ojaṭṭhamakarūpāharaṇādi nippariyāyena āhārabhāvo.",
  "tika-s0404t:543_13": "Yathā hi kabaḷīkārāhāro ojaṭṭhamakarūpāharaṇena rūpakāyaṃ upatthambhenti,",
  "tika-s0404t:543_14": "evaṃ phassādayo vedanādiāharaṇena nāmakāyaṃ upatthambheti,",
  "tika-s0404t:543_15": "tasmā satipi janakabhāve upatthambhakabhāvo ojādīsu sātisayo labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā.",
  "tika-s0404t:544_0": "Idhāti imasmiṃ sutte pariyāyena paccayo āhāroti vutto,",
  "tika-s0404t:544_1": "sabbo paccayadhammo attano phalaṃ āharatīti imaṃ pariyāyaṃ labhatīti.",
  "tika-s0404t:544_2": "Tenāha “sabbadhammānañhī”tiādi.",
  "tika-s0404t:544_3": "Tattha sabbadhammānanti sabbesaṃ saṅkhatadhammānaṃ.",
  "tika-s0404t:544_4": "Idāni yathāvuttamatthaṃ suttena samatthetuṃ “tenevāhā”tiādi vuttaṃ.",
  "tika-s0404t:544_5": "Ayanti paccayāhāro.",
  "tika-s0404t:544_6": "Nippariyāyāhāropi gahitova hotīti yāvatā sopi paccayabhāveneva janako upatthambhako ca hutvā taṃ taṃ phalaṃ āharatīti vattabbataṃ labhatīti.",
  "tika-s0404t:545_0": "Tatthāti pariyāyāhāro,",
  "tika-s0404t:545_1": "nippariyāyāhāroti dvīsu āhāresu asaññabhave yadipi nippariyāyāhāro na labbhati,",
  "tika-s0404t:545_2": "pariyāyāhāro pana labbhateva.",
  "tika-s0404t:545_3": "Idāni tamevatthaṃ vitthārato dassetuṃ “anuppanne hi buddhe”tiādi vuttaṃ.",
  "tika-s0404t:545_4": "Uppanne buddhe titthakaramatanissitānaṃ jhānabhāvanāya asijjhanato “anuppanne buddhe”ti vuttaṃ.",
  "tika-s0404t:545_5": "Sāsanikā tādisaṃ jhānaṃ na nibbattentīti “titthāyatane pabbajitā”ti vuttaṃ.",
  "tika-s0404t:545_6": "Titthiyā hi upapattivisese vimuttisaññino saññāvirāgāvirāgesu ādīnavānisaṃsadassinova hutvā asaññasamāpattiṃ nibbattetvā akkhaṇabhūmiyaṃ uppajjanti,",
  "tika-s0404t:545_7": "na sāsanikā.",
  "tika-s0404t:545_8": "Vāyokasiṇe parikkammaṃ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī",
  "tika-s0404t:545_9": "hutvā tato vuṭṭhāya catutthajjhānādhigamāya parikammaṃ katvā.",
  "tika-s0404t:545_10": "Tenevāha “catutthajjhānaṃ nibbattetvā”ti.",
  "tika-s0404t:546_0": "Kasmā panettha vāyokasiṇeyeva parikammaṃ vuttanti? Vuccate,",
  "tika-s0404t:546_1": "yatheva hi rūpapaṭibhāgabhūtesu kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0404t:546_2": "evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanā saṅkhāto rūpasamāpattiviseso adhigamīyatīti.",
  "tika-s0404t:546_3": "Ettha ca “saññā rogo,",
  "tika-s0404t:546_4": "saññā gaṇḍo”tiādinā,",
  "tika-s0404t:546_5": "“dhi cittaṃ,",
  "tika-s0404t:546_6": "dhi vatetaṃ citta”ntiādinā ca nayena arūpappavattiyā ādīnavadassanena tadabhāve ca santapaṇītabhāvasanniṭṭhānena",
  "tika-s0404t:546_7": "rūpasamāpattiyā abhisaṅkharaṇaṃ arūpavirāgabhāvanā.",
  "tika-s0404t:546_8": "Rūpavirāgabhāvanā pana saddhiṃ upacārena arūpasamāpattiyo,",
  "tika-s0404t:546_9": "tatthāpi visesena paṭhamāruppajjhānaṃ.",
  "tika-s0404t:546_10": "Yadi evaṃ “paricchinnākāsakasiṇepī”ti vattabbaṃ,",
  "tika-s0404t:546_11": "tassāpi arūpapaṭibhāgatā labbhatīti?",
  "tika-s0404t:546_12": "Icchitamevetaṃ,",
  "tika-s0404t:546_13": "kesañci avacanaṃ panettha pubbācariyehi aggahitabhāvena.",
  "tika-s0404t:546_14": "Yathā hi rūpavirāgabhāvanā virajjanīyadhammābhāvamattena parinipphannā,",
  "tika-s0404t:546_15": "virajjanīyadhammaparibhāsabhūte ca visayavisese pātubhavati,",
  "tika-s0404t:546_16": "evaṃ arūpavirāgabhāvanāpīti vuccamāne na koci virodho.",
  "tika-s0404t:546_17": "Titthiyeheva pana tassā samāpattiyā paṭipajjitabbatāya tesañca visayapathe sūpanibandhanasseva tassa",
  "tika-s0404t:546_18": "jhānassa paṭipattito diṭṭhivantehi pubbācariyehi catuttheyeva bhūtakasiṇe arūpavirāgabhāvanāparikammaṃ",
  "tika-s0404t:546_19": "vuttanti daṭṭhabbaṃ.",
  "tika-s0404t:546_20": "Kiñca vaṇṇakasiṇesu viya purimabhūtakasiṇattayepi vaṇṇappaṭicchāyāva paṇṇatti ārammaṇaṃ jhānassa lokavohārānurodheneva pavattito.",
  "tika-s0404t:546_21": "Evañca katvā visuddhimagge pathavīkasiṇassa ādāsacandamaṇḍalūpamavacanañca samatthitaṃ hoti,",
  "tika-s0404t:546_22": "catutthaṃ pana bhūtakasiṇaṃ bhūtappaṭicchāyameva jhānassa gocarabhāvaṃ gacchatīti tassevaṃ arūpapaṭibhāgatā",
  "tika-s0404t:546_23": "yuttāti vāyokasiṇeyeva parikammaṃ vuttanti veditabbaṃ.",
  "tika-s0404t:547_0": "Dhīti jigucchanatthe nipāto,",
  "tika-s0404t:547_1": "tasmā dhi cittanti cittaṃ jigucchāmi.",
  "tika-s0404t:547_2": "Dhi vatetaṃ cittanti etaṃ mama cittaṃ jigucchitaṃ vata hotu.",
  "tika-s0404t:547_3": "Vatāti sambhāvane.",
  "tika-s0404t:547_4": "Tena jigucchanaṃ sambhāvento vadati.",
  "tika-s0404t:547_5": "Nāmāti ca sambhāvane eva.",
  "tika-s0404t:547_6": "Tena cittassa abhāvaṃ sambhāveti.",
  "tika-s0404t:547_7": "Cittassa bhāvābhāvesu ādīnavānisaṃse dassetuṃ “cittañhī”tiādi vuttaṃ.",
  "tika-s0404t:547_8": "Khantiṃ ruciṃ uppādetvāti cittassa abhāvo eva sādhu suṭṭhūti imaṃ diṭṭhinijjhānakkhantiṃ tattha ca abhiruciṃ uppādetvā.",
  "tika-s0404t:547_9": "Tathā bhāvitassa jhānassa ṭhitibhāgiyabhāvappattiyā aparihīnajjhānā.",
  "tika-s0404t:547_10": "Titthāyatane pabbajitasseva tathā jhānabhāvanā hotīti āha “manussaloke”ti.",
  "tika-s0404t:547_11": "Paṇihito ahosīti maraṇassa āsannakāle ṭhapito ahosi.",
  "tika-s0404t:547_12": "Yadi ṭhānādinā ākārena nibbatteyya kammabalena,",
  "tika-s0404t:547_13": "yāva bhedā tenevākārena tiṭṭheyyāti āha “tena iriyāpathenā”tiādi.",
  "tika-s0404t:547_14": "Evarūpānampīti evaṃ acetanānampi. Pi-",
  "tika-s0404t:547_15": "saddena pageva sacetanānanti dasseti.",
  "tika-s0404t:547_16": "Kathaṃ pana acetanānaṃ nesaṃ paccayāhārassa upakappananti codanaṃ sandhāya tattha nidassanaṃ dassento “yathā”tiādimāha.",
  "tika-s0404t:547_17": "Tena na kevalamāgamoyeva,",
  "tika-s0404t:547_18": "ayamettha yuttīti dasseti.",
  "tika-s0404t:547_19": "Tāva tiṭṭhantīti ukkaṃsato pañca mahākappasatāni tiṭṭhanti.",
  "tika-s0404t:548_0": "Ye uṭṭhānavīriyena divasaṃ vītināmetvā tassa nissandaphalamattaṃ kiñcideva labhitvā jīvikaṃ kappenti,",
  "tika-s0404t:548_1": "te uṭṭhānaphalūpajīvino.",
  "tika-s0404t:548_2": "Ye pana attano puññaphalameva upajīvanti,",
  "tika-s0404t:548_3": "te puññaphalūpajīvino.",
  "tika-s0404t:548_4": "Nerayikānaṃ pana neva uṭṭhānavīriyavasena jīvikakappanaṃ,",
  "tika-s0404t:548_5": "puññaphalassa pana lesopi natthīti vuttaṃ “ye pana nerayikā…pe…",
  "tika-s0404t:548_6": "jīvīti vuttā”ti.",
  "tika-s0404t:548_7": "Paṭisandhiviññāṇassa āharaṇena manosañcetanā āhāroti vuttā,",
  "tika-s0404t:548_8": "na yassa kassaci phalassāti adhippāyena “kiṃ pañca āhārā atthī”ti codeti.",
  "tika-s0404t:548_9": "Ācariyo nippariyāyāhāre adhippete “siyā tava codanā avasarā,",
  "tika-s0404t:548_10": "sā pana ettha anavasarā”ti ca dassento “pañca,",
  "tika-s0404t:548_11": "na pañcāti idaṃ na vattabba”nti vatvā pariyāyāhārasseva panettha adhippetabhāvaṃ dassento “nanu paccayo āhāro’ti vuttameta”nti āha.",
  "tika-s0404t:548_12": "Tasmāti yassa kassaci paccayassa āhāroti icchitattā.",
  "tika-s0404t:548_13": "Idāni vuttamevatthaṃ pāḷiyā samatthento “yaṃ sandhāyā”tiādimāha.",
  "tika-s0404t:549_0": "Mukhyāhāravasenapi nerayikānaṃ āhāraṭṭhitikataṃ dassetuṃ “kabaḷīkārāhāraṃ…pe…",
  "tika-s0404t:549_1": "sādhetī”ti vuttaṃ.",
  "tika-s0404t:549_2": "Yadi evaṃ nerayikā sukhappaṭisaṃvedinopi hontīti?",
  "tika-s0404t:549_3": "Noti dassetuṃ “kheḷo hī”tiādi vuttaṃ.",
  "tika-s0404t:549_4": "Tayoti tayo arūpāhārā kabaḷīkārāhārassa abhāvato.",
  "tika-s0404t:549_5": "Avasesānanti asaññasattehi avasesānaṃ kāmabhavādīsu nibbattasattānaṃ.",
  "tika-s0404t:549_6": "Paccayāhāro hi sabbesaṃ sādhāraṇoti.",
  "tika-s0404t:550_0": "Paṭhamamahāpañhasuttavaṇṇanā niṭṭhitā.",
  "tika-s0404t:551_0": "8-9. Dutiyamahāpañhasuttādivaṇṇanā",
  "tika-s0404t:552_0": "28- 29.",
  "tika-s0404t:552_1": "Aṭṭhame evaṃnāmaketi kajaṅgalāti evaṃ itthiliṅgavasena laddhanāmake majjhimappadesassa mariyādabhūte nagare.",
  "tika-s0404t:552_2": "“Nigame”tipi vadanti,",
  "tika-s0404t:552_3": "“niculavane”tipi vadanti.",
  "tika-s0404t:552_4": "Niculaṃ nāma ekā rukkhajāti,",
  "tika-s0404t:552_5": "“nīparukkho”tipi vadanti.",
  "tika-s0404t:552_6": "Tena sañchanno mahāvanasaṇḍo,",
  "tika-s0404t:552_7": "tattha viharatīti attho.",
  "tika-s0404t:552_8": "Hetunā nayenāti ca heṭṭhā vuttameva.",
  "tika-s0404t:552_9": "Nanu ca “eso ceva tassa attho”ti kasmā vuttaṃ.",
  "tika-s0404t:552_10": "Bhagavatā hi cattārotiādipañhabyākaraṇā cattāro āhārā,",
  "tika-s0404t:552_11": "pañcupādānakkhandhā,",
  "tika-s0404t:552_12": "cha ajjhattikāni āyatanāni,",
  "tika-s0404t:552_13": "satta viññāṇaṭṭhitiyo,",
  "tika-s0404t:552_14": "aṭṭha lokadhammā dassitā.",
  "tika-s0404t:552_15": "Bhikkhuniyā pana cattāro satipaṭṭhānā,",
  "tika-s0404t:552_16": "pañcindriyāni,",
  "tika-s0404t:552_17": "cha nissāraṇīyā dhātuyo,",
  "tika-s0404t:552_18": "satta bojjhaṅgā,",
  "tika-s0404t:552_19": "ariyo aṭṭhaṅgiko maggoti dassitadhammā aññoyevattho bhikkhuniyā dassitoti codanaṃ sandhāyāha “kiñcāpī”tiādi.",
  "tika-s0404t:552_20": "Navame natthi vattabbaṃ.",
  "tika-s0404t:553_0": "Dutiyamahāpañhasuttādivaṇṇanā niṭṭhitā.",
  "tika-s0404t:554_0": "10. Dutiyakosalasuttavaṇṇanā",
  "tika-s0404t:555_0": "30.",
  "tika-s0404t:555_1": "Dasame uggantvā yujjhati etāyāti uyyodhikā,",
  "tika-s0404t:555_2": "satthappahārehi yujjhitassetaṃ adhivacanaṃ.",
  "tika-s0404t:555_3": "Uggantvā yujjhanaṃ vā uyyodhiko,",
  "tika-s0404t:555_4": "satthappahāro.",
  "tika-s0404t:555_5": "Tenāha “yuddhato nivatto”ti.",
  "tika-s0404t:555_6": "Upassutivasena yujjhitabbākāraṃ ñatvāti jetavane kira dattatthero dhanuggahatissattheroti dve mahallakattherā vihārapaccante paṇṇasālāya vasanti.",
  "tika-s0404t:555_7": "Tesu dhanuggahatissatthero pacchimayāme pabujjhitvā uṭṭhāya nisinno dattattheraṃ āmantetvā “ayaṃ te mahodaro kosalo bhuttabhattameva pūtiṃ karoti,",
  "tika-s0404t:555_8": "yuddhavicāraṇaṃ pana kiñci na jānāti,",
  "tika-s0404t:555_9": "parājitotveva vadāpetī”ti vatvā tena “kiṃ pana kātuṃ vaṭṭatī”ti vutte – “bhante,",
  "tika-s0404t:555_10": "yuddho nāma padumabyūho cakkabyūho sakaṭabyūhoti tayo byūhā honti,",
  "tika-s0404t:555_11": "ajātasattuṃ gaṇhitukāmena asukasmiṃ nāma pabbatakucchismiṃ dvīsu pabbatabhittīsu manusse ṭhapetvā purato",
  "tika-s0404t:555_12": "dubbalaṃ dassetvā pabbatantaraṃ paviṭṭhabhāvaṃ jānitvā paviṭṭhamaggaṃ rundhitvā purato ca pacchato ca",
  "tika-s0404t:555_13": "ubhosu pabbatabhittīsu vaggitvā naditvā jālapakkhittamacchaṃ viya katvā sakkā gahetu”nti.",
  "tika-s0404t:555_14": "Tasmiṃ khaṇe “bhikkhūnaṃ kathāsallāpaṃ suṇāthā”ti rañño pesitacarapurisā taṃ sutvā rañño ārocesuṃ.",
  "tika-s0404t:555_15": "Taṃ sutvā rājā saṅgāmabheriṃ paharāpetvā gantvā sakaṭabyūhaṃ katvā ajātasattuṃ jīvaggāhaṃ gaṇhi.",
  "tika-s0404t:555_16": "Tena vuttaṃ “upassutivase…pe...",
  "tika-s0404t:555_17": "ajātasattuṃ gaṇhī”ti.",
  "tika-s0404t:556_0": "Doṇapākanti doṇataṇḍulānaṃ pakkabhattaṃ.",
  "tika-s0404t:556_1": "Doṇanti catunāḷikānametamadhivacanaṃ.",
  "tika-s0404t:556_2": "Manujassāti sattassa.",
  "tika-s0404t:556_3": "Tanukassāti tanukā appikā assa puggalassa,",
  "tika-s0404t:556_4": "bhuttapaccayā visabhāgavedanā na honti.",
  "tika-s0404t:556_5": "Saṇikanti mandaṃ mudukaṃ,",
  "tika-s0404t:556_6": "aparissayamevāti attho.",
  "tika-s0404t:556_7": "Jīratīti paribhuttāhāro paccati.",
  "tika-s0404t:556_8": "Āyu pālayanti nirogo avedano jīvitaṃ rakkhanto.",
  "tika-s0404t:556_9": "Atha vā saṇikaṃ jīratīti so bhojane mattaññū puggalo parimitāhāratāya saṇikaṃ cirena jīrati jaraṃ pāpuṇāti jīvitaṃ pālayanto.",
  "tika-s0404t:557_0": "Imaṃ ovādaṃ adāsīti ekasmiṃ kira samaye rājā taṇḍuladoṇassa odanaṃ tadupiyena sūpabyañjanena bhuñjati.",
  "tika-s0404t:557_1": "So ekadivasaṃ bhuttapātarāso bhattasammadaṃ avinodetvā satthu santikaṃ gantvā kilantarūpo ito cito ca samparivattati,",
  "tika-s0404t:557_2": "niddāya abhibhuyyamānopi lahukaṃ nipajjituṃ asakkonto ekamantaṃ nisīdi.",
  "tika-s0404t:557_3": "Atha naṃ satthā āha “kiṃ, mahārāja,",
  "tika-s0404t:557_4": "avissamitvāva āgatosī”ti. Āma, bhante,",
  "tika-s0404t:557_5": "bhuttakālato paṭṭhāya me mahādukkhaṃ hotīti.",
  "tika-s0404t:557_6": "Atha naṃ satthā,",
  "tika-s0404t:557_7": "“mahārāja,",
  "tika-s0404t:557_8": "atibahubhojīnaṃ etaṃ dukkhaṃ hotī”ti vatvā –",
  "tika-s0404t:558_0": "“Middhī yadā hoti mahagghaso ca,",
  "tika-s0404t:559_0": "Niddāyitā samparivattasāyī;",
  "tika-s0404t:560_0": "Mahāvarāhova nivāpapuṭṭho,",
  "tika-s0404t:561_0": "Punappunaṃ gabbhamupeti mando”ti. –",
  "tika-s0404t:562_0": "Imāya gāthāya ovaditvā,",
  "tika-s0404t:562_1": "“mahārāja,",
  "tika-s0404t:562_2": "bhojanaṃ nāma mattāya bhuñjituṃ vaṭṭati,",
  "tika-s0404t:562_3": "mattabhojino hi sukhaṃ hotī”ti uttaripi puna ovadanto “manujassa sadā satīmato”ti imaṃ gāthamāha.",
  "tika-s0404t:563_0": "Rājā pana gāthaṃ uggaṇhituṃ nāsakkhi,",
  "tika-s0404t:563_1": "samīpe ṭhitaṃ pana bhāgineyyaṃ sudassanaṃ nāma māṇavaṃ “imaṃ gāthaṃ uggaṇha tātā”ti āha.",
  "tika-s0404t:563_2": "So taṃ gāthaṃ uggaṇhitvā “kiṃ karomi,",
  "tika-s0404t:563_3": "bhante”ti satthāraṃ pucchi.",
  "tika-s0404t:563_4": "Atha naṃ satthā āha, “māṇava,",
  "tika-s0404t:563_5": "imaṃ gāthaṃ naṭo viya pattapattaṭṭhāne mā avaca,",
  "tika-s0404t:563_6": "rañño pātarāsaṃ bhuñjanaṭṭhāne ṭhatvā paṭhamapiṇḍādīsupi avatvā avasāne piṇḍe gahite vadeyyāsi,",
  "tika-s0404t:563_7": "rājā sutvā bhattapiṇḍaṃ chaḍḍessati.",
  "tika-s0404t:563_8": "Atha rañño hatthesu dhotesu pātiṃ apanetvā sitthāni gaṇetvā tadupiyaṃ byañjanaṃ ñatvā punadivase tāvatake taṇḍule hāreyyāsi.",
  "tika-s0404t:563_9": "Pātarāse ca vatvā sāyamāse mā vadeyyāsī”ti.",
  "tika-s0404t:563_10": "So “sādhū”ti paṭissuṇitvā taṃ divasaṃ rañño pātarāsaṃ bhutvā gatattā sāyamāse bhagavato anusiṭṭhiniyāmena gāthaṃ abhāsi.",
  "tika-s0404t:563_11": "Rājā dasabalassa vacanaṃ saritvā bhattapiṇḍaṃ pātiyaṃyeva chaḍḍesi.",
  "tika-s0404t:563_12": "Rañño hatthesu dhotesu pātiṃ apanetvā sitthāni gaṇetvā punadivase tattake taṇḍule hariṃsu,",
  "tika-s0404t:563_13": "sopi māṇavo divase divase tathāgatassa santikaṃ gacchati.",
  "tika-s0404t:563_14": "Dasabalassa vissāsiko ahosi.",
  "tika-s0404t:563_15": "Atha naṃ ekadivasaṃ pucchi “rājā kittakaṃ bhuñjatī”ti?",
  "tika-s0404t:563_16": "So “nāḷikodana”nti āha.",
  "tika-s0404t:563_17": "Vaṭṭissati ettāvatā purisabhāgo esa,",
  "tika-s0404t:563_18": "ito paṭṭhāya gāthaṃ mā vadīti.",
  "tika-s0404t:563_19": "Rājā tatheva saṇṭhāsi.",
  "tika-s0404t:563_20": "Tena vuttaṃ “nāḷikodanaparamatāya saṇṭhāsī”ti.",
  "tika-s0404t:563_21": "Rattaññutāya vaḍḍhitaṃ sīlaṃ assa atthīti vaḍḍhitasīlo.",
  "tika-s0404t:563_22": "Apothujjanikehi sīlehīti catupārisuddhisīlehi sīlaṃ ariyaṃ suddhaṃ.",
  "tika-s0404t:563_23": "Tena vuttaṃ “ariyasīlo”ti.",
  "tika-s0404t:563_24": "Tadekaṃ anavajjaṭṭhena kusalaṃ.",
  "tika-s0404t:563_25": "Tena vuttaṃ “kusalasīlo”ti.",
  "tika-s0404t:564_0": "Dutiyakosalasuttavaṇṇanā niṭṭhitā.",
  "tika-s0404t:565_0": "Mahāvaggavaṇṇanā niṭṭhitā.",
  "tika-s0404t:566_0": "4. Upālivaggo",
  "tika-s0404t:567_0": "1. Upālisuttavaṇṇanā",
  "tika-s0404t:568_0": "31.",
  "tika-s0404t:568_1": "Catutthassa paṭhame atthavaseti vuddhivisese,",
  "tika-s0404t:568_2": "sikkhāpadapaññattihetu adhigamanīye hitaviseseti attho.",
  "tika-s0404t:568_3": "Atthoyeva vā atthavaso,",
  "tika-s0404t:568_4": "dasa atthe dasa kāraṇānīti vuttaṃ hoti.",
  "tika-s0404t:568_5": "Atha vā attho phalaṃ tadadhīnavuttitāya vaso etassāti atthavaso,",
  "tika-s0404t:568_6": "hetūti evampettha attho daṭṭhabbo.",
  "tika-s0404t:568_7": "“Ye mama sotabbaṃ saddahātabbaṃ maññissanti,",
  "tika-s0404t:568_8": "tesaṃ taṃ assa dīgharattaṃ hitāya sukhāyā”ti vuttattā “yo ca tathāgatassa vacanaṃ sampaṭicchati,",
  "tika-s0404t:568_9": "tassa taṃ dīgharattaṃ hitāya sukhāya saṃvattatī”ti vuttaṃ.",
  "tika-s0404t:568_10": "Asampaṭicchane ādīnavanti bhaddālisutte viya asampaṭicchane ādīnavaṃ dassetvā.",
  "tika-s0404t:568_11": "Sukhavihārābhāve sahajīvamānassa abhāvato sahajīvitāpi sukhavihārova vutto.",
  "tika-s0404t:568_12": "Sukhavihāro nāma catunnaṃ iriyāpathavihārānaṃ phāsutā.",
  "tika-s0404t:569_0": "Maṅkutanti nittejataṃ.",
  "tika-s0404t:569_1": "Dhammenātiādīsu dhammoti bhūtaṃ vatthu.",
  "tika-s0404t:569_2": "Vinayoti codanā ceva sāraṇā ca.",
  "tika-s0404t:569_3": "Satthusāsananti ñattisampadā ceva anussāvanasampadā ca.",
  "tika-s0404t:570_0": "Piyasīlānanti sikkhākāmānaṃ.",
  "tika-s0404t:570_1": "Tesañhi sīlaṃ piyaṃ hoti.",
  "tika-s0404t:570_2": "Tenevāha “sikkhāttayapāripūriyā ghaṭamānā”ti.",
  "tika-s0404t:570_3": "Sandiddhamanāti saṃsayaṃ āpajjamanā.",
  "tika-s0404t:570_4": "Ubbaḷhā hontīti pīḷitā honti.",
  "tika-s0404t:570_5": "Saṅghakammānīti satipi uposathapavāraṇānaṃ saṅghakammabhāve gobalībaddañāyena uposathaṃ pavāraṇañca ṭhapetvā",
  "tika-s0404t:570_6": "upasampadādisesasaṅghakammānaṃ gahaṇaṃ veditabbaṃ.",
  "tika-s0404t:570_7": "Samaggānaṃ bhāvo sāmaggī.",
  "tika-s0404t:571_0": "“Nāhaṃ, cunda,",
  "tika-s0404t:571_1": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "tika-s0404t:572_0": "“Yena devūpapatyassa, gandhabbo vā vihaṅgamo;",
  "tika-s0404t:573_0": "Yakkhattaṃ yena gaccheyyaṃ, manussattañca abbaje;",
  "tika-s0404t:574_0": "Te mayhaṃ āsavā khīṇā, viddhastā vinaḷīkatā”ti. –",
  "tika-s0404t:575_0": "Ettha tebhūmakaṃ kammaṃ avasesā ca akusalā dhammā.",
  "tika-s0404t:575_1": "Idha pana parūpavādavippaṭisāravadhabandhādayo ceva apāyadukkhabhūtā ca nānappakārā upaddavā āsavāti",
  "tika-s0404t:575_2": "āha “asaṃvare ṭhitena tasmiṃyeva attabhāve pattabbā”tiādi.",
  "tika-s0404t:575_3": "Yadi hi bhagavā sikkhāpadaṃ na ca paññapeyya,",
  "tika-s0404t:575_4": "tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā,",
  "tika-s0404t:575_5": "ye ca tannimittameva nirayādīsu nibbattassa pañcavidhabandhanakammakāraṇādivasena mahādukkhānubhavanappakārā anatthā,",
  "tika-s0404t:575_6": "te sandhāya idaṃ vuttaṃ “diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti.",
  "tika-s0404t:575_7": "Diṭṭhadhammo vuccati paccakkho attabhāvo,",
  "tika-s0404t:575_8": "tattha bhavā diṭṭhadhammikā.",
  "tika-s0404t:575_9": "Tena vuttaṃ “tasmiṃyeva attabhāve pattabbā”ti.",
  "tika-s0404t:575_10": "Sammukhā garahanaṃ akitti,",
  "tika-s0404t:575_11": "parammukhā garahanaṃ ayaso.",
  "tika-s0404t:575_12": "Atha vā sammukhā parammukhā garahanaṃ akitti,",
  "tika-s0404t:575_13": "parivārahāni ayasoti veditabbaṃ.",
  "tika-s0404t:575_14": "Āgamanamaggathakanāyāti āgamanadvārapidahanatthāya.",
  "tika-s0404t:575_15": "Samparetabbato pecca gantabbato samparāyo,",
  "tika-s0404t:575_16": "paralokoti āha “samparāye narakādīsū”ti.",
  "tika-s0404t:576_0": "Methunādīni rajjanaṭṭhānāni. Pāṇātipātādīni dussanaṭṭhānāni.",
  "tika-s0404t:577_0": "Saṃvaravinayoti sīlasaṃvaro,",
  "tika-s0404t:577_1": "satisaṃvaro,",
  "tika-s0404t:577_2": "ñāṇasaṃvaro,",
  "tika-s0404t:577_3": "khantisaṃvaro,",
  "tika-s0404t:577_4": "vīriyasaṃvaroti pañcavidho saṃvaro.",
  "tika-s0404t:577_5": "Yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro,",
  "tika-s0404t:577_6": "vinayanato vinayoti vuccati.",
  "tika-s0404t:577_7": "Pahānavinayoti tadaṅgappahānaṃ vikkhambhanappahānaṃ,",
  "tika-s0404t:577_8": "samucchedappahānaṃ,",
  "tika-s0404t:577_9": "paṭipassaddhippahānaṃ,",
  "tika-s0404t:577_10": "nissaraṇappahānanti pañcavidhaṃ pahānaṃ yasmā cāgaṭṭhena pahānaṃ,",
  "tika-s0404t:577_11": "vinayaṭṭhena vinayo,",
  "tika-s0404t:577_12": "tasmā “pahānavinayo”ti vuccati.",
  "tika-s0404t:577_13": "Samathavinayoti satta adhikaraṇasamathā.",
  "tika-s0404t:577_14": "Paññattivinayoti sikkhāpadameva.",
  "tika-s0404t:577_15": "Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.",
  "tika-s0404t:577_16": "Sesamettha vuttatthameva.",
  "tika-s0404t:578_0": "Upālisuttavaṇṇanā niṭṭhitā.",
  "tika-s0404t:579_0": "Upālivaggavaṇṇanā niṭṭhitā.",
  "tika-s0404t:580_0": "5. Akkosavaggo",
  "tika-s0404t:581_0": "1-8. Vivādasuttādivaṇṇanā",
  "tika-s0404t:582_0": "41- 48.",
  "tika-s0404t:582_1": "Pañcamassa paṭhamādīni uttānatthāni.",
  "tika-s0404t:582_2": "Chaṭṭhe khaṇabhaṅguratāya na niccā na dhuvāti aniccā.",
  "tika-s0404t:582_3": "Tato eva paṇḍitehi na iccā na upagantabbātipi aniccā.",
  "tika-s0404t:582_4": "Svāyaṃ nesaṃ aniccaṭṭho udayavayaparicchinnatāya veditabboti āha “hutvā abhāvino”ti,",
  "tika-s0404t:582_5": "uppajjitvā vinassakāti attho.",
  "tika-s0404t:582_6": "Sārarahitāti niccasāradhuvasāraattasāravirahitā.",
  "tika-s0404t:582_7": "Musāti visaṃvādanaṭṭhena musā,",
  "tika-s0404t:582_8": "ekaṃsena asubhādisabhāvā te bālānaṃ subhādibhāvena upaṭṭhahanti,",
  "tika-s0404t:582_9": "subhādiggahaṇassa paccayabhāvena satte visaṃvādenti.",
  "tika-s0404t:582_10": "Tenāha “niccasubhasukhā viyā”tiādi.",
  "tika-s0404t:582_11": "Na passanasabhāvāti khaṇapabhaṅguratāittarapaccupaṭṭhānatāya dissamānā viya hutvā adassanapakatikā.",
  "tika-s0404t:582_12": "Ete hi khettaṃ viya vatthu viya hiraññasuvaṇṇaṃ viya ca paññāyitvāpi katipāheneva supinake diṭṭhā viya na paññāyanti.",
  "tika-s0404t:582_13": "Sattamaṭṭhamāni suviññeyyāni.",
  "tika-s0404t:583_0": "Vivādasuttādivaṇṇanā niṭṭhitā.",
  "tika-s0404t:584_0": "9-10. Sarīraṭṭhadhammasuttādivaṇṇanā",
  "tika-s0404t:585_0": "49- 50.",
  "tika-s0404t:585_1": "Navame punabbhavadānaṃ punabbhavo uttarapadalopena,",
  "tika-s0404t:585_2": "punabbhavo sīlamassāti ponobhaviko,",
  "tika-s0404t:585_3": "punabbhavadāyakoti attho.",
  "tika-s0404t:585_4": "Tenāha “punabbhavanibbattako”ti.",
  "tika-s0404t:585_5": "Bhavasaṅkharaṇakammanti punabbhavanibbattanakakammaṃ.",
  "tika-s0404t:585_6": "Dasame natthi vattabbaṃ.",
  "tika-s0404t:586_0": "Sarīraṭṭhadhammasuttādivaṇṇanā niṭṭhitā.",
  "tika-s0404t:587_0": "Akkosavaggavaṇṇanā niṭṭhitā.",
  "tika-s0404t:588_0": "Paṭhamapaṇṇāsakaṃ niṭṭhitaṃ.",
  "tika-s0404t:589_0": "2. Dutiyapaṇṇāsakaṃ",
  "tika-s0404t:590_0": "(6) 1. Sacittavaggo",
  "tika-s0404t:591_0": "1-10. Sacittasuttādivaṇṇanā",
  "tika-s0404t:592_0": "51- 60.",
  "tika-s0404t:592_1": "Dutiyassa paṭhamādīni uttānatthāni.",
  "tika-s0404t:592_2": "Dasame pittaṃ samuṭṭhānametesanti pittasamuṭṭhānā,",
  "tika-s0404t:592_3": "pittapaccayāpittahetukāti attho.",
  "tika-s0404t:592_4": "Semhasamuṭṭhānādīsupi eseva nayo.",
  "tika-s0404t:592_5": "Sannipātikāti tiṇṇampi pittādīnaṃ kopena samuṭṭhitā.",
  "tika-s0404t:592_6": "Utupariṇāmajāti visabhāgaututo jātā.",
  "tika-s0404t:592_7": "Jaṅgaladesavāsīnañhi anūpadese vasantānaṃ visabhāgo ca utu uppajjati,",
  "tika-s0404t:592_8": "anūpadesavāsīnañca jaṅgaladeseti evaṃ parasamuddatīrādivasenapi utuvisabhāgatā uppajjatiyeva.",
  "tika-s0404t:592_9": "Tato jātāti utupariṇāmajā.",
  "tika-s0404t:592_10": "Attano pakaticariyānaṃ visayānaṃ visamaṃ kāyapariharaṇavasena jātā visamaparihārajā.",
  "tika-s0404t:592_11": "Tenāha “aticiraṭṭhānanisajjādinā visamaparihārena jātā”ti. Ādi-",
  "tika-s0404t:592_12": "saddena mahābhāravahanasudhākoṭṭanādīnaṃ saṅgaho.",
  "tika-s0404t:592_13": "Parassa upakkamato nibbattā opakkamikā.",
  "tika-s0404t:592_14": "Bāhiraṃ paccayaṃ anapekkhitvā kevalaṃ kammavipākatova jātā kammavipākajā.",
  "tika-s0404t:592_15": "Tattha purimehi sattahi kāraṇehi uppannā sārīrikā vedanā sakkā paṭibāhituṃ,",
  "tika-s0404t:592_16": "kammavipākajānaṃ pana sabbabhesajjānipi sabbaparittānipi nālaṃ paṭighātāya.",
  "tika-s0404t:593_0": "Sacittasuttādivaṇṇanā niṭṭhitā.",
  "tika-s0404t:594_0": "Sacittavaggavaṇṇanā niṭṭhitā.",
  "tika-s0404t:595_0": "(7) 2. Yamakavaggo",
  "tika-s0404t:596_0": "1-7. Avijjāsuttādivaṇṇanā",
  "tika-s0404t:597_0": "61- 67.",
  "tika-s0404t:597_1": "Dutiyassa paṭhamādīni uttānatthāni.",
  "tika-s0404t:597_2": "Sattame naḷakapānaketi evaṃnāmake nigame.",
  "tika-s0404t:597_3": "Pubbe kira amhākaṃ bodhisatto kapiyoniyaṃ nibbatto mahākāyo kapirājā hutvā anekasatavānarasahassaparivuto pabbatapāde vicari,",
  "tika-s0404t:597_4": "paññavā kho pana hoti mahāpañño.",
  "tika-s0404t:597_5": "So parisaṃ evaṃ ovadati, “tātā,",
  "tika-s0404t:597_6": "imasmiṃ pabbatapāde visaphalāni honti,",
  "tika-s0404t:597_7": "amanussapariggahitā pokkharaṇikā nāma honti,",
  "tika-s0404t:597_8": "tumhe pubbe khāditapubbāneva phalāni khādatha,",
  "tika-s0404t:597_9": "pītapubbāneva pānīyāni pivatha,",
  "tika-s0404t:597_10": "ettha vo paṭipucchitakiccaṃ natthī”ti.",
  "tika-s0404t:597_11": "Te apītapubbaṃ disvā sahasāva apivitvā samantā paridhāvitvā mahāsattassa āgamanaṃ olokayamānā nisīdiṃsu.",
  "tika-s0404t:597_12": "Mahāsatto āgantvā “kiṃ, tātā,",
  "tika-s0404t:597_13": "pānīyaṃ na pivathā”ti āha.",
  "tika-s0404t:597_14": "Tumhākaṃ āgamanaṃ olokemāti. “Sādhu,",
  "tika-s0404t:597_15": "tātā”ti samantā padaṃ pariyesamāno otiṇṇapadaṃyeva addasa,",
  "tika-s0404t:597_16": "na uttiṇṇapadaṃ.",
  "tika-s0404t:597_17": "Adisvā “saparissayā”ti aññāsi.",
  "tika-s0404t:597_18": "Tāvadeva ca tattha abhinibbattaamanusso udakaṃ dvedhā katvā uṭṭhāsi –",
  "tika-s0404t:597_19": "setamukho,",
  "tika-s0404t:597_20": "nīlakucchi,",
  "tika-s0404t:597_21": "rattahatthapādo,",
  "tika-s0404t:597_22": "mahādāṭhiko,",
  "tika-s0404t:597_23": "vantadāṭho, virūpo,",
  "tika-s0404t:597_24": "bībhaccho,",
  "tika-s0404t:597_25": "udakarakkhaso.",
  "tika-s0404t:597_26": "So evamāha –",
  "tika-s0404t:597_27": "“kasmā pānīyaṃ na pivatha,",
  "tika-s0404t:597_28": "madhuraṃ udakaṃ pivatha,",
  "tika-s0404t:597_29": "kiṃ tumhe etassa vacanaṃ suṇāthā”ti.",
  "tika-s0404t:597_30": "Mahāsatto āha “tvaṃ adhivattho amanusso”ti? Āmāhanti.",
  "tika-s0404t:597_31": "“Tvaṃ idha otiṇṇe labhasī”ti āha. Āma,",
  "tika-s0404t:597_32": "tumhe pana sabbe khādissāmīti.",
  "tika-s0404t:597_33": "Na sakkhissasi yakkhāti.",
  "tika-s0404t:597_34": "Pānīyaṃ pana pivissathāti. Āma,",
  "tika-s0404t:597_35": "pivissāmāti.",
  "tika-s0404t:597_36": "Evaṃ sante ekampi vānaraṃ na muñcissanti.",
  "tika-s0404t:597_37": "“Pānīyañca pivissāma,",
  "tika-s0404t:597_38": "na ca te vasaṃ gamissāmā”ti naḷaṃ āharāpetvā koṭiyaṃ gahetvā dhami.",
  "tika-s0404t:597_39": "Sabbo ekacchiddo ahosi.",
  "tika-s0404t:597_40": "Tīre nisīditvāva pānīyaṃ pivi.",
  "tika-s0404t:597_41": "Sesavānarānampi pāṭiyekkaṃ naḷaṃ āharāpetvā dhamitvā adāsi.",
  "tika-s0404t:597_42": "Sabbe te passantasseva pānīyaṃ piviṃsu.",
  "tika-s0404t:597_43": "Vuttampi cetaṃ –",
  "tika-s0404t:598_0": "“Disvā padamanuttiṇṇaṃ, disvānotaritaṃ padaṃ;",
  "tika-s0404t:599_0": "Naḷena vāriṃ pissāma, neva maṃ tvaṃ vadhissasī”ti. ;",
  "tika-s0404t:600_0": "Tato paṭṭhāya yāva ajjadivasā tasmiṃ ṭhāne naḷā ekacchiddāva honti.",
  "tika-s0404t:600_1": "Imasmiñhi kappe kappaṭṭhiyapāṭihāriyāni nāma cande sasalakkhaṇaṃ,",
  "tika-s0404t:600_2": "vaṭṭajātake saccakiriyaṭṭhāne aggijālassa āgamanupacchedo,",
  "tika-s0404t:600_3": "ghaṭīkārassa mātāpitūnaṃ vasanaṭṭhāne anovassanaṃ,",
  "tika-s0404t:600_4": "pokkharaṇiyā tīre naḷānaṃ ekacchiddabhāvoti.",
  "tika-s0404t:600_5": "Iti sā pokkharaṇī naḷena pānīyassa pivitattā “naḷakapānakā”ti nāmaṃ labhi.",
  "tika-s0404t:600_6": "Aparabhāge taṃ pokkharaṇiṃ nissāya nigamo patiṭṭhāsi,",
  "tika-s0404t:600_7": "tassapi “naḷakapāna”ntveva nāmaṃ jātaṃ.",
  "tika-s0404t:600_8": "Taṃ pana sandhāya vuttaṃ “naḷakapāne”ti.",
  "tika-s0404t:600_9": "Palāsavaneti kiṃsukavane.",
  "tika-s0404t:601_0": "Tuṇhībhūtaṃ tuṇhībhūtanti byāpanicchāyaṃ idaṃ āmeḍitavacananti dassetuṃ “yaṃ yaṃ disa”ntiādi vuttaṃ.",
  "tika-s0404t:601_1": "Anuviloketvāti ettha anu-",
  "tika-s0404t:601_2": "saddo “parī”ti iminā samānatthoti āha “tato tato viloketvā”ti.",
  "tika-s0404t:601_3": "Kasmā āgilāyati koṭisahassahatthināgānaṃ balaṃ dhārentassāti codakassa adhippāyo.",
  "tika-s0404t:601_4": "Ācariyo panassa “esa saṅkhārānaṃ sabhāvo,",
  "tika-s0404t:601_5": "yadidaṃ aniccatā.",
  "tika-s0404t:601_6": "Ye pana aniccā,",
  "tika-s0404t:601_7": "te ekanteneva udayavayappaṭipīḷitatāya dukkhā eva.",
  "tika-s0404t:601_8": "Dukkhasabhāvesu tesu satthukāye dukkhuppattiyā ayaṃ paccayo”ti dassetuṃ “bhagavato”tiādi vuttaṃ.",
  "tika-s0404t:601_9": "Piṭṭhivāto uppajji,",
  "tika-s0404t:601_10": "so ca kho pubbekatakammapaccayā.",
  "tika-s0404t:601_11": "Etthāha “kiṃ pana taṃ kammaṃ,",
  "tika-s0404t:601_12": "yena aparimāṇakālaṃ sakkaccaṃ upacitavipulapuññasambhāro satthā evarūpaṃ dukkhavipākamanubhavatī”ti? Vuccate –",
  "tika-s0404t:601_13": "ayameva bhagavā bodhisattabhūto atītajātiyaṃ mallaputto hutvā pāpajanasevī ayonisomanasikārabahulo carati.",
  "tika-s0404t:601_14": "So ekadivasaṃ nibbuddhe vattamāne ekaṃ mallaputtaṃ gahetvā gāḷhataraṃ nippīḷesi.",
  "tika-s0404t:601_15": "Tena kammena idāni buddho hutvāpi dukkhamanubhavi.",
  "tika-s0404t:601_16": "Yathā cetaṃ,",
  "tika-s0404t:601_17": "evaṃ ciñcamāṇavikādīnamitthīnaṃ yāni bhagavato abbhakkhānādīni dukkhāni,",
  "tika-s0404t:601_18": "sabbāni pubbekatassa vipākāvasesāni,",
  "tika-s0404t:601_19": "yāni kammapilotikānīti vuccanti.",
  "tika-s0404t:601_20": "Vuttañhetaṃ apadāne –",
  "tika-s0404t:602_0": "“Anotattasarāsanne, ramaṇīye silātale;",
  "tika-s0404t:603_0": "Nānāratanapajjote, nānāgandhavanantare.",
  "tika-s0404t:604_0": "“Mahatā bhikkhusaṅghena, pareto lokanāyako;",
  "tika-s0404t:605_0": "Āsīno byākarī tattha, pubbakammāni attano.",
  "tika-s0404t:606_0": "“Suṇātha bhikkhavo mayhaṃ, yaṃ kammaṃ pakataṃ mayā;",
  "tika-s0404t:607_0": "Pilotikassa kammassa, buddhattepi vipaccati.",
  "tika-s0404t:608_0": "1.",
  "tika-s0404t:609_0": "“Munāḷi nāmahaṃ dhutto, pubbe aññāsu jātisu;",
  "tika-s0404t:610_0": "Paccekabuddhaṃ surabhiṃ, abbhācikkhiṃ adūsakaṃ.",
  "tika-s0404t:611_0": "“Tena kammavipākena, niraye saṃsariṃ ciraṃ;",
  "tika-s0404t:612_0": "Bahū vassasahassāni, dukkhaṃ vedesi vedanaṃ.",
  "tika-s0404t:613_0": "“Tena kammāvasesena, idha pacchimake bhave;",
  "tika-s0404t:614_0": "Abbhakkhānaṃ mayā laddhaṃ, sundarikāya kāraṇā.",
  "tika-s0404t:615_0": "2.",
  "tika-s0404t:616_0": "“Sabbābhibhussa buddhassa, nando nāmāsi sāvako;",
  "tika-s0404t:617_0": "Taṃ abbhakkhāya niraye, ciraṃ saṃsaritaṃ mayā.",
  "tika-s0404t:618_0": "“Dasa vassasahassāni, niraye saṃsariṃ ciraṃ;",
  "tika-s0404t:619_0": "Manussabhāvaṃ laddhāhaṃ, abbhakkhānaṃ bahuṃ labhiṃ.",
  "tika-s0404t:620_0": "“Tena kammāvasesena, ciñcamāṇavikā mamaṃ;",
  "tika-s0404t:621_0": "Abbhācikkhi abhūtena, janakāyassa aggato.",
  "tika-s0404t:622_0": "3.",
  "tika-s0404t:623_0": "“Brāhmaṇo sutavā āsiṃ, ahaṃ sakkatapūjito;",
  "tika-s0404t:624_0": "Mahāvane pañcasate, mante vācesi māṇave.",
  "tika-s0404t:625_0": "“Tatthāgato isi bhīmo, pañcābhiñño mahiddhiko;",
  "tika-s0404t:626_0": "Tañcāhaṃ āgataṃ disvā, abbhācikkhiṃ adūsakaṃ.",
  "tika-s0404t:627_0": "“Tatohaṃ avacaṃ sisse, kāmabhogī ayaṃ isi;",
  "tika-s0404t:628_0": "Mayhampi bhāsamānassa, anumodiṃsu māṇavā.",
  "tika-s0404t:629_0": "“Tato māṇavakā sabbe, bhikkhamānaṃ kule kule;",
  "tika-s0404t:630_0": "Mahājanassa āhaṃsu, kāmabhogī ayaṃ isi.",
  "tika-s0404t:631_0": "“Tena kammavipākena, pañca bhikkhusatā ime;",
  "tika-s0404t:632_0": "Abbhakkhānaṃ labhuṃ sabbe, sundarikāya kāraṇā.",
  "tika-s0404t:633_0": "4.",
  "tika-s0404t:634_0": "“Vemātubhātaraṃ pubbe, dhanahetu haniṃ ahaṃ;",
  "tika-s0404t:635_0": "Pakkhipiṃ giriduggasmiṃ, silāya ca apiṃsayiṃ.",
  "tika-s0404t:636_0": "“Tena kammavipākena, devadatto silaṃ khipi;",
  "tika-s0404t:637_0": "Aṅguṭṭhaṃ piṃsayī pāde, mama pāsāṇasakkharā.",
  "tika-s0404t:638_0": "5.",
  "tika-s0404t:639_0": "“Purehaṃ dārako hutvā, kīḷamāno mahāpathe;",
  "tika-s0404t:640_0": "Paccekabuddhaṃ disvāna, magge sakalikaṃ khipiṃ.",
  "tika-s0404t:641_0": "“Tena kammavipākena, idha pacchimake bhave;",
  "tika-s0404t:642_0": "Vadhatthaṃ maṃ devadatto, abhimāre payojayi.",
  "tika-s0404t:643_0": "6.",
  "tika-s0404t:644_0": "“Hatthāroho pure āsiṃ, paccekamunimuttamaṃ;",
  "tika-s0404t:645_0": "Piṇḍāya vicarantaṃ taṃ, āsādesiṃ gajenahaṃ.",
  "tika-s0404t:646_0": "“Tena kammavipākena, bhanto nāḷāgirī gajo;",
  "tika-s0404t:647_0": "Giribbaje puravare, dāruṇo samupāgami.",
  "tika-s0404t:648_0": "7.",
  "tika-s0404t:649_0": "“Rājāhaṃ patthivo āsiṃ, sattiyā purisaṃ haniṃ;",
  "tika-s0404t:650_0": "Tena kammavipākena, niraye paccisaṃ bhusaṃ.",
  "tika-s0404t:651_0": "“Kammuno tassa sesena, idāni sakalaṃ mama;",
  "tika-s0404t:652_0": "Pāde chaviṃ pakappesi, na hi kammaṃ vinassati.",
  "tika-s0404t:653_0": "8.",
  "tika-s0404t:654_0": "“Ahaṃ kevaṭṭagāmasmiṃ, ahuṃ kevaṭṭadārako;",
  "tika-s0404t:655_0": "Macchake ghātite disvā, janayiṃ somanassakaṃ.",
  "tika-s0404t:656_0": "“Tena kammavipākena, sīsadukkhaṃ ahū mama;",
  "tika-s0404t:657_0": "Sabbe sakkā ca haññiṃsu, yadā hani viṭaṭūbho.",
  "tika-s0404t:658_0": "9.",
  "tika-s0404t:659_0": "“Phussassāhaṃ pāvacane, sāvake paribhāsayiṃ;",
  "tika-s0404t:660_0": "Yavaṃ khādatha bhuñjatha, mā ca bhuñjatha sālayo.",
  "tika-s0404t:661_0": "“Tena kammavipākena, temāsaṃ khāditaṃ yavaṃ;",
  "tika-s0404t:662_0": "Nimantito brāhmaṇena, verañjāyaṃ vasiṃ tadā.",
  "tika-s0404t:663_0": "10.",
  "tika-s0404t:664_0": "“Nibbuddhe vattamānamhi, mallaputtaṃ niheṭhayiṃ;",
  "tika-s0404t:665_0": "Tena kammavipākena, piṭṭhidukkhaṃ ahū mama.",
  "tika-s0404t:666_0": "11.",
  "tika-s0404t:667_0": "“Tikicchako ahaṃ āsiṃ, seṭṭhiputtaṃ virecayiṃ;",
  "tika-s0404t:668_0": "Tena kammavipākena, hoti pakkhandikā mama.",
  "tika-s0404t:669_0": "12.",
  "tika-s0404t:670_0": "“Avacāhaṃ jotipālo, sugataṃ kassapaṃ tadā;",
  "tika-s0404t:671_0": "Kuto nu bodhi muṇḍassa, bodhi paramadullabhā.",
  "tika-s0404t:672_0": "“Tena kammavipākena, acariṃ dukkaraṃ bahuṃ;",
  "tika-s0404t:673_0": "Chabbassānuruvelāyaṃ, tato bodhimapāpuṇiṃ.",
  "tika-s0404t:674_0": "“Nāhaṃ etena maggena, pāpuṇiṃ bodhimuttamaṃ;",
  "tika-s0404t:675_0": "Kummaggena gavesissaṃ, pubbakammena vārito.",
  "tika-s0404t:676_0": "“Puññapāpaparikkhīṇo, sabbasantāpavajjito;",
  "tika-s0404t:677_0": "Asoko anupāyāso, nibbāyissamanāsavo.",
  "tika-s0404t:678_0": "“Evaṃ jino viyākāsi, bhikkhusaṅghassa aggato;",
  "tika-s0404t:679_0": "Sabbābhiññābalappatto, anotatte mahāsare”ti. ;",
  "tika-s0404t:680_0": "Avijjāsuttādivaṇṇanā niṭṭhitā.",
  "tika-s0404t:681_0": "9-10. Paṭhamakathāvatthusuttādivaṇṇanā",
  "tika-s0404t:682_0": "69- 70.",
  "tika-s0404t:682_1": "Navame duggatito saṃsārato ca niyyāti etenāti niyyānaṃ,",
  "tika-s0404t:682_2": "saggamaggo,",
  "tika-s0404t:682_3": "mokkhamaggo ca.",
  "tika-s0404t:682_4": "Taṃ niyyānaṃ arahati,",
  "tika-s0404t:682_5": "niyyāne vā niyuttā,",
  "tika-s0404t:682_6": "niyyānaṃ vā phalabhūtaṃ etissā atthīti niyyānikā.",
  "tika-s0404t:682_7": "Vacīduccaritasaṃkilesato niyyātīti vā īkārassa rassattaṃ,",
  "tika-s0404t:682_8": "yakārassa ca kakāraṃ katvā niyyānikā,",
  "tika-s0404t:682_9": "cetanāya saddhiṃ samphappalāpā veramaṇi.",
  "tika-s0404t:682_10": "Tappaṭipakkhato aniyyānikā,",
  "tika-s0404t:682_11": "tassā bhāvo aniyyānikattaṃ,",
  "tika-s0404t:682_12": "tasmā aniyyānikattā.",
  "tika-s0404t:682_13": "Tiracchānabhūtanti tirokaraṇabhūtaṃ.",
  "tika-s0404t:682_14": "Gehassitakathāti gehappaṭisaṃyuttā.",
  "tika-s0404t:682_15": "Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0404t:683_0": "Saha atthenāti sātthakaṃ,",
  "tika-s0404t:683_1": "hitappaṭisaṃyuttanti attho.",
  "tika-s0404t:683_2": "“Surākathā”tipi pāṭhoti āha “surākathanti pāḷiyaṃ panā”ti.",
  "tika-s0404t:683_3": "Sā panesā kathā “evarūpā navasurā pītā ratijananī hotī”ti assādavasena na vaṭṭati,",
  "tika-s0404t:683_4": "ādīnavavasena pana “ummattakasaṃvattanikā”tiādinā nayena vaṭṭati.",
  "tika-s0404t:683_5": "Tenāha “anekavidhaṃ…pe…",
  "tika-s0404t:683_6": "ādīnavavasena vaṭṭatī”ti.",
  "tika-s0404t:683_7": "Visikhāti gharasanniveso.",
  "tika-s0404t:683_8": "Visikhāgahaṇena ca tannivāsino gahitā “gāmo āgato”tiādīsu viya.",
  "tika-s0404t:683_9": "Tenevāha “sūrā samatthā”ti ca “saddhā pasannā”ti ca.",
  "tika-s0404t:683_10": "Kumbhaṭṭhānappadesena kumbhadāsiyo vuttāti āha “kumbhadāsikathā vā”ti.",
  "tika-s0404t:684_0": "Rājakathādipurimakathāya,",
  "tika-s0404t:684_1": "lokakkhāyikādipacchimakathāya vā vinimuttā purimapacchimakathā vimuttā.",
  "tika-s0404t:684_2": "Uppattiṭhitisaṃhārādivasena lokaṃ akkhāyatīti lokakkhāyikā.",
  "tika-s0404t:684_3": "Asukena nāmāti pajāpatinā brahmunā,",
  "tika-s0404t:684_4": "issarena vā.",
  "tika-s0404t:684_5": "Vitaṇḍasallāpakathāti “aṭṭhīnaṃ setattā setoti na vattabbo,",
  "tika-s0404t:684_6": "pattānaṃ kāḷattā kāḷoti pana vattabbo”ti evamādikā. Ādi-",
  "tika-s0404t:684_7": "saddena “selapupphalakāni viya jīvidāvirapārayattivisālā natthi,",
  "tika-s0404t:684_8": "yaṃ yo koci tiriyāmānā katattā”ti evamādīnaṃ saṅgaho daṭṭhabbo.",
  "tika-s0404t:684_9": "Sāgaradevenāti sāgaraputtarājūhi.",
  "tika-s0404t:684_10": "Khatoti etaṃ ekavacanaṃ tehi paccekaṃ khatattā “sāgaradevena khatattā”ti vuttaṃ.",
  "tika-s0404t:684_11": "Sahamuddā samuddoti vutto.",
  "tika-s0404t:684_12": "Bhavati vaddhati etenāti bhavo.",
  "tika-s0404t:684_13": "Bhavābhavā hontīti itibhavābhavakathā.",
  "tika-s0404t:684_14": "Ettha ca bhavoti sassataṃ,",
  "tika-s0404t:684_15": "abhavoti ucchedaṃ.",
  "tika-s0404t:684_16": "Bhavoti vuddhi,",
  "tika-s0404t:684_17": "abhavoti hāni.",
  "tika-s0404t:684_18": "Bhavoti kāmasukhaṃ,",
  "tika-s0404t:684_19": "abhavoti attakilamathoti iti imāya chabbidhāya itibhavābhavakathāya saddhiṃ bāttiṃsa tiracchānakathā nāma honti.",
  "tika-s0404t:684_20": "Atha vā pāḷiyaṃ sarūpato anāgatāpi araññapabbatanadīdīpakathā itisaddena saṅgaṇhitvā bāttiṃsa tiracchānakathā vuttā.",
  "tika-s0404t:684_21": "Dasame natthi vattabbaṃ.",
  "tika-s0404t:685_0": "Paṭhamakathāvatthusuttādivaṇṇanā niṭṭhitā.",
  "tika-s0404t:686_0": "Yamakavaggavaṇṇanā niṭṭhitā.",
  "tika-s0404t:687_0": "(8) 3. Ākaṅkhavaggo",
  "tika-s0404t:688_0": "1-4. Ākaṅkhasuttādivaṇṇanā",
  "tika-s0404t:689_0": "71- 74.",
  "tika-s0404t:689_1": "Tatiyassa paṭhame sīlassa anavasesasamādānena akhaṇḍādibhāvāpattiyā ca paripuṇṇasīlā.",
  "tika-s0404t:689_2": "Samādānato paṭṭhāya avicchindanato sīlasamaṅgino.",
  "tika-s0404t:689_3": "Ettāvatā kirāti kira-",
  "tika-s0404t:689_4": "saddo arucisūcanattho.",
  "tika-s0404t:689_5": "Tenettha ācariyavādassa attano aruccanabhāvaṃ dīpeti.",
  "tika-s0404t:689_6": "Sampannasīlāti anāmaṭṭhavisesaṃ sāmaññato sīlasaṅkhepena gahitaṃ.",
  "tika-s0404t:689_7": "Tañca catubbidhanti ācariyatthero “catupārisuddhisīlaṃ uddisitvā”ti āha.",
  "tika-s0404t:689_8": "Tatthāti catupārisuddhisīle.",
  "tika-s0404t:689_9": "Jeṭṭhakasīlanti padhānasīlaṃ.",
  "tika-s0404t:689_10": "Ubhayatthāti uddesaniddese.",
  "tika-s0404t:689_11": "Idha niddese viya uddesepi pātimokkhasaṃvaro bhagavatā vutto “sampannasīlā”ti vuttattāti adhippāyo.",
  "tika-s0404t:689_12": "Sīlaggahaṇañhi pāḷiyaṃ pātimokkhasaṃvaravasena āgataṃ.",
  "tika-s0404t:689_13": "Tenāha “pātimokkhasaṃvaroyevā”tiādi.",
  "tika-s0404t:689_14": "Tattha avadhāraṇena itaresaṃ tiṇṇaṃ ekadesena pātimokkhantogadhataṃ dīpeti.",
  "tika-s0404t:689_15": "Tathā hi anolokiyolokane ājīvahetu chasikkhāpadavītikkame gilānapaccayassa apaccavekkhitaparibhoge ca āpatti vihitāti.",
  "tika-s0404t:689_16": "Tīṇīti indriyasaṃvarasīlādīni.",
  "tika-s0404t:689_17": "Sīlanti vuttaṭṭhānaṃ nāma atthīti sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā",
  "tika-s0404t:689_18": "pātimokkhasaṃvaroti ācariyassa sammukhattā appaṭikkhipantova upacārena pucchanto viya vadati.",
  "tika-s0404t:689_19": "Tenāha “ananujānanto”ti.",
  "tika-s0404t:689_20": "Chadvārarakkhāmattakamevāti tassa sallahukabhāvamāha cittādhiṭṭhānamattena paṭipākatikabhāvāpattito.",
  "tika-s0404t:689_21": "Itaresupi eseva nayo.",
  "tika-s0404t:689_22": "Paccayuppattimattakanti phalena hetuṃ dasseti.",
  "tika-s0404t:689_23": "Uppādanahetukā hi paccayānaṃ uppatti.",
  "tika-s0404t:689_24": "Idamatthanti idaṃ payojanaṃ imassa paccayassa paribhuñjaneti adhippāyo.",
  "tika-s0404t:689_25": "Nippariyāyenāti iminā indriyasaṃvarādīni tīṇi padhānassa sīlassa parivāravasena pavattiyā pariyāyasīlāni nāmāti dasseti.",
  "tika-s0404t:690_0": "Idāni pātimokkhasaṃvarasseva padhānabhāvaṃ byatirekato anvayato ca upamāya vibhāvetuṃ “yassā”tiādimāha.",
  "tika-s0404t:690_1": "Tattha soti pātimokkhasaṃvaro.",
  "tika-s0404t:690_2": "Sesānīti indriyasaṃvarādīni.",
  "tika-s0404t:690_3": "Tasse vāti “sampannasīlā”ti ettha yaṃ sīlaṃ vuttaṃ, tasseva.",
  "tika-s0404t:690_4": "Sampannapātimokkhāti ettha pātimokkhaggahaṇena vevacanaṃ vatvā taṃ vitthāretvā…pe… ādimāha.",
  "tika-s0404t:690_5": "Yathā aññatthāpi “idha bhikkhu sīlavā hotī”ti puggalādhiṭṭhānāya desanāya uddiṭṭhaṃ sīlaṃ “pātimokkhasaṃvarasaṃvuto viharatī”ti niddiṭṭhaṃ.",
  "tika-s0404t:690_6": "Kasmā āraddhanti desanāya kāraṇapucchā.",
  "tika-s0404t:690_7": "Sīlānisaṃsadassanatthanti payojananiddeso.",
  "tika-s0404t:690_8": "“Sīlānisaṃsadassanattha”nti hi ettha byatirekato yaṃ sīlānisaṃsassa adassanaṃ,",
  "tika-s0404t:690_9": "taṃ imissā desanāya kāraṇanti kasmā āraddhanti?",
  "tika-s0404t:690_10": "Veneyyānaṃ sīlānisaṃsassa adassanatoti atthato āpanno eva hoti.",
  "tika-s0404t:690_11": "Tenāha “sacepī”tiādi.",
  "tika-s0404t:690_12": "Sīlānisaṃsadassanatthanti pana imassa atthaṃ vivarituṃ “tesa”ntiādi vuttaṃ.",
  "tika-s0404t:690_13": "Ānisaṃsoti udayo.",
  "tika-s0404t:690_14": "“Sīlavā sīlasampanno kāyassa bhedā paraṃ maraṇā sugatiṃ saggaṃ lokaṃ upapajjatī”tiādīsu pana vipākaphalampi “ānisaṃso”ti vuttaṃ.",
  "tika-s0404t:690_15": "Ko visesoti ko phalaviseso.",
  "tika-s0404t:690_16": "Kā vaḍḍhīti ko abbhudayo.",
  "tika-s0404t:690_17": "Vijjamānopi guṇo yāthāvato vibhāvito eva abhiruciṃ uppādeti,",
  "tika-s0404t:690_18": "na avibhāvito,",
  "tika-s0404t:690_19": "tasmā ekantato ānisaṃsakittanaṃ icchitabbamevāti dassetuṃ “appeva nāmā”tiādimāha.",
  "tika-s0404t:691_0": "Piyoti piyāyitabbo.",
  "tika-s0404t:691_1": "Piyassa nāma dassanaṃ ekantato abhinanditabbaṃ hotīti āha “piyacakkhūhi sampassitabbo”ti.",
  "tika-s0404t:691_2": "Pītisamuṭṭhānappasannasommarūpapariggahañhi cakkhu “piyacakkhū”ti vuccati.",
  "tika-s0404t:691_3": "Tesanti sabrahmacārīnaṃ.",
  "tika-s0404t:691_4": "Manavaḍḍhanakoti pītimanassa paribrūhanato uparūpari pīticittasseva uppādanako.",
  "tika-s0404t:691_5": "Garuṭṭhāniyoti garukaraṇassa ṭhānabhūto.",
  "tika-s0404t:691_6": "Jānaṃ jānātīti ñāṇena jānitabbaṃ jānāti.",
  "tika-s0404t:691_7": "Yathā vā aññe ajānantāpi jānantā viya pavattanti,",
  "tika-s0404t:691_8": "na evamayaṃ,",
  "tika-s0404t:691_9": "ayaṃ pana jānanto eva jānāti.",
  "tika-s0404t:691_10": "Passaṃ passatīti dassanabhūtena paññācakkhunā passitabbaṃ passati,",
  "tika-s0404t:691_11": "passanto eva vā passati.",
  "tika-s0404t:691_12": "Evaṃ sambhāvanīyoti evaṃ viññutāya paṇḍitabhāvena sambhāvetabbo.",
  "tika-s0404t:691_13": "Sīlesvevassa paripūrakārīti sīlesu paripūrakārī eva bhaveyyāti.",
  "tika-s0404t:691_14": "Evaṃ uttarapadāvadhāraṇaṃ daṭṭhabbaṃ.",
  "tika-s0404t:691_15": "Evañhi iminā padena uparisikkhādvayaṃ anivattitameva hoti.",
  "tika-s0404t:691_16": "Yathā pana sīlesu paripūrakārī nāma hoti,",
  "tika-s0404t:691_17": "taṃ phalena dassetuṃ “ajjhatta”ntiādi vuttaṃ.",
  "tika-s0404t:691_18": "Vipassanādhiṭṭhānasamādhisaṃvattanikatāya hi idha sīlassa pāripūrī,",
  "tika-s0404t:691_19": "na kevalaṃ akhaṇḍādibhāvamattaṃ.",
  "tika-s0404t:691_20": "Vuttañhetaṃ “yāni kho pana tāni akhaṇḍāni…pe…",
  "tika-s0404t:691_21": "samādhisaṃvattanikānī”ti.",
  "tika-s0404t:691_22": "Evañca katvā uparisikkhādvayaṃ sīlassa sambhārabhāvena gahitanti sīlassevettha padhānaggahaṇaṃ siddhaṃ hoti.",
  "tika-s0404t:691_23": "Sīlānurakkhakā hi cittekaggatāsaṅkhārapariggahā.",
  "tika-s0404t:691_24": "Anūnenāti akhaṇḍādibhāvena,",
  "tika-s0404t:691_25": "kassaci vā ahāpanena upapannena.",
  "tika-s0404t:691_26": "Ākārenāti karaṇena sampādanena.",
  "tika-s0404t:692_0": "Ajjhattanti vā attanoti vā ekaṃ ekatthaṃ,",
  "tika-s0404t:692_1": "byañjanameva nānaṃ.",
  "tika-s0404t:692_2": "Bhummatthe cetaṃ,",
  "tika-s0404t:692_3": "“samatha”nti upayogavacanaṃ “anū”ti iminā upasaggena yoge siddhanti āha “attano cittasamathe yutto”ti.",
  "tika-s0404t:692_4": "Tattha cittasamatheti cittassa samādhāne.",
  "tika-s0404t:692_5": "Yuttoti aviyutto pasuto.",
  "tika-s0404t:692_6": "Yo sabbena sabbaṃ jhānabhāvanāya ananuyutto,",
  "tika-s0404t:692_7": "so taṃ bahi nīharati nāma.",
  "tika-s0404t:692_8": "Yo ārabhitvā antarā saṅkocaṃ āpajjati,",
  "tika-s0404t:692_9": "so taṃ vināseti nāma.",
  "tika-s0404t:692_10": "Yo pana īdiso ahutvā jhānaṃ upasampajja viharati,",
  "tika-s0404t:692_11": "so anirākatajjhānoti dassento “bahi anīhaṭajjhāno”tiādimāha.",
  "tika-s0404t:692_12": "Nīharaṇavināsatthañhi idaṃ nirākaraṇaṃ nāma.",
  "tika-s0404t:692_13": "“Thambhaṃ niraṃkatvā nivātavuttī”tiādīsu cassa payogo daṭṭhabbo.",
  "tika-s0404t:693_0": "Sattavidhāya anupassanāyāti ettha aniccānupassanā,",
  "tika-s0404t:693_1": "dukkhānupassanā,",
  "tika-s0404t:693_2": "anattānupassanā,",
  "tika-s0404t:693_3": "nibbidānupassanā,",
  "tika-s0404t:693_4": "virāgānupassanā,",
  "tika-s0404t:693_5": "nirodhānupassanā,",
  "tika-s0404t:693_6": "paṭinissaggānupassanāti imā sattavidhā anupassanā.",
  "tika-s0404t:693_7": "Suññāgāragato bhikkhu tattha laddhakāyavivekatāya samathavipassanāvasena cittavivekaṃ paribrūhento yathānusiṭṭhapaṭipattiyā",
  "tika-s0404t:693_8": "lokaṃ sāsanañca attano visesādhigamaṭṭhānabhūtaṃ suññāgārañca upasobhayamāno guṇavisesādhiṭṭhānabhāvāpādanena",
  "tika-s0404t:693_9": "viññūnaṃ atthato taṃ brūhento nāma hotīti vuttaṃ “brūhetā suññāgārāna”nti.",
  "tika-s0404t:693_10": "Tenāha “ettha cā”tiādi.",
  "tika-s0404t:693_11": "Ekabhūmakādipāsāde kurumānopi pana neva suññāgārānaṃ brūhetāti daṭṭhabbo.",
  "tika-s0404t:693_12": "Suññāgāraggahaṇena cettha araññarukkhamūlādi sabbaṃ padhānānuyogakkhamaṃ senāsanaṃ gahitanti daṭṭhabbaṃ.",
  "tika-s0404t:694_0": "Ettāvatā yathā taṇhāvicaritadesanā paṭhamaṃ taṇhāvasena āraddhāpi taṇhāpadaṭṭhānattā mānadiṭṭhīnaṃ mānadiṭṭhiyo",
  "tika-s0404t:694_1": "osaritvā kamena papañcattayadesanā jātā,",
  "tika-s0404t:694_2": "evamayaṃ desanā paṭhamaṃ adhisīlasikkhāvasena āraddhāpi sīlapadaṭṭhānattā samathavipassanānaṃ samathavipassanāyo",
  "tika-s0404t:694_3": "osaritvā kamena sikkhāttayadesanā jātāti veditabbā.",
  "tika-s0404t:694_4": "Ettha hi “sīlesvevassa paripūrakārī”ti ettāvatā adhisīlasikkhā vuttā,",
  "tika-s0404t:694_5": "“ajjhattaṃ cetosamathamanuyutto anirākatajjhāno”ti ettāvatā adhicittasikkhā,",
  "tika-s0404t:694_6": "“vipassanāya samannāgato”ti ettāvatā adhipaññāsikkhā.",
  "tika-s0404t:694_7": "“Brūhetā suññāgārāna”nti iminā pana samathavasena suññāgāravaḍḍhane adhicittasikkhā,",
  "tika-s0404t:694_8": "vipassanāvasena adhipaññāsikkhāti evaṃ dvepi sikkhā saṅgahetvā vuttā.",
  "tika-s0404t:694_9": "Ettha ca “ajjhattaṃ cetosamathamanuyutto anirākatajjhāno”ti imehi padehi sīlānurakkhikā eva cittekaggatā kathitā,",
  "tika-s0404t:694_10": "“vipassanāyā”ti iminā padena sīlānurakkhiko saṅkhārapariggaho.",
  "tika-s0404t:695_0": "Kathaṃ cittekaggatā sīlamanurakkhati?",
  "tika-s0404t:695_1": "Yassa hi cittekaggatā natthi,",
  "tika-s0404t:695_2": "so byādhimhi uppanne vihaññati,",
  "tika-s0404t:695_3": "so byādhivihato vikkhittacitto sīlaṃ vināsetvāpi byādhivūpasamaṃ kattā hoti.",
  "tika-s0404t:695_4": "Yassa pana cittekaggatā atthi,",
  "tika-s0404t:695_5": "so taṃ byādhidukkhaṃ vikkhambhetvā samāpattiṃ samāpajjati,",
  "tika-s0404t:695_6": "samāpannakkhaṇe dukkhaṃ dūragataṃ hoti,",
  "tika-s0404t:695_7": "balavataraṃ sukhamuppajjati.",
  "tika-s0404t:695_8": "Evaṃ cittekaggatā sīlamanurakkhati.",
  "tika-s0404t:695_9": "Kathaṃ saṅkhārapariggaho sīlamanurakkhati?",
  "tika-s0404t:695_10": "Yassa hi saṅkhārapariggaho natthi,",
  "tika-s0404t:695_11": "tassa “mama rūpaṃ mama viññāṇa”nti attabhāve balavamamattaṃ hoti,",
  "tika-s0404t:695_12": "so tathārūpesu dubbhikkhabyādhibhayādīsu sampattesu sīlaṃ nāsetvāpi attabhāvaṃ posetā hoti.",
  "tika-s0404t:695_13": "Yassa pana saṅkhārapariggaho atthi,",
  "tika-s0404t:695_14": "tassa attabhāve balavamamattaṃ vā sineho vā na hoti,",
  "tika-s0404t:695_15": "so tathārūpesu dubbhikkhabyādhibhayādīsu sampattesu sacepissa antāni bahi nikkhamanti,",
  "tika-s0404t:695_16": "sacepi ussussati visussati,",
  "tika-s0404t:695_17": "khaṇḍākhaṇḍiko vā hoti satadhāpi sahassadhāpi,",
  "tika-s0404t:695_18": "neva sīlaṃ vināsetvā attabhāvaṃ posetā hoti.",
  "tika-s0404t:695_19": "Evaṃ saṅkhārapariggaho sīlaṃ anurakkhati.",
  "tika-s0404t:696_0": "“Brūhetā suññāgārāna”nti iminā pana tasseva ubhayassa brūhanā vaḍḍhanā sātaccakiriyā dassitā.",
  "tika-s0404t:696_1": "Evaṃ bhagavā yasmā “sabrahmacārīnaṃ piyo cassaṃ…pe…",
  "tika-s0404t:696_2": "bhāvanīyo cā”ti ime cattāro dhamme ākaṅkhantena natthaññaṃ kiñci kātabbaṃ,",
  "tika-s0404t:696_3": "aññadatthu sīlādiguṇasamannāgateneva bhavitabbaṃ.",
  "tika-s0404t:696_4": "Īdiso hi sabrahmacārīnaṃ piyo hoti manāpo garu bhāvanīyo.",
  "tika-s0404t:696_5": "Vuttampi hetaṃ –",
  "tika-s0404t:697_0": "“Sīladassanasampannaṃ, dhammaṭṭhaṃ saccavedinaṃ;",
  "tika-s0404t:698_0": "Attano kamma kubbānaṃ, taṃ jano kurute piya”nti. ;",
  "tika-s0404t:699_0": "Tasmā “ākaṅkheyya ce,",
  "tika-s0404t:699_1": "bhikkhave,",
  "tika-s0404t:699_2": "bhikkhu sabrahmacārīnaṃ piyo cassaṃ…pe…",
  "tika-s0404t:699_3": "sīlesvevassa paripūrakārī…pe…",
  "tika-s0404t:699_4": "suññāgārāna”nti vatvā idāni yasmā paccayalābhādiṃ patthayantenapi idameva karaṇīyaṃ,",
  "tika-s0404t:699_5": "na aññaṃ kiñci,",
  "tika-s0404t:699_6": "tasmā “ākaṅkheyya ce,",
  "tika-s0404t:699_7": "bhikkhave,",
  "tika-s0404t:699_8": "bhikkhu lābhī assa”ntiādimāha.",
  "tika-s0404t:699_9": "Lābhī assanti lābhāsāya saṃvarasīlaparipūraṇaṃ pāḷiyaṃ āgataṃ.",
  "tika-s0404t:699_10": "Kimīdisaṃ bhagavā anujānātīti?",
  "tika-s0404t:699_11": "Na bhagavā sabhāvena īdisaṃ anujānāti,",
  "tika-s0404t:699_12": "mahākāruṇikatāya pana puggalajjhāsayena evaṃ vuttanti dassento “na bhagavā”tiādimāha.",
  "tika-s0404t:699_13": "Tattha ghāsesanaṃ chinnakatho,",
  "tika-s0404t:699_14": "na vācaṃ payuttaṃ bhaṇeti chinnakatho mūgo viya hutvā obhāsaparikathānimittaviññattipayuttaṃ ghāsesanaṃ vācaṃ na bhaṇe,",
  "tika-s0404t:699_15": "na katheyyāti attho.",
  "tika-s0404t:699_16": "Puggalajjhāsayavasenāti saṅkhepato vuttamatthaṃ vivaranto “yesaṃ hī”tiādimāha.",
  "tika-s0404t:699_17": "Raso sabhāvabhūto ānisaṃso rasānisaṃso.",
  "tika-s0404t:700_0": "Paccayadānakārāti cīvarādipaccayadānavasena pavattakārā.",
  "tika-s0404t:700_1": "Mahapphalā mahānisaṃsāti ubhayametaṃ atthato ekaṃ,",
  "tika-s0404t:700_2": "byañjanameva nānaṃ. “Pañcime,",
  "tika-s0404t:700_3": "gahapatayo,",
  "tika-s0404t:700_4": "ānisaṃsā”tiādīsu hi ānisaṃsasaddo phalapariyāyopi hoti.",
  "tika-s0404t:700_5": "Mahantaṃ vā lokiyasukhaṃ phalanti pasavantīti mahapphalā,",
  "tika-s0404t:700_6": "mahato lokuttarasukhassa paccayā hontīti mahānisaṃsā.",
  "tika-s0404t:700_7": "Tenāha “lokiyasukhena phalabhūtenā”tiādi.",
  "tika-s0404t:701_0": "Peccabhavaṃ gatāti petūpapattivasena nibbattiṃ upagatā.",
  "tika-s0404t:701_1": "Te pana yasmā idha katakālakiriyā kālena katajīvitupacchedā honti,",
  "tika-s0404t:701_2": "tasmā vuttaṃ “kālakatā”ti.",
  "tika-s0404t:701_3": "Sassusasurā ca tappakkhikā ca sassusasurapakkhikā.",
  "tika-s0404t:701_4": "Te ñātiyonisambandhena āvāhavivāhasambandhavasena sambaddhā ñātī.",
  "tika-s0404t:701_5": "Sālohitāti yonisambandhavasena.",
  "tika-s0404t:701_6": "Ekalohitabaddhāti ekena samānena lohitasambandhena sambaddhā.",
  "tika-s0404t:701_7": "Pasannacittoti pasannacittako.",
  "tika-s0404t:701_8": "Kālakato pitā vā mātā vā petayoniyaṃ uppannoti adhikārato viññāyatīti vuttaṃ.",
  "tika-s0404t:701_9": "Mahānisaṃsameva hotīti tassa tathāsīlasampannattāti adhippāyo.",
  "tika-s0404t:702_0": "Ajjhottharitāti madditā.",
  "tika-s0404t:702_1": "Na ca maṃ arati saheyyāti maṃ ca arati na abhibhaveyya na maddeyya na ajjhotthareyya.",
  "tika-s0404t:702_2": "Uppannanti jātaṃ nibbattaṃ.",
  "tika-s0404t:702_3": "Sīlādiguṇayutto hi aratiñca ratiñca sahati ajjhottharati,",
  "tika-s0404t:702_4": "madditvā tiṭṭhati,",
  "tika-s0404t:702_5": "tasmā īdisamattānaṃ icchantenapi sīlādiguṇayutteneva bhavitabbanti dasseti.",
  "tika-s0404t:702_6": "Cittutrāso bhāyatīti bhayaṃ,",
  "tika-s0404t:702_7": "ārammaṇaṃ bhāyati etasmāti bhayaṃ.",
  "tika-s0404t:702_8": "Taṃ duvidhampi bhayaṃ bheravañca sahati abhibhavatīti bhayabheravasaho.",
  "tika-s0404t:702_9": "Sīlādiguṇayutto hi bhayabheravaṃ sahati ajjhottharati,",
  "tika-s0404t:702_10": "madditvā tiṭṭhati ariyakoṭiyavāsī mahādattatthero viya.",
  "tika-s0404t:703_0": "Thero kira maggaṃ paṭipanno aññataraṃ pāsādikaṃ araññaṃ disvā “idhevajja samaṇadhammaṃ katvā gamissāmī”ti",
  "tika-s0404t:703_1": "maggā okkamma aññatarasmiṃ rukkhamūle saṅghāṭiṃ paññapetvā pallaṅkaṃ ābhujitvā nisīdi.",
  "tika-s0404t:703_2": "Rukkhadevatāya dārakā therassa sīlatejena sakabhāvena saṇṭhātuṃ asakkontā vissaramakaṃsu.",
  "tika-s0404t:703_3": "Devatāpi sakalarukkhaṃ cālesi.",
  "tika-s0404t:703_4": "Thero acalova nisīdi.",
  "tika-s0404t:703_5": "Sā devatā dhūmāyi pajjali.",
  "tika-s0404t:703_6": "Neva sakkhi theraṃ cāletuṃ.",
  "tika-s0404t:703_7": "Tato upāsakavaṇṇenāgantvā vanditvā aṭṭhāsi.",
  "tika-s0404t:703_8": "“Ko eso”ti vuttā “ahaṃ, bhante,",
  "tika-s0404t:703_9": "tasmiṃ rukkhe adhivatthā devatā”ti avoca.",
  "tika-s0404t:703_10": "Tvaṃ ete vikāre akāsīti. Āma, bhanteti.",
  "tika-s0404t:703_11": "“Kasmā”ti ca vuttā āha “tumhākaṃ, bhante,",
  "tika-s0404t:703_12": "sīlatejena dārakā sakabhāvena saṇṭhātuṃ asakkontā vissaramakaṃsu,",
  "tika-s0404t:703_13": "sāhaṃ tumhe palāpetuṃ evamakāsi”nti.",
  "tika-s0404t:703_14": "Thero āha “atha kasmā ‘idha, bhante,",
  "tika-s0404t:703_15": "mā vasatha,",
  "tika-s0404t:703_16": "mayhaṃ aphāsuka’nti paṭikacceva nāvacāsi,",
  "tika-s0404t:703_17": "idāni pana mā maṃ kiñci avaca,",
  "tika-s0404t:703_18": "‘ariyakoṭiyamahādatto amanussabhayena gato’ti vacanato lajjāmi,",
  "tika-s0404t:703_19": "tenāhaṃ idheva vasissaṃ,",
  "tika-s0404t:703_20": "tvaṃ pana ajjekadivasaṃ yattha katthaci vasāhī”ti.",
  "tika-s0404t:703_21": "Evaṃ sīlādiguṇayutto bhayabheravasaho hoti,",
  "tika-s0404t:703_22": "tasmā īdisamattānaṃ icchantenapi sīlādiguṇayutteneva bhavitabbanti dasseti.",
  "tika-s0404t:703_23": "Dutiyādīni uttānatthāni.",
  "tika-s0404t:704_0": "Ākaṅkhasuttādivaṇṇanā niṭṭhitā.",
  "tika-s0404t:705_0": "5-10. Migasālāsuttādivaṇṇanā",
  "tika-s0404t:706_0": "75- 80.",
  "tika-s0404t:706_1": "Pañcame imassa hi puggalassa sīlavirahitassa paññā sīlaṃ paridhovatīti akhaṇḍādibhāvāpādanena sīlaṃ ādimajjhapariyosānesu paññāya suvisodhitaṃ karoti.",
  "tika-s0404t:706_2": "Yassa hi abbhantare sīlasaṃvaro natthi,",
  "tika-s0404t:706_3": "ugghaṭitaññutāya pana cātuppadikagāthāpariyosāne paññāya sīlaṃ dhovitvā saha paṭisambhidāhi arahattaṃ pāpuṇāti,",
  "tika-s0404t:706_4": "ayaṃ paññāya sīlaṃ dhovati nāma seyyathāpi santatimahāmatto.",
  "tika-s0404t:707_0": "Sīlavā pana paññaṃ dhovati.",
  "tika-s0404t:707_1": "Yassa hi puthujjanassa sīlaṃ saṭṭhiasītivassāni akhaṇḍaṃ hoti,",
  "tika-s0404t:707_2": "so maraṇakālepi sabbakilese ghātetvā sīlena paññaṃ dhovitvā arahattaṃ gaṇhāti kandarasālapariveṇe mahāsaṭṭhivassatthero viya.",
  "tika-s0404t:707_3": "There kira maraṇamañce nipajjitvā balavavedanāya nitthunante tissamahārājā “theraṃ passissāmī”ti gantvā",
  "tika-s0404t:707_4": "pariveṇadvāre ṭhito taṃ saddaṃ sutvā pucchi “kassa saddo aya”nti.",
  "tika-s0404t:707_5": "Therassa nitthunanasaddoti.",
  "tika-s0404t:707_6": "“Pabbajjāya saṭṭhivassena vedanāpariggahamattampi na kataṃ,",
  "tika-s0404t:707_7": "idāni na taṃ vandissāmī”ti nivattitvā mahābodhiṃ vandituṃ gato.",
  "tika-s0404t:707_8": "Tato upaṭṭhākadaharo theraṃ āha “kiṃ no, bhante,",
  "tika-s0404t:707_9": "lajjāpetha,",
  "tika-s0404t:707_10": "saddhopi rājā vippaṭisārī hutvā ‘na vandissāmī’ti gato”ti. Kasmā, āvusoti?",
  "tika-s0404t:707_11": "Tumhākaṃ nitthunanasaddaṃ sutvāti.",
  "tika-s0404t:707_12": "“Tena hi me okāsaṃ karothā”ti vatvā vedanaṃ vikkhambhetvā arahattaṃ patvā daharassa saññaṃ adāsi “gacchāvuso,",
  "tika-s0404t:707_13": "idāni rājānaṃ amhe vandāpehī”ti.",
  "tika-s0404t:707_14": "Daharo gantvā “idāni kira theraṃ vandathā”ti āha.",
  "tika-s0404t:707_15": "Rājā susumārapatitena theraṃ vandanto “nāhaṃ ayyassa arahattaṃ vandāmi,",
  "tika-s0404t:707_16": "puthujjanabhūmiyaṃ pana ṭhatvā rakkhitasīlameva vandāmī”ti āha.",
  "tika-s0404t:707_17": "Evaṃ sīlena paññaṃ dhovati nāma.",
  "tika-s0404t:707_18": "Sesaṃ vuttameva.",
  "tika-s0404t:707_19": "Chaṭṭhādīsu natthi vattabbaṃ.",
  "tika-s0404t:708_0": "Migasālāsuttādivaṇṇanā niṭṭhitā.",
  "tika-s0404t:709_0": "Ākaṅkhavaggavaṇṇanā niṭṭhitā.",
  "tika-s0404t:710_0": "(9) 4. Theravaggo",
  "tika-s0404t:711_0": "1-8. Vāhanasuttādivaṇṇanā",
  "tika-s0404t:712_0": "81- 88.",
  "tika-s0404t:712_1": "Catutthassa paṭhame vimariyādīkatenāti nimmariyādīkatena.",
  "tika-s0404t:712_2": "Cetasāti evaṃvidhena cittena viharati.",
  "tika-s0404t:712_3": "Tattha dve mariyādā kilesamariyādā ca ārammaṇamariyādā ca.",
  "tika-s0404t:712_4": "Sace hissa rūpādike ārabbha rāgādayo uppajjeyyuṃ,",
  "tika-s0404t:712_5": "kilesamariyādā tena katā bhaveyya.",
  "tika-s0404t:712_6": "Tesu panassa ekopi na uppannoti kilesamariyādā natthi.",
  "tika-s0404t:712_7": "Sace panassa rūpādidhamme āvajjentassa ekacce āpāthaṃ nāgaccheyyuṃ,",
  "tika-s0404t:712_8": "evamassa ārammaṇamariyādā bhaveyya.",
  "tika-s0404t:712_9": "Te panassa dhamme āvajjentassa āpāthaṃ anāgatadhammo nāma natthīti ārammaṇamariyādāpi natthi.",
  "tika-s0404t:712_10": "Idha pana kilesamariyādā adhippetāti āha “kilesamariyādaṃ bhinditvā”tiādi.",
  "tika-s0404t:712_11": "Tatiyādīsu natthi vattabbaṃ.",
  "tika-s0404t:713_0": "Vāhanasuttādivaṇṇanā niṭṭhitā.",
  "tika-s0404t:714_0": "9-10. Kokālikasuttādivaṇṇanā",
  "tika-s0404t:715_0": "89- 90.",
  "tika-s0404t:715_1": "Navame kokālikanāmakā dve bhikkhū.",
  "tika-s0404t:715_2": "Tato idhādhippetaṃ niddhāretvā dassetuṃ “koyaṃ kokāliko”ti pucchā.",
  "tika-s0404t:715_3": "Suttassa aṭṭhuppattiṃ dassetuṃ “kasmā ca upasaṅkamī”ti pucchā.",
  "tika-s0404t:715_4": "Ayaṃ kirātiādi yathākkamaṃ tāsaṃ vissajjanaṃ.",
  "tika-s0404t:715_5": "Vivekavāsaṃ vasitukāmattā appicchatāya ca mā no kassaci…pe… vasiṃsu.",
  "tika-s0404t:715_6": "Āghātaṃ uppādesi attano icchāvighātanato.",
  "tika-s0404t:715_7": "Therā bhikkhusaṅghassa niyyādayiṃsu payuttavācāya akatattā therehi ca adāpitattā.",
  "tika-s0404t:715_8": "Pubbepi…pe…",
  "tika-s0404t:715_9": "maññeti iminā therānaṃ kohaññe ṭhitabhāvaṃ āsaṅkati avaṇe vaṇaṃ passanto viya,",
  "tika-s0404t:715_10": "suparisuddhe ādāsatale jallaṃ uṭṭhāpento viya ca.",
  "tika-s0404t:716_0": "Aparajjhitvāti bhagavato sammukhā “pāpabhikkhū jātā”ti vatvā.",
  "tika-s0404t:716_1": "Mahāsāvajjadassanatthanti mahāsāvajjabhāvadassanatthaṃ,",
  "tika-s0404t:716_2": "ayameva vā pāṭho.",
  "tika-s0404t:716_3": "Māhevanti mā evamāha,",
  "tika-s0404t:716_4": "mā evaṃ bhaṇi.",
  "tika-s0404t:716_5": "Saddhāya ayo uppādo saddhāyo,",
  "tika-s0404t:716_6": "taṃ āvahatīti saddhāyikoti āha “saddhāya āgamakaro”ti.",
  "tika-s0404t:716_7": "Saddhāyikoti vā saddhāya ayitabbo,",
  "tika-s0404t:716_8": "saddheyyoti attho.",
  "tika-s0404t:716_9": "Tenāha “saddhātabbavacano vā”ti.",
  "tika-s0404t:717_0": "Pīḷakā nāma bāhirato paṭṭhāya aṭṭhīni bhindanti,",
  "tika-s0404t:717_1": "imā pana paṭhamaṃyeva aṭṭhīni bhinditvā uggatā.",
  "tika-s0404t:717_2": "Tenāha “aṭṭhīni bhinditvā uggatāhi piḷakāhī”ti.",
  "tika-s0404t:717_3": "Taruṇabeluvamattiyoti taruṇabillaphalamattiyo.",
  "tika-s0404t:717_4": "Visagilitoti khittapaharaṇo.",
  "tika-s0404t:717_5": "Tañca baḷisaṃ visasamaññā loke.",
  "tika-s0404t:717_6": "Ārakkhadevatānaṃ saddaṃ sutvāti padaṃ ānetvā sambandho.",
  "tika-s0404t:718_0": "Brahmaloketi suddhāvāsaloke.",
  "tika-s0404t:718_1": "Varākoti anuggahavacanametaṃ.",
  "tika-s0404t:718_2": "Hīnapariyāyoti keci.",
  "tika-s0404t:718_3": "Piyasīlāti iminā etasmiṃ atthe niruttinayena pesalāti padasiddhīti dasseti.",
  "tika-s0404t:718_4": "Kabarakkhīnīti byādhibalena paribhinnavaṇṇatāya kabarabhūtāni akkhīni.",
  "tika-s0404t:718_5": "Yattakanti bhagavato vacanaṃ aññathā karontena yattakaṃ tayā aparaddhaṃ,",
  "tika-s0404t:718_6": "tassa pamāṇaṃ natthīti attho.",
  "tika-s0404t:718_7": "Yasmā anāgāmino nāma pahīnakāmacchandabyāpādā honti,",
  "tika-s0404t:718_8": "tvañca diṭṭhikāmacchandabyāpādavasena idhāgato,",
  "tika-s0404t:718_9": "tasmā yāvañca te idaṃ aparaddhanti evamettha attho daṭṭhabbo.",
  "tika-s0404t:719_0": "Adiṭṭhippattoti appattadiṭṭhiko.",
  "tika-s0404t:719_1": "Gilitaviso viya visaṃ gilitvā ṭhito viya.",
  "tika-s0404t:719_2": "Kuṭhārisadisā mūlapacchindanaṭṭhena.",
  "tika-s0404t:719_3": "Uttamattheti arahatte.",
  "tika-s0404t:719_4": "Khīṇāsavoti vadati sunakkhatto viya acelaṃ korakkhattiyaṃ.",
  "tika-s0404t:719_5": "Yo aggasāvako viya pasaṃsitabbo khīṇāsavo,",
  "tika-s0404t:719_6": "taṃ “dussīlo aya”nti vadati.",
  "tika-s0404t:719_7": "Vicinātīti ācinoti pasavati.",
  "tika-s0404t:719_8": "Pasaṃsiyanindā tāva sampannaguṇaparidhaṃsanavasena pavattiyā sāvajjatāya kaṭukavipākā,",
  "tika-s0404t:719_9": "nindiyappasaṃsā pana kathaṃ tāya samavipākāti?",
  "tika-s0404t:719_10": "Tattha avijjamānaguṇasamāropanena attano paresañca micchāpaṭipattihetubhāvato pasaṃsiyena tassa samabhāvakaraṇato ca.",
  "tika-s0404t:719_11": "Lokepi hi asūraṃ sūrena samaṃ karonto gārayho hoti,",
  "tika-s0404t:719_12": "pageva duppaṭipannaṃ suppaṭipannena samaṃ karontoti.",
  "tika-s0404t:720_0": "Sakena dhanenāti attano sāpateyyena.",
  "tika-s0404t:720_1": "Ayaṃ appamattako aparādho diṭṭhadhammikattā sappatikārattā ca tassa.",
  "tika-s0404t:720_2": "Ayaṃ mahantataro kali katūpacitassa samparāyikattā appatikārattā ca.",
  "tika-s0404t:721_0": "Nirabbudoti gaṇanāviseso esoti āha “nirabbudagaṇanāyā”ti,",
  "tika-s0404t:721_1": "satasahassaṃ nirabbudānanti attho.",
  "tika-s0404t:721_2": "Yamariyagarahī nirayaṃ upetīti ettha yathāvuttaāyuppamāṇaṃ pākatikavasena ariyūpavādinā vuttanti veditabbaṃ.",
  "tika-s0404t:721_3": "Aggasāvakānaṃ pana guṇamahantatāya tatopi ativiya mahantataramevāti vadanti.",
  "tika-s0404t:722_0": "Atha kho brahmā sahampatīti ko ayaṃ brahmā,",
  "tika-s0404t:722_1": "kasmā ca pana bhagavantaṃ upasaṅkamitvā etadavocāti?",
  "tika-s0404t:722_2": "Ayaṃ kassapassa bhagavato sāsane sahako nāma bhikkhu anāgāmī hutvā suddhāvāsesu uppanno,",
  "tika-s0404t:722_3": "tattha sahampati brahmāti sañjānanti.",
  "tika-s0404t:722_4": "So panāhaṃ bhagavantaṃ upasaṅkamitvā “padumanirayaṃ kittessāmi,",
  "tika-s0404t:722_5": "tato bhagavā bhikkhūnaṃ ārocessati,",
  "tika-s0404t:722_6": "athānusandhikusalā bhikkhū tatthāyuppamāṇaṃ pucchissanti,",
  "tika-s0404t:722_7": "bhagavā ācikkhanto ariyūpavāde ādīnavaṃ pakāsessatī”ti iminā kāraṇena bhagavantaṃ upasaṅkamitvā etadavoca.",
  "tika-s0404t:723_0": "Magadharaṭṭhe saṃvohārato māgadhako pattho, tena.",
  "tika-s0404t:723_1": "Paccitabbaṭṭhānassāti nirayadukkhena paccitabbappadesassa etaṃ abbudoti nāmaṃ.",
  "tika-s0404t:723_2": "Vassagaṇanāti ekato paṭṭhāya dasaguṇitaṃ abbudaāyumhi tato aparaṃ vīsatiguṇitaṃ nirabbudādīsu vassagaṇanā veditabbā.",
  "tika-s0404t:723_3": "Ayañca gaṇanā aparicitānaṃ dukkarāti vuttaṃ “na taṃ sukaraṃ saṅkhātu”nti.",
  "tika-s0404t:723_4": "Keci pana “tattha tattha paridevanānattena kammakāraṇanānattenapi imāni nāmāni laddhānī”ti vadanti,",
  "tika-s0404t:723_5": "apare “sītanarakā ete”ti.",
  "tika-s0404t:723_6": "Sabbatthāti ababādīsu padumapariyosānesu sabbesu nirayesu.",
  "tika-s0404t:723_7": "Esa nayoti heṭṭhimato uparimassa vīsatiguṇataṃ atidisati.",
  "tika-s0404t:723_8": "Dasame natthi vattabbaṃ.",
  "tika-s0404t:724_0": "Kokālikasuttādivaṇṇanā niṭṭhitā.",
  "tika-s0404t:725_0": "Theravaggavaṇṇanā niṭṭhitā.",
  "tika-s0404t:726_0": "(10) 5. Upālivaggo",
  "tika-s0404t:727_0": "1-4. Kāmabhogīsuttādivaṇṇanā",
  "tika-s0404t:728_0": "91- 94.",
  "tika-s0404t:728_1": "Pañcamassa paṭhamādīni uttānatthāni.",
  "tika-s0404t:728_2": "Catutthe tapanaṃ santapanaṃ kāyassa khedanaṃ tapo,",
  "tika-s0404t:728_3": "so etassa atthīti tapassī,",
  "tika-s0404t:728_4": "taṃ tapassiṃ.",
  "tika-s0404t:728_5": "Yasmā tathābhūto tapanissito,",
  "tika-s0404t:728_6": "tapo vā tannissito,",
  "tika-s0404t:728_7": "tasmā āha “tapanissitaka”nti.",
  "tika-s0404t:728_8": "Lūkhaṃ pharusaṃ sādhusammatācāravirahato na pasādanīyaṃ ājīvati vattatīti lūkhājīvī,",
  "tika-s0404t:728_9": "taṃ lūkhājīviṃ.",
  "tika-s0404t:728_10": "Upakkosatīti uppaṇḍeti,",
  "tika-s0404t:728_11": "upahasanavasena paribhāsati.",
  "tika-s0404t:728_12": "Upavadatīti avaññāpubbakaṃ apavadati.",
  "tika-s0404t:728_13": "Tenāha “hīḷeti vambhetī”ti.",
  "tika-s0404t:729_0": "Kāmabhogīsuttādivaṇṇanā niṭṭhitā.",
  "tika-s0404t:730_0": "5. Uttiyasuttavaṇṇanā",
  "tika-s0404t:731_0": "95.",
  "tika-s0404t:731_1": "Pañcame paccante bhavaṃ paccantimaṃ.",
  "tika-s0404t:731_2": "Pākārassa thirabhāvaṃ uddhamuddhaṃ pāpetīti uddhāpaṃ,",
  "tika-s0404t:731_3": "pākāramūlaṃ. Ādi-",
  "tika-s0404t:731_4": "saddena pākāradvārabandhaparikhādīnaṃ saṅgaho veditabbo.",
  "tika-s0404t:731_5": "Paṇḍitadovārikaṭṭhāniyaṃ katvā bhagavā attānaṃ dassesīti dassento “ekadvāranti kasmā āhā”ti codanaṃ samuṭṭhāpesi.",
  "tika-s0404t:731_6": "Yassā paññāya vasena puriso paṇḍitoti vuccati,",
  "tika-s0404t:731_7": "taṃ paṇḍiccanti āha “paṇḍiccena samannāgato”ti.",
  "tika-s0404t:731_8": "Taṃtaṃitikattabbatāsu chekabhāvo byattabhāvo veyyattiyaṃ.",
  "tika-s0404t:731_9": "Medhati sammohaṃ hiṃsati vidhamatīti medhā,",
  "tika-s0404t:731_10": "sā etassa atthīti medhāvī.",
  "tika-s0404t:731_11": "Ṭhāne ṭhāne uppatti etissā atthīti ṭhānuppattikā,",
  "tika-s0404t:731_12": "ṭhānaso uppajjanapaññā.",
  "tika-s0404t:731_13": "Anupariyāyanti etenāti anupariyāyo,",
  "tika-s0404t:731_14": "so eva pathoti anupariyāyapatho,",
  "tika-s0404t:731_15": "parito pākārassa anusaṃyāyanamaggo.",
  "tika-s0404t:731_16": "Pākārabhāgā sandhātabbā etthāti pākārasandhi,",
  "tika-s0404t:731_17": "pākārassa phullitappadeso.",
  "tika-s0404t:731_18": "So pana heṭṭhimantena dvinnampi iṭṭhakānaṃ vigamena evaṃ vuccatīti āha “dvinnaṃ iṭṭhakānaṃ apagataṭṭhāna”nti.",
  "tika-s0404t:731_19": "Chinnaṭṭhānanti chinnabhinnappadeso,",
  "tika-s0404t:731_20": "chiddaṭṭhānaṃ vā.",
  "tika-s0404t:731_21": "Tañhi vivaranti vuccati.",
  "tika-s0404t:732_0": "Uttiyasuttavaṇṇanā niṭṭhitā.",
  "tika-s0404t:733_0": "6-8. Kokanudasuttādivaṇṇanā",
  "tika-s0404t:734_0": "96- 98.",
  "tika-s0404t:734_1": "Chaṭṭhe khandhāpi diṭṭhiṭṭhānaṃ ārammaṇaṭṭhena “rūpaṃ attato samanupassatī”tiādivacanato.",
  "tika-s0404t:734_2": "Avijjāpi diṭṭhiṭṭhānaṃ upanissayādibhāvena pavattanato.",
  "tika-s0404t:734_3": "Yathāha “assutavā,",
  "tika-s0404t:734_4": "bhikkhave,",
  "tika-s0404t:734_5": "puthujjano ariyānaṃ adassāvī ariyadhammassa akovido”tiādi.",
  "tika-s0404t:734_6": "Phassopi diṭṭhiṭṭhānaṃ.",
  "tika-s0404t:734_7": "Yathā cāha “tadapi phassapaccayā phussa phussa paṭisaṃvediyantī”ti ca.",
  "tika-s0404t:734_8": "Saññāpi diṭṭhiṭṭhānaṃ.",
  "tika-s0404t:734_9": "Vuttañhetaṃ “saññānidānā hi papañcasaṅkhā,",
  "tika-s0404t:734_10": "pathavito saññatvā”ti ca ādi.",
  "tika-s0404t:734_11": "Vitakkopi diṭṭhiṭṭhānaṃ.",
  "tika-s0404t:734_12": "Vuttampi cetaṃ “takkañca diṭṭhīsu pakappayitvā,",
  "tika-s0404t:734_13": "saccaṃ musāti dvayadhammamāhū”ti,",
  "tika-s0404t:734_14": "“takkī hoti vīmaṃsī”ti ca ādi.",
  "tika-s0404t:734_15": "Ayonisomanasikāropi diṭṭhiṭṭhānaṃ.",
  "tika-s0404t:734_16": "Tenāha bhagavā –",
  "tika-s0404t:734_17": "“tassevaṃ ayoniso manasikaroto channaṃ diṭṭhīnaṃ aññatarā diṭṭhi uppajjati,",
  "tika-s0404t:734_18": "atthi me attāti tassa saccato thetato diṭṭhi uppajjatī”tiādi.",
  "tika-s0404t:735_0": "Yā diṭṭhīti idāni vuccamānānaṃ aṭṭhārasannaṃ padānaṃ sādhāraṇaṃ mūlapadaṃ.",
  "tika-s0404t:735_1": "Diṭṭhiyeva diṭṭhigataṃ gūthagataṃ viya,",
  "tika-s0404t:735_2": "diṭṭhīsu vā gataṃ idaṃ dassanaṃ dvāsaṭṭhidiṭṭhīsu antogadhattātipi diṭṭhigataṃ,",
  "tika-s0404t:735_3": "diṭṭhiyā vā gataṃ diṭṭhigataṃ.",
  "tika-s0404t:735_4": "Idañhi “atthi me attā”tiādi diṭṭhiyā gamanamattameva,",
  "tika-s0404t:735_5": "natthettha attā vā nicco vā kocīti vuttaṃ hoti.",
  "tika-s0404t:735_6": "Sā cāyaṃ diṭṭhi dunniggamanaṭṭhena gahanaṃ.",
  "tika-s0404t:735_7": "Duratikkamaṭṭhena sappaṭibhayaṭṭhena ca kantāro dubbhikkhakantāravāḷakantārādayo viya.",
  "tika-s0404t:735_8": "Sammādiṭṭhiyā vinivijjhanaṭṭhena,",
  "tika-s0404t:735_9": "vilomanaṭṭhena vā visūkaṃ.",
  "tika-s0404t:735_10": "Kadāci sassatassa,",
  "tika-s0404t:735_11": "kadāci ucchedassa vā gahaṇato virūpaṃ phanditanti vipphanditaṃ.",
  "tika-s0404t:735_12": "Bandhanaṭṭhena saṃyojanaṃ.",
  "tika-s0404t:735_13": "Diṭṭhiyeva anto tudanaṭṭhena dunnīharaṇīyaṭṭhena ca sallanti diṭṭhisallaṃ.",
  "tika-s0404t:735_14": "Diṭṭhiyeva pīḷākaraṇaṭṭhena sambādhoti diṭṭhisambādho.",
  "tika-s0404t:735_15": "Diṭṭhiyeva mokkhāvaraṇaṭṭhena palibodhoti diṭṭhipalibodho.",
  "tika-s0404t:735_16": "Diṭṭhiyeva dummocanīyaṭṭhena bandhananti diṭṭhibandhanaṃ.",
  "tika-s0404t:735_17": "Diṭṭhiyeva duruttaraṇaṭṭhena papātoti diṭṭhipapāto.",
  "tika-s0404t:735_18": "Diṭṭhiyeva thāmagataṭṭhena anusayoti diṭṭhānusayo.",
  "tika-s0404t:735_19": "Diṭṭhiyeva attānaṃ santāpetīti diṭṭhisantāpo.",
  "tika-s0404t:735_20": "Diṭṭhiyeva attānaṃ anudahatīti diṭṭhipariḷāho.",
  "tika-s0404t:735_21": "Diṭṭhiyeva kilesakāyaṃ ganthetīti diṭṭhigantho.",
  "tika-s0404t:735_22": "Diṭṭhiyeva bhusaṃ ādiyatīti diṭṭhupādānaṃ.",
  "tika-s0404t:735_23": "Diṭṭhiyeva “sacca”ntiādivasena abhinivisatīti diṭṭhābhiniveso.",
  "tika-s0404t:735_24": "Diṭṭhiyeva “idaṃ para”nti āmasati,",
  "tika-s0404t:735_25": "parato vā āmasatīti diṭṭhiparāmāso,",
  "tika-s0404t:735_26": "samuṭṭhāti etenāti samuṭṭhānaṃ, kāraṇaṃ.",
  "tika-s0404t:735_27": "Samuṭṭhānassa bhāvo samuṭṭhānaṭṭho,",
  "tika-s0404t:735_28": "tena samuṭṭhānaṭṭhena,",
  "tika-s0404t:735_29": "kāraṇabhāvenāti attho.",
  "tika-s0404t:735_30": "Sattamaṭṭhamesu natthi vattabbaṃ.",
  "tika-s0404t:736_0": "Kokanudasuttādivaṇṇanā niṭṭhitā.",
  "tika-s0404t:737_0": "9-10. Upālisuttādivaṇṇanā",
  "tika-s0404t:738_0": "99- 100.",
  "tika-s0404t:738_1": "Navame ajjhogāhetvā adhippetamatthaṃ sambhavituṃ sādhetuṃ dukkhāni durabhisambhavāni.",
  "tika-s0404t:738_2": "Aṭṭhakathāyaṃ pana tattha nivāsoyeva dukkhoti dassetuṃ “sambhavituṃ dukkhāni dussahānī”ti vuttaṃ.",
  "tika-s0404t:738_3": "Araññavanapatthānīti araññalakkhaṇappattāni vanasaṇḍāni.",
  "tika-s0404t:738_4": "Vanapatthasaddo hi saṇḍabhūte rukkhasamūhepi vattatīti araññaggahaṇaṃ.",
  "tika-s0404t:738_5": "Pavivekanti pakārato,",
  "tika-s0404t:738_6": "pakārehi vā vivecanaṃ,",
  "tika-s0404t:738_7": "rūpādiputhuttārammaṇe pakārato gamanādiiriyāpathappakārehi attano kāyassa vivecanaṃ,",
  "tika-s0404t:738_8": "gacchatopi tiṭṭhatopi nisajjatopi nipajjatopi ekasseva pavatti.",
  "tika-s0404t:738_9": "Teneva hi vivecetabbānaṃ vivecanākārassa ca bhedato bahuvidhattā te ekattena gahetvā “paviveka”nti ekavacanena vuttaṃ.",
  "tika-s0404t:738_10": "Dukkaraṃ pavivekanti vā pavivekaṃ kattuṃ na sukhanti attho.",
  "tika-s0404t:738_11": "Ekībhāveti ekattabhāve.",
  "tika-s0404t:738_12": "Dvayaṃdvayārāmoti dvinnaṃ dvinnaṃ bhāvābhirato.",
  "tika-s0404t:738_13": "Haranti viyāti saṃharanti viya vighātuppādanena.",
  "tika-s0404t:738_14": "Tenāha “ghasanti viyā”ti.",
  "tika-s0404t:738_15": "Bhayasantāsuppādanena khādituṃ āgatā yakkharakkhasapisācādayo viyāti adhippāyo.",
  "tika-s0404t:738_16": "Īdisassāti aladdhasamādhino.",
  "tika-s0404t:738_17": "Tiṇapaṇṇamigādisaddehīti vāteritānaṃ tiṇapaṇṇādīnaṃ migapakkhiādīnañca bhīsanakehi bheravehi saddehi.",
  "tika-s0404t:738_18": "Vividhehi ca aññehi khāṇuādīhi yakkhādiākārehi upaṭṭhitehi bhīsanakehi.",
  "tika-s0404t:738_19": "Ghaṭena kīḷā ghaṭikāti eke.",
  "tika-s0404t:738_20": "Dasamaṃ uttānameva.",
  "tika-s0404t:739_0": "Upālisuttādivaṇṇanā niṭṭhitā.",
  "tika-s0404t:740_0": "Upālivaggavaṇṇanā niṭṭhitā.",
  "tika-s0404t:741_0": "Dutiyapaṇṇāsakaṃ niṭṭhitaṃ.",
  "tika-s0404t:742_0": "3. Tatiyapaṇṇāsakaṃ",
  "tika-s0404t:743_0": "(11) 1. Samaṇasaññāvaggo",
  "tika-s0404t:744_0": "1-12. Samaṇasaññāsuttādivaṇṇanā",
  "tika-s0404t:745_0": "101- 112.",
  "tika-s0404t:745_1": "Tatiyassa paṭhamādīni uttānāni.",
  "tika-s0404t:745_2": "Chaṭṭhe nijjarakāraṇānīti pajahanakāraṇāni.",
  "tika-s0404t:745_3": "Imasmiṃ maggo kathīyatīti katvā “ayaṃ heṭṭhā…pe…",
  "tika-s0404t:745_4": "puna gahitā”ti vuttaṃ.",
  "tika-s0404t:745_5": "Kiñcāpi nijjiṇṇā micchādiṭṭhīti ānetvā sambandhitabbaṃ.",
  "tika-s0404t:745_6": "Yathā micchādiṭṭhi vipassanāya nijjiṇṇāpi na samucchinnāti samucchedappahānadassanatthaṃ puna gahitā,",
  "tika-s0404t:745_7": "evaṃ micchāsaṅkappādayopi vipassanāya pahīnāpi asamucchinnatāya idha puna gahitāti ayamattho “micchāsaṅkappassā”tiādīsu",
  "tika-s0404t:745_8": "sabbapadesu vattabboti dasseti “evaṃ sabbapadesu yojetabbo”ti iminā.",
  "tika-s0404t:745_9": "Ettha cāti “sammāvimuttipaccayā ca aneke kusalā dhammā bhāvanāpāripūriṃ gacchantī”ti etasmiṃ pāḷipade.",
  "tika-s0404t:745_10": "Ettha ca samucchedavasena ca paṭippassaddhivasena ca paṭipakkhadhammānaṃ sammadeva vimuccanaṃ sammāvimutti.",
  "tika-s0404t:745_11": "Tappaccayā ca maggaphalesu aṭṭha indriyāni bhāvanāpāripūriṃ upagacchantīti maggasampayuttānipi saddhādīni indriyāni uddhaṭāni.",
  "tika-s0404t:745_12": "Maggavasena hi phalesu bhāvanāpāripūrī nāmāti.",
  "tika-s0404t:745_13": "Abhinandanaṭṭhenāti ativiya sinehanaṭṭhena.",
  "tika-s0404t:745_14": "Idañhi somanassindriyaṃ ukkaṃsagatasātasabhāvato sampayuttadhamme sinehantaṃ tementaṃ viya pavattati.",
  "tika-s0404t:745_15": "Pavattasantatiādhipateyyaṭṭhenāti vipākasantānassa jīvane adhipatibhāvena.",
  "tika-s0404t:745_16": "Evantiādi vuttasseva atthassa nigamanaṃ.",
  "tika-s0404t:745_17": "Sattamādīni uttānatthāni.",
  "tika-s0404t:746_0": "Samaṇasaññāsuttādivaṇṇanā niṭṭhitā.",
  "tika-s0404t:747_0": "Samaṇasaññāvaggavaṇṇanā niṭṭhitā.",
  "tika-s0404t:748_0": "(12) 2. Paccorohaṇivaggo",
  "tika-s0404t:749_0": "1-4. Paṭhamaadhammasuttādivaṇṇanā",
  "tika-s0404t:750_0": "113- 6.",
  "tika-s0404t:750_1": "Dutiyassa paṭhamadutiyāni uttānatthāni.",
  "tika-s0404t:750_2": "Tatiye jānaṃ jānātīti sabbaññutaññāṇena jānitabbaṃ sabbaṃ jānāti eva.",
  "tika-s0404t:750_3": "Na hi padesañāṇe ṭhito jānitabbaṃ sabbaṃ jānāti.",
  "tika-s0404t:750_4": "Ukkaṭṭhaniddesena hi avisesaggahaṇena ca “jāna”nti iminā niravasesaṃ ñeyyajātaṃ pariggayhatīti tabbisayāya",
  "tika-s0404t:750_5": "jānanakiriyāya sabbaññutaññāṇameva karaṇaṃ bhavituṃ yuttaṃ,",
  "tika-s0404t:750_6": "pakaraṇavasena “bhagavā”ti saddantarasannidhānena ca ayamattho vibhāvetabbo.",
  "tika-s0404t:750_7": "Passitabbameva passatīti dibbacakkhupaññācakkhudhammacakkhubuddhacakkhusamantacakkhusaṅkhātehi ñāṇacakkhūhi passitabbaṃ passati eva.",
  "tika-s0404t:750_8": "Atha vā jānaṃ jānātīti yathā aññe savipallāsā kāmarūpapariññāvādino jānantāpi vipallāsavasena jānanti,",
  "tika-s0404t:750_9": "na evaṃ bhagavā.",
  "tika-s0404t:750_10": "Bhagavā pana pahīnavipallāsattā jānanto jānāti eva,",
  "tika-s0404t:750_11": "diṭṭhidassanassa abhāvā passanto passatiyevāti attho.",
  "tika-s0404t:750_12": "Cakkhu viya bhūtoti dassanapariṇāyakaṭṭhena cakkhu viya bhūto.",
  "tika-s0404t:750_13": "Yathā hi cakkhu sattānaṃ dassanatthaṃ pariṇeti sādheti,",
  "tika-s0404t:750_14": "evaṃ lokassa yāthāvadassanasādhanatopi dassanakiccapariṇāyakaṭṭhena cakkhu viya bhūto,",
  "tika-s0404t:750_15": "paññācakkhumayattā vā sayambhuñāṇena paññācakkhuṃ bhūto pattoti vā cakkhubhūto.",
  "tika-s0404t:751_0": "Ñāṇasabhāvoti viditakaraṇaṭṭhena ñāṇasabhāvo.",
  "tika-s0404t:751_1": "Aviparītasabhāvaṭṭhena pariyattidhammappavattanato vā hadayena cintetvā vācāya nicchāritadhammamayoti dhammabhūto.",
  "tika-s0404t:751_2": "Tenāha “dhammasabhāvo”ti.",
  "tika-s0404t:751_3": "Dhammā vā bodhipakkhiyā tehi uppannattā lokassa ca taduppādanato,",
  "tika-s0404t:751_4": "anaññasādhāraṇaṃ vā dhammaṃ patto adhigatoti dhammabhūto.",
  "tika-s0404t:751_5": "Seṭṭhaṭṭhena brahmabhūtoti āha “seṭṭhasabhāvo”ti.",
  "tika-s0404t:751_6": "Atha vā brahmā vuccati maggo,",
  "tika-s0404t:751_7": "tena uppannattā lokassa ca taduppādanato,",
  "tika-s0404t:751_8": "tañca sayambhuñāṇena pattoti brahmabhūto.",
  "tika-s0404t:751_9": "Catusaccadhammaṃ vadatīti vattā.",
  "tika-s0404t:751_10": "Ciraṃ saccappaṭivedhaṃ pavattento vadatīti pavattā.",
  "tika-s0404t:751_11": "Atthaṃ nīharitvāti dukkhādiatthaṃ tatthāpi pīḷanādiatthaṃ uddharitvā.",
  "tika-s0404t:751_12": "Paramatthaṃ vā nibbānaṃ pāpayitā ninnetā.",
  "tika-s0404t:751_13": "Amatādhigamapaṭipattidesanāya amatasacchikiriyaṃ sattesu uppādento amataṃ dadātīti amatassa dātā.",
  "tika-s0404t:751_14": "Bodhipakkhiyadhammānaṃ tadāyattabhāvato dhammasāmī.",
  "tika-s0404t:751_15": "Catutthe natthi vattabbaṃ.",
  "tika-s0404t:752_0": "Paṭhamaadhammasuttādivaṇṇanā niṭṭhitā.",
  "tika-s0404t:753_0": "5-42. Saṅgāravasuttādivaṇṇanā",
  "tika-s0404t:754_0": "117- 154.",
  "tika-s0404t:754_1": "Pañcame appakāti thokā, na bahū.",
  "tika-s0404t:754_2": "Athāyaṃ itarā pajāti yā panāyaṃ avasesā pajā sakkāyadiṭṭhitīrameva anudhāvati,",
  "tika-s0404t:754_3": "ayameva bahutarāti attho.",
  "tika-s0404t:754_4": "Sammadakkhāteti sammā akkhāte sukathite.",
  "tika-s0404t:754_5": "Dhammeti tava desanādhamme.",
  "tika-s0404t:754_6": "Dhammānuvattinoti taṃ dhammaṃ sutvā tadanucchavikaṃ paṭipadaṃ pūretvā maggaphalasacchikaraṇena dhammānuvattino.",
  "tika-s0404t:754_7": "Maccuno ṭhānabhūtanti kilesamārasaṅkhātassa maccuno nivāsaṭṭhānabhūtaṃ.",
  "tika-s0404t:754_8": "Suduttaraṃ taritvā pāramessantīti ye janā dhammānuvattino,",
  "tika-s0404t:754_9": "te etaṃ suduttaraṃ duratikkamaṃ māradheyyaṃ taritvā atikkamitvā nibbānapāraṃ gamissanti.",
  "tika-s0404t:755_0": "Kaṇhaṃ dhammaṃ vippahāyāti kāyaduccaritādibhedaṃ akusalaṃ dhammaṃ jahitvā.",
  "tika-s0404t:755_1": "Sukkaṃ bhāvethāti paṇḍito bhikkhu abhinikkhamanato paṭṭhāya yāva arahattamaggā kāyasucaritādibhedaṃ sukkaṃ dhammaṃ bhāveyya.",
  "tika-s0404t:755_2": "Okā anokamāgammāti okaṃ vuccati ālayo,",
  "tika-s0404t:755_3": "anokaṃ vuccati anālayo.",
  "tika-s0404t:755_4": "Ālayato nikkhamitvā anālayasaṅkhātaṃ nibbānaṃ paṭicca ārabbha.",
  "tika-s0404t:756_0": "Tatrābhiratimiccheyyāti yasmiṃ anālayasaṅkhāte viveke nibbāne imehi sattehi durabhiramaṃ,",
  "tika-s0404t:756_1": "tatrābhiratimiccheyya.",
  "tika-s0404t:756_2": "Duvidhepi kāmeti vatthukāmakilesakāme.",
  "tika-s0404t:756_3": "Cittaklesehīti pañcahi nīvaraṇehi attānaṃ pariyodapeyya vodāpeyya,",
  "tika-s0404t:756_4": "parisodheyyāti attho.",
  "tika-s0404t:757_0": "Sambodhiyaṅgesūti sambojjhaṅgesu.",
  "tika-s0404t:757_1": "Sammā cittaṃ subhāvitanti sammā hetunā nayena cittaṃ suṭṭhu bhāvitaṃ vaḍḍhitaṃ.",
  "tika-s0404t:757_2": "Jutimantoti ānubhāvavanto,",
  "tika-s0404t:757_3": "arahattamaggañāṇajutiyā khandhādibhede dhamme jotetvā ṭhitāti attho.",
  "tika-s0404t:757_4": "Te loke parinibbutāti te imasmiṃ khandhādiloke parinibbutā nāma arahattappattito paṭṭhāya kilesavaṭṭassa khepitattā saupādisesena,",
  "tika-s0404t:757_5": "carimacittanirodhena khandhavaṭṭassa khepitattā anupādisesena cāti dvīhi parinibbānehi parinibbutā,",
  "tika-s0404t:757_6": "anupādāno viya padīpo apaṇṇattikabhāvaṃ gatāti attho.",
  "tika-s0404t:758_0": "Ito paraṃ yāva tatiyo paṇṇāsako, tāva uttānatthameva.",
  "tika-s0404t:759_0": "Saṅgāravasuttādivaṇṇanā niṭṭhitā.",
  "tika-s0404t:760_0": "Tatiyapaṇṇāsakaṃ niṭṭhitaṃ.",
  "tika-s0404t:761_0": "4. Catutthapaṇṇāsakaṃ",
  "tika-s0404t:762_0": "155-166. Catutthassa paṭhamavaggo uttānatthoyeva.",
  "tika-s0404t:763_0": "1-44. Brāhmaṇapaccorohaṇīsuttādivaṇṇanā",
  "tika-s0404t:764_0": "167- 210.",
  "tika-s0404t:764_1": "Dutiye ca paṭhamādīni uttānatthāni.",
  "tika-s0404t:764_2": "Dasame pacchābhūmivāsinoti paccantadesavāsino.",
  "tika-s0404t:764_3": "Sevālamālikāti pātova udakaṃ orohitvā sevālañceva uppalādīni ca gahetvā attano udakasuddhikabhāvajānanatthañceva",
  "tika-s0404t:764_4": "“lokassa ca udakena suddhi hotī”ti imassa atthassa jānanatthañca mālaṃ katvā pilandhanakā.",
  "tika-s0404t:764_5": "Udakorohakāti pāto majjhanhe sāyanhe ca udakaorohaṇakā.",
  "tika-s0404t:764_6": "Tenāha “sāyatatiyakaṃ udakorohaṇānuyogamanuyuttā”ti.",
  "tika-s0404t:764_7": "Ekādasamādīni uttānatthāni.",
  "tika-s0404t:764_8": "Catutthe paṇṇāsake natthi vattabbaṃ.",
  "tika-s0404t:765_0": "Brāhmaṇapaccorohaṇīsuttādivaṇṇanā niṭṭhitā.",
  "tika-s0404t:766_0": "Catutthapaṇṇāsakaṃ niṭṭhitaṃ.",
  "tika-s0404t:767_0": "(21) 1. Karajakāyavaggo",
  "tika-s0404t:768_0": "1-536. Paṭhamanirayasaggasuttādivaṇṇanā",
  "tika-s0404t:769_0": "211- 746.",
  "tika-s0404t:769_1": "Pañcamassa paṭhamādīni uttānatthāni.",
  "tika-s0404t:769_2": "Navame yasmiṃ santāne kāmāvacarakammaṃ mahaggatakammañca katūpacitaṃ vipākadāne laddhāvasaraṃ hutvā ṭhitaṃ,",
  "tika-s0404t:769_3": "tesu kāmāvacarakammaṃ itaraṃ nīharitvā sayaṃ tattha ṭhatvā attano vipākaṃ dātuṃ na sakkoti,",
  "tika-s0404t:769_4": "mahaggatakammameva pana itaraṃ paṭibāhitvā attano vipākaṃ dātuṃ sakkoti garubhāvato.",
  "tika-s0404t:769_5": "Tenāha “taṃ mahogho parittaṃ udakaṃ viyā”tiādi.",
  "tika-s0404t:769_6": "Ito paraṃ sabbattha uttānameva.",
  "tika-s0404t:770_0": "Paṭhamanirayasaggasuttādivaṇṇanā niṭṭhitā.",
  "tika-s0404t:771_0": "Iti manorathapūraṇiyā aṅguttaranikāya-aṭṭhakathāya",
  "tika-s0404t:772_0": "Dasakanipātavaṇṇanāya anuttānatthadīpanā samattā.",
  "tika-s0404t:773_0": ". Namo tassa bhagavato arahato sammāsambuddhassa.",
  "tika-s0404t:774_0": "Aṅguttaranikāye",
  "tika-s0404t:775_0": "Ekādasakanipāta-ṭīkā",
  "tika-s0404t:776_0": "1. Nissayavaggo",
  "tika-s0404t:777_0": "1-10. Kimatthiyasuttādivaṇṇanā",
  "tika-s0404t:778_0": "1- 10.",
  "tika-s0404t:778_1": "Ekādasakanipātassa paṭhamādīni uttānatthāneva.",
  "tika-s0404t:778_2": "Dasame janitasminti kammakilesehi nibbatte,",
  "tika-s0404t:778_3": "jane etasminti vā janetasmiṃ,",
  "tika-s0404t:778_4": "manussesūti attho.",
  "tika-s0404t:778_5": "Tenāha “ye gottapaṭisārino”ti.",
  "tika-s0404t:778_6": "Janitasmiṃ-",
  "tika-s0404t:778_7": "saddo eva vā i-",
  "tika-s0404t:778_8": "kārassa e-",
  "tika-s0404t:778_9": "kāraṃ katvā “janetasmi”nti vutto.",
  "tika-s0404t:778_10": "Janitasminti ca janasminti attho veditabbo.",
  "tika-s0404t:778_11": "Janitasminti sāmaññaggahaṇepi yattha catuvaṇṇasamaññā,",
  "tika-s0404t:778_12": "tattheva manussaloke.",
  "tika-s0404t:778_13": "Khattiyo seṭṭhoti ayaṃ lokasamaññāpi manussalokeyeva,",
  "tika-s0404t:778_14": "na devakāye brahmakāye vāti dassetuṃ “ye gottapaṭisārino”ti vuttaṃ.",
  "tika-s0404t:778_15": "Paṭisarantīti “ahaṃ gotamo,",
  "tika-s0404t:778_16": "ahaṃ kassapo”ti paṭi paṭi attano gottaṃ anussaranti paṭijānanti vāti attho.",
  "tika-s0404t:779_0": "Kimatthiyasuttādivaṇṇanā niṭṭhitā.",
  "tika-s0404t:780_0": "Nissayavaggavaṇṇanā niṭṭhitā.",
  "tika-s0404t:781_0": "2. Anussativaggo",
  "tika-s0404t:782_0": "1-4. Paṭhamamahānāmasuttādivaṇṇanā",
  "tika-s0404t:783_0": "11- 14.",
  "tika-s0404t:783_1": "Dutiyassa paṭhamādīni uttānatthāni.",
  "tika-s0404t:783_2": "Tatiye kabaḷīkārāhārabhakkhānanti kabaḷīkārāhārūpajīvīnaṃ.",
  "tika-s0404t:783_3": "Ko pana devānaṃ āhāro,",
  "tika-s0404t:783_4": "kā āhāravelāti?",
  "tika-s0404t:783_5": "Sabbesampi kāmāvacaradevānaṃ sudhā āhāro.",
  "tika-s0404t:783_6": "Sā heṭṭhimehi heṭṭhimehi uparimānaṃ uparimānaṃ paṇītatamā hoti,",
  "tika-s0404t:783_7": "taṃ yathāsakaṃ divasavaseneva divase divase bhuñjanti.",
  "tika-s0404t:783_8": "Keci pana “biḷārapadappamāṇaṃ sudhāhāraṃ bhuñjanti,",
  "tika-s0404t:783_9": "so jivhāya ṭhapitamatto yāva kesagganakhaggā kāyaṃ pharati,",
  "tika-s0404t:783_10": "tesaṃyeva divasavasena satta divase yāpanasamattho hotī”ti vadanti.",
  "tika-s0404t:783_11": "Asamayavimuttiyā vimuttoti maggavimokkhena vimutto.",
  "tika-s0404t:783_12": "Aṭṭhannañhi samāpattīnaṃ samāpajjanassa samayopi atthi tassa asamayopi,",
  "tika-s0404t:783_13": "maggavimokkhena pana vimuccanassa samayo vā asamayo vā natthi.",
  "tika-s0404t:783_14": "Yassa saddhā balavatī,",
  "tika-s0404t:783_15": "vipassanā ca āraddhā,",
  "tika-s0404t:783_16": "tassa gacchantassa tiṭṭhantassa nisīdantassa nipajjantassa khādantassa bhuñjantassa ca maggaphalappaṭivedho nāma na hotīti na vattabbaṃ.",
  "tika-s0404t:783_17": "Iti maggavimokkhena vimuccantassa samayo vā asamayo vā natthīti maggavimokkho asamayavimutti nāma.",
  "tika-s0404t:783_18": "Catutthe natthi vattabbaṃ.",
  "tika-s0404t:784_0": "Paṭhamamahānāmasuttādivaṇṇanā niṭṭhitā.",
  "tika-s0404t:785_0": "5. Mettāsuttavaṇṇanā",
  "tika-s0404t:786_0": "15.",
  "tika-s0404t:786_1": "Pañcame sesajanāti mettāya cetovimuttiyā alābhino.",
  "tika-s0404t:786_2": "Samparivattamānāti dakkhiṇeneva passena asayitvā sabbaso parivattamānā.",
  "tika-s0404t:786_3": "Kākacchamānāti ghurughurupassāsavasena vissaraṃ karontā.",
  "tika-s0404t:786_4": "Sukhaṃ supatīti ettha duvidhā supanā sayane piṭṭhippasāraṇalakkhaṇā kiriyāmayacittehi avokiṇṇabhavaṅgappavattilakkhaṇā ca.",
  "tika-s0404t:786_5": "Tatthāyaṃ ubhayatthāpi sukhameva supati.",
  "tika-s0404t:786_6": "Yasmā saṇikaṃ nipajjitvā aṅgapaccaṅgāni samodhāya pāsādikena ākārena sayati,",
  "tika-s0404t:786_7": "niddokkamanepi jhānaṃ samāpanno viya hoti.",
  "tika-s0404t:786_8": "Tenāha “evaṃ asupitvā”tiādi.",
  "tika-s0404t:787_0": "Niddākāle sukhaṃ alabhitvā dukkhena suttattā eva paṭibujjhanakāle sarīrakhedena nitthunanaṃ vijambhanaṃ",
  "tika-s0404t:787_1": "ito cito ca viparivattanañca hotīti āha “nitthunantā vijambhantā samparivattantā dukkhaṃ paṭibujjhantī”ti.",
  "tika-s0404t:787_2": "Ayaṃ pana sukhena suttattā sarīrakhedābhāvato nitthunanādivirahitova paṭibujjhati.",
  "tika-s0404t:787_3": "Tena vuttaṃ “evaṃ appaṭibujjhitvā”tiādi.",
  "tika-s0404t:787_4": "Sukhappaṭibodho ca sarīravikārābhāvenāti āha “sukhaṃ nibbikāra”nti.",
  "tika-s0404t:788_0": "Bhaddakameva supinaṃ passatīti idaṃ anubhūtapubbavasena devatūpasaṃhāravasena cassa bhaddakameva supinaṃ hoti,",
  "tika-s0404t:788_1": "na pāpakanti katvā vuttaṃ.",
  "tika-s0404t:788_2": "Tenāha “cetiyaṃ vandanto viyā”tiādi.",
  "tika-s0404t:788_3": "Dhātukkhobhahetukampi cassa bahulaṃ bhaddakameva siyā yebhuyyena cittajarūpānuguṇatāya utuāhārajarūpānaṃ.",
  "tika-s0404t:789_0": "Ure āmukkamuttāhāro viyāti gīvāya bandhitvā ure lambitamuttāhāro viyāti kehici taṃ ekāvalivasena vuttaṃ siyā,",
  "tika-s0404t:789_1": "anekaratanāvalisamūhabhūto pana muttāhāro aṃsappadesato paṭṭhāya yāva kaṭippadesassa heṭṭhābhāgā palambanto ure āmukkoyeva nāma hoti.",
  "tika-s0404t:790_0": "Visākhatthero viyāti so kira pāṭaliputte kuṭumbiyo ahosi.",
  "tika-s0404t:790_1": "So tattheva vasamāno assosi “tambapaṇṇidīpo kira cetiyamālālaṅkato kāsāvapajjoto,",
  "tika-s0404t:790_2": "icchiticchitaṭṭhāneyevettha sakkā nisīdituṃ vā nipajjituṃ vā,",
  "tika-s0404t:790_3": "utusappāyaṃ senāsanasappāyaṃ puggalasappāyaṃ dhammassavanasappāyanti sabbamettha sulabha”nti.",
  "tika-s0404t:790_4": "So attano bhogakkhandhaṃ puttadārassa niyyātetvā dussante baddhena ekakahāpaṇeneva gharā nikkhamitvā samuddatīre nāvaṃ udikkhamāno ekaṃ māsaṃ vasi.",
  "tika-s0404t:790_5": "So vohārakusalatāya imasmiṃ ṭhāne bhaṇḍaṃ kiṇitvā asukasmiṃ vikkiṇanto dhammikāya vaṇijjāya tenevantaramāsena sahassaṃ abhisaṃhari.",
  "tika-s0404t:790_6": "Iti anupubbena mahāvihāraṃ gantvā pabbajjaṃ yācati.",
  "tika-s0404t:790_7": "So pabbājanatthāya sīmaṃ nīto taṃ sahassatthavikaṃ ovaṭṭikantarena bhūmiyaṃ pātesi.",
  "tika-s0404t:790_8": "“Kimeta”nti ca vutte “kahāpaṇasahassaṃ,",
  "tika-s0404t:790_9": "bhante”ti vatvā, “upāsaka,",
  "tika-s0404t:790_10": "pabbajitakālato paṭṭhāya na sakkā vicāretuṃ,",
  "tika-s0404t:790_11": "idāneva naṃ vicārehī”ti vutte “visākhassa pabbajjaṭṭhānaṃ āgatā mā rittahatthā gamiṃsū”ti muñcitvā sīmāmāḷake vikkiritvā pabbajitvā upasampanno.",
  "tika-s0404t:790_12": "So pañcavasso hutvā dvemātikā paguṇā katvā attano sappāyaṃ kammaṭṭhānaṃ gahetvā ekekasmiṃ vihāre cattāro cattāro māse samapavattavāsaṃ vasamāno cari.",
  "tika-s0404t:790_13": "Evaṃ caramāno –",
  "tika-s0404t:791_0": "“Vanantare ṭhito thero, visākho gajjamānako;",
  "tika-s0404t:792_0": "Attano guṇamesanto, imamatthaṃ abhāsatha.",
  "tika-s0404t:793_0": "“Yāvatā upasampanno, yāvatā idha māgato;",
  "tika-s0404t:794_0": "Etthantare khalitaṃ natthi, aho lābho te mārisā”ti. ;",
  "tika-s0404t:795_0": "So cittalapabbatavihāraṃ gacchanto dvedhāpathaṃ patvā “ayaṃ nu kho maggo,",
  "tika-s0404t:795_1": "udāhu aya”nti cintayanto aṭṭhāsi.",
  "tika-s0404t:795_2": "Athassa pabbate adhivatthā devatā hatthaṃ pasāretvā “eso maggo”ti dasseti.",
  "tika-s0404t:795_3": "So cittalapabbatavihāraṃ gantvā tattha cattāro māse vasitvā “paccūse gamissāmī”ti cintetvā nipajji.",
  "tika-s0404t:795_4": "Caṅkamasīse maṇilarukkhe adhivatthā devatā sopānaphalake nisīditvā parodi.",
  "tika-s0404t:795_5": "Thero “ko eso”ti āha. Ahaṃ, bhante,",
  "tika-s0404t:795_6": "maṇiliyāti.",
  "tika-s0404t:795_7": "Kissa rodasīti?",
  "tika-s0404t:795_8": "Tumhākaṃ gamanaṃ paṭiccāti.",
  "tika-s0404t:795_9": "Mayi idha vasante tumhākaṃ ko guṇoti? Tumhesu, bhante,",
  "tika-s0404t:795_10": "idha vasantesu amanussā aññamaññaṃ mettaṃ paṭilabhanti,",
  "tika-s0404t:795_11": "te dāni tumhesu gatesu kalahaṃ karissanti,",
  "tika-s0404t:795_12": "duṭṭhullampi kathayissantīti.",
  "tika-s0404t:795_13": "Thero “sace mayi idha vasante tumhākaṃ phāsuvihāro hoti,",
  "tika-s0404t:795_14": "sundara”nti vatvā aññepi cattāro māse tattheva vasitvā puna tatheva gamanacittaṃ uppādesi.",
  "tika-s0404t:795_15": "Devatāpi puna tatheva parodi.",
  "tika-s0404t:795_16": "Eteneva upāyena thero tattheva vasitvā tattheva parinibbāyīti.",
  "tika-s0404t:795_17": "Evaṃ dhamattāvihārī bhikkhu amanussānaṃ piyo hoti.",
  "tika-s0404t:796_0": "Balavapiyacittatāyāti iminā balavapiyacittatāmattenapi satthaṃ na kamati,",
  "tika-s0404t:796_1": "pageva mettāya cetovimuttiyāti dasseti.",
  "tika-s0404t:796_2": "Khippameva cittaṃ samādhiyati,",
  "tika-s0404t:796_3": "kenaci paripanthena parihīnajjhānassa byāpādassa dūrasamussāritabhāvato khippameva samādhiyati,",
  "tika-s0404t:796_4": "“āsavānaṃ khayāyā”ti keci.",
  "tika-s0404t:796_5": "Sesaṃ suviññeyyameva.",
  "tika-s0404t:796_6": "Ettha ca kiñcāpi ito aññakammaṭṭhānavasena adhigatajjhānānampi sukhasupanādayo ānisaṃsā labbhanti. Yathāha –",
  "tika-s0404t:797_0": "“Sukhaṃ supanti munayo, ajjhattaṃ susamāhitā;",
  "tika-s0404t:798_0": "Suppabuddhaṃ pabujjhanti, sadā gotamasāvakā”ti. ; Ca ādi –",
  "tika-s0404t:799_0": "Tathāpime ānisaṃsā brahmavihāralābhino anavasesā labbhanti byāpādādīnaṃ ujuvipaccanīkabhāvato brahmavihārānaṃ.",
  "tika-s0404t:799_1": "Tenevāha “nissaraṇaṃ hetaṃ, āvuso,",
  "tika-s0404t:799_2": "byāpādassa,",
  "tika-s0404t:799_3": "yadidaṃ mettācetovimuttī”tiādi.",
  "tika-s0404t:799_4": "Byāpādādivasena ca sattānaṃ dukkhasupanādayoti tappaṭipakkhabhūtesu brahmavihāresu siddhesu sukhasupanādayo hatthagatā eva hontīti.",
  "tika-s0404t:800_0": "Mettāsuttavaṇṇanā niṭṭhitā.",
  "tika-s0404t:801_0": "6. Aṭṭhakanāgarasuttavaṇṇanā",
  "tika-s0404t:802_0": "16.",
  "tika-s0404t:802_1": "Chaṭṭhe beluvagāmaketi vesāliyā dakkhiṇapasse avidūre beluvagāmako nāma atthi,",
  "tika-s0404t:802_2": "taṃ gocaragāmaṃ katvāti attho.",
  "tika-s0404t:802_3": "Sārappattakulagaṇanāyāti mahāsāramahappattakulagaṇanāya.",
  "tika-s0404t:802_4": "Dasame ṭhāneti aññe aññeti dasagaṇanaṭṭhāne.",
  "tika-s0404t:802_5": "Aṭṭhakanagare jāto bhavoti aṭṭhakanāgaro.",
  "tika-s0404t:802_6": "Kukkuṭārāmoti pāṭaliputte kukkuṭārāmo,",
  "tika-s0404t:802_7": "na kosambiyaṃ.",
  "tika-s0404t:803_0": "Pakatatthappaṭiniddeso ta-",
  "tika-s0404t:803_1": "saddoti tassa “bhagavatā”tiādīhi padehi samānādhikaraṇabhāvena vuttassa yena abhisambuddhabhāvena bhagavā pakato adhigato supākaṭo ca,",
  "tika-s0404t:803_2": "taṃ abhisambuddhabhāvaṃ saddhiṃ āgamanīyapaṭipadāya atthabhāveneva dassento “yo so…pe…",
  "tika-s0404t:803_3": "abhisambuddho”ti āha.",
  "tika-s0404t:803_4": "Satipi ñāṇadassanasaddānaṃ idha paññāvevacanabhāve tena tena visesena nesaṃ visayavisese pavattidassanatthaṃ asādhāraṇañāṇavisesavasena,",
  "tika-s0404t:803_5": "vijjāttayavasena,",
  "tika-s0404t:803_6": "vijjābhiññānāvaraṇavasena,",
  "tika-s0404t:803_7": "sabbaññutaññāṇamaṃsacakkhuvasena paṭivedhadesanāñāṇavasena ca tadatthaṃ yojetvā dassento “tesaṃ tesa”ntiādimāha.",
  "tika-s0404t:803_8": "Tattha āsayānusayaṃ jānatā āsayānusayañāṇena,",
  "tika-s0404t:803_9": "sabbañeyyadhammaṃ passatā sabbaññutānāvaraṇañāṇehi.",
  "tika-s0404t:803_10": "Pubbenivāsādīhīti pubbenivāsāsavakkhayañāṇehi.",
  "tika-s0404t:803_11": "Paṭivedhapaññāyāti ariyamaggapaññāya.",
  "tika-s0404t:803_12": "Desanāpaññāya passatāti desetabbadhammānaṃ desetabbappakāraṃ bodhaneyyapuggalānañca āsayānusayacaritādhimuttiādibhedaṃ",
  "tika-s0404t:803_13": "dhammaṃ desanāpaññāya yāthāvato passatā.",
  "tika-s0404t:803_14": "Arīnanti kilesārīnaṃ,",
  "tika-s0404t:803_15": "pañcavidhamārānaṃ vā sāsanassa vā paccatthikānaṃ aññatitthiyānaṃ.",
  "tika-s0404t:803_16": "Tesaṃ pana hananaṃ pāṭihāriyehi abhibhavanaṃ appaṭibhānatākaraṇaṃ ajjhupekkhaṇañca.",
  "tika-s0404t:803_17": "Kesivinayasuttañcettha nidassanaṃ.",
  "tika-s0404t:803_18": "Tathā ṭhānāṭṭhānādīni jānatā.",
  "tika-s0404t:803_19": "Yathākammūpage satte passatā.",
  "tika-s0404t:803_20": "Savāsanānamāsavānaṃ khīṇattā arahatā.",
  "tika-s0404t:803_21": "Abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0404t:804_0": "Atha vā tīsu kālesu appaṭihatañāṇatāya jānatā.",
  "tika-s0404t:804_1": "Kāyakammādivasena tiṇṇampi kammānaṃ ñāṇānuparivattito nisammakāritāya passatā.",
  "tika-s0404t:804_2": "Davādīnampi abhāvasādhikāya pahānasampadāya arahatā.",
  "tika-s0404t:804_3": "Chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhenāti evaṃ dasabalaaṭṭhārasaāveṇikabuddhadhammavasenapi",
  "tika-s0404t:804_4": "yojanā kātabbā.",
  "tika-s0404t:805_0": "Abhisaṅkhatanti attano paccayehi abhisammukhabhāvena samecca sambhuyya kataṃ.",
  "tika-s0404t:805_1": "Svāssa katabhāvo uppādanena veditabbo,",
  "tika-s0404t:805_2": "na uppannassa paṭisaṅkharaṇenāti āha “uppādita”nti.",
  "tika-s0404t:805_3": "Te cassa paccayā cetanāpadhānāti dassetuṃ pāḷiyaṃ “abhisaṅkhataṃ abhisañcetayita”nti vuttanti “cetayitaṃ kappayita”nti atthamāha.",
  "tika-s0404t:805_4": "Abhisaṅkhataṃ abhisañcetayitanti ca jhānassa pātubhāvadassanamukhena viddhaṃsanabhāvaṃ ulliṅgeti.",
  "tika-s0404t:805_5": "Yañhi ahutvā sambhavati,",
  "tika-s0404t:805_6": "taṃ hutvā paṭiveti.",
  "tika-s0404t:805_7": "Tenāha pāḷiyaṃ “yaṃ kho panā”tiādi.",
  "tika-s0404t:805_8": "Samathavipassanādhamme ṭhitoti ettha samathadhamme ṭhitattā samāhito vipassanaṃ paṭṭhapetvā aniccānupassanādīhi",
  "tika-s0404t:805_9": "niccasaññādayo pajahanto anukkamena taṃ anulomañāṇaṃ pāpetā hutvā vipassannādhamme ṭhito.",
  "tika-s0404t:805_10": "Samathavipassanāsaṅkhātesu dhammesu rañjanaṭṭhena rāgo.",
  "tika-s0404t:805_11": "Nandanaṭṭhena nandī.",
  "tika-s0404t:805_12": "Tattha sukhumā apekkhā vuttā.",
  "tika-s0404t:805_13": "Yā nikantīti vuccati.",
  "tika-s0404t:806_0": "Evaṃ santeti evaṃ yathārutavaseneva imassa suttapadassa atthe gahetabbe sati.",
  "tika-s0404t:806_1": "Samathavipassanāsu chandarāgo kattabboti anāgāmiphalaṃ anibbattetvā tadatthāya samathavipassanāpi anibbattetvā",
  "tika-s0404t:806_2": "kevalaṃ tattha chandarāgo kattabbo bhavissati. Kasmā?",
  "tika-s0404t:806_3": "Tesu samathavipassanāsaṅkhātesu dhammesu chandarāgamattena anāgāminā laddhabbassa aladdhaanāgāmiphalenapi laddhabbattā.",
  "tika-s0404t:806_4": "Tathā sati tena anāgāmiphalampi laddhabbameva hoti.",
  "tika-s0404t:806_5": "Tenāha “anāgāmiphalaṃ paṭiladdhaṃ bhavissatī”ti.",
  "tika-s0404t:806_6": "Sabhāvato rasitabbattā aviparīto attho eva attharaso.",
  "tika-s0404t:807_0": "Aññāpi kāci sugatiyoti vinipātike sandhāyāha. Aññāpi kāci duggatiyoti asurakāyamāha.",
  "tika-s0404t:808_0": "Appaṃ yācitena bahuṃ dentena uḷārapurisena viya ekaṃ dhammaṃ pucchitena “ayampi ekadhammo”ti kathitattā",
  "tika-s0404t:808_1": "ekādasapi dhammā pucchāvasena ekadhammo nāma jāto paccekaṃ vākyaparisamāpanañāyena.",
  "tika-s0404t:808_2": "Pucchāvasenāti “atthi nu kho,",
  "tika-s0404t:808_3": "bhante ānanda, tena…pe…",
  "tika-s0404t:808_4": "sammāsambuddhena ekadhammo sammadakkhāto”ti evaṃ pavattapucchāvasena.",
  "tika-s0404t:808_5": "Amatuppattiatthenāti amatabhāvassa uppattihetutāya,",
  "tika-s0404t:808_6": "sabbānipi kammaṭṭhānāni ekarasāpi amatādhigamassa paṭipattiyāti attho.",
  "tika-s0404t:808_7": "Evamettha aggaphalabhūmi anāgāmiphalabhūmīti dveva bhūmiyo sarūpato āgatā,",
  "tika-s0404t:808_8": "nānantariyatāya pana heṭṭhimāpi dve bhūmiyo atthato āgatā evāti daṭṭhabbāti.",
  "tika-s0404t:808_9": "Pañca satāni aggho etassāti pañcasataṃ.",
  "tika-s0404t:808_10": "Sesamettha uttānameva.",
  "tika-s0404t:809_0": "Aṭṭhakanāgarasuttavaṇṇanā niṭṭhitā.",
  "tika-s0404t:810_0": "7. Gopālasuttavaṇṇanā",
  "tika-s0404t:811_0": "17.",
  "tika-s0404t:811_1": "Sattame tisso kathāti tisso aṭṭhakathā,",
  "tika-s0404t:811_2": "tividhā suttassa atthavaṇṇanāti attho.",
  "tika-s0404t:811_3": "Ekekaṃ padaṃ nāḷaṃ mūlaṃ etissāti evaṃsaññitā ekanāḷikā.",
  "tika-s0404t:811_4": "Ekekaṃ vā padaṃ nāḷaṃ atthaniggamanamaggo etissāti ekanāḷikā.",
  "tika-s0404t:811_5": "Tenāha “ekekassa padassa atthakathana”nti.",
  "tika-s0404t:811_6": "Cattāro aṃsā bhāgā atthasallakkhaṇūpāyā etissāti caturassā.",
  "tika-s0404t:811_7": "Tenāha “catukkaṃ bandhitvā kathana”nti.",
  "tika-s0404t:811_8": "Niyamato nisinnassa āraddhassa vatto saṃvatto etissā atthīti nisinnavattikā,",
  "tika-s0404t:811_9": "yathāraddhassa atthassa visuṃ visuṃ pariyosāpikāti attho.",
  "tika-s0404t:811_10": "Tenāha “paṇḍitagopālakaṃ dassetvā”tiādi.",
  "tika-s0404t:811_11": "Ekekassapi padassa piṇḍatthadassanavasena bahūnaṃ padānaṃ ekajjhaṃ atthaṃ akathetvā ekamekassa padassa atthavaṇṇanā ayaṃ sabbattha labbhati.",
  "tika-s0404t:811_12": "Catukkaṃ bandhitvāti kaṇhapakkhe upamopameyyadvayaṃ,",
  "tika-s0404t:811_13": "tathā sukkapakkheti idaṃ catukkaṃ yojetvā.",
  "tika-s0404t:811_14": "Ayaṃ edisesu eva suttesu labbhati.",
  "tika-s0404t:811_15": "Pariyosānagamananti keci tāva āhu “kaṇhapakkhe upamaṃ dassetvā upamā ca nāma yāvadeva upameyyasampaṭipādanatthāti",
  "tika-s0404t:811_16": "upameyyatthaṃ āharitvā saṃkilesapakkhaniddeso ca vodānapakkhavibhāvanatthāyāti sukkapakkhampi upamopameyyavibhāgena",
  "tika-s0404t:811_17": "āharitvā suttatthassa pariyosāpanaṃ.",
  "tika-s0404t:811_18": "Kaṇhapakkhe upameyyaṃ dassetvā pariyosānagamanādīsupi eseva nayo”ti.",
  "tika-s0404t:811_19": "Apare pana “kaṇhapakkhe,",
  "tika-s0404t:811_20": "sukkapakkhe ca taṃtaṃupamūpameyyatthānaṃ visuṃ visuṃ pariyosāpetvāva kathanaṃ pariyosānagamana”nti vadanti.",
  "tika-s0404t:811_21": "Ayanti nisinnavattikā.",
  "tika-s0404t:811_22": "Idhāti imasmiṃ gopālakasutte.",
  "tika-s0404t:811_23": "Sabbācariyānaṃ āciṇṇāti sabbehipi pubbācariyehi ācaritā saṃvaṇṇitā,",
  "tika-s0404t:811_24": "tathā ceva pāḷi pavattāti.",
  "tika-s0404t:812_0": "Aṅgīyanti avayavabhāvena ñāyantīti aṅgāni, koṭṭhāsā.",
  "tika-s0404t:812_1": "Tāni panettha yasmā sāvajjasabhāvāni,",
  "tika-s0404t:812_2": "tasmā āha “aṅgehīti aguṇakoṭṭhāsehī”ti.",
  "tika-s0404t:812_3": "Gomaṇḍalanti gosamūhaṃ.",
  "tika-s0404t:812_4": "Pariharitunti rakkhituṃ.",
  "tika-s0404t:812_5": "Taṃ pana pariharaṇaṃ pariggahetvā vicaraṇanti āha “pariggahetvā vicaritu”nti.",
  "tika-s0404t:812_6": "Vaḍḍhinti gunnaṃ bahubhāvaṃ bahugorasatāsaṅkhātaṃ parivuddhiṃ.",
  "tika-s0404t:812_7": "“Ettakamida”nti rūpīyatīti rūpaṃ,",
  "tika-s0404t:812_8": "parimāṇaparicchedopi sarīrarūpampīti āha “gaṇanato vā vaṇṇato vā”ti.",
  "tika-s0404t:812_9": "Na pariyesati vinaṭṭhabhāvasseva ajānanato.",
  "tika-s0404t:812_10": "Nīlāti ettha iti-",
  "tika-s0404t:812_11": "saddo ādiattho.",
  "tika-s0404t:812_12": "Tena setasabalādivaṇṇaṃ saṅgaṇhāti.",
  "tika-s0404t:813_0": "Dhanusattisūlādīti ettha issāsācariyānaṃ gāvīsu kataṃ dhanulakkhaṇaṃ.",
  "tika-s0404t:813_1": "Kumārabhattigaṇānaṃ gāvīsu kataṃ sattilakkhaṇaṃ.",
  "tika-s0404t:813_2": "Issarabhattigaṇānaṃ gāvīsu kataṃ sūlalakkhaṇanti yojanā. Ādi-",
  "tika-s0404t:813_3": "saddena rāmavāsudevagaṇādīnaṃ gāvīsu kataṃ pharasucakkādilakkhaṇaṃ saṅgaṇhāti.",
  "tika-s0404t:814_0": "Nīlamakkhikāti piṅgalamakkhikā,",
  "tika-s0404t:814_1": "khuddakamakkhikā eva vā.",
  "tika-s0404t:814_2": "Saṭati rujati etāyāti sāṭikā,",
  "tika-s0404t:814_3": "saṃvaḍḍhā sāṭikā āsāṭikā.",
  "tika-s0404t:814_4": "Tenāha “vaḍḍhantī”tiādi.",
  "tika-s0404t:814_5": "Hāretāti apanetā.",
  "tika-s0404t:815_0": "Vākenāti vākapaṭṭena.",
  "tika-s0404t:815_1": "Cīrakenāti pilotikena.",
  "tika-s0404t:815_2": "Antovasseti vassakālassa abbhantare.",
  "tika-s0404t:815_3": "Niggāhanti susumārādiggāharahitaṃ.",
  "tika-s0404t:815_4": "Pītanti pānīyassa pītabhāvaṃ.",
  "tika-s0404t:815_5": "Sīhabyagghādiparissayena sāsaṅko sappaṭibhayo.",
  "tika-s0404t:816_0": "Pañca ahāni ekassāti pañcāhiko,",
  "tika-s0404t:816_1": "so eva vāroti,",
  "tika-s0404t:816_2": "pañcāhikavāro.",
  "tika-s0404t:816_3": "Evaṃ sattāhikavāropi veditabbo.",
  "tika-s0404t:816_4": "Ciṇṇaṭṭhānanti caritaṭṭhānaṃ gocaraggahitaṭṭhānaṃ.",
  "tika-s0404t:817_0": "Pitiṭṭhānanti pitarā kātabbaṭṭhānaṃ,",
  "tika-s0404t:817_1": "pitarā kātabbakiccanti attho.",
  "tika-s0404t:817_2": "Yathāruciṃ gahetvā gacchantīti gunnaṃ rucianurūpaṃ gocarabhūmiṃ vā nadipāraṃ vā gahetvā gacchanti.",
  "tika-s0404t:817_3": "Gobhattanti kappāsaṭṭhikādimissaṃ gobhuñjitabbaṃ bhattaṃ.",
  "tika-s0404t:817_4": "Bhattaggahaṇeneva yāgupi saṅgahitā.",
  "tika-s0404t:818_0": "Dvīhākārehīti vuttaṃ ākāradvayaṃ dassetuṃ “gaṇanato vā samuṭṭhānato vā”ti vuttaṃ.",
  "tika-s0404t:818_1": "Evaṃ pāḷiyaṃ āgatāti “upacayo santatī”ti jātiṃ dvidhā bhinditvā hadayavatthuṃ aggahetvā dasāyatanāni",
  "tika-s0404t:818_2": "pañcadasa sukhumarūpānīti evaṃ rūpakaṇḍapāḷiyaṃ āgatā.",
  "tika-s0404t:818_3": "Pañcavīsati rūpakoṭṭhāsāti salakkhaṇato aññamaññasaṅkarābhāvato rūpabhāgā.",
  "tika-s0404t:818_4": "Rūpakoṭṭhāsāti vā visuṃ visuṃ appavattitvā kalāpabhāveneva pavattanato rūpakalāpā.",
  "tika-s0404t:818_5": "Koṭṭhāsāti ca aṃsā avayavāti attho.",
  "tika-s0404t:818_6": "Koṭṭhanti vā sarīraṃ,",
  "tika-s0404t:818_7": "tassa aṃsā kesādayo koṭṭhāsāti aññepi avayavā koṭṭhāsā viya koṭṭhāsā.",
  "tika-s0404t:819_0": "Seyyathāpītiādi upamāsaṃsandanaṃ.",
  "tika-s0404t:819_1": "Tattha rūpaṃ pariggahetvāti yathāvuttaṃ rūpaṃ salakkhaṇato ñāṇena pariggaṇhitvā.",
  "tika-s0404t:819_2": "Arūpaṃ vavatthapetvāti taṃ rūpaṃ nissāya ārammaṇañca katvā pavattamāne vedanādike cattāro khandhe arūpanti vavatthapetvā.",
  "tika-s0404t:819_3": "Rūpārūpaṃ pariggahetvāti puna tattha yaṃ rūppanalakkhaṇaṃ,",
  "tika-s0404t:819_4": "taṃ rūpaṃ.",
  "tika-s0404t:819_5": "Tadaññaṃ arūpaṃ.",
  "tika-s0404t:819_6": "Ubhayavinimuttaṃ kiñci natthi attā vā attaniyaṃ vāti evaṃ rūpārūpaṃ pariggahetvā.",
  "tika-s0404t:819_7": "Tadubhayañca avijjādinā paccayena sapaccayanti paccayaṃ sallakkhetvā,",
  "tika-s0404t:819_8": "aniccatādilakkhaṇaṃ āropetvā yo kalāpasammasanādikkamena kammaṭṭhānaṃ matthakaṃ pāpetuṃ na sakkoti,",
  "tika-s0404t:819_9": "so na vaḍḍhatīti yojanā.",
  "tika-s0404t:820_0": "Ettakaṃ rūpaṃ ekasamuṭṭhānanti cakkhāyatanaṃ,",
  "tika-s0404t:820_1": "sotāyatanaṃ,",
  "tika-s0404t:820_2": "ghānāyatanaṃ,",
  "tika-s0404t:820_3": "jivhāyatanaṃ,",
  "tika-s0404t:820_4": "kāyāyatanaṃ,",
  "tika-s0404t:820_5": "itthindriyaṃ,",
  "tika-s0404t:820_6": "purisindriyaṃ,",
  "tika-s0404t:820_7": "jīvitindriyanti aṭṭhavidhaṃ kammavasena;",
  "tika-s0404t:820_8": "kāyaviññatti,",
  "tika-s0404t:820_9": "vacīviññattīti idaṃ dvayaṃ cittavasenāti ettakaṃ rūpaṃ ekasamuṭṭhānaṃ.",
  "tika-s0404t:820_10": "Saddāyatanamekaṃ utucittavasena dvisamuṭṭhānaṃ.",
  "tika-s0404t:820_11": "Rūpassa lahutā, mudutā,",
  "tika-s0404t:820_12": "kammaññatāti ettakaṃ rūpaṃ utucittāhāravasena tisamuṭṭhānaṃ.",
  "tika-s0404t:820_13": "Rūpāyatanaṃ,",
  "tika-s0404t:820_14": "gandhāyatanaṃ,",
  "tika-s0404t:820_15": "rasāyatanaṃ,",
  "tika-s0404t:820_16": "phoṭṭhabbāyatanaṃ,",
  "tika-s0404t:820_17": "ākāsadhātu, āpodhātu,",
  "tika-s0404t:820_18": "kabaḷīkāro āhāroti ettakaṃ rūpaṃ utucittāhārakammavasena catusamuṭṭhānaṃ. Upacayo, santati, jaratā,",
  "tika-s0404t:820_19": "rūpassa aniccatāti ettakaṃ rūpaṃ na kutoci samuṭṭhātīti na jānāti.",
  "tika-s0404t:820_20": "Samuṭṭhānato rūpaṃ ajānantotiādīsu vattabbaṃ “gaṇanato rūpaṃ ajānanto”tiādīsu vuttanayeneva veditabbaṃ.",
  "tika-s0404t:821_0": "Kammalakkhaṇoti attanā kataṃ duccaritakammaṃ lakkhaṇaṃ etassāti kammalakkhaṇo, bālo.",
  "tika-s0404t:821_1": "Vuttañhetaṃ –",
  "tika-s0404t:821_2": "“tīṇimāni,",
  "tika-s0404t:821_3": "bhikkhave,",
  "tika-s0404t:821_4": "bālassa bālalakkhaṇāni.",
  "tika-s0404t:821_5": "Katamāni tīṇi?",
  "tika-s0404t:821_6": "Duccintitacintī hoti,",
  "tika-s0404t:821_7": "dubbhāsitabhāsī,",
  "tika-s0404t:821_8": "dukkaṭakammakārī.",
  "tika-s0404t:821_9": "Imāni kho…pe…",
  "tika-s0404t:821_10": "lakkhaṇānī”ti.",
  "tika-s0404t:821_11": "Attanā kataṃ sucaritakammaṃ lakkhaṇaṃ etassāti kammalakkhaṇo, paṇḍito.",
  "tika-s0404t:821_12": "Vuttampi cetaṃ “tīṇimāni,",
  "tika-s0404t:821_13": "bhikkhave,",
  "tika-s0404t:821_14": "paṇḍitassa paṇḍitalakkhaṇāni.",
  "tika-s0404t:821_15": "Katamāni tīṇi?",
  "tika-s0404t:821_16": "Sucintitacintī hoti,",
  "tika-s0404t:821_17": "subhāsitabhāsī,",
  "tika-s0404t:821_18": "sukatakammakārī.",
  "tika-s0404t:821_19": "Imāni kho…pe…",
  "tika-s0404t:821_20": "paṇḍitalakkhaṇānī”ti.",
  "tika-s0404t:821_21": "Tenāha “kusalākusalakammaṃ paṇḍitabālalakkhaṇa”nti.",
  "tika-s0404t:822_0": "Bāle vajjetvā paṇḍite na sevatīti yaṃ bālapuggale vajjetvā paṇḍitasevanaṃ atthakāmena kātabbaṃ,",
  "tika-s0404t:822_1": "taṃ na karoti.",
  "tika-s0404t:822_2": "Tathābhūtassa ca ayamādīnavoti dassetuṃ puna “bāle vajjetvā”tiādi vuttaṃ.",
  "tika-s0404t:822_3": "Tattha yaṃ bhagavatā “idaṃ vo kappatī”ti anuññātaṃ,",
  "tika-s0404t:822_4": "tadanulomañce,",
  "tika-s0404t:822_5": "taṃ kappiyaṃ.",
  "tika-s0404t:822_6": "Yaṃ “idaṃ vo na kappatī”ti paṭikkhittaṃ,",
  "tika-s0404t:822_7": "tadanulomañce,",
  "tika-s0404t:822_8": "taṃ akappiyaṃ.",
  "tika-s0404t:822_9": "Yaṃ kosallasambhūtaṃ,",
  "tika-s0404t:822_10": "taṃ kusalaṃ,",
  "tika-s0404t:822_11": "tappaṭipakkhaṃ akusalaṃ.",
  "tika-s0404t:822_12": "Tadeva sāvajjaṃ,",
  "tika-s0404t:822_13": "kusalaṃ anavajjaṃ.",
  "tika-s0404t:822_14": "Āpattito ādito dve āpattikkhandhā garukaṃ,",
  "tika-s0404t:822_15": "tadaññaṃ lahukaṃ.",
  "tika-s0404t:822_16": "Dhammato mahāsāvajjaṃ garukaṃ,",
  "tika-s0404t:822_17": "appasāvajjaṃ lahukaṃ.",
  "tika-s0404t:822_18": "Sappaṭikāraṃ satekicchaṃ,",
  "tika-s0404t:822_19": "appaṭikāraṃ atekicchaṃ.",
  "tika-s0404t:822_20": "Dhammatānugataṃ kāraṇaṃ,",
  "tika-s0404t:822_21": "itaraṃ akāraṇaṃ.",
  "tika-s0404t:822_22": "Taṃ ajānantoti kappiyākappiyaṃ, garuka- lahukaṃ,",
  "tika-s0404t:822_23": "satekicchātekicchaṃ ajānanto suvisuddhaṃ katvā sīlaṃ rakkhituṃ na sakkoti.",
  "tika-s0404t:822_24": "Kusalākusalaṃ,",
  "tika-s0404t:822_25": "sāvajjānavajjaṃ,",
  "tika-s0404t:822_26": "kāraṇākāraṇaṃ ajānanto khandhādīsu akusalatāya rūpārūpapariggahampi kātuṃ na sakkoti,",
  "tika-s0404t:822_27": "kuto tassa kammaṭṭhānaṃ gahetvā vaḍḍhanā.",
  "tika-s0404t:822_28": "Tenāha “kammaṭṭhānaṃ gahetvā vaḍḍhetuṃ na sakkotī”ti.",
  "tika-s0404t:823_0": "Govaṇasadise attabhāve uppajjitvā tattha dukkhuppattihetuto micchāvitakkā āsāṭikā viyāti āsāṭikāti āha “akusalavitakkaṃ āsāṭikaṃ ahāretvā”ti.",
  "tika-s0404t:824_0": "“Gaṇḍoti kho,",
  "tika-s0404t:824_1": "bhikkhave,",
  "tika-s0404t:824_2": "pañcannetaṃ upādānakkhandhānaṃ adhivacana”nti vacanato chahi vaṇamukhehi vissandamānayūso gaṇḍo viya",
  "tika-s0404t:824_3": "pilotikākhaṇḍena chadvārehi vissandamānakilesāsuci attabhāvavaṇo satisaṃvarena pidahitabbo,",
  "tika-s0404t:824_4": "ayaṃ pana evaṃ na karotīti āha “yathā so gopālako vaṇaṃ na paṭicchādeti,",
  "tika-s0404t:824_5": "evaṃ saṃvaraṃ na sampādetī”ti.",
  "tika-s0404t:825_0": "Yathā dhūmo indhanaṃ nissāya uppajjamāno saṇho sukhumo,",
  "tika-s0404t:825_1": "taṃ taṃ vivaraṃ anupavissa byāpento sattānaṃ ḍaṃsamakasādiparissayaṃ vinodeti,",
  "tika-s0404t:825_2": "aggijālāsamuṭṭhānassa pubbaṅgamo hoti,",
  "tika-s0404t:825_3": "evaṃ dhammadesanāñāṇassa indhanabhūtaṃ rūpārūpadhammajātaṃ nissāya uppajjamānā saṇhā sukhumā taṃ taṃ",
  "tika-s0404t:825_4": "khandhantaraṃ āyatanantarañca anupavissa byāpeti,",
  "tika-s0404t:825_5": "sattānaṃ micchāvitakkādiparissayaṃ vinodeti,",
  "tika-s0404t:825_6": "ñāṇaggijālāsamuṭṭhāpanassa pubbaṅgamo hoti,",
  "tika-s0404t:825_7": "tasmā dhūmo viyāti dhūmoti āha “gopālako dhūmaṃ viya dhammadesanādhūmaṃ na karotī”ti.",
  "tika-s0404t:825_8": "Attano santikaṃ upagantvā nisinnassa kātabbā tadanucchavikā dhammakathā upanisinnakakathā.",
  "tika-s0404t:825_9": "Katassa dānādipuññassa anumodanakathā anumodanā.",
  "tika-s0404t:825_10": "Tatoti dhammakathādīnaṃ akaraṇato.",
  "tika-s0404t:825_11": "“Bahussuto guṇavāti na jānantī”ti kasmā vuttaṃ?",
  "tika-s0404t:825_12": "Nanu attano jānāpanatthaṃ dhammakathādi na kātabbamevāti?",
  "tika-s0404t:825_13": "Saccaṃ na kātabbameva,",
  "tika-s0404t:825_14": "suddhāsayena pana dhamme kathite tassa guṇajānanaṃ sandhāyetaṃ vuttaṃ.",
  "tika-s0404t:825_15": "Tenāha bhagavā –",
  "tika-s0404t:826_0": "“Nābhāsamānaṃ jānanti, missaṃ bālehi paṇḍitaṃ;",
  "tika-s0404t:827_0": "Bhāsaye jotaye dhammaṃ, paggaṇhe isinaṃ dhaja”nti.",
  "tika-s0404t:828_0": "Taranti otaranti etthāti titthaṃ,",
  "tika-s0404t:828_1": "naditaḷākādīnaṃ nahānapānādiatthaṃ otaraṇaṭṭhānaṃ.",
  "tika-s0404t:828_2": "Yathā pana taṃ udakena otiṇṇasattānaṃ sarīramalaṃ pavāheti,",
  "tika-s0404t:828_3": "parissamaṃ vinodeti,",
  "tika-s0404t:828_4": "visuddhiṃ uppādeti,",
  "tika-s0404t:828_5": "evaṃ bahussutā attano samīpaṃ otiṇṇasattānaṃ dhammodakena cittamalaṃ pavāhenti,",
  "tika-s0404t:828_6": "parissamaṃ vinodenti,",
  "tika-s0404t:828_7": "visuddhiṃ uppādenti,",
  "tika-s0404t:828_8": "tasmā te titthaṃ viyāti titthaṃ.",
  "tika-s0404t:828_9": "Tenāha “titthabhūte bahussutabhikkhū”ti.",
  "tika-s0404t:828_10": "Byañjanaṃ kathaṃ ropetabbanti, bhante,",
  "tika-s0404t:828_11": "idaṃ byañjanaṃ ayaṃ saddo kathaṃ imasmiṃ atthe ropetabbo,",
  "tika-s0404t:828_12": "kena pakārena imassa atthassa vācako jāto.",
  "tika-s0404t:828_13": "“Nirūpetabba”nti vā pāṭho,",
  "tika-s0404t:828_14": "nirūpetabbaṃ ayaṃ sabhāvanirutti kathamettha nirūḷhāti adhippāyo.",
  "tika-s0404t:828_15": "Imassa bhāsitassa ko atthoti saddatthaṃ pucchati.",
  "tika-s0404t:828_16": "Imasmiṃ ṭhāneti imasmiṃ pāḷippadese.",
  "tika-s0404t:828_17": "Pāḷi kiṃ vadatīti bhāvatthaṃ pucchati.",
  "tika-s0404t:828_18": "Attho kiṃ dīpetīti bhāvatthaṃ vā?",
  "tika-s0404t:828_19": "Saṅketatthaṃ vā.",
  "tika-s0404t:828_20": "Na paripucchatīti vimaticchedanapucchāvasena sabbaso pucchaṃ na karoti.",
  "tika-s0404t:828_21": "Na paripañhatīti pari pari attano ñātuṃ icchaṃ na ācikkhati,",
  "tika-s0404t:828_22": "na vibhāveti.",
  "tika-s0404t:828_23": "Tenāha “na jānāpetī”ti.",
  "tika-s0404t:828_24": "Teti bahussutabhikkhū.",
  "tika-s0404t:828_25": "Vivaraṇaṃ nāma atthassa vibhajitvā kathananti āha “bhājetvā na desentī”ti.",
  "tika-s0404t:828_26": "Anuttānīkatanti ñāṇena apākaṭīkataṃ guyhaṃ paṭicchannaṃ.",
  "tika-s0404t:828_27": "Na uttāniṃ karontīti sinerupādamūle vālikaṃ uddharanto viya pathavīsandhārodakaṃ vivaritvā dassento viya ca uttānaṃ na karonti.",
  "tika-s0404t:829_0": "Evaṃ yassa dhammassa vasena bahussutā “tittha”nti vuttā pariyāyato.",
  "tika-s0404t:829_1": "Idāni tameva dhammaṃ nippariyāyato “tittha”nti dassetuṃ “yathā vā”tiādi vuttaṃ.",
  "tika-s0404t:829_2": "Dhammo hi taranti otaranti etena nibbānaṃ nāma taḷākanti “tittha”nti vuccati.",
  "tika-s0404t:829_3": "Tenāha bhagavā sumedhabhūto –",
  "tika-s0404t:830_0": "“Evaṃ kilesamaladhovaṃ, vijjante amatantaḷe;",
  "tika-s0404t:831_0": "Na gavesati taṃ taḷākaṃ, na doso amatantaḷe”ti. –",
  "tika-s0404t:832_0": "Dhammasseva nibbānassotaraṇatitthabhūtassa otaraṇākāraṃ ajānanto “dhammatitthaṃ na jānātī”ti vutto.",
  "tika-s0404t:833_0": "Pītāpītanti gogaṇe pītaṃ apītañca gorūpaṃ na jānāti,",
  "tika-s0404t:833_1": "na vindati.",
  "tika-s0404t:833_2": "Avindanto hi “na labhatī”ti vutto.",
  "tika-s0404t:833_3": "“Ānisaṃsaṃ na vindatī”ti vatvā tassa avindanākāraṃ dassento “dhammassavanaggaṃ gantvā”tiādimāha.",
  "tika-s0404t:834_0": "Ayaṃ lokuttaroti padaṃ sandhāyāha “ariya”nti.",
  "tika-s0404t:834_1": "Paccāsattiñāyena anantarassa hi vippaṭisedho vā.",
  "tika-s0404t:834_2": "Ariyasaddo vā niddosapariyāyo daṭṭhabbo.",
  "tika-s0404t:834_3": "Aṭṭhaṅgikanti ca visuṃ ekajjhañca aṭṭhaṅgikaṃ upādāya gahetabbaṃ,",
  "tika-s0404t:834_4": "aṭṭhaṅgatā bāhullato ca.",
  "tika-s0404t:834_5": "Evañca katvā sattaṅgassapi ariyamaggassa saṅgaho siddho hoti.",
  "tika-s0404t:835_0": "Cattāro satipaṭṭhānetiādīsu avisesena satipaṭṭhānā vuttā.",
  "tika-s0404t:835_1": "Tattha kāyavedanācittadhammārammaṇā satipaṭṭhānā lokiyā,",
  "tika-s0404t:835_2": "tattha sammohaviddhaṃsanavasena pavattā nibbānārammaṇā lokuttarāti evaṃ “ime lokiyā,",
  "tika-s0404t:835_3": "ime lokuttarā”ti yathābhūtaṃ nappajānāti.",
  "tika-s0404t:836_0": "Anavasesaṃ duhatīti paṭiggahaṇe mattaṃ ajānanto kismiñci dāyake saddhāhāniyā,",
  "tika-s0404t:836_1": "kismiñci paccayahāniyā anavasesaṃ duhati.",
  "tika-s0404t:836_2": "Vācāya abhihāro vācābhihāro.",
  "tika-s0404t:836_3": "Paccayānaṃ abhihāro paccayābhihāro.",
  "tika-s0404t:837_0": "“Ime amhesu garucittīkāraṃ na karontī”ti iminā navakānaṃ bhikkhūnaṃ sammāpaṭipattiyā abhāvaṃ dasseti ācariyupajjhāyesu pitupemassa anupaṭṭhāpanato,",
  "tika-s0404t:837_1": "tena ca sikkhāgāravatābhāvadīpanena saṅgahassa abhājanabhāvaṃ,",
  "tika-s0404t:837_2": "tena therānaṃ tesu anuggahābhāvaṃ.",
  "tika-s0404t:837_3": "Na hi sīlādiguṇehi sāsane thirabhāvappattā ananuggahetabbe sabrahmacārī anuggaṇhanti,",
  "tika-s0404t:837_4": "niratthakaṃ vā anuggahaṃ karonti.",
  "tika-s0404t:837_5": "Tenāha “navake bhikkhū”tiādi.",
  "tika-s0404t:837_6": "Dhammakathābandhanti paveṇiāgataṃ pakiṇṇakadhammakathāmaggaṃ.",
  "tika-s0404t:837_7": "Saccasattappaṭisandhipaccayākārappaṭisaṃyuttaṃ suññatādīpanaṃ guḷhaganthaṃ.",
  "tika-s0404t:837_8": "Vuttavipallāsavasenāti “na rūpaññū”tiādīsu vuttassa paṭisedhassa paṭikkhepavasena aggahaṇavasena.",
  "tika-s0404t:837_9": "Yojetvāti “rūpaññū hotīti gaṇanato vā vaṇṇato vā rūpaṃ jānātī”tiādinā,",
  "tika-s0404t:837_10": "“tassa gogaṇopi na parihāyati,",
  "tika-s0404t:837_11": "pañcagorasaparibhogatopi na paribāhiro hotī”tiādinā ca atthaṃ yojetvā.",
  "tika-s0404t:837_12": "Veditabboti tasmiṃ tasmiṃ pade yathārahaṃ attho veditabbo.",
  "tika-s0404t:837_13": "Sesaṃ sabbattha uttānamevāti.",
  "tika-s0404t:838_0": "Gopālasuttavaṇṇanā niṭṭhitā.",
  "tika-s0404t:839_0": "Iti manorathapūraṇiyā aṅguttaranikāya-aṭṭhakathāya",
  "tika-s0404t:840_0": "Ekādasakanipātavaṇṇanāya anuttānatthadīpanā samattā.",
  "tika-s0404t:841_0": "Niṭṭhitā ca manorathapūraṇiyā aṅguttaranikāya-aṭṭhakathāya",
  "tika-s0404t:842_0": "Anuttānatthapadavaṇṇanā.",
  "tika-s0404t:843_0": "Nigamanakathāvaṇṇanā",
  "tika-s0404t:844_0": "Mahāaṭṭhakathāya sāranti aṅguttaramahāaṭṭhakathāya sāraṃ.",
  "tika-s0404t:844_1": "Ekūnasaṭṭhimattoti thokaṃ ūnabhāvato mattasaddaggahaṇaṃ.",
  "tika-s0404t:844_2": "Mūlaṭṭhakathāsāranti pubbe vuttaaṅguttaramahāaṭṭhakathāya sārameva anunigamavasena vadati.",
  "tika-s0404t:844_3": "Atha vā mūlaṭṭhakathāsāranti porāṇaṭṭhakathāsu atthasāraṃ.",
  "tika-s0404t:844_4": "Tenedaṃ dasseti –",
  "tika-s0404t:844_5": "aṅguttaramahāaṭṭhakathāya atthasāraṃ ādāya imaṃ manorathapūraṇiṃ karonto sesamahānikāyānampi mūlaṭṭhakathāsu",
  "tika-s0404t:844_6": "idha viniyogakkhamaṃ atthasāraṃ ādāya evamakāsinti.",
  "tika-s0404t:844_7": "Mahāvihārādhivāsīnanti ca idaṃ purimapacchimapadehi saddhiṃ sambandhitabbaṃ “mahāvihārādhivāsīnaṃ samayaṃ pakāsayantī,",
  "tika-s0404t:844_8": "mahāvihārādhivāsīnaṃ mūlaṭṭhakathāsāraṃ ādāyā”ti.",
  "tika-s0404t:844_9": "Tenāti puññena.",
  "tika-s0404t:844_10": "Hotu sabbo sukhī lokoti kāmāvacarādivibhāgo sabbo sattaloko yathārahaṃ bodhittayādhigamavasena sampattena",
  "tika-s0404t:844_11": "nibbānasukhena sukhī sukhito hotūti sadevakassa lokassa accantaṃ sukhādhigamāya attano puññaṃ pariṇāmeti.",
  "tika-s0404t:845_0": "Ettāvatā samattāva, sabbaso vaṇṇanā ayaṃ;",
  "tika-s0404t:846_0": "Vīsatiyā sahassehi, ganthehi parimāṇato.",
  "tika-s0404t:847_0": "Porāṇānaṃ kathāmagga-sāramettha yato ṭhitaṃ;",
  "tika-s0404t:848_0": "Tasmā sāratthamañjūsā, iti nāmena vissutā.",
  "tika-s0404t:849_0": "Ajjhesito narindena, sohaṃ parakkamabāhunā;",
  "tika-s0404t:850_0": "Saddhammaṭṭhitikāmena, sāsanujjotakārinā.",
  "tika-s0404t:851_0": "Teneva kārite ramme, pāsādasatamaṇḍite;",
  "tika-s0404t:852_0": "Nānādumagaṇākiṇṇe, bhāvanābhiratālaye.",
  "tika-s0404t:853_0": "Sītalūdakasampanne, vasaṃ jetavane imaṃ;",
  "tika-s0404t:854_0": "Atthabyañjanasampannaṃ, akāsiṃ sādhusammataṃ.",
  "tika-s0404t:855_0": "Yaṃ siddhaṃ iminā puññaṃ, yaṃ caññaṃ pasutaṃ mayā;",
  "tika-s0404t:856_0": "Etena puññakammena, dutiye attasambhave.",
  "tika-s0404t:857_0": "Tāvatiṃse pamodento, sīlācāraguṇe rato;",
  "tika-s0404t:858_0": "Alaggo pañcakāmesu, patvāna paṭhamaṃ phalaṃ.",
  "tika-s0404t:859_0": "Antime attabhāvamhi, metteyyaṃ munipuṅgavaṃ;",
  "tika-s0404t:860_0": "Lokaggapuggalaṃ nāthaṃ, sabbasattahite rataṃ.",
  "tika-s0404t:861_0": "Disvāna tassa dhīrassa, sutvā saddhammadesanaṃ;",
  "tika-s0404t:862_0": "Adhigantvā phalaṃ aggaṃ, sobheyyaṃ jinasāsanaṃ.",
  "tika-s0404t:863_0": "Sadā rakkhantu rājāno, dhammeneva imaṃ pajaṃ;",
  "tika-s0404t:864_0": "Niratā puññakammesu, jotentu jinasāsanaṃ.",
  "tika-s0404t:865_0": "Ime ca pāṇino sabbe, sabbadā nirupaddavā;",
  "tika-s0404t:866_0": "Niccaṃ kalyāṇasaṅkappā, pappontu amataṃ padanti.",
  "tika-s0404t:867_0": "Aṅguttaraṭīkā samattā."
}