{
  "atk-s0504a:6_0": "Namo tassa bhagavato arahato sammāsambuddhassa",
  "atk-s0504a:7_0": "Khuddakanikāye",
  "atk-s0504a:8_0": "Itivuttaka-aṭṭhakathā",
  "atk-s0504a:9_0": "Ganthārambhakathā",
  "atk-s0504a:10_0": "Mahākāruṇikaṃ nāthaṃ, ñeyyasāgarapāraguṃ;",
  "atk-s0504a:11_0": "Vande nipuṇagambhīra-vicitranayadesanaṃ.",
  "atk-s0504a:12_0": "Vijjācaraṇasampannā, yena niyyanti lokato;",
  "atk-s0504a:13_0": "Vande tamuttamaṃ dhammaṃ, sammāsambuddhapūjitaṃ.",
  "atk-s0504a:14_0": "Sīlādiguṇasampanno, ṭhito maggaphalesu yo;",
  "atk-s0504a:15_0": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0504a:16_0": "Vandanājanitaṃ puññaṃ, iti yaṃ ratanattaye;",
  "atk-s0504a:17_0": "Hatantarāyo sabbattha, hutvāhaṃ tassa tejasā.",
  "atk-s0504a:18_0": "Ekakādippabhedena, desitāni mahesinā;",
  "atk-s0504a:19_0": "Lobhādīnaṃ pahānāni, dīpanāni visesato.",
  "atk-s0504a:20_0": "Suttāni ekato katvā, itivuttapadakkharaṃ;",
  "atk-s0504a:21_0": "Dhammasaṅgāhakā therā, saṅgāyiṃsu mahesayo.",
  "atk-s0504a:22_0": "Itivuttakamicceva, nāmena vasino pure;",
  "atk-s0504a:23_0": "Yaṃ khuddakanikāyasmiṃ, gambhīratthapadakkamaṃ.",
  "atk-s0504a:24_0": "Tassa gambhīrañāṇehi, ogāhetabbabhāvato;",
  "atk-s0504a:25_0": "Kiñcāpi dukkarā kātuṃ, atthasaṃvaṇṇanā mayā.",
  "atk-s0504a:26_0": "Sahasaṃvaṇṇanaṃ yasmā, dharate satthu sāsanaṃ;",
  "atk-s0504a:27_0": "Pubbācariyasīhānaṃ, tiṭṭhateva vinicchayo.",
  "atk-s0504a:28_0": "Tasmā taṃ avalambitvā, ogāhetvāna pañcapi;",
  "atk-s0504a:29_0": "Nikāye upanissāya, porāṇaṭṭhakathānayaṃ.",
  "atk-s0504a:30_0": "Nissitaṃ vācanāmaggaṃ, suvisuddhaṃ anākulaṃ;",
  "atk-s0504a:31_0": "Mahāvihāravāsīnaṃ, nipuṇatthavinicchayaṃ.",
  "atk-s0504a:32_0": "Punappunāgataṃ atthaṃ, vajjayitvāna sādhukaṃ;",
  "atk-s0504a:33_0": "Yathābalaṃ karissāmi, itivuttakavaṇṇanaṃ.",
  "atk-s0504a:34_0": "Iti ākaṅkhamānassa, saddhammassa ciraṭṭhitiṃ;",
  "atk-s0504a:35_0": "Vibhajantassa tassatthaṃ, nisāmayatha sādhavoti.",
  "atk-s0504a:36_0": "Tattha itivuttakaṃ nāma ekakanipāto,",
  "atk-s0504a:36_1": "dukanipāto,",
  "atk-s0504a:36_2": "tikanipāto,",
  "atk-s0504a:36_3": "catukkanipātoti catunipātasaṅgahaṃ.",
  "atk-s0504a:36_4": "Tampi vinayapiṭakaṃ,",
  "atk-s0504a:36_5": "suttantapiṭakaṃ,",
  "atk-s0504a:36_6": "abhidhammapiṭakanti tīsu piṭakesu suttantapiṭakapariyāpannaṃ;",
  "atk-s0504a:36_7": "dīghanikāyo majjhimanikāyo,",
  "atk-s0504a:36_8": "saṃyuttanikāyo,",
  "atk-s0504a:36_9": "aṅguttaranikāyo,",
  "atk-s0504a:36_10": "khuddakanikāyoti pañcasu nikāyesu khuddakanikāyapariyāpannaṃ; suttaṃ, geyyaṃ,",
  "atk-s0504a:36_11": "veyyākaraṇaṃ, gāthā, udānaṃ,",
  "atk-s0504a:36_12": "itivuttakaṃ, jātakaṃ,",
  "atk-s0504a:36_13": "abbhutadhammaṃ,",
  "atk-s0504a:36_14": "vedallanti navasu sāsanaṅgesu itivuttakaṅgabhūtaṃ.",
  "atk-s0504a:37_0": "“Dvāsīti buddhato gaṇhiṃ, dvesahassāni bhikkhuto;",
  "atk-s0504a:38_0": "Caturāsīti sahassāni, ye me dhammā pavattino”ti. –",
  "atk-s0504a:39_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0504a:39_1": "Suttato ekakanipāte tāva sattavīsati suttāni,",
  "atk-s0504a:39_2": "dukanipāte dvāvīsati,",
  "atk-s0504a:39_3": "tikanipāte paññāsa,",
  "atk-s0504a:39_4": "catukkanipāte terasāti dvādasādhikasuttasatasaṅgahaṃ.",
  "atk-s0504a:39_5": "Tassa nipātesu ekakanipāto ādi,",
  "atk-s0504a:39_6": "vaggesu pāṭibhogavaggo,",
  "atk-s0504a:39_7": "suttesu lobhasuttaṃ.",
  "atk-s0504a:39_8": "Tassāpi “vuttañhetaṃ bhagavatā”tiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0504a:39_9": "Sā panāyaṃ paṭhamamahāsaṅgīti vinayapiṭake tantimāruḷhā eva.",
  "atk-s0504a:39_10": "Yo panettha nidānakosallatthaṃ vattabbo kathāmaggo,",
  "atk-s0504a:39_11": "sopi sumaṅgalavilāsiniyā dīghanikāya-",
  "atk-s0504a:39_12": "aṭṭhakathāya vitthārato vuttoyevāti tattha vuttanayeneva veditabbo.",
  "atk-s0504a:40_0": "Nidānavaṇṇanā",
  "atk-s0504a:41_0": "Yaṃ panetaṃ vuttañhetaṃ bhagavatātiādikaṃ nidānaṃ.",
  "atk-s0504a:41_1": "Ekadhammaṃ,",
  "atk-s0504a:41_2": "bhikkhave,",
  "atk-s0504a:41_3": "pajahathātiādikaṃ suttaṃ.",
  "atk-s0504a:41_4": "Tattha vuttaṃ bhagavatātiādīni nāmapadāni.",
  "atk-s0504a:41_5": "Itīti nipātapadaṃ.",
  "atk-s0504a:41_6": "Pajahathāti ettha pa-",
  "atk-s0504a:41_7": "iti upasaggapadaṃ, jahathā-",
  "atk-s0504a:41_8": "ti ākhyātapadaṃ.",
  "atk-s0504a:41_9": "Iminā nayena sabbattha padavibhāgo veditabbo.",
  "atk-s0504a:42_0": "Atthato pana vuttasaddo tāva saupasaggo anupasaggo ca vapane vāpasamakaraṇe kesohāraṇe jīvitavuttiyaṃ",
  "atk-s0504a:42_1": "pavuttabhāve pāvacanabhāvena pavattite ajjhesane kathaneti evamādīsu dissati.",
  "atk-s0504a:42_2": "Tathā hesa –",
  "atk-s0504a:43_0": "“Gāvo tassa pajāyanti, khette vuttaṃ virūhati;",
  "atk-s0504a:44_0": "Vuttānaṃ phalamasnāti, yo mittānaṃ na dubbhatī”ti. –",
  "atk-s0504a:45_0": "Ādīsu vapane āgato.",
  "atk-s0504a:45_1": "“No ca kho paṭivutta”ntiādīsu aṭṭhadantakādīhi vāpasamakaraṇe.",
  "atk-s0504a:45_2": "“Kāpaṭiko māṇavo daharo vuttasiro”tiādīsu kesohāraṇe.",
  "atk-s0504a:45_3": "“Pannalomo paradattavutto migabhūtena cetasā viharatī”tiādīsu jīvitavuttiyaṃ.",
  "atk-s0504a:45_4": "“Seyyathāpi nāma paṇḍupalāso bandhanā pavutto abhabbo haritatthāyā”tiādīsu bandhanato pavuttabhāve.",
  "atk-s0504a:45_5": "“Yesamidaṃ etarahi, brāhmaṇā,",
  "atk-s0504a:45_6": "porāṇaṃ mantapadaṃ gītaṃ pavuttaṃ samihita”ntiādīsu pāvacanabhāvena pavattite.",
  "atk-s0504a:45_7": "Loke pana –",
  "atk-s0504a:45_8": "“vutto gaṇo vutto pārāyano”tiādīsu ajjhene.",
  "atk-s0504a:45_9": "“Vuttaṃ kho panetaṃ bhagavatā dhammadāyādā me,",
  "atk-s0504a:45_10": "bhikkhave, bhavatha,",
  "atk-s0504a:45_11": "mā āmisadāyādā”tiādīsu kathane.",
  "atk-s0504a:45_12": "Idhāpi kathane daṭṭhabbo.",
  "atk-s0504a:45_13": "Tasmā vuttaṃ kathitaṃ bhāsitanti attho.",
  "atk-s0504a:46_0": "Dutiyo pana vuttasaddo vacane ciṇṇabhāve ca veditabbo. Hi-",
  "atk-s0504a:46_1": "iti jātu vibyattanti etasmiṃ atthe nipāto.",
  "atk-s0504a:46_2": "So idāni vuccamānasuttassa bhagavato vibyattaṃ bhāsitabhāvaṃ joteti.",
  "atk-s0504a:46_3": "Vācakasaddasannidhāne hi payuttā nipātā.",
  "atk-s0504a:46_4": "Tehi vattabbamatthaṃ jotenti.",
  "atk-s0504a:46_5": "Etanti ayaṃ etasaddo –",
  "atk-s0504a:47_0": "“Yo ca buddhañca dhammañca, saṅghañca saraṇaṃ gato;",
  "atk-s0504a:48_0": "Cattāri ariyasaccāni, sammappaññāya passati.",
  "atk-s0504a:49_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0504a:50_0": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "atk-s0504a:51_0": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0504a:52_0": "Etaṃ saraṇamāgamma, sabbadukkhā pamuccatī”ti. –",
  "atk-s0504a:53_0": "Ādīsu yathāvutte āsannapaccakkhe āgato.",
  "atk-s0504a:53_1": "“Appamattakaṃ kho panetaṃ,",
  "atk-s0504a:53_2": "bhikkhave,",
  "atk-s0504a:53_3": "oramattakaṃ sīlamattakaṃ,",
  "atk-s0504a:53_4": "yena puthujjano tathāgatassa vaṇṇaṃ vadamāno vadeyyā”tiādīsu pana vakkhamāne āsannapaccakkhe.",
  "atk-s0504a:53_5": "Idhāpi vakkhamāneyeva daṭṭhabbo.",
  "atk-s0504a:53_6": "Saṅgāyanavasena vakkhamānañhi suttaṃ dhammabhaṇḍāgārikena buddhiyaṃ ṭhapetvā tadā “eta”nti vuttaṃ.",
  "atk-s0504a:54_0": "Bhagavatāti ettha bhagavāti garuvacanaṃ.",
  "atk-s0504a:54_1": "Garuṃ hi loke bhagavāti vadanti.",
  "atk-s0504a:54_2": "Tathāgato ca sabbaguṇavisiṭṭhatāya sattānaṃ garu,",
  "atk-s0504a:54_3": "tasmā bhagavāti veditabbo.",
  "atk-s0504a:54_4": "Porāṇehipi vuttaṃ –",
  "atk-s0504a:55_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0504a:56_0": "Garu gāravayutto so, bhagavā tena vuccatī”ti.",
  "atk-s0504a:57_0": "Seṭṭhavācakañhi vacanaṃ seṭṭhaguṇasahacaraṇato seṭṭhanti vuttaṃ.",
  "atk-s0504a:57_1": "Atha vā vuccatīti vacanaṃ, attho.",
  "atk-s0504a:57_2": "Tasmā bhagavāti vacanaṃ seṭṭhanti bhagavāti iminā vacanena vacanīyo yo attho,",
  "atk-s0504a:57_3": "so seṭṭhoti attho.",
  "atk-s0504a:57_4": "Bhagavāti vacanamuttamanti etthāpi eseva nayo.",
  "atk-s0504a:57_5": "Gāravayuttoti garubhāvayutto garuguṇayogato,",
  "atk-s0504a:57_6": "garukaraṇaṃ vā sātisayaṃ arahatīti gāravayutto,",
  "atk-s0504a:57_7": "gāravārahoti attho.",
  "atk-s0504a:57_8": "Evaṃ guṇavisiṭṭhasattuttamagarugāravādhivacanametaṃ yadidaṃ bhagavāti. Apica –",
  "atk-s0504a:58_0": "“Bhagī bhajī bhāgī vibhattavā iti,",
  "atk-s0504a:59_0": "Akāsi bhagganti garūti bhāgyavā;",
  "atk-s0504a:60_0": "Bahūhi ñāyehi subhāvitattano,",
  "atk-s0504a:61_0": "Bhavantago so bhagavāti vuccatī”ti. –",
  "atk-s0504a:62_0": "Niddese āgatanayena –",
  "atk-s0504a:63_0": "“Bhāgyavā bhaggavā yutto, bhagehi ca vibhattavā;",
  "atk-s0504a:64_0": "Bhattavā vantagamano, bhavesu bhagavā tato”ti.",
  "atk-s0504a:65_0": "Imissā gāthāya ca vasena bhagavāti padassa attho vattabbo.",
  "atk-s0504a:65_1": "So panāyaṃ attho sabbākārena visuddhimagge buddhānussatiniddese vuttoti.",
  "atk-s0504a:65_2": "Tattha vuttanayeneva veditabbo.",
  "atk-s0504a:66_0": "Aparo nayo –",
  "atk-s0504a:66_1": "bhāgavāti bhagavā,",
  "atk-s0504a:66_2": "bhatavāti bhagavā,",
  "atk-s0504a:66_3": "bhāge vanīti bhagavā,",
  "atk-s0504a:66_4": "bhage vanīti bhagavā,",
  "atk-s0504a:66_5": "bhattavāti bhagavā,",
  "atk-s0504a:66_6": "bhage vamīti bhagavā,",
  "atk-s0504a:66_7": "bhāge vamīti bhagavā.",
  "atk-s0504a:67_0": "“Bhāgavā bhatavā bhāge, bhage ca vani bhattavā;",
  "atk-s0504a:68_0": "Bhage vami tathā bhāge, vamīti bhagavā jino”.",
  "atk-s0504a:69_0": "Tattha kathaṃ bhāgavāti bhagavā?",
  "atk-s0504a:69_1": "Ye te sīlādayo dhammakkhandhā guṇakoṭṭhāsā,",
  "atk-s0504a:69_2": "te anaññasādhāraṇā niratisayā tathāgatassa atthi upalabbhanti.",
  "atk-s0504a:69_3": "Tathā hissa sīlaṃ, samādhi, paññā, vimutti,",
  "atk-s0504a:69_4": "vimuttiñāṇadassanaṃ, hirī, ottappaṃ, saddhā, vīriyaṃ, sati,",
  "atk-s0504a:69_5": "sampajaññaṃ,",
  "atk-s0504a:69_6": "sīlavisuddhi,",
  "atk-s0504a:69_7": "cittavisuddhi,",
  "atk-s0504a:69_8": "diṭṭhivisuddhi, samatho,",
  "atk-s0504a:69_9": "vipassanā,",
  "atk-s0504a:69_10": "tīṇi kusalamūlāni,",
  "atk-s0504a:69_11": "tīṇi sucaritāni,",
  "atk-s0504a:69_12": "tayo sammāvitakkā,",
  "atk-s0504a:69_13": "tisso anavajjasaññā,",
  "atk-s0504a:69_14": "tisso dhātuyo,",
  "atk-s0504a:69_15": "cattāro satipaṭṭhānā,",
  "atk-s0504a:69_16": "cattāro sammappadhānā,",
  "atk-s0504a:69_17": "cattāro iddhipādā,",
  "atk-s0504a:69_18": "cattāro ariyamaggā,",
  "atk-s0504a:69_19": "cattāri ariyaphalāni,",
  "atk-s0504a:69_20": "catasso paṭisambhidā,",
  "atk-s0504a:69_21": "catuyoniparicchedakañāṇāni,",
  "atk-s0504a:69_22": "cattāro ariyavaṃsā,",
  "atk-s0504a:69_23": "cattāri vesārajjañāṇāni,",
  "atk-s0504a:69_24": "pañca padhāniyaṅgāni,",
  "atk-s0504a:69_25": "pañcaṅgiko sammāsamādhi,",
  "atk-s0504a:69_26": "pañcañāṇiko sammāsamādhi,",
  "atk-s0504a:69_27": "pañcindriyāni,",
  "atk-s0504a:69_28": "pañca balāni,",
  "atk-s0504a:69_29": "pañca nissāraṇīyā dhātuyo,",
  "atk-s0504a:69_30": "pañca vimuttāyatanañāṇāni,",
  "atk-s0504a:69_31": "pañca vimuttiparipācanīyā saññā,",
  "atk-s0504a:69_32": "cha anussatiṭṭhānāni,",
  "atk-s0504a:69_33": "cha gāravā,",
  "atk-s0504a:69_34": "cha nissāraṇīyā dhātuyo,",
  "atk-s0504a:69_35": "cha satatavihārā,",
  "atk-s0504a:69_36": "cha anuttariyāni,",
  "atk-s0504a:69_37": "cha nibbedhabhāgiyā saññā,",
  "atk-s0504a:69_38": "cha abhiññā,",
  "atk-s0504a:69_39": "cha asādhāraṇañāṇāni,",
  "atk-s0504a:69_40": "satta aparihāniyā dhammā,",
  "atk-s0504a:69_41": "satta ariyadhanāni,",
  "atk-s0504a:69_42": "satta bojjhaṅgā,",
  "atk-s0504a:69_43": "satta sappurisadhammā,",
  "atk-s0504a:69_44": "satta nijjaravatthūni,",
  "atk-s0504a:69_45": "satta saññā,",
  "atk-s0504a:69_46": "satta dakkhiṇeyyapuggaladesanā,",
  "atk-s0504a:69_47": "satta khīṇāsavabaladesanā,",
  "atk-s0504a:69_48": "aṭṭha paññāpaṭilābhahetudesanā,",
  "atk-s0504a:69_49": "aṭṭhasammattāni,",
  "atk-s0504a:69_50": "aṭṭha lokadhammātikkamo,",
  "atk-s0504a:69_51": "aṭṭha ārambhavatthūni,",
  "atk-s0504a:69_52": "aṭṭha akkhaṇadesanā,",
  "atk-s0504a:69_53": "aṭṭha mahāpurisavitakkā,",
  "atk-s0504a:69_54": "aṭṭha abhibhāyatanadesanā,",
  "atk-s0504a:69_55": "aṭṭha vimokkhā,",
  "atk-s0504a:69_56": "nava yonisomanasikāramūlakā dhammā,",
  "atk-s0504a:69_57": "nava pārisuddhipadhāniyaṅgāni,",
  "atk-s0504a:69_58": "nava sattāvāsadesanā,",
  "atk-s0504a:69_59": "nava āghātappaṭivinayā,",
  "atk-s0504a:69_60": "nava saññā,",
  "atk-s0504a:69_61": "nava nānattā,",
  "atk-s0504a:69_62": "nava anupubbavihārā,",
  "atk-s0504a:69_63": "dasa nāthakaraṇā dhammā,",
  "atk-s0504a:69_64": "dasa kasiṇāyatanāni,",
  "atk-s0504a:69_65": "dasa kusalakammapathā,",
  "atk-s0504a:69_66": "dasa sammattāni,",
  "atk-s0504a:69_67": "dasa ariyavāsā,",
  "atk-s0504a:69_68": "dasa asekkhā dhammā,",
  "atk-s0504a:69_69": "dasa tathāgatabalāni,",
  "atk-s0504a:69_70": "ekādasa mettānisaṃsā,",
  "atk-s0504a:69_71": "dvādasa dhammacakkākārā,",
  "atk-s0504a:69_72": "terasa dhutaguṇā,",
  "atk-s0504a:69_73": "cuddasa buddhañāṇāni,",
  "atk-s0504a:69_74": "pañcadasa vimuttiparipācanīyā dhammā,",
  "atk-s0504a:69_75": "soḷasavidhā ānāpānassati,",
  "atk-s0504a:69_76": "soḷasa aparantapanīyā dhammā,",
  "atk-s0504a:69_77": "aṭṭhārasa buddhadhammā,",
  "atk-s0504a:69_78": "ekūnavīsati paccavekkhaṇañāṇāni,",
  "atk-s0504a:69_79": "catucattālīsa ñāṇavatthūni,",
  "atk-s0504a:69_80": "paññāsa udayabbayañāṇāni,",
  "atk-s0504a:69_81": "paropaṇṇāsa kusaladhammā,",
  "atk-s0504a:69_82": "sattasattati ñāṇavatthūni,",
  "atk-s0504a:69_83": "catuvīsatikoṭisatasahassasamāpattisañcārimahāvajirañāṇaṃ,",
  "atk-s0504a:69_84": "anantanayasamantapaṭṭhānapavicayapaccavekkhaṇadesanāñāṇāni,",
  "atk-s0504a:69_85": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti,",
  "atk-s0504a:69_86": "evamādayo anantā aparimāṇabhedā anaññasādhāraṇā niratisayā guṇabhāgā guṇakoṭṭhāsā vijjanti upalabbhanti.",
  "atk-s0504a:69_87": "Tasmā yathāvuttavibhāgā guṇabhāgā assa atthīti bhāgavāti vattabbe.",
  "atk-s0504a:69_88": "Ākārassa rassattaṃ katvā “bhagavā”ti vutto.",
  "atk-s0504a:69_89": "Evaṃ tāva bhāgavāti bhagavā.",
  "atk-s0504a:70_0": "“Yasmā sīlādayo sabbe, guṇabhāgā asesato;",
  "atk-s0504a:71_0": "Vijjanti sugate tasmā, bhagavāti pavuccati”.",
  "atk-s0504a:72_0": "Kathaṃ bhatavāti bhagavā?",
  "atk-s0504a:72_1": "Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi",
  "atk-s0504a:72_2": "mahābodhisattehi paripūretabbā dānapāramī,",
  "atk-s0504a:72_3": "sīlanekkhammapaññāvīriyakhantisaccaadhiṭṭhānamettāupekkhāpāramīti dasa pāramiyo,",
  "atk-s0504a:72_4": "dasa upapāramiyo,",
  "atk-s0504a:72_5": "dasa paramatthapāramiyoti samatiṃsa pāramiyo,",
  "atk-s0504a:72_6": "dānādīni cattāri saṅgahavatthūni,",
  "atk-s0504a:72_7": "cattāri adhiṭṭhānāni,",
  "atk-s0504a:72_8": "attapariccāgo,",
  "atk-s0504a:72_9": "nayanadhanarajjaputtadārapariccāgoti pañca mahāpariccāgā,",
  "atk-s0504a:72_10": "pubbayogo,",
  "atk-s0504a:72_11": "pubbacariyā,",
  "atk-s0504a:72_12": "dhammakkhānaṃ,",
  "atk-s0504a:72_13": "lokatthacariyā,",
  "atk-s0504a:72_14": "ñātatthacariyā,",
  "atk-s0504a:72_15": "buddhatthacariyāti evamādayo saṅkhepato vā puññasambhārañāṇasambhārā buddhakaradhammā,",
  "atk-s0504a:72_16": "te mahābhinīhārato paṭṭhāya kappānaṃ satasahassādhikāni cattāri asaṅkhyeyyāni yathā hānabhāgiyā,",
  "atk-s0504a:72_17": "saṃkilesabhāgiyā,",
  "atk-s0504a:72_18": "ṭhitibhāgiyā,",
  "atk-s0504a:72_19": "vā na honti;",
  "atk-s0504a:72_20": "atha kho uttaruttari visesabhāgiyāva honti;",
  "atk-s0504a:72_21": "evaṃ sakkaccaṃ nirantaraṃ anavasesato bhatā sambhatā assa atthīti bhatavāti bhagavā;",
  "atk-s0504a:72_22": "niruttinayena takārassa gakāraṃ katvā.",
  "atk-s0504a:72_23": "Atha vā bhatavāti teyeva yathāvutte buddhakaradhamme vuttanayena bhari sambhari paripūresīti attho.",
  "atk-s0504a:72_24": "Evampi bhatavāti bhagavā.",
  "atk-s0504a:73_0": "“Yasmā sambodhiyā sabbe, dānapāramiādike;",
  "atk-s0504a:74_0": "Sambhāre bhatavā nātho, tasmāpi bhagavā mato”.",
  "atk-s0504a:75_0": "Kathaṃ bhāge vanīti bhagavā?",
  "atk-s0504a:75_1": "Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "atk-s0504a:75_2": "te anavasesato lokahitatthaṃ attano diṭṭhadhammasukhavihāratthañca niccakappaṃ vani bhaji sevi bahulamakāsīti bhāge vanīti bhagavā.",
  "atk-s0504a:75_3": "Atha vā abhiññeyyesu dhammesu kusalādīsu khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "atk-s0504a:75_4": "vitthārato pana “cakkhu pariññeyyaṃ …pe…",
  "atk-s0504a:75_5": "jarāmaraṇaṃ pariññeyya”ntiādinā aneke pariññeyyabhāgā,",
  "atk-s0504a:75_6": "“cakkhussa samudayo pahātabbo…pe…",
  "atk-s0504a:75_7": "jarāmaraṇassa samudayo pahātabbo”tiādinā pahātabbabhāgā,",
  "atk-s0504a:75_8": "“cakkhussa nirodho sacchikātabbo…pe…",
  "atk-s0504a:75_9": "jarāmaraṇassa nirodho sacchikātabbo”tiādinā sacchikātabbabhāgā,",
  "atk-s0504a:75_10": "“cakkhunirodhagāminīpaṭipadā bhāvetabbā…pe…",
  "atk-s0504a:75_11": "cattāro satipaṭṭhānā bhāvetabbā”tiādinā ca anekabhedā bhāvetabbabhāgā ca dhammā,",
  "atk-s0504a:75_12": "te sabbe vani bhaji yathārahaṃ gocarabhāvanāsevanānaṃ vasena sevi.",
  "atk-s0504a:75_13": "Evampi bhāge vanīti bhagavā.",
  "atk-s0504a:75_14": "Atha vā ye ime sīlādayo dhammakkhandhā sāvakehi sādhāraṇā guṇakoṭṭhāsā guṇabhāgā,",
  "atk-s0504a:75_15": "kinti nu kho te veneyyasantānesu patiṭṭhapeyyanti mahākaruṇāya vani abhipatthayi.",
  "atk-s0504a:75_16": "Sā cassa abhipatthanā yathādhippetaphalāvahā ahosi.",
  "atk-s0504a:75_17": "Evampi bhāge vanīti bhagavā.",
  "atk-s0504a:76_0": "“Yasmā ñeyyasamāpatti-guṇabhāge tathāgato;",
  "atk-s0504a:77_0": "Bhaji patthayi sattānaṃ, hitāya bhagavā tato”.",
  "atk-s0504a:78_0": "Kathaṃ bhage vanīti bhagavā?",
  "atk-s0504a:78_1": "Samāsato tāva katapuññehi payogasampannehi yathāvibhavaṃ bhajīyantīti bhagā,",
  "atk-s0504a:78_2": "lokiyalokuttarā sampattiyo.",
  "atk-s0504a:78_3": "Tattha lokiye tāva tathāgato sambodhito pubbe bodhisattabhūto paramukkaṃsagate vani bhaji sevi,",
  "atk-s0504a:78_4": "yattha patiṭṭhāya niravasesato buddhakaradhamme samannānento buddhadhamme paripācesi.",
  "atk-s0504a:78_5": "Buddhabhūto pana te niravajjasukhūpasaṃhite anaññasādhāraṇe lokuttarepi vani bhaji sevi.",
  "atk-s0504a:78_6": "Vitthārato pana padesarajjaissariyacakkavattisampattidevarajjasampattiādivasena jhānavimokkhasamādhisamāpattiñāṇadassanamaggabhāvanāphala-",
  "atk-s0504a:78_7": "sacchikiriyādiuttarimanussadhammavasena ca anekavihite anaññasādhāraṇe bhage vani bhaji sevi.",
  "atk-s0504a:78_8": "Evaṃ bhage vanīti bhagavā.",
  "atk-s0504a:79_0": "“Yā tā sampattiyo loke, yā ca lokuttarā puthū;",
  "atk-s0504a:80_0": "Sabbā tā bhaji sambuddho, tasmāpi bhagavā mato”.",
  "atk-s0504a:81_0": "Kathaṃ bhattavāti bhagavā?",
  "atk-s0504a:81_1": "Bhattā daḷhabhattikā assa bahū atthīti bhagavā.",
  "atk-s0504a:81_2": "Tathāgato hi mahākaruṇāsabbaññutaññāṇādiaparimitanirupamappabhāvaguṇavisesasamaṅgibhāvato sabbasattuttamo,",
  "atk-s0504a:81_3": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya",
  "atk-s0504a:81_4": "pajāya accantūpakāritāya dvattiṃsamahāpurisalakkhaṇaasītianubyañjanabyāmappabhādi-",
  "atk-s0504a:81_5": "anaññasādhāraṇaguṇavisesapaṭimaṇḍitarūpakāyatāya,",
  "atk-s0504a:81_6": "yathābhuccaguṇādhigatena “itipi so bhagavā”tiādinayappavattena lokattayabyāpinā suvipulena suvisuddhena",
  "atk-s0504a:81_7": "ca thutighosena samannāgatattā ukkaṃsapāramippattāsu appicchatāsantuṭṭhitādīsu suppatiṭṭhitabhāvato dasabalacatuvesārajjādiniratisayaguṇavisesasamaṅgibhāvato",
  "atk-s0504a:81_8": "ca rūpappamāṇo rūpappasanno,",
  "atk-s0504a:81_9": "ghosappamāṇo ghosappasanno,",
  "atk-s0504a:81_10": "lūkhappamāṇo lūkhappasanno,",
  "atk-s0504a:81_11": "dhammappamāṇo dhammappasannoti evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "atk-s0504a:81_12": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "atk-s0504a:81_13": "Ye ca tassa ovāde patiṭṭhitā aveccappasādena samannāgatā honti,",
  "atk-s0504a:81_14": "kenaci asaṃhāriyā tesaṃ sambhatti samaṇena vā brāhmaṇena vā devena vā mārena vā brahmunā vā.",
  "atk-s0504a:81_15": "Tathā hi te attano jīvitapariccāgepi tattha pasādaṃ na pariccajanti,",
  "atk-s0504a:81_16": "tassa vā āṇaṃ daḷhabhattibhāvato.",
  "atk-s0504a:81_17": "Tenevāha –",
  "atk-s0504a:82_0": "“Yo ve kataññū katavedi dhīro;",
  "atk-s0504a:83_0": "Kalyāṇamitto daḷhabhatti ca hotī”ti. ;",
  "atk-s0504a:84_0": "“Seyyathāpi,",
  "atk-s0504a:84_1": "bhikkhave,",
  "atk-s0504a:84_2": "mahāsamuddo ṭhitadhammo velaṃ nātivattati;",
  "atk-s0504a:84_3": "evameva kho,",
  "atk-s0504a:84_4": "bhikkhave,",
  "atk-s0504a:84_5": "yaṃ mayā sāvakānaṃ sikkhāpadaṃ paññattaṃ,",
  "atk-s0504a:84_6": "taṃ mama sāvakā jīvitahetupi nātikkamantī”ti ca.",
  "atk-s0504a:85_0": "Evaṃ bhattavāti bhagavā niruttinayena ekassa takārassa lopaṃ katvā itarassa gakāraṃ katvā.",
  "atk-s0504a:86_0": "“Guṇātisayayuttassa, yasmā lokahitesino;",
  "atk-s0504a:87_0": "Sambhattā bahavo satthu, bhagavā tena vuccatī”ti.",
  "atk-s0504a:88_0": "Kathaṃ bhage vamīti bhagavā?",
  "atk-s0504a:88_1": "Yasmā tathāgato bodhisattabhūtopi purimāsu jātīsu pāramiyo pūrento bhagasaṅkhātaṃ siriṃ issariyaṃ yasañca",
  "atk-s0504a:88_2": "vami uggiri kheḷapiṇḍaṃ viya anapekkho chaḍḍayi.",
  "atk-s0504a:88_3": "Tathā hissa somanassakumārakāle,",
  "atk-s0504a:88_4": "hatthipālakumārakāle,",
  "atk-s0504a:88_5": "ayogharapaṇḍitakāle,",
  "atk-s0504a:88_6": "mūgapakkhapaṇḍitakāle,",
  "atk-s0504a:88_7": "cūḷasutasomakāleti evamādīsu nekkhammapāramipūraṇavasena devarajjasadisāya rajjasiriyā pariccattattabhāvānaṃ parimāṇaṃ natthi.",
  "atk-s0504a:88_8": "Carimattabhāvepi hatthagataṃ cakkavattisiriṃ devalokādhipaccasadisaṃ catuddīpissariyaṃ cakkavattisampattisannissayaṃ",
  "atk-s0504a:88_9": "sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho.",
  "atk-s0504a:88_10": "Tasmā ime siriādike bhage vamīti bhagavā.",
  "atk-s0504a:88_11": "Atha vā bhāni nāma nakkhattāni,",
  "atk-s0504a:88_12": "tehi samaṃ gacchanti pavattantīti bhagā,",
  "atk-s0504a:88_13": "sineruyugandharauttarakuruhimavantādibhājanalokavisesasannissayā sobhā kappaṭṭhitiyabhāvato.",
  "atk-s0504a:88_14": "Tepi bhagavā vami taṃnivāsisattāvāsasamatikkamanatotappaṭibaddhachandarāgappahānena pajahīti.",
  "atk-s0504a:88_15": "Evampi bhage vamīti bhagavā.",
  "atk-s0504a:89_0": "“Cakkavattisiriṃ yasmā, yasaṃ issariyaṃ sukhaṃ;",
  "atk-s0504a:90_0": "Pahāsi lokacittañca, sugato bhagavā tato”.",
  "atk-s0504a:91_0": "Kathaṃ bhāge vamīti bhagavā?",
  "atk-s0504a:91_1": "Bhāgā nāma koṭṭhāsā.",
  "atk-s0504a:91_2": "Te khandhāyatanadhātādivasena,",
  "atk-s0504a:91_3": "tatthāpi rūpavedanādivasena,",
  "atk-s0504a:91_4": "atītādivasena ca anekavidhā.",
  "atk-s0504a:91_5": "Te ca bhagavā sabbaṃ papañcaṃ,",
  "atk-s0504a:91_6": "sabbaṃ yogaṃ,",
  "atk-s0504a:91_7": "sabbaṃ ganthaṃ,",
  "atk-s0504a:91_8": "sabbaṃ saṃyojanaṃ,",
  "atk-s0504a:91_9": "samucchinditvā amatadhātuṃ samadhigacchanto vami uggiri anapekkho chaḍḍayi,",
  "atk-s0504a:91_10": "na paccāgami.",
  "atk-s0504a:91_11": "Tathā hesa sabbatthakameva pathaviṃ, āpaṃ, tejaṃ, vāyaṃ, cakkhuṃ, sotaṃ, ghānaṃ, jīvhaṃ, kāyaṃ, manaṃ, rūpe, sadde, gandhe, rase,",
  "atk-s0504a:91_12": "phoṭṭhabbe, dhamme,",
  "atk-s0504a:91_13": "cakkhuviññāṇaṃ…pe…",
  "atk-s0504a:91_14": "manoviññāṇaṃ,",
  "atk-s0504a:91_15": "cakkhusamphassaṃ …pe…",
  "atk-s0504a:91_16": "manosamphassaṃ,",
  "atk-s0504a:91_17": "cakkhusamphassajaṃ vedanaṃ…pe…",
  "atk-s0504a:91_18": "manosamphassajaṃ vedanaṃ,",
  "atk-s0504a:91_19": "cakkhusamphassajaṃ saññaṃ…pe…",
  "atk-s0504a:91_20": "manosamphassajaṃ saññaṃ;",
  "atk-s0504a:91_21": "cakkhusamphassajaṃ cetanaṃ…pe…",
  "atk-s0504a:91_22": "manosamphassajaṃ cetanaṃ;",
  "atk-s0504a:91_23": "rūpataṇhaṃ …pe…",
  "atk-s0504a:91_24": "dhammataṇhaṃ;",
  "atk-s0504a:91_25": "rūpavitakkaṃ…pe…",
  "atk-s0504a:91_26": "dhammavitakkaṃ;",
  "atk-s0504a:91_27": "rūpavicāraṃ…pe…",
  "atk-s0504a:91_28": "dhammavicārantiādinā anupadadhammavibhāgavasenapi sabbeva dhammakoṭṭhāse anavasesato vami uggiri anapekkhapariccāgena chaḍḍayi.",
  "atk-s0504a:91_29": "Vuttañhetaṃ –",
  "atk-s0504a:92_0": "“Yaṃ taṃ, ānanda,",
  "atk-s0504a:92_1": "cattaṃ vantaṃ muttaṃ pahīnaṃ paṭinissaṭṭhaṃ,",
  "atk-s0504a:92_2": "taṃ tathāgato puna paccāgamissatīti netaṃ ṭhānaṃ vijjatī”ti. –",
  "atk-s0504a:93_0": "Evampi bhāge vamīti bhagavā.",
  "atk-s0504a:93_1": "Atha vā bhāge vamīti sabbepi kusalākusale sāvajjānavajje hīnappaṇīte kaṇhasukkasappaṭibhāge dhamme ariyamaggañāṇamukhena",
  "atk-s0504a:93_2": "vami uggiri anapekkho pariccaji pajahi,",
  "atk-s0504a:93_3": "paresañca tathattāya dhammaṃ desesi.",
  "atk-s0504a:93_4": "Vuttampi cetaṃ –",
  "atk-s0504a:94_0": "“Dhammāpi vo,",
  "atk-s0504a:94_1": "bhikkhave,",
  "atk-s0504a:94_2": "pahātabbā pageva adhammā,",
  "atk-s0504a:94_3": "kullūpamaṃ,",
  "atk-s0504a:94_4": "vo bhikkhave,",
  "atk-s0504a:94_5": "dhammaṃ desessāmi,",
  "atk-s0504a:94_6": "nittharaṇatthāya no gahaṇatthāyā”tiādi. –",
  "atk-s0504a:95_0": "Evampi bhāge vamīti bhagavā.",
  "atk-s0504a:96_0": "“Khandhāyatanadhātādi-dhammabhedā mahesinā;",
  "atk-s0504a:97_0": "Kaṇhasukkā yato vantā, tatopi bhagavā mato”.",
  "atk-s0504a:98_0": "Tena vuttaṃ –",
  "atk-s0504a:99_0": "“Bhāgavā bhatavā bhāge, bhage ca vani bhattavā;",
  "atk-s0504a:100_0": "Bhage vami tathā bhāge, vamīti bhagavā jino”ti.",
  "atk-s0504a:101_0": "Tena bhagavatā.",
  "atk-s0504a:101_1": "Arahatāti kilesehi ārakattā,",
  "atk-s0504a:101_2": "anavasesānaṃ vā kilesārīnaṃ hatattā,",
  "atk-s0504a:101_3": "saṃsāracakkassa vā arānaṃ hatattā,",
  "atk-s0504a:101_4": "paccayādīnaṃ arahattā,",
  "atk-s0504a:101_5": "pāpakaraṇe rahābhāvāti imehi kāraṇehi arahatā.",
  "atk-s0504a:101_6": "Ayamettha saṅkhepo.",
  "atk-s0504a:101_7": "Vitthāro pana visuddhimagge vuttanayena veditabbo.",
  "atk-s0504a:102_0": "Ettha ca bhagavatāti imināssa bhāgyavantatādīpanena kappānaṃ anekesu asaṅkhyeyyesu upacitapuññasambhārabhāvato",
  "atk-s0504a:102_1": "satapuññalakkhaṇadharassa dvattiṃsamahāpurisalakkhaṇaasītianubyañjana-",
  "atk-s0504a:102_2": "byāmappabhāketumālādipaṭimaṇḍitā anaññasādhāraṇā rūpakāyasampattidīpitā hoti.",
  "atk-s0504a:102_3": "Arahatāti imināssa anavasesakilesappahānadīpanena āsavakkhayapadaṭṭhānasabbaññutaññāṇādhigamaparidīpanato",
  "atk-s0504a:102_4": "dasabalacatuvesārajjachaasādhāraṇañāṇaaṭṭhārasāveṇikabuddhadhammādi-",
  "atk-s0504a:102_5": "acinteyyāparimeyyadhammakāyasampatti dīpitā hoti.",
  "atk-s0504a:102_6": "Tadubhayenapi lokiyasarikkhakānaṃ bahumatabhāvo,",
  "atk-s0504a:102_7": "gahaṭṭhapabbajitehi abhigamanīyatā,",
  "atk-s0504a:102_8": "tathā abhigatānañca tesaṃ kāyikacetasikadukkhāpanayane paṭibalabhāvo,",
  "atk-s0504a:102_9": "āmisadānadhammadānehi upakāritā,",
  "atk-s0504a:102_10": "lokiyalokuttarehi guṇehi saṃyojanasamatthatā ca pakāsitā hoti.",
  "atk-s0504a:103_0": "Tathā bhagavatāti iminā caraṇadhammesu muddhabhūtadibbavihārādivihāravisesasamāyogaparidīpanena caraṇasampadā dīpitā hoti.",
  "atk-s0504a:103_1": "Arahatāti iminā sabbavijjāsu sikhāppattaāsavakkhayañāṇādhigamaparidīpanena vijjāsampadā dīpitā hoti.",
  "atk-s0504a:103_2": "Purimena vā antarāyikaniyyānikadhammānaṃ aviparītavibhattabhāvadīpanena pacchimavesārajjadvayasamāyogo,",
  "atk-s0504a:103_3": "pacchimena savāsananiravasesakilesappahānadīpanena purimavesārajjadvayasamāyogo vibhāvito hoti.",
  "atk-s0504a:104_0": "Tathā purimena tathāgatassa paṭiññāsaccavacīsaccañāṇasaccaparidīpanena,",
  "atk-s0504a:104_1": "kāmaguṇalokiyādhipaccayasalābhasakkārādipariccāgaparidīpanena,",
  "atk-s0504a:104_2": "anavasesakilesābhisaṅkhārapariccāgaparidīpanena,",
  "atk-s0504a:104_3": "ca saccādhiṭṭhānacāgādhiṭṭhānapāripūri pakāsitā hoti;",
  "atk-s0504a:104_4": "dutiyena sabbasaṅkhārūpasamasamadhigamaparidīpanena,",
  "atk-s0504a:104_5": "sammāsambodhiparidīpanena ca,",
  "atk-s0504a:104_6": "upasamādhiṭṭhānapaññādhiṭṭhānapāripūri pakāsitā hoti.",
  "atk-s0504a:104_7": "Tathā hi bhagavato bodhisattabhūtassa lokuttaraguṇe katābhinīhārassa mahākaruṇāyogena yathāpaṭiññaṃ sabbapāramitānuṭṭhānena saccādhiṭṭhānaṃ,",
  "atk-s0504a:104_8": "pāramitāpaṭipakkhapariccāgena cāgādhiṭṭhānaṃ,",
  "atk-s0504a:104_9": "pāramitāguṇehi cittavūpasamena upasamādhiṭṭhānaṃ,",
  "atk-s0504a:104_10": "pāramitāhi eva parahitūpāyakosallato paññādhiṭṭhānaṃ pāripūrigataṃ.",
  "atk-s0504a:105_0": "Tathā ‘yācakajanaṃ avisaṃvādetvā dassāmī’ti paṭijānanena paṭiññaṃ avisaṃvādetvā dānena ca saccādhiṭṭhānaṃ,",
  "atk-s0504a:105_1": "deyyapariccāgato cāgādhiṭṭhānaṃ,",
  "atk-s0504a:105_2": "deyyapaṭiggāhakadānadeyyaparikkhayesu lobhadosamohabhayavūpasamena upasamādhiṭṭhānaṃ,",
  "atk-s0504a:105_3": "yathārahaṃ yathākālaṃ yathāvidhi ca dānena paññuttaratāya ca paññādhiṭṭhānaṃ pāripūrigataṃ.",
  "atk-s0504a:105_4": "Iminā nayena sesapāramīsupi caturādhiṭṭhānapāripūri veditabbā.",
  "atk-s0504a:105_5": "Sabbā hi pāramiyo saccappabhāvitā cāgābhibyañjitā upasamānubrūhitā paññāparisuddhāti evaṃ caturādhiṭṭhānasamudāgatassa",
  "atk-s0504a:105_6": "tathāgatassa saccādhiṭṭhānaṃ saccādhiṭṭhānasamudāgamena sīlavisuddhi,",
  "atk-s0504a:105_7": "cāgādhiṭṭhānasamudāgamena ājīvavisuddhi,",
  "atk-s0504a:105_8": "upasamādhiṭṭhānasamudāgamena cittavisuddhi,",
  "atk-s0504a:105_9": "paññādhiṭṭhānasamudāgamena diṭṭhivisuddhi.",
  "atk-s0504a:105_10": "Tathā saccādhiṭṭhānasamudāgamenassa saṃvāsena sīlaṃ veditabbaṃ,",
  "atk-s0504a:105_11": "cāgādhiṭṭhānasamudāgamena saṃvohārena soceyyaṃ veditabbaṃ,",
  "atk-s0504a:105_12": "upasamādhiṭṭhānasamudāgamena āpadāsu thāmo veditabbo,",
  "atk-s0504a:105_13": "paññādhiṭṭhānasamudāgamena sākacchāya paññā veditabbā.",
  "atk-s0504a:106_0": "Tathā saccādhiṭṭhānasamudāgamena aduṭṭho adhivāseti,",
  "atk-s0504a:106_1": "cāgādhiṭṭhānasamudāgamena aluddho paṭisevati,",
  "atk-s0504a:106_2": "upasamādhiṭṭhānasamudāgamena abhīto parivajjeti,",
  "atk-s0504a:106_3": "paññādhiṭṭhānasamudāgamena amūḷho vinodeti.",
  "atk-s0504a:106_4": "Tathā saccādhiṭṭhānasamudāgamena cassa nekkhammasukhappatti,",
  "atk-s0504a:106_5": "cāgādhiṭṭhānasamudāgamena pavivekasukhappatti,",
  "atk-s0504a:106_6": "upasamādhiṭṭhānasamudāgamena upasamasukhappatti,",
  "atk-s0504a:106_7": "paññādhiṭṭhānasamudāgamena sambodhisukhappatti dīpitā hoti.",
  "atk-s0504a:106_8": "Saccādhiṭṭhānasamudāgamena vā vivekajapītisukhappatti,",
  "atk-s0504a:106_9": "cāgādhiṭṭhānasamudāgamena samādhijapītisukhappatti,",
  "atk-s0504a:106_10": "upasamādhiṭṭhānasamudāgamena apītijakāyasukhappatti,",
  "atk-s0504a:106_11": "paññādhiṭṭhānasamudāgamena satipārisuddhijaupekkhāsukhappatti.",
  "atk-s0504a:106_12": "Tathā saccādhiṭṭhānasamudāgamena parivārasampattilakkhaṇapaccayasukhasamāyogo paridīpito hoti avisaṃvādanato,",
  "atk-s0504a:106_13": "cāgādhiṭṭhānasamudāgamena santuṭṭhilakkhaṇasabhāvasukhasamāyogo alobhabhāvato,",
  "atk-s0504a:106_14": "upasamādhiṭṭhānasamudāgamena katapuññatālakkhaṇahetusukhasamāyogo kilesehi anabhibhūtabhāvato,",
  "atk-s0504a:106_15": "paññādhiṭṭhānasamudāgamena vimuttisampattilakkhaṇadukkhūpasamasukhasamāyogo paridīpito hoti,",
  "atk-s0504a:106_16": "ñāṇasampattiyā nibbānādhigamanato.",
  "atk-s0504a:107_0": "Tathā saccādhiṭṭhānasamudāgamena ariyassa sīlakkhandhassa anubodhappaṭivedhasiddhi,",
  "atk-s0504a:107_1": "cāgādhiṭṭhānasamudāgamena ariyassa samādhikkhandhassa,",
  "atk-s0504a:107_2": "paññādhiṭṭhānasamudāgamena ariyassa paññākkhandhassa,",
  "atk-s0504a:107_3": "upasamādhiṭṭhānasamudāgamena ariyassa vimuttikkhandhassa anubodhappaṭivedhasiddhi dīpitā hoti.",
  "atk-s0504a:107_4": "Saccādhiṭṭhānaparipūraṇena ca tapasiddhi,",
  "atk-s0504a:107_5": "cāgādhiṭṭhānaparipūraṇena sabbanissaggasiddhi,",
  "atk-s0504a:107_6": "upasamādhiṭṭhānaparipūraṇena indriyasaṃvarasiddhi,",
  "atk-s0504a:107_7": "paññādhiṭṭhānaparipūraṇena buddhisiddhi,",
  "atk-s0504a:107_8": "tena ca nibbānasiddhi.",
  "atk-s0504a:107_9": "Tathā saccādhiṭṭhānaparipūraṇena catuariyasaccābhisamayappaṭilābho,",
  "atk-s0504a:107_10": "cāgādhiṭṭhānaparipūraṇena catuariyavaṃsappaṭilābho,",
  "atk-s0504a:107_11": "0.upasamādhiṭṭhānaparipūraṇena catuariyavihārappaṭilābho,",
  "atk-s0504a:107_12": "paññādhiṭṭhānaparipūraṇena catuariyavohārappaṭilābho dīpito hoti.",
  "atk-s0504a:108_0": "Aparo nayo –",
  "atk-s0504a:108_1": "bhagavatāti etena sattānaṃ lokiyalokuttarasampattiabhikaṅkhādīpanena tathāgatassa mahākaruṇā pakāsitā hoti.",
  "atk-s0504a:108_2": "Arahatāti etena pahānasampattidīpanena pahānapaññā pakāsitā hoti.",
  "atk-s0504a:108_3": "Tattha paññāyassa dhammarajjapatti,",
  "atk-s0504a:108_4": "karuṇāya dhammasaṃvibhāgo;",
  "atk-s0504a:108_5": "paññāya saṃsāradukkhanibbidā,",
  "atk-s0504a:108_6": "karuṇāya saṃsāradukkhasahanaṃ;",
  "atk-s0504a:108_7": "paññāya paradukkhaparijānanaṃ,",
  "atk-s0504a:108_8": "karuṇāya paradukkhappaṭikārārambho.",
  "atk-s0504a:108_9": "Paññāya parinibbānābhimukhabhāvo,",
  "atk-s0504a:108_10": "karuṇāya tadadhigamo;",
  "atk-s0504a:108_11": "paññāya sayaṃ taraṇaṃ,",
  "atk-s0504a:108_12": "karuṇāya paresaṃ tāraṇaṃ;",
  "atk-s0504a:108_13": "paññāya buddhabhāvasiddhi,",
  "atk-s0504a:108_14": "karuṇāya buddhakiccasiddhi.",
  "atk-s0504a:108_15": "Karuṇāya vā bodhisattabhūmiyaṃ saṃsārābhimukhabhāvo,",
  "atk-s0504a:108_16": "paññāya tattha anabhirati.",
  "atk-s0504a:108_17": "Tathā karuṇāya paresaṃ avihiṃsanaṃ,",
  "atk-s0504a:108_18": "paññāya sayaṃ parehi abhāyanaṃ;",
  "atk-s0504a:108_19": "karuṇāya paraṃ rakkhanto attānaṃ rakkhati,",
  "atk-s0504a:108_20": "paññāya attānaṃ rakkhanto paraṃ rakkhati.",
  "atk-s0504a:108_21": "Tathā karuṇāya aparantapo,",
  "atk-s0504a:108_22": "paññāya anattantapo.",
  "atk-s0504a:108_23": "Tena attahitāya paṭipannādīsu catutthapuggalabhāvo siddho hoti.",
  "atk-s0504a:109_0": "Tathā karuṇāya lokanāthatā,",
  "atk-s0504a:109_1": "paññāya attanāthatā;",
  "atk-s0504a:109_2": "karuṇāya cassa ninnatābhāvo,",
  "atk-s0504a:109_3": "paññāya unnatābhāvo.",
  "atk-s0504a:109_4": "Tathā karuṇāya sabbasattesu janitānuggaho,",
  "atk-s0504a:109_5": "paññānugatattā na ca na sabbattha virattacitto;",
  "atk-s0504a:109_6": "paññāya sabbadhammesu virattacitto,",
  "atk-s0504a:109_7": "karuṇānugatattā na ca na sabbasattānuggahāya pavatto.",
  "atk-s0504a:109_8": "Yathā hi karuṇā tathāgatassa sinehasokavirahitā,",
  "atk-s0504a:109_9": "evaṃ paññā ahaṃkāramamaṃkāravinimuttāti aññamaññaṃ visodhitā paramavisuddhāti daṭṭhabbā.",
  "atk-s0504a:109_10": "Tattha paññākhettaṃ balāni,",
  "atk-s0504a:109_11": "karuṇākhettaṃ vesārajjāni.",
  "atk-s0504a:109_12": "Tesu balasamāyogena parehi na abhibhuyyati,",
  "atk-s0504a:109_13": "vesārajjasamāyogena pare abhibhavati.",
  "atk-s0504a:109_14": "Balehi satthusampadāsiddhi,",
  "atk-s0504a:109_15": "vesārajjehi sāsanasampadāsiddhi.",
  "atk-s0504a:109_16": "Tathā balehi buddharatanasiddhi,",
  "atk-s0504a:109_17": "vesārajjehi dhammaratanasiddhīti ayamettha “bhagavatā arahatā”ti padadvayassa atthayojanāya mukhamattadassanaṃ.",
  "atk-s0504a:110_0": "Kasmā panettha “vuttañhetaṃ bhagavatā”ti vatvā puna “vutta”nti vuttaṃ?",
  "atk-s0504a:110_1": "Anussavapaṭikkhepena niyamadassanatthaṃ.",
  "atk-s0504a:110_2": "Yathā hi kenaci parato sutvā vuttaṃ yadipi ca jānantena vuttaṃ,",
  "atk-s0504a:110_3": "na teneva vuttaṃ parenapi vuttattā.",
  "atk-s0504a:110_4": "Na ca taṃ tena vuttameva,",
  "atk-s0504a:110_5": "apica kho sutampi,",
  "atk-s0504a:110_6": "na evamidha.",
  "atk-s0504a:110_7": "Bhagavatā hi parato asutvā sayambhuñāṇena attanā adhigatameva vuttanti imassa visesassa dassanatthaṃ dvikkhattuṃ “vutta”nti vuttaṃ.",
  "atk-s0504a:110_8": "Idaṃ vuttaṃ hoti –",
  "atk-s0504a:110_9": "“vuttañhetaṃ bhagavatā” tañca kho bhagavatāva vuttaṃ,",
  "atk-s0504a:110_10": "na aññena,",
  "atk-s0504a:110_11": "vuttameva ca,",
  "atk-s0504a:110_12": "na sutanti.",
  "atk-s0504a:110_13": "Adhikavacanañhi aññamatthaṃ bodhetīti na punaruttidoso.",
  "atk-s0504a:110_14": "Esa nayo ito paresupi.",
  "atk-s0504a:111_0": "Tathā pubbaracanābhāvadassanatthaṃ dvikkhattuṃ “vutta”nti vuttaṃ.",
  "atk-s0504a:111_1": "Bhagavā hi sammāsambuddhatāya ṭhānuppattikappaṭibhānena sampattaparisāya ajjhāsayānurūpaṃ dhammaṃ deseti,",
  "atk-s0504a:111_2": "na tassa kāraṇā dānādīnaṃ viya pubbaracanākiccaṃ atthi.",
  "atk-s0504a:111_3": "Tenetaṃ dasseti –",
  "atk-s0504a:111_4": "“vuttañhetaṃ bhagavatā,",
  "atk-s0504a:111_5": "tañca kho na pubbaracanāvasena takkapariyāhataṃ vīmaṃsānucaritaṃ,",
  "atk-s0504a:111_6": "apica kho veneyyajjhāsayānurūpaṃ ṭhānaso vuttamevā”ti.",
  "atk-s0504a:112_0": "Appaṭivattiyavacanabhāvadassanatthaṃ vā dvikkhattuṃ “vutta”nti vuttaṃ.",
  "atk-s0504a:112_1": "Yañhi bhagavatā vuttaṃ,",
  "atk-s0504a:112_2": "vuttameva taṃ,",
  "atk-s0504a:112_3": "na kenaci paṭikkhipituṃ sakkā akkharasampattiyā atthasampattiyā ca.",
  "atk-s0504a:112_4": "Vuttaṃ hetaṃ –",
  "atk-s0504a:113_0": "“Etaṃ bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ appaṭivattiyaṃ kenaci samaṇena vā brāhmaṇena vā”tiādi.",
  "atk-s0504a:114_0": "Aparampi vuttaṃ –",
  "atk-s0504a:115_0": "“Idha,",
  "atk-s0504a:115_1": "bhikkhave,",
  "atk-s0504a:115_2": "āgaccheyya samaṇo vā brāhmaṇo vā ‘na yidaṃ dukkhaṃ ariyasaccaṃ,",
  "atk-s0504a:115_3": "yaṃ samaṇena gotamena paññattaṃ,",
  "atk-s0504a:115_4": "ahamidaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññāpessāmī’ti,",
  "atk-s0504a:115_5": "netaṃ ṭhānaṃ vijjatī”tiādi. –",
  "atk-s0504a:116_0": "Tasmā appaṭivattiyavacanabhāvadassanatthampi dvikkhattuṃ “vutta”nti vuttaṃ.",
  "atk-s0504a:117_0": "Atha vā sotūnaṃ atthanipphādakabhāvadassanatthaṃ dvikkhattuṃ “vutta”nti vuttaṃ.",
  "atk-s0504a:117_1": "Yañhi paresaṃ āsayādiṃ ajānantena asabbaññunā adese akāle vā vuttaṃ,",
  "atk-s0504a:117_2": "taṃ saccampi samānaṃ sotūnaṃ atthanipphādane asamatthatāya avuttaṃ nāma siyā,",
  "atk-s0504a:117_3": "pageva asaccaṃ.",
  "atk-s0504a:117_4": "Bhagavatā pana sammāsambuddhabhāvato sammadeva paresaṃ āsayādiṃ desakālaṃ atthasiddhiñca jānantena vuttaṃ",
  "atk-s0504a:117_5": "ekantena sotūnaṃ yathādhippetatthanipphādanato vuttameva,",
  "atk-s0504a:117_6": "natthi tassa avuttatāpariyāyo.",
  "atk-s0504a:117_7": "Tasmā sotūnaṃ atthanipphādakabhāvadassanatthampi dvikkhattuṃ “vutta”nti vuttaṃ.",
  "atk-s0504a:117_8": "Apica yathā na taṃ sutaṃ nāma,",
  "atk-s0504a:117_9": "yaṃ na viññātatthaṃ yañca na tathattāya paṭipannaṃ,",
  "atk-s0504a:117_10": "evaṃ na taṃ vuttaṃ nāma,",
  "atk-s0504a:117_11": "yaṃ na sammā paṭiggahitaṃ.",
  "atk-s0504a:117_12": "Bhagavato pana vacanaṃ catassopi parisā sammadeva paṭiggahetvā tathattāya paṭipajjanti.",
  "atk-s0504a:117_13": "Tasmā sammadeva paṭiggahitabhāvadassanatthampi dvikkhattuṃ “vutta”nti vuttaṃ.",
  "atk-s0504a:118_0": "Atha vā ariyehi aviruddhavacanabhāvadassanatthaṃ dvikkhattuṃ “vutta”nti vuttaṃ.",
  "atk-s0504a:118_1": "Yathā hi bhagavā kusalākusalasāvajjānavajjabhede dhamme pavattinivattiyo sammutiparamatthe ca avisaṃvādento vadati,",
  "atk-s0504a:118_2": "evaṃ dhammasenāpatippabhutayo ariyāpi bhagavati dharamāne parinibbute ca tasseva desanaṃ anugantvā vadanti,",
  "atk-s0504a:118_3": "na tattha nānāvādatā.",
  "atk-s0504a:118_4": "Tasmā vuttamarahatā tato parabhāge arahatā ariyasaṅghenāpīti evaṃ ariyehi aviruddhavacanabhāvadassanatthampi evaṃ vuttaṃ.",
  "atk-s0504a:119_0": "Atha vā purimehi sammāsambuddhehi vuttanayabhāvadassanatthaṃ dvikkhattuṃ “vutta”nti vuttaṃ.",
  "atk-s0504a:119_1": "Satipi hi jātigottāyuppamāṇādivisese dasabalādiguṇehi viya dhammadesanāya buddhānaṃ viseso natthi,",
  "atk-s0504a:119_2": "aññamaññaṃ attanā ca te pubbenāparaṃ aviruddhameva vadanti.",
  "atk-s0504a:119_3": "Tasmā vuttañhetaṃ yathā buddhehi attanā ca pubbe,",
  "atk-s0504a:119_4": "idānipi amhākaṃ bhagavatā tatheva vuttaṃ arahatāti evaṃ purimabuddhehi attanā ca suttantaresu vuttanayabhāvadassanatthampi",
  "atk-s0504a:119_5": "dvikkhattuṃ “vutta”nti vuttaṃ.",
  "atk-s0504a:119_6": "Tena buddhānaṃ desanāya sabbattha avirodho dīpito hoti.",
  "atk-s0504a:120_0": "Atha vā “vutta”nti yadetaṃ dutiyaṃ padaṃ,",
  "atk-s0504a:120_1": "taṃ arahantavuttabhāvavacanaṃ daṭṭhabbaṃ.",
  "atk-s0504a:120_2": "Idaṃ vuttaṃ hoti –",
  "atk-s0504a:120_3": "vuttañhetaṃ bhagavatā arahatāpi vuttaṃ –",
  "atk-s0504a:120_4": "“ekadhammaṃ,",
  "atk-s0504a:120_5": "bhikkhave”tiādikaṃ idāni vuccamānaṃ vacananti.",
  "atk-s0504a:120_6": "Atha vā “vutta”nti yadetaṃ dutiyaṃ padaṃ,",
  "atk-s0504a:120_7": "taṃ na vacanatthaṃ,",
  "atk-s0504a:120_8": "atha kho vapanatthaṃ daṭṭhabbaṃ.",
  "atk-s0504a:120_9": "Tenetaṃ dasseti –",
  "atk-s0504a:120_10": "“vuttañhetaṃ bhagavatā,",
  "atk-s0504a:120_11": "tañca kho na vuttamattaṃ,",
  "atk-s0504a:120_12": "na kathitamattaṃ;",
  "atk-s0504a:120_13": "atha kho veneyyānaṃ kusalamūlaṃ vapita”nti attho.",
  "atk-s0504a:120_14": "Atha vā yadetaṃ vuttanti dutiyaṃ padaṃ,",
  "atk-s0504a:120_15": "taṃ vattanatthaṃ.",
  "atk-s0504a:120_16": "Ayaṃ hissa attho –",
  "atk-s0504a:120_17": "vuttañhetaṃ bhagavatā arahatā,",
  "atk-s0504a:120_18": "tañca kho na vuttamattaṃ,",
  "atk-s0504a:120_19": "apica tadatthajātaṃ vuttaṃ caritanti.",
  "atk-s0504a:120_20": "Tena “yathā vādī bhagavā tathā kārī”ti dasseti.",
  "atk-s0504a:120_21": "Atha vā vuttaṃ bhagavatā,",
  "atk-s0504a:120_22": "vuttavacanaṃ arahatā vattuṃ yuttenāti attho.",
  "atk-s0504a:121_0": "Atha vā “vutta”nti saṅkhepakathāuddisanaṃ sandhāyāha,",
  "atk-s0504a:121_1": "puna “vutta”nti vitthārakathānidassanaṃ.",
  "atk-s0504a:121_2": "Bhagavā hi saṅkhepato vitthārato ca dhammaṃ deseti.",
  "atk-s0504a:121_3": "Atha vā bhagavato duruttavacanābhāvadassanatthaṃ “vuttañhetaṃ bhagavatā”ti vatvā puna “vutta”nti vuttaṃ.",
  "atk-s0504a:121_4": "Sabbadā ñāṇānugatavacīkammatāya hi bhagavato savāsanapahīnasabbadosassa akkhalitabyappathassa kadācipi duruttaṃ nāma natthi.",
  "atk-s0504a:121_5": "Yathā keci loke satisammosena vā davā vā ravā vā kiñci vatvā atha paṭiladdhasaññā pubbe vuttaṃ avuttaṃ vā karonti paṭisaṅkharonti vā,",
  "atk-s0504a:121_6": "na evaṃ bhagavā.",
  "atk-s0504a:121_7": "Bhagavā pana niccakālaṃ samāhito.",
  "atk-s0504a:121_8": "Asammosadhammo asammohadhammo ca sabbaññutaññāṇasamupabyūḷhāya paṭibhānapaṭisambhidāya upanītamatthaṃ",
  "atk-s0504a:121_9": "aparimitakālaṃ sambhatapuññasambhārasamudāgatehi anaññasādhāraṇehi visadavisuddhehi karaṇavisesehi sotāyatanarasāyanabhūtaṃ",
  "atk-s0504a:121_10": "suṇantānaṃ amatavassaṃ vassanto viya sotabbasāraṃ savanānuttariyaṃ catusaccaṃ pakāsento karavīkarutamañjunā",
  "atk-s0504a:121_11": "sarena sabhāvaniruttiyā veneyyajjhāsayānurūpaṃ vacanaṃ vadati,",
  "atk-s0504a:121_12": "natthi tattha vālaggamattampi avakkhalitaṃ,",
  "atk-s0504a:121_13": "kuto pana duruttāvakāso.",
  "atk-s0504a:121_14": "Tasmā “yaṃ bhagavatā vuttaṃ,",
  "atk-s0504a:121_15": "taṃ vuttameva,",
  "atk-s0504a:121_16": "na avuttaṃ duruttaṃ vā kadāci hotī”ti dassanatthaṃ –",
  "atk-s0504a:121_17": "“vuttañhetaṃ bhagavatā”ti vatvā puna –",
  "atk-s0504a:121_18": "“vuttamarahatā”ti vuttanti na ettha punaruttidosoti.",
  "atk-s0504a:121_19": "Evamettha punaruttasaddassa sātthakatā veditabbā.",
  "atk-s0504a:122_0": "Iti me sutanti ettha itīti ayaṃ itisaddo hetuparisamāpanādipadatthavipariyāyapakāranidassanāvadhāraṇādianekatthappabhedo.",
  "atk-s0504a:122_1": "Tathā hesa –",
  "atk-s0504a:122_2": "“ruppatīti kho,",
  "atk-s0504a:122_3": "bhikkhave,",
  "atk-s0504a:122_4": "tasmā rūpanti vuccatī”tiādīsu hetuatthe dissati.",
  "atk-s0504a:122_5": "“Tasmātiha me,",
  "atk-s0504a:122_6": "bhikkhave,",
  "atk-s0504a:122_7": "dhammadāyādā bhavatha,",
  "atk-s0504a:122_8": "mā āmisadāyādā.",
  "atk-s0504a:122_9": "Atthi me tumhesu anukampā –",
  "atk-s0504a:122_10": "kinti me sāvakā dhammadāyādā bhaveyyuṃ,",
  "atk-s0504a:122_11": "no āmisadāyādā”tiādīsu parisamāpane.",
  "atk-s0504a:122_12": "“Iti vā iti evarūpā visūkadassanā paṭivirato”tiādīsu ādiatthe.",
  "atk-s0504a:122_13": "“Māgaṇḍiyoti vā tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpo”tiādīsu padatthavipariyāye. “Iti kho,",
  "atk-s0504a:122_14": "bhikkhave,",
  "atk-s0504a:122_15": "sappaṭibhayo bālo,",
  "atk-s0504a:122_16": "appaṭibhayo paṇḍito;",
  "atk-s0504a:122_17": "saupaddavo bālo,",
  "atk-s0504a:122_18": "anupaddavo paṇḍito;",
  "atk-s0504a:122_19": "saupasaggo bālo,",
  "atk-s0504a:122_20": "anupasaggo paṇḍito”tiādīsu pakāre.",
  "atk-s0504a:122_21": "“Sabbamatthīti kho, kaccāna,",
  "atk-s0504a:122_22": "ayameko anto,",
  "atk-s0504a:122_23": "sabbaṃ natthīti kho, kaccāna,",
  "atk-s0504a:122_24": "ayaṃ dutiyo anto”tiādīsu nidassane.",
  "atk-s0504a:122_25": "“Atthi idappaccayā jarāmaraṇanti iti puṭṭhena satā, ānanda,",
  "atk-s0504a:122_26": "atthītissa vacanīyaṃ.",
  "atk-s0504a:122_27": "Kiṃpaccayā jarāmaraṇanti iti ce vadeyya,",
  "atk-s0504a:122_28": "jātipaccayā jarāmaraṇanti iccassa vacanīya”ntiādīsu avadhāraṇe,",
  "atk-s0504a:122_29": "sanniṭṭhāneti attho.",
  "atk-s0504a:122_30": "Svāyamidha pakāranidassanāvadhāraṇesu daṭṭhabbo.",
  "atk-s0504a:123_0": "Tattha pakāratthena itisaddena etamatthaṃ dīpeti –",
  "atk-s0504a:123_1": "nānānayanipuṇamanekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0504a:123_2": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0504a:123_3": "sabbathāmena pana sotukāmataṃ janetvāpi iti me sutaṃ,",
  "atk-s0504a:123_4": "mayāpi ekena pakārena sutanti.",
  "atk-s0504a:124_0": "Ettha ca ekattanānattaabyāpāraevaṃdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā",
  "atk-s0504a:124_1": "ca visayādibhedena nānāvidhā nayā nānānayā.",
  "atk-s0504a:124_2": "Nayā vā pāḷigatiyo,",
  "atk-s0504a:124_3": "tā ca paññattianupaññattiādivasena saṃkilesabhāgiyādilokiyāditadubhayavomissatādivasena,",
  "atk-s0504a:124_4": "kusalādivasena,",
  "atk-s0504a:124_5": "khandhādivasena,",
  "atk-s0504a:124_6": "saṅgahādivasena,",
  "atk-s0504a:124_7": "samayavimuttādivasena,",
  "atk-s0504a:124_8": "ṭhapanādivasena,",
  "atk-s0504a:124_9": "kusalamūlādivasena,",
  "atk-s0504a:124_10": "tikapaṭṭhānādivasena ca nānappakārāti nānānayā.",
  "atk-s0504a:124_11": "Tehi nipuṇaṃ saṇhaṃ sukhumanti nānānayanipuṇaṃ.",
  "atk-s0504a:125_0": "Āsayova ajjhāsayo,",
  "atk-s0504a:125_1": "so ca sassatādibhedena apparajakkhatādibhedena ca anekavidho.",
  "atk-s0504a:125_2": "Attajjhāsayādiko eva vā aneko ajjhāsayo anekajjhāsayo.",
  "atk-s0504a:125_3": "So samuṭṭhānaṃ uppattihetu etassāti anekajjhāsayasamuṭṭhānaṃ.",
  "atk-s0504a:126_0": "Kusalādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena",
  "atk-s0504a:126_1": "chahi atthapadehi akkharapadabyañjanākāraniruttiniddesavasena chahi byañjanapadehi ca samannāgatattā",
  "atk-s0504a:126_2": "atthabyañjanasampannaṃ.",
  "atk-s0504a:127_0": "Iddhiādesanānusāsanībhedena tesu ca ekekassa visayādibhedena vividhaṃ bahuvidhaṃ vā pāṭihāriyaṃ etassāti vividhapāṭihāriyaṃ.",
  "atk-s0504a:127_1": "Tattha paṭipakkhaharaṇato rāgādikilesāpanayanato paṭihāriyanti atthe sati bhagavato paṭipakkhā rāgādayo na santi ye haritabbā,",
  "atk-s0504a:127_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati.",
  "atk-s0504a:127_3": "Tasmā tattha pavattavohārena ca na sakkā idha pāṭihāriyanti vattuṃ.",
  "atk-s0504a:127_4": "Yasmā pana mahākāruṇikassa bhagavato veneyyagatā ca kilesā paṭipakkhā,",
  "atk-s0504a:127_5": "tasmā tesaṃ haraṇato pāṭihāriyaṃ.",
  "atk-s0504a:127_6": "Atha vā bhagavato sāsanassa ca paṭipakkhā titthiyā,",
  "atk-s0504a:127_7": "tesaṃ haraṇato pāṭihāriyaṃ.",
  "atk-s0504a:127_8": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā honti.",
  "atk-s0504a:127_9": "Paṭīti vā pacchāti attho.",
  "atk-s0504a:127_10": "Tasmā samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ.",
  "atk-s0504a:127_11": "Attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ.",
  "atk-s0504a:127_12": "Iddhiādesanānusāsaniyo ca vigatūpakkilesena katakiccena sattahitatthaṃ puna pavattetabbā,",
  "atk-s0504a:127_13": "haritesu ca attano upakkilesesu parasantāne upakkilesaharaṇāni hontīti paṭihāriyāni bhavanti.",
  "atk-s0504a:127_14": "Paṭihāriyameva pāṭihāriyaṃ,",
  "atk-s0504a:127_15": "paṭihāriye vā iddhiādesanānusāsanisamudāye bhavaṃ ekekaṃ pāṭihāriyanti vuccati.",
  "atk-s0504a:127_16": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "atk-s0504a:127_17": "tattha jātaṃ,",
  "atk-s0504a:127_18": "tasmiṃ vā nimittabhūte,",
  "atk-s0504a:127_19": "tato vā āgatanti pāṭihāriyaṃ.",
  "atk-s0504a:128_0": "Yasmā pana tantiatthadesanātabbohārābhisamayasaṅkhātā hetuhetuphalatadubhayapaññattipaṭivedhasaṅkhātā vā dhammatthadesanāpaṭivedhā gambhīrā,",
  "atk-s0504a:128_1": "anupacitasambhārehi sasādīhi viya mahāsamuddo dukkhogāḷhā alabbhaneyyappatiṭṭhā ca.",
  "atk-s0504a:128_2": "Tasmā tehi catūhi gambhīrabhāvehi yuttanti dhammatthadesanāpaṭivedhagambhīraṃ.",
  "atk-s0504a:129_0": "Eko eva bhagavato dhammadesanāghoso ekasmiṃ khaṇe pavattamāno nānābhāsānaṃ sattānaṃ attano attano bhāsāvasena",
  "atk-s0504a:129_1": "apubbaṃ acarimaṃ gahaṇūpago hutvā atthādhigamāya hoti.",
  "atk-s0504a:129_2": "Acinteyyo hi buddhānaṃ buddhānubhāvoti sabbasattānaṃ sakasakabhāsānurūpato sotapathamāgacchatīti veditabbaṃ.",
  "atk-s0504a:130_0": "Nidassanatthena –",
  "atk-s0504a:130_1": "“nāhaṃ sayambhū,",
  "atk-s0504a:130_2": "na mayā idaṃ sacchikata”nti attānaṃ parimocento –",
  "atk-s0504a:130_3": "“iti me sutaṃ,",
  "atk-s0504a:130_4": "mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0504a:131_0": "Avadhāraṇatthena –",
  "atk-s0504a:131_1": "“etadaggaṃ,",
  "atk-s0504a:131_2": "bhikkhave,",
  "atk-s0504a:131_3": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0504a:131_4": "gatimantānaṃ,",
  "atk-s0504a:131_5": "satimantānaṃ,",
  "atk-s0504a:131_6": "dhitimantānaṃ,",
  "atk-s0504a:131_7": "upaṭṭhākānaṃ yadidaṃ ānando”ti evaṃ bhagavatā,",
  "atk-s0504a:131_8": "“āyasmā ānando atthakusalo dhammakusalo byañjanakusalo niruttikusalo pubbāparakusalo”ti evaṃ dhammasenāpatinā",
  "atk-s0504a:131_9": "ca pasatthabhāvānurūpaṃ attano dhāraṇabalaṃ dassento sattānaṃ sotukamyataṃ janeti –",
  "atk-s0504a:131_10": "“iti me sutaṃ,",
  "atk-s0504a:131_11": "tañca kho atthato vā byañjanato vā anūnamanadhikaṃ, evameva,",
  "atk-s0504a:131_12": "na aññathā,",
  "atk-s0504a:131_13": "daṭṭhabba”nti.",
  "atk-s0504a:131_14": "Aññathāti bhagavato sammukhā sutākārato aññathā,",
  "atk-s0504a:131_15": "na pana bhagavatā desitākārato.",
  "atk-s0504a:131_16": "Acinteyyānubhāvā hi bhagavato desanā,",
  "atk-s0504a:131_17": "sā na sabbākārena sakkā viññātunti vuttovāyamattho.",
  "atk-s0504a:131_18": "Sutākārāvirujjhanameva hi dhāraṇabalaṃ.",
  "atk-s0504a:131_19": "Na hettha atthantaratāparihāro dvinnampi atthānaṃ ekavisayattā.",
  "atk-s0504a:131_20": "Itarathā hi thero bhagavato desanāya sabbathā paṭiggahaṇe samattho asamatthoti vā āpajjeyyāti.",
  "atk-s0504a:132_0": "Me-",
  "atk-s0504a:132_1": "saddo tīsu atthesu dissati.",
  "atk-s0504a:132_2": "Tathā hissa –",
  "atk-s0504a:132_3": "“gāthābhigītaṃ me abhojaneyya”ntiādīsu mayāti attho.",
  "atk-s0504a:132_4": "“Sādhu me, bhante,",
  "atk-s0504a:132_5": "bhagavā saṃkhittena dhammaṃ desetū”tiādīsu mayhanti attho.",
  "atk-s0504a:132_6": "“Dhammadāyādā me,",
  "atk-s0504a:132_7": "bhikkhave,",
  "atk-s0504a:132_8": "bhavathā”tiādīsu mamāti attho.",
  "atk-s0504a:132_9": "Idha pana “mayā suta”nti ca “mama suta”nti ca atthadvaye yujjati.",
  "atk-s0504a:133_0": "Ettha ca yo paro na hoti,",
  "atk-s0504a:133_1": "so attāti evaṃ vattabbe niyakajjhattasaṅkhāte sakasantāne vattanato tividhopi me-",
  "atk-s0504a:133_2": "saddo yadipi ekasmiṃyeva atthe dissati,",
  "atk-s0504a:133_3": "karaṇasampadānādivisesasaṅkhāto panassa vijjatevāyaṃ atthabhedoti āha – “me-",
  "atk-s0504a:133_4": "saddo tīsu atthesu dissatī”ti.",
  "atk-s0504a:134_0": "Sutanti ayaṃ suta-",
  "atk-s0504a:134_1": "saddo saupasaggo anupasaggo ca gamanavissutakilinnūpacitānuyogasotaviññeyyasotadvārānusāraviññātādianekatthappabhedo.",
  "atk-s0504a:134_2": "Kiñcāpi hi kiriyāvisesako upasaggo,",
  "atk-s0504a:134_3": "jotakabhāvato pana satipi tasmiṃ suta-",
  "atk-s0504a:134_4": "saddo eva taṃ taṃ atthaṃ vadatīti anupasaggassa sutasaddassa atthuddhāre saupasaggopi udāharīyati.",
  "atk-s0504a:135_0": "Tattha “senāya pasuto”tiādīsu gacchantoti attho.",
  "atk-s0504a:135_1": "“Sutadhammassa passato”tiādīsu vissutadhammassāti attho.",
  "atk-s0504a:135_2": "“Avassutā avassutassā”tiādīsu kilinnā kilinnassāti attho.",
  "atk-s0504a:135_3": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0504a:135_4": "“Ye jhānappasutā dhīrā”tiādīsu jhānānuyuttāti attho.",
  "atk-s0504a:135_5": "“Diṭṭhaṃ sutaṃ muta”ntiādīsu sotaviññeyyanti attho.",
  "atk-s0504a:135_6": "“Sutadharo sutasannicayo”tiādīsu sotadvārānusāraviññātadharoti attho.",
  "atk-s0504a:135_7": "Idha panassa “sotadvārānusārena upadhārita”nti vā “upadhāraṇa”nti vā attho. Me-",
  "atk-s0504a:135_8": "saddassa hi mayāti atthe sati “iti me sutaṃ,",
  "atk-s0504a:135_9": "mayā sotadvārānusārena upadhārita”nti attho.",
  "atk-s0504a:135_10": "Mamāti atthe sati “iti mama sutaṃ sotadvārānusārena upadhāraṇa”nti attho.",
  "atk-s0504a:136_0": "Evametesu tīsu padesu yasmā sutasaddasannidhāne payuttena itisaddena savanakiriyājotakena bhavitabbaṃ.",
  "atk-s0504a:136_1": "Tasmā itīti sotaviññāṇādiviññāṇakiccanidassanaṃ.",
  "atk-s0504a:136_2": "Meti vuttaviññāṇasamaṅgipuggalanidassanaṃ.",
  "atk-s0504a:136_3": "Sabbānipi vākyāni evakāratthasahitāniyeva avadhāraṇaphalattā.",
  "atk-s0504a:136_4": "Tena sutanti assavanabhāvappaṭikkhepato anūnāviparītaggahaṇanidassanaṃ.",
  "atk-s0504a:136_5": "Yathā hi sutaṃ sutamevāti vattabbataṃ arahati,",
  "atk-s0504a:136_6": "taṃ sammā sutaṃ anūnaggahaṇaṃ aviparītaggahaṇañca hotīti.",
  "atk-s0504a:136_7": "Atha vā saddantaratthāpohanavasena saddo atthaṃ vadatīti,",
  "atk-s0504a:136_8": "yasmā sutanti etassa asutaṃ na hotīti ayamattho,",
  "atk-s0504a:136_9": "tasmā sutanti assavanabhāvappaṭikkhepato anūnāviparītaggahaṇanidassanaṃ.",
  "atk-s0504a:136_10": "Idaṃ vuttaṃ hoti –",
  "atk-s0504a:136_11": "iti me sutaṃ,",
  "atk-s0504a:136_12": "na diṭṭhaṃ,",
  "atk-s0504a:136_13": "na sayambhuñāṇena sacchikataṃ,",
  "atk-s0504a:136_14": "na aññathā vā upaladdhaṃ,",
  "atk-s0504a:136_15": "apica sutaṃva,",
  "atk-s0504a:136_16": "tañca kho sammadevāti.",
  "atk-s0504a:136_17": "Avadhāraṇatthe vā itisadde ayamatthayojanāti tadapekkhassa suta-",
  "atk-s0504a:136_18": "saddassa niyamattho sambhavatīti assavanabhāvappaṭikkhepo,",
  "atk-s0504a:136_19": "anūnāviparītaggahaṇanidassanatā ca veditabbā.",
  "atk-s0504a:136_20": "Evaṃ savanahetusavanavisesavasena padattayassa atthayojanā katāti daṭṭhabbaṃ.",
  "atk-s0504a:137_0": "Tathā itīti sotadvārānusārena pavattāya viññāṇavīthiyā nānatthabyañjanaggahaṇato nānappakārena ārammaṇe",
  "atk-s0504a:137_1": "pavattibhāvappakāsanaṃ ākārattho itisaddoti katvā.",
  "atk-s0504a:137_2": "Meti attappakāsanaṃ.",
  "atk-s0504a:137_3": "Sutanti dhammappakāsanaṃ yathāvuttāya viññāṇavīthiyā pariyattidhammārammaṇattā.",
  "atk-s0504a:137_4": "Ayañhettha saṅkhepo –",
  "atk-s0504a:137_5": "nānappakārena ārammaṇe pavattāya viññāṇavīthiyā kāraṇabhūtāya mayā na aññaṃ kataṃ,",
  "atk-s0504a:137_6": "idaṃ pana kataṃ,",
  "atk-s0504a:137_7": "ayaṃ dhammo sutoti.",
  "atk-s0504a:138_0": "Tathā itīti nidassitabbappakāsanaṃ nidassanattho iti-",
  "atk-s0504a:138_1": "saddoti katvā nidassetabbassa nidassitabbattābhāvābhāvato.",
  "atk-s0504a:138_2": "Tasmā itisaddena sakalampi sutaṃ paccāmaṭṭhanti veditabbaṃ.",
  "atk-s0504a:138_3": "Meti puggalappakāsanaṃ.",
  "atk-s0504a:138_4": "Sutanti puggalakiccappakāsanaṃ. Suta-",
  "atk-s0504a:138_5": "saddena hi labbhamānā savanakiriyā savanaviññāṇappabandhappaṭibaddhā,",
  "atk-s0504a:138_6": "tattha ca puggalavohāro.",
  "atk-s0504a:138_7": "Na hi puggalavohārarahite dhammappabandhe savanakiriyā labbhati.",
  "atk-s0504a:138_8": "Tassāyaṃ saṅkhepattho –",
  "atk-s0504a:138_9": "yaṃ suttaṃ niddisissāmi,",
  "atk-s0504a:138_10": "taṃ mayā iti sutanti.",
  "atk-s0504a:139_0": "Tathā itīti yassa cittasantānassa nānārammaṇappavattiyā nānatthabyañjanaggahaṇaṃ hoti,",
  "atk-s0504a:139_1": "tassa nānākāraniddeso ākārattho itisaddoti katvā.",
  "atk-s0504a:139_2": "Itīti hi ayaṃ ākārapaññatti dhammānaṃ taṃ taṃ pavattiākāraṃ upādāya paññāpetabbasabhāvattā.",
  "atk-s0504a:139_3": "Meti kattuniddeso.",
  "atk-s0504a:139_4": "Sutanti visayaniddeso.",
  "atk-s0504a:139_5": "Sotabbo hi dhammo savanakiriyākattupuggalassa savanakiriyāvasena pavattiṭṭhānaṃ hoti.",
  "atk-s0504a:139_6": "Ettāvatā nānappakārappavattena cittasantānena taṃsamaṅgino kattu visaye gahaṇasanniṭṭhānaṃ dassitaṃ hoti.",
  "atk-s0504a:140_0": "Atha vā itīti puggalakiccaniddeso.",
  "atk-s0504a:140_1": "Sutānañhi dhammānaṃ gahitākārassa nidassanassa avadhāraṇassa vā pakāsanabhāvena itisaddena tadākārādidhāraṇassa",
  "atk-s0504a:140_2": "puggalavohārūpādānadhammabyāpārabhāvato puggalakiccaṃ nāma niddiṭṭhaṃ hotīti.",
  "atk-s0504a:140_3": "Sutanti viññāṇakiccaniddeso.",
  "atk-s0504a:140_4": "Puggalavādinopi hi savanakiriyā viññāṇanirapekkhā na hotīti.",
  "atk-s0504a:140_5": "Meti ubhayakiccayuttapuggalaniddeso.",
  "atk-s0504a:140_6": "Meti hi saddappavatti ekanteneva sattavisesavisayā,",
  "atk-s0504a:140_7": "viññāṇakiccañca tattheva samodahitabbanti.",
  "atk-s0504a:140_8": "Ayaṃ panettha saṅkhepo –",
  "atk-s0504a:140_9": "mayā savanakiccaviññāṇasamaṅginā puggalena viññāṇavasena laddhassavanakiccavohārena sutanti.",
  "atk-s0504a:141_0": "Tathā itīti ca meti ca saccikaṭṭhaparamatthavasena avijjamānapaññatti.",
  "atk-s0504a:141_1": "Sabbassa hi saddādhigamanīyassa atthassa paññattimukheneva paṭipajjitabbattā sabbapaññattīnañca vijjamānādīsu chasveva paññattīsu avarodho,",
  "atk-s0504a:141_2": "tasmā yo māyāmarīciādayo viya abhūtattho,",
  "atk-s0504a:141_3": "anussavādīhi gahetabbo viya anuttamattho ca na hoti.",
  "atk-s0504a:141_4": "So rūpasaddādiko ruppanānubhavanādiko ca paramatthasabhāvo saccikaṭṭhaparamatthavasena vijjati.",
  "atk-s0504a:141_5": "Yo pana itīti ca meti ca vuccamāno ākārādiaparamatthasabhāvo saccikaṭṭhaparamatthavasena anupalabbhamāno avijjamānapaññatti nāma,",
  "atk-s0504a:141_6": "kimettha taṃ paramatthato atthi,",
  "atk-s0504a:141_7": "yaṃ itīti vā meti vā niddesaṃ labhetha.",
  "atk-s0504a:141_8": "Sutanti vijjamānapaññatti.",
  "atk-s0504a:141_9": "Yañhi taṃ sotena upaladdhaṃ,",
  "atk-s0504a:141_10": "taṃ paramatthato vijjamānanti.",
  "atk-s0504a:142_0": "Tathā itīti sotapathamāgate dhamme upādāya tesaṃ upadhāritākārādīnaṃ paccāmasanavasena.",
  "atk-s0504a:142_1": "Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.",
  "atk-s0504a:142_2": "Sutanti diṭṭhādīni upanidhāya vattabbato upanidhāpaññatti.",
  "atk-s0504a:142_3": "Diṭṭhādisabhāvarahite saddāyatane pavattamānopi sutavohāro dutiyaṃ,",
  "atk-s0504a:142_4": "tatiyanti ādiko viya paṭhamādiṃ nissāya “yaṃ na diṭṭhamutaviññātanirapekkhaṃ,",
  "atk-s0504a:142_5": "taṃ suta”nti viññeyyattā diṭṭhādīni upanidhāya vattabbo hoti.",
  "atk-s0504a:142_6": "Asutaṃ na hotīti hi sutanti pakāsitoyamatthoti.",
  "atk-s0504a:143_0": "Ettha ca itīti vacanena asammohaṃ dīpeti.",
  "atk-s0504a:143_1": "Paṭividdhā hi atthassa pakāravisesā itīti idha āyasmatā ānandena paccāmaṭṭhā,",
  "atk-s0504a:143_2": "tenassa asammoho dīpito.",
  "atk-s0504a:143_3": "Na hi sammūḷho nānappakārappaṭivedhasamattho hoti,",
  "atk-s0504a:143_4": "lobhappahānādivasena nānappakārā duppaṭividdhā ca suttatthā niddisīyanti.",
  "atk-s0504a:143_5": "Sutanti vacanena asammosaṃ dīpeti sutākārassa yāthāvato dassiyamānattā yassa hi sutaṃ sammuṭṭhaṃ hoti,",
  "atk-s0504a:143_6": "na so kālantare mayā sutanti paṭijānāti.",
  "atk-s0504a:143_7": "Iccassa asammohena sammohābhāvena paññāya eva vā savanakālasambhūtāya taduttarikālapaññāsiddhi,",
  "atk-s0504a:143_8": "tathā asammosena satisiddhi.",
  "atk-s0504a:143_9": "Tattha paññāpubbaṅgamāya satiyā byañjanāvadhāraṇasamatthatā.",
  "atk-s0504a:143_10": "Byañjanānañhi paṭivijjhitabbo ākāro nātigambhīro,",
  "atk-s0504a:143_11": "yathāsutadhāraṇameva tattha karaṇīyanti satiyā byāpāro adhiko,",
  "atk-s0504a:143_12": "paññā tattha guṇībhūtā hoti paññāya pubbaṅgamāti katvā.",
  "atk-s0504a:143_13": "Satipubbaṅgamāya paññāya atthappaṭivedhasamatthatā.",
  "atk-s0504a:143_14": "Atthassa hi paṭivijjhitabbo ākāro gambhīroti paññāya byāpāro adhiko,",
  "atk-s0504a:143_15": "sati tattha guṇībhūtā hoti satiyā pubbaṅgamāti katvā.",
  "atk-s0504a:143_16": "Tadubhayasamatthatāyogena atthabyañjanasampannassa dhammakosassa anupālanasamatthatāya dhammabhaṇḍāgārikattasiddhi.",
  "atk-s0504a:144_0": "Aparo nayo –",
  "atk-s0504a:144_1": "itīti vacanena yonisomanasikāraṃ dīpeti.",
  "atk-s0504a:144_2": "Tena vuccamānānaṃ ākāranidassanāvadhāraṇatthānaṃ upari vakkhamānānaṃ nānappakārappaṭivedhajotakānaṃ aviparītasaddhammavisayattā.",
  "atk-s0504a:144_3": "Na hi ayoniso manasikaroto nānappakārappaṭivedho sambhavati.",
  "atk-s0504a:144_4": "Sutanti vacanena avikkhepaṃ dīpeti,",
  "atk-s0504a:144_5": "nidānapucchāvasena pakaraṇappattassa vakkhamānassa suttassa savanaṃ na samādhānamantarena sambhavati vikkhittacittassa savanābhāvato.",
  "atk-s0504a:144_6": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0504a:144_7": "puna bhaṇathā”ti vadati.",
  "atk-s0504a:144_8": "Yonisomanasikārena cettha attasammāpaṇidhiṃ pubbekatapuññatañca sādheti,",
  "atk-s0504a:144_9": "sammā appaṇihitattassa pubbe akatapuññassa vā tadabhāvato.",
  "atk-s0504a:144_10": "Avikkhepena saddhammassavanaṃ sappurisūpanissayañca sādheti,",
  "atk-s0504a:144_11": "assutavato sappurisūpanissayarahitassa ca tadabhāvato.",
  "atk-s0504a:144_12": "Na hi vikkhittacitto saddhammaṃ sotuṃ sakkoti,",
  "atk-s0504a:144_13": "na ca sappurise anupassayamānassa savanaṃ atthi.",
  "atk-s0504a:145_0": "Aparo nayo –",
  "atk-s0504a:145_1": "“yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0504a:145_2": "tassa nānākāraniddeso”ti vuttaṃ.",
  "atk-s0504a:145_3": "Yasmā ca so bhagavato vacanassa atthabyañjanappabhedaparicchedavasena sakalasāsanasampatiogāhanena niravasesaparahitapāripūrikāraṇabhūto",
  "atk-s0504a:145_4": "evaṃbhaddako ākāro na sammā appaṇihitattano pubbe akatapuññassa vā hoti,",
  "atk-s0504a:145_5": "tasmā itīti iminā bhaddakena ākārena pacchimacakkadvayasampattimattano dīpeti,",
  "atk-s0504a:145_6": "sutanti savanayogena purimacakkadvayasampattiṃ.",
  "atk-s0504a:145_7": "Na hi appatirūpe dese vasato sappurisūpanissayarahitassa vā savanaṃ atthi.",
  "atk-s0504a:145_8": "Iccassa pacchimacakkadvayasiddhiyā āsayasuddhi siddhā hoti,",
  "atk-s0504a:145_9": "sammā paṇihitatto pubbe ca katapuñño visuddhāsayo hoti,",
  "atk-s0504a:145_10": "tadavisuddhihetūnaṃ kilesānaṃ dūrībhāvato.",
  "atk-s0504a:145_11": "Tathā hi vuttaṃ –",
  "atk-s0504a:145_12": "“sammā paṇihitaṃ cittaṃ,",
  "atk-s0504a:145_13": "seyyaso naṃ tato kare”ti “katapuññosi tvaṃ, ānanda,",
  "atk-s0504a:145_14": "padhānamanuyuñja,",
  "atk-s0504a:145_15": "khippaṃ hohisi anāsavo”ti ca.",
  "atk-s0504a:145_16": "Purimacakkadvayasiddhiyā payogasuddhi.",
  "atk-s0504a:145_17": "Patirūpadesavāsena hi sappurisūpanissayena ca sādhūnaṃ diṭṭhānugatiāpajjanenapi visuddhappayogo hoti.",
  "atk-s0504a:145_18": "Tāya ca āsayasuddhiyā adhigamabyattisiddhi,",
  "atk-s0504a:145_19": "pubbe eva taṇhādiṭṭhisaṃkilesānaṃ visodhitattā payogasuddhiyā āgamabyattisiddhi.",
  "atk-s0504a:145_20": "Suparisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hoti.",
  "atk-s0504a:145_21": "Iti payogāsayasuddhassa āgamādhigamasampannassa vacanaṃ aruṇuggamanaṃ viya sūriyassa udayato,",
  "atk-s0504a:145_22": "yonisomanasikāro viya ca kusaladhammassa,",
  "atk-s0504a:145_23": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento iti me sutantiādimāha.",
  "atk-s0504a:146_0": "Aparo nayo –",
  "atk-s0504a:146_1": "itīti iminā pubbe vuttanayena nānappakārappaṭivedhadīpakena attano atthapaṭibhānapaṭisambhidāsampattisabbhāvaṃ dīpeti.",
  "atk-s0504a:146_2": "Sutanti iminā itisaddasannidhānato vakkhamānāpekkhāya vā sotabbabhedappaṭivedhadīpakena dhammaniruttipaṭisambhidāsampattisabbhāvaṃ dīpeti.",
  "atk-s0504a:146_3": "Itīti ca idaṃ vuttanayeneva yonisomanasikāradīpakaṃ vacanaṃ bhāsamāno “ete mayā dhammā manasānupekkhitā diṭṭhiyā suppaṭividdhā”ti dīpeti.",
  "atk-s0504a:146_4": "Pariyattidhammā hi “idha sīlaṃ kathitaṃ,",
  "atk-s0504a:146_5": "idha samādhi,",
  "atk-s0504a:146_6": "idha paññā,",
  "atk-s0504a:146_7": "ettakā ettha anusandhiyo”tiādinā nayena manasā anupekkhitā anussavākāraparivitakkasahitāya dhammanijjhānakkhantibhūtāya",
  "atk-s0504a:146_8": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ,",
  "atk-s0504a:146_9": "ettakaṃ rūpa”ntiādinā nayena suṭṭhu vavatthapetvā paṭividdhā attano paresañca hitasukhāvahā hontīti.",
  "atk-s0504a:146_10": "Suttanti idaṃ savanayogaparidīpakavacanaṃ bhāsamāno “bahū mayā dhammā sutā dhātā vacasā paricitā”ti dīpeti.",
  "atk-s0504a:146_11": "Sotāvadhānappaṭibaddhā hi pariyattidhammassa savanadhāraṇaparicayā.",
  "atk-s0504a:146_12": "Tadubhayenapi dhammassa svākkhātabhāvena atthabyañjanapāripūriṃ dīpento savane ādaraṃ janeti.",
  "atk-s0504a:146_13": "Atthabyañjanaparipuṇṇañhi dhammaṃ ādarena assuṇanto mahatā hitā paribāhiro hotīti ādaraṃ janetvā sakkaccaṃ dhammo sotabbo.",
  "atk-s0504a:147_0": "Iti me sutanti iminā pana sakalena vacanena āyasmā ānando tathāgatappaveditaṃ dhammavinayaṃ attano adahanto asappurisabhūmiṃ atikkamati,",
  "atk-s0504a:147_1": "sāvakattaṃ paṭijānanto sappurisabhūmiṃ okkamati.",
  "atk-s0504a:147_2": "Tathā asaddhammā cittaṃ vuṭṭhāpeti,",
  "atk-s0504a:147_3": "saddhamme cittaṃ patiṭṭhāpeti.",
  "atk-s0504a:147_4": "“Kevalaṃ sutamevetaṃ mayā,",
  "atk-s0504a:147_5": "tasseva pana bhagavato vacana”nti dīpento attānaṃ parimoceti,",
  "atk-s0504a:147_6": "satthāraṃ apadisati,",
  "atk-s0504a:147_7": "jinavacanaṃ appeti,",
  "atk-s0504a:147_8": "dhammanettiṃ patiṭṭhāpeti.",
  "atk-s0504a:148_0": "Apica iti me sutanti attanā uppāditabhāvaṃ appaṭijānanto purimassavanaṃ vivaranto sammukhā paṭiggahitamidaṃ",
  "atk-s0504a:148_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0504a:148_2": "dhammissarassa dhammarājassa dhammādhipatino dhammadīpassa dhammasaraṇassa saddhammavaracakkavattino",
  "atk-s0504a:148_3": "sammāsambuddhassa.",
  "atk-s0504a:148_4": "Na ettha atthe vā dhamme vā pade vā byañjane vā kaṅkhā vā vimati vā kātabbāti sabbadevamanussānaṃ imasmiṃ dhammavinaye assaddhiyaṃ vināseti,",
  "atk-s0504a:148_5": "saddhāsampadaṃ uppādeti.",
  "atk-s0504a:148_6": "Tenetaṃ vuccati –",
  "atk-s0504a:149_0": "“Vināsayati assaddhaṃ, saddhaṃ vaḍḍheti sāsane;",
  "atk-s0504a:150_0": "Iti me sutamiccevaṃ, vadaṃ gotamasāvako”ti.",
  "atk-s0504a:151_0": "Etthāha –",
  "atk-s0504a:151_1": "“kasmā panettha yathā aññesu suttesu ‘evaṃ me sutaṃ,",
  "atk-s0504a:151_2": "ekaṃ samayaṃ bhagavā’tiādinā kāladese apadisitvāva nidānaṃ bhāsitaṃ,",
  "atk-s0504a:151_3": "evaṃ na bhāsita”nti?",
  "atk-s0504a:151_4": "Apare tāva āhu –",
  "atk-s0504a:151_5": "na pana therena bhāsitattā.",
  "atk-s0504a:151_6": "Idañhi nidānaṃ na āyasmatā ānandena paṭhamaṃ bhāsitaṃ khujjuttarāya pana bhagavatā upāsikāsu bahussutabhāvena",
  "atk-s0504a:151_7": "etadagge ṭhapitāya sekkhappaṭisambhidāppattāya ariyasāvikāya sāmāvatippamukhānaṃ pañcannaṃ itthisatānaṃ",
  "atk-s0504a:151_8": "paṭhamaṃ bhāsitaṃ.",
  "atk-s0504a:152_0": "Tatrāyaṃ anupubbīkathā –",
  "atk-s0504a:152_1": "ito kira kappasatasahassamatthake padumuttaro nāma sammāsambuddho loke uppajjitvā pavattitavaradhammacakko haṃsavatiyaṃ viharati.",
  "atk-s0504a:152_2": "Athekadivasaṃ haṃsavatiyaṃ ekā kuladhītā satthu dhammadesanaṃ sotuṃ gacchantīhi upāsikāhi saddhiṃ ārāmaṃ gatā.",
  "atk-s0504a:152_3": "Satthāraṃ ekaṃ upāsikaṃ bahussutānaṃ etadagge ṭhapentaṃ disvā adhikāraṃ katvā taṃ ṭhānantaraṃ patthesi.",
  "atk-s0504a:152_4": "Satthāpi naṃ byākāsi “anāgate gotamassa nāma sammāsambuddhassa sāvikānaṃ upāsikānaṃ bahussutānaṃ aggā bhavissatī”ti.",
  "atk-s0504a:152_5": "Tassā yāvajīvaṃ kusalaṃ katvā devaloke nibbattitvā puna manussesūti evaṃ devamanussesu saṃsarantiyā kappasatasahassaṃ atikkantaṃ.",
  "atk-s0504a:152_6": "Atha imasmiṃ bhaddakappe amhākaṃ bhagavato kāle sā devalokato cavitvā ghosakaseṭṭhissa gehe dāsiyā kucchismiṃ paṭisandhiṃ gaṇhi,",
  "atk-s0504a:152_7": "uttarātissā nāmaṃ akaṃsu.",
  "atk-s0504a:152_8": "Sā jātakāle khujjā ahosīti khujjuttarātveva paññāyittha.",
  "atk-s0504a:152_9": "Sā aparabhāge ghosakaseṭṭhinā rañño utenassa sāmāvatiyā dinnakāle tassā paricārikabhāvena dinnā rañño utenassa antepure vasati.",
  "atk-s0504a:153_0": "Tena ca samayena kosambiyaṃ ghosakaseṭṭhikukkuṭaseṭṭhipāvārikaseṭṭhino bhagavantaṃ uddissa tayo vihāre",
  "atk-s0504a:153_1": "kāretvā janapadacārikaṃ carante tathāgate kosambinagaraṃ sampatte buddhappamukhassa bhikkhusaṅghassa",
  "atk-s0504a:153_2": "vihāre niyyādetvā mahādānāni pavattesuṃ,",
  "atk-s0504a:153_3": "māsamattaṃ atikkami.",
  "atk-s0504a:153_4": "Atha nesaṃ etadahosi –",
  "atk-s0504a:153_5": "“buddhā nāma sabbalokānukampakā,",
  "atk-s0504a:153_6": "aññesampi okāsaṃ dassāmā”ti kosambinagaravāsinopi janassa okāsaṃ akaṃsu.",
  "atk-s0504a:153_7": "Tato paṭṭhāya nāgarā vīthisabhāgena gaṇasabhāgena mahādānaṃ denti.",
  "atk-s0504a:153_8": "Athekadivasaṃ satthā bhikkhusaṅghaparivuto mālākārajeṭṭhakassa gehe nisīdi.",
  "atk-s0504a:153_9": "Tasmiṃ khaṇe khujjuttarā sāmāvatiyā pupphāni gahetuṃ aṭṭha kahāpaṇe ādāya taṃ gehaṃ agamāsi.",
  "atk-s0504a:153_10": "Mālākārajeṭṭhako taṃ disvā “amma uttare,",
  "atk-s0504a:153_11": "ajja tuyhaṃ pupphāni dātuṃ khaṇo natthi,",
  "atk-s0504a:153_12": "ahaṃ buddhappamukhaṃ bhikkhusaṅghaṃ parivisāmi,",
  "atk-s0504a:153_13": "tvampi parivesanāya sahāyikā hohi,",
  "atk-s0504a:153_14": "evaṃ ito paresaṃ veyyāvaccakaraṇato muccissasī”ti āha.",
  "atk-s0504a:153_15": "Tato khujjuttarā buddhānaṃ bhattagge veyyāvaccaṃ akāsi.",
  "atk-s0504a:153_16": "Sā satthārā upanisinnakathāvasena kathitaṃ sabbameva dhammaṃ uggaṇhi,",
  "atk-s0504a:153_17": "anumodanaṃ pana sutvā sotāpattiphale patiṭṭhāsi.",
  "atk-s0504a:154_0": "Sā aññesu divasesu cattārova kahāpaṇe datvā pupphāni gahetvā gacchati,",
  "atk-s0504a:154_1": "tasmiṃ pana divase diṭṭhasaccabhāvena parasantake cittaṃ anuppādetvā aṭṭhapi kahāpaṇe datvā pacchiṃ pūretvā",
  "atk-s0504a:154_2": "pupphāni gahetvā sāmāvatiyā santikaṃ agamāsi.",
  "atk-s0504a:154_3": "Atha naṃ sā pucchi “amma uttare,",
  "atk-s0504a:154_4": "tvaṃ aññesu divasesu na bahūni pupphāni āharasi,",
  "atk-s0504a:154_5": "ajja pana bahukāni,",
  "atk-s0504a:154_6": "kiṃ no rājā uttaritaraṃ pasanno”ti?",
  "atk-s0504a:154_7": "Sā musā vattuṃ abhabbatāya atīte attanā kataṃ anigūhitvā sabbaṃ kathesi.",
  "atk-s0504a:154_8": "Atha “kasmā ajja bahūni āharasī”ti ca vuttā “ajjāhaṃ sammāsambuddhassa dhammaṃ sutvā amataṃ sacchākāsiṃ,",
  "atk-s0504a:154_9": "tasmā tumhe na vañcemī”ti āha.",
  "atk-s0504a:154_10": "Taṃ sutvā “are duṭṭhadāsi,",
  "atk-s0504a:154_11": "ettakaṃ kālaṃ tayā gahite kahāpaṇe dehī”ti atajjetvā pubbahetunā codiyamānā “amma,",
  "atk-s0504a:154_12": "tayā pītaṃ amataṃ,",
  "atk-s0504a:154_13": "amhepi pāyehī”ti vatvā “tena hi maṃ nhāpehī”ti vutte soḷasahi gandhodakaghaṭehi nhāpetvā dve maṭṭhasāṭake dāpesi.",
  "atk-s0504a:154_14": "Sā ekaṃ nivāsetvā ekaṃ pārupitvā āsanaṃ paññāpetvā āsane nisīditvā vicitrabījaniṃ ādāya nīcāsanesu nisinnāni",
  "atk-s0504a:154_15": "pañca mātugāmasatāni āmantetvā sekhappaṭisambhidāsu ṭhatvā satthārā desitaniyāmeneva tāsaṃ dhammaṃ desesi.",
  "atk-s0504a:154_16": "Desanāvasāne tā sabbā sotāpattiphale patiṭṭhahiṃsu.",
  "atk-s0504a:154_17": "Tā sabbāpi khujjuttaraṃ vanditvā “amma,",
  "atk-s0504a:154_18": "ajja paṭṭhāya tvaṃ kiliṭṭhakammaṃ mā kari,",
  "atk-s0504a:154_19": "amhākaṃ mātuṭṭhāne ācariyaṭṭhāne ca patiṭṭhāhī”ti garuṭṭhāne ṭhapayiṃsu.",
  "atk-s0504a:155_0": "Kasmā panesā dāsī hutvā nibbattāti?",
  "atk-s0504a:155_1": "Sā kira kassapasammāsambuddhakāle bārāṇasiyaṃ seṭṭhidhītā hutvā nibbattā.",
  "atk-s0504a:155_2": "Ekāya khīṇāsavattheriyā upaṭṭhākakulaṃ gatāya “etaṃ me ayye,",
  "atk-s0504a:155_3": "pasādhanapeḷikaṃ dethā”ti veyyāvaccaṃ kāresi.",
  "atk-s0504a:155_4": "Therīpi “adentiyā mayi āghātaṃ uppādetvā niraye nibbattissati,",
  "atk-s0504a:155_5": "dentiyā paresaṃ dāsī hutvā nibbattissati,",
  "atk-s0504a:155_6": "nirayasantāpato dāsibhāvo seyyo”ti anuddayaṃ paṭicca tassā vacanaṃ akāsi.",
  "atk-s0504a:155_7": "Sā tena kammena pañca jātisatāni paresaṃ dāsīyeva hutvā nibbatti.",
  "atk-s0504a:156_0": "Kasmā pana khujjā ahosi?",
  "atk-s0504a:156_1": "Anuppanne kira buddhe ayaṃ bārāṇasirañño gehe vasantī ekaṃ rājakulūpakaṃ paccekabuddhaṃ thokaṃ khujjadhātukaṃ",
  "atk-s0504a:156_2": "disvā attanā sahavāsīnaṃ mātugāmānaṃ purato parihāsaṃ karontī yathāvajjaṃ keḷivasena khujjākāraṃ dassesi,",
  "atk-s0504a:156_3": "tasmā khujjā hutvā nibbatti.",
  "atk-s0504a:157_0": "Kiṃ pana katvā paññavantī jātāti?",
  "atk-s0504a:157_1": "Anuppanne kira buddhe ayaṃ bārāṇasirañño gehe vasantī aṭṭha paccekabuddhe rājagehato uṇhapāyāsassa pūrite",
  "atk-s0504a:157_2": "patte parivattitvā parivattitvā gaṇhante disvā attano santakāni aṭṭha dantavalayāni “idha ṭhapetvā gaṇhathā”ti adāsi.",
  "atk-s0504a:157_3": "Te tathā katvā olokesuṃ.",
  "atk-s0504a:157_4": "“Tumhākaññeva tāni pariccattāni,",
  "atk-s0504a:157_5": "gahetvā gacchathā”ti āha.",
  "atk-s0504a:157_6": "Te nandamūlakapabbhāraṃ agamaṃsu.",
  "atk-s0504a:157_7": "Ajjāpi tāni valayāni arogāneva.",
  "atk-s0504a:157_8": "Sā tassa nissandena paññavantī jātā.",
  "atk-s0504a:158_0": "Atha naṃ sāmāvatippamukhāni pañca itthisatāni “amma,",
  "atk-s0504a:158_1": "tvaṃ divase divase satthu santikaṃ gantvā bhagavatā desitaṃ dhammaṃ sutvā amhākaṃ desehī”ti vadiṃsu.",
  "atk-s0504a:158_2": "Sā tathā karontī aparabhāge tipiṭakadharā jātā.",
  "atk-s0504a:158_3": "Tasmā naṃ satthā –",
  "atk-s0504a:158_4": "“etadaggaṃ,",
  "atk-s0504a:158_5": "bhikkhave,",
  "atk-s0504a:158_6": "mama sāvikānaṃ bahussutānaṃ upāsikānaṃ yadidaṃ khujjuttarā”ti etadagge ṭhapesi.",
  "atk-s0504a:158_7": "Iti upāsikāsu bahussutabhāvena satthārā etadagge ṭhapitā paṭisambhidāppattā khujjuttarā ariyasāvikā satthari",
  "atk-s0504a:158_8": "kosambiyaṃ viharante kālena kālaṃ satthu santikaṃ gantvā dhammaṃ sutvā antepuraṃ gantvā sāmāvatippamukhānaṃ",
  "atk-s0504a:158_9": "pañcannaṃ itthisatānaṃ ariyasāvikānaṃ satthārā desitaniyāmena yathāsutaṃ dhammaṃ kathentī attānaṃ parimocetvā",
  "atk-s0504a:158_10": "satthu santike sutabhāvaṃ pakāsentī “vuttañhetaṃ bhagavatā vuttamarahatāti me suta”nti nidānaṃ āropesi.",
  "atk-s0504a:159_0": "Yasmā pana tasmiṃyeva nagare bhagavato sammukhā sutvā tadaheva tāya tāsaṃ bhāsitaṃ,",
  "atk-s0504a:159_1": "tasmā “ekaṃ samayaṃ bhagavā kosambiyaṃ viharatī”ti kāladesaṃ apadisituṃ payojanasambhavova natthi supākaṭabhāvato.",
  "atk-s0504a:159_2": "Bhikkhuniyo cassā santike imāni suttāni gaṇhiṃsu.",
  "atk-s0504a:159_3": "Evaṃ paramparāya bhikkhūsupi tāya āropitaṃ nidānaṃ pākaṭaṃ ahosi.",
  "atk-s0504a:159_4": "Atha āyasmā ānando tathāgatassa parinibbānato aparabhāge sattapaṇṇiguhāyaṃ ajātasattunā kārāpite saddhammamaṇḍape",
  "atk-s0504a:159_5": "mahākassapappamukhassa vasīgaṇassa majjhe nisīditvā dhammaṃ saṅgāyanto imesaṃ suttānaṃ nidānassa dveḷhakaṃ",
  "atk-s0504a:159_6": "pariharanto tāya āropitaniyāmeneva nidānaṃ āropesīti.",
  "atk-s0504a:160_0": "Keci panettha bahuppakāre papañcenti. Kiṃ tehi?",
  "atk-s0504a:160_1": "Apica nānānayehi saṅgītikārā dhammavinayaṃ saṅgāyiṃsu.",
  "atk-s0504a:160_2": "Anubuddhā hi dhammasaṅgāhakamahātherā,",
  "atk-s0504a:160_3": "te sammadeva dhammavinayassa saṅgāyanākāraṃ jānantā katthaci “evaṃ me suta”ntiādinā,",
  "atk-s0504a:160_4": "katthaci “tena samayenā”tiādinā,",
  "atk-s0504a:160_5": "katthaci gāthābandhavasena nidānaṃ ṭhapentā,",
  "atk-s0504a:160_6": "katthaci sabbena sabbaṃ nidānaṃ aṭṭhapentā vaggasaṅgahādivasena dhammavinayaṃ saṅgāyiṃsu.",
  "atk-s0504a:160_7": "Tattha idha vuttañhetantiādinā nidānaṃ ṭhapetvā saṅgāyiṃsu,",
  "atk-s0504a:160_8": "kiñci suttageyyādivasena navaṅgamidaṃ buddhavacanaṃ.",
  "atk-s0504a:160_9": "Yathā cetaṃ,",
  "atk-s0504a:160_10": "evaṃ sabbesampi sammāsambuddhānaṃ.",
  "atk-s0504a:160_11": "Vuttañhetaṃ “appakañca nesaṃ ahosi suttaṃ geyya”ntiādi.",
  "atk-s0504a:160_12": "Tattha itivuttakaṅgassa aññaṃ kiñci na paññāyati tabbhāvanimittaṃ ṭhapetvā “vuttañhetaṃ…pe…",
  "atk-s0504a:160_13": "me suta”nti idaṃ vacanaṃ.",
  "atk-s0504a:160_14": "Tenāhu aṭṭhakathācariyā “vuttañhetaṃ bhagavatāti ādinayappavattā dvādasuttarasatasuttantā itivuttaka”nti.",
  "atk-s0504a:160_15": "Tasmā satthu adhippāyaṃ jānantehi dhammasaṅgāhakehi ariyasāvikāya vā imesaṃ suttānaṃ itivuttakaṅgabhāvañāpanatthaṃ",
  "atk-s0504a:160_16": "imināva nayena nidānaṃ ṭhapitanti veditabbaṃ.",
  "atk-s0504a:161_0": "Kimatthaṃ pana dhammavinayasaṅgahe kayiramāne nidānavacanaṃ?",
  "atk-s0504a:161_1": "Nanu bhagavatā bhāsitavacanasseva saṅgaho kātabboti? Vuccate –",
  "atk-s0504a:161_2": "desanāya ṭhitiasammosasaddheyyabhāvasampādanatthaṃ.",
  "atk-s0504a:161_3": "Kāladesadesakaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā",
  "atk-s0504a:161_4": "ca desakālakattuhetunimittehi upanibaddho viya vohāravinicchayo.",
  "atk-s0504a:161_5": "Teneva ca āyasmatā mahākassapena brahmajālamūlapariyāyasuttādīnaṃ desādipucchāsu katāsu tāsaṃ vissajjanaṃ",
  "atk-s0504a:161_6": "karontena dhammabhaṇḍāgārikena “evaṃ me suta”ntiādinā nidānaṃ bhāsitaṃ.",
  "atk-s0504a:161_7": "Idha pana desakālassa aggahaṇe kāraṇaṃ vuttameva.",
  "atk-s0504a:162_0": "Apica satthu sampattippakāsanatthaṃ nidānavacanaṃ.",
  "atk-s0504a:162_1": "Tathāgatassa hi bhagavato pubbaracanānumānāgamatakkābhāvato sammāsambuddhabhāvasiddhi.",
  "atk-s0504a:162_2": "Na hi sammāsambuddhassa pubbaracanādīhi attho atthi sabbattha appaṭihatañāṇācāratāya ekappamāṇattā ca ñeyyadhammesu.",
  "atk-s0504a:162_3": "Tathā ācariyamuṭṭhidhammamacchariyasāsanasāvakānurāgābhāvato khīṇāsavabhāvasiddhi.",
  "atk-s0504a:162_4": "Na hi sabbaso khīṇāsavassa te sambhavantīti suvisuddhassa parānuggahapavatti.",
  "atk-s0504a:162_5": "Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi ñāṇasampadāpahānasampadābhibyañjakehi",
  "atk-s0504a:162_6": "ca sambuddhavisuddhabhāvehi purimavesārajjadvayasiddhi,",
  "atk-s0504a:162_7": "tato ca antarāyikaniyyānikadhammesu asammohabhāvasiddhito pacchimavesārajjadvayasiddhīti bhagavato catuvesārajjasamannāgamo",
  "atk-s0504a:162_8": "attahitaparahitapaṭipatti ca nidānavacanena pakāsitā hoti,",
  "atk-s0504a:162_9": "tattha tattha sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato.",
  "atk-s0504a:162_10": "Idha pana anavasesato kāmadosappahānaṃ vidhāya desanādīpanato cāti yojetabbaṃ.",
  "atk-s0504a:162_11": "Tena vuttaṃ “satthu sampattippakāsanatthaṃ nidānavacana”nti.",
  "atk-s0504a:162_12": "Ettha ca “bhagavatā arahatā”ti imehi padehi yathāvuttaatthavibhāvanatā heṭṭhā dassitā eva.",
  "atk-s0504a:163_0": "Tathā sāsanasampattippakāsanatthaṃ nidānavacanaṃ.",
  "atk-s0504a:163_1": "Ñāṇakaruṇāpariggahitasabbakiriyassa hi bhagavato natthi niratthakā paṭipatti attahitā vā.",
  "atk-s0504a:163_2": "Tasmā paresaṃyevatthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "atk-s0504a:163_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanatthena sāsanaṃ,",
  "atk-s0504a:163_4": "na kabbaracanā.",
  "atk-s0504a:163_5": "Tayidaṃ satthu caritaṃ kāladesadesakaparisāpadesehi tattha tattha nidānavacanehi yathārahaṃ pakāsiyati.",
  "atk-s0504a:163_6": "Idha pana desakaparisāpadesehīti yojetabbaṃ.",
  "atk-s0504a:163_7": "Tena vuttaṃ “sāsanasampattippakāsanatthaṃ nidānavacana”nti.",
  "atk-s0504a:164_0": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ.",
  "atk-s0504a:164_1": "Tañcassa pamāṇabhāvadassanaṃ heṭṭhā vuttanayānusārena “bhagavatā arahatā”ti imehi padehi vibhāvitanti veditabbaṃ.",
  "atk-s0504a:164_2": "Idamettha nidānavacanappayojanassa mukhamattanidassananti.",
  "atk-s0504a:165_0": "Nidānavaṇṇanā niṭṭhitā.",
  "atk-s0504a:166_0": "1. Ekakanipāto",
  "atk-s0504a:167_0": "1. Paṭhamavaggo",
  "atk-s0504a:168_0": "1. Lobhasuttavaṇṇanā",
  "atk-s0504a:169_0": "1.",
  "atk-s0504a:169_1": "Idāni ekadhammaṃ,",
  "atk-s0504a:169_2": "bhikkhave,",
  "atk-s0504a:169_3": "pajahathātiādinā nayena bhagavatā nikkhittassa suttassa vaṇṇanāya okāso anuppatto.",
  "atk-s0504a:169_4": "Sā panesā atthavaṇṇanā yasmā suttanikkhepaṃ vicāretvā vuccamānā pākaṭā hoti,",
  "atk-s0504a:169_5": "tasmā suttanikkhepaṃ tāva vicāressāma.",
  "atk-s0504a:169_6": "Cattāro hi suttanikkhepā –",
  "atk-s0504a:169_7": "attajjhāsayo,",
  "atk-s0504a:169_8": "parajjhāsayo,",
  "atk-s0504a:169_9": "pucchāvasiko,",
  "atk-s0504a:169_10": "aṭṭhuppattikoti.",
  "atk-s0504a:169_11": "Yathā hi anekasataanekasahassabhedānipi suttantāni saṃkilesabhāgiyādipaṭṭhānanayena soḷasavidhataṃ nātivattanti,",
  "atk-s0504a:169_12": "evaṃ attajjhāsayādisuttanikkhepavasena catubbidhataṃ nātivattantīti.",
  "atk-s0504a:169_13": "Tattha yathā attajjhāsayassa aṭṭhuppattiyā ca parajjhāsayapucchāvasikehi saddhiṃ saṃsaggabhedo sambhavati attajjhāsayo ca parajjhāsayo ca,",
  "atk-s0504a:169_14": "attajjhāsayo ca pucchāvasiko ca,",
  "atk-s0504a:169_15": "aṭṭhuppattiko ca parajjhāsayo ca,",
  "atk-s0504a:169_16": "aṭṭhuppattiko ca pucchāvasiko cāti ajjhāsayapucchānusandhisambhavato;",
  "atk-s0504a:169_17": "evaṃ yadipi aṭṭhuppattiyā attajjhāsayenapi saṃsaggabhedo sambhavati,",
  "atk-s0504a:169_18": "attajjhāsayādīhi pana purato ṭhitehi aṭṭhuppattiyā saṃsaggo natthīti niravaseso paṭṭhānanayo na sambhavati.",
  "atk-s0504a:169_19": "Tadantogadhattā vā sambhavantānaṃ sesanikkhepānaṃ mūlanikkhepavasena cattāro suttanikkhepā vuttāti veditabbaṃ.",
  "atk-s0504a:170_0": "Tatrāyaṃ vacanattho –",
  "atk-s0504a:170_1": "nikkhipīyatīti nikkhepo,",
  "atk-s0504a:170_2": "suttaṃ eva nikkhepo suttanikkhepo.",
  "atk-s0504a:170_3": "Atha vā nikkhipanaṃ nikkhepo,",
  "atk-s0504a:170_4": "suttassa nikkhepo suttanikkhepo,",
  "atk-s0504a:170_5": "suttadesanāti attho.",
  "atk-s0504a:170_6": "Attano ajjhāsayo attajjhāsayo,",
  "atk-s0504a:170_7": "so assa atthi kāraṇabhūtoti attajjhāsayo,",
  "atk-s0504a:170_8": "attano ajjhāsayo etassāti vā attajjhāsayo.",
  "atk-s0504a:170_9": "Parajjhāsayepi eseva nayo.",
  "atk-s0504a:170_10": "Pucchāya vasoti pucchāvaso.",
  "atk-s0504a:170_11": "So etassa atthīti pucchāvasiko.",
  "atk-s0504a:170_12": "Suttadesanāya vatthubhūtassa atthassa uppatti atthuppatti,",
  "atk-s0504a:170_13": "atthuppatti eva aṭṭhuppatti tha-",
  "atk-s0504a:170_14": "kārassa ṭha-",
  "atk-s0504a:170_15": "kāraṃ katvā,",
  "atk-s0504a:170_16": "sā etassa atthīti aṭṭhuppattiko.",
  "atk-s0504a:170_17": "Atha vā nikkhipīyati suttaṃ etenāti nikkhepo,",
  "atk-s0504a:170_18": "attajjhāsayādi eva.",
  "atk-s0504a:170_19": "Etasmiṃ pana atthavikappe attano ajjhāsayo attajjhāsayo.",
  "atk-s0504a:170_20": "Paresaṃ ajjhāsayo parajjhāsayo.",
  "atk-s0504a:170_21": "Pucchīyatīti pucchā,",
  "atk-s0504a:170_22": "pucchitabbo attho,",
  "atk-s0504a:170_23": "pucchāvasena pavattaṃ dhammappaṭiggāhakānaṃ vacanaṃ pucchāvasaṃ,",
  "atk-s0504a:170_24": "tadeva nikkhepasaddāpekkhāya pucchāvasikoti pulliṅgavasena vuttaṃ.",
  "atk-s0504a:170_25": "Tathā aṭṭhuppatti eva aṭṭhuppattikoti evamettha attho veditabbo.",
  "atk-s0504a:171_0": "Apica paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo yutto,",
  "atk-s0504a:171_1": "kevalaṃ attano ajjhāsayeneva dhammatantiṭhapanatthaṃ pavattitadesanattā.",
  "atk-s0504a:171_2": "Parajjhāsayapucchāvasikānaṃ pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ kathaṃ aṭṭhuppattiyaṃ anavarodho,",
  "atk-s0504a:171_3": "pucchāvasikaṭṭhuppattikānaṃ vā parajjhāsayānurodhena pavattitānaṃ kathaṃ parajjhāsaye anavarodhoti?",
  "atk-s0504a:171_4": "Na codetabbametaṃ.",
  "atk-s0504a:171_5": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ visuṃ gahaṇaṃ.",
  "atk-s0504a:171_6": "Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ aṭṭhuppatti vuccati.",
  "atk-s0504a:171_7": "Paresaṃ pucchaṃ vinā ajjhāsayameva nimittaṃ katvā desito parajjhāsayo,",
  "atk-s0504a:171_8": "pucchāvasena desito pucchāvasikoti pākaṭoyamatthoti.",
  "atk-s0504a:172_0": "Yāni bhagavā parehi anajjhiṭṭho kevalaṃ attano ajjhāsayeneva katheti,",
  "atk-s0504a:172_1": "seyyathidaṃ –",
  "atk-s0504a:172_2": "ākaṅkheyyasuttaṃ,",
  "atk-s0504a:172_3": "tuvaṭṭakasuttantievamādīni,",
  "atk-s0504a:172_4": "tesaṃ attajjhāsayo nikkhepo.",
  "atk-s0504a:173_0": "Yāni pana “paripakkā kho rāhulassa vimuttiparipācanīyā dhammā,",
  "atk-s0504a:173_1": "yaṃnūnāhaṃ rāhulaṃ uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ abhinīhāraṃ bujjhanabhāvañca",
  "atk-s0504a:173_2": "oloketvā parajjhāsayavasena kathitāni,",
  "atk-s0504a:173_3": "seyyathidaṃ –",
  "atk-s0504a:173_4": "rāhulovādasuttaṃ,",
  "atk-s0504a:173_5": "dhammacakkappavattanasuttantievamādīni,",
  "atk-s0504a:173_6": "tesaṃ parajjhāsayo nikkhepo.",
  "atk-s0504a:174_0": "Bhagavantaṃ pana upasaṅkamitvā devā manussā catasso parisā cattāro vaṇṇā ca tathā tathā pañhaṃ pucchanti “bojjhaṅgā bojjhaṅgāti, bhante, vuccanti,",
  "atk-s0504a:174_1": "nīvaraṇā nīvaraṇāti vuccantī”tiādinā,",
  "atk-s0504a:174_2": "evaṃ puṭṭhena bhagavatā yāni kathitāni bojjhaṅgasaṃyuttādīni tesaṃ pucchāvasiko nikkhepo.",
  "atk-s0504a:175_0": "Yāni pana tāni uppannaṃ kāraṇaṃ paṭicca kathitāni,",
  "atk-s0504a:175_1": "seyyathidaṃ –",
  "atk-s0504a:175_2": "dhammadāyādaṃ,",
  "atk-s0504a:175_3": "puttamaṃsūpamaṃ,",
  "atk-s0504a:175_4": "dārukkhandhūpamantievamādīni,",
  "atk-s0504a:175_5": "tesaṃ aṭṭhuppattiko nikkhepo.",
  "atk-s0504a:176_0": "Evamimesu catūsu suttanikkhepesu imassa suttassa parajjhāsayo nikkhepo.",
  "atk-s0504a:176_1": "Parajjhāsayavasena hetaṃ nikkhittaṃ.",
  "atk-s0504a:176_2": "Kesaṃ ajjhāsayena?",
  "atk-s0504a:176_3": "Lobhe ādīnavadassīnaṃ puggalānaṃ.",
  "atk-s0504a:176_4": "Keci pana “attajjhāsayo”ti vadanti.",
  "atk-s0504a:177_0": "Tattha ekadhammaṃ,",
  "atk-s0504a:177_1": "bhikkhavetiādīsu ekasaddo attheva aññatthe “sassato attā ca loko ca,",
  "atk-s0504a:177_2": "idameva saccaṃ moghamaññanti ittheke abhivadantī”tiādīsu.",
  "atk-s0504a:177_3": "Atthi seṭṭhe “cetaso ekodibhāva”ntiādīsu.",
  "atk-s0504a:177_4": "Atthi asahāye “eko vūpakaṭṭho”tiādīsu.",
  "atk-s0504a:177_5": "Atthi saṅkhāyaṃ “ekova kho,",
  "atk-s0504a:177_6": "bhikkhave,",
  "atk-s0504a:177_7": "khaṇo ca samayo ca brahmacariyavāsāyā”tiādīsu.",
  "atk-s0504a:177_8": "Idhāpi saṅkhāyameva daṭṭhabbo.",
  "atk-s0504a:178_0": "Dhamma-",
  "atk-s0504a:178_1": "saddo pariyattisaccasamādhipaññāpakatipuññāpattisuññatāñeyyasabhāvādīsu dissati.",
  "atk-s0504a:178_2": "Tathā hissa “idha bhikkhu dhammaṃ pariyāpuṇātī”tiādīsu pariyatti attho.",
  "atk-s0504a:178_3": "“Diṭṭhadhammo”tiādīsu saccāni.",
  "atk-s0504a:178_4": "“Evaṃdhammā te bhagavanto ahesu”ntiādīsu samādhi.",
  "atk-s0504a:178_5": "“Saccaṃ dhammo dhiti cāgo,",
  "atk-s0504a:178_6": "save pecca na socatī”tiādīsu paññā.",
  "atk-s0504a:178_7": "“Jātidhammānaṃ,",
  "atk-s0504a:178_8": "bhikkhave,",
  "atk-s0504a:178_9": "sattānaṃ evaṃ icchā uppajjatī”tiādīsu pakati.",
  "atk-s0504a:178_10": "“Dhammo have rakkhati dhammacāri”ntiādīsu puññaṃ.",
  "atk-s0504a:178_11": "“Tiṇṇaṃ dhammānaṃ aññatarena vadeyya pārājikena vā saṅghādisesena vā pācittiyena vā”tiādīsu āpatti.",
  "atk-s0504a:178_12": "“Tasmiṃ kho pana samaye dhammā hontī”tiādīsu suññatā.",
  "atk-s0504a:178_13": "“Sabbe dhammā sabbākārena buddhassa bhagavato ñāṇamukhe āpāthaṃ āgacchantī”tiādīsu ñeyyo.",
  "atk-s0504a:178_14": "“Kusalā dhammā akusalā dhammā”tiādīsu sabhāvo attho.",
  "atk-s0504a:178_15": "Idhāpi sabhāvo.",
  "atk-s0504a:178_16": "Tasmā ekadhammanti ekaṃ saṃkilesasabhāvanti adhippāyo.",
  "atk-s0504a:178_17": "Eko ca so dhammo cāti ekadhammo,",
  "atk-s0504a:178_18": "taṃ ekadhammaṃ.",
  "atk-s0504a:179_0": "Bhikkhaveti bhikkhū ālapati.",
  "atk-s0504a:179_1": "Kimatthaṃ pana bhagavā dhammaṃ desento bhikkhū ālapati,",
  "atk-s0504a:179_2": "na dhammameva desetīti?",
  "atk-s0504a:179_3": "Satijananatthaṃ.",
  "atk-s0504a:179_4": "Bhikkhū hi aññaṃ cintentāpi dhammaṃ paccavekkhantāpi kammaṭṭhānaṃ manasi karontāpi nisinnā honti.",
  "atk-s0504a:179_5": "Te paṭhamaṃ anālapitvā dhamme desiyamāne “ayaṃ desanā kiṃnidānā,",
  "atk-s0504a:179_6": "kiṃpaccayā”ti sallakkhetuṃ na sakkonti.",
  "atk-s0504a:179_7": "Ālapite pana satiṃ upaṭṭhapetvā sallakkhetuṃ sakkonti,",
  "atk-s0504a:179_8": "tasmā satijananatthaṃ “bhikkhave”ti ālapati.",
  "atk-s0504a:179_9": "Tena ca tesaṃ bhikkhanasīlatādiguṇayogasiddhena vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.",
  "atk-s0504a:179_10": "“Bhikkhave”ti iminā karuṇāvipphārasommahadayanayananipātapubbaṅgamena vacanena te attano mukhābhimukhe",
  "atk-s0504a:179_11": "karonto tena ca kathetukamyatādīpakena vacanena nesaṃ sotukamyataṃ janeti.",
  "atk-s0504a:179_12": "Teneva ca sambodhanatthena sādhukaṃ savanamanasikārepi niyojeti.",
  "atk-s0504a:179_13": "Sādhukaṃ savanamanasikārāyattā hi sāsanasampatti.",
  "atk-s0504a:180_0": "Aññesupi devamanussesu parisapariyāpannesu vijjamānesu kasmā bhikkhū eva āmantesīti?",
  "atk-s0504a:180_1": "Jeṭṭhaseṭṭhāsannasadāsannihitabhāvato.",
  "atk-s0504a:180_2": "Sabbaparisasādhāraṇā hi bhagavato dhammadesanā,",
  "atk-s0504a:180_3": "parisāya ca jeṭṭhā bhikkhū paṭhamuppannattā,",
  "atk-s0504a:180_4": "seṭṭhā anagāriyabhāvaṃ ādiṃ katvā satthu cariyānuvidhāyakattā sakalasāsanapaṭiggāhakattā ca,",
  "atk-s0504a:180_5": "āsannā tattha nisinnesu samīpavuttiyā,",
  "atk-s0504a:180_6": "sadāsannihitā satthusantikāvacarattā.",
  "atk-s0504a:180_7": "Apica te dhammadesanāya bhājanaṃ yathānusiṭṭhaṃ paṭipattisabbhāvato,",
  "atk-s0504a:180_8": "visesato ca ekacce bhikkhū sandhāya ayaṃ desanāti te eva ālapi.",
  "atk-s0504a:181_0": "Pajahathāti ettha pahānaṃ nāma tadaṅgappahānaṃ,",
  "atk-s0504a:181_1": "vikkhambhanappahānaṃ,",
  "atk-s0504a:181_2": "samucchedappahānaṃ,",
  "atk-s0504a:181_3": "paṭippassaddhippahānaṃ,",
  "atk-s0504a:181_4": "nissaraṇappahānanti pañcavidhaṃ.",
  "atk-s0504a:181_5": "Tattha yaṃ dīpālokeneva tamassa paṭipakkhabhāvato alobhādīhi lobhādikassa,",
  "atk-s0504a:181_6": "nāmarūpaparicchedādivipassanāñāṇehi tassa tassa anatthassa pahānaṃ.",
  "atk-s0504a:181_7": "Seyyathidaṃ –",
  "atk-s0504a:181_8": "pariccāgena lobhādimalassa,",
  "atk-s0504a:181_9": "sīlena pāṇātipātādidussīlyassa,",
  "atk-s0504a:181_10": "saddhādīhi assaddhiyādikassa,",
  "atk-s0504a:181_11": "nāmarūpavavatthānena sakkāyadiṭṭhiyā,",
  "atk-s0504a:181_12": "paccayapariggahena ahetuvisamahetudiṭṭhīnaṃ,",
  "atk-s0504a:181_13": "tasseva aparabhāgena kaṅkhāvitaraṇena kathaṃkathībhāvassa,",
  "atk-s0504a:181_14": "kalāpasammasanena “ahaṃ mamā”ti gāhassa,",
  "atk-s0504a:181_15": "maggāmaggavavatthānena amagge maggasaññāya,",
  "atk-s0504a:181_16": "udayadassanena ucchedadiṭṭhiyā,",
  "atk-s0504a:181_17": "vayadassanena sassatadiṭṭhiyā,",
  "atk-s0504a:181_18": "bhayadassanena sabhayesu abhayasaññāya,",
  "atk-s0504a:181_19": "ādīnavadassanena assādasaññāya,",
  "atk-s0504a:181_20": "nibbidānupassanena abhiratisaññāya,",
  "atk-s0504a:181_21": "muccitukamyatāñāṇena amuccitukamyatāya upekkhāñāṇena anupekkhāya,",
  "atk-s0504a:181_22": "anulomena dhammaṭṭhitiyā,",
  "atk-s0504a:181_23": "nibbānena paṭilomabhāvassa,",
  "atk-s0504a:181_24": "gotrabhunā saṅkhāranimittaggāhassa pahānaṃ,",
  "atk-s0504a:181_25": "etaṃ tadaṅgappahānaṃ nāma.",
  "atk-s0504a:182_0": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ,",
  "atk-s0504a:182_1": "etaṃ vikkhambhanappahānaṃ nāma.",
  "atk-s0504a:182_2": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ pahānāyā”tiādinā",
  "atk-s0504a:182_3": "nayena vuttassa samudayapakkhiyassa kilesagaṇassa accantaṃ appavattibhāvena samucchindanaṃ,",
  "atk-s0504a:182_4": "idaṃ samucchedappahānaṃ nāma.",
  "atk-s0504a:182_5": "Yaṃ pana phalakkhaṇe paṭippassaddhattaṃ kilesānaṃ,",
  "atk-s0504a:182_6": "etaṃ paṭippassaddhippahānaṃ nāma.",
  "atk-s0504a:182_7": "Yaṃ pana sabbasaṅkhatanissaṭattā pahīnasabbasaṅkhataṃ nibbānaṃ,",
  "atk-s0504a:182_8": "etaṃ nissaraṇappahānaṃ nāma.",
  "atk-s0504a:182_9": "Evaṃ pañcavidhe pahāne anāgāmikabhāvakarassa pahānassa adhippetattā idha samucchedappahānanti veditabbaṃ.",
  "atk-s0504a:182_10": "Tasmā pajahathāti pariccajatha,",
  "atk-s0504a:182_11": "samucchindathāti attho.",
  "atk-s0504a:183_0": "Ahanti bhagavā attānaṃ niddisati.",
  "atk-s0504a:183_1": "Voti ayaṃ vosaddo paccattaupayogakaraṇasāmivacanapadapūraṇasampadānesu dissati.",
  "atk-s0504a:183_2": "Tathā hi “kacci,",
  "atk-s0504a:183_3": "pana vo anuruddhā,",
  "atk-s0504a:183_4": "samaggā sammodamānā”tiādīsu paccatte āgato.",
  "atk-s0504a:183_5": "“Gacchatha,",
  "atk-s0504a:183_6": "bhikkhave,",
  "atk-s0504a:183_7": "paṇāmemi vo”tiādīsu upayoge.",
  "atk-s0504a:183_8": "“Na vo mama santike vatthabba”ntiādīsu karaṇe.",
  "atk-s0504a:183_9": "“Sabbesaṃ vo,",
  "atk-s0504a:183_10": "sāriputta,",
  "atk-s0504a:183_11": "subhāsita”ntiādīsu sāmivacane.",
  "atk-s0504a:183_12": "“Ye hi vo ariyā parisuddhakāyakammantā”tiādīsu padapūraṇe.",
  "atk-s0504a:183_13": "“Vanapatthapariyāyaṃ vo,",
  "atk-s0504a:183_14": "bhikkhave,",
  "atk-s0504a:183_15": "desessāmī”tiādīsu sampadāne.",
  "atk-s0504a:183_16": "Idhāpi sampadāne eva daṭṭhabbo.",
  "atk-s0504a:184_0": "Pāṭibhogoti paṭibhū.",
  "atk-s0504a:184_1": "So hi dhāraṇakaṃ paṭicca dhanikassa,",
  "atk-s0504a:184_2": "dhanikaṃ paṭicca dhāraṇakassa paṭinidhibhūto dhanikasantakassa tato haraṇādisaṅkhātena bhuñjanena bhogoti paṭibhogo,",
  "atk-s0504a:184_3": "paṭibhogo eva pāṭibhogo.",
  "atk-s0504a:184_4": "Anāgāmitāyāti anāgāmibhāvatthāya.",
  "atk-s0504a:184_5": "Paṭisandhiggahaṇavasena hi kāmabhavassa anāgamanato anāgāmī.",
  "atk-s0504a:184_6": "Yo yassa dhammassa adhigamena anāgāmīti vuccati,",
  "atk-s0504a:184_7": "saphalo so tatiyamaggo anāgāmitā nāma.",
  "atk-s0504a:184_8": "Iti bhagavā veneyyadamanakusalo veneyyajjhāsayānukūlaṃ tatiyamaggādhigamaṃ lahunā upāyena ekadhammapūraṇatāmattena",
  "atk-s0504a:184_9": "thiraṃ katvā dassesi yathā taṃ sammāsambuddho.",
  "atk-s0504a:184_10": "Bhinnabhūmikāpi hi paṭighasaṃyojanādayo tatiyamaggavajjhā kilesā kāmarāgappahānaṃ nātivattantīti.",
  "atk-s0504a:185_0": "Kasmā panettha bhagavā attānaṃ pāṭibhogabhāve ṭhapesi?",
  "atk-s0504a:185_1": "Tesaṃ bhikkhūnaṃ anāgāmimaggādhigamāya ussāhajananatthaṃ.",
  "atk-s0504a:185_2": "Passati hi bhagavā “mayā ‘ekadhammaṃ,",
  "atk-s0504a:185_3": "bhikkhave,",
  "atk-s0504a:185_4": "pajahatha,",
  "atk-s0504a:185_5": "ahaṃ vo pāṭibhogo anāgāmitāyā’ti vutte ime bhikkhū addhā taṃ ekadhammaṃ pahāya sakkā tatiyabhūmiṃ samadhigantuṃ,",
  "atk-s0504a:185_6": "yato dhammassāmi paṭhamamāha ‘ahaṃ pāṭibhogo’ti ussāhajātā tadatthāya paṭipajjitabbaṃ maññissantī”ti.",
  "atk-s0504a:185_7": "Tasmā ussāhajananatthaṃ anāgāmitāya tesaṃ bhikkhūnaṃ attānaṃ pāṭibhogabhāve ṭhapesi.",
  "atk-s0504a:186_0": "Katamaṃ ekadhammanti ettha katamanti pucchāvacanaṃ.",
  "atk-s0504a:186_1": "Pucchā ca nāmesā pañcavidhā –",
  "atk-s0504a:186_2": "adiṭṭhajotanāpucchā,",
  "atk-s0504a:186_3": "diṭṭhasaṃsandanāpucchā,",
  "atk-s0504a:186_4": "vimaticchedanāpucchā,",
  "atk-s0504a:186_5": "anumatipucchā,",
  "atk-s0504a:186_6": "kathetukamyatāpucchāti.",
  "atk-s0504a:186_7": "Tattha pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ,",
  "atk-s0504a:186_8": "tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṃ pucchati,",
  "atk-s0504a:186_9": "ayaṃ adiṭṭhajotanāpucchā.",
  "atk-s0504a:186_10": "Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ.",
  "atk-s0504a:186_11": "So aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0504a:186_12": "ayaṃ diṭṭhasaṃsandanāpucchā.",
  "atk-s0504a:186_13": "Pakatiyā saṃsayapakkhando hoti vimatipakkhando dveḷhakajāto –",
  "atk-s0504a:186_14": "“evaṃ nu kho,",
  "atk-s0504a:186_15": "na nu kho,",
  "atk-s0504a:186_16": "kiṃ nu kho,",
  "atk-s0504a:186_17": "kathaṃ nu kho”ti,",
  "atk-s0504a:186_18": "so vimaticchedanatthāya pañhaṃ pucchati,",
  "atk-s0504a:186_19": "ayaṃ vimaticchedanāpucchā.",
  "atk-s0504a:186_20": "Bhagavā hi anumatiggahaṇatthaṃ pañhaṃ pucchati –",
  "atk-s0504a:186_21": "“taṃ kiṃ maññatha,",
  "atk-s0504a:186_22": "bhikkhave,",
  "atk-s0504a:186_23": "rūpaṃ niccaṃ vā aniccaṃ vā”tiādinā,",
  "atk-s0504a:186_24": "ayaṃ anumatipucchā.",
  "atk-s0504a:186_25": "Bhagavā bhikkhūnaṃ kathetukamyatāya pañhaṃ pucchati –",
  "atk-s0504a:186_26": "“cattārome,",
  "atk-s0504a:186_27": "bhikkhave,",
  "atk-s0504a:186_28": "āhārā bhūtānaṃ vā sattānaṃ ṭhitiyā sambhavesīnaṃ vā anuggahāya.",
  "atk-s0504a:186_29": "Katame cattāro”ti ayaṃ kathetukamyatāpucchā.",
  "atk-s0504a:187_0": "Tattha purimā tisso pucchā buddhānaṃ natthi. Kasmā?",
  "atk-s0504a:187_1": "Tīsu hi addhāsu kiñci saṅkhataṃ addhāvimuttaṃ vā asaṅkhataṃ sammāsambuddhānaṃ adiṭṭhaṃ atulitaṃ atīritaṃ avibhūtaṃ avibhāvitaṃ nāma natthi.",
  "atk-s0504a:187_2": "Tena nesaṃ adiṭṭhajotanāpucchā natthi.",
  "atk-s0504a:187_3": "Yaṃ pana tehi attano ñāṇena paṭividdhaṃ,",
  "atk-s0504a:187_4": "tassa aññena samaṇena vā brāhmaṇena vā devena vā mārena vā brahmunā vā saddhiṃ saṃsandanakiccaṃ natthi,",
  "atk-s0504a:187_5": "tena nesaṃ diṭṭhasaṃsandanāpucchāpi natthi.",
  "atk-s0504a:187_6": "Yasmā pana buddhā bhagavanto akathaṃkathī tiṇṇavicikicchā sabbadhammesu vigatasaṃsayā,",
  "atk-s0504a:187_7": "tena nesaṃ vimaticchedanāpucchāpi natthi.",
  "atk-s0504a:187_8": "Itarā pana dve pucchā atthi,",
  "atk-s0504a:187_9": "tāsu ayaṃ kathetukamyatāpucchāti veditabbā.",
  "atk-s0504a:188_0": "Idāni tāya pucchāya puṭṭhamatthaṃ sarūpato dassento “lobhaṃ,",
  "atk-s0504a:188_1": "bhikkhave,",
  "atk-s0504a:188_2": "ekadhamma”ntiādimāha.",
  "atk-s0504a:188_3": "Tattha lubbhanti tena,",
  "atk-s0504a:188_4": "sayaṃ vā lubbhati,",
  "atk-s0504a:188_5": "lubbhanamattameva vā tanti lobho.",
  "atk-s0504a:188_6": "Svāyaṃ ārammaṇaggahaṇalakkhaṇo makkaṭālepo viya,",
  "atk-s0504a:188_7": "abhisaṅgaraso tattakapāle pakkhittamaṃsapesi viya,",
  "atk-s0504a:188_8": "apariccāgapaccupaṭṭhāno telañjanarāgo viya,",
  "atk-s0504a:188_9": "saṃyojaniyesu dhammesu assādadassanapadaṭṭhāno,",
  "atk-s0504a:188_10": "taṇhānadibhāvena vaḍḍhamāno yattha samuppanno,",
  "atk-s0504a:188_11": "sīghasotā nadī viya mahāsamuddaṃ apāyameva taṃ sattaṃ gahetvā gacchatīti daṭṭhabbo.",
  "atk-s0504a:188_12": "Kiñcāpi ayaṃ lobhasaddo sabbalobhasāmaññavacano,",
  "atk-s0504a:188_13": "idha pana kāmarāgavacanoti veditabbo.",
  "atk-s0504a:188_14": "So hi anāgāmimaggavajjho.",
  "atk-s0504a:189_0": "Puna bhikkhaveti ālapanaṃ dhammassa paṭiggāhakabhāvena abhimukhībhūtānaṃ tattha ādarajananatthaṃ.",
  "atk-s0504a:189_1": "Pajahathāti iminā pahānābhisamayo vihito,",
  "atk-s0504a:189_2": "so ca pariññāsacchikiriyābhāvanābhisamayehi saddhiṃ eva pavattati,",
  "atk-s0504a:189_3": "na visunti catusaccādhiṭṭhānāni cattāripi sammādiṭṭhiyā kiccāni vihitāneva honti.",
  "atk-s0504a:189_4": "Yathā ca “lobhaṃ pajahathā”ti vutte pahānekaṭṭhabhāvato dosādīnampi pahānaṃ atthato vuttameva hoti,",
  "atk-s0504a:189_5": "evaṃ samudayasaccavisaye sammādiṭṭhikicce pahānābhisamaye vutte tassā sahakārīkāraṇabhūtānaṃ sammāsaṅkappādīnaṃ",
  "atk-s0504a:189_6": "sesamaggaṅgānampi samudayasaccavisayakiccaṃ atthato vuttameva hotīti paripuṇṇo ariyamaggabyāpāro idha",
  "atk-s0504a:189_7": "kathitoti daṭṭhabbo.",
  "atk-s0504a:189_8": "Iminā nayena satipaṭṭhānādīnampi bodhipakkhiyadhammānaṃ byāpārassa idha vuttabhāvo yathārahaṃ vitthāretabbo.",
  "atk-s0504a:190_0": "Apicettha lobhaṃ pajahathāti etena pahānapariññā vuttā.",
  "atk-s0504a:190_1": "Sā ca tīraṇapariññādhiṭṭhānā,",
  "atk-s0504a:190_2": "tīraṇapariññā ca ñātapariññādhiṭṭhānāti avinābhāvena tissopi pariññā bodhitā honti.",
  "atk-s0504a:190_3": "Evamettha saha phalena catusaccakammaṭṭhānaṃ paripuṇṇaṃ katvā pakāsitanti daṭṭhabbaṃ.",
  "atk-s0504a:190_4": "Atha vā lobhaṃ pajahathāti saha phalena ñāṇadassanavisuddhi desitā.",
  "atk-s0504a:190_5": "Sā ca paṭipadāñāṇadassanavisuddhisannissayā…pe…",
  "atk-s0504a:190_6": "cittavisuddhisīlavisuddhisannissayā cāti nānantarikabhāvena saha phalena sabbāpi satta visuddhiyo vibhāvitāti veditabbaṃ.",
  "atk-s0504a:191_0": "Evametāya visuddhikkamabhāvanāya pariññāttayasampādanena lobhaṃ pajahitukāmena –",
  "atk-s0504a:192_0": "“Anatthajanano lobho, lobho cittappakopano;",
  "atk-s0504a:193_0": "Bhayamantarato jātaṃ, taṃ jano nāvabujjhati.",
  "atk-s0504a:194_0": "“Luddho atthaṃ na jānāti, luddho dhammaṃ na passati;",
  "atk-s0504a:195_0": "Andhatamaṃ tadā hoti, yaṃ lobho sahate naraṃ”. ;",
  "atk-s0504a:196_0": "Ratto kho, āvuso,",
  "atk-s0504a:196_1": "rāgena abhibhūto pariyādinnacitto pāṇampi hanati,",
  "atk-s0504a:196_2": "adinnampi ādiyati,",
  "atk-s0504a:196_3": "sandhimpi chindati,",
  "atk-s0504a:196_4": "nillopampi harati,",
  "atk-s0504a:196_5": "ekāgārikampi karoti,",
  "atk-s0504a:196_6": "paripanthepi tiṭṭhati,",
  "atk-s0504a:196_7": "paradārampi gacchati,",
  "atk-s0504a:196_8": "musāpi bhaṇati.",
  "atk-s0504a:196_9": "Tadapi tesaṃ bhavataṃ samaṇabrāhmaṇānaṃ ajānataṃ apassataṃ avedayataṃ taṇhānugatānaṃ paritassitaṃ vipphanditameva.",
  "atk-s0504a:197_0": "“Taṇhādutiyo puriso, dīghamaddhāna saṃsaraṃ;",
  "atk-s0504a:198_0": "Itthabhāvaññathābhāvaṃ, saṃsāraṃ nātivattati”. ;",
  "atk-s0504a:199_0": "“Natthi rāgasamo aggi, natthi dosasamo kali”. ;",
  "atk-s0504a:200_0": "“Kāmarāgena ḍayhāmi, cittaṃ me pariḍayhati”. ;",
  "atk-s0504a:201_0": "“Ye rāgarattānupatanti sotaṃ, sayaṃkataṃ makkaṭakova jāla”nti. ca –",
  "atk-s0504a:202_0": "Evamādisuttapadānusārena nānānayehi lobhassa ādīnavaṃ paccavekkhitvā tassa pahānāya paṭipajjitabbaṃ.",
  "atk-s0504a:203_0": "Apica cha dhammā kāmarāgassa pahānāya saṃvattanti,",
  "atk-s0504a:203_1": "asubhanimittassa uggaho,",
  "atk-s0504a:203_2": "asubhabhāvanānuyogo,",
  "atk-s0504a:203_3": "indriyesu guttadvāratā,",
  "atk-s0504a:203_4": "bhojane mattaññutā,",
  "atk-s0504a:203_5": "kalyāṇamittatā,",
  "atk-s0504a:203_6": "sappāyakathāti.",
  "atk-s0504a:203_7": "Dasavidhañhi asubhanimittaṃ uggaṇhantassāpi kāmarāgo pahīyati,",
  "atk-s0504a:203_8": "kāyagatāsatibhāvanāvasena saviññāṇake uddhumātakādivasena aviññāṇake asubhe asubhabhāvanānuyogamanuyuttassāpi,",
  "atk-s0504a:203_9": "manacchaṭṭhesu indriyesu saṃvaraṇavasena satikavāṭena pihitadvārassāpi,",
  "atk-s0504a:203_10": "catunnaṃ pañcannaṃ vā ālopānaṃ okāse sati udakaṃ pivitvā yāpanasīlatāya bhojane mattaññunopi.",
  "atk-s0504a:203_11": "Tenevāha –",
  "atk-s0504a:204_0": "“Cattāro pañca ālope, abhutvā udakaṃ pive;",
  "atk-s0504a:205_0": "Alaṃ phāsuvihārāya, pahitattassa bhikkhuno”ti. ;",
  "atk-s0504a:206_0": "Asubhakammaṭṭhānabhāvanārate kalyāṇamitte sevantassāpi,",
  "atk-s0504a:206_1": "ṭhānanisajjādīsu dasaasubhanissitasappāyakathāyapi pahīyati.",
  "atk-s0504a:206_2": "Tenevāha –",
  "atk-s0504a:207_0": "“Atthi,",
  "atk-s0504a:207_1": "bhikkhave,",
  "atk-s0504a:207_2": "asubhanimittaṃ,",
  "atk-s0504a:207_3": "tattha yonisomanasikārabahulīkāro,",
  "atk-s0504a:207_4": "ayamāhāro anuppannassa vā kāmacchandassa anuppādāya uppannassa vā kāmacchandassa pahānāyā”ti.",
  "atk-s0504a:208_0": "Evaṃ pubbabhāge kāmarāgasaṅkhātassa lobhassa pahānāya paṭipanno vipassanaṃ ussukkāpetvā tatiyamaggena taṃ anavasesato samucchindati.",
  "atk-s0504a:208_1": "Tena vuttaṃ “lobhaṃ,",
  "atk-s0504a:208_2": "bhikkhave,",
  "atk-s0504a:208_3": "ekadhammaṃ pajahatha,",
  "atk-s0504a:208_4": "ahaṃ vo pāṭibhogo anāgāmitāyā”ti.",
  "atk-s0504a:209_0": "Etthāha “ko panettha lobho pahīyati,",
  "atk-s0504a:209_1": "kiṃ atīto,",
  "atk-s0504a:209_2": "atha anāgato,",
  "atk-s0504a:209_3": "udāhu paccuppanno”ti?",
  "atk-s0504a:209_4": "Kiñcettha –",
  "atk-s0504a:209_5": "na tāva atīto lobho pahīyeyya,",
  "atk-s0504a:209_6": "na anāgato vā tesaṃ abhāvato.",
  "atk-s0504a:209_7": "Na hi niruddhaṃ anuppannaṃ vā atthīti vuccati,",
  "atk-s0504a:209_8": "vāyāmo ca aphalo āpajjati.",
  "atk-s0504a:209_9": "Atha paccuppanno,",
  "atk-s0504a:209_10": "evampi aphalo vāyāmo tassa sarasabhaṅgattā,",
  "atk-s0504a:209_11": "saṃkiliṭṭhā ca maggabhāvanā āpajjati,",
  "atk-s0504a:209_12": "cittavippayutto vā lobho siyā,",
  "atk-s0504a:209_13": "na cāyaṃ nayo icchitoti. Vuccate –",
  "atk-s0504a:209_14": "na vuttanayena atītānāgatapaccuppanno lobho pahīyati.",
  "atk-s0504a:209_15": "Seyyathāpi idha taruṇarukkho asañjātaphalo,",
  "atk-s0504a:209_16": "taṃ puriso kuṭhāriyā mūle chindeyya,",
  "atk-s0504a:209_17": "tassa rukkhassa chede asati yāni phalāni nibbatteyyuṃ,",
  "atk-s0504a:209_18": "tāni rukkhassa chinnattā ajātāni eva na jāyeyyuṃ,",
  "atk-s0504a:209_19": "evameva ariyamaggādhigame asati uppajjanāraho lobho ariyamaggādhigamena paccayaghātassa katattā na uppajjati.",
  "atk-s0504a:209_20": "Ayañhi aṭṭhakathāsu “bhūmiladdhuppanno”ti vuccati.",
  "atk-s0504a:209_21": "Vipassanāya hi ārammaṇabhūtā pañcakkhandhā tassa uppajjanaṭṭhānatāya bhūmi nāma.",
  "atk-s0504a:209_22": "Sā bhūmi tena laddhāti katvā bhūmiladdhuppanno.",
  "atk-s0504a:209_23": "Ārammaṇādhiggahituppanno avikkhambhituppanno asamūhatuppannoti ca ayameva vuccati.",
  "atk-s0504a:210_0": "Tatthāti tasmiṃ sutte.",
  "atk-s0504a:210_1": "Etanti etaṃ atthajātaṃ.",
  "atk-s0504a:210_2": "Idāni gāthābandhavasena vuccamānaṃ.",
  "atk-s0504a:210_3": "Iti vuccatīti kena pana vuccati?",
  "atk-s0504a:210_4": "Bhagavatā va.",
  "atk-s0504a:210_5": "Aññesu hi tādisesu ṭhānesu saṅgītikārehi upanibandhagāthā honti,",
  "atk-s0504a:210_6": "idha pana bhagavatā va gāthārucikānaṃ puggalānaṃ ajjhāsayavasena vuttamevatthaṃ saṅgahetvā gāthā bhāsitā.",
  "atk-s0504a:211_0": "Tattha yena lobhena luddhāse,",
  "atk-s0504a:211_1": "sattā gacchanti duggatinti yena ārammaṇaggahaṇalakkhaṇena tato eva abhisaṅgarasena lobhena luddhā ajjhattikabāhiresu āyatanesu giddhā gadhitā.",
  "atk-s0504a:211_2": "Seti hi nipātamattaṃ.",
  "atk-s0504a:211_3": "Akkharacintakā pana īdisesu ṭhānesu se-",
  "atk-s0504a:211_4": "kārāgamaṃ icchanti.",
  "atk-s0504a:211_5": "Tathā luddhattā eva kāyasucaritādīsu kiñci sucaritaṃ akatvā kāyaduccaritādīni ca upacinitvā rūpādīsu",
  "atk-s0504a:211_6": "sattavisattatāya sattāti laddhanāmā pāṇino dukkhassa nibbattiṭṭhānatāya duggatīti saṅkhaṃ gataṃ nirayaṃ",
  "atk-s0504a:211_7": "tiracchānayoniṃ pettivisayañca paṭisandhiggahaṇavasena gacchanti upapajjanti.",
  "atk-s0504a:212_0": "Taṃ lobhaṃ sammadaññāya,",
  "atk-s0504a:212_1": "pajahanti vipassinoti taṃ yathāvuttaṃ lobhaṃ sabhāvato samudayato atthaṅgamato assādato ādīnavato nissaraṇatoti",
  "atk-s0504a:212_2": "imehi ākārehi sammā aviparītaṃ hetunā ñāyena aññāya ñātatīraṇapariññāsaṅkhātāya paññāya jānitvā rūpādike",
  "atk-s0504a:212_3": "pañcupādānakkhandhe aniccādīhi vividhehi ākārehi passanato vipassino avasiṭṭhakilese vipassanāpaññāpubbaṅgamāya",
  "atk-s0504a:212_4": "maggapaññāya samucchedappahānavasena pajahanti,",
  "atk-s0504a:212_5": "na puna attano santāne uppajjituṃ denti.",
  "atk-s0504a:212_6": "Pahāya na punāyanti,",
  "atk-s0504a:212_7": "imaṃ lokaṃ kudācananti evaṃ sahajekaṭṭhapahānekaṭṭhehi avasiṭṭhakilesehi saddhiṃ taṃ lobhaṃ anāgāmimaggena",
  "atk-s0504a:212_8": "pajahitvā puna pacchā imaṃ kāmadhātusaṅkhātaṃ lokaṃ paṭisandhiggahaṇavasena kadācipi na āgacchanti orambhāgiyānaṃ",
  "atk-s0504a:212_9": "saṃyojanānaṃ suppahīnattā.",
  "atk-s0504a:212_10": "Iti bhagavā anāgāmiphalena desanaṃ niṭṭhāpesi.",
  "atk-s0504a:213_0": "Ayampi atthoti nidānāvasānato pabhuti yāva gāthāpariyosānā iminā suttena pakāsito attho. Api-",
  "atk-s0504a:213_1": "saddo idāni vakkhamānasuttatthasampiṇḍano.",
  "atk-s0504a:213_2": "Sesaṃ vuttanayameva.",
  "atk-s0504a:213_3": "Imasmiṃ sutte samudayasaccaṃ sarūpeneva āgataṃ,",
  "atk-s0504a:213_4": "pahānāpadesena maggasaccaṃ.",
  "atk-s0504a:213_5": "Itaraṃ saccadvayañca tadubhayahetutāya niddhāretabbaṃ.",
  "atk-s0504a:213_6": "Gāthāya pana dukkhasamudayamaggasaccāni yathārutavaseneva ñāyanti,",
  "atk-s0504a:213_7": "itaraṃ niddhāretabbaṃ.",
  "atk-s0504a:213_8": "Eseva nayo ito paresupi suttesu.",
  "atk-s0504a:214_0": "Paramatthadīpaniyā khuddakanikāya-aṭṭhakathāya",
  "atk-s0504a:215_0": "Itivuttakavaṇṇanāya paṭhamasuttavaṇṇanā niṭṭhitā.",
  "atk-s0504a:216_0": "2. Dosasuttavaṇṇanā",
  "atk-s0504a:217_0": "2.",
  "atk-s0504a:217_1": "Vuttañhetaṃ …pe…",
  "atk-s0504a:217_2": "dosanti dutiyasuttaṃ.",
  "atk-s0504a:217_3": "Tatrāyaṃ apubbapadavaṇṇanā.",
  "atk-s0504a:217_4": "Yathā ettha,",
  "atk-s0504a:217_5": "evaṃ ito paresupi sabbattha apubbapadavaṇṇanaṃyeva karissāma.",
  "atk-s0504a:217_6": "Yasmā idaṃ suttaṃ dosabahulānaṃ puggalānaṃ ajjhāsayaṃ oloketvā dosavūpasamanatthaṃ desitaṃ,",
  "atk-s0504a:217_7": "tasmā “dosaṃ,",
  "atk-s0504a:217_8": "bhikkhave,",
  "atk-s0504a:217_9": "ekadhammaṃ pajahathā”ti āgataṃ.",
  "atk-s0504a:217_10": "Tattha dosanti “anatthaṃ me acarīti āghāto jāyatī”tiādinā nayena sutte vuttānaṃ navannaṃ,",
  "atk-s0504a:217_11": "“atthaṃ me nācarī”tiādīnañca tappaṭipakkhato siddhānaṃ navannamevāti aṭṭhārasannaṃ khāṇukaṇṭakādinā aṭṭhānena",
  "atk-s0504a:217_12": "saddhiṃ ekūnavīsatiyā aññatarāghātavatthusambhavaṃ āghātaṃ.",
  "atk-s0504a:217_13": "So hi dussanti tena,",
  "atk-s0504a:217_14": "sayaṃ vā dussati,",
  "atk-s0504a:217_15": "dussanamattameva vā tanti dosoti vuccati.",
  "atk-s0504a:217_16": "So caṇḍikkalakkhaṇo pahaṭāsīviso viya,",
  "atk-s0504a:217_17": "visappanaraso visanipāto viya,",
  "atk-s0504a:217_18": "attano nissayadahanaraso vā dāvaggi viya,",
  "atk-s0504a:217_19": "dussanapaccupaṭṭhāno laddhokāso viya sapatto,",
  "atk-s0504a:217_20": "yathāvuttaāghātavatthupadaṭṭhāno visasaṃsaṭṭhapūtimuttaṃ viya daṭṭhabbo.",
  "atk-s0504a:217_21": "Pajahathāti samucchindatha.",
  "atk-s0504a:217_22": "Tattha ye ime –",
  "atk-s0504a:218_0": "“Pañcime,",
  "atk-s0504a:218_1": "bhikkhave,",
  "atk-s0504a:218_2": "āghātapaṭivinayā,",
  "atk-s0504a:218_3": "yattha bhikkhuno uppanno āghāto sabbaso paṭivinetabbo.",
  "atk-s0504a:218_4": "Katame pañca? Yasmiṃ,",
  "atk-s0504a:218_5": "bhikkhave,",
  "atk-s0504a:218_6": "puggale āghāto jāyetha,",
  "atk-s0504a:218_7": "mettā tasmiṃ puggale bhāvetabbā…pe…",
  "atk-s0504a:218_8": "karuṇā…pe… upekkhā,",
  "atk-s0504a:218_9": "asatiamanasikāro tasmiṃ puggale āpajjitabbo,",
  "atk-s0504a:218_10": "evaṃ tasmiṃ puggale āghāto paṭivinetabbo. Yasmiṃ,",
  "atk-s0504a:218_11": "bhikkhave,",
  "atk-s0504a:218_12": "puggale āghāto jāyetha,",
  "atk-s0504a:218_13": "kammassakatā tasmiṃ puggale adhiṭṭhātabbā ‘kammassako ayamāyasmā kammadāyādo…pe…",
  "atk-s0504a:218_14": "bhavissatī”ti –",
  "atk-s0504a:219_0": "Evaṃ pañca āghātappaṭivinayā vuttāyeva.",
  "atk-s0504a:220_0": "“Pañcime, āvuso,",
  "atk-s0504a:220_1": "āghātapaṭivinayā,",
  "atk-s0504a:220_2": "yattha bhikkhuno uppanno āghāto sabbaso paṭivinetabbo.",
  "atk-s0504a:220_3": "Katame pañca? Idhāvuso,",
  "atk-s0504a:220_4": "ekacco puggalo aparisuddhakāyasamācāro hoti parisuddhavacīsamācāro;",
  "atk-s0504a:220_5": "evarūpepi, āvuso,",
  "atk-s0504a:220_6": "puggale āghāto paṭivinetabbo”ti –",
  "atk-s0504a:221_0": "Evamādināpi nayena pañca āghātapaṭivinayā vuttā,",
  "atk-s0504a:221_1": "tesu yena kenaci āghātapaṭivinayavidhinā paccavekkhitvā.",
  "atk-s0504a:221_2": "Apica yo –",
  "atk-s0504a:222_0": "“Ubhatodaṇḍakena cepi,",
  "atk-s0504a:222_1": "bhikkhave,",
  "atk-s0504a:222_2": "kakacena corā ocarakā aṅgamaṅgāni okanteyyuṃ,",
  "atk-s0504a:222_3": "tatrāpi yo mano padūseyya,",
  "atk-s0504a:222_4": "na me so tena sāsanakaro”ti satthu ovādo.",
  "atk-s0504a:223_0": "“Tasseva tena pāpiyo, yo kuddhaṃ paṭikujjhati;",
  "atk-s0504a:224_0": "Kuddhaṃ appaṭikujjhanto, saṅgāmaṃ jeti dujjayaṃ.",
  "atk-s0504a:225_0": "“Ubhinnamatthaṃ carati, attano ca parassa ca;",
  "atk-s0504a:226_0": "Paraṃ saṅkupitaṃ ñatvā, yo sato upasammati. ;",
  "atk-s0504a:227_0": "“Sattime,",
  "atk-s0504a:227_1": "bhikkhave,",
  "atk-s0504a:227_2": "dhammā sapattakantā sapattakaraṇā kodhanaṃ āgacchanti itthiṃ vā purisaṃ vā.",
  "atk-s0504a:227_3": "Katame satta? Idha,",
  "atk-s0504a:227_4": "bhikkhave,",
  "atk-s0504a:227_5": "sapatto sapattassa evaṃ icchati,",
  "atk-s0504a:227_6": "‘aho vatāyaṃ dubbaṇṇo assā’ti.",
  "atk-s0504a:227_7": "Taṃ kissa hetu? Na,",
  "atk-s0504a:227_8": "bhikkhave,",
  "atk-s0504a:227_9": "sapatto sapattassa vaṇṇavatāya nandati.",
  "atk-s0504a:227_10": "Kodhanoyaṃ,",
  "atk-s0504a:227_11": "bhikkhave,",
  "atk-s0504a:227_12": "purisapuggalo kodhābhibhūto kodhapareto kiñcāpi so hoti sunhāto suvilitto kappitakesamassu odātavatthavasano,",
  "atk-s0504a:227_13": "atha kho so dubbaṇṇova hoti kodhābhibhūto. Ayaṃ,",
  "atk-s0504a:227_14": "bhikkhave,",
  "atk-s0504a:227_15": "paṭhamo dhammo sapattakanto sapattakaraṇo kodhanaṃ āgacchati itthiṃ vā purisaṃ vā.",
  "atk-s0504a:228_0": "“Puna caparaṃ,",
  "atk-s0504a:228_1": "bhikkhave,",
  "atk-s0504a:228_2": "sapatto sapattassa evaṃ icchati ‘aho vatāyaṃ dukkhaṃ sayeyyā’ti…pe…",
  "atk-s0504a:228_3": "na pacurattho assāti…pe…",
  "atk-s0504a:228_4": "na bhogavā assāti…pe…",
  "atk-s0504a:228_5": "na yasavā assāti…pe…",
  "atk-s0504a:228_6": "na mittavā assāti…pe…",
  "atk-s0504a:228_7": "kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyyāti.",
  "atk-s0504a:228_8": "Taṃ kissa hetu? Na,",
  "atk-s0504a:228_9": "bhikkhave,",
  "atk-s0504a:228_10": "sapatto sapattassa sugatigamane nandati.",
  "atk-s0504a:228_11": "Kodhanoyaṃ,",
  "atk-s0504a:228_12": "bhikkhave,",
  "atk-s0504a:228_13": "purisapuggalo kodhābhibhūto kodhapareto kāyena duccaritaṃ carati,",
  "atk-s0504a:228_14": "vācāya duccaritaṃ carati,",
  "atk-s0504a:228_15": "manasā duccaritaṃ carati.",
  "atk-s0504a:228_16": "So kāyena duccaritaṃ caritvā vācāya duccaritaṃ caritvā manasā duccaritaṃ caritvā kāyassa bhedā paraṃ maraṇā…pe…",
  "atk-s0504a:228_17": "nirayaṃ upapajjati kodhābhibhūto”ti.",
  "atk-s0504a:229_0": "“Kuddho atthaṃ na jānāti, kuddho dhammaṃ na passati…pe…. ;",
  "atk-s0504a:230_0": "“Kodhaṃ jahe vippajaheyya mānaṃ, saṃyojanaṃ sabbamatikkameyya. ;",
  "atk-s0504a:231_0": "“Anatthajanano kodho, kodho cittappakopano…pe…. ;",
  "atk-s0504a:232_0": "“Kodhaṃ chetvā sukhaṃ seti, kodhaṃ chetvā na socati;",
  "atk-s0504a:233_0": "Kodhassa visamūlassa, madhuraggassa brāhmaṇā”ti. ;",
  "atk-s0504a:234_0": "“Ekāparādhaṃ khama bhūripañña,",
  "atk-s0504a:235_0": "Na paṇḍitā kodhabalā bhavantī”ti. –",
  "atk-s0504a:236_0": "Evamādinā nayena dose ādīnave vuttappaṭipakkhato dosappahāne ānisaṃse ca paccavekkhitvā pubbabhāge dosaṃ",
  "atk-s0504a:236_1": "tadaṅgappahānādivasena pajahitvā vipassanaṃ ussukkāpetvā tatiyamaggena sabbaso dosaṃ samucchindatha,",
  "atk-s0504a:236_2": "pajahathāti tesaṃ bhikkhūnaṃ tattha niyojanaṃ.",
  "atk-s0504a:236_3": "Tena vuttaṃ “dosaṃ,",
  "atk-s0504a:236_4": "bhikkhave,",
  "atk-s0504a:236_5": "ekadhammaṃ pajahathā”ti.",
  "atk-s0504a:236_6": "Duṭṭhāseti āghātena dūsitacittatāya paduṭṭhā.",
  "atk-s0504a:236_7": "Sesamettha yaṃ vattabbaṃ,",
  "atk-s0504a:236_8": "taṃ paṭhamasuttavaṇṇanāyaṃ vuttanayameva.",
  "atk-s0504a:237_0": "Dutiyasuttavaṇṇanā niṭṭhitā.",
  "atk-s0504a:238_0": "3. Mohasuttavaṇṇanā",
  "atk-s0504a:239_0": "3.",
  "atk-s0504a:239_1": "Tatiye mohanti aññāṇaṃ.",
  "atk-s0504a:239_2": "Tañhi dukkhe aññāṇaṃ,",
  "atk-s0504a:239_3": "dukkhasamudaye aññāṇaṃ,",
  "atk-s0504a:239_4": "dukkhanirodhe aññāṇaṃ,",
  "atk-s0504a:239_5": "dukkhanirodhagāminiyā paṭipadāya aññāṇantiādinā nayena vibhāgena anekappabhedampi muyhanti.",
  "atk-s0504a:239_6": "Tena sayaṃ vā muyhati muyhanamattameva vā tanti mohoti vuccati.",
  "atk-s0504a:239_7": "So cittassa andhabhāvalakkhaṇo,",
  "atk-s0504a:239_8": "aññāṇalakkhaṇo vā,",
  "atk-s0504a:239_9": "asampaṭivedharaso,",
  "atk-s0504a:239_10": "ārammaṇasabhāvacchādanaraso vā,",
  "atk-s0504a:239_11": "asammāppaṭipattipaccupaṭṭhāno,",
  "atk-s0504a:239_12": "andhakārapaccupaṭṭhāno vā,",
  "atk-s0504a:239_13": "ayonisomanasikārapadaṭṭhāno,",
  "atk-s0504a:239_14": "sabbākusalānaṃ mūlanti daṭṭhabbo.",
  "atk-s0504a:239_15": "Idhāpi pajahathāti padassa –",
  "atk-s0504a:240_0": "“Mūḷho atthaṃ na jānāti, mūḷho dhammaṃ na passati;",
  "atk-s0504a:241_0": "Andhatamaṃ tadā hoti, yaṃ moho sahate naraṃ”. ;",
  "atk-s0504a:242_0": "“Anatthajanano moho…pe…. ;",
  "atk-s0504a:243_0": "“Avijjā, bhikkhave, pubbaṅgamā akusalānaṃ dhammānaṃ samāpattiyā” ;",
  "atk-s0504a:244_0": "“Mohasambandhano loko, bhabbarūpova dissati”; ;",
  "atk-s0504a:245_0": "“Moho nidānaṃ kammānaṃ samudayāya” ;",
  "atk-s0504a:246_0": "“Mūḷho kho, brāhmaṇa,",
  "atk-s0504a:246_1": "mohena abhibhūto pariyādinnacitto diṭṭhadhammikampi bhayaṃ veraṃ pasavati,",
  "atk-s0504a:246_2": "samparāyikampi bhayaṃ veraṃ pasavatī”ti ca –",
  "atk-s0504a:247_0": "Ādinā nayena “yo koci dhammo kāmacchandādisaṃkilesadhammehi nibbattetabbo,",
  "atk-s0504a:247_1": "atthato sabbo so mohahetuko”ti ca mohe ādīnavaṃ tappaṭipakkhato mohappahāne ānisaṃsañca paccavekkhitvā",
  "atk-s0504a:247_2": "kāmacchandādippahānakkameneva pubbabhāge tadaṅgādivasena mohaṃ pajahantā tatiyamaggena yathāvuttalobhadosekaṭṭhaṃ",
  "atk-s0504a:247_3": "mohaṃ samucchedavasena pajahathāti attho daṭṭhabbo.",
  "atk-s0504a:247_4": "Anāgāmimaggavajjho eva hi moho idhādhippetoti.",
  "atk-s0504a:247_5": "Mūḷhāseti kusalākusalasāvajjānavajjādibhede attano hitāhite sammūḷhā.",
  "atk-s0504a:247_6": "Sesaṃ vuttanayameva.",
  "atk-s0504a:248_0": "Tatiyasuttavaṇṇanā niṭṭhitā.",
  "atk-s0504a:249_0": "4. Kodhasuttavaṇṇanā",
  "atk-s0504a:250_0": "4.",
  "atk-s0504a:250_1": "Catutthe kodhanti dosaṃ.",
  "atk-s0504a:250_2": "Doso eva hi kodhapariyāyena bujjhanakānaṃ puggalānaṃ ajjhāsayavasena evaṃ vutto.",
  "atk-s0504a:250_3": "Tasmā dutiyasutte vuttanayenevettha attho veditabbo.",
  "atk-s0504a:250_4": "Apica kujjhanalakkhaṇo kodho,",
  "atk-s0504a:250_5": "āghātakaraṇaraso,",
  "atk-s0504a:250_6": "cittassa byāpattibhāvapaccupaṭṭhāno,",
  "atk-s0504a:250_7": "cetaso pūtibhāvoti daṭṭhabboti ayampi viseso veditabbo.",
  "atk-s0504a:251_0": "Catutthasuttavaṇṇanā niṭṭhitā.",
  "atk-s0504a:252_0": "5. Makkhasuttavaṇṇanā",
  "atk-s0504a:253_0": "5.",
  "atk-s0504a:253_1": "Pañcame makkhanti paraguṇamakkhanaṃ.",
  "atk-s0504a:253_2": "Yadipi hi so gūthaṃ gahetvā paraṃ paharanto viya attano karaṃ paṭhamataraṃ makkhatiyeva,",
  "atk-s0504a:253_3": "tathāpi paresaṃ guṇamakkhanādhippāyena pavattetabbattā “paraguṇamakkhano”ti vuccati.",
  "atk-s0504a:253_4": "Tathā hi so udakapuñchanamiva nhātassa sarīragataṃ udakaṃ paresaṃ guṇe makkheti puñchati vināseti,",
  "atk-s0504a:253_5": "parehi vā katānaṃ mahantānampi kārānaṃ khepanato dhaṃsanato makkhoti vuccati.",
  "atk-s0504a:253_6": "So paraguṇamakkhanalakkhaṇo,",
  "atk-s0504a:253_7": "tesaṃ vināsanaraso,",
  "atk-s0504a:253_8": "tadavacchādanapaccupaṭṭhāno.",
  "atk-s0504a:253_9": "Atthato pana paresaṃ guṇamakkhanākārena pavatto domanassasahagatacittuppādoti daṭṭhabbaṃ.",
  "atk-s0504a:253_10": "Pajahathāti tattha vuttappabhedaṃ dosaṃ,",
  "atk-s0504a:253_11": "dose ca vuttanayaṃ ādīnavaṃ,",
  "atk-s0504a:253_12": "pahāne cassa ānisaṃsaṃ paccavekkhitvā pubbabhāge tadaṅgādivasena pajahantā vipassanaṃ ussukkāpetvā tatiyamaggena anavasesaṃ samucchindathāti attho.",
  "atk-s0504a:253_13": "Makkhāseti makkhitā makkhitaparaguṇā,",
  "atk-s0504a:253_14": "paresaṃ guṇānaṃ makkhitāro,",
  "atk-s0504a:253_15": "tato eva attanopi dhaṃsitaguṇāti attho.",
  "atk-s0504a:253_16": "Sesaṃ vuttanayameva.",
  "atk-s0504a:254_0": "Pañcamasuttavaṇṇanā niṭṭhitā.",
  "atk-s0504a:255_0": "6. Mānasuttavaṇṇanā",
  "atk-s0504a:256_0": "6.",
  "atk-s0504a:256_1": "Chaṭṭhe mānanti jātiādivatthukaṃ cetaso unnamanaṃ.",
  "atk-s0504a:256_2": "So hi “seyyohamasmī”tiādinā nayena maññanti tena,",
  "atk-s0504a:256_3": "sayaṃ vā maññati,",
  "atk-s0504a:256_4": "mānanaṃ sampaggahoti vā mānoti vuccati.",
  "atk-s0504a:256_5": "Svāyaṃ seyyohamasmīti māno,",
  "atk-s0504a:256_6": "sadisohamasmīti māno,",
  "atk-s0504a:256_7": "hīnohamasmīti mānoti evaṃ tividho.",
  "atk-s0504a:256_8": "Puna seyyassa seyyohamasmīti māno,",
  "atk-s0504a:256_9": "seyyassa sadiso,",
  "atk-s0504a:256_10": "seyyassa hīno;",
  "atk-s0504a:256_11": "sadisassa seyyo,",
  "atk-s0504a:256_12": "sadisassa sadiso,",
  "atk-s0504a:256_13": "sadisassa hīno;",
  "atk-s0504a:256_14": "hīnassa seyyo,",
  "atk-s0504a:256_15": "hīnassa sadiso,",
  "atk-s0504a:256_16": "hīnassa hīnohamasmīti mānoti evaṃ navavidhopi unnatilakkhaṇo,",
  "atk-s0504a:256_17": "ahaṃkāraraso,",
  "atk-s0504a:256_18": "sampaggaharaso vā,",
  "atk-s0504a:256_19": "uddhumātabhāvapaccupaṭṭhāno,",
  "atk-s0504a:256_20": "ketukamyatāpaccupaṭṭhāno vā,",
  "atk-s0504a:256_21": "diṭṭhivippayuttalobhapadaṭṭhāno ummādo viyāti daṭṭhabbo.",
  "atk-s0504a:256_22": "Pajahathāti tassa sabbassapi attukkaṃsanaparavambhananimittatā,",
  "atk-s0504a:256_23": "garuṭṭhāniyesu abhivādanapaccupaṭṭhānaañjalikammasāmīcikammādīnaṃ akaraṇe kāraṇatā,",
  "atk-s0504a:256_24": "jātimadapurisamadādibhāvena pamādāpattihetubhāvoti evamādibhedaṃ ādīnavaṃ tappaṭipakkhato niratimānatāya",
  "atk-s0504a:256_25": "ānisaṃsañca paccavekkhitvā rājasabhaṃ anuppatto caṇḍālo viya sabrahmacārīsu nīcacittataṃ paccupaṭṭhapetvā",
  "atk-s0504a:256_26": "pubbabhāge tadaṅgādivasena taṃ pajahantā vipassanaṃ vaḍḍhetvā anāgāmimaggena samucchindathāti attho.",
  "atk-s0504a:256_27": "Anāgāmimaggavajjho eva hi māno idhādhippeto.",
  "atk-s0504a:256_28": "Mattāseti jātimadapurisamadādivasena mānena pamādāpattihetubhūtena mattā attānaṃ paggahetvā carantā.",
  "atk-s0504a:256_29": "Sesaṃ vuttanayameva.",
  "atk-s0504a:257_0": "Imesu pana paṭipāṭiyā chasu suttesu gāthāsu vā anāgāmiphalaṃ pāpetvā desanā niṭṭhāpitā.",
  "atk-s0504a:257_1": "Tattha ye ime avihā atappā sudassā sudassī akaniṭṭhāti upapattibhavavasena pañca anāgāmino,",
  "atk-s0504a:257_2": "tesu avihesu upapannā avihā nāma.",
  "atk-s0504a:257_3": "Te antarāparinibbāyī,",
  "atk-s0504a:257_4": "upahaccaparinibbāyī,",
  "atk-s0504a:257_5": "asaṅkhāraparinibbāyī,",
  "atk-s0504a:257_6": "sasaṅkhāraparinibbāyī,",
  "atk-s0504a:257_7": "uddhaṃsoto akaniṭṭhagāmīti pañcavidhā,",
  "atk-s0504a:257_8": "tathā atappā, sudassā,",
  "atk-s0504a:257_9": "sudassino.",
  "atk-s0504a:257_10": "Akaniṭṭhesu pana uddhaṃsoto akaniṭṭhagāmī parihāyati.",
  "atk-s0504a:257_11": "Tattha yo avihādīsu uppajjitvā āyuvemajjhaṃ anatikkamitvā arahattappattiyā kilesaparinibbānena parinibbāyati,",
  "atk-s0504a:257_12": "ayaṃ antarāparinibbāyī nāma.",
  "atk-s0504a:257_13": "Yo pana avihādīsu ādito pañcakappasatādibhedaṃ āyuvemajjhaṃ atikkamitvā parinibbāyati,",
  "atk-s0504a:257_14": "ayaṃ upahaccaparinibbāyī nāma.",
  "atk-s0504a:257_15": "Yo asaṅkhārena adhimattappayogaṃ akatvā appadukkhena akasirena parinibbāyati,",
  "atk-s0504a:257_16": "ayaṃ asaṅkhāraparinibbāyī nāma.",
  "atk-s0504a:257_17": "Yo pana sasaṅkhārena adhimattappayogaṃ katvā dukkhena kicchena kasirena parinibbāyati,",
  "atk-s0504a:257_18": "ayaṃ sasaṅkhāraparinibbāyī nāma.",
  "atk-s0504a:257_19": "Itaro pana avihādīsu uddhaṃvāhitabhāvena uddhamassa taṇhāsotaṃ,",
  "atk-s0504a:257_20": "vaṭṭasotaṃ,",
  "atk-s0504a:257_21": "maggasotameva vāti uddhaṃsoto.",
  "atk-s0504a:257_22": "Avihādīsu uppajjitvā arahattaṃ pattuṃ asakkonto tattha tattha yāvatāyukaṃ ṭhatvā paṭisandhiggahaṇavasena akaniṭṭhaṃ gacchatīti akaniṭṭhagāmī.",
  "atk-s0504a:258_0": "Ettha ca uddhaṃsoto akaniṭṭhagāmī,",
  "atk-s0504a:258_1": "uddhaṃsoto na akaniṭṭhagāmī,",
  "atk-s0504a:258_2": "na uddhaṃsoto akaniṭṭhagāmī,",
  "atk-s0504a:258_3": "na uddhaṃsoto na akaniṭṭhagāmīti catukkaṃ veditabbaṃ. Kathaṃ?",
  "atk-s0504a:258_4": "Yo avihato paṭṭhāya cattāro devaloke sodhetvā akaniṭṭhaṃ gantvā parinibbāyati,",
  "atk-s0504a:258_5": "ayaṃ uddhaṃsoto akaniṭṭhagāmī nāma.",
  "atk-s0504a:258_6": "Yo pana heṭṭhā tayo devaloke sodhetvā sudassīdevaloke ṭhatvā parinibbāyati,",
  "atk-s0504a:258_7": "ayaṃ uddhaṃsoto na akaniṭṭhagāmī nāma.",
  "atk-s0504a:258_8": "Yo ito akaniṭṭhameva gantvā parinibbāyati,",
  "atk-s0504a:258_9": "ayaṃ na uddhaṃsoto akaniṭṭhagāmī nāma.",
  "atk-s0504a:258_10": "Yo pana heṭṭhā catūsu devalokesu tattha tattheva parinibbāyati,",
  "atk-s0504a:258_11": "ayaṃ na uddhaṃsoto,",
  "atk-s0504a:258_12": "na akaniṭṭhagāmī nāmāti.",
  "atk-s0504a:259_0": "Tattha avihesu uppajjitvā kappasatato uddhaṃ parinibbāyiko,",
  "atk-s0504a:259_1": "dvinnaṃ kappasatānaṃ matthake parinibbāyiko,",
  "atk-s0504a:259_2": "pañcakappasate asampatte parinibbāyikoti tayo antarāparinibbāyino.",
  "atk-s0504a:259_3": "Vuttañhetaṃ “upapannaṃ vā samanantarā appattaṃ vā vemajjha”nti. Vā-",
  "atk-s0504a:259_4": "saddena hi pattamattopi saṅgahitoti.",
  "atk-s0504a:259_5": "Evaṃ tayo antarāparinibbāyino,",
  "atk-s0504a:259_6": "eko upahaccaparinibbāyī eko uddhaṃsoto.",
  "atk-s0504a:259_7": "Tesu asaṅkhāraparinibbāyino pañca,",
  "atk-s0504a:259_8": "sasaṅkhāraparinibbāyino pañcāti dasa honti.",
  "atk-s0504a:259_9": "Tathā atappāsudassāsudassīsūti cattāro dasakā cattārīsaṃ akaniṭṭhe pana uddhaṃsotassa abhāvato tayo antarāparinibbāyino,",
  "atk-s0504a:259_10": "eko upahaccaparinibbāyīti asaṅkhāraparinibbāyino cattāro,",
  "atk-s0504a:259_11": "sasaṅkhāraparinibbāyino cattāroti aṭṭha,",
  "atk-s0504a:259_12": "evamete aṭṭhacattārīsaṃ anāgāmino.",
  "atk-s0504a:259_13": "Te sabbepi imesu suttesu avisesavacanena gahitāti daṭṭhabbaṃ.",
  "atk-s0504a:260_0": "Chaṭṭhasuttavaṇṇanā niṭṭhitā.",
  "atk-s0504a:261_0": "7. Sabbapariññāsuttavaṇṇanā",
  "atk-s0504a:262_0": "7.",
  "atk-s0504a:262_1": "Sattame sabbanti anavasesaṃ.",
  "atk-s0504a:262_2": "Anavasesavācako hi ayaṃ sabba- saddo.",
  "atk-s0504a:262_3": "So yena yena sambandhaṃ gacchati,",
  "atk-s0504a:262_4": "tassa tassa anavasesataṃ dīpeti;",
  "atk-s0504a:262_5": "yathā “sabbaṃ rūpaṃ,",
  "atk-s0504a:262_6": "sabbā vedanā,",
  "atk-s0504a:262_7": "sabbasakkāyapariyāpannesu dhammesū”ti.",
  "atk-s0504a:262_8": "So panāyaṃ sabba-",
  "atk-s0504a:262_9": "saddo sappadesanippadesavisayatāya duvidho.",
  "atk-s0504a:262_10": "Tathā hesa sabbasabbaṃ,",
  "atk-s0504a:262_11": "padesasabbaṃ,",
  "atk-s0504a:262_12": "āyatanasabbaṃ,",
  "atk-s0504a:262_13": "sakkāyasabbanti catūsu visayesu diṭṭhappayogo.",
  "atk-s0504a:262_14": "Tattha “sabbe dhammā sabbākārena buddhassa bhagavato ñāṇamukhe āpāthamāgacchantī”tiādīsu sabbasabbasmiṃ āgato.",
  "atk-s0504a:262_15": "“Sabbesaṃ vo,",
  "atk-s0504a:262_16": "sāriputtā,",
  "atk-s0504a:262_17": "subhāsitaṃ pariyāyenā”tiādīsu padesasabbasmiṃ.",
  "atk-s0504a:262_18": "“Sabbaṃ vo,",
  "atk-s0504a:262_19": "bhikkhave,",
  "atk-s0504a:262_20": "desessāmi,",
  "atk-s0504a:262_21": "cakkhuñceva rūpañca…pe….",
  "atk-s0504a:262_22": "Manañceva dhamme cā”ti ettha āyatanasabbasmiṃ.",
  "atk-s0504a:262_23": "“Sabbadhammamūlapariyāyaṃ vo,",
  "atk-s0504a:262_24": "bhikkhave,",
  "atk-s0504a:262_25": "desessāmī”tiādīsu sakkāyasabbasmiṃ.",
  "atk-s0504a:262_26": "Tattha sabbasabbasmiṃ āgato nippadesavisayo,",
  "atk-s0504a:262_27": "itaresu tīsupi āgato sappadesavisayo.",
  "atk-s0504a:262_28": "Idha pana sakkāyasabbasmiṃ veditabbo.",
  "atk-s0504a:262_29": "Vipassanāya ārammaṇabhūtā tebhūmakadhammā hi idha “sabba”nti anavasesato gahitā.",
  "atk-s0504a:263_0": "Anabhijānanti “ime dhammā kusalā,",
  "atk-s0504a:263_1": "ime akusalā,",
  "atk-s0504a:263_2": "ime sāvajjā,",
  "atk-s0504a:263_3": "ime anavajjā”tiādinā “ime pañcakkhandhā,",
  "atk-s0504a:263_4": "imāni dvādasāyatanāni,",
  "atk-s0504a:263_5": "imā aṭṭhārasa dhātuyo,",
  "atk-s0504a:263_6": "idaṃ dukkhaṃ ariyasaccaṃ,",
  "atk-s0504a:263_7": "ayaṃ dukkhasamudayo ariyasacca”nti ca ādinā sabbe abhiññeyye dhamme aviparītasabhāvato anabhijānanto abhivisiṭṭhena ñāṇena na jānanto.",
  "atk-s0504a:263_8": "Aparijānanti na parijānanto.",
  "atk-s0504a:263_9": "Yo hi sabbaṃ tebhūmakadhammajātaṃ parijānāti,",
  "atk-s0504a:263_10": "so tīhi pariññāhi parijānāti –",
  "atk-s0504a:263_11": "ñātapariññāya,",
  "atk-s0504a:263_12": "tīraṇapariññāya,",
  "atk-s0504a:263_13": "pahānapariññāya.",
  "atk-s0504a:263_14": "Tattha katamā ñātapariññā?",
  "atk-s0504a:263_15": "Sabbaṃ tebhūmakaṃ nāmarūpaṃ –",
  "atk-s0504a:263_16": "“idaṃ rūpaṃ,",
  "atk-s0504a:263_17": "ettakaṃ rūpaṃ,",
  "atk-s0504a:263_18": "na ito bhiyyo.",
  "atk-s0504a:263_19": "Idaṃ nāmaṃ,",
  "atk-s0504a:263_20": "ettakaṃ nāmaṃ,",
  "atk-s0504a:263_21": "na ito bhiyyo”ti bhūtappasādādippabhedaṃ rūpaṃ,",
  "atk-s0504a:263_22": "phassādippabhedaṃ nāmañca,",
  "atk-s0504a:263_23": "lakkhaṇarasapaccupaṭṭhānapadaṭṭhānato vavatthapeti.",
  "atk-s0504a:263_24": "Tassa avijjādikañca paccayaṃ pariggaṇhāti.",
  "atk-s0504a:263_25": "Ayaṃ ñātapariññā.",
  "atk-s0504a:263_26": "Katamā tīraṇapariññā?",
  "atk-s0504a:263_27": "Evaṃ ñātaṃ katvā taṃ sabbaṃ tīreti aniccato dukkhato rogatoti dvācattālīsāya ākārehi.",
  "atk-s0504a:263_28": "Ayaṃ tīraṇapariññā.",
  "atk-s0504a:263_29": "Katamā pahānapariññā?",
  "atk-s0504a:263_30": "Evaṃ tīrayitvā aggamaggena sabbasmiṃ chandarāgaṃ pajahati.",
  "atk-s0504a:263_31": "Ayaṃ pahānapariññā.",
  "atk-s0504a:264_0": "Diṭṭhivisuddhikaṅkhāvitaraṇavisuddhiyopi ñātapariññā.",
  "atk-s0504a:264_1": "Maggāmaggapaṭipadāñāṇadassanavisuddhiyo kalāpasammasanādianulomapariyosānā vā paññā tīraṇapariññā.",
  "atk-s0504a:264_2": "Ariyamaggena pajahanaṃ pahānapariññā.",
  "atk-s0504a:264_3": "Yo sabbaṃ parijānāti,",
  "atk-s0504a:264_4": "so imāhi tīhi pariññāhi parijānāti.",
  "atk-s0504a:264_5": "Idha pana virāgappahānānaṃ paṭikkhepavasena visuṃ gahitattā ñātapariññāya tīraṇapariññāya ca vasena parijānanā veditabbā.",
  "atk-s0504a:264_6": "Yo panevaṃ na parijānāti,",
  "atk-s0504a:264_7": "taṃ sandhāya vuttaṃ “aparijāna”nti.",
  "atk-s0504a:265_0": "Tattha cittaṃ avirājayanti tasmiṃ abhiññeyyavisese pariññeyye attano cittasantānaṃ na virājayaṃ,",
  "atk-s0504a:265_1": "na virajjanto;",
  "atk-s0504a:265_2": "yathā tattha rāgo na hoti,",
  "atk-s0504a:265_3": "evaṃ virāgānupassanaṃ na uppādentoti attho.",
  "atk-s0504a:265_4": "Appajahanti vipassanāpaññāsahitāya maggapaññāya tattha pahātabbayuttakaṃ kilesavaṭṭaṃ anavasesato na pajahanto.",
  "atk-s0504a:265_5": "Yathā cetaṃ,",
  "atk-s0504a:265_6": "evaṃ abhijānanādayopi missakamaggavasena veditabbā.",
  "atk-s0504a:265_7": "Pubbabhāge hi nānācittavasena ñātatīraṇapahānapariññāhi kamena abhijānanādīni sampādetvā maggakāle ekakkhaṇeneva",
  "atk-s0504a:265_8": "kiccavasena taṃ sabbaṃ nipphādentaṃ ekameva ñāṇaṃ pavattatīti.",
  "atk-s0504a:265_9": "Abhabbo dukkhakkhayāyāti nibbānāya sakalassa vaṭṭadukkhassa khepanāya na bhabbo,",
  "atk-s0504a:265_10": "nālaṃ na samatthoti attho.",
  "atk-s0504a:266_0": "Sabbañca khoti ettha ca-",
  "atk-s0504a:266_1": "saddo byatireke, kho-",
  "atk-s0504a:266_2": "saddo avadhāraṇe.",
  "atk-s0504a:266_3": "Tadubhayena abhijānanādito laddhabbaṃ visesaṃ dukkhakkhayassa ca ekantakāraṇaṃ dīpeti.",
  "atk-s0504a:266_4": "Abhijānanādīsu yaṃ vattabbaṃ,",
  "atk-s0504a:266_5": "taṃ vuttameva.",
  "atk-s0504a:266_6": "Tattha pana paṭikkhepavasena vuttaṃ,",
  "atk-s0504a:266_7": "idha vidhānavasena veditabbaṃ.",
  "atk-s0504a:266_8": "Ayameva viseso.",
  "atk-s0504a:266_9": "Apica abhijānanti upādānakkhandhapañcakasaṅkhātaṃ sakkāyasabbaṃ sarūpato paccayato ca ñāṇassa abhimukhīkaraṇavasena",
  "atk-s0504a:266_10": "abhijānanto hutvā abhāvākārādipariggahena taṃ aniccādilakkhaṇehi paricchijjamānavasena parijānanto.",
  "atk-s0504a:266_11": "Virājayanti sammadevassa aniccatādiavabodhena uppannabhayādīnavanibbidādiñāṇānubhāvena attano cittaṃ",
  "atk-s0504a:266_12": "virattaṃ karonto tattha aṇumattampi rāgaṃ anuppādento.",
  "atk-s0504a:266_13": "Pajahanti vuṭṭhānagāminivipassanāsahitāya maggapaññāya samudayapakkhiyaṃ kilesavaṭṭaṃ pajahanto samucchindanto.",
  "atk-s0504a:266_14": "Bhabbo dukkhakkhayāyāti evaṃ kilesamalappahāneneva sabbassa kammavaṭṭassa parikkhīṇattā anavasesavipākavaṭṭakhepanāya",
  "atk-s0504a:266_15": "sakalasaṃsāravaṭṭadukkhaparikkhayabhūtāya vā anupādisesāya nibbānadhātuyā bhabbo ekantenetaṃ pāpuṇitunti",
  "atk-s0504a:266_16": "evamettha attho daṭṭhabbo.",
  "atk-s0504a:267_0": "Yo sabbaṃ sabbato ñatvāti yo yuttayogo āraddhavipassako sabbaṃ tebhūmakadhammajātaṃ sabbato sabbabhāgena",
  "atk-s0504a:267_1": "kusalādikkhandhādivibhāgato dukkhādipīḷanādivibhāgato ca.",
  "atk-s0504a:267_2": "Atha vā sabbatoti sabbasmā kakkhaḷaphusanādilakkhaṇādito aniccādito cāti sabbākārato jānitvā vipassanāpubbaṅgamena maggañāṇena paṭivijjhitvā,",
  "atk-s0504a:267_3": "vipassanāñāṇeneva vā jānanahetu.",
  "atk-s0504a:267_4": "Sabbatthesu na rajjatīti sabbesu atītādivasena anekabhedabhinnesu sakkāyadhammesu na rajjati,",
  "atk-s0504a:267_5": "ariyamaggādhigamena rāgaṃ na janeti.",
  "atk-s0504a:267_6": "Imināssa taṇhāgāhassa abhāvaṃ dassento taṃ nimittattā diṭṭhamānaggāhānaṃ “etaṃ mama esohamasmi,",
  "atk-s0504a:267_7": "eso me attā”ti imassa micchāgāhattayassapi abhāvaṃ dasseti.",
  "atk-s0504a:267_8": "Sa veti ettha sa-",
  "atk-s0504a:267_9": "iti nipātamattaṃ. Ve-",
  "atk-s0504a:267_10": "ti byattaṃ,",
  "atk-s0504a:267_11": "ekaṃsenāti vā etasmiṃ atthe nipāto.",
  "atk-s0504a:267_12": "Sabbapariññāti sabbaparijānanato,",
  "atk-s0504a:267_13": "yathāvuttassa sabbassa abhisamayavasena parijānanato.",
  "atk-s0504a:267_14": "Soti yathāvutto yogāvacaro,",
  "atk-s0504a:267_15": "ariyo eva vā.",
  "atk-s0504a:267_16": "Sabbadukkhamupaccagāti sabbaṃ vaṭṭadukkhaṃ accagā atikkami,",
  "atk-s0504a:267_17": "samatikkamīti attho.",
  "atk-s0504a:268_0": "Sattamasuttavaṇṇanā niṭṭhitā.",
  "atk-s0504a:269_0": "8. Mānapariññāsuttavaṇṇanā",
  "atk-s0504a:270_0": "8.",
  "atk-s0504a:270_1": "Aṭṭhame apubbaṃ natthi,",
  "atk-s0504a:270_2": "kevalaṃ mānavasena desanā pavattā.",
  "atk-s0504a:270_3": "Gāthāsu pana mānupetā ayaṃ pajāti kammakilesehi pajāyatīti pajāti laddhanāmā ime sattā maññanalakkhaṇena mānena upetā upagatā.",
  "atk-s0504a:270_4": "Mānaganthā bhave ratāti kimikīṭapaṭaṅgādiattabhāvepi mānena ganthitā mānasaṃyojanena saṃyuttā.",
  "atk-s0504a:270_5": "Tato eva dīgharattaṃ paribhāvitāhaṃkāravasena “etaṃ mamā”ti saṅkhāresu ajjhosānabahulattā tattha niccasukhaattādivipallāsavasena ca kāmādibhave ratā.",
  "atk-s0504a:270_6": "Mānaṃ aparijānantāti mānaṃ tīhi pariññāhi na parijānantā.",
  "atk-s0504a:270_7": "Arahattamaggañāṇena vā anatikkamantā,",
  "atk-s0504a:270_8": "“mānaṃ apariññāyā”ti keci paṭhanti.",
  "atk-s0504a:270_9": "Āgantāro punabbhavanti puna āyātiṃ upapattibhavaṃ.",
  "atk-s0504a:270_10": "Punappunaṃ bhavanato vā punabbhavasaṅkhātaṃ saṃsāraṃ aparāparaṃ parivattanavasena gantāro upagantāro honti,",
  "atk-s0504a:270_11": "bhavato na parimuccantīti attho.",
  "atk-s0504a:270_12": "Ye ca mānaṃ pahantvāna,",
  "atk-s0504a:270_13": "vimuttā mānasaṅkhayeti ye pana arahattamaggena sabbaso mānaṃ pajahitvā mānassa accantasaṅkhayabhūte arahattaphale",
  "atk-s0504a:270_14": "nibbāne vā tadekaṭṭhasabbakilesavimuttiyā vimuttā suṭṭhu muttā.",
  "atk-s0504a:270_15": "Te mānaganthābhibhuno,",
  "atk-s0504a:270_16": "sabbadukkhamupaccagunti te parikkhīṇabhavasaṃyojanā arahanto sabbaso mānaganthaṃ mānasaṃyojanaṃ samucchedappahānena abhibhavitvā ṭhitā,",
  "atk-s0504a:270_17": "anavasesaṃ vaṭṭadukkhaṃ atikkamiṃsūti attho.",
  "atk-s0504a:270_18": "Evametasmiṃ sattamasutte ca arahattaṃ kathitanti.",
  "atk-s0504a:271_0": "Aṭṭhamasuttavaṇṇanā niṭṭhitā.",
  "atk-s0504a:272_0": "9-10. Lobhadosapariññāsuttadvayavaṇṇanā",
  "atk-s0504a:273_0": "9- 10.",
  "atk-s0504a:273_1": "Navamadasamesu apubbaṃ natthi.",
  "atk-s0504a:273_2": "Desanāvilāsavasena tathā bujjhanakānaṃ veneyyānaṃ ajjhāsayavasena vā tathā desitānīti daṭṭhabbaṃ.",
  "atk-s0504a:274_0": "Navamadasamasuttavaṇṇanā niṭṭhitā.",
  "atk-s0504a:275_0": "Paṭhamavaggavaṇṇanā niṭṭhitā.",
  "atk-s0504a:276_0": "2. Dutiyavaggo",
  "atk-s0504a:277_0": "1-3. Mohapariññādisuttavaṇṇanā",
  "atk-s0504a:278_0": "11-13. Dutiyavaggepi paṭhamādīni tīṇi suttāni vuttanayāneva, tathā desanākāraṇampi vuttameva.",
  "atk-s0504a:279_0": "4. Avijjānīvaraṇasuttavaṇṇanā",
  "atk-s0504a:280_0": "14.",
  "atk-s0504a:280_1": "Catutthe – “nāhaṃ,",
  "atk-s0504a:280_2": "bhikkhave”tiādīsu na-",
  "atk-s0504a:280_3": "kāro paṭisedhattho.",
  "atk-s0504a:280_4": "Ahanti bhagavā attānaṃ niddisati.",
  "atk-s0504a:280_5": "Aññanti idāni vattabbaavijjānīvaraṇato aññaṃ.",
  "atk-s0504a:280_6": "Ekanīvaraṇampīti ekanīvaraṇadhammampi.",
  "atk-s0504a:280_7": "Samanupassāmīti dve samanupassanā –",
  "atk-s0504a:280_8": "diṭṭhisamanupassanā ca ñāṇasamanupassanā ca.",
  "atk-s0504a:280_9": "Tattha “rūpaṃ attato samanupassatī”tiādinā āgatā ayaṃ diṭṭhisamanupassanā nāma.",
  "atk-s0504a:280_10": "“Aniccato samanupassati,",
  "atk-s0504a:280_11": "no niccato”tiādinā pana āgatā ayaṃ ñāṇasamanupassanā nāma.",
  "atk-s0504a:280_12": "Idhāpi ñāṇasamanupassanāva adhippetā.",
  "atk-s0504a:280_13": "“Samanupassāmī”ti ca padassa na-",
  "atk-s0504a:280_14": "kārena sambandho.",
  "atk-s0504a:280_15": "Idaṃ vuttaṃ hoti – “ahaṃ,",
  "atk-s0504a:280_16": "bhikkhave,",
  "atk-s0504a:280_17": "sabbaññutaññāṇasaṅkhātena samantacakkhunā sabbadhamme hatthāmalakaṃ viya olokentopi aññaṃ ekanīvaraṇampi na samanupassāmī”ti.",
  "atk-s0504a:281_0": "Yena nīvaraṇena nivutā pajā dīgharattaṃ sandhāvanti saṃsarantīti yena nīvaraṇakasabhāvattā nīvaraṇena",
  "atk-s0504a:281_1": "dhammasabhāvaṃ jānituṃ passituṃ paṭivijjhituṃ adatvā chādetvā pariyonandhitvā ṭhānena andhakārena nivutā",
  "atk-s0504a:281_2": "sattā anādimatasaṃsāre aparimāṇe kappe mahantesu ceva khuddakesu ca bhavādīsu aparāparuppattivasena sabbato",
  "atk-s0504a:281_3": "dhāvanti ceva saṃsaranti, ca.",
  "atk-s0504a:281_4": "Ārammaṇantarasaṅkamanavasena vā sandhāvanaṃ,",
  "atk-s0504a:281_5": "bhavantarasaṅkamanavasena saṃsaraṇaṃ.",
  "atk-s0504a:281_6": "Kilesānaṃ balavabhāvena vā sandhāvanaṃ,",
  "atk-s0504a:281_7": "dubbalabhāvena saṃsaraṇaṃ.",
  "atk-s0504a:281_8": "Khaṇikamaraṇavasena vā ekajātiyaṃ sandhāvanaṃ,",
  "atk-s0504a:281_9": "vohāramaraṇavasena anekāsu jātīsu saṃsaraṇaṃ.",
  "atk-s0504a:281_10": "Cittavasena vā sandhāvanaṃ,",
  "atk-s0504a:281_11": "“cittamassa vidhāvatī”ti hi vuttaṃ,",
  "atk-s0504a:281_12": "kammavasena saṃsaraṇaṃ.",
  "atk-s0504a:281_13": "Evaṃ sandhāvanasaṃsaraṇānaṃ viseso veditabbo.",
  "atk-s0504a:282_0": "Yathayidanti yathā idaṃ. Ya-",
  "atk-s0504a:282_1": "kāro padasandhikaro,",
  "atk-s0504a:282_2": "sandhivasena rassattaṃ.",
  "atk-s0504a:282_3": "Avijjānīvaraṇanti ettha pūretuṃ ayuttaṭṭhena kāyaduccaritādi avindiyaṃ nāma,",
  "atk-s0504a:282_4": "aladdhabbanti attho.",
  "atk-s0504a:282_5": "Taṃ avindiyaṃ vindatīti avijjā.",
  "atk-s0504a:282_6": "Viparītato kāyasucaritādi vindiyaṃ nāma,",
  "atk-s0504a:282_7": "taṃ vindiyaṃ na vindatīti avijjā.",
  "atk-s0504a:282_8": "Khandhānaṃ rāsaṭṭhaṃ,",
  "atk-s0504a:282_9": "āyatanānaṃ āyatanaṭṭhaṃ,",
  "atk-s0504a:282_10": "dhātūnaṃ suññaṭṭhaṃ,",
  "atk-s0504a:282_11": "indriyānaṃ ādhipateyyaṭṭhaṃ,",
  "atk-s0504a:282_12": "saccānaṃ tathaṭṭhaṃ dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā.",
  "atk-s0504a:282_13": "Antavirahite saṃsāre satte javāpetīti vā avijjā,",
  "atk-s0504a:282_14": "paramatthato vā avijjamānesu itthipurisādīsu javati pavattati,",
  "atk-s0504a:282_15": "vijjamānesu khandhādīsu na javati,",
  "atk-s0504a:282_16": "na pavattatīti avijjā.",
  "atk-s0504a:282_17": "Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā.",
  "atk-s0504a:282_18": "Avijjāva nīvaraṇanti avijjānīvaraṇaṃ.",
  "atk-s0504a:283_0": "Avijjānīvaraṇena hi,",
  "atk-s0504a:283_1": "bhikkhave,",
  "atk-s0504a:283_2": "nivutā pajā dīgharattaṃ sandhāvanti saṃsarantīti idaṃ purimasseva daḷhīkaraṇatthaṃ vuttaṃ.",
  "atk-s0504a:283_3": "Purimaṃ vā –",
  "atk-s0504a:283_4": "“yathayidaṃ,",
  "atk-s0504a:283_5": "bhikkhave,",
  "atk-s0504a:283_6": "avijjānīvaraṇa”nti evaṃ opammadassanavasena vuttaṃ,",
  "atk-s0504a:283_7": "idaṃ nīvaraṇānubhāvadassanavasena.",
  "atk-s0504a:283_8": "Kasmā panettha avijjāva evaṃ vuttā,",
  "atk-s0504a:283_9": "na aññe dhammāti?",
  "atk-s0504a:283_10": "Ādīnavapaṭicchādanena kāmacchandādīnaṃ visesappaccayabhāvato.",
  "atk-s0504a:283_11": "Tathā hi tāya paṭicchāditādīnave visaye kāmacchandādayo pavattanti.",
  "atk-s0504a:284_0": "Natthaññoti ādikā gāthā vuttassa avuttassa ca atthassa saṅgaṇhanavasena bhāsitā.",
  "atk-s0504a:284_1": "Tattha nivutāti nivāritā paliguṇṭhitā,",
  "atk-s0504a:284_2": "paṭicchāditāti attho.",
  "atk-s0504a:284_3": "Ahorattanti divā ceva rattiñca,",
  "atk-s0504a:284_4": "sabbakālanti vuttaṃ hoti.",
  "atk-s0504a:284_5": "Yathā mohena āvutāti yena pakārena avijjānīvaraṇasaṅkhātena mohena āvutā paṭicchāditā suviññeyyampi ajānantiyo pajā saṃsāre saṃsaranti,",
  "atk-s0504a:284_6": "tathārūpo añño ekadhammopi ekanīvaraṇampi natthīti yojetabbaṃ.",
  "atk-s0504a:284_7": "Ye ca mohaṃ pahantvāna,",
  "atk-s0504a:284_8": "tamokhandhaṃ padālayunti ye pana ariyasāvakā pubbabhāge tadaṅgādippahānavasena,",
  "atk-s0504a:284_9": "heṭṭhimamaggehi vā taṃtaṃmaggavajjhaṃ mohaṃ pajahitvā aggamaggena vajirūpamañāṇena mohasaṅkhātameva tamorāsiṃ padālayiṃsu,",
  "atk-s0504a:284_10": "anavasesato samucchindiṃsu.",
  "atk-s0504a:284_11": "Na te puna saṃsarantīti te arahanto –",
  "atk-s0504a:285_0": "“Khandhānañca paṭipāṭi, dhātuāyatanāna ca;",
  "atk-s0504a:286_0": "Abbocchinnaṃ vattamānā, saṃsāroti pavuccatī”ti. –",
  "atk-s0504a:287_0": "Evaṃ vutte imasmiṃ saṃsāre na saṃsaranti na paribbhamanti.",
  "atk-s0504a:287_1": "Kiṃ kāraṇā?",
  "atk-s0504a:287_2": "Hetu tesaṃ na vijjati,",
  "atk-s0504a:287_3": "yasmā saṃsārassa hetu mūlakāraṇaṃ avijjā,",
  "atk-s0504a:287_4": "sā tesaṃ na vijjati,",
  "atk-s0504a:287_5": "sabbaso natthi samucchinnattāti.",
  "atk-s0504a:288_0": "Catutthasuttavaṇṇanā niṭṭhitā.",
  "atk-s0504a:289_0": "5. Taṇhāsaṃyojanasuttavaṇṇanā",
  "atk-s0504a:290_0": "15.",
  "atk-s0504a:290_1": "Pañcame yassa vijjati,",
  "atk-s0504a:290_2": "taṃ puggalaṃ dukkhehi,",
  "atk-s0504a:290_3": "kammaṃ vā vipākehi,",
  "atk-s0504a:290_4": "bhavayonigativiññāṇaṭṭhitisattāvāse vā bhavantarādīhi saṃyojetīti saṃyojanaṃ.",
  "atk-s0504a:290_5": "Taṇhāyanaṭṭhena taṇhā,",
  "atk-s0504a:290_6": "tasati sayaṃ paritasati,",
  "atk-s0504a:290_7": "tasanti vā etāyāti taṇhā.",
  "atk-s0504a:290_8": "Saññuttāti cakkhādīsu abhinivesavatthūsu baddhā.",
  "atk-s0504a:290_9": "Sesaṃ vuttanayameva.",
  "atk-s0504a:290_10": "Kāmañcettha avijjāyapi saṃyojanabhāvo taṇhāya ca nīvaraṇabhāvo atthiyeva,",
  "atk-s0504a:290_11": "tathāpi avijjāya paṭicchāditādīnavehi bhavehi taṇhā satte saṃyojetīti imassa visesassa dassanatthaṃ purimasutte avijjā nīvaraṇabhāvena,",
  "atk-s0504a:290_12": "idha ca taṇhā saṃyojanabhāveneva vuttā.",
  "atk-s0504a:290_13": "Kiñca nīvaraṇasaṃyojanappadhānassa dassanatthaṃ.",
  "atk-s0504a:290_14": "Yathā hi nīvaraṇabhāvena avijjā saṃkilesadhammānaṃ padhānabhūtā pubbaṅgamā ca,",
  "atk-s0504a:290_15": "evaṃ saṃyojanabhāvena nesaṃ taṇhāti tadadhīnappadhānabhāvaṃ dassetuṃ suttadvaye evamete dhammā vuttā.",
  "atk-s0504a:290_16": "Apica visesena avijjā nibbānasukhaṃ nivāretīti “nīvaraṇa”nti vuttā,",
  "atk-s0504a:290_17": "taṇhā saṃsāradukkhena satte saṃyojetīti “saṃyojana”nti.",
  "atk-s0504a:291_0": "Dassanagamanantarāyakaraṇato vā vijjācaraṇavipakkhato dvayaṃ dvidhā vuttaṃ.",
  "atk-s0504a:291_1": "Vijjāya hi ujuvipaccanīkabhūtā avijjā nibbānadassanassa aviparītadassanassa ca visesato antarāyakarā,",
  "atk-s0504a:291_2": "caraṇadhammānaṃ ujuvipaccanīkabhūtā taṇhā gamanassa sammāpaṭipattiyā antarāyakarāti;",
  "atk-s0504a:291_3": "evamayaṃ avijjāya nivuto andhīkato taṇhāya saṃvuto baddho assutavā puthujjano andho viya baddho mahākantāraṃ,",
  "atk-s0504a:291_4": "saṃsārakantāraṃ nātivattati.",
  "atk-s0504a:291_5": "Anatthuppattihetudvayadassanatthampi dvayaṃ dvidhā vuttaṃ.",
  "atk-s0504a:291_6": "Avijjāgato hi puggalo bālabhāvena atthaṃ parihāpeti,",
  "atk-s0504a:291_7": "anatthañca attano karoti,",
  "atk-s0504a:291_8": "akusalo viya āturo asappāyakiriyāya.",
  "atk-s0504a:291_9": "Jānantopi bālo bālabhāvena atthaṃ parihāpeti,",
  "atk-s0504a:291_10": "anatthañca karoti jānanto viya rogī asappāyasevī.",
  "atk-s0504a:291_11": "Makkaṭālepopamasuttaṃ cetassa atthassa sādhakaṃ.",
  "atk-s0504a:292_0": "Paṭiccasamuppādassa mūlakāraṇadassanatthampettha dvayaṃ dvidhā vuttaṃ.",
  "atk-s0504a:292_1": "Visesena hi sammohassa balavabhāvato avijjākhettaṃ atīto addhā,",
  "atk-s0504a:292_2": "patthanāya balavabhāvato taṇhākhettaṃ anāgato addhā.",
  "atk-s0504a:292_3": "Tathā hi bālajano sammohabahulo atītamanusocati,",
  "atk-s0504a:292_4": "tassa avijjāpaccayā saṅkhārāti sabbaṃ netabbaṃ.",
  "atk-s0504a:292_5": "Patthanābahulo anāgataṃ pajappati,",
  "atk-s0504a:292_6": "tassa taṇhāpaccayā upādānantiādi sabbaṃ netabbaṃ.",
  "atk-s0504a:292_7": "Teneva tāsaṃ pubbantāharaṇena aparantapaṭisandhānena cassa yathākkamaṃ mūlakāraṇatā dassitāti veditabbanti.",
  "atk-s0504a:293_0": "Gāthāsu taṇhādutiyoti taṇhāsahāyo.",
  "atk-s0504a:293_1": "Taṇhā hi nirudakakantāre marīcikāya udakasaññā viya pipāsābhibhūtaṃ appaṭikāradukkhābhibhūtampi sattaṃ",
  "atk-s0504a:293_2": "assādasandassanavasena sahāyakiccaṃ karontī bhavādīsu anibbindaṃ katvā paribbhamāpeti,",
  "atk-s0504a:293_3": "tasmā taṇhā purisassa “dutiyā”ti vuttā.",
  "atk-s0504a:293_4": "Nanu ca aññepi kilesādayo bhavābhinibbattiyā paccayāva?",
  "atk-s0504a:293_5": "Saccametaṃ,",
  "atk-s0504a:293_6": "na pana tathā visesappaccayo yathā taṇhā.",
  "atk-s0504a:293_7": "Tathā hi sā kusalehi vinā akusalehi,",
  "atk-s0504a:293_8": "kāmāvacarādikusalehi ca vinā rūpāvacarādikusalehi bhavanibbattiyā visesappaccayo,",
  "atk-s0504a:293_9": "yato samudayasaccanti vuccatīti.",
  "atk-s0504a:293_10": "Itthabhāvaññathābhāvanti itthabhāvo ca aññathābhāvo ca itthabhāvaññathābhāvo.",
  "atk-s0504a:293_11": "So etassa atthīti itthabhāvaññathābhāvo saṃsāro,",
  "atk-s0504a:293_12": "taṃ tattha itthabhāvo manussattaṃ,",
  "atk-s0504a:293_13": "aññathābhāvo tato avasiṭṭhasattāvāsā.",
  "atk-s0504a:293_14": "Itthabhāvo vā tesaṃ tesaṃ sattānaṃ paccuppanno attabhāvo,",
  "atk-s0504a:293_15": "aññathābhāvo anāgatattabhāvo.",
  "atk-s0504a:293_16": "Evarūpo vā aññopi attabhāvo itthabhāvo,",
  "atk-s0504a:293_17": "na evarūpo aññathābhāvo.",
  "atk-s0504a:293_18": "Taṃ itthabhāvaññathābhāvaṃ saṃsāraṃ khandhadhātuāyatanapaṭipāṭiṃ nātivattati,",
  "atk-s0504a:293_19": "na atikkamati.",
  "atk-s0504a:294_0": "Etamādīnavaṃ ñatvā,",
  "atk-s0504a:294_1": "taṇhaṃ dukkhassa sambhavanti etaṃ sakalavaṭṭadukkhassa sambhavaṃ samudayaṃ taṇhaṃ ādīnavaṃ ādīnavato ñatvāti attho.",
  "atk-s0504a:294_2": "Atha vā etamādīnavaṃ ñatvāti etaṃ yathāvuttaṃ saṃsāranātivattanaṃ ādīnavaṃ dosaṃ ñatvā.",
  "atk-s0504a:294_3": "Taṇhaṃ dukkhassa sambhavanti taṇhañca vuttanayena vaṭṭadukkhassa padhānakāraṇanti ñatvā.",
  "atk-s0504a:294_4": "Vītataṇho anādāno,",
  "atk-s0504a:294_5": "sato bhikkhu,",
  "atk-s0504a:294_6": "paribbajeti evaṃ tīhi pariññāhi parijānanto vipassanaṃ vaḍḍhetvā maggapaṭipāṭiyā taṇhaṃ vigamento aggamaggena sabbaso vītataṇho vigatataṇho,",
  "atk-s0504a:294_7": "tato eva catūsu upādānesu kassacipi abhāvena āyatiṃ paṭisandhisaṅkhātassa vā ādānassa abhāvena anādāno,",
  "atk-s0504a:294_8": "sativepullappattiyā sabbattha satokāritāya sato bhinnakileso bhikkhu paribbaje careyya,",
  "atk-s0504a:294_9": "khandhaparinibbānena vā saṅkhārappavattito apagaccheyyāti attho.",
  "atk-s0504a:295_0": "Pañcamasuttavaṇṇanā niṭṭhitā.",
  "atk-s0504a:296_0": "6. Paṭhamasekhasuttavaṇṇanā",
  "atk-s0504a:297_0": "16. Chaṭṭhe sekhassāti ettha kenaṭṭhena sekho? Sekkhadhammapaṭilābhato sekho. Vuttañhetaṃ –",
  "atk-s0504a:298_0": "“Kittāvatā nu kho, bhante,",
  "atk-s0504a:298_1": "sekho hotīti? Idha, bhikkhu,",
  "atk-s0504a:298_2": "sekhāya sammādiṭṭhiyā samannāgato hoti…pe…",
  "atk-s0504a:298_3": "sekhena sammāsamādhinā samannāgato hoti.",
  "atk-s0504a:298_4": "Ettāvatā kho, bhikkhu,",
  "atk-s0504a:298_5": "sekho hotī”ti.",
  "atk-s0504a:299_0": "Apica sikkhatīti sekho. Vuttampi cetaṃ –",
  "atk-s0504a:300_0": "“Sikkhatīti kho, bhikkhu,",
  "atk-s0504a:300_1": "tasmā sekhoti vuccati.",
  "atk-s0504a:300_2": "Kiñca sikkhati?",
  "atk-s0504a:300_3": "Adhisīlampi sikkhati,",
  "atk-s0504a:300_4": "adhicittampi sikkhati,",
  "atk-s0504a:300_5": "adhipaññampi sikkhati.",
  "atk-s0504a:300_6": "Sikkhatīti kho, bhikkhu,",
  "atk-s0504a:300_7": "tasmā sekhoti vuccatī”ti.",
  "atk-s0504a:301_0": "Yopi kalyāṇaputhujjano anulomappaṭipadāya paripūrakārī sīlasampanno indriyesu guttadvāro bhojane mattaññū",
  "atk-s0504a:301_1": "jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ bhāvanānuyogamanuyutto viharati –",
  "atk-s0504a:301_2": "“ajja vā sve vā aññataraṃ sāmaññaphalaṃ adhigamissāmī”ti,",
  "atk-s0504a:301_3": "sopi vuccati sikkhatīti sekhoti.",
  "atk-s0504a:301_4": "Imasmiṃ atthe na paṭivijjhantova sekho adhippeto,",
  "atk-s0504a:301_5": "atha kho kalyāṇaputhujjanopi.",
  "atk-s0504a:301_6": "Appattaṃ mānasaṃ etenāti appattamānaso.",
  "atk-s0504a:301_7": "Mānasanti “antalikkhacaro pāso,",
  "atk-s0504a:301_8": "yvāyaṃ carati mānaso”ti ettha rāgo mānasanti vutto.",
  "atk-s0504a:301_9": "“Cittaṃ mano mānasa”nti ettha cittaṃ.",
  "atk-s0504a:301_10": "“Appattamānaso sekho,",
  "atk-s0504a:301_11": "kālaṃ kayirā jane sutā”ti ettha arahattaṃ.",
  "atk-s0504a:301_12": "Idhāpi arahattameva adhippetaṃ.",
  "atk-s0504a:301_13": "Tena appattaarahattassāti vuttaṃ hoti.",
  "atk-s0504a:302_0": "Anuttaranti seṭṭhaṃ,",
  "atk-s0504a:302_1": "asadisanti attho.",
  "atk-s0504a:302_2": "Catūhi yogehi khemaṃ anupaddutanti yogakkhemaṃ,",
  "atk-s0504a:302_3": "arahattameva adhippetaṃ.",
  "atk-s0504a:302_4": "Patthayamānassāti dve patthanā taṇhāpatthanā,",
  "atk-s0504a:302_5": "kusalacchandapatthanā ca.",
  "atk-s0504a:302_6": "“Patthayamānassa hi jappitāni,",
  "atk-s0504a:302_7": "pavedhitaṃ vāpi pakappitesū”ti ettha taṇhāpatthanā.",
  "atk-s0504a:303_0": "“Chinnaṃ pāpimato sotaṃ, viddhastaṃ vinaḷīkataṃ;",
  "atk-s0504a:304_0": "Pāmojjabahulā hotha, khemaṃ patthetha bhikkhavo”ti. ;",
  "atk-s0504a:305_0": "Ettha kattukamyatākusalacchandapatthanā,",
  "atk-s0504a:305_1": "ayameva idhādhippetā.",
  "atk-s0504a:305_2": "Tena patthayamānassāti taṃ yogakkhemaṃ gantukāmassa tanninnassa tappoṇassa tappabbhārassāti attho.",
  "atk-s0504a:305_3": "Viharatoti ekaṃ iriyāpathadukkhaṃ aññena iriyāpathena vicchinditvā aparipatantaṃ attabhāvaṃ harato.",
  "atk-s0504a:305_4": "Atha vā “sabbe saṅkhārā aniccāti adhimuccanto saddhāya viharatī”tiādinā niddesanayena cettha attho daṭṭhabbo.",
  "atk-s0504a:305_5": "Ajjhattikanti niyakajjhattasaṅkhāte ajjhatte bhavaṃ ajjhattikaṃ.",
  "atk-s0504a:305_6": "Aṅganti kāraṇaṃ.",
  "atk-s0504a:305_7": "Iti karitvāti evaṃ katvā.",
  "atk-s0504a:305_8": "Na aññaṃ ekaṅgampi samanupassāmīti ettha ayaṃ saṅkhepattho –",
  "atk-s0504a:305_9": "bhikkhave,",
  "atk-s0504a:305_10": "ajjhattaṃ attano santāne samuṭṭhitaṃ kāraṇanti katvā aññaṃ ekakāraṇampi na samanupassāmi yaṃ evaṃ bahūpakāraṃ,",
  "atk-s0504a:305_11": "yathayidaṃ yoniso manasikāroti upāyamanasikāro,",
  "atk-s0504a:305_12": "pathamanasikāro,",
  "atk-s0504a:305_13": "aniccādīsu aniccādinayeneva manasikāro,",
  "atk-s0504a:305_14": "aniccānulomikena vā cittassa āvaṭṭanā anvāvaṭṭanā ābhogo samannāhāro manasikāro.",
  "atk-s0504a:305_15": "Ayaṃ yoniso manasikāro.",
  "atk-s0504a:306_0": "Idāni yoniso manasikārassa ānubhāvaṃ dassetuṃ “yoniso,",
  "atk-s0504a:306_1": "bhikkhave,",
  "atk-s0504a:306_2": "bhikkhu manasi karonto akusalaṃ pajahati,",
  "atk-s0504a:306_3": "kusalaṃ bhāvetī”ti vuttaṃ.",
  "atk-s0504a:306_4": "Tattha yoniso manasi karontoti “idaṃ dukkhaṃ ariyasaccaṃ,",
  "atk-s0504a:306_5": "ayaṃ dukkhasamudayo ariyasaccaṃ,",
  "atk-s0504a:306_6": "ayaṃ dukkhanirodho ariyasaccaṃ,",
  "atk-s0504a:306_7": "ayaṃ dukkhanirodhagāminī paṭipadā ariyasacca”nti catūsu ariyasaccesu yoniso manasikāraṃ pavattento.",
  "atk-s0504a:307_0": "Tatrāyaṃ atthavibhāvanā –",
  "atk-s0504a:307_1": "yadipi idaṃ suttaṃ avisesena sekkhapuggalavasena āgataṃ,",
  "atk-s0504a:307_2": "catumaggasādhāraṇavasena pana saṅkhepeneva kammaṭṭhānaṃ kathayissāma.",
  "atk-s0504a:307_3": "Yo catusaccakammaṭṭhāniko yogāvacaro “taṇhāvajjā tebhūmakā khandhā dukkhaṃ,",
  "atk-s0504a:307_4": "taṇhā samudayo,",
  "atk-s0504a:307_5": "ubhinnaṃ appavatti nirodho,",
  "atk-s0504a:307_6": "nirodhasampāpako maggo”ti evaṃ pubbe eva ācariyasantike uggahitacatusaccakammaṭṭhāno.",
  "atk-s0504a:307_7": "So aparena samayena vipassanāmaggaṃ samāruḷho samāno tebhūmake khandhe “idaṃ dukkha”nti yoniso manasi karoti,",
  "atk-s0504a:307_8": "upāyena pathena samannāharati ceva vipassati ca.",
  "atk-s0504a:307_9": "Vipassanā hi idha manasikārasīsena vuttā.",
  "atk-s0504a:307_10": "Yā panāyaṃ tassa dukkhassa samuṭṭhāpikā purimabhavikā taṇhā,",
  "atk-s0504a:307_11": "ayaṃ dukkhasamudayoti yoniso manasi karoti.",
  "atk-s0504a:307_12": "Yasmā pana idaṃ dukkhaṃ,",
  "atk-s0504a:307_13": "ayañca samudayo idaṃ ṭhānaṃ patvā nirujjhanti na pavattanti,",
  "atk-s0504a:307_14": "tasmā yadidaṃ nibbānaṃ nāma,",
  "atk-s0504a:307_15": "ayaṃ dukkhanirodhoti yoniso manasi karoti.",
  "atk-s0504a:307_16": "Nirodhasampāpakaṃ aṭṭhaṅgikaṃ maggaṃ,",
  "atk-s0504a:307_17": "“ayaṃ dukkhanirodhagāminī paṭipadā”ti yoniso manasi karoti,",
  "atk-s0504a:307_18": "upāyena pathena samannāharati ceva vipassati ca.",
  "atk-s0504a:308_0": "Tatrāyaṃ upāyo –",
  "atk-s0504a:308_1": "abhiniveso nāma khandhe hoti,",
  "atk-s0504a:308_2": "na vivaṭṭe,",
  "atk-s0504a:308_3": "tasmā ayamattho –",
  "atk-s0504a:308_4": "“imasmiṃ kāye pathavīdhātu,",
  "atk-s0504a:308_5": "āpodhātū”tiādinā nayena cattāri mahābhūtāni tadanusārena upādārūpāni ca pariggahetvā “ayaṃ rūpakkhandho”ti vavatthapeti.",
  "atk-s0504a:308_6": "Taṃ vavatthāpayato uppanne tadārammaṇe cittacetasikadhamme “ime cattāro arūpakkhandhā”ti vavatthapeti.",
  "atk-s0504a:308_7": "Tato “ime pañcakkhandhā dukkha”nti vavatthapeti.",
  "atk-s0504a:308_8": "Te pana saṅkhepato nāmañca rūpañcāti dve bhāgā honti.",
  "atk-s0504a:308_9": "Idañca nāmarūpaṃ sahetu sappaccayaṃ uppajjati,",
  "atk-s0504a:308_10": "tassa ayaṃ avijjābhavataṇhādiko hetu,",
  "atk-s0504a:308_11": "ayaṃ āhārādiko paccayoti hetuppaccaye vavatthapeti.",
  "atk-s0504a:308_12": "So tesaṃ paccayānañca paccayuppannānañca yāthāvasarasalakkhaṇaṃ vavatthapetvā “ime dhammā ahutvā bhavanti,",
  "atk-s0504a:308_13": "hutvā nirujjhanti,",
  "atk-s0504a:308_14": "tasmā aniccā”ti aniccalakkhaṇaṃ āropeti,",
  "atk-s0504a:308_15": "“udayabbayapaṭipīḷitattā dukkhā”ti dukkhalakkhaṇaṃ āropeti,",
  "atk-s0504a:308_16": "“avasavattanato anattā”ti anattalakkhaṇaṃ āropeti.",
  "atk-s0504a:309_0": "Evaṃ tilakkhaṇāni āropetvā vipassanto udayabbayañāṇuppattiyā uppanne obhāsādike vipassanupakkilese ‘amaggo’ti",
  "atk-s0504a:309_1": "udayabbayañāṇameva “ariyamaggassa upāyabhūto pubbabhāgamaggo”ti maggāmaggaṃ vavatthapetvā puna udayabbayañāṇaṃ",
  "atk-s0504a:309_2": "paṭipāṭiyā bhaṅgañāṇādīni ca uppādento sotāpattimaggādayo pāpuṇāti.",
  "atk-s0504a:309_3": "Tasmiṃ khaṇe cattāri saccāni ekappaṭivedheneva paṭivijjhati,",
  "atk-s0504a:309_4": "ekābhisamayena abhisameti.",
  "atk-s0504a:309_5": "Tattha dukkhaṃ pariññāpaṭivedhena paṭivijjhanto,",
  "atk-s0504a:309_6": "samudayaṃ pahānappaṭivedhena paṭivijjhanto sabbaṃ akusalaṃ pajahati,",
  "atk-s0504a:309_7": "nirodhaṃ sacchikiriyāpaṭivedhena paṭivijjhanto maggaṃ bhāvanāpaṭivedhena paṭivijjhanto sabbaṃ kusalaṃ bhāveti.",
  "atk-s0504a:309_8": "Ariyamaggo hi nippariyāyato kucchitasalanādiatthena kusalo,",
  "atk-s0504a:309_9": "tasmiñca bhāvite sabbepi kusalā anavajjabodhipakkhiyadhammā bhāvanāpāripūriṃ gacchantīti.",
  "atk-s0504a:309_10": "Evaṃ yoniso manasi karonto akusalaṃ pajahati,",
  "atk-s0504a:309_11": "kusalaṃ bhāveti.",
  "atk-s0504a:309_12": "Tathā hi vuttaṃ –",
  "atk-s0504a:309_13": "“idaṃ dukkhanti yoniso manasi karoti,",
  "atk-s0504a:309_14": "ayaṃ dukkhasamudayoti yoniso manasi karotī”tiādi.",
  "atk-s0504a:309_15": "Aparampi vuttaṃ “yoniso manasikārasampannassetaṃ,",
  "atk-s0504a:309_16": "bhikkhave,",
  "atk-s0504a:309_17": "bhikkhuno pāṭikaṅkhaṃ –",
  "atk-s0504a:309_18": "ariyaṃ aṭṭhaṅgikaṃ maggaṃ bhāvessati,",
  "atk-s0504a:309_19": "ariyaṃ aṭṭhaṅgikaṃ maggaṃ bahulīkarissatī”ti.",
  "atk-s0504a:310_0": "Yoniso manasikāroti gāthāya ayaṃ saṅkhepattho – sikkhati,",
  "atk-s0504a:310_1": "sikkhāpadāni tassa atthi,",
  "atk-s0504a:310_2": "sikkhanasīloti vā sekho.",
  "atk-s0504a:310_3": "Saṃsāre bhayaṃ ikkhatīti bhikkhu.",
  "atk-s0504a:310_4": "Tassa sekhassa bhikkhuno uttamatthassa arahattassa pattiyā adhigamāya yathā yoniso manasikāro,",
  "atk-s0504a:310_5": "evaṃ bahukāro bahūpakāro añño koci dhammo natthi. Kasmā?",
  "atk-s0504a:310_6": "Yasmā yoniso upāyena manasikāraṃ purakkhatvā padahaṃ catubbidhasammappadhānavasena padahanto,",
  "atk-s0504a:310_7": "khayaṃ dukkhassa pāpuṇe saṃkilesavaṭṭadukkhassa parikkhayaṃ pariyosānaṃ nibbānaṃ pāpuṇe adhigaccheyya,",
  "atk-s0504a:310_8": "tasmā yoniso manasikāro bahukāroti.",
  "atk-s0504a:311_0": "Chaṭṭhasuttavaṇṇanā niṭṭhitā.",
  "atk-s0504a:312_0": "7. Dutiyasekhasuttavaṇṇanā",
  "atk-s0504a:313_0": "17.",
  "atk-s0504a:313_1": "Sattame bāhiranti ajjhattasantānato bahi bhavaṃ.",
  "atk-s0504a:313_2": "Kalyāṇamittatāti yassa sīlādiguṇasampanno aghassa ghātā,",
  "atk-s0504a:313_3": "hitassa vidhātā sabbākārena upakārako mitto hoti,",
  "atk-s0504a:313_4": "so puggalo kalyāṇamitto,",
  "atk-s0504a:313_5": "tassa bhāvo kalyāṇamittatā.",
  "atk-s0504a:313_6": "Tatrāyaṃ kalyāṇamitto pakatiyā saddhāsampanno hoti sīlasampanno sutasampanno cāgasampanno vīriyasampanno satisampanno samādhisampanno paññāsampanno.",
  "atk-s0504a:313_7": "Tattha saddhāsampattiyā saddahati tathāgatassa bodhiṃ,",
  "atk-s0504a:313_8": "tena sammāsambodhihetubhūtaṃ sattesu hitasukhesitaṃ na pariccajati,",
  "atk-s0504a:313_9": "sīlasampattiyā sabrahmacārīnaṃ piyo hoti garu ca bhāvanīyo codako pāpagarahī vattā vacanakkhamo,",
  "atk-s0504a:313_10": "sutasampattiyā khandhāyatanasaccapaṭiccasamuppādādikānaṃ gambhīrānaṃ kathānaṃ kattā hoti,",
  "atk-s0504a:313_11": "cāgasampattiyā appiccho hoti santuṭṭho pavivitto asaṃsaṭṭho,",
  "atk-s0504a:313_12": "vīriyasampattiyā attano paresañca hitappaṭipattiyaṃ āraddhavīriyo hoti,",
  "atk-s0504a:313_13": "satisampattiyā upaṭṭhitassati hoti paramena satinepakkena samannāgato cirakatampi cirabhāsitampi saritā anussaritā,",
  "atk-s0504a:313_14": "samādhisampattiyā avikkhitto hoti samāhito ekaggacitto,",
  "atk-s0504a:313_15": "paññāsampattiyā aviparītaṃ pajānāti.",
  "atk-s0504a:313_16": "So satiyā kusalākusalānaṃ dhammānaṃ gatiyo samanvesanto paññāya sattānaṃ hitasukhaṃ yathābhūtaṃ jānitvā",
  "atk-s0504a:313_17": "samādhinā tattha abyaggacitto hutvā vīriyena satte ahitato nisedhetvā ekantahite niyojeti.",
  "atk-s0504a:313_18": "Tenevāha –",
  "atk-s0504a:314_0": "“Piyo garu bhāvanīyo, vattā ca vacanakkhamo;",
  "atk-s0504a:315_0": "Gambhīrañca kathaṃ kattā, no cāṭṭhāne niyojako”ti. ;",
  "atk-s0504a:316_0": "Kalyāṇamitto,",
  "atk-s0504a:316_1": "bhikkhave,",
  "atk-s0504a:316_2": "bhikkhu akusalaṃ pajahati,",
  "atk-s0504a:316_3": "kusalaṃ bhāvetīti kalyāṇamitto puggalo kalyāṇamittaṃ nissāya kammassakatāñāṇaṃ uppādeti,",
  "atk-s0504a:316_4": "uppannaṃ saddhaṃ phātiṃ karoti,",
  "atk-s0504a:316_5": "saddhājāto upasaṅkamati upasaṅkamitvā dhammaṃ suṇāti.",
  "atk-s0504a:316_6": "Taṃ dhammaṃ sutvā tathāgate saddhaṃ paṭilabhati,",
  "atk-s0504a:316_7": "tena saddhāpaṭilābhena gharāvāsaṃ pahāya pabbajjaṃ anutiṭṭhati,",
  "atk-s0504a:316_8": "catupārisuddhisīlaṃ sampādeti,",
  "atk-s0504a:316_9": "yathābalaṃ dhutadhamme samādāya vattati,",
  "atk-s0504a:316_10": "dasakathāvatthulābhī hoti,",
  "atk-s0504a:316_11": "āraddhavīriyo viharati upaṭṭhitassati sampajāno pubbarattāpararattaṃ bodhipakkhiyānaṃ dhammānaṃ bhāvanānuyogamanuyutto,",
  "atk-s0504a:316_12": "nacirasseva vipassanaṃ ussukkāpetvā ariyamaggādhigamena sabbaṃ akusalaṃ samucchindati,",
  "atk-s0504a:316_13": "sabbañca kusalaṃ bhāvanāpāripūriṃ gamento vaḍḍheti.",
  "atk-s0504a:316_14": "Vuttañhetaṃ –",
  "atk-s0504a:317_0": "“Kalyāṇamittassetaṃ, meghiya,",
  "atk-s0504a:317_1": "bhikkhuno pāṭikaṅkhaṃ kalyāṇasahāyassa kalyāṇasampavaṅkassa ‘yaṃ sīlavā bhavissati,",
  "atk-s0504a:317_2": "pātimokkhasaṃvarasaṃvuto viharissati ācāragocarasampanno,",
  "atk-s0504a:317_3": "aṇumattesu vajjesu,",
  "atk-s0504a:317_4": "bhayadassāvī samādāya sikkhissati,",
  "atk-s0504a:317_5": "sikkhāpadesu’.",
  "atk-s0504a:318_0": "“Kalyāṇamittassetaṃ…pe…",
  "atk-s0504a:318_1": "kalyāṇasampavaṅkassa ‘yaṃ yāyaṃ kathā abhisallekhikā cetovivaraṇasappāyā ekantanibbidāya…pe…",
  "atk-s0504a:318_2": "nibbānāya saṃvattati.",
  "atk-s0504a:318_3": "Seyyathidaṃ –",
  "atk-s0504a:318_4": "appicchakathā,",
  "atk-s0504a:318_5": "santuṭṭhikathā,",
  "atk-s0504a:318_6": "pavivekakathā,",
  "atk-s0504a:318_7": "asaṃsaggakathā,",
  "atk-s0504a:318_8": "vīriyārambhakathā,",
  "atk-s0504a:318_9": "sīlakathā,",
  "atk-s0504a:318_10": "samādhikathā…pe…",
  "atk-s0504a:318_11": "vimuttiñāṇadassanakathā.",
  "atk-s0504a:318_12": "Evarūpāya kathāya nikāmalābhī bhavissati akicchalābhī akasiralābhī’.",
  "atk-s0504a:319_0": "“Kalyāṇamittassetaṃ …pe…",
  "atk-s0504a:319_1": "kalyāṇasampavaṅkassa ‘yaṃ āraddhavīriyo viharissati akusalānaṃ dhammānaṃ pahānāya kusalānaṃ dhammānaṃ",
  "atk-s0504a:319_2": "upasampadāya thāmavā daḷhaparakkamo anikkhittadhuro kusalesu dhammesu’.",
  "atk-s0504a:320_0": "“Kalyāṇamittassetaṃ…pe…",
  "atk-s0504a:320_1": "kalyāṇasampavaṅkassa ‘yaṃ paññavā bhavissati,",
  "atk-s0504a:320_2": "udayatthagāminiyā paññāya samannāgato ariyāya nibbedhikāya sammā dukkhakkhayagāminiyā”’ti.",
  "atk-s0504a:321_0": "Evaṃ sakalavaṭṭadukkhaparimuccananimittaṃ kalyāṇamittatāti veditabbaṃ. Tenevāha –",
  "atk-s0504a:322_0": "“Mamañhi, ānanda,",
  "atk-s0504a:322_1": "kalyāṇamittaṃ āgamma jātidhammā sattā jātiyā parimuccanti,",
  "atk-s0504a:322_2": "jarādhammā sattā jarāya parimuccantī”tiādi.",
  "atk-s0504a:323_0": "Tena vuttaṃ – “kalyāṇamitto, bhikkhave, bhikkhu akusalaṃ pajahati, kusalaṃ bhāvetī”ti.",
  "atk-s0504a:324_0": "Gāthāya sappatissoti patissavasaṅkhātena saha patissenāti sappatisso,",
  "atk-s0504a:324_1": "kalyāṇamittassa ovādaṃ sirasā sampaṭicchako subbacoti attho.",
  "atk-s0504a:324_2": "Atha vā hitasukhe patiṭṭhāpanena pati isetīti patisso,",
  "atk-s0504a:324_3": "ovādadāyako.",
  "atk-s0504a:324_4": "Garuādarayogena tena patissena saha vattatīti sappatisso,",
  "atk-s0504a:324_5": "garūsu garucittīkārabahulo.",
  "atk-s0504a:324_6": "Sagāravoti chabbidhenapi gāravena yutto.",
  "atk-s0504a:324_7": "Karaṃ mittānaṃ vacananti kalyāṇamittānaṃ ovādaṃ karonto yathovādaṃ paṭipajjanto.",
  "atk-s0504a:324_8": "Sampajānoti sattaṭṭhāniyena sampajaññena samannāgato.",
  "atk-s0504a:324_9": "Patissatoti kammaṭṭhānaṃ phātiṃ,",
  "atk-s0504a:324_10": "gametuṃ samatthāya satiyā patissato satokārī.",
  "atk-s0504a:324_11": "Anupubbenāti sīlādivisuddhipaṭipāṭiyā,",
  "atk-s0504a:324_12": "tattha ca vipassanāpaṭipāṭiyā ceva maggapaṭipāṭiyā ca.",
  "atk-s0504a:324_13": "Sabbasaṃyojanakkhayanti kāmarāgasaṃyojanādīnaṃ sabbesaṃ saṃyojanānaṃ khepanato sabbasaṃyojanakkhayasaṅkhātassa",
  "atk-s0504a:324_14": "ariyamaggassa pariyosānabhūtaṃ arahattaṃ,",
  "atk-s0504a:324_15": "tassa ārammaṇabhūtaṃ nibbānameva vā.",
  "atk-s0504a:324_16": "Pāpuṇe adhigaccheyyāti attho.",
  "atk-s0504a:324_17": "Iti imesu dvīsu suttesu ariyamaggādhigamassa satthārā padhānaṅgaṃ nāma gahitanti veditabbaṃ.",
  "atk-s0504a:325_0": "Sattamasuttavaṇṇanā niṭṭhitā.",
  "atk-s0504a:326_0": "8. Saṅghabhedasuttavaṇṇanā",
  "atk-s0504a:327_0": "18.",
  "atk-s0504a:327_1": "Aṭṭhame ekadhammoti kataroyaṃ suttanikkhepo?",
  "atk-s0504a:327_2": "Aṭṭhuppattiko.",
  "atk-s0504a:327_3": "Tatrāyaṃ saṅkhepakathā –",
  "atk-s0504a:327_4": "devadatto hi ajātasattuṃ duggahaṇaṃ gāhāpetvā tassa pitaraṃ rājānaṃ bimbisāraṃ tena mārāpetvāpi abhimāre",
  "atk-s0504a:327_5": "payojetvāpi silāpavijjhanena lohituppādakammaṃ katvāpi na tāvatā pākaṭo jāto,",
  "atk-s0504a:327_6": "nāḷāgiriṃ vissajjetvā pana pākaṭo jāto.",
  "atk-s0504a:327_7": "Atha mahājano “evarūpampi nāma pāpaṃ gahetvā rājā vicaratī”ti kolāhalaṃ akāsi,",
  "atk-s0504a:327_8": "mahāghoso ahosi.",
  "atk-s0504a:327_9": "Taṃ sutvā rājā attanā dīyamānāni pañca thālipākasatāni pacchindāpesi,",
  "atk-s0504a:327_10": "upaṭṭhānampissa nāgamāsi.",
  "atk-s0504a:327_11": "Nāgarāpi kulaṃ upagatassa kaṭacchubhattampissa nādaṃsu.",
  "atk-s0504a:327_12": "So parihīnalābhasakkāro kohaññena jīvitukāmo satthāraṃ upasaṅkamitvā pañca vatthūni yācitvā “alaṃ,",
  "atk-s0504a:327_13": "devadatta,",
  "atk-s0504a:327_14": "yo icchati,",
  "atk-s0504a:327_15": "so āraññiko hotū”tiādinā bhagavatā paṭikkhitto tehi pañcahi vatthūhi bālaṃ lūkhappasannaṃ janaṃ saññāpento",
  "atk-s0504a:327_16": "pañcasate vajjiputtake salākaṃ gāhāpetvā saṅghaṃ bhinditvāva te ādāya gayāsīsaṃ agamāsi.",
  "atk-s0504a:327_17": "Atha dve aggasāvakā satthu āṇāya tattha gantvā dhammaṃ desetvā te ariyaphale patiṭṭhāpetvā ānayiṃsu.",
  "atk-s0504a:327_18": "Ye panassa saṅghabhedāya parakkamantassa laddhiṃ rocetvā tatheva paggayha ṭhitā saṅghe bhijjante bhinne ca samanuññā ahesuṃ,",
  "atk-s0504a:327_19": "tesaṃ taṃ dīgharattaṃ ahitāya dukkhāya ahosi.",
  "atk-s0504a:328_0": "Devadattopi na cirasseva rogābhibhūto bāḷhagilāno maraṇakāle “satthāraṃ vandissāmī”ti mañcakasivikāya",
  "atk-s0504a:328_1": "nīyamāno jetavanapokkharaṇitīre ṭhapito pathaviyā vivare dinne patitvā avīcimhi nibbatti,",
  "atk-s0504a:328_2": "yojanasatiko cassa attabhāvo ahosi kappaṭṭhiyo tālakkhandhaparimāṇehi ayasūlehi vinividdho.",
  "atk-s0504a:328_3": "Devadattapakkhikāni ca pañcamattāni kulasatāni tassa laddhiyaṃ ṭhitāni saha bandhavehi niraye nibbattāni.",
  "atk-s0504a:328_4": "Ekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0504a:328_5": "devadattena saṅghaṃ bhindantena bhāriyaṃ kammaṃ kata”nti.",
  "atk-s0504a:328_6": "Atha satthā dhammasabhaṃ upagantvā “kāya nuttha,",
  "atk-s0504a:328_7": "bhikkhave,",
  "atk-s0504a:328_8": "etarahi kathāya sannisinnā”ti pucchitvā “imāya nāmā”ti vutte saṅghabhede ādīnavaṃ dassento imaṃ suttaṃ abhāsi.",
  "atk-s0504a:328_9": "Keci pana bhaṇanti “devadattassa tappakkhikānañca tathā niraye nibbattabhāvaṃ disvā saṅghabhede ādīnavaṃ",
  "atk-s0504a:328_10": "dassento bhagavā attano ajjhāsayeneva imaṃ suttaṃ desesī”ti.",
  "atk-s0504a:329_0": "Tattha ekadhammoti eko akusalo mahāsāvajjadhammo.",
  "atk-s0504a:329_1": "Loketi sattaloke.",
  "atk-s0504a:329_2": "Uppajjamāno uppajjatīti ettha bhedasaṃvattanikesu bhaṇḍanādīsu saṅghe uppannesupi “dhammo adhammo”tiādīsu",
  "atk-s0504a:329_3": "aṭṭhārasabhedakaravatthūsu yassa kassaci dīpanavasena voharantesupi tattha rucijananatthaṃ anussāventesupi",
  "atk-s0504a:329_4": "anussāvetvā salākāya gāhitāyapi saṅghabhedo uppajjamāno nāma hoti,",
  "atk-s0504a:329_5": "salākāya pana gāhitāya cattāro vā atirekā vā yadā āveṇikaṃ uddesaṃ vā saṅghakammaṃ vā karonti,",
  "atk-s0504a:329_6": "tadā saṅghabhedo uppajjati nāma.",
  "atk-s0504a:329_7": "Kate pana tasmiṃ saṅghabhedo uppanno nāma? Kammaṃ, uddeso, vohāro,",
  "atk-s0504a:329_8": "anussāvanā,",
  "atk-s0504a:329_9": "salākaggāhoti imesu hi pañcasu saṅghassa bhedakāraṇesu kammaṃ vā uddeso vā pamāṇaṃ,",
  "atk-s0504a:329_10": "vohārānussāvanasalākaggāhā pana pubbabhāgāti.",
  "atk-s0504a:330_0": "Bahujanāhitāyātiādīsu 0.mahājanassa jhānamaggādisampattinivāraṇena ahitāya,",
  "atk-s0504a:330_1": "saggasampattinivāraṇena asukhāya,",
  "atk-s0504a:330_2": "apāyūpapattihetubhāvena anatthāya.",
  "atk-s0504a:330_3": "Akusaladhammavasena vā ahitāya,",
  "atk-s0504a:330_4": "hitamattassapi abhāvā sugatiyampi nibbattanakakāyikacetasikadukkhāya uppajjatīti sambandho.",
  "atk-s0504a:330_5": "Devamanussānanti idaṃ “bahuno janassā”ti vuttesu ukkaṭṭhapuggalaniddeso.",
  "atk-s0504a:330_6": "Aparo nayo –",
  "atk-s0504a:330_7": "bahujanāhitāyāti bahujanassa mahato sattakāyassa ahitatthāya,",
  "atk-s0504a:330_8": "diṭṭhadhammikasamparāyikaanatthāyāti attho.",
  "atk-s0504a:330_9": "Asukhāyāti diṭṭhadhammikasamparāyikaasukhatthāya,",
  "atk-s0504a:330_10": "duvidhadukkhatthāyāti attho.",
  "atk-s0504a:330_11": "Anatthāyāti paramatthapaṭikkhepāya.",
  "atk-s0504a:330_12": "Nibbānañhi paramattho,",
  "atk-s0504a:330_13": "tato uttariṃ attho natthi.",
  "atk-s0504a:330_14": "Ahitāyāti maggapaṭikkhepāya.",
  "atk-s0504a:330_15": "Nibbānasampāpakamaggato hi uttariṃ hitaṃ nāma natthi.",
  "atk-s0504a:330_16": "Dukkhāyāti ariyasukhavirādhanena vaṭṭadukkhatāya.",
  "atk-s0504a:330_17": "Ye hi ariyasukhato viraddhā taṃ adhigantuṃ abhabbā,",
  "atk-s0504a:330_18": "te vaṭṭadukkhe paribbhamanti,",
  "atk-s0504a:330_19": "ariyasukhato ca uttariṃ sukhaṃ nāma natthi.",
  "atk-s0504a:330_20": "Vuttañhetaṃ “ayaṃ samādhi paccuppannasukho ceva āyatiñca sukhavipāko”ti.",
  "atk-s0504a:331_0": "Idāni “saṅghabhedo”ti sarūpato dassetvā tassa ahitādīnaṃ ekantahetubhāvaṃ pakāsetuṃ “saṅghe kho pana,",
  "atk-s0504a:331_1": "bhikkhave,",
  "atk-s0504a:331_2": "bhinne”tiādimāha.",
  "atk-s0504a:331_3": "Tattha bhinneti nimittatthe bhummaṃ yathā “adhanānaṃ dhane ananuppadīyamāne”ti,",
  "atk-s0504a:331_4": "bhedahetūti attho.",
  "atk-s0504a:331_5": "Aññamaññaṃ bhaṇḍanānīti catunnaṃ parisānaṃ tappakkhikānañca “eso dhammo,",
  "atk-s0504a:331_6": "neso dhammo”ti aññamaññaṃ vivadanāni.",
  "atk-s0504a:331_7": "Bhaṇḍanañhi kalahassa pubbabhāgo.",
  "atk-s0504a:331_8": "Paribhāsāti “idañcidañca vo anatthaṃ karissāmā”ti bhayuppādanavasena tajjanā.",
  "atk-s0504a:331_9": "Parikkhepāti jātiādivasena parito khepā,",
  "atk-s0504a:331_10": "dasahi akkosavatthūhi khuṃsanavambhanā.",
  "atk-s0504a:331_11": "Pariccajanāti ukkhepaniyakammakaraṇādivasena nissāraṇā.",
  "atk-s0504a:331_12": "Tatthāti tasmiṃ saṅghabhede,",
  "atk-s0504a:331_13": "tannimitte vā bhaṇḍanādike.",
  "atk-s0504a:331_14": "Appasannāti ratanattayaguṇānaṃ anabhiññā.",
  "atk-s0504a:331_15": "Na pasīdantīti “dhammacārino samacārino”tiādinā yvāyaṃ bhikkhūsu pasādanākāro,",
  "atk-s0504a:331_16": "tathā na pasīdanti,",
  "atk-s0504a:331_17": "tesaṃ vā sotabbaṃ saddhātabbaṃ na maññanti.",
  "atk-s0504a:331_18": "Tathā ca dhamme satthari ca appasannāva honti.",
  "atk-s0504a:331_19": "Ekaccānaṃ aññathattanti puthujjanānaṃ aviruḷhasaddhānaṃ pasādaññathattaṃ.",
  "atk-s0504a:332_0": "Gāthāyaṃ āpāyikotiādīsu apāye nibbattanārahatāya āpāyiko.",
  "atk-s0504a:332_1": "Tatthapi avīcisaṅkhāte mahāniraye uppajjatīti nerayiko.",
  "atk-s0504a:332_2": "Ekaṃ antarakappaṃ paripuṇṇameva katvā tattha tiṭṭhatīti kappaṭṭho.",
  "atk-s0504a:332_3": "Saṅghabhedasaṅkhāte vagge ratoti vaggarato.",
  "atk-s0504a:332_4": "Adhammiyatāya adhammo.",
  "atk-s0504a:332_5": "Bhedakaravatthūhi saṅghabhedasaṅkhāte eva ca adhamme ṭhitoti adhammaṭṭho.",
  "atk-s0504a:332_6": "Yogakkhemā padhaṃsatīti yogakkhemato hitato padhaṃsati parihāyati,",
  "atk-s0504a:332_7": "catūhi vā yogehi anupaddutattā yogakkhemaṃ nāma arahattaṃ nibbānañca,",
  "atk-s0504a:332_8": "tato panassa dhaṃsane vattabbameva natthi.",
  "atk-s0504a:332_9": "Diṭṭhisīlasāmaññato saṃhataṭṭhena saṅghaṃ,",
  "atk-s0504a:332_10": "tato eva ekakammādividhānayogena samaggaṃ sahitaṃ.",
  "atk-s0504a:332_11": "Bhetvānāti pubbe vuttalakkhaṇena saṅghabhedena bhinditvā.",
  "atk-s0504a:332_12": "Kappanti āyukappaṃ.",
  "atk-s0504a:332_13": "So panettha antarakappova.",
  "atk-s0504a:332_14": "Nirayamhīti avīcimahānirayamhi.",
  "atk-s0504a:333_0": "Aṭṭhamasuttavaṇṇanā niṭṭhitā.",
  "atk-s0504a:334_0": "9. Saṅghasāmaggīsuttavaṇṇanā",
  "atk-s0504a:335_0": "19.",
  "atk-s0504a:335_1": "Navame ekadhammoti eko kusaladhammo anavajjadhammo.",
  "atk-s0504a:335_2": "“Ayaṃ dhammo,",
  "atk-s0504a:335_3": "nāyaṃ dhammo”tiādinā sace saṅghe vivādo uppajjeyya,",
  "atk-s0504a:335_4": "tattha dhammakāmena viññunā iti paṭisañcikkhitabbaṃ “ṭhānaṃ kho,",
  "atk-s0504a:335_5": "panetaṃ vijjati,",
  "atk-s0504a:335_6": "yadidaṃ vivādo vaḍḍhamāno saṅgharājiyā vā saṅghabhedāya vā saṃvatteyyā”ti.",
  "atk-s0504a:335_7": "Sace taṃ adhikaraṇaṃ attanā paggahetvā ṭhito,",
  "atk-s0504a:335_8": "aggiṃ akkantena viya sahasā tato oramitabbaṃ.",
  "atk-s0504a:335_9": "Atha parehi taṃ paggahitaṃ sayañcetaṃ sakkoti vūpasametuṃ,",
  "atk-s0504a:335_10": "ussāhajāto hutvā dūrampi gantvā tathā paṭipajjitabbaṃ,",
  "atk-s0504a:335_11": "yathā taṃ vūpasammati.",
  "atk-s0504a:335_12": "Sace pana sayaṃ na sakkoti,",
  "atk-s0504a:335_13": "so ca vivādo uparūpari vaḍḍhateva,",
  "atk-s0504a:335_14": "na vūpasammati.",
  "atk-s0504a:335_15": "Ye tattha patirūpā sikkhākāmā sabrahmacārino,",
  "atk-s0504a:335_16": "te ussāhetvā yena dhammena yena vinayena yena satthusāsanena taṃ adhikaraṇaṃ yathā vūpasammati,",
  "atk-s0504a:335_17": "tathā vūpasametabbaṃ.",
  "atk-s0504a:335_18": "Evaṃ vūpasamentassa yo saṅghasāmaggikaro kusalo dhammo,",
  "atk-s0504a:335_19": "ayamettha ekadhammoti adhippeto.",
  "atk-s0504a:335_20": "So hi ubhatopakkhiyānaṃ dveḷhakajātānaṃ bhikkhūnaṃ,",
  "atk-s0504a:335_21": "tesaṃ anuvattanavasena ṭhitānaṃ bhikkhunīnaṃ upāsakānaṃ upāsikānaṃ tesaṃ ārakkhadevatānaṃ yāvadeva brahmānampi",
  "atk-s0504a:335_22": "uppajjanārahaṃ ahitaṃ dukkhāvahaṃ saṃkilesadhammaṃ apanetvā mahato puññarāsissa kusalābhisandassa hetubhāvato",
  "atk-s0504a:335_23": "sadevakassa lokassa hitasukhāvaho hoti.",
  "atk-s0504a:335_24": "Tena vuttaṃ “ekadhammo,",
  "atk-s0504a:335_25": "bhikkhave,",
  "atk-s0504a:335_26": "loke uppajjamāno uppajjati bahujanahitāyā”tiādi.",
  "atk-s0504a:335_27": "Tassattho anantarasutte vuttavipariyāyena veditabbo.",
  "atk-s0504a:335_28": "Saṅghasāmaggīti saṅghassa samaggabhāvo bhedābhāvo ekakammatā ekuddesatā ca.",
  "atk-s0504a:336_0": "Gāthāyaṃ sukhā saṅghassa sāmaggīti sukhassa paccayabhāvato sāmaggī sukhāti vuttā.",
  "atk-s0504a:336_1": "Yathā “sukho buddhānamuppādo”ti.",
  "atk-s0504a:336_2": "Samaggānañcanuggahoti samaggānaṃ sāmaggianumodanena anuggaṇhanaṃ sāmaggianurūpaṃ,",
  "atk-s0504a:336_3": "yathā te sāmaggiṃ na vijahanti,",
  "atk-s0504a:336_4": "tathā gahaṇaṃ ṭhapanaṃ anubalappadānanti attho.",
  "atk-s0504a:336_5": "Saṅghaṃ samaggaṃ katvānāti bhinnaṃ saṅghaṃ rājipattaṃ vā samaggaṃ sahitaṃ katvā.",
  "atk-s0504a:336_6": "Kappanti āyukappameva.",
  "atk-s0504a:336_7": "Saggamhi modatīti kāmāvacaradevaloke aññe deve dasahi ṭhānehi abhibhavitvā dibbasukhaṃ anubhavanto icchitanipphattiyāva",
  "atk-s0504a:336_8": "modati pamodati lalati kīḷatīti.",
  "atk-s0504a:337_0": "Navamasuttavaṇṇanā niṭṭhitā.",
  "atk-s0504a:338_0": "10. Paduṭṭhacittasuttavaṇṇanā",
  "atk-s0504a:339_0": "20.",
  "atk-s0504a:339_1": "Dasamassa kā uppatti?",
  "atk-s0504a:339_2": "Aṭṭhuppattiyeva.",
  "atk-s0504a:339_3": "Ekadivasaṃ kira bhikkhū dhammasabhāyaṃ sannisinnā kathaṃ samuṭṭhāpesuṃ – “āvuso,",
  "atk-s0504a:339_4": "idhekacco bahuṃ puññakammaṃ karoti,",
  "atk-s0504a:339_5": "ekacco bahuṃ pāpakammaṃ,",
  "atk-s0504a:339_6": "ekacco ubhayavomissakaṃ karoti.",
  "atk-s0504a:339_7": "Tattha vomissakārino kīdiso abhisamparāyo”ti?",
  "atk-s0504a:339_8": "Atha satthā dhammasabhaṃ upaganvā paññattavarabuddhāsane nisinno taṃ kathaṃ sutvā “bhikkhave,",
  "atk-s0504a:339_9": "maraṇāsannakāle saṃkiliṭṭhacittassa duggati pāṭikaṅkhā”ti dassento imāya aṭṭhuppattiyā idaṃ suttaṃ desesi.",
  "atk-s0504a:340_0": "Tattha idhāti desāpadese nipāto.",
  "atk-s0504a:340_1": "Svāyaṃ katthaci padesaṃ upādāya vuccati “idheva tiṭṭhamānassa,",
  "atk-s0504a:340_2": "devabhūtassa me sato”tiādīsu.",
  "atk-s0504a:340_3": "Katthaci sāsanaṃ upādāya “idheva,",
  "atk-s0504a:340_4": "bhikkhave,",
  "atk-s0504a:340_5": "samaṇo idha dutiyo samaṇo”tiādīsu.",
  "atk-s0504a:340_6": "Katthaci padapūraṇamatte “idhāhaṃ,",
  "atk-s0504a:340_7": "bhikkhave,",
  "atk-s0504a:340_8": "bhuttāvī assaṃ pavārito”tiādīsu.",
  "atk-s0504a:340_9": "Katthaci lokaṃ upādāya vuccati “idha tathāgato loke uppajjatī”tiādīsu.",
  "atk-s0504a:340_10": "Idhāpi loke eva daṭṭhabbo.",
  "atk-s0504a:340_11": "Ekaccanti ekaṃ,",
  "atk-s0504a:340_12": "aññataranti attho.",
  "atk-s0504a:340_13": "Puggalanti sattaṃ.",
  "atk-s0504a:340_14": "So hi yathāpaccayaṃ kusalākusalānaṃ tabbipākānañca pūraṇato maraṇavasena galanato ca puggaloti vuccati.",
  "atk-s0504a:340_15": "Paduṭṭhacittanti padosena āghātena duṭṭhacittaṃ.",
  "atk-s0504a:340_16": "Atha vā paduṭṭhacittanti dosena rāgādinā padūsitacittaṃ.",
  "atk-s0504a:340_17": "Ettha ca ekaccanti idaṃ paduṭṭhacittassa puggalassa visesanaṃ.",
  "atk-s0504a:340_18": "Yassa hi paṭisandhidāyakakammaṃ okāsamakāsi,",
  "atk-s0504a:340_19": "so tathā vutto.",
  "atk-s0504a:340_20": "Yassa ca akusalappavattito cittaṃ nivattetvā kusalavasena otāretuṃ na sakkā,",
  "atk-s0504a:340_21": "evaṃ āsannamaraṇo.",
  "atk-s0504a:340_22": "Evanti idāni vattabbākāraṃ dasseti.",
  "atk-s0504a:340_23": "Cetasāti attano cittena cetopariyañāṇena.",
  "atk-s0504a:340_24": "Cetoti tassa puggalassa cittaṃ.",
  "atk-s0504a:340_25": "Pariccāti paricchinditvā pajānāmi.",
  "atk-s0504a:340_26": "Nanu ca yathākammupagañāṇassāyaṃ visayoti?",
  "atk-s0504a:340_27": "Saccametaṃ,",
  "atk-s0504a:340_28": "tadā pavattamānaakusalacittavasena panetaṃ vuttaṃ.",
  "atk-s0504a:341_0": "Imamhi cāyaṃ samayeti imasmiṃ kāle,",
  "atk-s0504a:341_1": "imāyaṃ vā paccayasāmaggiyaṃ,",
  "atk-s0504a:341_2": "ayaṃ puggalo javanavīthiyā aparabhāge kālaṃ kareyya ceti attho.",
  "atk-s0504a:341_3": "Na hi javanakkhaṇe kālaṃkiriyā atthi.",
  "atk-s0504a:341_4": "Yathābhataṃ nikkhitto evaṃ nirayeti yathā ābhataṃ kiñci āharitvā ṭhapitaṃ,",
  "atk-s0504a:341_5": "evaṃ attano kammunā nikkhitto niraye ṭhapito evāti attho.",
  "atk-s0504a:341_6": "Kāyassa bhedāti upādinnakkhandhapariccāgā.",
  "atk-s0504a:341_7": "Paraṃ maraṇāti tadanantaraṃ abhinibbattakkhandhaggahaṇe.",
  "atk-s0504a:341_8": "Atha vā kāyassa bhedāti jīvitindriyassa upacchedā.",
  "atk-s0504a:341_9": "Paraṃ maraṇāti cutito uddhaṃ.",
  "atk-s0504a:342_0": "Apāyantiādi sabbaṃ nirayasseva vevacanaṃ.",
  "atk-s0504a:342_1": "Nirayo hi ayasaṅkhātā sukhā apetoti apāyo;",
  "atk-s0504a:342_2": "saggamokkhahetubhūtā vā puññasammatā ayā apetotipi apāyo.",
  "atk-s0504a:342_3": "Dukkhassa gati paṭisaraṇanti duggati;",
  "atk-s0504a:342_4": "dosabahulattā vā duṭṭhena kammunā nibbattā gatītipi duggati.",
  "atk-s0504a:342_5": "Vivasā nipatanti ettha dukkaṭakammakārino,",
  "atk-s0504a:342_6": "vinassantā vā ettha nipatanti sambhijjamānaṅgapaccaṅgāti vinipāto.",
  "atk-s0504a:342_7": "Natthi ettha assādasaññito ayoti nirassādaṭṭhena nirayo.",
  "atk-s0504a:342_8": "Atha vā apāyaggahaṇena tiracchānayoni vuccati.",
  "atk-s0504a:342_9": "Tiracchānayoni hi apāyo sugatito apetattā,",
  "atk-s0504a:342_10": "na duggati mahesakkhānaṃ nāgarājādīnaṃ sambhavato.",
  "atk-s0504a:342_11": "Duggatiggahaṇena pettivisayo.",
  "atk-s0504a:342_12": "So hi apāyo ceva duggati ca sugatito apetattā dukkhassa ca gatibhūtattā,",
  "atk-s0504a:342_13": "na vinipāto asurasadisaṃ avinipātattā.",
  "atk-s0504a:342_14": "Vinipātaggahaṇena asurakāyo.",
  "atk-s0504a:342_15": "So hi yathāvuttena atthena apāyo ceva duggati ca,",
  "atk-s0504a:342_16": "sabbasampattisamussayehi vinipatitattā vinipātoti ca vuccati.",
  "atk-s0504a:342_17": "Nirayaggahaṇena avīciādianekappakāro nirayova vuccati.",
  "atk-s0504a:342_18": "Idha pana sabbapadehipi nirayova vutto.",
  "atk-s0504a:342_19": "Upapajjantīti paṭisandhiṃ gaṇhanti.",
  "atk-s0504a:343_0": "Gāthāsu paṭhamagāthā saṅgītikāle dhammasaṅgāhakattherehi ṭhapitā.",
  "atk-s0504a:343_1": "Ñatvānāti pubbakālakiriyā.",
  "atk-s0504a:343_2": "Ñāṇapubbakañhi byākaraṇaṃ.",
  "atk-s0504a:343_3": "Hetuattho vā tvā-",
  "atk-s0504a:343_4": "saddo yathā “sīhaṃ disvā bhayaṃ hotī”ti,",
  "atk-s0504a:343_5": "jānanahetūti attho. Buddho,",
  "atk-s0504a:343_6": "bhikkhūnaṃ santiketi buddho bhagavā attano santike bhikkhūnaṃ etaṃ parato dvīhi gāthāhi vuccamānaṃ atthaṃ byākāsi.",
  "atk-s0504a:343_7": "Sesaṃ vuttanayameva.",
  "atk-s0504a:344_0": "Dasamasuttavaṇṇanā niṭṭhitā.",
  "atk-s0504a:345_0": "Dutiyavaggavaṇṇanā niṭṭhitā.",
  "atk-s0504a:346_0": "3. Tatiyavaggo",
  "atk-s0504a:347_0": "1. Pasannacittasuttavaṇṇanā",
  "atk-s0504a:348_0": "21.",
  "atk-s0504a:348_1": "Tatiyavaggassa paṭhame pasannacittanti ratanattayasaddhāya kammaphalasaddhāya ca pasannamānasaṃ.",
  "atk-s0504a:348_2": "Sugatinti sundaraṃ gatiṃ,",
  "atk-s0504a:348_3": "sukhassa vā gatinti sugatiṃ.",
  "atk-s0504a:348_4": "Sagganti rūpādisampattīhi suṭṭhu agganti saggaṃ.",
  "atk-s0504a:348_5": "Lokanti lokiyanti ettha puññapāpaphalāni,",
  "atk-s0504a:348_6": "lujjanaṭṭheneva vā lokaṃ.",
  "atk-s0504a:348_7": "Ettha ca sugatiggahaṇena manussagatipi saṅgayhati,",
  "atk-s0504a:348_8": "saggaggahaṇena devagati eva.",
  "atk-s0504a:348_9": "Sesaṃ heṭṭhā vuttanayameva.",
  "atk-s0504a:349_0": "Paṭhamasuttavaṇṇanā niṭṭhitā.",
  "atk-s0504a:350_0": "2. Mettasuttavaṇṇanā",
  "atk-s0504a:351_0": "22.",
  "atk-s0504a:351_1": "Dutiye mā,",
  "atk-s0504a:351_2": "bhikkhave,",
  "atk-s0504a:351_3": "puññānanti ettha māti paṭisedhe nipāto.",
  "atk-s0504a:351_4": "Puññasaddo “kusalānaṃ,",
  "atk-s0504a:351_5": "bhikkhave,",
  "atk-s0504a:351_6": "dhammānaṃ samādānahetu evamidaṃ puññaṃ pavaḍḍhatī”tiādīsu puññaphale āgato.",
  "atk-s0504a:351_7": "“Avijjāgatoyaṃ,",
  "atk-s0504a:351_8": "bhikkhave,",
  "atk-s0504a:351_9": "purisapuggalo puññañce saṅkhāraṃ abhisaṅkharotī”tiādīsu kāmarūpāvacarasucarite.",
  "atk-s0504a:351_10": "“Puññūpagaṃ bhavati viññāṇa”ntiādīsu sugativisesabhūte upapattibhave.",
  "atk-s0504a:351_11": "“Tīṇimāni,",
  "atk-s0504a:351_12": "bhikkhave,",
  "atk-s0504a:351_13": "puññakiriyavatthūni –",
  "atk-s0504a:351_14": "dānamayaṃ puññakiriyavatthu,",
  "atk-s0504a:351_15": "sīlamayaṃ puññakiriyavatthu,",
  "atk-s0504a:351_16": "bhāvanāmayaṃ puññakiriyavatthū”tiādīsu kusalacetanāyaṃ.",
  "atk-s0504a:351_17": "Idha pana tebhūmakakusaladhamme veditabbo.",
  "atk-s0504a:351_18": "Bhāyitthāti ettha duvidhaṃ bhayaṃ ñāṇabhayaṃ,",
  "atk-s0504a:351_19": "sārajjabhayanti.",
  "atk-s0504a:351_20": "Tattha “yepi te,",
  "atk-s0504a:351_21": "bhikkhave,",
  "atk-s0504a:351_22": "devā dīghāyukā vaṇṇavanto sukhabahulā uccesu vimānesu ciraṭṭhitikā,",
  "atk-s0504a:351_23": "tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī”tiādīsu āgataṃ ñāṇabhayaṃ.",
  "atk-s0504a:351_24": "“Ahudeva bhayaṃ,",
  "atk-s0504a:351_25": "ahu chambhitattaṃ,",
  "atk-s0504a:351_26": "ahu lomahaṃso”tiādīsu āgataṃ sārajjabhayaṃ.",
  "atk-s0504a:351_27": "Idhāpi sārajjabhayameva.",
  "atk-s0504a:351_28": "Ayañhettha attho –",
  "atk-s0504a:351_29": "bhikkhave,",
  "atk-s0504a:351_30": "dīgharattaṃ kāyavacīsaṃyamo vattapaṭivattapūraṇaṃ ekāsanaṃ,",
  "atk-s0504a:351_31": "ekaseyyaṃ,",
  "atk-s0504a:351_32": "indriyadamo,",
  "atk-s0504a:351_33": "dhutadhammehi cittassa niggaho,",
  "atk-s0504a:351_34": "satisampajaññaṃ,",
  "atk-s0504a:351_35": "kammaṭṭhānānuyogavasena vīriyārambhoti evamādīni yāni bhikkhunā,",
  "atk-s0504a:351_36": "nirantaraṃ pavattetabbāni puññāni,",
  "atk-s0504a:351_37": "tehi mā bhāyittha,",
  "atk-s0504a:351_38": "mā bhayaṃ santāsaṃ āpajjittha,",
  "atk-s0504a:351_39": "ekaccassa diṭṭhadhammasukhassa uparodhabhayena samparāyikanibbānasukhadāyakehi puññehi mā bhāyitthāti.",
  "atk-s0504a:351_40": "Nissakke hi idaṃ sāmivacanaṃ.",
  "atk-s0504a:352_0": "Idāni tato abhāyitabbabhāve kāraṇaṃ dassento “sukhasseta”ntiādimāha.",
  "atk-s0504a:352_1": "Tattha sukhasaddo “sukho buddhānaṃ uppādo,",
  "atk-s0504a:352_2": "sukhā virāgatā loke”tiādīsu sukhamūle āgato.",
  "atk-s0504a:352_3": "“Yasmā ca kho, mahāli,",
  "atk-s0504a:352_4": "rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe.",
  "atk-s0504a:352_5": "“Yāvañcidaṃ,",
  "atk-s0504a:352_6": "bhikkhave,",
  "atk-s0504a:352_7": "na sukaraṃ akkhānena pāpuṇituṃ yāva sukhā saggā”tiādīsu sukhapaccayaṭṭhāne.",
  "atk-s0504a:352_8": "“Sukho puññassa uccayo”tiādīsu sukhahetumhi.",
  "atk-s0504a:352_9": "“Diṭṭhadhammasukhavihārā ete dhammā”tiādīsu abyāpajje.",
  "atk-s0504a:352_10": "“Nibbānaṃ paramaṃ sukha”ntiādīsu nibbāne.",
  "atk-s0504a:352_11": "“Sukhassa ca pahānā”tiādīsu sukhavedanāyaṃ.",
  "atk-s0504a:352_12": "“Adukkhamasukhaṃ santaṃ,",
  "atk-s0504a:352_13": "sukhamicceva bhāsita”ntiādīsu upekkhāvedanāyaṃ.",
  "atk-s0504a:352_14": "“Dvepi mayā, ānanda,",
  "atk-s0504a:352_15": "vedanā vuttā pariyāyena sukhā vedanā,",
  "atk-s0504a:352_16": "dukkhā vedanā”tiādīsu iṭṭhasukhe.",
  "atk-s0504a:352_17": "“Sukho vipāko puññāna”ntiādīsu sukhavipāke.",
  "atk-s0504a:352_18": "Idhāpi iṭṭhavipāke eva daṭṭhabbo.",
  "atk-s0504a:352_19": "Iṭṭhassātiādīsu esitabbato aniṭṭhapaṭikkhepato ca iṭṭhassa,",
  "atk-s0504a:352_20": "kamanīyato manasmiñca kamanato pavisanato kantassa,",
  "atk-s0504a:352_21": "piyāyitabbato santappanato ca piyassa,",
  "atk-s0504a:352_22": "mānanīyato manassa pavaḍḍhanato ca manāpassāti attho veditabbo.",
  "atk-s0504a:352_23": "Yadidaṃ puññānīti “puññānī”ti yadidaṃ vacanaṃ,",
  "atk-s0504a:352_24": "etaṃ sukhassa iṭṭhassa vipākassa adhivacanaṃ nāmaṃ,",
  "atk-s0504a:352_25": "sukhameva taṃ yadidaṃ puññanti phalena kāraṇassa abhedūpacāraṃ vadati.",
  "atk-s0504a:352_26": "Tena katūpacitānaṃ puññānaṃ avassaṃbhāviphalaṃ sutvā appamattena sakkaccaṃ puññāni kātabbānīti puññakiriyāyaṃ niyojeti,",
  "atk-s0504a:352_27": "ādarañca nesaṃ tattha uppādeti.",
  "atk-s0504a:353_0": "Idāni attanā sunettakāle katena puññakammena dīgharattaṃ paccanubhūtaṃ bhavantarapaṭicchannaṃ uḷāratamaṃ",
  "atk-s0504a:353_1": "puññavipākaṃ udāharitvā tamatthaṃ pākaṭaṃ karonto “abhijānāmi kho panāha”ntiādimāha.",
  "atk-s0504a:353_2": "Tattha abhijānāmīti abhivisiṭṭhena ñāṇena jānāmi,",
  "atk-s0504a:353_3": "paccakkhato bujjhāmi.",
  "atk-s0504a:353_4": "Dīgharattanti cirakālaṃ.",
  "atk-s0504a:353_5": "Puññānanti dānādikusaladhammānaṃ.",
  "atk-s0504a:353_6": "Satta vassānīti satta saṃvaccharāni.",
  "atk-s0504a:353_7": "Mettacittanti mijjatīti mettā,",
  "atk-s0504a:353_8": "siniyhatīti attho.",
  "atk-s0504a:353_9": "Mitte bhavā,",
  "atk-s0504a:353_10": "mittassa vā esā pavattītipi mettā.",
  "atk-s0504a:353_11": "Lakkhaṇādito pana hitākārappavattilakkhaṇā,",
  "atk-s0504a:353_12": "hitūpasaṃhārarasā,",
  "atk-s0504a:353_13": "āghātavinayapaccupaṭṭhānā,",
  "atk-s0504a:353_14": "sattānaṃ manāpabhāvadassanapadaṭṭhānā.",
  "atk-s0504a:353_15": "Byāpādūpasamo etissā sampatti,",
  "atk-s0504a:353_16": "sinehāsambhavo vipatti.",
  "atk-s0504a:353_17": "Sā etassa atthīti mettacittaṃ.",
  "atk-s0504a:353_18": "Bhāvetvāti mettāsahagataṃ cittaṃ,",
  "atk-s0504a:353_19": "cittasīsena samādhi vuttoti mettāsamādhiṃ mettābrahmavihāraṃ uppādetvā ceva vaḍḍhetvā ca.",
  "atk-s0504a:353_20": "Satta saṃvaṭṭavivaṭṭakappeti satta mahākappe. Saṃvaṭṭa-",
  "atk-s0504a:353_21": "vivaṭṭaggahaṇeneva hi saṃvaṭṭaṭṭhāyi-",
  "atk-s0504a:353_22": "vivaṭṭaṭṭhāyinopi gahitā.",
  "atk-s0504a:353_23": "Imaṃ lokanti kāmalokaṃ.",
  "atk-s0504a:353_24": "Saṃvaṭṭamāne sudanti saṃvaṭṭamāne.",
  "atk-s0504a:353_25": "Sudanti nipātamattaṃ vinassamāneti attho.",
  "atk-s0504a:353_26": "“Saṃvattamāne suda”nti ca paṭhanti.",
  "atk-s0504a:353_27": "Kappeti kāle.",
  "atk-s0504a:353_28": "Kappasīsena hi kālo vutto.",
  "atk-s0504a:353_29": "Kāle khīyamāne kappopi khīyateva. Yathāha –",
  "atk-s0504a:354_0": "“Kālo ghasati bhūtāni, sabbāneva sahattanā”ti. ;",
  "atk-s0504a:355_0": "“Ābhassarūpago homī”ti vuttattā tejosaṃvaṭṭavasenettha kappavuṭṭhānaṃ veditabbaṃ.",
  "atk-s0504a:355_1": "Ābhassarūpagoti tattha paṭisandhiggahaṇavasena ābhassarabrahmalokaṃ upagacchāmīti ābhassarūpago homi.",
  "atk-s0504a:355_2": "Vivaṭṭamāneti saṇṭhahamāne,",
  "atk-s0504a:355_3": "jāyamāneti attho.",
  "atk-s0504a:355_4": "Suññaṃ brahmavimānaṃ upapajjāmīti kassaci sattassa tattha nibbattassa abhāvato suññaṃ,",
  "atk-s0504a:355_5": "yaṃ paṭhamajjhānabhūmisaṅkhātaṃ brahmavimānaṃ ādito nibbattaṃ,",
  "atk-s0504a:355_6": "taṃ paṭisandhiggahaṇavasena upapajjāmi upemi.",
  "atk-s0504a:355_7": "Brahmāti kāmāvacarasattehi seṭṭhaṭṭhena tathā tathā brūhitaguṇatāya brahmavihārato nibbattaṭṭhena ca brahmā.",
  "atk-s0504a:355_8": "Brahmapārisajjabrahmapurohitehi mahanto brahmāti mahābrahmā.",
  "atk-s0504a:355_9": "Tato eva te abhibhavitvā ṭhitattā abhibhū.",
  "atk-s0504a:355_10": "Tehi kenaci guṇena na abhibhūtoti anabhibhūto.",
  "atk-s0504a:355_11": "Aññadatthūti ekaṃsavacane nipāto.",
  "atk-s0504a:355_12": "Dasoti dassanasīlo,",
  "atk-s0504a:355_13": "so atītānāgatapaccuppannānaṃ dassanasamattho,",
  "atk-s0504a:355_14": "abhiññāṇena passitabbaṃ passāmīti attho.",
  "atk-s0504a:355_15": "Sesabrahmānaṃ iddhipādabhāvanābalena attano cittañca mama vase vattemīti vasavattī homīti yojetabbaṃ.",
  "atk-s0504a:355_16": "Tadā kira bodhisatto aṭṭhasamāpattilābhīpi samāno tathā sattahitaṃ attano pāramiparipūraṇañca olokento",
  "atk-s0504a:355_17": "tāsu eva dvīsu jhānabhūmīsu nikantiṃ uppādetvā mettābrahmavihāravasena aparāparaṃ saṃsari.",
  "atk-s0504a:355_18": "Tena vuttaṃ “sattavassāni…pe…",
  "atk-s0504a:355_19": "vasavattī”ti.",
  "atk-s0504a:356_0": "Evaṃ bhagavā rūpāvacarapuññassa vipākamahantataṃ pakāsetvā idāni kāmāvacarapuññassāpi taṃ dassento “chattiṃsakkhattu”ntiādimāha.",
  "atk-s0504a:356_1": "Tattha sakko ahosinti chattiṃsa vāre aññattha anupapajjitvā nirantaraṃ sakko devānamindo tāvatiṃsadevarājā ahosi.",
  "atk-s0504a:356_2": "Rājā ahosintiādīsu catūhi acchariyadhammehi catūhi ca saṅgahavatthūhi lokaṃ rañjetīti rājā.",
  "atk-s0504a:356_3": "Cakkaratanaṃ vatteti,",
  "atk-s0504a:356_4": "catūhi sampatticakkehi vattati,",
  "atk-s0504a:356_5": "tehi ca paraṃ vatteti,",
  "atk-s0504a:356_6": "parahitāya ca iriyāpathacakkānaṃ vatto etasmiṃ atthīti cakkavattī.",
  "atk-s0504a:356_7": "Rājāti cettha sāmaññaṃ,",
  "atk-s0504a:356_8": "cakkavattīti visesaṃ.",
  "atk-s0504a:356_9": "Dhammena caratīti dhammiko.",
  "atk-s0504a:356_10": "Ñāyena samena vattatīti attho.",
  "atk-s0504a:356_11": "Dhammeneva rajjaṃ labhitvā rājā jātoti dhammarājā.",
  "atk-s0504a:356_12": "Parahitadhammacaraṇena vā dhammiko,",
  "atk-s0504a:356_13": "attahitadhammacaraṇena dhammarājā,",
  "atk-s0504a:356_14": "caturantāya issaroti cāturanto,",
  "atk-s0504a:356_15": "catusamuddantāya catubbidhadīpavibhūsitāya ca pathaviyā issaroti attho.",
  "atk-s0504a:356_16": "Ajjhattaṃ kopādipaccatthike,",
  "atk-s0504a:356_17": "bahiddhā ca sabbarājāno adaṇḍena asatthena vijesīti vijitāvī.",
  "atk-s0504a:356_18": "Janapade thāvarabhāvaṃ dhuvabhāvaṃ patto,",
  "atk-s0504a:356_19": "na sakkā kenaci tato cāletuṃ janapado vā tamhi thāvariyappatto anuyutto sakammanirato acalo asampavedhīti janapadatthāvariyappatto.",
  "atk-s0504a:357_0": "Cakkaratanaṃ,",
  "atk-s0504a:357_1": "hatthiratanaṃ,",
  "atk-s0504a:357_2": "assaratanaṃ,",
  "atk-s0504a:357_3": "maṇiratanaṃ,",
  "atk-s0504a:357_4": "itthiratanaṃ,",
  "atk-s0504a:357_5": "gahapatiratanaṃ,",
  "atk-s0504a:357_6": "pariṇāyakaratananti imehi sattahi ratanehi samupetoti sattaratanasamannāgato.",
  "atk-s0504a:357_7": "Tesu hi rājā cakkavatti cakkaratanena ajitaṃ jināti,",
  "atk-s0504a:357_8": "hatthiassaratanehi vijite sukheneva anuvicarati,",
  "atk-s0504a:357_9": "pariṇāyakaratanena vijitamanurakkhati,",
  "atk-s0504a:357_10": "sesehi upabhogasukhamanubhavati.",
  "atk-s0504a:357_11": "Paṭhamena cassa ussāhasattiyogo,",
  "atk-s0504a:357_12": "pacchimena mantasattiyogo,",
  "atk-s0504a:357_13": "hatthiassagahapatiratanehi pabhūsattiyogo suparipuṇṇo hoti,",
  "atk-s0504a:357_14": "itthimaṇiratanehi tividhasattiyogaphalaṃ.",
  "atk-s0504a:357_15": "So itthimaṇiratanehi paribhogasukhamanubhavati,",
  "atk-s0504a:357_16": "sesehi upabhogasukhaṃ.",
  "atk-s0504a:357_17": "Visesato cassa purimāni tīṇi adosakusalamūlajanitakammānubhāvena sampajjanti,",
  "atk-s0504a:357_18": "majjhimāni alobhakusalamūlajanitakammānubhāvena,",
  "atk-s0504a:357_19": "pacchimamekaṃ amohakusalamūlajanitakammānubhāvenāti veditabbaṃ padesarajjassāti khuddakarajjassa.",
  "atk-s0504a:358_0": "Etadahosīti attano sampattiyo paccavekkhantassa pacchime cakkavattikāle etaṃ “kissa nu kho me idaṃ kammassa phala”ntiādikaṃ ahosi.",
  "atk-s0504a:358_1": "Sabbatthakameva tasmiṃ tasmimpi bhave etadahosiyeva.",
  "atk-s0504a:358_2": "Tatthāyaṃ cakkavattikālavasena yojanā.",
  "atk-s0504a:358_3": "Evaṃmahiddhikoti maṇiratanahatthiratanādippamukhāya kosavāhanasampattiyā janapadatthāvariyappattiyā ca evaṃmahiddhiko.",
  "atk-s0504a:358_4": "Evaṃmahānubhāvoti cakkaratanādisamannāgamena kassacipi pīḷaṃ akarontova sabbarājūhi sirasā sampaṭicchitasāsanavehāsagamanādīhi evaṃ mahānubhāvo.",
  "atk-s0504a:358_5": "Dānassāti annādideyyadhammapariccāgassa.",
  "atk-s0504a:358_6": "Damassāti cakkhādiindriyadamanassa ceva samādhānavasena rāgādikilesadamanassa ca.",
  "atk-s0504a:358_7": "Saṃyamassāti kāyavacīsaṃyamassa.",
  "atk-s0504a:358_8": "Tattha yaṃ samādhānavasena kilesadamanaṃ,",
  "atk-s0504a:358_9": "taṃ bhāvanāmayaṃ puññaṃ,",
  "atk-s0504a:358_10": "tañca kho mettābrahmavihārabhūtaṃ idhādhippetaṃ.",
  "atk-s0504a:358_11": "Tasmiñca upacārappanābhedena duvidhe yaṃ appanāppattaṃ,",
  "atk-s0504a:358_12": "tenassa yathāvuttāsu dvīsu jhānabhūmīsu upapatti ahosi.",
  "atk-s0504a:358_13": "Itarena tividhenāpi yathārahaṃ pattacakkavattiādibhāvoti veditabbaṃ.",
  "atk-s0504a:359_0": "Iti bhagavā attānaṃ kāyasakkhi katvā puññānaṃ vipākamahantataṃ pakāsetvā idāni tamevatthaṃ gāthābandhena dassento “puññamevā”tiādimāha.",
  "atk-s0504a:359_1": "Tattha puññameva so sikkheyyāti yo atthakāmo kulaputto,",
  "atk-s0504a:359_2": "so puññaphalanibbattanato,",
  "atk-s0504a:359_3": "attano santānaṃ punanato ca “puñña”nti laddhanāmaṃ tividhaṃ kusalameva sikkheyya niveseyya upacineyya pasaveyyāti attho.",
  "atk-s0504a:359_4": "Āyatagganti vipulaphalatāya uḷāraphalatāya āyataggaṃ,",
  "atk-s0504a:359_5": "piyamanāpaphalatāya vā āyatiṃ uttamanti āyataggaṃ,",
  "atk-s0504a:359_6": "āyena vā yonisomanasikārādippaccayena uḷāratamena agganti āyataggaṃ.",
  "atk-s0504a:359_7": "Takāro padasandhikaro.",
  "atk-s0504a:359_8": "Atha vā āyena puññaphalena aggaṃ padhānanti āyataggaṃ.",
  "atk-s0504a:359_9": "Tato eva sukhudrayaṃ sukhavipākanti attho.",
  "atk-s0504a:360_0": "Katamaṃ pana taṃ puññaṃ,",
  "atk-s0504a:360_1": "kathañca naṃ sikkheyyāti āha “dānañca samacariyañca,",
  "atk-s0504a:360_2": "mettacittañca bhāvaye”ti.",
  "atk-s0504a:360_3": "Tattha samacariyanti kāyavisamādīni vajjetvā kāyasamādicaritaṃ,",
  "atk-s0504a:360_4": "suvisuddhaṃ sīlanti attho.",
  "atk-s0504a:360_5": "Bhāvayeti attano santāne uppādeyya vaḍḍheyya.",
  "atk-s0504a:360_6": "Ete dhammeti ete dānādike sucaritadhamme.",
  "atk-s0504a:360_7": "Sukhasamuddayeti sukhānisaṃse,",
  "atk-s0504a:360_8": "ānisaṃsaphalampi nesaṃ sukhamevāti dasseti.",
  "atk-s0504a:360_9": "Abyāpajjaṃ sukhaṃ lokanti kāmacchandādibyāpādavirahitattā abyāpajjaṃ niddukkhaṃ,",
  "atk-s0504a:360_10": "parapīḷābhāve pana vattabbaṃ natthi.",
  "atk-s0504a:360_11": "Jhānasamāpattivasena sukhabahulattā sukhaṃ,",
  "atk-s0504a:360_12": "ekantasukhañca brahmalokaṃ jhānapuññānaṃ,",
  "atk-s0504a:360_13": "itarapuññānaṃ pana tadaññaṃ sampattibhavasaṅkhātaṃ sukhaṃ lokaṃ paṇḍito sappañño upapajjati upeti.",
  "atk-s0504a:360_14": "Iti imasmiṃ sutte gāthāsu ca vaṭṭasampatti eva kathitā.",
  "atk-s0504a:361_0": "Dutiyasuttavaṇṇanā niṭṭhitā.",
  "atk-s0504a:362_0": "3. Ubhayatthasuttavaṇṇanā",
  "atk-s0504a:363_0": "23.",
  "atk-s0504a:363_1": "Tatiye bhāvitoti uppādito ca vaḍḍhito ca.",
  "atk-s0504a:363_2": "Bahulīkatoti punappunaṃ kato.",
  "atk-s0504a:363_3": "Atthoti hitaṃ.",
  "atk-s0504a:363_4": "Tañhi araṇīyato upagantabbato atthoti vuccati.",
  "atk-s0504a:363_5": "Samadhigayha tiṭṭhatīti sammā pariggahetvā avijahitvā vattati.",
  "atk-s0504a:363_6": "Diṭṭhadhammikanti diṭṭhadhammo vuccati paccakkhabhūto attabhāvo,",
  "atk-s0504a:363_7": "diṭṭhadhamme bhavaṃ diṭṭhadhammikaṃ,",
  "atk-s0504a:363_8": "idhalokapariyāpannanti attho.",
  "atk-s0504a:363_9": "Samparāyikanti dhammavasena samparetabbato samparāyo, paraloko,",
  "atk-s0504a:363_10": "samparāye bhavaṃ samparāyikaṃ,",
  "atk-s0504a:363_11": "paralokapariyāpannanti vuttaṃ hoti.",
  "atk-s0504a:364_0": "Ko panesa diṭṭhadhammiko nāma attho,",
  "atk-s0504a:364_1": "ko vā samparāyikoti?",
  "atk-s0504a:364_2": "Saṅkhepena tāva yaṃ idhalokasukhaṃ,",
  "atk-s0504a:364_3": "yañcetarahi idhalokasukhāvahaṃ,",
  "atk-s0504a:364_4": "ayaṃ diṭṭhadhammiko attho.",
  "atk-s0504a:364_5": "Seyyathidaṃ –",
  "atk-s0504a:364_6": "gahaṭṭhānaṃ tāva idha yaṃ kiñci vittūpakaraṇaṃ,",
  "atk-s0504a:364_7": "anākulakammantatā,",
  "atk-s0504a:364_8": "ārogyasaṃvidhānaṃ,",
  "atk-s0504a:364_9": "vatthuvisadakiriyāyogavihitāni sippāyatanavijjāṭṭhānāni saṅgahitaparijanatāti evamādi.",
  "atk-s0504a:364_10": "Pabbajitānaṃ pana ye ime jīvitaparikkhārā cīvarapiṇḍapātasenāsanagilānappaccayabhesajjaparikkhārā.",
  "atk-s0504a:364_11": "Tesaṃ akicchalābho,",
  "atk-s0504a:364_12": "tattha ca saṅkhāya paṭisevanā,",
  "atk-s0504a:364_13": "saṅkhāya parivajjanā,",
  "atk-s0504a:364_14": "vatthuvisadakiriyā,",
  "atk-s0504a:364_15": "appicchatā,",
  "atk-s0504a:364_16": "santuṭṭhi, paviveko,",
  "atk-s0504a:364_17": "asaṃsaggoti evamādi.",
  "atk-s0504a:364_18": "Patirūpadesavāsasappurisūpanissayasaddhammassavanayonisomanasikārādayo pana ubhayesaṃ sādhāraṇā ubhayānurūpā cāti veditabbā.",
  "atk-s0504a:365_0": "Appamādoti ettha appamādo pamādappaṭipakkhato veditabbo.",
  "atk-s0504a:365_1": "Ko panesa pamādo nāma?",
  "atk-s0504a:365_2": "Pamajjanākāro.",
  "atk-s0504a:365_3": "Vuttaṃ hetaṃ –",
  "atk-s0504a:366_0": "“Tattha katamo pamādo?",
  "atk-s0504a:366_1": "Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppādanaṃ",
  "atk-s0504a:366_2": "kusalānaṃ vā dhammānaṃ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā",
  "atk-s0504a:366_3": "nikkhittadhuratā anāsevanā abhāvanā abahulīkammaṃ anadhiṭṭhānaṃ ananuyogopamādo.",
  "atk-s0504a:366_4": "Yo evarūpo pamādo pamajjanā pamajjitattaṃ.",
  "atk-s0504a:366_5": "Ayaṃ vuccati pamādo”ti.",
  "atk-s0504a:367_0": "Tasmā vuttappaṭipakkhato appamādo veditabbo.",
  "atk-s0504a:367_1": "Atthato hi so satiyā avippavāso,",
  "atk-s0504a:367_2": "niccaṃ upaṭṭhitassatiyā etaṃ nāmaṃ.",
  "atk-s0504a:367_3": "Apare pana “satisampajaññayogena pavattā cattāro arūpino khandhā appamādo”ti vadanti.",
  "atk-s0504a:368_0": "“Bhāvito bahūlīkato”ti vuttaṃ,",
  "atk-s0504a:368_1": "kathaṃ panāyaṃ appamādo bhāvetabboti?",
  "atk-s0504a:368_2": "Na appamādabhāvanā nāma visuṃ ekabhāvanā atthi.",
  "atk-s0504a:368_3": "Yā hi kāci puññakiriyā kusalakiriyā,",
  "atk-s0504a:368_4": "sabbā sā appamādabhāvanātveva veditabbā.",
  "atk-s0504a:368_5": "Visesato pana vivaṭṭūpanissayaṃ saraṇagamanaṃ kāyikavācasikasaṃvarañca upādāya sabbā sīlabhāvanā,",
  "atk-s0504a:368_6": "sabbā samādhibhāvanā,",
  "atk-s0504a:368_7": "sabbā paññābhāvanā,",
  "atk-s0504a:368_8": "sabbā kusalabhāvanā,",
  "atk-s0504a:368_9": "anavajjabhāvanā,",
  "atk-s0504a:368_10": "appamādabhāvanāti veditabbā.",
  "atk-s0504a:368_11": "“Appamādo”ti hi idaṃ mahantaṃ atthaṃ dīpeti,",
  "atk-s0504a:368_12": "mahantaṃ atthaṃ pariggahetvā tiṭṭhati.",
  "atk-s0504a:368_13": "Sakalampi tepiṭakaṃ buddhavacanaṃ āharitvā appamādapadassa atthaṃ katvā kathento dhammakathiko “atitthena pakkhando”ti na vattabbo. Kasmā?",
  "atk-s0504a:368_14": "Appamādapadassa mahantabhāvato.",
  "atk-s0504a:368_15": "Tathā hi sammāsambuddho kusinārāyaṃ yamakasālānamantare parinibbānasamaye nipanno abhisambodhito paṭṭhāya",
  "atk-s0504a:368_16": "pañcacattālīsāya vassesu attanā bhāsitaṃ dhammaṃ ekena padena saṅgahetvā dassento –",
  "atk-s0504a:368_17": "“appamādena sampādethā”ti bhikkhūnaṃ ovādamadāsi.",
  "atk-s0504a:368_18": "Tathā ca vuttaṃ –",
  "atk-s0504a:369_0": "“Seyyathāpi,",
  "atk-s0504a:369_1": "bhikkhave,",
  "atk-s0504a:369_2": "yāni kānici jaṅgalānaṃ pāṇānaṃ padajātāni,",
  "atk-s0504a:369_3": "sabbāni tāni hatthipade samodhānaṃ gacchanti,",
  "atk-s0504a:369_4": "hatthipadaṃ tesaṃ aggamakkhāyati yadidaṃ mahantaṭṭhena;",
  "atk-s0504a:369_5": "evameva kho,",
  "atk-s0504a:369_6": "bhikkhave,",
  "atk-s0504a:369_7": "ye keci kusalā dhammā,",
  "atk-s0504a:369_8": "sabbete appamādamūlakā appamādasamosaraṇā,",
  "atk-s0504a:369_9": "appamādo tesaṃ dhammānaṃ aggamakkhāyatī”ti.",
  "atk-s0504a:370_0": "Gāthāsu appamādaṃ pasaṃsantīti dānādipuññakiriyāsu appamādaṃ appamajjanaṃ paṇḍitā sappaññā buddhādayo pasaṃsanti,",
  "atk-s0504a:370_1": "vaṇṇenti thomenti. Kasmā?",
  "atk-s0504a:370_2": "Yasmā appamatto ubho atthe adhigaṇhāti paṇḍito.",
  "atk-s0504a:370_3": "Ke pana te ubho atthāti āha –",
  "atk-s0504a:370_4": "“diṭṭhe dhamme ca yo attho,",
  "atk-s0504a:370_5": "yo cattho samparāyiko”ti,",
  "atk-s0504a:370_6": "evamettha padayojanā veditabbā.",
  "atk-s0504a:370_7": "Idhāpi diṭṭhe dhamme ca yo atthoti gahaṭṭhassa tāva “anavajjāni kammāni,",
  "atk-s0504a:370_8": "anākulā ca kammantā”tiādinā nayena vutto kasigorakkhādividhinā laddhabbo attho,",
  "atk-s0504a:370_9": "pabbajitassa pana avippaṭisārādiattho veditabbo.",
  "atk-s0504a:370_10": "Yo cattho samparāyikoti pana ubhayesampi dhammacariyāva vuttāti veditabbā.",
  "atk-s0504a:370_11": "Atthābhisamayāti duvidhassapi atthassa hitassa paṭilābhā,",
  "atk-s0504a:370_12": "laddhabbena samiti saṅgati samodhānanti samayo, lābho.",
  "atk-s0504a:370_13": "Samayo eva abhisamayo,",
  "atk-s0504a:370_14": "abhimukhabhāvena vā samayo abhisamayoti evamettha abhisamayo veditabbo.",
  "atk-s0504a:370_15": "Dhitisampannattā dhīro.",
  "atk-s0504a:370_16": "Tatiyena cettha attha-",
  "atk-s0504a:370_17": "saddena paramatthassa nibbānassāpi saṅgaho veditabbo.",
  "atk-s0504a:370_18": "Sesaṃ suviññeyyameva.",
  "atk-s0504a:370_19": "Iti imasmiṃ sutte vaṭṭasampatti eva kathitā.",
  "atk-s0504a:370_20": "Gāthāyaṃ pana vivaṭṭassapi saṅgaho daṭṭhabbo.",
  "atk-s0504a:370_21": "Tathā hi vuttaṃ –",
  "atk-s0504a:371_0": "“Appamādo amatapadaṃ, pamādo maccuno padaṃ;",
  "atk-s0504a:372_0": "Appamattā na mīyanti, ye pamattā yathā matā.",
  "atk-s0504a:373_0": "“Evaṃ visesato ñatvā, appamādamhi paṇḍitā;",
  "atk-s0504a:374_0": "Appamāde pamodanti, ariyānaṃ gocare ratā.",
  "atk-s0504a:375_0": "“Te jhāyino sātatikā, niccaṃ daḷhaparakkamā;",
  "atk-s0504a:376_0": "Phusanti dhīrā nibbānaṃ, yogakkhemaṃ anuttara”nti. ;",
  "atk-s0504a:377_0": "Tasmā “atthābhisamayā”ti ettha lokuttaratthavasenapi attho veditabbo.",
  "atk-s0504a:378_0": "Tatiyasuttavaṇṇanā niṭṭhitā.",
  "atk-s0504a:379_0": "4. Aṭṭhipuñjasuttavaṇṇanā",
  "atk-s0504a:380_0": "24.",
  "atk-s0504a:380_1": "Catutthe ekapuggalassāti ettha puggaloti ayaṃ vohārakathā.",
  "atk-s0504a:380_2": "Buddhassa hi bhagavato duvidhā desanā sammutidesanā ca paramatthadesanā cāti.",
  "atk-s0504a:380_3": "Tattha “puggalo, satto, itthī, puriso, khattiyo, brāhmaṇo, devo,",
  "atk-s0504a:380_4": "māro”ti evarūpā sammutidesanā. “Aniccaṃ, dukkhaṃ, anattā, khandhā, dhātu, āyatanā,",
  "atk-s0504a:380_5": "satipaṭṭhānā”ti evarūpā paramatthadesanā.",
  "atk-s0504a:380_6": "Tattha bhagavā ye sammutivasena desanaṃ sutvā visesamadhigantuṃ samatthā,",
  "atk-s0504a:380_7": "nesaṃ sammutidesanaṃ deseti.",
  "atk-s0504a:380_8": "Ye pana paramatthavasena desanaṃ sutvā visesamadhigantuṃ samatthā,",
  "atk-s0504a:380_9": "tesaṃ paramatthadesanaṃ deseti.",
  "atk-s0504a:381_0": "Tatthāyaṃ upamā –",
  "atk-s0504a:381_1": "yathā hi desabhāsākusalo tiṇṇaṃ vedānaṃ atthasaṃvaṇṇanako ācariyo ye damiḷabhāsāya vutte atthaṃ jānanti,",
  "atk-s0504a:381_2": "tesaṃ damiḷabhāsāya ācikkhati.",
  "atk-s0504a:381_3": "Ye andhakabhāsādīsu aññatarāya,",
  "atk-s0504a:381_4": "tesaṃ tāya tāya bhāsāya.",
  "atk-s0504a:381_5": "Evaṃ te māṇavakā chekaṃ byattaṃ ācariyamāgamma khippameva sippaṃ uggaṇhanti.",
  "atk-s0504a:381_6": "Tattha ācariyo viya buddho bhagavā,",
  "atk-s0504a:381_7": "tayo vedā viya kathetabbabhāve ṭhitāni tīṇi piṭakāni,",
  "atk-s0504a:381_8": "desabhāsākosallamiva sammutiparamatthakosallaṃ,",
  "atk-s0504a:381_9": "nānādesabhāsā māṇavakā viya sammutiparamatthavasena paṭivijjhanasamatthā veneyyā,",
  "atk-s0504a:381_10": "ācariyassa damiḷabhāsādiācikkhanaṃ viya bhagavato sammutiparamatthavasena desanā veditabbā.",
  "atk-s0504a:381_11": "Āha cettha –",
  "atk-s0504a:382_0": "“Duve saccāni akkhāsi, sambuddho vadataṃ varo;",
  "atk-s0504a:383_0": "Sammutiṃ paramatthañca, tatiyaṃ nūpalabbhati.",
  "atk-s0504a:384_0": "“Saṅketavacanaṃ saccaṃ, lokasammutikāraṇā;",
  "atk-s0504a:385_0": "Paramatthavacanaṃ saccaṃ, dhammānaṃ bhūtakāraṇā.",
  "atk-s0504a:386_0": "“Tasmā vohārakusalassa, lokanāthassa satthuno;",
  "atk-s0504a:387_0": "Sammutiṃ voharantassa, musāvādo na jāyatī”ti.",
  "atk-s0504a:388_0": "Apica aṭṭhahi kāraṇehi bhagavā puggalakathaṃ katheti –",
  "atk-s0504a:388_1": "hirottappadīpanatthaṃ,",
  "atk-s0504a:388_2": "kammassakatādīpanatthaṃ,",
  "atk-s0504a:388_3": "paccattapurisakāradīpanatthaṃ,,",
  "atk-s0504a:388_4": "ānantariyadīpanatthaṃ,",
  "atk-s0504a:388_5": "brahmavihāradīpanatthaṃ,",
  "atk-s0504a:388_6": "pubbenivāsadīpanatthaṃ,",
  "atk-s0504a:388_7": "dakkhiṇāvisuddhidīpanatthaṃ,",
  "atk-s0504a:388_8": "lokasammutiyā appahānatthaṃ, cāti.",
  "atk-s0504a:388_9": "“Khandhadhātuāyatanāni hiriyanti ottappantī”ti hi vutte mahājano na jānāti,",
  "atk-s0504a:388_10": "sammohaṃ āpajjati,",
  "atk-s0504a:388_11": "paṭisattu vā hoti –",
  "atk-s0504a:388_12": "“kimidaṃ khandhadhātuāyatanāni hiriyanti ottappanti nāmā”ti?",
  "atk-s0504a:388_13": "“Itthī hiriyati ottappati, puriso, khattiyo, brāhmaṇo, devo,",
  "atk-s0504a:388_14": "māro”ti pana vutte jānāti,",
  "atk-s0504a:388_15": "na sammohaṃ āpajjati,",
  "atk-s0504a:388_16": "na paṭisattu vā hoti.",
  "atk-s0504a:388_17": "Tasmā bhagavā hirottappadīpanatthaṃ puggalakathaṃ katheti.",
  "atk-s0504a:389_0": "“Khandhā kammassakā,",
  "atk-s0504a:389_1": "dhātuyo āyatanānī”ti vuttepi eseva nayo.",
  "atk-s0504a:389_2": "Tasmā kammassakatādīpanatthampi puggalakathaṃ katheti.",
  "atk-s0504a:390_0": "“Veḷuvanādayo mahāvihārā khandhehi kārāpitā,",
  "atk-s0504a:390_1": "dhātūhi āyatanehī”ti vuttepi eseva nayo.",
  "atk-s0504a:390_2": "Tathā “khandhā mātaraṃ jīvitā voropenti, pitaraṃ,",
  "atk-s0504a:390_3": "arahantaṃ,",
  "atk-s0504a:390_4": "ruhiruppādakammaṃ,",
  "atk-s0504a:390_5": "saṅghabhedakammaṃ karonti,",
  "atk-s0504a:390_6": "dhātuyo āyatanānī”ti vuttepi eseva nayo.",
  "atk-s0504a:390_7": "“Khandhā mettāyanti,",
  "atk-s0504a:390_8": "dhātuyo āyatanānī”ti vuttepi eseva nayo.",
  "atk-s0504a:390_9": "“Khandhā pubbenivāsaṃ anussaranti,",
  "atk-s0504a:390_10": "dhātuyo āyatanānī”ti vuttepi eseva nayo.",
  "atk-s0504a:390_11": "Tasmā bhagavā paccattapurisakāradīpanatthaṃ ānantariyadīpanatthaṃ brahmavihāradīpanatthaṃ pubbenivāsadīpanatthañca puggalakathaṃ katheti.",
  "atk-s0504a:391_0": "“Khandhā dānaṃ paṭiggaṇhanti,",
  "atk-s0504a:391_1": "dhātuyo āyatanānī”ti vuttepi mahājano na jānāti,",
  "atk-s0504a:391_2": "sammohaṃ āpajjati,",
  "atk-s0504a:391_3": "paṭisattu vā hoti “kimidaṃ khandhā dhātuyo āyatanāni paṭiggaṇhanti nāmā”ti?",
  "atk-s0504a:391_4": "“Puggalā paṭiggaṇhantī”ti pana vutte jānāti,",
  "atk-s0504a:391_5": "na sammohaṃ āpajjati,",
  "atk-s0504a:391_6": "na paṭisattu vā hoti.",
  "atk-s0504a:391_7": "Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "atk-s0504a:392_0": "Lokasammutiñca buddhā bhagavanto na pajahanti,",
  "atk-s0504a:392_1": "lokasamaññāya lokaniruttiyā lokābhilāpe ṭhitāyeva dhammaṃ desenti.",
  "atk-s0504a:392_2": "Tasmā bhagavā lokasammutiyā appahānatthampi puggalakathaṃ katheti.",
  "atk-s0504a:392_3": "So idhāpi lokavohāravasena desetabbamatthaṃ dassento “ekapuggalassā”tiādimāha.",
  "atk-s0504a:393_0": "Tattha ekapuggalassāti ekasattassa.",
  "atk-s0504a:393_1": "Kappanti mahākappaṃ.",
  "atk-s0504a:393_2": "Yadipi accantasaṃyoge idaṃ upayogavacanaṃ,",
  "atk-s0504a:393_3": "yattha pana sattānaṃ sandhāvanaṃ saṃsaraṇaṃ sambhavati,",
  "atk-s0504a:393_4": "tassa vasena gahetabbaṃ.",
  "atk-s0504a:393_5": "Aṭṭhikaṅkaloti aṭṭhibhāgo.",
  "atk-s0504a:393_6": "“Aṭṭhikhalo”tipi paṭhanti,",
  "atk-s0504a:393_7": "aṭṭhisañcayoti attho.",
  "atk-s0504a:393_8": "Aṭṭhipuñjoti aṭṭhisamūho.",
  "atk-s0504a:393_9": "Aṭṭhirāsīti tasseva vevacanaṃ.",
  "atk-s0504a:393_10": "Keci pana “kaṭippamāṇato heṭṭhā samūho kaṅkalo nāma,",
  "atk-s0504a:393_11": "tato upari yāva tālappamāṇaṃ puñjo,",
  "atk-s0504a:393_12": "tato upari rāsī”ti vadanti.",
  "atk-s0504a:393_13": "Taṃ tesaṃ matimattaṃ.",
  "atk-s0504a:393_14": "Sabbametaṃ samūhasseva pariyāyavacanaṃ vepullasseva upamābhāvena āhaṭattā.",
  "atk-s0504a:394_0": "Sace saṃhārako assāti avippakiraṇavasena saṃharitvā ṭhapetā koci yadi siyāti parikappanavasena vadati.",
  "atk-s0504a:394_1": "Sambhatañca na vinasseyyāti tathā kenaci sambhatañca taṃ aṭṭhikaṅkalaṃ antaradhānābhāvena pūtibhūtaṃ",
  "atk-s0504a:394_2": "cuṇṇavicuṇṇañca ahutvā sace na vinasseyyāti parikappanavaseneva vadati.",
  "atk-s0504a:394_3": "Ayañhettha attho –",
  "atk-s0504a:394_4": "bhikkhave,",
  "atk-s0504a:394_5": "ekassa sattassa kammakilesehi aparāparuppattivasena ekaṃ mahākappaṃ sandhāvantassa saṃsarantassa evaṃ mahāaṭṭhisañcayo bhaveyya,",
  "atk-s0504a:394_6": "ārohapariṇāhehi yattakoyaṃ vepullapabbato.",
  "atk-s0504a:394_7": "Sace panassa koci saṃharitvā ṭhapetā bhaveyya,",
  "atk-s0504a:394_8": "sambhatañca taṃ sace avinassantaṃ tiṭṭheyyāti.",
  "atk-s0504a:394_9": "Ayañca nayo nibbutappadīpe viya bhijjanasabhāve kaḷevaranikkheparahite opapātikattabhāve sabbena sabbaṃ anaṭṭhike ca khuddakattabhāve vajjetvā vutto.",
  "atk-s0504a:394_10": "Keci pana “parikappanavasena imassa nayassa āhaṭattā tesampi yadi siyā aṭṭhikaṅkalo,",
  "atk-s0504a:394_11": "tenāpi saheva ayaṃ aṭṭhipuñjaparimāṇo vutto”ti vadanti.",
  "atk-s0504a:394_12": "Apare pana “nayidamevaṃ labbhamānasseva aṭṭhipuñjassa vasena sabbaññutaññāṇena paricchinditvā imassa parimāṇassa vuttatā.",
  "atk-s0504a:394_13": "Tasmā vuttanayeneva attho gahetabbo”ti.",
  "atk-s0504a:395_0": "Gāthāsu mahesināti mahante sīlakkhandhādayo esati gavesatīti mahesī,",
  "atk-s0504a:395_1": "sammāsambuddho.",
  "atk-s0504a:395_2": "“Iti vuttaṃ mahesinā”ti ca bhagavā “dasabalasamannāgato,",
  "atk-s0504a:395_3": "bhikkhave,",
  "atk-s0504a:395_4": "tathāgato”tiādīsu viya attānaṃ aññaṃ viya katvā dasseti.",
  "atk-s0504a:395_5": "Vepulloti rājagahaṃ parivāretvā ṭhitesu pañcasu pabbatesu vipulabhāvato vepulloti laddhanāmo.",
  "atk-s0504a:395_6": "Tato eva mahā,",
  "atk-s0504a:395_7": "ṭhitadisābhāgavasena uttaro gijjhakūṭassa.",
  "atk-s0504a:395_8": "Giribbajeti giribbajapuranāmakassa rājagahassa samīpe.",
  "atk-s0504a:396_0": "Ettāvatā bhagavā “ettakenāpi kālena anupacchinnabhavamūlassa apariññātavatthukassa puthujjanassa ayamīdisī",
  "atk-s0504a:396_1": "kaṭasivaḍḍhanā”ti vaṭṭe ādīnavaṃ dassetvā idāni yesaṃ ariyasaccānaṃ ananubodhā appaṭivedhā andhaputhujjanassa",
  "atk-s0504a:396_2": "evaṃ kaṭasivaḍḍhanā,",
  "atk-s0504a:396_3": "tāni ariyasaccāni diṭṭhavato ariyapuggalassa ayaṃ natthīti dassento “yato ca ariyasaccānī”tiādimāha.",
  "atk-s0504a:397_0": "Tattha yatoti yadā.",
  "atk-s0504a:397_1": "Ariyasaccānīti araṇīyato ariyāni,",
  "atk-s0504a:397_2": "avitathabhāvena saccāni cāti ariyasaccāni,",
  "atk-s0504a:397_3": "ariyabhāvakarāni vā saccāni ariyasaccāni,",
  "atk-s0504a:397_4": "ariyehi vā buddhādīhi paṭivijjhitabbāni saccāni ariyasaccāni.",
  "atk-s0504a:397_5": "Atha vā ariyassa saccāni ariyasaccāni.",
  "atk-s0504a:397_6": "Sadevakena hi lokena saraṇanti araṇīyato ariyo bhagavā,",
  "atk-s0504a:397_7": "tena sayambhuñāṇena diṭṭhattā tassa saccānīti ariyasaccāni.",
  "atk-s0504a:397_8": "Sammappaññāya passatīti sammā hetunā ñāyena vipassanāpaññāsahitāya maggapaññāya pariññāpahānasacchikiriyābhāvanābhisamayavasena passati.",
  "atk-s0504a:397_9": "Dukkhantiādi ariyasaccānaṃ sarūpadassanaṃ.",
  "atk-s0504a:397_10": "Tattha anekūpaddavādhiṭṭhānatāya kucchitabhāvato bālajanaparikappitadhuvasubhasukhattavirahena tucchabhāvato ca dukkhaṃ.",
  "atk-s0504a:397_11": "Dukkhaṃ samuppajjati etenāti dukkhasamuppādo,",
  "atk-s0504a:397_12": "dukkhasamudayo.",
  "atk-s0504a:397_13": "Dukkhaṃ atikkamati etena ārammaṇappaccayabhūtena,",
  "atk-s0504a:397_14": "ettha vāti dukkhassa atikkamo, nibbānaṃ.",
  "atk-s0504a:397_15": "Ārakattā kilesehi araṇīyato ca ariyo.",
  "atk-s0504a:397_16": "Sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgiko.",
  "atk-s0504a:397_17": "Mārento kilese gacchati,",
  "atk-s0504a:397_18": "nibbānatthikehi maggīyati,",
  "atk-s0504a:397_19": "sayaṃ vā nibbānaṃ maggatīti maggo.",
  "atk-s0504a:397_20": "Tato eva dukkhassa upasamaṃ nirodhaṃ gacchatīti dukkhūpasamagāmī.",
  "atk-s0504a:397_21": "Yato sammappaññāya passatīti sambandho.",
  "atk-s0504a:398_0": "Sa sattakkhattuṃ paramaṃ,",
  "atk-s0504a:398_1": "sandhāvitvāna puggaloti so evaṃ catusaccadassāvī ariyapuggalo sotāpanno sabbamudindriyo samāno sattavāraparamaṃyeva",
  "atk-s0504a:398_2": "bhavādīsu aparāparuppattivasena sandhāvitvā saṃsaritvā. Ekabījī,",
  "atk-s0504a:398_3": "kolaṃkolo,",
  "atk-s0504a:398_4": "sattakkhattuparamoti indriyānaṃ tikkhamajjhimamudubhāvena tayo hi sotāpannā.",
  "atk-s0504a:398_5": "Tesu sabbamudindriyassa vasenidaṃ vuttaṃ “sa sattakkhattuṃ paramaṃ,",
  "atk-s0504a:398_6": "sandhāvitvānā”ti.",
  "atk-s0504a:398_7": "Dukkhassantakaro hotīti vaṭṭadukkhassa antakaro pariyosānakaro hoti. Kathaṃ?",
  "atk-s0504a:398_8": "Sabbasaṃyojanakkhayā anupubbena aggamaggaṃ adhigantvā niravasesānaṃ saṃyojanānaṃ khepanāti arahattaphaleneva desanāya kūṭaṃ gaṇhi.",
  "atk-s0504a:399_0": "Catutthasuttavaṇṇanā niṭṭhitā.",
  "atk-s0504a:400_0": "5. Musāvādasuttavaṇṇanā",
  "atk-s0504a:401_0": "25.",
  "atk-s0504a:401_1": "Pañcame ekadhammaṃ atītassāti kā uppatti?",
  "atk-s0504a:401_2": "Bhagavato bhikkhusaṅghassa ca mahālābhasakkāro uppajji,",
  "atk-s0504a:401_3": "titthiyānaṃ parihāyi.",
  "atk-s0504a:401_4": "Te hatalābhasakkārā nippabhā nittejā issāpakatā ciñcamāṇavikaṃ nāma paribbājikaṃ uyyojesuṃ – “ehi,",
  "atk-s0504a:401_5": "tvaṃ bhagini,",
  "atk-s0504a:401_6": "samaṇaṃ gotamaṃ abhūtena abbhācikkhassū”ti.",
  "atk-s0504a:401_7": "Sā bhagavantaṃ catuparisamajjhe dhammaṃ desentaṃ upagantvā abhūtena abbhācikkhitvā sakkenassā abhūtabhāve",
  "atk-s0504a:401_8": "pakāsite mahājanena “dhī kāḷakaṇṇī”ti vihārato nikkaḍḍhāpitā pathaviyā vivare dinne avīcijālānaṃ indhanaṃ",
  "atk-s0504a:401_9": "hutvāva avīciniraye nibbatti,",
  "atk-s0504a:401_10": "bhiyyosomattāya titthiyānaṃ lābhasakkāro parihāyi.",
  "atk-s0504a:401_11": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0504a:401_12": "ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā mahāvināsaṃ pattā”ti.",
  "atk-s0504a:401_13": "Satthā āgantvā “kāya nuttha,",
  "atk-s0504a:401_14": "bhikkhave,",
  "atk-s0504a:401_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0504a:401_16": "bhikkhave, idāneva,",
  "atk-s0504a:401_17": "pubbepi sā maṃ abhūtena akkositvā mahāvināsaṃ pattāyevā”ti mahāpadumajātakampi vitthāretvā upari dhammaṃ",
  "atk-s0504a:401_18": "desento imissā aṭṭhuppattiyā “ekadhammaṃ atītassā”ti idaṃ suttaṃ desesi.",
  "atk-s0504a:402_0": "Tattha ekadhammanti ekaṃ vacīsaccasaṅkhātaṃ dhammaṃ.",
  "atk-s0504a:402_1": "Atītassāti yā sā aṭṭha anariyavohāre vajjetvā aṭṭhasu ariyavohāresu patiṭṭhāpanatthaṃ “saccaṃ, bhaṇe,",
  "atk-s0504a:402_2": "nālika”nti ariyehi ṭhapitā mariyādā,",
  "atk-s0504a:402_3": "taṃ atikkamitvā ṭhitassa.",
  "atk-s0504a:402_4": "Puriso eva puggaloti purisapuggalo, tassa.",
  "atk-s0504a:402_5": "Akaraṇīyanti kātuṃ asakkuṇeyyaṃ.",
  "atk-s0504a:402_6": "Sampajānamusāvādī hi puggalo kiñci pāpakammaṃ katvā “idaṃ nāma tayā kata”nti vutte “na mayā kata”nti musāvādeneva pariharissati.",
  "atk-s0504a:402_7": "Evañca paṭipajjanto kiñci pāpakammaṃ karotiyeva,",
  "atk-s0504a:402_8": "na tattha lajjati saccamariyādāya samatikkantattā.",
  "atk-s0504a:402_9": "Tena vuttaṃ “katamaṃ ekadhammaṃ, yadidaṃ,",
  "atk-s0504a:402_10": "bhikkhave,",
  "atk-s0504a:402_11": "sampajānamusāvādo”ti.",
  "atk-s0504a:403_0": "Gāthāyaṃ musāvādissāti musā abhūtaṃ atacchaṃ paresaṃ viññāpanavasena vadanasīlassa.",
  "atk-s0504a:403_1": "Yassa dasasu vacanesu ekampi saccaṃ natthi,",
  "atk-s0504a:403_2": "evarūpe vattabbameva natthi.",
  "atk-s0504a:403_3": "Jantunoti sattassa.",
  "atk-s0504a:403_4": "Satto hi jāyanaṭṭhena “jantū”ti vuccati.",
  "atk-s0504a:403_5": "Vitiṇṇaparalokassāti vissaṭṭhaparalokassa.",
  "atk-s0504a:403_6": "Īdiso hi manussasampatti devalokasampatti avasāne nibbānasampattīti imā tissopi sampattiyo na passati.",
  "atk-s0504a:403_7": "Natthi pāpanti tassa tādisassa idaṃ nāma pāpaṃ na kattabbanti natthīti.",
  "atk-s0504a:404_0": "Pañcamasuttavaṇṇanā niṭṭhitā.",
  "atk-s0504a:405_0": "6. Dānasuttavaṇṇanā",
  "atk-s0504a:406_0": "26.",
  "atk-s0504a:406_1": "Chaṭṭhe evañceti ettha evanti upamākāre nipāto,",
  "atk-s0504a:406_2": "ceti parikappane.",
  "atk-s0504a:406_3": "Sattāti rūpādīsu sattā visattā.",
  "atk-s0504a:406_4": "Jāneyyunti bujjheyyuṃ.",
  "atk-s0504a:406_5": "Dānasaṃvibhāgassāti yāya hi cetanāya annādideyyadhammaṃ saṃharitvā anukampāpūjāsu aññataravasena paresaṃ dīyati,",
  "atk-s0504a:406_6": "taṃ dānaṃ.",
  "atk-s0504a:406_7": "Yāya pana attanā paribhuñjitabbabhāvena gahitavatthussa ekadeso saṃvibhajitvā dīyati,",
  "atk-s0504a:406_8": "ayaṃ saṃvibhāgo.",
  "atk-s0504a:406_9": "Vipākanti phalaṃ.",
  "atk-s0504a:406_10": "Yathāhaṃ jānāmīti yathā ahaṃ jānāmi.",
  "atk-s0504a:406_11": "Idaṃ vuttaṃ hoti –",
  "atk-s0504a:406_12": "tiracchānagatassapi dānaṃ datvā attabhāvasate pavattasukhavipaccanavasena sataguṇā dakkhiṇā hotīti evamādinā,",
  "atk-s0504a:406_13": "bhikkhave,",
  "atk-s0504a:406_14": "yena pakārena ahaṃ dānassa saṃvibhāgassa ca vipākaṃ kammavipākaṃ ñāṇabalena paccakkhato jānāmi,",
  "atk-s0504a:406_15": "evaṃ ime sattā yadi jāneyyunti.",
  "atk-s0504a:406_16": "Na adatvā bhuñjeyyunti yaṃ bhuñjitabbayuttakaṃ attano atthi,",
  "atk-s0504a:406_17": "tato paresaṃ na adatvā macchariyacittena ca taṇhālobhavasena ca bhuñjeyyuṃ,",
  "atk-s0504a:406_18": "datvāva bhuñjeyyuṃ.",
  "atk-s0504a:406_19": "Na ca nesaṃ maccheramalaṃ cittaṃ pariyādāya tiṭṭheyyāti attano sampattīnaṃ parehi sādhāraṇabhāvāsahanalakkhaṇaṃ",
  "atk-s0504a:406_20": "cittassa pabhassarabhāvadūsakānaṃ upakkilesabhūtānaṃ kaṇhadhammānaṃ aññataraṃ maccheramalaṃ.",
  "atk-s0504a:406_21": "Atha vā yathāvuttamaccherañceva aññampi dānantarāyakaraṃ issālobhadosādimalañca nesaṃ sattānaṃ cittaṃ yathā dānacetanā na pavattati,",
  "atk-s0504a:406_22": "na vā suparisuddhā hoti,",
  "atk-s0504a:406_23": "evaṃ pariyādāya parito gahetvā abhibhavitvā na tiṭṭheyya.",
  "atk-s0504a:406_24": "Ko hi sammadeva dānaphalaṃ jānanto attano citte maccheramalassa okāsaṃ dadeyya.",
  "atk-s0504a:407_0": "Yopi nesaṃ assa carimo ālopoti nesaṃ sattānaṃ yo sabbapacchimako ālopo siyā.",
  "atk-s0504a:407_1": "Carimaṃ kabaḷanti tasseva vevacanaṃ.",
  "atk-s0504a:407_2": "Idaṃ vuttaṃ hoti –",
  "atk-s0504a:407_3": "ime sattā pakatiyā yattakehi ālopehi sayaṃ yāpeyyuṃ,",
  "atk-s0504a:407_4": "tesu ekameva ālopaṃ attano atthāya ṭhapetvā tadaññe sabbe ālope āgatāgatānaṃ atthikānaṃ datvā yo ṭhapito ālopo assa,",
  "atk-s0504a:407_5": "so idha carimo ālopo nāma.",
  "atk-s0504a:407_6": "Tatopi na asaṃvibhajitvā bhuñjeyyuṃ,",
  "atk-s0504a:407_7": "sace nesaṃ paṭiggāhakā assūti nesaṃ sattānaṃ paṭiggāhakā yadi siyuṃ,",
  "atk-s0504a:407_8": "tatopi yathāvuttacarimālopatopi saṃvibhajitvāva ekadesaṃ datvāva bhuñjeyyuṃ,",
  "atk-s0504a:407_9": "yathāhaṃ dānasaṃvibhāgassa vipākaṃ paccakkhato jānāmi,",
  "atk-s0504a:407_10": "evaṃ yadi jāneyyunti.",
  "atk-s0504a:407_11": "Yasmā ca khotiādinā kammaphalassa appaccakkhabhāvato evamete sattā dānasaṃvibhāgesu na pavattantīti yathādhippetamatthaṃ kāraṇena sampaṭipādeti.",
  "atk-s0504a:407_12": "Eteneva tesaṃ tadaññapuññesu ca appaṭipattiyā apuññesu ca paṭipattiyā kāraṇaṃ dassitanti daṭṭhabbaṃ.",
  "atk-s0504a:408_0": "Gāthāsu yathāvuttaṃ mahesināti mahesinā bhagavatā “tiracchānagate dānaṃ datvā sataguṇā dakkhiṇā pāṭikaṅkhitabbā’ tiādinā,",
  "atk-s0504a:408_1": "idheva vā “evaṃ ce sattā jāneyyu”ntiādinā yathāvuttaṃ,",
  "atk-s0504a:408_2": "ñāṇacārena taṃ yathāvuttaṃ cittaṃ ñātanti attho.",
  "atk-s0504a:408_3": "Vipākaṃ saṃvibhāgassāti saṃvibhāgassapi vipākaṃ,",
  "atk-s0504a:408_4": "ko pana vādo dānassa.",
  "atk-s0504a:408_5": "Yathā hoti mahapphalanti yathā so vipāko mahantaṃ phalaṃ hoti,",
  "atk-s0504a:408_6": "evaṃ ime sattā yadi jāneyyunti sambandho.",
  "atk-s0504a:408_7": "Vineyya maccheramalanti macchariyamalaṃ apanetvā kammaphalasaddhāya ratanattayasaddhāya ca visesato pasannena",
  "atk-s0504a:408_8": "cittena yesu kilesehi ārakattā ariyesu sīlādiguṇasampannesu dinnaṃ appakampi dānaṃ mahapphalaṃ hoti,",
  "atk-s0504a:408_9": "tesu yuttakālena dajjuṃ dadeyyuṃ.",
  "atk-s0504a:409_0": "Mahapphalabhāvakaraṇato dakkhiṇaṃ arahantīti dakkhiṇeyyā,",
  "atk-s0504a:409_1": "sammāpaṭipannā,",
  "atk-s0504a:409_2": "tesu dakkhiṇeyyesu.",
  "atk-s0504a:409_3": "Dakkhiṇaṃ paralokaṃ saddahitvā dātabbaṃ deyyadhammaṃ yathā taṃ dānaṃ hoti mahādānaṃ,",
  "atk-s0504a:409_4": "evaṃ datvā.",
  "atk-s0504a:409_5": "Atha vā bahuno annaṃ datvā,",
  "atk-s0504a:409_6": "kathaṃ pana annaṃ dātabbanti āha “dakkhiṇeyyesu dakkhiṇa”nti.",
  "atk-s0504a:409_7": "Ito manussattā manussattabhāvato cutā paṭisandhivasena saggaṃ gacchanti dāyakā.",
  "atk-s0504a:409_8": "Kāmakāminoti kāmetabbānaṃ uḷārānaṃ devabhogānaṃ paṭiladdharūpavibhavena kammunā upagamane sādhukāritāya kāmakāmino sabbakāmasamaṅgino.",
  "atk-s0504a:409_9": "Modanti yathāruci paricārentīti attho.",
  "atk-s0504a:410_0": "Chaṭṭhasuttavaṇṇanā niṭṭhitā.",
  "atk-s0504a:411_0": "7. Mettābhāvanāsuttavaṇṇanā",
  "atk-s0504a:412_0": "27. Sattame yāni kānicīti anavasesapariyādānaṃ. Opadhikāni puññakiriyavatthūnīti",
  "atk-s0504a:413_0": "Tesaṃ niyamanaṃ.",
  "atk-s0504a:413_1": "Tattha upadhi vuccanti khandhā,",
  "atk-s0504a:413_2": "upadhissa karaṇaṃ sīlaṃ etesaṃ,",
  "atk-s0504a:413_3": "upadhippayojanāni vā opadhikāni.",
  "atk-s0504a:413_4": "Sampattibhave attabhāvajanakāni paṭisandhipavattivipākadāyakāni.",
  "atk-s0504a:413_5": "Puññakiriyavatthūnīti puññakiriyā ca tā tesaṃ tesaṃ phalānisaṃsānaṃ vatthūni cāti puññakiriyavatthūni.",
  "atk-s0504a:413_6": "Tāni pana saṅkhepato dānamayaṃ,",
  "atk-s0504a:413_7": "sīlamayaṃ,",
  "atk-s0504a:413_8": "bhāvanāmayanti tividhāni honti.",
  "atk-s0504a:413_9": "Tattha yaṃ vattabbaṃ,",
  "atk-s0504a:413_10": "taṃ parato tikanipātavaṇṇanāyaṃ āvi bhavissati.",
  "atk-s0504a:413_11": "Mettāya cetovimuttiyāti mettābhāvanāvasena paṭiladdhatikacatukkajjhānasamāpattiyā.",
  "atk-s0504a:413_12": "“Mettā”ti hi vutte upacāropi labbhati appanāpi,",
  "atk-s0504a:413_13": "“cetovimuttī”ti pana vutte appanājhānameva labbhati.",
  "atk-s0504a:413_14": "Tañhi nīvaraṇādipaccanīkadhammato cittassa suṭṭhu vimuttibhāvena cetovimuttīti vuccati.",
  "atk-s0504a:413_15": "Kalaṃ nāgghanti soḷasinti mettābrahmavihārassa soḷasabhāgaṃ opadhikāni puññakiriyavatthūni na agghanti.",
  "atk-s0504a:413_16": "Idaṃ vuttaṃ hoti –",
  "atk-s0504a:413_17": "mettāya cetovimuttiyā yo vipāko,",
  "atk-s0504a:413_18": "taṃ soḷasa koṭṭhāse katvā tato ekaṃ puna soḷasa koṭṭhāse katvā tattha yo ekakoṭṭhāso,",
  "atk-s0504a:413_19": "na taṃ aññāni opadhikāni puññakiriyavatthūni agghantīti.",
  "atk-s0504a:413_20": "Adhiggahetvāti abhibhavitvā.",
  "atk-s0504a:413_21": "Bhāsateti upakkilesavisuddhiyā dippati.",
  "atk-s0504a:413_22": "Tapateti tato eva anavasese paṭipakkhadhamme santapati.",
  "atk-s0504a:413_23": "Virocatīti ubhayasampattiyā virocati.",
  "atk-s0504a:413_24": "Mettā hi cetovimutti candālokasaṅkhātā vigatūpakkilesā juṇhā viya dippati,",
  "atk-s0504a:413_25": "ātapo viya andhakāraṃ paccanīkadhamme vidhamantī tapati,",
  "atk-s0504a:413_26": "osadhitārakā viya vijjotamānā virocati ca.",
  "atk-s0504a:414_0": "Seyyathāpīti opammadassanatthe nipāto.",
  "atk-s0504a:414_1": "Tārakarūpānanti jotīnaṃ.",
  "atk-s0504a:414_2": "Candiyāti candassa ayanti candī,",
  "atk-s0504a:414_3": "tassā candiyā,",
  "atk-s0504a:414_4": "pabhāya juṇhāyāti attho.",
  "atk-s0504a:414_5": "Vassānanti vassānaṃ bahuvasena laddhavohārassa utuno.",
  "atk-s0504a:414_6": "Pacchime māseti kattikamāse.",
  "atk-s0504a:414_7": "Saradasamayeti saradakāle.",
  "atk-s0504a:414_8": "Assayujakattikamāsā hi loke “saradautū”ti vuccanti.",
  "atk-s0504a:414_9": "Viddheti ubbiddhe,",
  "atk-s0504a:414_10": "meghavigamena dūrībhūteti attho.",
  "atk-s0504a:414_11": "Tenevāha “vigatavalāhake”ti.",
  "atk-s0504a:414_12": "Deveti ākāse.",
  "atk-s0504a:414_13": "Nabhaṃ abbhussakkamānoti udayaṭṭhānato ākāsaṃ ullaṅghanto.",
  "atk-s0504a:414_14": "Tamagatanti tamaṃ.",
  "atk-s0504a:414_15": "Abhivihaccāti abhihantvā vidhamitvā.",
  "atk-s0504a:414_16": "Osadhitārakāti ussannā pabhā etāya dhīyati,",
  "atk-s0504a:414_17": "osadhīnaṃ vā anubalappadāyikattā osadhīti laddhanāmā tārakā.",
  "atk-s0504a:415_0": "Etthāha –",
  "atk-s0504a:415_1": "kasmā pana bhagavatā samānepi opadhikabhāve mettā itarehi opadhikapuññehi visesetvā vuttāti? Vuccate –",
  "atk-s0504a:415_2": "seṭṭhaṭṭhena niddosabhāvena ca sattesu suppaṭipattibhāvato.",
  "atk-s0504a:415_3": "Seṭṭhā hi ete vihārā,",
  "atk-s0504a:415_4": "sabbasattesu sammāpaṭipattibhūtāni yadidaṃ mettājhānāni.",
  "atk-s0504a:415_5": "Yathā ca brahmāno niddosacittā viharanti,",
  "atk-s0504a:415_6": "evaṃ etehi samannāgatā yogino brahmasamāva hutvā viharanti.",
  "atk-s0504a:415_7": "Tathā hime “brahmavihārā”ti vuccanti.",
  "atk-s0504a:415_8": "Iti seṭṭhaṭṭhena niddosabhāvena ca sattesu suppaṭipattibhāvato mettāva itarehi opadhikapuññehi visesetvā vuttā.",
  "atk-s0504a:416_0": "Evampi kasmā mettāva evaṃ visesetvā vuttā?",
  "atk-s0504a:416_1": "Itaresaṃ brahmavihārānaṃ adhiṭṭhānabhāvato dānādīnaṃ sabbesaṃ kalyāṇadhammānaṃ paripūrikattā ca.",
  "atk-s0504a:416_2": "Ayañhi sattesu hitākārappavattilakkhaṇā mettā,",
  "atk-s0504a:416_3": "hitūpasaṃhārasā,",
  "atk-s0504a:416_4": "āghātavinayapaccupaṭṭhānā.",
  "atk-s0504a:416_5": "Yadi anodhiso bhāvitā bahulīkatā,",
  "atk-s0504a:416_6": "atha sukheneva karuṇādibhāvanā sampajjantīti mettā itaresaṃ brahmavihārānaṃ adhiṭṭhānaṃ.",
  "atk-s0504a:416_7": "Tathā hi sattesu hitajjhāsayatāya sati nesaṃ dukkhāsahanatā,",
  "atk-s0504a:416_8": "sampattivisesānaṃ ciraṭṭhitikāmatā,",
  "atk-s0504a:416_9": "pakkhapātābhāvena sabbattha samappavattacittatā ca sukheneva ijjhanti.",
  "atk-s0504a:416_10": "Evañca sakalalokahitasukhavidhānādhimuttā mahābodhisattā “imassa dātabbaṃ,",
  "atk-s0504a:416_11": "imassa na dātabba”nti uttamavicayavasena vibhāgaṃ akatvā sabbasattānaṃ niravasesasukhanidānaṃ dānaṃ denti,",
  "atk-s0504a:416_12": "hitasukhatthameva nesaṃ sīlaṃ samādiyanti,",
  "atk-s0504a:416_13": "sīlaparipūraṇatthaṃ nekkhammaṃ bhajanti,",
  "atk-s0504a:416_14": "tesaṃ hitasukhesu asammohatthāya paññaṃ pariyodapenti,",
  "atk-s0504a:416_15": "hitasukhābhivaḍḍhanatthameva daḷhaṃ vīriyamārabhanti,",
  "atk-s0504a:416_16": "uttamavīriyavasena vīrabhāvaṃ pattāpi sattānaṃ nānappakāraṃ hitajjhāsayeneva aparādhaṃ khamanti,",
  "atk-s0504a:416_17": "“idaṃ vo dassāma,",
  "atk-s0504a:416_18": "karissāmā”tiādinā kataṃ paṭiññātaṃ na visaṃvādenti,",
  "atk-s0504a:416_19": "tesaṃ hitasukhāyeva acalādhiṭṭhānā honti.",
  "atk-s0504a:416_20": "Tesu acalāya mettāya pubbakārino hitajjhāsayeneva nesaṃ vippakāre udāsīnā honti,",
  "atk-s0504a:416_21": "pubbakāritāyapi na paccupakāramāsisantīti.",
  "atk-s0504a:416_22": "Evaṃ te pāramiyo pūretvā yāva dasabalacatu-",
  "atk-s0504a:416_23": "vesārajja-",
  "atk-s0504a:416_24": "chaasādhāraṇañāṇa-",
  "atk-s0504a:416_25": "aṭṭhārasāveṇikabuddhadhammappabhede sabbepi kalyāṇadhamme paripūrenti.",
  "atk-s0504a:416_26": "Evaṃ dānādīnaṃ sabbesaṃ kalyāṇadhammānaṃ pāripūrikā mettāti ca imassa visesassa dassanatthaṃ sā itarehi visesetvā vuttā.",
  "atk-s0504a:417_0": "Apica mettāya itarehi opadhikapuññehi mahānubhāvatā velāmasuttena dīpetabbā.",
  "atk-s0504a:417_1": "Tattha hi yathā nāma mahatā velāmassa dānato ekassa sotāpannassa dānaṃ mahapphalataraṃ vuttaṃ,",
  "atk-s0504a:417_2": "evaṃ sotāpannasatato ekassa sakadāgāmissa dānaṃ…pe…",
  "atk-s0504a:417_3": "paccekabuddhasatato bhagavato,",
  "atk-s0504a:417_4": "tatopi buddhappamukhassa saṅghassa dānaṃ,",
  "atk-s0504a:417_5": "tatopi cātuddisassa saṅghassa vihāradānaṃ,",
  "atk-s0504a:417_6": "tatopi saraṇagamanaṃ,",
  "atk-s0504a:417_7": "tatopi sīlasamādānaṃ,",
  "atk-s0504a:417_8": "tatopi gaddūhanamattaṃ kālaṃ mettābhāvanā mahapphalatarā vuttā. Yathāha –",
  "atk-s0504a:418_0": "“Yaṃ gahapati velāmo brāhmaṇo dānaṃ adāsi mahādānaṃ.",
  "atk-s0504a:418_1": "Yo cekaṃ diṭṭhisampannaṃ bhojeyya,",
  "atk-s0504a:418_2": "idaṃ tato mahapphalataraṃ.",
  "atk-s0504a:418_3": "Yo ca sataṃ diṭṭhisampannaṃ bhojeyya…pe…",
  "atk-s0504a:418_4": "surāmerayamajjappamādaṭṭhānā veramaṇiṃ.",
  "atk-s0504a:418_5": "Yo ca antamaso gaddūhanamattampi mettacittaṃ bhāveyya,",
  "atk-s0504a:418_6": "idaṃ tato mahapphalatara”nti.",
  "atk-s0504a:419_0": "Mahaggatapuññabhāvena panassā parittapuññato sātisayatāya vattabbameva natthi.",
  "atk-s0504a:419_1": "Vuttañhetaṃ “yaṃ pamāṇakataṃ kammaṃ,",
  "atk-s0504a:419_2": "na taṃ tatrāvasissati,",
  "atk-s0504a:419_3": "na taṃ tatrāvatiṭṭhatī”ti.",
  "atk-s0504a:419_4": "Kāmāvacarakammañhi pamāṇakataṃ nāma,",
  "atk-s0504a:419_5": "mahaggatakammaṃ pana pamāṇaṃ atikkamitvā odhisakānodhisakapharaṇavasena vaḍḍhitvā katattā appamāṇakataṃ nāma.",
  "atk-s0504a:419_6": "Kāmāvacarakammaṃ tassa mahaggatakammassa antarā laggituṃ vā taṃ kammaṃ abhibhavitvā attano vipākassa okāsaṃ gahetvā ṭhātuṃ vā na sakkoti,",
  "atk-s0504a:419_7": "atha kho mahaggatakammameva taṃ parittakammaṃ mahogho viya parittaṃ udakaṃ abhibhavitvā attano okāsaṃ gahetvā tiṭṭhati,",
  "atk-s0504a:419_8": "tassa vipākaṃ paṭibāhitvā sayameva brahmasahabyataṃ upanetīti ayañhi tassa atthoti.",
  "atk-s0504a:420_0": "Gāthāsu yoti yo koci gahaṭṭho vā pabbajito vā.",
  "atk-s0504a:420_1": "Mettanti mettājhānaṃ.",
  "atk-s0504a:420_2": "Appamāṇanti bhāvanāvasena ārammaṇavasena ca appamāṇaṃ.",
  "atk-s0504a:420_3": "Asubhabhāvanādayo viya hi ārammaṇe ekadesaggahaṇaṃ akatvā anavasesapharaṇavasena anodhisopharaṇavasena",
  "atk-s0504a:420_4": "ca appamāṇārammaṇatāya paguṇabhāvanāvasena appamāṇaṃ.",
  "atk-s0504a:420_5": "Tanū saṃyojanā hontīti mettājhānaṃ pādakaṃ katvā sammasitvā heṭṭhime ariyamagge adhigacchantassa sukheneva paṭighasaṃyojanādayo pahīyamānā tanū honti.",
  "atk-s0504a:420_6": "Tenāha “passato upadhikkhaya”nti.",
  "atk-s0504a:420_7": "“Upadhikkhayo”ti hi nibbānaṃ vuccati.",
  "atk-s0504a:420_8": "Tañcassa sacchikiriyābhisamayavasena maggañāṇena passati.",
  "atk-s0504a:420_9": "Atha vā tanū saṃyojanā hontīti mettājhānapadaṭṭhānāya vipassanāya anukkamena upadhikkhayasaṅkhātaṃ arahattaṃ",
  "atk-s0504a:420_10": "patvā taṃ passato pageva dasapi saṃyojanā tanū honti,",
  "atk-s0504a:420_11": "pahīyantīti attho.",
  "atk-s0504a:420_12": "Atha vā tanū saṃyojanā hontīti paṭigho ceva paṭighasampayuttasaṃyojanā ca tanukā honti.",
  "atk-s0504a:420_13": "Passato upadhikkhayanti tesaṃyeva kilesūpadhīnaṃ khayasaṅkhātaṃ mettaṃ adhigamavasena passanta ssāti evamettha attho daṭṭhabbo.",
  "atk-s0504a:421_0": "Evaṃ kilesappahānaṃ nibbānādhigamañca mettābhāvanāya sikhāppattamānisaṃsaṃ dassetvā idāni aññe ānisaṃse dassetuṃ “ekampi ce”tiādimāha.",
  "atk-s0504a:421_1": "Tattha aduṭṭhacittoti mettābalena suṭṭhu vikkhambhitabyāpādatāya byāpādena adūsitacitto.",
  "atk-s0504a:421_2": "Mettāyatīti hitapharaṇavasena mettaṃ karoti.",
  "atk-s0504a:421_3": "Kusaloti atisayena kusalavā mahāpuñño,",
  "atk-s0504a:421_4": "paṭighādianatthavigamena vo.",
  "atk-s0504a:421_5": "Khemī tenāti tena mettāyitena.",
  "atk-s0504a:421_6": "Sabbe ca pāṇeti casaddo byatireke.",
  "atk-s0504a:421_7": "Manasānukampanti cittena anukampanto.",
  "atk-s0504a:421_8": "Idaṃ vuttaṃ hoti –",
  "atk-s0504a:421_9": "ekasattavisayāpi tāva mettā mahākusalarāsi,",
  "atk-s0504a:421_10": "sabbe pana pāṇe attano piyaputtaṃ viya hitapharaṇena manasā anukampanto pahūtaṃ bahuṃ anappakaṃ apariyantaṃ",
  "atk-s0504a:421_11": "catusaṭṭhimahākappepi attano vipākappabandhaṃ pavattetuṃ samatthaṃ uḷārapuññaṃ ariyo parisuddhacitto",
  "atk-s0504a:421_12": "puggalo pakaroti nipphādeti.",
  "atk-s0504a:422_0": "Sattasaṇḍanti sattasaṅkhātena saṇḍena samannāgataṃ bharitaṃ,",
  "atk-s0504a:422_1": "sattehi aviraḷaṃ ākiṇṇamanussanti attho.",
  "atk-s0504a:422_2": "Vijitvāti adaṇḍena asatthena dhammeneva vijinitvā.",
  "atk-s0504a:422_3": "Rājisayoti isisadisā dhammikarājāno.",
  "atk-s0504a:422_4": "Yajamānāti dānāni dadamānā.",
  "atk-s0504a:422_5": "Anupariyagāti vicariṃsu.",
  "atk-s0504a:423_0": "Assamedhantiādīsu porāṇakarājakāle kira sassamedhaṃ,",
  "atk-s0504a:423_1": "purisamedhaṃ,",
  "atk-s0504a:423_2": "sammāpāsaṃ,",
  "atk-s0504a:423_3": "vācāpeyyanti cattāri saṅgahavatthūni ahesuṃ,",
  "atk-s0504a:423_4": "yehi rājāno lokaṃ saṅgaṇhiṃsu.",
  "atk-s0504a:423_5": "Tattha nipphannasassato dasamabhāgaggahaṇaṃ sassamedhaṃ nāma,",
  "atk-s0504a:423_6": "sassasampādane,",
  "atk-s0504a:423_7": "medhāvitāti attho.",
  "atk-s0504a:423_8": "Mahāyodhānaṃ chamāsikaṃ bhattavetanānuppadānaṃ purisamedhaṃ nāma,",
  "atk-s0504a:423_9": "purisasaṅgaṇhane medhāvitāti attho.",
  "atk-s0504a:423_10": "Daliddamanussānaṃ potthake lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ sammāpāsaṃ nāma.",
  "atk-s0504a:423_11": "Tañhi sammā manusse pāseti hadaye bandhitvā viya ṭhapeti,",
  "atk-s0504a:423_12": "tasmā “sammāpāsa”nti vuccati.",
  "atk-s0504a:423_13": "“Tāta mātulā”tiādinā pana saṇhavācāya saṅgahaṇaṃ vācāpeyyaṃ nāma,",
  "atk-s0504a:423_14": "peyyavajjaṃ piyavācatāti attho.",
  "atk-s0504a:423_15": "Evaṃ catūhi saṅgahavatthūhi saṅgahitaṃ raṭṭhaṃ iddhañceva hoti phītañca pahūtaannapānaṃ khemaṃ nirabbudaṃ.",
  "atk-s0504a:423_16": "Manussā mudā modamānā ure putte naccentā apārutagharā viharanti.",
  "atk-s0504a:423_17": "Idaṃ gharadvāresu aggaḷānaṃ abhāvato “niraggaḷa”nti vuccati.",
  "atk-s0504a:423_18": "Ayaṃ porāṇikā paveṇi,",
  "atk-s0504a:423_19": "ayaṃ porāṇikā pakati.",
  "atk-s0504a:424_0": "Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ parivattentā",
  "atk-s0504a:424_1": "uddhammūlaṃ katvā assamedhaṃ purisamedhantiādike pañca yaññe nāma akaṃsu.",
  "atk-s0504a:424_2": "Vuttañhetaṃ bhagavatā brāhmaṇadhammiyasutte –",
  "atk-s0504a:425_0": "“Tesaṃ āsi vipallāso, disvāna aṇuto aṇuṃ…pe….",
  "atk-s0504a:426_0": "“Te tattha mante ganthetvā, okkākaṃ tadupāgamu”nti. ;",
  "atk-s0504a:427_0": "Tattha assamettha medhanti bādhentīti assamedho.",
  "atk-s0504a:427_1": "Dvīhi pariyaññehi yajitabbassa ekavīsatiyūpassa ekasmiṃ pacchimadivase eva sattanavutipañcapasusataghātabhīsanassa",
  "atk-s0504a:427_2": "ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.",
  "atk-s0504a:427_3": "Purisamettha medhanti bādhentīti purisamedho.",
  "atk-s0504a:427_4": "Catūhi pariyaññehi yajitabbassa saddhiṃbhūmiyā assamedhe vuttavibhavadakkhiṇassa yaññassetaṃ adhivacanaṃ.",
  "atk-s0504a:427_5": "Sammamettha pāsanti khipantīti sammāpāso.",
  "atk-s0504a:427_6": "Yugacchiggaḷe pavesanadaṇḍakasaṅkhātaṃ sammaṃ khipitvā tassa patitokāse vediṃ katvā saṃhārimehi yūpādīhi",
  "atk-s0504a:427_7": "sarassatinadiyā nimuggokāsato pabhuti paṭilomaṃ gacchantena yajitabbassa satrayāgassetaṃ adhivacanaṃ",
  "atk-s0504a:427_8": "vājamettha pivantīti vājapeyyo.",
  "atk-s0504a:427_9": "Ekena pariyaññena sattarasahi pasūhi yajitabbassa beḷuvayūpassa sattarasakadakkhiṇassa yaññassetaṃ adhivacanaṃ.",
  "atk-s0504a:427_10": "Natthi ettha aggaḷoti niraggaḷo.",
  "atk-s0504a:427_11": "Navahi pariyaññehi yajitabbassa saddhiṃ bhūmiyā purisehi ca assamedhe vuttavibhavadakkhiṇassa sabbamedhapariyāyanāmassa",
  "atk-s0504a:427_12": "assamedhavikappassetaṃ adhivacanaṃ.",
  "atk-s0504a:428_0": "Candappabhāti candappabhāya.",
  "atk-s0504a:428_1": "Tāragaṇāva sabbeti yathā sabbepi tārāgaṇā candimasobhāya soḷasimpi kalaṃ nāgghanti,",
  "atk-s0504a:428_2": "evaṃ te assamedhādayo yaññā mettacittassa vuttalakkhaṇena subhāvitassa soḷasimpi kalaṃ nānubhavanti,",
  "atk-s0504a:428_3": "na pāpuṇanti,",
  "atk-s0504a:428_4": "nāgghantīti attho.",
  "atk-s0504a:429_0": "Idāni aparepi diṭṭhadhammikasamparāyike mettābhāvanāya ānisaṃse dassetuṃ “yo na hantī”tiādi vuttaṃ.",
  "atk-s0504a:429_1": "Tattha yoti mettābrahmavihārabhāvanānuyutto puggalo.",
  "atk-s0504a:429_2": "Na hantīti teneva mettābhāvanānubhāvena dūravikkhambhitabyāpādatāya na kañci sattaṃ hiṃsati,",
  "atk-s0504a:429_3": "leḍḍudaṇḍādīhi na vibādhati vā.",
  "atk-s0504a:429_4": "Na ghātetīti paraṃ samādapetvā na satte hanāpeti na vibādhāpeti ca.",
  "atk-s0504a:429_5": "Na jinātīti sārambhaviggāhikakathādivasena na kañci jināti sārambhasseva abhāvato,",
  "atk-s0504a:429_6": "jānikaraṇavasena vā aḍḍakaraṇādinā na kañci jināti.",
  "atk-s0504a:429_7": "Na jāpayeti parepi payojetvā paresaṃ dhanajāniṃ na kārāpeyya.",
  "atk-s0504a:429_8": "Mettaṃsoti mettāmayacittakoṭṭhāso,",
  "atk-s0504a:429_9": "mettāya vā aṃso avijahanaṭṭhena avayavabhūtoti mettaṃso.",
  "atk-s0504a:429_10": "Sabbabhūtesūti sabbasattesu.",
  "atk-s0504a:429_11": "Tato eva veraṃ tassa na kenacīti akusalaveraṃ tassa kenacipi kāraṇena natthi,",
  "atk-s0504a:429_12": "puggalaverasaṅkhāto virodho kenaci purisena saddhiṃ tassa mettāvihārissa natthīti.",
  "atk-s0504a:430_0": "Evametasmiṃ ekakanipāte paṭipāṭiyā terasasu suttesu sikkhāsuttadvaye cāti pannarasasu suttesu vivaṭṭaṃ kathitaṃ,",
  "atk-s0504a:430_1": "nīvaraṇasuttaṃ saṃyojanasuttaṃ appamādasuttaṃ aṭṭhisañcayasuttanti etesu catūsu suttesu vaṭṭavivaṭṭaṃ kathitaṃ.",
  "atk-s0504a:430_2": "Itaresu pana vaṭṭameva kathitanti.",
  "atk-s0504a:431_0": "Sattamasuttavaṇṇanā niṭṭhitā.",
  "atk-s0504a:432_0": "Paramatthadīpaniyā",
  "atk-s0504a:433_0": "Khuddakanikāya-aṭṭhakathāya",
  "atk-s0504a:434_0": "Itivuttakassa ekakanipātavaṇṇanā niṭṭhitā.",
  "atk-s0504a:435_0": "2. Dukanipāto",
  "atk-s0504a:436_0": "1. Paṭhamavaggo",
  "atk-s0504a:437_0": "1. Dukkhavihārasuttavaṇṇanā",
  "atk-s0504a:438_0": "28.",
  "atk-s0504a:438_1": "Dukanipātassa paṭhame dvīhīti gaṇanaparicchedo.",
  "atk-s0504a:438_2": "Dhammehīti paricchinnadhammanidassanaṃ.",
  "atk-s0504a:438_3": "Dvīhi dhammehīti dvīhi akusaladhammehi.",
  "atk-s0504a:438_4": "Samannāgatoti yutto.",
  "atk-s0504a:438_5": "Diṭṭheva dhammeti imasmiṃyeva attabhāve.",
  "atk-s0504a:438_6": "Dukkhaṃ viharatīti catūsupi iriyāpathesu kilesadukkhena ceva kāyikacetasikadukkhena ca dukkhaṃ viharati.",
  "atk-s0504a:438_7": "Savighātanti cittūpaghātena ceva kāyūpaghātena ca savighātaṃ.",
  "atk-s0504a:438_8": "Saupāyāsanti kilesūpāyāsena ceva sarīrakhedena ca balavaāyāsavasena saupāyāsaṃ.",
  "atk-s0504a:438_9": "Sapariḷāhanti kilesapariḷāhena ceva kāyapariḷāhena ca sapariḷāhaṃ.",
  "atk-s0504a:438_10": "Kāyassa bhedāti upādinnakkhandhapariccāgā.",
  "atk-s0504a:438_11": "Paraṃ maraṇāti tadanantaraṃ abhinibbattakkhandhaggahaṇe.",
  "atk-s0504a:438_12": "Atha vā kāyassa bhedāti jīvitindriyupacchedā.",
  "atk-s0504a:438_13": "Paraṃ maraṇāti cutito uddhaṃ.",
  "atk-s0504a:438_14": "Duggati pāṭikaṅkhāti duggatisaṅkhātānaṃ catunnaṃ apāyānaṃ aññatarā gati icchitabbā,",
  "atk-s0504a:438_15": "avassaṃbhāvinīti attho.",
  "atk-s0504a:439_0": "Aguttadvāroti apihitadvāro.",
  "atk-s0504a:439_1": "Kattha pana aguttadvāroti āha “indriyesū”ti.",
  "atk-s0504a:439_2": "Tena manacchaṭṭhānaṃ indriyānaṃ asaṃvaramāha.",
  "atk-s0504a:439_3": "Paṭiggahaṇaparibhogavasena bhojane mattaṃ na jānātīti bhojane amattaññū.",
  "atk-s0504a:439_4": "“Indriyesu aguttadvāratāya bhojane amattaññutāyā”tipi paṭhanti.",
  "atk-s0504a:440_0": "Kathaṃ indriyesu aguttadvāratā,",
  "atk-s0504a:440_1": "kathaṃ vā guttadvāratāti?",
  "atk-s0504a:440_2": "Kiñcāpi hi cakkhundriye saṃvaro vā asaṃvaro vā natthi.",
  "atk-s0504a:440_3": "Na hi cakkhupasādaṃ nissāya sati vā muṭṭhassaccaṃ vā uppajjati.",
  "atk-s0504a:440_4": "Apica yadā rūpārammaṇaṃ cakkhussa āpāthaṃ āgacchati,",
  "atk-s0504a:440_5": "tadā bhavaṅge dvikkhattuṃ uppajjitvā niruddhe kiriyāmanodhātu āvajjanakiccaṃ sādhayamānā uppajjitvā nirujjhati,",
  "atk-s0504a:440_6": "tato cakkhuviññāṇaṃ dassanakiccaṃ,",
  "atk-s0504a:440_7": "tato vipākamanodhātu sampaṭicchanakiccaṃ,",
  "atk-s0504a:440_8": "tato vipākāhetukamanoviññāṇadhātu santīraṇakiccaṃ,",
  "atk-s0504a:440_9": "tato kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā nirujjhati,",
  "atk-s0504a:440_10": "tadanantaraṃ javanaṃ javati.",
  "atk-s0504a:440_11": "Tathāpi neva bhavaṅgasamaye,",
  "atk-s0504a:440_12": "na āvajjanādīnaṃ aññatarasamaye saṃvaro vā asaṃvaro vā atthi,",
  "atk-s0504a:440_13": "javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,",
  "atk-s0504a:440_14": "asaṃvaro hoti.",
  "atk-s0504a:440_15": "Evaṃ hontopi so “cakkhudvāre asaṃvaro”ti vuccati. Kasmā?",
  "atk-s0504a:440_16": "Yasmā tasmiṃ sati dvārampi aguttaṃ hoti bhavaṅgampi āvajjanādīni vīthicittānipi.",
  "atk-s0504a:440_17": "Yathā kiṃ?",
  "atk-s0504a:440_18": "Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā tathāpi antonagare",
  "atk-s0504a:440_19": "sabbaṃ bhaṇḍaṃ arakkhitaṃ agopitameva hoti.",
  "atk-s0504a:440_20": "Nagaradvārehi pavisitvā corā yadicchanti,",
  "atk-s0504a:440_21": "taṃ hareyyuṃ.",
  "atk-s0504a:440_22": "Evameva javane dussīlyādīsu uppannesu tasmiṃ asaṃvare satidvārampi aguttaṃ hoti,",
  "atk-s0504a:440_23": "bhavaṅgampi āvajjanādīni vīthicittānipi.",
  "atk-s0504a:440_24": "Tasmiṃ pana asati javane sīlādīsu uppannesu dvārampi guttaṃ hoti bhavaṅgampi āvajjanādīni vīthicittānipi.",
  "atk-s0504a:440_25": "Yathā kiṃ?",
  "atk-s0504a:440_26": "Yathā nagaradvāresu saṃvutesu kiñcāpi antogharadvārādayo asaṃvutā,",
  "atk-s0504a:440_27": "tathāpi antonagare sabbaṃ bhaṇḍaṃ surakkhitaṃ sugopitameva hoti.",
  "atk-s0504a:440_28": "Nagaradvāresu hi pihitesu corānaṃ paveso natthi.",
  "atk-s0504a:440_29": "Evameva javane sīlādīsu uppannesu dvārampi guttaṃ hoti,",
  "atk-s0504a:440_30": "bhavaṅgampi,",
  "atk-s0504a:440_31": "āvajjanādīni vīthicittānipi.",
  "atk-s0504a:440_32": "Tasmā javanakkhaṇe uppajjamānopi “cakkhudvāre saṃvaro”ti vuccati.",
  "atk-s0504a:440_33": "Sesadvāresupi eseva nayo.",
  "atk-s0504a:440_34": "Evaṃ indriyesu aguttadvāratā,",
  "atk-s0504a:440_35": "guttadvāratā ca veditabbā.",
  "atk-s0504a:441_0": "Kathaṃ pana bhojane amattaññū,",
  "atk-s0504a:441_1": "kathaṃ vā mattaññūti?",
  "atk-s0504a:441_2": "Yo hi puggalo mahiccho hutvā paṭiggahaṇe mattaṃ na jānāti.",
  "atk-s0504a:441_3": "Mahicchapuggalo hi yathā nāma kacchapuṭavāṇijo piḷandhanabhaṇḍakaṃ hatthena gahetvā ucchaṅgepi pakkhipitabbayuttakaṃ",
  "atk-s0504a:441_4": "pakkhipitvā mahājanassa passantasseva “asukaṃ gaṇhatha,",
  "atk-s0504a:441_5": "asukaṃ gaṇhathā”ti mukhena ugghoseti,",
  "atk-s0504a:441_6": "evameva appamattakampi attano sīlaṃ vā ganthaṃ vā dhutaṅgaguṇaṃ vā antamaso araññavāsamattakampi mahājanassa jānantasseva sambhāveti,",
  "atk-s0504a:441_7": "sambhāvetvā ca pana sakaṭehipi upanīte paccaye “ala”nti avatvā paṭiggaṇhāti.",
  "atk-s0504a:441_8": "Tayo hi pūretuṃ na sakkā aggi upādānena,",
  "atk-s0504a:441_9": "samuddo udakena,",
  "atk-s0504a:441_10": "mahiccho paccayehīti –",
  "atk-s0504a:442_0": "“Aggikkhandho samuddo ca, mahiccho cāpi puggalo;",
  "atk-s0504a:443_0": "Bahuke paccaye dinne, tayopete na pūrayeti”.",
  "atk-s0504a:444_0": "Mahicchapuggalo hi vijātamātuyāpi manaṃ gaṇhituṃ na sakkoti.",
  "atk-s0504a:444_1": "Evarūpo hi anuppannaṃ lābhaṃ na uppādeti,",
  "atk-s0504a:444_2": "uppannalābhato ca parihāyati.",
  "atk-s0504a:444_3": "Evaṃ tāva paṭiggahaṇe amattaññū hoti.",
  "atk-s0504a:444_4": "Yo pana dhammena samena laddhampi āhāraṃ gadhito mucchito ajjhopanno anādīnavadassāvī anissaraṇapañño",
  "atk-s0504a:444_5": "āharahatthakaalaṃsāṭakatatthavaṭṭakakākamāsakabhuttavamitakabrāhmaṇānaṃ aññataro viya ayoniso anupāyena",
  "atk-s0504a:444_6": "yāvadatthaṃ udarāvadehakaṃ paribhuñjitvā seyyasukhaṃ passasukhaṃ middhasukhaṃ anuyutto viharati.",
  "atk-s0504a:444_7": "Ayaṃ paribhoge amattaññū nāma.",
  "atk-s0504a:445_0": "Yo pana “yadipi deyyadhammo bahu hoti,",
  "atk-s0504a:445_1": "dāyako appaṃ dātukāmo,",
  "atk-s0504a:445_2": "dāyakassa vasena appaṃ gaṇhāti.",
  "atk-s0504a:445_3": "Deyyadhammo appo,",
  "atk-s0504a:445_4": "dāyako bahuṃ dātukāmo,",
  "atk-s0504a:445_5": "deyyadhammassa vasena appaṃ gaṇhāti.",
  "atk-s0504a:445_6": "Deyyadhammo bahu,",
  "atk-s0504a:445_7": "dāyakopi bahuṃ dātukāmo,",
  "atk-s0504a:445_8": "attano thāmaṃ ñatvā pamāṇayuttameva gaṇhātī”ti evaṃ vuttassa paṭiggahaṇe pamāṇajānanassa ceva,",
  "atk-s0504a:445_9": "“paṭisaṅkhā yoniso āhāraṃ āhāreti,",
  "atk-s0504a:445_10": "neva davāya,",
  "atk-s0504a:445_11": "na madāyā”tiādinā “laddhañca piṇḍapātaṃ agadhito amucchito anajjhopanno ādīnavadassāvī nissaraṇapañño",
  "atk-s0504a:445_12": "paribhuñjatī”ti ca ādinā nayena vuttassa paccavekkhitvā paṭisaṅkhānapaññāya jānitvā āhāraparibhuñjanasaṅkhātassa",
  "atk-s0504a:445_13": "paribhoge pamāṇajānanassa ca vasena bhojane mattaññū hoti,",
  "atk-s0504a:445_14": "ayaṃ bhojane mattaññū nāma.",
  "atk-s0504a:445_15": "Evaṃ bhojane amattaññutā mattaññutā ca hotīti veditabbaṃ.",
  "atk-s0504a:446_0": "Gāthāsu pana cakkhuntiādīsu cakkhatīti cakkhu,",
  "atk-s0504a:446_1": "rūpaṃ assādeti,",
  "atk-s0504a:446_2": "samavisamaṃ ācikkhantaṃ viya hotīti vā attho.",
  "atk-s0504a:446_3": "Suṇātīti sotaṃ.",
  "atk-s0504a:446_4": "Ghāyatīti ghānaṃ.",
  "atk-s0504a:446_5": "Jīvitanimittaṃ āhāraraso jīvitaṃ,",
  "atk-s0504a:446_6": "taṃ avhāyatīti jivhā.",
  "atk-s0504a:446_7": "Kucchitānaṃ āyoti kāyo.",
  "atk-s0504a:446_8": "Manate vijānātīti mano.",
  "atk-s0504a:446_9": "Porāṇā panāhu munātīti mano,",
  "atk-s0504a:446_10": "nāḷiyā minamāno viya mahātulāya dhārayamāno viya ca ārammaṇaṃ vijānātīti attho.",
  "atk-s0504a:446_11": "Evaṃ tāvettha padattho veditabbo.",
  "atk-s0504a:447_0": "Bhāvatthato pana duvidhaṃ cakkhu –",
  "atk-s0504a:447_1": "maṃsacakkhu ca paññācakkhu ca.",
  "atk-s0504a:447_2": "Tesu buddhacakkhu,",
  "atk-s0504a:447_3": "samantacakkhu,",
  "atk-s0504a:447_4": "ñāṇacakkhu,",
  "atk-s0504a:447_5": "dibbacakkhu,",
  "atk-s0504a:447_6": "dhammacakkhūti pañcavidhaṃ paññācakkhu.",
  "atk-s0504a:447_7": "Tattha “addasaṃ kho ahaṃ,",
  "atk-s0504a:447_8": "bhikkhave,",
  "atk-s0504a:447_9": "buddhacakkhunā lokaṃ volokento”ti idaṃ buddhacakkhu nāma.",
  "atk-s0504a:447_10": "“Samantacakkhu vuccati sabbaññutaññāṇa”nti idaṃ samantacakkhu nāma.",
  "atk-s0504a:447_11": "“Cakkhuṃ udapādī”ti idaṃ ñāṇacakkhu nāma.",
  "atk-s0504a:447_12": "“Addasaṃ kho ahaṃ,",
  "atk-s0504a:447_13": "bhikkhave,",
  "atk-s0504a:447_14": "dibbena cakkhunā visuddhenā”ti idaṃ dibbacakkhu nāma.",
  "atk-s0504a:447_15": "“Virajaṃ vītamalaṃ dhammacakkhuṃ udapādī”ti idaṃ heṭṭhimamaggattayasaṅkhātaṃ dhammacakkhu nāma.",
  "atk-s0504a:448_0": "Maṃsacakkhupi duvidhaṃ –",
  "atk-s0504a:448_1": "sasambhāracakkhu,",
  "atk-s0504a:448_2": "pasādacakkhūti.",
  "atk-s0504a:448_3": "Tattha yvāyaṃ akkhikūpake patiṭṭhito heṭṭhā akkhikūpakaṭṭhikena,",
  "atk-s0504a:448_4": "upari bhamukaṭṭhikena,",
  "atk-s0504a:448_5": "ubhato akkhikūṭehi,",
  "atk-s0504a:448_6": "anto matthaluṅgena,",
  "atk-s0504a:448_7": "bahiddhā akkhilomehi paricchinno maṃsapiṇḍo,",
  "atk-s0504a:448_8": "saṅkhepato catasso dhātuyo – vaṇṇo, gandho, raso,",
  "atk-s0504a:448_9": "ojāsambhavo saṇṭhānaṃ jīvitaṃ bhāvo kāyapasādo cakkhupasādoti cuddasa sambhārā.",
  "atk-s0504a:448_10": "Vitthārato catasso dhātuyo taṃnissitā vaṇṇagandharasaojāsaṇṭhānasambhavāti imāni dasa catusamuṭṭhānikattā cattālīsaṃ honti,",
  "atk-s0504a:448_11": "jīvitaṃ bhāvo kāyapasādo cakkhupasādoti cattāri ekantakammasamuṭṭhānevāti imesaṃ catucattālīsāya rūpānaṃ vasena catucattālīsa sambhārā.",
  "atk-s0504a:448_12": "Yaṃ loke “setaṃ vaṭṭaṃ puthulaṃ visaṭaṃ vipulaṃ cakkhū”ti sañjānanto na cakkhuṃ sañjānāti,",
  "atk-s0504a:448_13": "vatthuṃ cakkhuto sañjānāti,",
  "atk-s0504a:448_14": "yo maṃsapiṇḍo akkhikūpake patiṭṭhito nhārusuttakena matthaluṅgena ābaddho,",
  "atk-s0504a:448_15": "yattha setampi atthi kaṇhampi lohitakampi pathavīpi āpopi tejopi vāyopi.",
  "atk-s0504a:448_16": "Yaṃ semhussadattā setaṃ,",
  "atk-s0504a:448_17": "pittussadattā kaṇhaṃ,",
  "atk-s0504a:448_18": "ruhirussadattā lohitakaṃ,",
  "atk-s0504a:448_19": "pathavussadattā patthaddhaṃ,",
  "atk-s0504a:448_20": "āpussadattā paggharati,",
  "atk-s0504a:448_21": "tejussadattā pariḍayhati,",
  "atk-s0504a:448_22": "vāyussadattā sambhamati,",
  "atk-s0504a:448_23": "idaṃ sasambhāracakkhu nāma.",
  "atk-s0504a:448_24": "Yo pana ettha sito ettha paṭibaddho catunnaṃ mahābhūtānaṃ upādāya pasādo,",
  "atk-s0504a:448_25": "idaṃ pasādacakkhu nāma.",
  "atk-s0504a:448_26": "Idañhi cakkhuviññāṇādīnaṃ yathārahaṃ vatthudvārabhāvena pavattati.",
  "atk-s0504a:449_0": "Sotādīsupi sotaṃ dibbasotaṃ,",
  "atk-s0504a:449_1": "maṃsasotanti duvidhaṃ.",
  "atk-s0504a:449_2": "Ettha “dibbāya sotadhātuyā visuddhāya atikkantamānusikāya ubho sadde suṇātī”ti idaṃ dibbasotaṃ nāma.",
  "atk-s0504a:449_3": "Maṃsasotaṃ pana sasambhārasotaṃ pasādasotanti duvidhantiādi sabbaṃ cakkhumhi vuttanayeneva veditabbaṃ,",
  "atk-s0504a:449_4": "tathā ghānajivhā.",
  "atk-s0504a:449_5": "Kāyo pana copanakāyo,",
  "atk-s0504a:449_6": "karajakāyo,",
  "atk-s0504a:449_7": "samūhakāyo,",
  "atk-s0504a:449_8": "pasādakāyotiādinā bahuvidho. Tattha –",
  "atk-s0504a:450_0": "“Kāyena saṃvutā dhīrā, atho vācāya saṃvutā”ti. –",
  "atk-s0504a:451_0": "Ayaṃ copanakāyo nāma.",
  "atk-s0504a:451_1": "“Imamhā kāyā aññaṃ kāyaṃ abhinimminātī”ti ayaṃ karajakāyo nāma.",
  "atk-s0504a:451_2": "Samūhakāyo pana viññāṇādisamūhavasena anekavidho āgato.",
  "atk-s0504a:451_3": "Tathā hi “cha ime, āvuso,",
  "atk-s0504a:451_4": "viññāṇakāyā”tiādīsu viññāṇasamūho vutto.",
  "atk-s0504a:451_5": "“Cha phassakāyā”tiādīsu phassādisamūho.",
  "atk-s0504a:451_6": "Tathā “kāyapassaddhi kāyalahutā”tiādīsu vedanākkhandhādayo.",
  "atk-s0504a:451_7": "“Idhekacco pathavikāyaṃ aniccato anupassati,",
  "atk-s0504a:451_8": "āpokāyaṃ tejokāyaṃ vāyokāyaṃ kesakāyaṃ lomakāya”ntiādīsu pathavādisamūho.",
  "atk-s0504a:451_9": "“Kāyena phoṭṭhabbaṃ phusitvā”ti ayaṃ pasādakāyo.",
  "atk-s0504a:451_10": "Idhāpi pasādakāyo veditabbo.",
  "atk-s0504a:451_11": "So hi kāyaviññāṇādīnaṃ yathārahaṃ vatthudvārabhāvena pavattati.",
  "atk-s0504a:451_12": "Manoti pana kiñcāpi sabbaṃ viññāṇaṃ vuccati,",
  "atk-s0504a:451_13": "tathāpi dvārabhāvassa idhādhippetattā dvārabhūtaṃ sāvajjanaṃ bhavaṅgaṃ veditabbaṃ.",
  "atk-s0504a:452_0": "Etāni yassa dvārāni aguttāni ca bhikkhunoti yassa bhikkhuno etāni manacchaṭṭhāni dvārāni sativossaggena pamādaṃ āpannattā satikavāṭena apihitāni.",
  "atk-s0504a:452_1": "Bhojanamhi…pe…",
  "atk-s0504a:452_2": "adhigacchatīti so bhikkhu vuttanayena bhojane amattaññū indriyesu ca saṃvararahito diṭṭhadhammikañca rogādivasena,",
  "atk-s0504a:452_3": "samparāyikañca duggatipariyāpannaṃ kāyadukkhaṃ rāgādikilesasantāpavasena,",
  "atk-s0504a:452_4": "icchāvighātavasena ca cetodukkhanti sabbathāpi dukkhameva adhigacchati pāpuṇāti.",
  "atk-s0504a:452_5": "Yasmā cetadevaṃ,",
  "atk-s0504a:452_6": "tasmā duvidhenapi dukkhagginā idhaloke ca paraloke ca ḍayhamānena kāyena ḍayhamānena cetasā divā vā yadi",
  "atk-s0504a:452_7": "vā rattiṃ niccakālameva tādiso puggalo dukkhameva viharati,",
  "atk-s0504a:452_8": "na tassa sukhavihārassa sambhavo,",
  "atk-s0504a:452_9": "vaṭṭadukkhānatikkame pana vattabbameva natthīti.",
  "atk-s0504a:453_0": "Paṭhamasuttavaṇṇanā niṭṭhitā.",
  "atk-s0504a:454_0": "2. Sukhavihārasuttavaṇṇanā",
  "atk-s0504a:455_0": "29. Dutiye vuttavipariyāyena attho veditabbo.",
  "atk-s0504a:456_0": "Dutiyasuttavaṇṇanā niṭṭhitā.",
  "atk-s0504a:457_0": "3. Tapanīyasuttavaṇṇanā",
  "atk-s0504a:458_0": "30.",
  "atk-s0504a:458_1": "Tatiye tapanīyāti idha ceva samparāye ca tapanti vibādhenti viheṭhentīti tapanīyā.",
  "atk-s0504a:458_2": "Tapanaṃ vā dukkhaṃ diṭṭhe ceva dhamme abhisamparāye ca tassa uppādanena ceva anubalappadānena ca hitāti tapanīyā.",
  "atk-s0504a:458_3": "Atha vā tapanti tenāti tapanaṃ,",
  "atk-s0504a:458_4": "pacchānutāpo,",
  "atk-s0504a:458_5": "vippaṭisāroti attho,",
  "atk-s0504a:458_6": "tassa hetubhāvato hitāti tapanīyā.",
  "atk-s0504a:458_7": "Akatakalyāṇoti akataṃ kalyāṇaṃ bhaddakaṃ puññaṃ etenāti akatakalyāṇo.",
  "atk-s0504a:458_8": "Sesapadadvayaṃ tasseva vevacanaṃ.",
  "atk-s0504a:458_9": "Puññañhi pavattihitatāya āyatiṃsukhatāya ca bhaddakaṭṭhena kalyāṇanti ca kucchitasalanādiatthena kusalanti",
  "atk-s0504a:458_10": "ca dukkhabhīrūnaṃ saṃsārabhīrūnañca rakkhanaṭṭhena bhīruttāṇanti ca vuccati.",
  "atk-s0504a:458_11": "Katapāpoti kataṃ upacitaṃ pāpaṃ etenāti katapāpo.",
  "atk-s0504a:458_12": "Sesapadadvayaṃ tasseva vevacanaṃ.",
  "atk-s0504a:458_13": "Akusalakammañhi lāmakaṭṭhena pāpanti ca attano pavattikkhaṇe vipākakkhaṇe ca ghorasabhāvatāya luddanti",
  "atk-s0504a:458_14": "ca kilesehi dūsitabhāvena kibbisanti ca vuccati.",
  "atk-s0504a:458_15": "Iti bhagavā “dve dhammā tapanīyā”ti dhammādhiṭṭhānena uddisitvā akataṃ kusalaṃ dhammaṃ katañca akusalaṃ dhammaṃ puggalādhiṭṭhānena niddisi.",
  "atk-s0504a:458_16": "Idāni tesaṃ tapanīyabhāvaṃ dassento “so akataṃ me kalyāṇantipi tappati,",
  "atk-s0504a:458_17": "kataṃ me pāpantipi tappatī”ti āha.",
  "atk-s0504a:458_18": "Cittasantāsena tappati anutappati anusocatīti attho.",
  "atk-s0504a:459_0": "Gāthāsu duṭṭhu caritaṃ,",
  "atk-s0504a:459_1": "kilesapūtikattā vā duṭṭhaṃ caritanti duccaritaṃ.",
  "atk-s0504a:459_2": "Kāyena duccaritaṃ,",
  "atk-s0504a:459_3": "kāyato vā pavattaṃ duccaritaṃ kāyaduccaritaṃ.",
  "atk-s0504a:459_4": "Evaṃ vacīmanoduccaritānipi daṭṭhabbāni.",
  "atk-s0504a:459_5": "Imāni ca kāyaduccaritādīni kammapathappattāni adhippetānīti yaṃ na kammapathappattaṃ akusalajātaṃ,",
  "atk-s0504a:459_6": "taṃ sandhāyāha “yañcaññaṃ dosasañhita”nti.",
  "atk-s0504a:459_7": "Tassattho –",
  "atk-s0504a:459_8": "yampi ca aññaṃ kammapathabhāvaṃ appattattā nippariyāyena kāyakammādisaṅkhaṃ na labhati,",
  "atk-s0504a:459_9": "rāgādikilesasaṃsaṭṭhattā dosasahitaṃ akusalaṃ tampi katvāti attho.",
  "atk-s0504a:459_10": "Nirayanti niratiatthena nirassādaṭṭhena vā nirayanti laddhanāmaṃ sabbampi duggatiṃ,",
  "atk-s0504a:459_11": "ayasaṅkhātasukhappaṭikkhepena vā sabbattha sugatiduggatīsu nirayadukkhaṃ.",
  "atk-s0504a:459_12": "So tādiso puggalo upagacchatīti evamettha attho daṭṭhabbo.",
  "atk-s0504a:460_0": "Ettha ca kāyaduccaritassa tapanīyabhāve nando yakkho nando māṇavako nando goghātako dve bhātikāti etesaṃ vatthūni kathetabbāni.",
  "atk-s0504a:460_1": "Te kira gāviṃ vadhitvā maṃsaṃ dve koṭṭhāse akaṃsu.",
  "atk-s0504a:460_2": "Tato kaniṭṭho jeṭṭhaṃ āha –",
  "atk-s0504a:460_3": "“mayhaṃ dārakā bahū,",
  "atk-s0504a:460_4": "imāni me antāni dehī”ti.",
  "atk-s0504a:460_5": "Atha naṃ jeṭṭho –",
  "atk-s0504a:460_6": "“sabbaṃ maṃsaṃ dvedhā vibhattaṃ,",
  "atk-s0504a:460_7": "puna kimaggahesī”ti paharitvā jīvitakkhayaṃ pāpesi.",
  "atk-s0504a:460_8": "Nivattitvā ca naṃ olokento mataṃ disvā “bhāriyaṃ vata mayā kataṃ,",
  "atk-s0504a:460_9": "svāhaṃ akāraṇeneva naṃ māresi”nti cittaṃ uppādesi.",
  "atk-s0504a:460_10": "Athassa balavavippaṭisāro uppajji.",
  "atk-s0504a:460_11": "So ṭhitaṭṭhānepi nisinnaṭṭhānepi tadeva kammaṃ āvajjeti,",
  "atk-s0504a:460_12": "cittassādaṃ na labhati,",
  "atk-s0504a:460_13": "asitapītakhāyitampissa sarīre ojaṃ na pharati,",
  "atk-s0504a:460_14": "aṭṭhicammamattameva ahosi.",
  "atk-s0504a:460_15": "Atha naṃ eko thero pucchi “upāsaka,",
  "atk-s0504a:460_16": "tvaṃ ativiya kiso aṭṭhicammamatto jāto,",
  "atk-s0504a:460_17": "kīdiso te rogo,",
  "atk-s0504a:460_18": "udāhu atthi kiñci tapanīyaṃ kammaṃ kata”nti? So “āma,",
  "atk-s0504a:460_19": "bhante”ti sabbaṃ ārocesi.",
  "atk-s0504a:460_20": "Athassa so “bhāriyaṃ te, upāsaka,",
  "atk-s0504a:460_21": "kammaṃ kataṃ,",
  "atk-s0504a:460_22": "anaparādhaṭṭhāne aparaddha”nti āha.",
  "atk-s0504a:460_23": "So teneva kammunā kālaṃ katvā niraye nibbatti.",
  "atk-s0504a:460_24": "Vacīduccaritassa pana suppabuddhasakkakokālikaciñcamāṇavikādīnaṃ vatthūni kathetabbāni,",
  "atk-s0504a:460_25": "manoduccaritassa ukkalajayabhaññādīnaṃ.",
  "atk-s0504a:461_0": "Tatiyasuttavaṇṇanā niṭṭhitā.",
  "atk-s0504a:462_0": "4. Atapanīyasuttavaṇṇanā",
  "atk-s0504a:463_0": "31. Catutthe tatiye vuttavipariyāyena attho veditabbo.",
  "atk-s0504a:464_0": "Catutthasuttavaṇṇanā niṭṭhitā.",
  "atk-s0504a:465_0": "5. Paṭhamasīlasuttavaṇṇanā",
  "atk-s0504a:466_0": "32.",
  "atk-s0504a:466_1": "Pañcame pāpakena ca sīlenāti pāpakaṃ nāma sīlaṃ sīlabhedakaro asaṃvaroti vadanti.",
  "atk-s0504a:466_2": "Tattha yadi asaṃvaro asīlameva taṃdussīlyabhāvato,",
  "atk-s0504a:466_3": "kathaṃ sīlanti vuccati?",
  "atk-s0504a:466_4": "Tatthāyaṃ adhippāyo siyā –",
  "atk-s0504a:466_5": "yathā nāma loke adiṭṭhaṃ “diṭṭha”nti vuccati,",
  "atk-s0504a:466_6": "asīlavā “sīlavā”ti,",
  "atk-s0504a:466_7": "evamidhāpi asīlampi asaṃvaropi “sīla”nti voharīyati.",
  "atk-s0504a:466_8": "Atha vā “katame ca, thapati,",
  "atk-s0504a:466_9": "akusalā sīlā?",
  "atk-s0504a:466_10": "Akusalaṃ kāyakammaṃ,",
  "atk-s0504a:466_11": "akusalaṃ vacīkammaṃ,",
  "atk-s0504a:466_12": "pāpako ājīvo”ti vacanato akusaladhammesupi attheva sīlasamaññā,",
  "atk-s0504a:466_13": "tasmā paricayavasena sabhāvasiddhi viya pakatibhūto sabbo samācāro “sīla”nti vuccati.",
  "atk-s0504a:466_14": "Tattha yaṃ akosallasambhūtaṭṭhena akusalaṃ lāmakaṃ,",
  "atk-s0504a:466_15": "taṃ sandhāyāha “pāpakena ca sīlenā”ti.",
  "atk-s0504a:466_16": "Pāpikāya ca diṭṭhiyāti sabbāpi micchādiṭṭhiyo pāpikāva.",
  "atk-s0504a:466_17": "Visesato pana ahetukadiṭṭhi,",
  "atk-s0504a:466_18": "akiriyadiṭṭhi,",
  "atk-s0504a:466_19": "natthikadiṭṭhīti imā tividhā diṭṭhiyo pāpikatarā.",
  "atk-s0504a:466_20": "Tattha pāpakena sīlena samannāgato puggalo payogavipanno hoti,",
  "atk-s0504a:466_21": "pāpikāya diṭṭhiyā samannāgato āsayavipanno hoti,",
  "atk-s0504a:466_22": "evaṃ payogāsayavipanno puggalo nirayūpago hotiyeva.",
  "atk-s0504a:466_23": "Tena vuttaṃ “imehi kho,",
  "atk-s0504a:466_24": "bhikkhave,",
  "atk-s0504a:466_25": "dvīhi dhammehi samannāgato puggalo yathābhataṃ nikkhitto,",
  "atk-s0504a:466_26": "evaṃ niraye”ti.",
  "atk-s0504a:466_27": "Ettha ca “dvīhi dhammehi samannāgato”ti idaṃ lakkhaṇavacanaṃ daṭṭhabbaṃ,",
  "atk-s0504a:466_28": "na tantiniddeso.",
  "atk-s0504a:466_29": "Yathā taṃ loke “yadime byādhitā siyuṃ,",
  "atk-s0504a:466_30": "imesaṃ idaṃ bhesajjaṃ dātabba”nti.",
  "atk-s0504a:466_31": "Aññesupi īdisesu ṭhānesu eseva nayo.",
  "atk-s0504a:466_32": "Duppaññoti nippañño.",
  "atk-s0504a:467_0": "Pañcamasuttavaṇṇanā niṭṭhitā.",
  "atk-s0504a:468_0": "6. Dutiyasīlasuttavaṇṇanā",
  "atk-s0504a:469_0": "33.",
  "atk-s0504a:469_1": "Chaṭṭhe bhaddakena ca sīlenāti kāyasucaritādicatupārisuddhisīlena.",
  "atk-s0504a:469_2": "Tañhi akhaṇḍādisīlabhāvena sayañca kalyāṇaṃ,",
  "atk-s0504a:469_3": "samathavipassanādikalyāṇaguṇāvahaṃ cāti “bhaddaka”nti vuccati.",
  "atk-s0504a:469_4": "Bhaddikāya ca diṭṭhiyāti kammassakatāñāṇena ceva kammapathasammādiṭṭhiyā ca.",
  "atk-s0504a:469_5": "Tattha bhaddakena sīlena payogasampanno hoti,",
  "atk-s0504a:469_6": "bhaddikāya diṭṭhiyā āsayasampanno.",
  "atk-s0504a:469_7": "Iti payogāsayasampanno puggalo saggūpago hoti.",
  "atk-s0504a:469_8": "Tena vuttaṃ – “imehi, kho,",
  "atk-s0504a:469_9": "bhikkhave,",
  "atk-s0504a:469_10": "dvīhi dhammehi samannāgato puggalo yathābhataṃ nikkhitto,",
  "atk-s0504a:469_11": "evaṃ sagge”ti.",
  "atk-s0504a:469_12": "Sappaññoti paññavā.",
  "atk-s0504a:469_13": "Sesaṃ suviññeyyameva.",
  "atk-s0504a:470_0": "Chaṭṭhasuttavaṇṇanā niṭṭhitā.",
  "atk-s0504a:471_0": "7. Ātāpīsuttavaṇṇanā",
  "atk-s0504a:472_0": "34.",
  "atk-s0504a:472_1": "Sattame anātāpīti kilesānaṃ ātāpanaṭṭhena ātāpo, vīriyaṃ,",
  "atk-s0504a:472_2": "so etassa atthīti ātāpī,",
  "atk-s0504a:472_3": "na ātāpī anātāpī,",
  "atk-s0504a:472_4": "sammappadhānavirahito kusītoti vuttaṃ hoti.",
  "atk-s0504a:472_5": "Ottāpo vuccati pāputrāso,",
  "atk-s0504a:472_6": "so etassa atthīti ottāpī,",
  "atk-s0504a:472_7": "na ottāpī anottāpī,",
  "atk-s0504a:472_8": "ottāparahito.",
  "atk-s0504a:472_9": "Atha vā ātāpappaṭipakkho anātāpo,",
  "atk-s0504a:472_10": "kosajjaṃ so assa atthīti anātāpī.",
  "atk-s0504a:472_11": "Yaṃ “na ottapati ottappitabbena,",
  "atk-s0504a:472_12": "na ottapati pāpakānaṃ akusalānaṃ dhammānaṃ samāpattiyā”ti evaṃ vuttaṃ,",
  "atk-s0504a:472_13": "taṃ anottappaṃ anottāpo.",
  "atk-s0504a:472_14": "So assa atthīti anottāpīti evamettha attho veditabbo.",
  "atk-s0504a:473_0": "Abhabboti anaraho.",
  "atk-s0504a:473_1": "Sambodhāyāti ariyamaggatthāya.",
  "atk-s0504a:473_2": "Nibbānāyāti kilesānaṃ accantavūpasamāya amatamahānibbānāya.",
  "atk-s0504a:473_3": "Anuttarassa yogakkhemassāti arahattaphalassa.",
  "atk-s0504a:473_4": "Tañhi uttaritarassa abhāvato anuttaraṃ,",
  "atk-s0504a:473_5": "catūhi yogehi anupaddutattā khemaṃ nibbhayanti yogakkhemanti ca vuccati.",
  "atk-s0504a:473_6": "Adhigamāyāti pattiyā.",
  "atk-s0504a:473_7": "Ātāpīti vīriyavā.",
  "atk-s0504a:473_8": "So hi “āraddhavīriyo viharati akusalānaṃ dhammānaṃ pahānāya,",
  "atk-s0504a:473_9": "kusalānaṃ dhammānaṃ upasampadāya,",
  "atk-s0504a:473_10": "thāmavā daḷhaparakkamo anikkhittadhuro kusalesu dhammesū”ti evaṃ vuttena vīriyārambhena samannāgato kilesānaṃ accantameva ātāpanasīloti ātāpī.",
  "atk-s0504a:473_11": "Ottāpīti “yaṃ ottapati ottappitabbena,",
  "atk-s0504a:473_12": "ottapati pāpakānaṃ akusalānaṃ dhammānaṃ samāpattiyā”ti evaṃ vuttena ottappena samannāgatattā ottapanasīloti ottappī.",
  "atk-s0504a:473_13": "Ayañhi ottāpīti vutto.",
  "atk-s0504a:473_14": "Tadavinābhāvato hiriyā ca samannāgato eva hotīti hirottappasampanno aṇumattepi vajje bhayadassāvī sīlesu paripūrakārī hoti.",
  "atk-s0504a:473_15": "Iccassa sīlasampadā dassitā.",
  "atk-s0504a:473_16": "Ātāpīti iminā nayenassa kilesaparitāpitādīpanena samathavipassanābhāvanānuyuttatā dassitā.",
  "atk-s0504a:473_17": "Yathāvuttañca vīriyaṃ saddhāsatisamādhipaññāhi vinā na hotīti vimuttiparipācakāni saddhāpañcamāni indriyāni atthato vuttāneva honti.",
  "atk-s0504a:473_18": "Tesu ca siddhesu anicce aniccasaññā,",
  "atk-s0504a:473_19": "anicce dukkhasaññā,",
  "atk-s0504a:473_20": "dukkhe anattasaññā,",
  "atk-s0504a:473_21": "pahānasaññā,",
  "atk-s0504a:473_22": "virāgasaññā,",
  "atk-s0504a:473_23": "nirodhasaññāti cha nibbedhabhāgiyā saññā siddhā evāti.",
  "atk-s0504a:473_24": "Evaṃ imehi dvīhi dhammehi samannāgatassa lokiyānaṃ sīlasamādhipaññānaṃ sijjhanato maggaphalanibbānādhigamassa bhabbataṃ dassento “ātāpī ca kho…pe…",
  "atk-s0504a:473_25": "adhigamāyā”ti āha.",
  "atk-s0504a:474_0": "Gāthāsu kusītoti micchāvitakkabahulatāya kāmabyāpādavihiṃsāvitakkasaṅkhātehi kucchitehi pāpadhammehi sito sambandho yuttoti kusīto.",
  "atk-s0504a:474_1": "Kucchitaṃ vā sīdati sammāpaṭipattito avasīdatīti kusīto, da-",
  "atk-s0504a:474_2": "kārassa ta-",
  "atk-s0504a:474_3": "kāraṃ katvā.",
  "atk-s0504a:474_4": "Hīnavīriyoti nibbīriyo,",
  "atk-s0504a:474_5": "catūsupi iriyāpathesu vīriyakaraṇarahito.",
  "atk-s0504a:474_6": "Anussāhasaṃhananasabhāvassa cittālasiyassa thinassa,",
  "atk-s0504a:474_7": "asattivighātasabhāvassa kāyālasiyassa middhassa ca abhiṇhappavattiyā thinamiddhabahulo.",
  "atk-s0504a:474_8": "Pāpajigucchanalakkhaṇāya hiriyā abhāvena tappaṭipakkhena ahirikena samannāgatattā ca ahiriko.",
  "atk-s0504a:474_9": "Hirottappavīriyānaṃ abhāveneva sammāpaṭipattiyaṃ natthi etassa ādaroti anādaro.",
  "atk-s0504a:474_10": "Ubhayathāpi tathā dhammapuggalena duvidhakiriyākaraṇena anādaro.",
  "atk-s0504a:474_11": "Phuṭṭhunti phusituṃ.",
  "atk-s0504a:474_12": "Sambodhimuttamanti sambodhisaṅkhātaṃ uttamaṃ arahattaṃ adhigantuṃ abhabboti attho.",
  "atk-s0504a:475_0": "Satimāti cirakatacirabhāsitānaṃ anussaraṇe samatthassa satinepakkassa bhāvena catusatipaṭṭhānayogena satimā.",
  "atk-s0504a:475_1": "Nipakoti sattaṭṭhāniyasampajaññasaṅkhātena ceva kammaṭṭhānapariharaṇapaññāsaṅkhātena ca nepakkena samannāgatattā nipako.",
  "atk-s0504a:475_2": "Jhāyīti ārammaṇūpanijjhānena lakkhaṇūpanijjhānena cāti dvīhipi jhānehi jhāyī.",
  "atk-s0504a:475_3": "Appamattoti “divasaṃ caṅkamena nisajjāya āvaraṇiyehi dhammehi cittaṃ parisodhetī”tiādinā nayena kammaṭṭhānabhāvanāya appamatto.",
  "atk-s0504a:475_4": "Saṃyojanaṃ jātijarāya chetvāti jātiyā ceva jarāya ca satte saṃyojetīti saṃyojananti laddhanāmaṃ kāmarāgādikaṃ",
  "atk-s0504a:475_5": "dasavidhampi kilesajātaṃ anusayasamugghātavasena mūlato chinditvā.",
  "atk-s0504a:475_6": "Atha vā saṃyojanaṃ jātijarāya chetvāti jātijarāya saṃyojanaṃ chinditvā.",
  "atk-s0504a:475_7": "Yassa hi saṃyojanāni acchinnāni,",
  "atk-s0504a:475_8": "tassa jātijarāya acchedo asamugghātova.",
  "atk-s0504a:475_9": "Yassa pana tāni chinnāni,",
  "atk-s0504a:475_10": "tassa jātijarāpi chinnāva kāraṇassa samugghātitattā.",
  "atk-s0504a:475_11": "Tasmā saṃyojanaṃ chindanto eva jātijarāpi chindati.",
  "atk-s0504a:475_12": "Tena vuttaṃ “saṃyojanaṃ jātijarāya chetvā”ti.",
  "atk-s0504a:475_13": "Idheva sambodhimanuttaraṃ phuseti imasmiṃyeva attabhāve aggamaggaṃ arahattaṃ vā phuse pāpuṇeyya.",
  "atk-s0504a:476_0": "Sattamasuttavaṇṇanā niṭṭhitā.",
  "atk-s0504a:477_0": "8. Paṭhamanakuhanasuttavaṇṇanā",
  "atk-s0504a:478_0": "35.",
  "atk-s0504a:478_1": "Aṭṭhame nayidanti ettha naiti paṭisedhe nipāto,",
  "atk-s0504a:478_2": "tassa “vussatī”ti iminā sambandho,",
  "atk-s0504a:478_3": "yakāro padasandhikaro. Idaṃ-",
  "atk-s0504a:478_4": "saddo “ekamidāhaṃ,",
  "atk-s0504a:478_5": "bhikkhave,",
  "atk-s0504a:478_6": "samayaṃ ukkaṭṭhāyaṃ viharāmi subhagavane sālarājamūle”tiādīsu nipātamattaṃ.",
  "atk-s0504a:478_7": "“Idaṃ kho taṃ,",
  "atk-s0504a:478_8": "bhikkhave,",
  "atk-s0504a:478_9": "appamattakaṃ oramattakaṃ sīlamattaka”ntiādīsu yathāvutte āsannapaccakkhe āgato.",
  "atk-s0504a:479_0": "“Idañhi taṃ jetavanaṃ, isisaṅghanisevitaṃ;",
  "atk-s0504a:480_0": "Āvutthaṃ dhammarājena, pītisañjananaṃ mamā”ti. –",
  "atk-s0504a:481_0": "Ādīsu vakkhamāne āsannapaccakkhe. Idhāpi vakkhamāneyeva āsannapaccakkhe daṭṭhabbo.",
  "atk-s0504a:482_0": "Brahmacariya-saddo –",
  "atk-s0504a:483_0": "“Kiṃ te vataṃ kiṃ pana brahmacariyaṃ,",
  "atk-s0504a:484_0": "Kissa suciṇṇassa ayaṃ vipāko;",
  "atk-s0504a:485_0": "Iddhī jutī balavīriyūpapatti,",
  "atk-s0504a:486_0": "Idañca te nāga mahāvimānaṃ.",
  "atk-s0504a:487_0": "“Ahañca bhariyā ca manussaloke,",
  "atk-s0504a:488_0": "Saddhā ubho dānapatī ahumhā;",
  "atk-s0504a:489_0": "Opānabhūtaṃ me gharaṃ tadāsi,",
  "atk-s0504a:490_0": "Santappitā samaṇabrāhmaṇā ca.",
  "atk-s0504a:491_0": "“Taṃ me vataṃ taṃ pana brahmacariyaṃ,",
  "atk-s0504a:492_0": "Tassa suciṇṇassa ayaṃ vipāko;",
  "atk-s0504a:493_0": "Iddhī jutī balavīriyūpapatti,",
  "atk-s0504a:494_0": "Idañca me dhīra mahāvimāna”nti. –",
  "atk-s0504a:495_0": "Imasmiṃ puṇṇakajātake dāne āgato.",
  "atk-s0504a:496_0": "“Kena pāṇi kāmadado, kena pāṇi madhussavo;",
  "atk-s0504a:497_0": "Kena te brahmacariyena, puññaṃ pāṇimhi ijjhati.",
  "atk-s0504a:498_0": "“Tena pāṇi kāmadado, tena pāṇi madhussavo;",
  "atk-s0504a:499_0": "Tena me brahmacariyena, puññaṃ pāṇimhi ijjhatī”ti. –",
  "atk-s0504a:500_0": "Imasmiṃ aṅkurapetavatthusmiṃ veyyāvacce.",
  "atk-s0504a:500_1": "“Idaṃ kho taṃ,",
  "atk-s0504a:500_2": "bhikkhave,",
  "atk-s0504a:500_3": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīle.",
  "atk-s0504a:500_4": "“Taṃ kho pana,",
  "atk-s0504a:500_5": "pañcasikha,",
  "atk-s0504a:500_6": "brahmacariyaṃ neva nibbidāya na virāgāya…pe…",
  "atk-s0504a:500_7": "yāvadeva brahmalokūpapattiyā”ti imasmiṃ mahāgovindasutte brahmavihāre.",
  "atk-s0504a:500_8": "“Pare abrahmacārī bhavissanti,",
  "atk-s0504a:500_9": "mayamettha brahmacārino bhavissāmā”ti sallekhasutte methunaviratiyaṃ.",
  "atk-s0504a:501_0": "“Mayañca bhariyā nātikkamāma,",
  "atk-s0504a:502_0": "Amhe ca bhariyā nātikkamanti;",
  "atk-s0504a:503_0": "Aññatra tāhi brahmacariyaṃ carāma,",
  "atk-s0504a:504_0": "Tasmā hi amhaṃ daharā na mīyare”ti. –",
  "atk-s0504a:505_0": "Mahādhammapālajātake sadārasantose.",
  "atk-s0504a:505_1": "“Abhijānāmi kho panāhaṃ,",
  "atk-s0504a:505_2": "sāriputta,",
  "atk-s0504a:505_3": "caturaṅgasamannāgataṃ brahmacariyaṃ caritā –",
  "atk-s0504a:505_4": "tapassī sudaṃ homī”ti lomahaṃsasutte vīriye.",
  "atk-s0504a:506_0": "“Hīnena brahmacariyena, khattiye upapajjati;",
  "atk-s0504a:507_0": "Majjhimena ca devattaṃ, uttamena visujjhatī”ti. –",
  "atk-s0504a:508_0": "Nimijātake attadamanavasena kate aṭṭhaṅgikauposathe.",
  "atk-s0504a:508_1": "“Idaṃ kho pana,",
  "atk-s0504a:508_2": "pañcasikha,",
  "atk-s0504a:508_3": "brahmacariyaṃ ekantanibbidāya virāgāya…pe…",
  "atk-s0504a:508_4": "ayameva ariyo aṭṭhaṅgiko maggo”ti mahāgovindasutteyeva ariyamagge.",
  "atk-s0504a:508_5": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsita”nti",
  "atk-s0504a:508_6": "pāsādikasutte sikkhattayasaṅgahe sakalasmiṃ sāsane.",
  "atk-s0504a:508_7": "Idhāpi ariyamagge sāsane ca vattati.",
  "atk-s0504a:509_0": "Vussatīti vasīyati,",
  "atk-s0504a:509_1": "carīyatīti attho.",
  "atk-s0504a:509_2": "Janakuhanatthanti “aho ayyo sīlavā vattasampanno appiccho santuṭṭho mahiddhiko mahānubhāvo”tiādinā janassa sattalokassa vimhāpanatthaṃ.",
  "atk-s0504a:509_3": "Janalapanatthanti “evarūpassa nāma ayyassa dinnaṃ mahapphalaṃ bhavissatī”ti pasannacittehi “kenattho,",
  "atk-s0504a:509_4": "kiṃ āharīyatū”ti manussehi vadāpanatthaṃ.",
  "atk-s0504a:509_5": "Lābhasakkārasilokānisaṃsatthanti yvāyaṃ “ākaṅkheyya ce,",
  "atk-s0504a:509_6": "bhikkhave,",
  "atk-s0504a:509_7": "bhikkhu ‘lābhī assaṃ cīvarapiṇḍapātasenāsanagilānappaccayabhesajjaparikkhārāna’nti, sīle-",
  "atk-s0504a:509_8": "svevassa paripūrakārī”ti sīlānisaṃsabhāvena vutto catupaccayalābho,",
  "atk-s0504a:509_9": "yo ca catunnaṃ paccayānaṃ sakkaccadānasaṅkhāto ādarabahumānagarukaraṇasaṅkhāto ca sakkāro,",
  "atk-s0504a:509_10": "yo ca “sīlasampanno bahussuto sutadharo āraddhavīriyo”tiādinā nayena uggatathutighosasaṅkhāto siloko",
  "atk-s0504a:509_11": "brahmacariyaṃ carantānaṃ diṭṭhadhammiko ānisaṃso,",
  "atk-s0504a:509_12": "tadatthaṃ.",
  "atk-s0504a:509_13": "Iti maṃ jano jānātūti “evaṃ brahmacariyavāse sati ‘ayaṃ sīlavā kalyāṇadhammo’tiādinā maṃ jano jānātu",
  "atk-s0504a:509_14": "sambhāvetū”ti attano santaguṇavasena sambhāvanatthampi na idaṃ brahmacariyaṃ vussatīti sambandho.",
  "atk-s0504a:510_0": "Keci pana “janakuhanatthanti pāpicchassa icchāpakatassa sato sāmantajappanairiyāpathanissitapaccayapaṭisevanasaṅkhātena",
  "atk-s0504a:510_1": "tividhena kuhanavatthunā kuhanabhāvena janassa vimhāpanatthaṃ.",
  "atk-s0504a:510_2": "Janalapanatthanti pāpicchasseva sato paccayatthaṃ parikathobhāsādivasena lapanabhāvena upalāpanabhāvena vā janassa lapanatthaṃ.",
  "atk-s0504a:510_3": "Lābhasakkārasilokānisaṃsatthanti pāpicchasseva sato lābhādigarutāya lābhasakkārasilokasaṅkhātassa ānisaṃsaudayassa nipphādanatthaṃ.",
  "atk-s0504a:510_4": "Iti maṃ jano jānātūti pāpicchasseva sato asantaguṇasambhāvanādhippāyena ‘iti evaṃ maṃ jano jānātū’ti",
  "atk-s0504a:510_5": "na idaṃ brahmacariyaṃ vussatī”ti evamettha atthaṃ vadanti.",
  "atk-s0504a:510_6": "Purimoyeva pana attho sārataro.",
  "atk-s0504a:511_0": "Atha khoti ettha athāti aññadatthe nipāto,",
  "atk-s0504a:511_1": "khoti avadhāraṇe.",
  "atk-s0504a:511_2": "Tena kuhanādito aññadatthāyeva pana idaṃ,",
  "atk-s0504a:511_3": "bhikkhave,",
  "atk-s0504a:511_4": "brahmacariyaṃ vussatīti dasseti.",
  "atk-s0504a:511_5": "Idāni taṃ payojanaṃ dassento “saṃvaratthañceva pahānatthañcā”ti āha.",
  "atk-s0504a:511_6": "Tattha pañcavidho saṃvaro –",
  "atk-s0504a:511_7": "pātimokkhasaṃvaro,",
  "atk-s0504a:511_8": "satisaṃvaro,",
  "atk-s0504a:511_9": "ñāṇasaṃvaro,",
  "atk-s0504a:511_10": "khantisaṃvaro,",
  "atk-s0504a:511_11": "vīriyasaṃvaroti.",
  "atk-s0504a:512_0": "Tattha “iminā pātimokkhasaṃvarena upeto hoti samupeto”ti hi ādinā nayena āgato ayaṃ pātimokkhasaṃvaro nāma,",
  "atk-s0504a:512_1": "yo sīlasaṃvaroti ca pavuccati.",
  "atk-s0504a:512_2": "“Rakkhati cakkhundriyaṃ,",
  "atk-s0504a:512_3": "cakkhundriye saṃvaraṃ āpajjatī”ti āgato ayaṃ satisaṃvaro.",
  "atk-s0504a:513_0": "“Yāni sotāni lokasmiṃ (ajitāti bhagavā),",
  "atk-s0504a:514_0": "Sati tesaṃ nivāraṇaṃ;",
  "atk-s0504a:515_0": "Sotānaṃ saṃvaraṃ brūmi,",
  "atk-s0504a:516_0": "Paññāyete pidhīyare”ti. –",
  "atk-s0504a:517_0": "Āgato ayaṃ ñāṇasaṃvaro.",
  "atk-s0504a:517_1": "“Khamo hoti sītassa uṇhassā”tiādinā nayena āgato ayaṃ khantisaṃvaro.",
  "atk-s0504a:517_2": "“Uppannaṃ kāmavitakkaṃ nādhivāsetī”tiādinā nayena āgato ayaṃ vīriyasaṃvaro.",
  "atk-s0504a:517_3": "Atthato pana pāṇātipātādīnaṃ pajahanavasena,",
  "atk-s0504a:517_4": "vattapaṭivattānaṃ karaṇavasena ca pavattā cetanā viratiyo ca.",
  "atk-s0504a:517_5": "Saṅkhepato sabbo kāyavacīsaṃyamo,",
  "atk-s0504a:517_6": "vitthārato sattannaṃ āpattikkhandhānaṃ avītikkamo sīlasaṃvaro.",
  "atk-s0504a:517_7": "Sati eva satisaṃvaro,",
  "atk-s0504a:517_8": "satippadhānā vā kusalā khandhā.",
  "atk-s0504a:517_9": "Ñāṇameva ñāṇasaṃvaro.",
  "atk-s0504a:517_10": "Adhivāsanavasena adoso,",
  "atk-s0504a:517_11": "adosappadhānā vā tathā pavattā kusalā khandhā khantisaṃvaro,",
  "atk-s0504a:517_12": "paññāti eke.",
  "atk-s0504a:517_13": "Kāmavitakkādīnaṃ anadhivāsanavasena pavattaṃ vīriyameva vīriyasaṃvaro.",
  "atk-s0504a:517_14": "Tesu paṭhamo kāyaduccaritādidussīlyassa saṃvaraṇato saṃvaro,",
  "atk-s0504a:517_15": "dutiyo muṭṭhassaccassa,",
  "atk-s0504a:517_16": "tatiyo aññāṇassa,",
  "atk-s0504a:517_17": "catuttho akkhantiyā,",
  "atk-s0504a:517_18": "pañcamo kosajjassa saṃvaraṇato pidahanato saṃvaroti veditabbo.",
  "atk-s0504a:517_19": "Evametassa saṃvarassa atthāya saṃvaratthaṃ,",
  "atk-s0504a:517_20": "saṃvaranipphādanatthanti attho.",
  "atk-s0504a:518_0": "Pahānampi pañcavidhaṃ –",
  "atk-s0504a:518_1": "tadaṅgappahānaṃ,",
  "atk-s0504a:518_2": "vikkhambhanappahānaṃ,",
  "atk-s0504a:518_3": "samucchedappahānaṃ,",
  "atk-s0504a:518_4": "paṭippassaddhippahānaṃ,",
  "atk-s0504a:518_5": "nissaraṇappahānanti.",
  "atk-s0504a:518_6": "Tattha yaṃ vattabbaṃ,",
  "atk-s0504a:518_7": "taṃ heṭṭhā ekakanipāte paṭhamasuttavaṇṇanāyaṃ vuttameva.",
  "atk-s0504a:518_8": "Tassa pana pañcavidhassapi tathā tathā rāgādikilesānaṃ paṭinissajjanaṭṭhena samatikkamanaṭṭhena vā pahānassa atthāya pahānatthaṃ,",
  "atk-s0504a:518_9": "pahānasādhanatthanti attho.",
  "atk-s0504a:518_10": "Tattha saṃvarena kilesānaṃ cittasantāne pavesananivāraṇaṃ pahānena pavesananivāraṇañceva samugghāto cāti vadanti.",
  "atk-s0504a:518_11": "Ubhayenāpi pana yathārahaṃ ubhayaṃ sampajjatīti daṭṭhabbaṃ.",
  "atk-s0504a:518_12": "Sīlādidhammā eva hi saṃvaraṇato saṃvaro,",
  "atk-s0504a:518_13": "pajahanato pahānanti.",
  "atk-s0504a:519_0": "Gāthāsu anītihanti ītiyo vuccanti upaddavā –",
  "atk-s0504a:519_1": "diṭṭhadhammikā ca samparāyikā ca.",
  "atk-s0504a:519_2": "Ītiyo hanati vināseti pajahatīti ītihaṃ,",
  "atk-s0504a:519_3": "anu ītihanti anītihaṃ,",
  "atk-s0504a:519_4": "sāsanabrahmacariyaṃ maggabrahmacariyañca.",
  "atk-s0504a:519_5": "Atha vā ītīhi anatthehi saddhiṃ hananti gacchanti pavattantīti ītihā,",
  "atk-s0504a:519_6": "taṇhādiupakkilesā.",
  "atk-s0504a:519_7": "Natthi ettha ītihāti anītihaṃ.",
  "atk-s0504a:519_8": "Ītihā vā yathāvuttenaṭṭhena titthiyasamayā,",
  "atk-s0504a:519_9": "tappaṭipakkhato idaṃ anītihaṃ.",
  "atk-s0504a:519_10": "“Anitiha”ntipi pāṭho.",
  "atk-s0504a:519_11": "Tassattho –",
  "atk-s0504a:519_12": "“itihāya”nti dhammesu anekaṃsaggāhabhāvato vicikicchā itihaṃ nāma,",
  "atk-s0504a:519_13": "sammāsambuddhappaveditattā yathānusiṭṭhaṃ paṭipajjantānaṃ nikkaṅkhabhāvasādhanato natthi ettha itihanti anitihaṃ,",
  "atk-s0504a:519_14": "aparappaccayanti attho.",
  "atk-s0504a:519_15": "Vuttañhetaṃ “paccattaṃ veditabbo viññūhī”ti “atakkāvacaro”ti ca.",
  "atk-s0504a:519_16": "Gāthāsukhatthaṃ pana “anītiha”nti dīghaṃ katvā paṭhanti.",
  "atk-s0504a:520_0": "Nibbānasaṅkhātaṃ ogadhaṃ patiṭṭhaṃ pāraṃ gacchatīti nibbānogadhagāmī,",
  "atk-s0504a:520_1": "vimuttirasattā ekanteneva nibbānasampāpakoti attho.",
  "atk-s0504a:520_2": "Taṃ nibbānogadhagāminaṃ brahmacariyaṃ.",
  "atk-s0504a:520_3": "Soti yo so samatiṃsa pāramiyo pūretvā sabbakilese bhinditvā anuttaraṃ sammāsambodhiṃ abhisambuddho,",
  "atk-s0504a:520_4": "so bhagavā adesayi desesi.",
  "atk-s0504a:520_5": "Nibbānogadhoti vā ariyamaggo vuccati.",
  "atk-s0504a:520_6": "Tena vinā nibbānogāhanassa asambhavato tassa ca nibbānaṃ anālambitvā appavattanato,",
  "atk-s0504a:520_7": "tañca taṃ ekantaṃ gacchatīti nibbānogadhagāmī.",
  "atk-s0504a:520_8": "Atha vā nibbānogadhagāminanti nibbānassa antogāminaṃ maggabrahmacariyaṃ,",
  "atk-s0504a:520_9": "nibbānaṃ ārammaṇaṃ karitvā tassa anto eva vattati pavattatīti.",
  "atk-s0504a:520_10": "Mahattehīti mahāātumehi uḷārajjhāsayehi.",
  "atk-s0504a:520_11": "Mahantaṃ nibbānaṃ,",
  "atk-s0504a:520_12": "mahante vā sīlakkhandhādike esanti gavesantīti mahesino buddhādayo ariyā.",
  "atk-s0504a:520_13": "Tehi anuyāto paṭipanno.",
  "atk-s0504a:520_14": "Yathā buddhena desitanti yathā abhiññeyyādidhamme abhiññeyyādibhāveneva sammāsambuddhena mayā desitaṃ,",
  "atk-s0504a:520_15": "evaṃ ye etaṃ maggabrahmacariyaṃ tadatthaṃ sāsanabrahmacariyañca paṭipajjanti.",
  "atk-s0504a:520_16": "Te diṭṭhadhammikasamparāyikatthehi yathārahaṃ anusāsantassa satthu mayhaṃ sāsanakārino ovādappaṭikarā",
  "atk-s0504a:520_17": "sakalassa vaṭṭadukkhassa antaṃ pariyantaṃ appavattiṃ karissanti,",
  "atk-s0504a:520_18": "dukkhassa vā antaṃ nibbānaṃ sacchikarissantīti.",
  "atk-s0504a:521_0": "Aṭṭhamasuttavaṇṇanā niṭṭhitā.",
  "atk-s0504a:522_0": "9. Dutiyanakuhanasuttavaṇṇanā",
  "atk-s0504a:523_0": "36.",
  "atk-s0504a:523_1": "Navame abhiññatthanti kusalādivibhāgena khandhādivibhāgena ca sabbadhamme abhivisiṭṭhena ñāṇena aviparītato jānanatthaṃ.",
  "atk-s0504a:523_2": "Pariññatthanti tebhūmakadhamme “idaṃ dukkha”ntiādinā parijānanatthaṃ samatikkamanatthañca.",
  "atk-s0504a:523_3": "Tattha abhiññeyyaabhijānanā catusaccavisayā.",
  "atk-s0504a:523_4": "Pariññeyyaparijānanā pana yadipi dukkhasaccavisayā,",
  "atk-s0504a:523_5": "pahānasacchikiriyābhāvanābhisamayehi pana vinā na pavattatīti pahānādayopi idha gahitāti veditabbaṃ.",
  "atk-s0504a:523_6": "Sesaṃ anantarasutte vuttatthameva.",
  "atk-s0504a:524_0": "Navamasuttavaṇṇanā niṭṭhitā.",
  "atk-s0504a:525_0": "10. Somanassasuttavaṇṇanā",
  "atk-s0504a:526_0": "37.",
  "atk-s0504a:526_1": "Dasame sukhasomanassabahuloti ettha sukhanti kāyikaṃ sukhaṃ,",
  "atk-s0504a:526_2": "somanassanti cetasikaṃ.",
  "atk-s0504a:526_3": "Tasmā yassa kāyikaṃ cetasikañca sukhaṃ abhiṇhaṃ pavattati,",
  "atk-s0504a:526_4": "so sukhasomanassabahuloti vutto.",
  "atk-s0504a:526_5": "Yonīti “catasso kho imā,",
  "atk-s0504a:526_6": "sāriputta,",
  "atk-s0504a:526_7": "yoniyo”tiādīsu khandhakoṭṭhāso yonīti āgato.",
  "atk-s0504a:526_8": "“Yoni hesā, bhūmija,",
  "atk-s0504a:526_9": "phalassa adhigamāyā”tiādīsu kāraṇaṃ.",
  "atk-s0504a:527_0": "“Na cāhaṃ brāhmaṇaṃ brūmi, yonijaṃ mattisambhava”nti ca. ;",
  "atk-s0504a:528_0": "“Tamenaṃ kammajā vātā nibbattitvā uddhaṃpādaṃ adhosiraṃ samparivattetvā mātu yonimukhe sampaṭipādentī”ti ca ādīsu passāvamaggo.",
  "atk-s0504a:528_1": "Idha pana kāraṇaṃ adhippetaṃ.",
  "atk-s0504a:528_2": "Assāti anena.",
  "atk-s0504a:528_3": "Āraddhāti paṭṭhapitā paggahitā paripuṇṇā sampāditā vā.",
  "atk-s0504a:529_0": "Āsavānaṃ khayāyāti ettha āsavantīti āsavā,",
  "atk-s0504a:529_1": "cakkhutopi…pe…",
  "atk-s0504a:529_2": "manatopi savanti pavattantīti vuttaṃ hoti.",
  "atk-s0504a:529_3": "Dhammato yāva gotrabhū,",
  "atk-s0504a:529_4": "okāsato yāva bhavaggā savantīti vā āsavā.",
  "atk-s0504a:529_5": "Ete dhamme etañca okāsaṃ anto karitvā pavattantīti attho.",
  "atk-s0504a:529_6": "Antokaraṇattho hi ayaṃ ākāro.",
  "atk-s0504a:529_7": "Cirapārivāsiyaṭṭhena madirādayo āsavā viyātipi āsavā.",
  "atk-s0504a:529_8": "Loke hi cirapārivāsikā madirādayo āsavāti vuccanti.",
  "atk-s0504a:529_9": "Yadi ca cirapārivāsiyaṭṭhena āsavā,",
  "atk-s0504a:529_10": "ete eva bhavituṃ arahanti.",
  "atk-s0504a:529_11": "Vuttaṃ hetaṃ – “purimā,",
  "atk-s0504a:529_12": "bhikkhave,",
  "atk-s0504a:529_13": "koṭi na paññāyati avijjāya,",
  "atk-s0504a:529_14": "ito pubbe avijjā nāhosī”tiādi.",
  "atk-s0504a:529_15": "Āyataṃ saṃsāradukkhaṃ savanti pasavantītipi āsavā.",
  "atk-s0504a:529_16": "Purimāni cettha nibbacanāni yattha kilesā āsavāti āgatā,",
  "atk-s0504a:529_17": "tattha yujjanti;",
  "atk-s0504a:529_18": "pacchimaṃ kammepi.",
  "atk-s0504a:529_19": "Na kevalañca kammakilesā eva āsavā,",
  "atk-s0504a:529_20": "apica kho nānappakārā upaddavāpi.",
  "atk-s0504a:529_21": "Abhidhamme hi “cattāro āsavā – kāmāsavo,",
  "atk-s0504a:529_22": "bhavāsavo,",
  "atk-s0504a:529_23": "diṭṭhāsavo,",
  "atk-s0504a:529_24": "avijjāsavo”ti kāmarāgādayo kilesā āsavāti āgatā.",
  "atk-s0504a:529_25": "Suttepi “nāhaṃ, cunda,",
  "atk-s0504a:529_26": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "atk-s0504a:530_0": "“Yena devūpapatyassa, gandhabbo vā vihaṅgamo;",
  "atk-s0504a:531_0": "Yakkhattaṃ yena gaccheyya, manussattañca abbaje;",
  "atk-s0504a:532_0": "Te mayhaṃ, āsavā khīṇā, viddhastā vinaḷīkatā”ti. –",
  "atk-s0504a:533_0": "Ettha tebhūmakaṃ kammaṃ avasesā ca akusalā dhammā.",
  "atk-s0504a:533_1": "“Diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti ettha parūpaghātavippaṭisāravadhabandhādayo",
  "atk-s0504a:533_2": "ceva apāyadukkhabhūtā nānappakārā upaddavā ca.",
  "atk-s0504a:534_0": "Te panete āsavā vinaye “diṭṭhadhammikānaṃ āsavānaṃ saṃvarāya,",
  "atk-s0504a:534_1": "samparāyikānaṃ āsavānaṃ paṭighātāyā”ti dvedhā āgatā.",
  "atk-s0504a:534_2": "Saḷāyatane “tayome, āvuso, āsavā – kāmāsavo,",
  "atk-s0504a:534_3": "bhavāsavo,",
  "atk-s0504a:534_4": "avijjāsavo”ti tidhā āgatā.",
  "atk-s0504a:534_5": "Tathā aññesu suttantesu.",
  "atk-s0504a:534_6": "Abhidhamme teyeva diṭṭhāsavena saddhiṃ catudhā āgatā.",
  "atk-s0504a:534_7": "Nibbedhikapariyāye pana “atthi,",
  "atk-s0504a:534_8": "bhikkhave,",
  "atk-s0504a:534_9": "āsavā nirayagamanīyā,",
  "atk-s0504a:534_10": "atthi āsavā tiracchānayonigamanīyā,",
  "atk-s0504a:534_11": "atthi āsavā pettivisayagamanīyā,",
  "atk-s0504a:534_12": "atthi āsavā manussalokagamanīyā,",
  "atk-s0504a:534_13": "atthi āsavā devalokagamanīyā”ti pañcadhā āgatā.",
  "atk-s0504a:534_14": "Kammameva cettha āsavāti adhippetaṃ.",
  "atk-s0504a:534_15": "Chakkanipāte “atthi,",
  "atk-s0504a:534_16": "bhikkhave,",
  "atk-s0504a:534_17": "āsavā saṃvarā pahātabbā”tiādinā nayena chadhā āgatā.",
  "atk-s0504a:534_18": "Sabbāsavapariyāye teyeva dassanapahātabbehi dhammehi saddhiṃ sattadhā āgatā.",
  "atk-s0504a:534_19": "Idha pana abhidhammapariyāyena cattāro āsavā adhippetāti veditabbā.",
  "atk-s0504a:535_0": "Khayāyāti ettha pana “yo āsavānaṃ khayo vayo bhedo paribhedo aniccatā antaradhāna”nti āsavānaṃ sarasabhedo āsavānaṃ khayoti vutto.",
  "atk-s0504a:535_1": "“Jānato ahaṃ,",
  "atk-s0504a:535_2": "bhikkhave,",
  "atk-s0504a:535_3": "passato āsavānaṃ khayaṃ vadāmī”ti ettha āsavānaṃ khīṇākāro natthibhāvo accantaṃ asamuppādo āsavakkhayoti vutto.",
  "atk-s0504a:536_0": "“Sekhassa sikkhamānassa, ujumaggānusārino;",
  "atk-s0504a:537_0": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0504a:538_0": "Ettha ariyamaggo āsavakkhayoti vutto. “Āsavānaṃ khayā samaṇo hotī”ti ettha phalaṃ.",
  "atk-s0504a:539_0": "“Paravajjānupassissa, niccaṃ ujjhānasaññino;",
  "atk-s0504a:540_0": "Āsavā tassa vaḍḍhanti, ārā so āsavakkhayā”ti. –",
  "atk-s0504a:541_0": "Ettha nibbānaṃ. Idha pana phalaṃ sandhāya “āsavānaṃ khayāyā”ti vuttaṃ, arahattaphalatthāyāti attho.",
  "atk-s0504a:542_0": "Saṃvejanīyesu ṭhānesūti saṃvegajanakesu jātiādīsu saṃvegavatthūsu. Jāti, jarā, byādhi, maraṇaṃ,",
  "atk-s0504a:542_1": "apāyadukkhaṃ,",
  "atk-s0504a:542_2": "atīte vaṭṭamūlakaṃ dukkhaṃ,",
  "atk-s0504a:542_3": "anāgate vaṭṭamūlakaṃ dukkhaṃ,",
  "atk-s0504a:542_4": "paccuppanne āhārapariyeṭṭhimūlakaṃ dukkhanti imāni hi saṃvegavatthūni saṃvejanīyaṭṭhānāni nāma.",
  "atk-s0504a:542_5": "Apica “āditto lokasannivāso uyyutto payāto kummaggappaṭipanno,",
  "atk-s0504a:542_6": "upanīyati loko addhuvo,",
  "atk-s0504a:542_7": "atāṇo loko anabhissaro,",
  "atk-s0504a:542_8": "assako loko,",
  "atk-s0504a:542_9": "sabbaṃ pahāya gamanīyaṃ,",
  "atk-s0504a:542_10": "ūno loko atitto taṇhādāso”tievamādīni cettha saṃvejanīyaṭṭhānānīti veditabbāni.",
  "atk-s0504a:542_11": "Saṃvejanenāti jātiādisaṃvegavatthūni paṭicca uppannabhayasaṅkhātena saṃvejanena.",
  "atk-s0504a:542_12": "Atthato pana sahottappañāṇaṃ saṃvego nāma.",
  "atk-s0504a:543_0": "Saṃviggassāti gabbhokkantikādivasena anekavidhehi jātiādidukkhehi saṃvegajātassa.",
  "atk-s0504a:543_1": "“Saṃvejitvā”ti ca paṭhanti.",
  "atk-s0504a:543_2": "Yoniso padhānenāti upāyapadhānena,",
  "atk-s0504a:543_3": "sammāvāyāmenāti attho.",
  "atk-s0504a:543_4": "So hi yathā akusalā dhammā pahīyanti,",
  "atk-s0504a:543_5": "kusalā dhammā bhāvanāpāripūriṃ gacchanti,",
  "atk-s0504a:543_6": "evaṃ padahanato uttamabhāvasādhanato ca “padhāna”nti vuccati.",
  "atk-s0504a:543_7": "Tattha saṃvegena bhavādīsu kiñci tāṇaṃ leṇaṃ paṭisaraṇaṃ apassanto tattha anolīyanto alaggamānaso tappaṭipakkhena",
  "atk-s0504a:543_8": "ca vinivattitavisaññito aññadatthu nibbānaninno hoti nibbānapoṇo nibbānapabbhāro.",
  "atk-s0504a:543_9": "So kalyāṇamittasannissayena yonisomanasikārabahulo visuddhāsayappayogo samathavipassanāsu yuttappayutto",
  "atk-s0504a:543_10": "sabbasmimpi saṅkhāragate nibbindati virajjati,",
  "atk-s0504a:543_11": "vipassanaṃ ussukkāpeti.",
  "atk-s0504a:543_12": "Tattha yadidaṃ yonisomanasikārabahulo visuddhāsayappayogo samathavipassanāsu yuttappayutto,",
  "atk-s0504a:543_13": "tenassa diṭṭheva dhamme sukhasomanassabahulatā veditabbā.",
  "atk-s0504a:543_14": "Yaṃ panāyaṃ samathe patiṭṭhito vipassanāya yuttappayutto sabbasmimpi saṅkhāragate nibbindati virajjati,",
  "atk-s0504a:543_15": "vipassanaṃ ussukkāpeti,",
  "atk-s0504a:543_16": "tenassa yoni āraddhā āsavānaṃ khayāyāti veditabbaṃ.",
  "atk-s0504a:544_0": "Gāthāsu saṃvijjethevāti saṃvijjeyya eva saṃvegaṃ kareyya eva.",
  "atk-s0504a:544_1": "“Saṃvijjitvānā”ti ca paṭhanti.",
  "atk-s0504a:544_2": "Vuttanayena saṃviggo hutvāti attho.",
  "atk-s0504a:544_3": "Paṇḍitoti sappañño,",
  "atk-s0504a:544_4": "tihetukapaṭisandhīti vuttaṃ hoti.",
  "atk-s0504a:544_5": "Paññāya samavekkhiyāti saṃvegavatthūni saṃvijjanavasena paññāya sammā avekkhiya.",
  "atk-s0504a:544_6": "Atha vā paññāya sammā avekkhitvāti.",
  "atk-s0504a:544_7": "Sesaṃ sabbattha uttānatthameva.",
  "atk-s0504a:545_0": "Dasamasuttavaṇṇanā niṭṭhitā.",
  "atk-s0504a:546_0": "Iti paramatthadīpaniyā itivuttaka-aṭṭhakathāya",
  "atk-s0504a:547_0": "Dukanipāte paṭhamavaggavaṇṇanā niṭṭhitā.",
  "atk-s0504a:548_0": "2. Dutiyavaggo",
  "atk-s0504a:549_0": "1. Vitakkasuttavaṇṇanā",
  "atk-s0504a:550_0": "38.",
  "atk-s0504a:550_1": "Dutiyavaggassa paṭhame tathāgataṃ,",
  "atk-s0504a:550_2": "bhikkhaveti ettha tathāgata-",
  "atk-s0504a:550_3": "saddo tāva sattavohārasammāsambuddhādīsu dissati.",
  "atk-s0504a:550_4": "Tathā hesa “hoti tathāgato paraṃ maraṇā”tiādīsu sattavohāre.",
  "atk-s0504a:551_0": "“Tathāgataṃ devamanussapūjitaṃ,",
  "atk-s0504a:552_0": "Buddhaṃ namassāma suvatthi hotū”ti. –",
  "atk-s0504a:553_0": "Ādīsu sammāsambuddhe.",
  "atk-s0504a:554_0": "“Tathāgataṃ devamanussapūjitaṃ,",
  "atk-s0504a:555_0": "Dhammaṃ namassāma suvatthi hotū”ti. –",
  "atk-s0504a:556_0": "Ādīsu dhamme.",
  "atk-s0504a:557_0": "“Tathāgataṃ devamanussapūjitaṃ,",
  "atk-s0504a:558_0": "Saṅghaṃ namassāma suvatthi hotū”ti. –",
  "atk-s0504a:559_0": "Ādīsu saṅghe.",
  "atk-s0504a:559_1": "Idha pana sammāsambuddhe.",
  "atk-s0504a:559_2": "Tasmā tathāgatanti ettha aṭṭhahi kāraṇehi bhagavā tathāgatoti vuccati.",
  "atk-s0504a:559_3": "Katamehi aṭṭhahi?",
  "atk-s0504a:559_4": "Tathā āgatoti tathāgato,",
  "atk-s0504a:559_5": "tathā gatoti tathāgato,",
  "atk-s0504a:559_6": "tathalakkhaṇaṃ āgatoti tathāgato,",
  "atk-s0504a:559_7": "tathadhamme yāthāvato abhisambuddhoti tathāgato,",
  "atk-s0504a:559_8": "tathadassitāya tathāgato,",
  "atk-s0504a:559_9": "tathavāditāya tathāgato,",
  "atk-s0504a:559_10": "tathākāritāya tathāgato,",
  "atk-s0504a:559_11": "abhibhavanaṭṭhena tathāgatoti.",
  "atk-s0504a:560_0": "Kathaṃ bhagavā tathā āgatoti tathāgato?",
  "atk-s0504a:560_1": "Yathā yena abhinīhārena dānapāramiṃ pūretvā sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā imā dasa pāramiyo,",
  "atk-s0504a:560_2": "dasa upapāramiyo,",
  "atk-s0504a:560_3": "dasa paramatthapāramiyoti samatiṃsa pāramiyo pūretvā aṅgapariccāgaṃ,",
  "atk-s0504a:560_4": "attapariccāgaṃ,",
  "atk-s0504a:560_5": "dhanapariccāgaṃ,",
  "atk-s0504a:560_6": "dārapariccāgaṃ,",
  "atk-s0504a:560_7": "rajjapariccāganti imāni pañca mahāpariccāgāni pariccajitvā yathā vipassiādayo sammāsambuddhā āgatā,",
  "atk-s0504a:560_8": "tathā amhākaṃ bhagavāpi āgatoti tathāgato. Yathāha –",
  "atk-s0504a:561_0": "“Yatheva lokamhi vipassiādayo,",
  "atk-s0504a:562_0": "Sabbaññubhāvaṃ munayo idhāgatā;",
  "atk-s0504a:563_0": "Tathā ayaṃ sakyamunīpi āgato,",
  "atk-s0504a:564_0": "Tathāgato vuccati tena cakkhumā”ti. –",
  "atk-s0504a:565_0": "Evaṃ tathā āgatoti tathāgato.",
  "atk-s0504a:566_0": "Kathaṃ tathā gatoti tathāgato?",
  "atk-s0504a:566_1": "Yathā sampatijātāva vipassiādayo samehi pādehi pathaviyaṃ patiṭṭhāya uttarābhimukhā sattapadavītihārena gatā,",
  "atk-s0504a:566_2": "tathā amhākaṃ bhagavāpi gatoti tathāgato. Yathāhu –",
  "atk-s0504a:567_0": "“Muhuttajātova gavaṃpatī yathā,",
  "atk-s0504a:568_0": "Samehi pādehi phusī vasundharaṃ;",
  "atk-s0504a:569_0": "So vikkamī satta padāni gotamo,",
  "atk-s0504a:570_0": "Setañca chattaṃ anudhārayuṃ marū.",
  "atk-s0504a:571_0": "“Gantvāna so satta padāni gotamo,",
  "atk-s0504a:572_0": "Disā vilokesi samā samantato;",
  "atk-s0504a:573_0": "Aṭṭhaṅgupetaṃ giramabbhudīrayi,",
  "atk-s0504a:574_0": "Sīho yathā pabbatamuddhaniṭṭhito”ti. –",
  "atk-s0504a:575_0": "Evaṃ tathā gatoti tathāgato.",
  "atk-s0504a:576_0": "Kathaṃ tathalakkhaṇaṃ āgatoti tathāgato?",
  "atk-s0504a:576_1": "Sabbesaṃ rūpārūpadhammānaṃ salakkhaṇaṃ,",
  "atk-s0504a:576_2": "sāmaññalakkhaṇaṃ, tathaṃ,",
  "atk-s0504a:576_3": "avitathaṃ,",
  "atk-s0504a:576_4": "ñāṇagatiyā āgato,",
  "atk-s0504a:576_5": "avirajjhitvā patto,",
  "atk-s0504a:576_6": "anubuddhoti tathāgato. Yathāha –",
  "atk-s0504a:577_0": "“Sabbesaṃ pana dhammānaṃ, sakasāmaññalakkhaṇaṃ;",
  "atk-s0504a:578_0": "Tathamevāgato yasmā, tasmā nātho tathāgato”ti. –",
  "atk-s0504a:579_0": "Evaṃ tathalakkhaṇaṃ āgatoti tathāgato.",
  "atk-s0504a:580_0": "Kathaṃ tathadhamme yāthāvato abhisambuddhoti tathāgato?",
  "atk-s0504a:580_1": "Tathadhammā nāma cattāri ariyasaccāni.",
  "atk-s0504a:580_2": "Yathāha “cattārimāni,",
  "atk-s0504a:580_3": "bhikkhave,",
  "atk-s0504a:580_4": "tathāni avitathāni anaññathāni.",
  "atk-s0504a:580_5": "Katamāni cattāri?",
  "atk-s0504a:580_6": "Idaṃ dukkhaṃ ariyasaccanti,",
  "atk-s0504a:580_7": "bhikkhave,",
  "atk-s0504a:580_8": "tathametaṃ avitathametaṃ anaññathameta”nti vitthāro.",
  "atk-s0504a:580_9": "Tāni ca bhagavā abhisambuddho,",
  "atk-s0504a:580_10": "tasmāpi tathānaṃ abhisambuddhattā tathāgato.",
  "atk-s0504a:580_11": "Abhisambuddhattho hi ettha gata- saddo.",
  "atk-s0504a:580_12": "Evaṃ tathadhamme yāthāvato abhisambuddhoti tathāgato.",
  "atk-s0504a:581_0": "Kathaṃ tathadassitāya tathāgato?",
  "atk-s0504a:581_1": "Yaṃ sadevake loke…pe…",
  "atk-s0504a:581_2": "sadevamanussāya pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma atthi,",
  "atk-s0504a:581_3": "taṃ bhagavā sabbākārato jānāti passati.",
  "atk-s0504a:581_4": "Evaṃ jānatā passatā cānena taṃ iṭṭhādivasena vā diṭṭhasutamutaviññātesu labbhamānapadavasena vā “katamaṃ taṃ rūpaṃ rūpāyatanaṃ,",
  "atk-s0504a:581_5": "yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0504a:581_6": "anekehi nāmehi terasahi vārehi dvepaññāsāya nayehi vibhajjamānaṃ tathameva hoti,",
  "atk-s0504a:581_7": "vitathaṃ natthi.",
  "atk-s0504a:581_8": "Esa nayo sotadvārādīsu āpāthamāgacchantesu saddādīsu.",
  "atk-s0504a:581_9": "Vuttañhetaṃ bhagavatā –",
  "atk-s0504a:582_0": "“Yaṃ,",
  "atk-s0504a:582_1": "bhikkhave,",
  "atk-s0504a:582_2": "sadevakassa lokassa…pe…",
  "atk-s0504a:582_3": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0504a:582_4": "tamahaṃ jānāmi…pe…",
  "atk-s0504a:582_5": "tamahaṃ abbhaññāsiṃ,",
  "atk-s0504a:582_6": "taṃ tathāgatassa viditaṃ,",
  "atk-s0504a:582_7": "taṃ tathāgato na upaṭṭhāsī”ti.",
  "atk-s0504a:583_0": "Evaṃ tathadassitāya tathāgato. Ettha tathadassiatthe tathāgatoti padassa sambhavo veditabbo.",
  "atk-s0504a:584_0": "Kathaṃ tathavāditāya tathāgato?",
  "atk-s0504a:584_1": "Yaṃ rattiṃ bhagavā anuttaraṃ sammāsambodhiṃ abhisambuddho,",
  "atk-s0504a:584_2": "yañca rattiṃ anupādisesāya nibbānadhātuyā parinibbāyi,",
  "atk-s0504a:584_3": "etthantare pañcacattālīsavassaparimāṇakāle yaṃ bhagavatā bhāsitaṃ suttageyyādi,",
  "atk-s0504a:584_4": "sabbaṃ taṃ parisuddhaṃ paripuṇṇaṃ rāgamadādinimmadanaṃ ekasadisaṃ tathaṃ avitathaṃ. Tenāha –",
  "atk-s0504a:585_0": "“Yañca, cunda,",
  "atk-s0504a:585_1": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0504a:585_2": "yañca rattiṃ anupādisesāya nibbānadhātuyā parinibbāyati,",
  "atk-s0504a:585_3": "yaṃ etasmiṃ antare bhāsati lapati niddisati,",
  "atk-s0504a:585_4": "sabbaṃ taṃ tatheva hoti,",
  "atk-s0504a:585_5": "no aññathā.",
  "atk-s0504a:585_6": "Tasmā ‘tathāgato’ti vuccatī”ti.",
  "atk-s0504a:586_0": "Gadaattho hi ettha gatasaddo.",
  "atk-s0504a:586_1": "Evaṃ tathavāditāya tathāgato.",
  "atk-s0504a:586_2": "Apica āgadanaṃ āgado,",
  "atk-s0504a:586_3": "vacananti attho.",
  "atk-s0504a:586_4": "Tatho aviparīto āgado assāti dakārassa takāraṃ katvā tathāgatoti,",
  "atk-s0504a:586_5": "evampettha padasiddhi veditabbā.",
  "atk-s0504a:587_0": "Kathaṃ tathākāritāya tathāgato?",
  "atk-s0504a:587_1": "Bhagavato hi vācāya kāyo anulometi,",
  "atk-s0504a:587_2": "kāyassapi vācā.",
  "atk-s0504a:587_3": "Tasmā yathāvādī tathākārī,",
  "atk-s0504a:587_4": "yathākārī tathāvādī ca hoti.",
  "atk-s0504a:587_5": "Evaṃbhūtassa cassa yathā vācā,",
  "atk-s0504a:587_6": "kāyopi tathā gato pavatto.",
  "atk-s0504a:587_7": "Yathā ca kāyo,",
  "atk-s0504a:587_8": "vācāpi tathā gatāti tathāgato.",
  "atk-s0504a:587_9": "Tenāha “yathāvādī,",
  "atk-s0504a:587_10": "bhikkhave,",
  "atk-s0504a:587_11": "tathāgato tathākārī,",
  "atk-s0504a:587_12": "yathākārī tathāvādī.",
  "atk-s0504a:587_13": "Iti yathāvādī tathākārī,",
  "atk-s0504a:587_14": "yathākārī tathāvādī.",
  "atk-s0504a:587_15": "Tasmā ‘tathāgato’ti vuccatī”ti.",
  "atk-s0504a:587_16": "Evaṃ tathākāritāya tathāgato.",
  "atk-s0504a:588_0": "Kathaṃ abhibhavanaṭṭhena tathāgato?",
  "atk-s0504a:588_1": "Yasmā bhagavā upari bhavaggaṃ heṭṭhā avīciṃ pariyantaṃ karitvā tiriyaṃ aparimāṇāsu lokadhātūsu sabbasatte",
  "atk-s0504a:588_2": "abhibhavati sīlenapi samādhināpi paññāyapi vimuttiyāpi vimuttiñāṇadassanenapi,",
  "atk-s0504a:588_3": "na tassa tulā vā pamāṇaṃ vā atthi,",
  "atk-s0504a:588_4": "atha kho atulo appameyyo anuttaro devānaṃ atidevo sakkānaṃ atisakko brahmānaṃ atibrahmā sabbasattuttamo,",
  "atk-s0504a:588_5": "tasmā tathāgato. Tenāha –",
  "atk-s0504a:589_0": "“Sadevake,",
  "atk-s0504a:589_1": "bhikkhave, loke…pe…",
  "atk-s0504a:589_2": "manussāya tathāgato abhibhū anabhibhūto aññadatthu daso vasavattī,",
  "atk-s0504a:589_3": "tasmā ‘tathāgato’ti vuccatī”ti.",
  "atk-s0504a:590_0": "Tatrāyaṃ padasiddhi –",
  "atk-s0504a:590_1": "agado viya agado,",
  "atk-s0504a:590_2": "desanāvilāso ceva puññussayo ca.",
  "atk-s0504a:590_3": "Tena hesa mahānubhāvo bhisakko viya dibbāgadena sappe,",
  "atk-s0504a:590_4": "sabbaparappavādino sadevakañca lokaṃ abhibhavati.",
  "atk-s0504a:590_5": "Iti sabbalokābhibhavane tatho aviparīto yathāvutto agado etassāti dakārassa takāraṃ katvā tathāgatoti veditabbo.",
  "atk-s0504a:590_6": "Evaṃ abhibhavanaṭṭhena tathāgato.",
  "atk-s0504a:591_0": "Apica tathāya gatoti tathāgato,",
  "atk-s0504a:591_1": "tathaṃ gatoti tathāgato.",
  "atk-s0504a:591_2": "Tattha sakalalokaṃ tīraṇapariññāya tathāya gato avagatoti tathāgato,",
  "atk-s0504a:591_3": "lokasamudayaṃ pahānapariññāya tathāya gato atītoti tathāgato,",
  "atk-s0504a:591_4": "lokanirodhaṃ sacchikiriyāya tathāya gato adhigatoti tathāgato.",
  "atk-s0504a:591_5": "Lokanirodhagāminiṃ paṭipadaṃ tathaṃ gato paṭipannoti tathāgato.",
  "atk-s0504a:591_6": "Vuttañhetaṃ bhagavatā –",
  "atk-s0504a:592_0": "“Loko,",
  "atk-s0504a:592_1": "bhikkhave,",
  "atk-s0504a:592_2": "tathāgatena abhisambuddho.",
  "atk-s0504a:592_3": "Lokasmā tathāgato visaṃyutto.",
  "atk-s0504a:592_4": "Lokasamudayo,",
  "atk-s0504a:592_5": "bhikkhave,",
  "atk-s0504a:592_6": "tathāgatena abhisambuddho,",
  "atk-s0504a:592_7": "lokasamudayo tathāgatassa pahīno.",
  "atk-s0504a:592_8": "Lokanirodho,",
  "atk-s0504a:592_9": "bhikkhave,",
  "atk-s0504a:592_10": "tathāgatena abhisambuddho,",
  "atk-s0504a:592_11": "lokanirodho tathāgatassa sacchikato.",
  "atk-s0504a:592_12": "Lokanirodhagāminī paṭipadā,",
  "atk-s0504a:592_13": "bhikkhave,",
  "atk-s0504a:592_14": "tathāgatena abhisambuddhā,",
  "atk-s0504a:592_15": "lokanirodhagāminī paṭipadā tathāgatassa bhāvitā. Yaṃ,",
  "atk-s0504a:592_16": "bhikkhave,",
  "atk-s0504a:592_17": "sadevakassa…pe…",
  "atk-s0504a:592_18": "sabbaṃ taṃ tathāgatena abhisambuddhaṃ.",
  "atk-s0504a:592_19": "Tasmā ‘tathāgato’ti vuccatī”ti.",
  "atk-s0504a:593_0": "Aparehipi aṭṭhahi kāraṇehi bhagavā tathāgato.",
  "atk-s0504a:593_1": "Tathāya āgatoti tathāgato,",
  "atk-s0504a:593_2": "tathāya gatoti tathāgato,",
  "atk-s0504a:593_3": "tathāni āgatoti tathāgato,",
  "atk-s0504a:593_4": "tathā gatoti tathāgato,",
  "atk-s0504a:593_5": "tathāvidhoti tathāgato,",
  "atk-s0504a:593_6": "tathāpavattikoti tathāgato,",
  "atk-s0504a:593_7": "tathehi āgatoti tathāgato,",
  "atk-s0504a:593_8": "tathā gatabhāvena tathāgatoti.",
  "atk-s0504a:594_0": "Kathaṃ tathāya āgatoti tathāgato? Yā sā bhagavatā sumedhabhūtena dīpaṅkaradasabalassa pādamūle –",
  "atk-s0504a:595_0": "“Manussattaṃ liṅgasampatti, hetu satthāradassanaṃ;",
  "atk-s0504a:596_0": "Pabbajjā guṇasampatti, adhikāro ca chandatā;",
  "atk-s0504a:597_0": "Aṭṭhadhammasamodhānā, abhinīhāro samijjhatī”ti. –",
  "atk-s0504a:598_0": "Evaṃ vuttaṃ aṭṭhaṅgasamannāgataṃ abhinīhāraṃ sampādentena “ahaṃ sadevakaṃ lokaṃ tiṇṇo tāressāmi,",
  "atk-s0504a:598_1": "mutto mocessāmi,",
  "atk-s0504a:598_2": "danto damessāmi,",
  "atk-s0504a:598_3": "assattho assāsessāmi,",
  "atk-s0504a:598_4": "parinibbuto parinibbāpessāmi,",
  "atk-s0504a:598_5": "suddho sodhessāmi,",
  "atk-s0504a:598_6": "buddho bodhessāmī”ti mahāpaṭiññā pavattitā.",
  "atk-s0504a:598_7": "Vuttaṃ hetaṃ –",
  "atk-s0504a:599_0": "“Kiṃ me ekena tiṇṇena, purisena thāmadassinā;",
  "atk-s0504a:600_0": "Sabbaññutaṃ pāpuṇitvā, santāressaṃ sadevakaṃ.",
  "atk-s0504a:601_0": "“Iminā me adhikārena, katena purisuttame;",
  "atk-s0504a:602_0": "Sabbaññutaṃ pāpuṇitvā, tāremi janataṃ bahuṃ.",
  "atk-s0504a:603_0": "“Saṃsārasotaṃ chinditvā, viddhaṃsetvā tayo bhave;",
  "atk-s0504a:604_0": "Dhammanāvaṃ samāruyha, santāressaṃ sadevakaṃ.",
  "atk-s0504a:605_0": "“Kiṃ me aññātavesena, dhammaṃ sacchikatenidha;",
  "atk-s0504a:606_0": "Sabbaññutaṃ pāpuṇitvā, buddho hessaṃ sadevake”ti. ;",
  "atk-s0504a:607_0": "Taṃ panetaṃ mahāpaṭiññaṃ sakalassapi buddhakaradhammasamudāyassa pavicayapaccavekkhaṇasamādānānaṃ kāraṇabhūtaṃ",
  "atk-s0504a:607_1": "avisaṃvādento lokanātho yasmā mahākappānaṃ satasahassādhikāni cattāri asaṅkhyeyyāni sakkaccaṃ nirantaraṃ",
  "atk-s0504a:607_2": "niravasesato dānapāramiādayo samatiṃsapāramiyo pūretvā,",
  "atk-s0504a:607_3": "aṅgapariccāgādayo pañca mahāpariccāge pariccajitvā,",
  "atk-s0504a:607_4": "saccādhiṭṭhānādīni cattāri adhiṭṭhānāni paribrūhetvā,",
  "atk-s0504a:607_5": "puññañāṇasambhāre sambharitvā pubbayogapubbacariyadhammakkhānañātatthacariyādayo ukkaṃsāpetvā,",
  "atk-s0504a:607_6": "buddhicariyaṃ paramakoṭiṃ pāpetvā anuttaraṃ sammāsambodhiṃ abhisambujjhi;",
  "atk-s0504a:607_7": "tasmā tasseva sā mahāpaṭiññā tathā avitathā anaññathā,",
  "atk-s0504a:607_8": "na tassa vālaggamattampi vitathaṃ atthi.",
  "atk-s0504a:607_9": "Tathā hi dīpaṅkaro dasabalo koṇḍañño,",
  "atk-s0504a:607_10": "maṅgalo…pe…",
  "atk-s0504a:607_11": "kassapo bhagavāti ime catuvīsati sammāsambuddhā paṭipāṭiyā uppannā “buddho bhavissatī”ti naṃ byākariṃsu.",
  "atk-s0504a:607_12": "Evaṃ catuvīsatiyā buddhānaṃ santike laddhabyākaraṇo ye te katābhinīhārehi bodhisattehi laddhabbā ānisaṃsā,",
  "atk-s0504a:607_13": "te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṃ āgato adhigatoti tathāgato.",
  "atk-s0504a:607_14": "Evaṃ tathāya āgatoti tathāgato.",
  "atk-s0504a:608_0": "Kathaṃ tathāya gatoti tathāgato?",
  "atk-s0504a:608_1": "Yāyaṃ mahākaruṇā lokanāthassa,",
  "atk-s0504a:608_2": "yāya mahādukkhasambādhappaṭipannaṃ sattanikāyaṃ disvā “tassa natthañño koci paṭisaraṇaṃ,",
  "atk-s0504a:608_3": "ahameva naṃ ito saṃsāradukkhato mutto mocessāmī”ti samussāhitamānaso mahābhinīhāraṃ akāsi.",
  "atk-s0504a:608_4": "Katvā ca yathāpaṇidhānaṃ sakalalokahitasampādanāya ussukkamāpanno attano kāyajīvitanirapekkho paresaṃ",
  "atk-s0504a:608_5": "sotapathagamanamattenapi cittutrāsasamuppādikā atidukkarā dukkaracariyā samācaranto yathā mahābodhisattānaṃ",
  "atk-s0504a:608_6": "paṭipatti hānabhāgiyā saṃkilesabhāgiyā ṭhitibhāgiyā vā na hoti,",
  "atk-s0504a:608_7": "atha kho uttari visesabhāgiyāva hoti,",
  "atk-s0504a:608_8": "tathā paṭipajjamāno anupubbena niravasese bodhisambhāre samānetvā abhisambodhiṃ pāpuṇi.",
  "atk-s0504a:608_9": "Tato parañca tāyeva mahākaruṇāya sañcoditamānaso pavivekaratiṃ paramañca santaṃ vimokkhasukhaṃ pahāya",
  "atk-s0504a:608_10": "bālajanabahule loke tehi samuppāditaṃ sammānāvamānavippakāraṃ agaṇetvā veneyyajanavinayanena niravasesaṃ",
  "atk-s0504a:608_11": "buddhakiccaṃ niṭṭhapesi.",
  "atk-s0504a:608_12": "Tatra yo bhagavato sattesu mahākaruṇāya samokkamanākāro,",
  "atk-s0504a:608_13": "so parato āvi bhavissati.",
  "atk-s0504a:608_14": "Yathā buddhabhūtassa lokanāthassa sattesu mahākaruṇā,",
  "atk-s0504a:608_15": "evaṃ bodhisattabhūtassapi mahābhinīhārakālādīsūti sabbattha sabbadā ca ekasadisatāya tathāva sā avitathā anaññathā.",
  "atk-s0504a:608_16": "Tasmā tīsupi avatthāsu sabbasattesu samānarasāya tathāya mahākaruṇāya sakalalokahitāya gato paṭipannoti tathāgato.",
  "atk-s0504a:608_17": "Evaṃ tathāya gatoti tathāgato.",
  "atk-s0504a:609_0": "Kathaṃ tathāni āgatoti tathāgato?",
  "atk-s0504a:609_1": "Tathāni nāma cattāri ariyamaggañāṇāni.",
  "atk-s0504a:609_2": "Tāni hi “idaṃ dukkhaṃ,",
  "atk-s0504a:609_3": "ayaṃ dukkhasamudayo,",
  "atk-s0504a:609_4": "ayaṃ dukkhanirodho,",
  "atk-s0504a:609_5": "ayaṃ dukkhanirodhagāminī paṭipadā”ti evaṃ sabbañeyyasaṅgāhakānaṃ pavattinivattitadubhayahetubhūtānaṃ catunnaṃ ariyasaccānaṃ,",
  "atk-s0504a:609_6": "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "atk-s0504a:609_7": "samudayassa āyūhanaṭṭho nidānaṭṭho saṃyogaṭṭho palibodhaṭṭho,",
  "atk-s0504a:609_8": "nirodhassa nissaraṇaṭṭho vivekaṭṭho asaṅkhataṭṭho amataṭṭho,",
  "atk-s0504a:609_9": "maggassa niyyānaṭṭho hetvaṭṭho dassanaṭṭho adhipateyyaṭṭhotiādīnaṃ tabbibhāgānañca yathābhūtasabhāvāvabodhavibandhakassa",
  "atk-s0504a:609_10": "saṃkilesapakkhassa samucchindanena paṭiladdhāya tattha asammohābhisamayasaṅkhātāya aviparītākārappavattiyā",
  "atk-s0504a:609_11": "dhammānaṃ sabhāvasarasalakkhaṇassa avisaṃvādanato tathāni avitathāni anaññathāni,",
  "atk-s0504a:609_12": "tāni bhagavā anaññaneyyo sayameva āgato adhigato,",
  "atk-s0504a:609_13": "tasmā tathāni āgatoti tathāgato.",
  "atk-s0504a:610_0": "Yathā ca maggañāṇāni,",
  "atk-s0504a:610_1": "evaṃ bhagavato tīsu kālesu appaṭihatañāṇāni catupaṭisambhidāñāṇāni catuvesārajjañāṇāni pañcagatiparicchedañāṇāni",
  "atk-s0504a:610_2": "chaasādhāraṇañāṇāni sattabojjhaṅgavibhāvanañāṇāni aṭṭhamaggaṅgavibhāvanañāṇāni navānupubbavihārasamāpattiñāṇāni",
  "atk-s0504a:610_3": "dasabalañāṇāni ca vibhāvetabbāni.",
  "atk-s0504a:611_0": "Tatrāyaṃ vibhāvanā –",
  "atk-s0504a:611_1": "yañhi kiñci aparimāṇāsu lokadhātūsu aparimāṇānaṃ sattānaṃ hīnādibhedabhinnānaṃ hīnādibhedabhinnāsu atītāsu",
  "atk-s0504a:611_2": "khandhāyatanadhātūsu sabhāvakiccādi avatthāvisesādi khandhapaṭibaddhanāmagottādi ca jānitabbaṃ.",
  "atk-s0504a:611_3": "Anindriyabaddhesu ca atisukhumatirohitavidūradesesu rūpadhammesu yo taṃtaṃpaccayavisesehi saddhiṃ paccayuppannānaṃ",
  "atk-s0504a:611_4": "vaṇṇasaṇṭhānagandharasaphassādiviseso,",
  "atk-s0504a:611_5": "tattha sabbattheva hatthatale ṭhapitaāmalako viya paccakkhato asaṅgamappaṭihataṃ bhagavato ñāṇaṃ pavattati,",
  "atk-s0504a:611_6": "tathā anāgatāsu paccuppannāsu cāti imāni tīsu kālesu appaṭihatañāṇāni nāma. Yathāha –",
  "atk-s0504a:612_0": "“Atītaṃse buddhassa bhagavato appaṭihataṃ ñāṇaṃ,",
  "atk-s0504a:612_1": "anāgataṃse buddhassa bhagavato appaṭihataṃ ñāṇaṃ,",
  "atk-s0504a:612_2": "paccuppannaṃse buddhassa bhagavato appaṭihataṃ ñāṇa”nti.",
  "atk-s0504a:613_0": "Tāni panetāni tattha tattha dhammānaṃ sabhāvasarasalakkhaṇassa avisaṃvādanato tathāni avitathāni anaññathāni,",
  "atk-s0504a:613_1": "tāni bhagavā sayambhuñāṇena adhigañchi.",
  "atk-s0504a:613_2": "Evaṃ tathāni āgatoti tathāgato.",
  "atk-s0504a:614_0": "Tathā atthapaṭisambhidā,",
  "atk-s0504a:614_1": "dhammapaṭisambhidā,",
  "atk-s0504a:614_2": "niruttipaṭisambhidā,",
  "atk-s0504a:614_3": "paṭibhānapaṭisambhidāti catasso paṭisambhidā.",
  "atk-s0504a:614_4": "Tattha atthapabhedassa sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ atthapaṭisambhidā.",
  "atk-s0504a:614_5": "Dhammapabhedassa sallakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā.",
  "atk-s0504a:614_6": "Niruttipabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidā.",
  "atk-s0504a:614_7": "Paṭibhānapabhedassa sallakkhaṇavibhāvanavavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā.",
  "atk-s0504a:614_8": "Vuttañhetaṃ –",
  "atk-s0504a:615_0": "“Atthe ñāṇaṃ atthapaṭisambhidā,",
  "atk-s0504a:615_1": "dhamme ñāṇaṃ dhammapaṭisambhidā,",
  "atk-s0504a:615_2": "tatra dhammaniruttābhilāpe ñāṇaṃ niruttipaṭisambhidā,",
  "atk-s0504a:615_3": "ñāṇesu ñāṇaṃ paṭibhānapaṭisambhidā”ti.",
  "atk-s0504a:616_0": "Ettha ca hetuanusārena araṇīyato adhigantabbato ca saṅkhepato hetuphalaṃ attho nāma.",
  "atk-s0504a:616_1": "Pabhedato pana yaṃkiñci paccayuppannaṃ, nibbānaṃ,",
  "atk-s0504a:616_2": "bhāsitattho, vipāko,",
  "atk-s0504a:616_3": "kiriyāti ime pañca dhammā attho.",
  "atk-s0504a:616_4": "Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.",
  "atk-s0504a:616_5": "Dhammoti saṅkhepato paccayo.",
  "atk-s0504a:616_6": "So hi yasmā taṃ taṃ atthaṃ vidahati pavatteti ceva pāpeti ca,",
  "atk-s0504a:616_7": "tasmā dhammoti vuccati.",
  "atk-s0504a:616_8": "Pabhedato pana yo koci phalanibbattako hetu,",
  "atk-s0504a:616_9": "ariyamaggo, bhāsitaṃ, kusalaṃ,",
  "atk-s0504a:616_10": "akusalanti ime pañca dhammā dhammo,",
  "atk-s0504a:616_11": "taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "atk-s0504a:616_12": "Vuttampi cetaṃ –",
  "atk-s0504a:617_0": "“Dukkhe ñāṇaṃ atthapaṭisambhidā,",
  "atk-s0504a:617_1": "dukkhasamudaye ñāṇaṃ dhammapaṭisambhidā,",
  "atk-s0504a:617_2": "dukkhanirodhe ñāṇaṃ atthapaṭisambhidā,",
  "atk-s0504a:617_3": "dukkhanirodhagāminiyā paṭipadāya ñāṇaṃ dhammapaṭisambhidā”ti.",
  "atk-s0504a:618_0": "Atha vā hetumhi ñāṇaṃ dhammapaṭisambhidā,",
  "atk-s0504a:618_1": "hetuphale ñāṇaṃ atthapaṭisambhidā.",
  "atk-s0504a:618_2": "Ye dhammā jātā bhūtā sañjātā nibbattā abhinibbattā pātubhūtā,",
  "atk-s0504a:618_3": "imesu dhammesu ñāṇaṃ atthapaṭisambhidā.",
  "atk-s0504a:618_4": "Yamhā dhammā te dhammā jātā bhūtā sañjātā nibbattā abhinibbattā pātubhūtā,",
  "atk-s0504a:618_5": "tesu dhammesu ñāṇaṃ dhammapaṭisambhidā.",
  "atk-s0504a:618_6": "Jarāmaraṇe ñāṇaṃ atthapaṭisambhidā,",
  "atk-s0504a:618_7": "jarāmaraṇasamudaye ñāṇaṃ dhammapaṭisambhidā.",
  "atk-s0504a:618_8": "Jarāmaraṇanirodhe ñāṇaṃ atthapaṭisambhidā,",
  "atk-s0504a:618_9": "jarāmaraṇanirodhagāminiyā paṭipadāya ñāṇaṃ dhammapaṭisambhidā. Jātiyā, bhave, upādāne, taṇhāya, vedanāya, phasse,",
  "atk-s0504a:618_10": "saḷāyatane, nāmarūpe, viññāṇe,",
  "atk-s0504a:618_11": "saṅkhāresu ñāṇaṃ atthapaṭisambhidā,",
  "atk-s0504a:618_12": "saṅkhārasamudaye ñāṇaṃ dhammapaṭisambhidā.",
  "atk-s0504a:618_13": "Saṅkhāranirodhe ñāṇaṃ atthapaṭisambhidā,",
  "atk-s0504a:618_14": "saṅkhāranirodhagāminiyā paṭipadāya ñāṇaṃ dhammapaṭisambhidā.",
  "atk-s0504a:619_0": "“Idha bhikkhu dhammaṃ jānāti – suttaṃ,",
  "atk-s0504a:619_1": "geyyaṃ…pe… vedallaṃ.",
  "atk-s0504a:619_2": "Ayaṃ vuccati dhammapaṭisambhidā.",
  "atk-s0504a:619_3": "So tassa tasseva bhāsitassa atthaṃ jānāti –",
  "atk-s0504a:619_4": "‘ayaṃ imassa bhāsitassa attho,",
  "atk-s0504a:619_5": "ayaṃ imassa bhāsitassa attho’ti,",
  "atk-s0504a:619_6": "ayaṃ vuccati atthapaṭisambhidā.",
  "atk-s0504a:620_0": "“Katame dhammā kusalā?",
  "atk-s0504a:620_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "atk-s0504a:620_2": "dhammārammaṇaṃ vā yaṃ yaṃ vā panārabbha,",
  "atk-s0504a:620_3": "tasmiṃ samaye phasso hoti…pe…",
  "atk-s0504a:620_4": "avikkhepo hoti.",
  "atk-s0504a:620_5": "Ime dhammā kusalā.",
  "atk-s0504a:620_6": "Imesu dhammesu ñāṇaṃ dhammapaṭisambhidā,",
  "atk-s0504a:620_7": "tesaṃ vipāke ñāṇaṃ atthapaṭisambhidā”tiādi vitthāro.",
  "atk-s0504a:621_0": "Tasmiṃ atthe ca dhamme ca sabhāvanirutti abyabhicāravohāro abhilāpo,",
  "atk-s0504a:621_1": "tasmiṃ sabhāvaniruttābhilāpe māgadhikāya sabbasattānaṃ mūlabhāsāya “ayaṃ sabhāvanirutti,",
  "atk-s0504a:621_2": "ayaṃ na sabhāvaniruttī”ti pabhedagataṃ ñāṇaṃ niruttipaṭisambhidā.",
  "atk-s0504a:621_3": "Yathāvuttesu tesu ñāṇesu gocarakiccādivasena vitthārato pavattaṃ sabbampi ñāṇamārammaṇaṃ katvā paccavekkhantassa",
  "atk-s0504a:621_4": "tasmiṃ ñāṇe pabhedagataṃ ñāṇaṃ paṭibhānapaṭisambhidā.",
  "atk-s0504a:621_5": "Iti imāni cattāri paṭisambhidāñāṇāni sayameva bhagavatā adhigatāni atthadhammādike tasmiṃ tasmiṃ attano",
  "atk-s0504a:621_6": "visaye avisaṃvādanavasena aviparītākārappavattiyā tathāni avitathāni anaññathāni.",
  "atk-s0504a:621_7": "Evampi bhagavā tathāni āgatoti tathāgato.",
  "atk-s0504a:622_0": "Tathā yaṃ kiñci ñeyyaṃ nāma,",
  "atk-s0504a:622_1": "sabbaṃ taṃ bhagavatā sabbākārena ñātaṃ diṭṭhaṃ adhigataṃ abhisambuddhaṃ.",
  "atk-s0504a:622_2": "Tathā hissa abhiññeyyā dhammā abhiññeyyato buddhā,",
  "atk-s0504a:622_3": "pariññeyyā dhammā pariññeyyato buddhā,",
  "atk-s0504a:622_4": "pahātabbā dhammā pahātabbato buddhā,",
  "atk-s0504a:622_5": "sacchikātabbā dhammā sacchikātabbato buddhā,",
  "atk-s0504a:622_6": "bhāvetabbā dhammā bhāvetabbato buddhā,",
  "atk-s0504a:622_7": "yato naṃ koci samaṇo vā brāhmaṇo vā devo vā māro vā brahmā vā “ime nāma te dhammā anabhisambuddhā”ti saha dhammena anuyuñjituṃ samattho natthi.",
  "atk-s0504a:623_0": "Yaṃ kiñci pahātabbaṃ nāma,",
  "atk-s0504a:623_1": "sabbaṃ taṃ bhagavatā anavasesato bodhimūleyeva pahīnaṃ anuppattidhammaṃ,",
  "atk-s0504a:623_2": "na tassa pahānāya uttari karaṇīyaṃ atthi.",
  "atk-s0504a:623_3": "Tathā hissa lobhadosamohaviparītamanasikāraahirikānottappathinamiddha-",
  "atk-s0504a:623_4": "kodhūpanāhamakkhapalāsaissāmacchariya-",
  "atk-s0504a:623_5": "māyāsāṭheyyathambhasārambhamānātimānamadapamādatividhākusalamūladuccarita-",
  "atk-s0504a:623_6": "visamasaññāmalavitakkapapañcaesanātaṇhācatubbidhavipariyesaāsava-",
  "atk-s0504a:623_7": "ganthaoghayogāgatitaṇhupādānapañcābhinandananīvaraṇa-",
  "atk-s0504a:623_8": "cetokhilacetasovinibandhachavivādamūlasattānusaya-",
  "atk-s0504a:623_9": "aṭṭhamicchattanavaāghātavatthutaṇhāmūlakadasaakusala-",
  "atk-s0504a:623_10": "kammapathaekavīsatianesanadvāsaṭṭhidiṭṭhigataaṭṭhasatataṇhāvicaritādippabhedaṃ diyaḍḍhakilesasahassaṃ saha vāsanāya pahīnaṃ samucchinnaṃ samūhataṃ,",
  "atk-s0504a:623_11": "yato naṃ koci samaṇo vā…pe…",
  "atk-s0504a:623_12": "brahmā vā “ime nāma te kilesā appahīnā”ti saha dhammena anuyuñjituṃ samattho natthi.",
  "atk-s0504a:624_0": "Ye cime bhagavatā kammavipākakilesūpavādaāṇāvītikkamappabhedā antarāyikā dhammā vuttā,",
  "atk-s0504a:624_1": "alameva te ekantena antarāyāya,",
  "atk-s0504a:624_2": "yato naṃ koci samaṇo vā…pe…",
  "atk-s0504a:624_3": "brahmā vā “nālaṃ te paṭisevato antarāyāyā”ti saha dhammena anuyuñjituṃ samattho natthi.",
  "atk-s0504a:625_0": "Yo ca bhagavatā niravasesavaṭṭadukkhanissaraṇāya sīlasamādhipaññāsaṅgaho sattakoṭṭhāsiko sattatiṃsappabhedo",
  "atk-s0504a:625_1": "ariyamaggapubbaṅgamo anuttaro niyyānadhammo desito,",
  "atk-s0504a:625_2": "so ekanteneva niyyāti paṭipannassa vaṭṭadukkhato,",
  "atk-s0504a:625_3": "yato naṃ koci samaṇo vā…pe…",
  "atk-s0504a:625_4": "brahmā vā “niyyānadhammo tayā desito na niyyātī”ti saha dhammena anuyuñjituṃ samattho natthi.",
  "atk-s0504a:625_5": "Vuttañhetaṃ –",
  "atk-s0504a:625_6": "“sammāsambuddhassa te paṭijānato ime dhammā anabhisambuddhā”ti vitthāro.",
  "atk-s0504a:625_7": "Evametāni attano ñāṇappahānadesanāvisesānaṃ avitathabhāvāvabodhanato aviparītākārappavattāni bhagavato",
  "atk-s0504a:625_8": "catuvesārajjañāṇāni tathāni avitathāni anaññathāni.",
  "atk-s0504a:625_9": "Evampi bhagavā tathāni āgatoti tathāgato.",
  "atk-s0504a:626_0": "Tathā nirayagati,",
  "atk-s0504a:626_1": "tiracchānagati, petagati,",
  "atk-s0504a:626_2": "manussagati,",
  "atk-s0504a:626_3": "devagatīti pañca gatiyo.",
  "atk-s0504a:626_4": "Tāsu sañjīvādayo aṭṭha mahānirayā,",
  "atk-s0504a:626_5": "kukkuḷādayo soḷasa ussadanirayā,",
  "atk-s0504a:626_6": "lokantarikanirayo cāti sabbepime ekantadukkhatāya nirassādaṭṭhena nirayā ca,",
  "atk-s0504a:626_7": "sakakammunā gantabbato gati cāti nirayagati.",
  "atk-s0504a:626_8": "Tibbandhakārasītanarakāpi etesveva antogadhā kimikīṭapaṭaṅgasarīsapapakkhisoṇasiṅgālādayo tiriyaṃ añchitabhāvena tiracchānā nāma.",
  "atk-s0504a:626_9": "Te eva gatīti tiracchānagati.",
  "atk-s0504a:626_10": "Khuppipāsitaparadattūpajīvinijjhāmataṇhikādayo dukkhabahulatāya pakaṭṭhasukhato itā vigatāti petā,",
  "atk-s0504a:626_11": "te eva gatīti petagati.",
  "atk-s0504a:626_12": "Kālakañcikādiasurāpi etesveva antogadhā.",
  "atk-s0504a:626_13": "Parittadīpavāsīhi saddhiṃ jambudīpādicatumahādīpavāsino manaso ussannatāya manussā,",
  "atk-s0504a:626_14": "te eva gatīti manussagati.",
  "atk-s0504a:626_15": "Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā dibbanti attano iddhānubhāvena kīḷanti jotenti cāti devā,",
  "atk-s0504a:626_16": "te eva gatīti devagati.",
  "atk-s0504a:627_0": "Tā panetā gatiyo yasmā taṃtaṃkammanibbatto upapattibhavaviseso,",
  "atk-s0504a:627_1": "tasmā atthato vipākakkhandhā kaṭattā ca rūpaṃ.",
  "atk-s0504a:627_2": "Tattha “ayaṃ nāma gati nāma iminā kammunā jāyati,",
  "atk-s0504a:627_3": "tassa kammassa paccayavisesehi evaṃ vibhāgabhinnattā visuṃ ete sattanikāyā evaṃ vibhāgabhinnā”ti yathāsakaṃhetuphalavibhāgaparicchindanavasena",
  "atk-s0504a:627_4": "ṭhānaso hetuso bhagavato ñāṇaṃ pavattati.",
  "atk-s0504a:627_5": "Tenāha bhagavā –",
  "atk-s0504a:628_0": "“Pañca kho imā,",
  "atk-s0504a:628_1": "sāriputta, gatiyo.",
  "atk-s0504a:628_2": "Katamā pañca? Nirayo,",
  "atk-s0504a:628_3": "tiracchānayoni,",
  "atk-s0504a:628_4": "pettivisayo, manussā, devā.",
  "atk-s0504a:628_5": "Nirayañcāhaṃ,",
  "atk-s0504a:628_6": "sāriputta, pajānāmi,",
  "atk-s0504a:628_7": "nirayagāmiñca maggaṃ,",
  "atk-s0504a:628_8": "nirayagāminiñca paṭipadaṃ;",
  "atk-s0504a:628_9": "yathā paṭipanno ca kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati,",
  "atk-s0504a:628_10": "tañca pajānāmī”tiādi.",
  "atk-s0504a:629_0": "Tāni panetāni bhagavato ñāṇāni tasmiṃ tasmiṃ visaye aviparītākārappavattiyā avisaṃvādanato tathāni avitathāni anaññathāni.",
  "atk-s0504a:629_1": "Evampi bhagavā tathāni āgatoti tathāgato.",
  "atk-s0504a:630_0": "Tathā yaṃ sattānaṃ saddhādiyogavikalabhāvāvabodhena apparajakkhamahārajakkhatādivisesavibhāvanaṃ paññāsāya",
  "atk-s0504a:630_1": "ākārehi pavattaṃ bhagavato indriyaparopariyattañāṇaṃ.",
  "atk-s0504a:630_2": "Vuttañhetaṃ –",
  "atk-s0504a:630_3": "“saddho puggalo apparajakkho,",
  "atk-s0504a:630_4": "assaddho puggalo mahārajakkho”ti vitthāro.",
  "atk-s0504a:631_0": "Yañca “ayaṃ puggalo apparajakkho,",
  "atk-s0504a:631_1": "ayaṃ sassatadiṭṭhiko,",
  "atk-s0504a:631_2": "ayaṃ ucchedadiṭṭhiko,",
  "atk-s0504a:631_3": "ayaṃ anulomikāyaṃ khantiyaṃ ṭhito,",
  "atk-s0504a:631_4": "ayaṃ yathābhūtañāṇe ṭhito,",
  "atk-s0504a:631_5": "ayaṃ kāmāsayo,",
  "atk-s0504a:631_6": "na nekkhammādiāsayo,",
  "atk-s0504a:631_7": "ayaṃ nekkhammāsayo,",
  "atk-s0504a:631_8": "na kāmādiāsayo”tiādinā “imassa kāmarāgo ativiya thāmagato,",
  "atk-s0504a:631_9": "na paṭighādiko,",
  "atk-s0504a:631_10": "imassa paṭigho ativiya thāmagato,",
  "atk-s0504a:631_11": "na kāmarāgādiko”tiādinā “imassa puññābhisaṅkhāro adhiko,",
  "atk-s0504a:631_12": "na apuññābhisaṅkhāro na āneñjābhisaṅkhāro,",
  "atk-s0504a:631_13": "imassa apuññābhisaṅkhāro adhiko,",
  "atk-s0504a:631_14": "na puññābhisaṅkhāro na āneñjābhisaṅkhāro,",
  "atk-s0504a:631_15": "imassa āneñjābhisaṅkhāro adhiko,",
  "atk-s0504a:631_16": "na puññābhisaṅkhāro na apuññābhisaṅkhāro.",
  "atk-s0504a:631_17": "Imassa kāyasucaritaṃ adhikaṃ,",
  "atk-s0504a:631_18": "imassa vacīsucaritaṃ,",
  "atk-s0504a:631_19": "imassa manosucaritaṃ.",
  "atk-s0504a:631_20": "Ayaṃ hīnādhimuttiko,",
  "atk-s0504a:631_21": "ayaṃ paṇītādhimuttiko,",
  "atk-s0504a:631_22": "ayaṃ kammāvaraṇena samannāgato,",
  "atk-s0504a:631_23": "ayaṃ kilesāvaraṇena samannāgato,",
  "atk-s0504a:631_24": "ayaṃ vipākāvaraṇena samannāgato,",
  "atk-s0504a:631_25": "ayaṃ na kammāvaraṇena samannāgato,",
  "atk-s0504a:631_26": "na kilesāvaraṇena,",
  "atk-s0504a:631_27": "na vipākāvaraṇena samannāgato”tiādinā ca sattānaṃ āsayādīnaṃ yathābhūtaṃ vibhāvanākārappavattaṃ bhagavato āsayānusayañāṇaṃ.",
  "atk-s0504a:631_28": "Yaṃ sandhāya vuttaṃ –",
  "atk-s0504a:632_0": "“Idha tathāgato sattānaṃ āsayaṃ jānāti,",
  "atk-s0504a:632_1": "anusayaṃ jānāti,",
  "atk-s0504a:632_2": "caritaṃ jānāti,",
  "atk-s0504a:632_3": "adhimuttiṃ jānāti,",
  "atk-s0504a:632_4": "bhabbābhabbe satte jānātī”tiādi.",
  "atk-s0504a:633_0": "Yañca uparimaheṭṭhimapuratthimapacchimakāyehi dakkhiṇavāmaakkhikaṇṇasotanāsikāsotaaṃsakūṭapassahatthapādehi",
  "atk-s0504a:633_1": "aṅgulaṅgulantarehi lomalomakūpehi ca aggikkhandhūdakadhārāpavattanaṃ anaññasādhāraṇaṃ vividhavikubbaniddhinimmāpanakaṃ",
  "atk-s0504a:633_2": "bhagavato yamakapāṭihāriyañāṇaṃ.",
  "atk-s0504a:633_3": "Yaṃ sandhāya vuttaṃ –",
  "atk-s0504a:634_0": "“Idha tathāgato yamakapāṭihāriyaṃ karoti asādhāraṇaṃ sāvakehi.",
  "atk-s0504a:634_1": "Uparimakāyato aggikkhandho pavattati,",
  "atk-s0504a:634_2": "heṭṭhimakāyato udakadhārā pavattati.",
  "atk-s0504a:634_3": "Heṭṭhimakāyato aggikkhandho pavattati,",
  "atk-s0504a:634_4": "uparimakāyato udakadhārā pavattatī”tiādi.",
  "atk-s0504a:635_0": "Yañca rāgādīhi jātiādīhi ca anekehi dukkhadhammehi upaddutaṃ sattanikāyaṃ tato nīharitukāmatāvasena nānānayehi",
  "atk-s0504a:635_1": "pavattassa bhagavato mahākaruṇokkamanassa paccayabhūtaṃ mahākaruṇāsamāpattiñāṇaṃ. Yathāha –",
  "atk-s0504a:636_0": "“Katamaṃ tathāgatassa mahākaruṇāsamāpattiñāṇaṃ?",
  "atk-s0504a:636_1": "Bahukehi ākārehi passantānaṃ buddhānaṃ bhagavantānaṃ sattesu mahākaruṇā okkamati,",
  "atk-s0504a:636_2": "āditto lokasannivāsoti passantānaṃ buddhānaṃ bhagavantānaṃ sattesu mahākaruṇā okkamatī”ti. –",
  "atk-s0504a:637_0": "Ādinā ekūnanavutiyā ākārehi vibhajanaṃ kataṃ.",
  "atk-s0504a:638_0": "Yaṃ pana yāvatā dhammadhātu,",
  "atk-s0504a:638_1": "yattakaṃ ñātabbaṃ saṅkhatāsaṅkhatādi,",
  "atk-s0504a:638_2": "tassa sabbassa paropadesena vinā sabbākārato paṭijānanasamatthaṃ ākaṅkhāmattappaṭibaddhavutti anaññasādhāraṇaṃ",
  "atk-s0504a:638_3": "bhagavato ñāṇaṃ sabbathā anavasesasaṅkhatāsaṅkhatasammutisaccāvabodhato sabbaññutaññāṇaṃ,",
  "atk-s0504a:638_4": "tatthāvaraṇābhāvatova nissaṅgappavattiṃ upādāya anāvaraṇañāṇanti ca vuccati.",
  "atk-s0504a:638_5": "Ayamettha saṅkhepo,",
  "atk-s0504a:638_6": "vitthāro pana parato āvi bhavissati.",
  "atk-s0504a:639_0": "Evametāni bhagavato cha asādhāraṇañāṇāni aviparītākārappavattiyā yathāsakaṃvisayassa avisaṃvādanato tathāni avitathāni anaññathāni.",
  "atk-s0504a:639_1": "Evampi bhagavā tathāni āgatoti tathāgato.",
  "atk-s0504a:640_0": "Tathā “sattime,",
  "atk-s0504a:640_1": "bhikkhave,",
  "atk-s0504a:640_2": "bojjhaṅgā –",
  "atk-s0504a:640_3": "satisambojjhaṅgo,",
  "atk-s0504a:640_4": "dhammavicayasambojjhaṅgo,",
  "atk-s0504a:640_5": "vīriyasambojjhaṅgo,",
  "atk-s0504a:640_6": "pītisambojjhaṅgo,",
  "atk-s0504a:640_7": "passaddhisambojjhaṅgo,",
  "atk-s0504a:640_8": "samādhisambojjhaṅgo,",
  "atk-s0504a:640_9": "upekkhāsambojjhaṅgo”ti evaṃ sarūpato yāyaṃ lokuttaramaggakkhaṇe uppajjamānā līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0504a:640_10": "anekesaṃ upaddavānaṃ paṭipakkhabhūtā satiādibhedā dhammasāmaggī,",
  "atk-s0504a:640_11": "yāya ariyasāvako bujjhati,",
  "atk-s0504a:640_12": "kilesaniddāya uṭṭhahati,",
  "atk-s0504a:640_13": "cattāri vā saccāni paṭivijjhati,",
  "atk-s0504a:640_14": "nibbānameva vā sacchikaroti,",
  "atk-s0504a:640_15": "sā dhammasāmaggī “bodhī”ti vuccati,",
  "atk-s0504a:640_16": "tassā bodhiyā aṅgāti bojjhaṅgā.",
  "atk-s0504a:640_17": "Ariyasāvako vā yathāvuttāya dhammasāmaggiyā bujjhatīti katvā “bodhī”ti vuccati.",
  "atk-s0504a:640_18": "Tassa bodhissa aṅgāti bojjhaṅgāti evaṃ sāmaññalakkhaṇato,",
  "atk-s0504a:640_19": "upaṭṭhānalakkhaṇo satisambojjhaṅgo,",
  "atk-s0504a:640_20": "pavicayalakkhaṇo dhammavicayasambojjhaṅgo,",
  "atk-s0504a:640_21": "paggahalakkhaṇo vīriyasambojjhaṅgo,",
  "atk-s0504a:640_22": "pharaṇalakkhaṇo pītisambojjhaṅgo,",
  "atk-s0504a:640_23": "upasamalakkhaṇo passaddhisambojjhaṅgo,",
  "atk-s0504a:640_24": "avikkhepalakkhaṇo samādhisambojjhaṅgo paṭisaṅkhānalakkhaṇo upekkhāsambojjhaṅgoti evaṃ visesalakkhaṇato.",
  "atk-s0504a:641_0": "“Tattha katamo satisambojjhaṅgo?",
  "atk-s0504a:641_1": "Idha bhikkhu satimā hoti paramena satinepakkena samannāgato,",
  "atk-s0504a:641_2": "cirakatampi cirabhāsitampi saritā hoti anussaritā”tiādinā sattannaṃ bojjhaṅgānaṃ aññamaññūpakāravasena ekakkhaṇe pavattidassanato.",
  "atk-s0504a:641_3": "“Tattha katamo satisambojjhaṅgo?",
  "atk-s0504a:641_4": "Atthi ajjhattaṃ dhammesu sati,",
  "atk-s0504a:641_5": "atthi bahiddhā dhammesu satī”tiādinā tesaṃ visayavibhāvanāpavattidassanato.",
  "atk-s0504a:641_6": "“Tattha katamo satisambojjhaṅgo? Idha,",
  "atk-s0504a:641_7": "bhikkhave,",
  "atk-s0504a:641_8": "bhikkhu satisambojjhaṅgaṃ bhāveti vivekanissitaṃ,",
  "atk-s0504a:641_9": "virāganissitaṃ,",
  "atk-s0504a:641_10": "nirodhanissitaṃ,",
  "atk-s0504a:641_11": "vosaggapariṇāmi”ntiādinā bhāvanāvidhidassanato.",
  "atk-s0504a:641_12": "“Tattha katame satta bojjhaṅgā?",
  "atk-s0504a:641_13": "Idha bhikkhu yasmiṃ samaye lokuttaraṃ jhānaṃ bhāveti…pe…",
  "atk-s0504a:641_14": "tasmiṃ samaye satta bojjhaṅgā honti,",
  "atk-s0504a:641_15": "satisambojjhaṅgo…pe…",
  "atk-s0504a:641_16": "upekkhāsambojjhaṅgo.",
  "atk-s0504a:641_17": "Tattha katamo satisambojjhaṅgo?",
  "atk-s0504a:641_18": "Yā sati anussatī”tiādinā chanavutiyā nayasahassavibhāgehīti evaṃ nānākārato pavattāni bhagavato bojjhaṅgavibhāvanañāṇāni",
  "atk-s0504a:641_19": "tassa tassa atthassa avisaṃvādanato tathāni avitathāni anaññathāni.",
  "atk-s0504a:641_20": "Evampi bhagavā tathāni āgatoti tathāgato.",
  "atk-s0504a:642_0": "Tathā “tattha katamaṃ dukkhanirodhagāminī paṭipadā ariyasaccaṃ?",
  "atk-s0504a:642_1": "Ayameva ariyo aṭṭhaṅgiko maggo,",
  "atk-s0504a:642_2": "seyyathidaṃ –",
  "atk-s0504a:642_3": "sammādiṭṭhi…pe…",
  "atk-s0504a:642_4": "sammāsamādhī”ti evaṃ sarūpato.",
  "atk-s0504a:642_5": "Sabbakilesehi ārakattā ariyabhāvakarattā ariyaphalapaṭilābhakarattā ca ariyo.",
  "atk-s0504a:642_6": "Ariyānaṃ aṭṭhavidhattā nibbānādhigamāya ekantakāraṇattā ca aṭṭhaṅgiko.",
  "atk-s0504a:642_7": "Kilese mārento gacchati,",
  "atk-s0504a:642_8": "atthikehi maggīyati,",
  "atk-s0504a:642_9": "sayaṃ vā nibbānaṃ maggayatīti maggoti evaṃ sāmaññalakkhaṇato.",
  "atk-s0504a:642_10": "“Sammādassanalakkhaṇā sammādiṭṭhi,",
  "atk-s0504a:642_11": "sammāabhiniropanalakkhaṇo sammāsaṅkappo,",
  "atk-s0504a:642_12": "sammāpariggahaṇalakkhaṇā sammāvācā,",
  "atk-s0504a:642_13": "sammāsamuṭṭhāpanalakkhaṇo sammākammanto,",
  "atk-s0504a:642_14": "sammāvodānalakkhaṇo sammāājīvo,",
  "atk-s0504a:642_15": "sammāpaggahalakkhaṇo sammāvāyāmo,",
  "atk-s0504a:642_16": "sammāupaṭṭhānalakkhaṇā sammāsati,",
  "atk-s0504a:642_17": "sammāavikkhepalakkhaṇo sammāsamādhī”ti evaṃ visesalakkhaṇato.",
  "atk-s0504a:642_18": "Sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "atk-s0504a:642_19": "nibbānaṃ ārammaṇaṃ karoti,",
  "atk-s0504a:642_20": "tappaṭicchādakamohavidhamanena asammohato sampayuttadhamme ca passati,",
  "atk-s0504a:642_21": "tathā sammāsaṅkappādayopi micchāsaṅkappādīni pajahanti,",
  "atk-s0504a:642_22": "nirodhañca ārammaṇaṃ karonti,",
  "atk-s0504a:642_23": "sahajātadhammānaṃ sammāabhiniropanapariggahaṇasamuṭṭhāpanavodānapaggahaupaṭṭhānasamādahanāni ca karontīti evaṃ kiccavibhāgato.",
  "atk-s0504a:642_24": "Sammādiṭṭhi pubbabhāge nānakkhaṇā visuṃ dukkhādiārammaṇā hutvā maggakāle ekakkhaṇā nibbānameva ārammaṇaṃ",
  "atk-s0504a:642_25": "katvā kiccato “dukkhe ñāṇa”ntiādīni cattāri nāmāni labhati.",
  "atk-s0504a:642_26": "Sammāsaṅkappādayopi pubbabhāge nānakkhaṇā nānārammaṇā,",
  "atk-s0504a:642_27": "maggakāle ekakkhaṇā ekārammaṇā,",
  "atk-s0504a:642_28": "tesu sammāsaṅkappo kiccato “nekkhammasaṅkappo”tiādīni tīṇi nāmāni labhati.",
  "atk-s0504a:642_29": "Sammāvācādayo tayo pubbabhāge “musāvādā veramaṇī”tiādivibhāgā viratiyopi cetanāyopi hutvā maggakkhaṇe viratiyova,",
  "atk-s0504a:642_30": "sammāvāyāmasatiyo kiccato sammappadhānasatipaṭṭhānavasena cattāri nāmāni labhanti.",
  "atk-s0504a:642_31": "Sammāsamādhi pana maggakkhaṇepi paṭhamajjhānādivasena nānā evāti evaṃ pubbabhāgāparabhāgesu pavattivibhāgato. “Idha,",
  "atk-s0504a:642_32": "bhikkhave,",
  "atk-s0504a:642_33": "bhikkhu sammādiṭṭhiṃ bhāveti vivekanissita”ntiādinā bhāvanāvidhito.",
  "atk-s0504a:642_34": "“Tattha katamo aṭṭhaṅgiko maggo? Idha, bhikkhu,",
  "atk-s0504a:642_35": "yasmiṃ samaye lokuttaraṃ jhānaṃ bhāveti…pe…",
  "atk-s0504a:642_36": "dukkhapaṭipadaṃ dandhābhiññaṃ,",
  "atk-s0504a:642_37": "tasmiṃ samaye aṭṭhaṅgiko maggo hoti –",
  "atk-s0504a:642_38": "sammādiṭṭhi sammāsaṅkappo”tiādinā caturāsītiyā nayasahassavibhāgehīti evaṃ anekākārato pavattāni bhagavato",
  "atk-s0504a:642_39": "ariyamaggavibhāvanañāṇāni atthassa avisaṃvādanato sabbānipi tathāni avitathāni anaññathāni evampi bhagavā",
  "atk-s0504a:642_40": "tathāni āgatoti tathāgato.",
  "atk-s0504a:643_0": "Tathā paṭhamajjhānasamāpattiyā ca nirodhasamāpattīti etāsu anupaṭipāṭiyā viharitabbaṭṭhena samāpajjitabbaṭṭhena",
  "atk-s0504a:643_1": "ca anupubbavihārasamāpattīsu sampādanapaccavekkhaṇādivasena yathārahaṃ sampayogavasena ca pavattāni bhagavato",
  "atk-s0504a:643_2": "ñāṇāni tadatthasiddhiyā tathāni avitathāni anaññathāni.",
  "atk-s0504a:643_3": "Evampi bhagavā tathāni āgatoti tathāgato.",
  "atk-s0504a:643_4": "Tathā “idaṃ imassa ṭhānaṃ,",
  "atk-s0504a:643_5": "idaṃ aṭṭhāna”nti aviparītaṃ tassa tassa phalassa kāraṇākāraṇajānanaṃ,",
  "atk-s0504a:643_6": "tesaṃ tesaṃ sattānaṃ atītādibhedabhinnassa kammasamādānassa anavasesato yathābhūtaṃ vipākantarajānanaṃ,",
  "atk-s0504a:643_7": "āyūhanakkhaṇeyeva tassa tassa sattassa “ayaṃ nirayagāminī paṭipadā…pe…",
  "atk-s0504a:643_8": "ayaṃ nibbānagāminī paṭipadā”ti yāthāvato sāsavānāsavakammavibhāgajānanaṃ,",
  "atk-s0504a:643_9": "khandhāyatanānaṃ upādinnānupādinnādianekasabhāvaṃ nānāsabhāvañca tassa lokassa “imāya nāma dhātuyā ussannattā",
  "atk-s0504a:643_10": "imasmiṃ dhammappabandhe ayaṃ viseso jāyatī”tiādinā nayena yathābhūtaṃ dhātunānattajānanaṃ,",
  "atk-s0504a:643_11": "saddhādiindriyānaṃ tikkhamudutājānanaṃ saṃkilesādīhi saddhiṃ jhānavimokkhādijānanaṃ,",
  "atk-s0504a:643_12": "sattānaṃ aparimāṇāsu jātīsu tappaṭibandhena saddhiṃ anavasesato pubbenivutthakkhandhasantatijānanaṃ hīnādivibhāgehi saddhiṃ cutipaṭisandhijānanaṃ,",
  "atk-s0504a:643_13": "“idaṃ dukkha”ntiādinā heṭṭhā vuttanayeneva catusaccajānananti imāni bhagavato dasabalañāṇāni avirajjhitvā",
  "atk-s0504a:643_14": "yathāsakaṃvisayāvagāhanato yathādhippetatthasādhanato ca yathābhūtavuttiyā tathāni avitathāni anaññathāni.",
  "atk-s0504a:643_15": "Vuttañhetaṃ –",
  "atk-s0504a:644_0": "“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānātī”tiādi.",
  "atk-s0504a:645_0": "Evampi bhagavā tathāni āgatoti tathāgato.",
  "atk-s0504a:646_0": "Yathā cetesampi ñāṇānaṃ vasena,",
  "atk-s0504a:646_1": "evaṃ yathāvuttānaṃ satipaṭṭhānasammappadhānādivibhāvanañāṇādianantāparimeyyabhedānaṃ anaññasādhāraṇānaṃ",
  "atk-s0504a:646_2": "paññāvisesānaṃ vasena bhagavā tathāni ñāṇāni āgato adhigatoti tathāgato,",
  "atk-s0504a:646_3": "evampi tathāni āgatoti tathāgato.",
  "atk-s0504a:647_0": "Kathaṃ tathā gatoti tathāgato?",
  "atk-s0504a:647_1": "Yā tā bhagavato abhijātiabhisambodhidhammavinayapaññāpanaanupādisesanibbānadhātuyo, tā tathā.",
  "atk-s0504a:647_2": "Kiṃ vuttaṃ hoti?",
  "atk-s0504a:647_3": "Yadatthaṃ tā lokanāthena abhipatthitā pavattitā ca,",
  "atk-s0504a:647_4": "tadatthassa ekantasiddhiyā avisaṃvādanato aviparītatthavuttiyā tathā avitathā anaññathā.",
  "atk-s0504a:647_5": "Tathā hi ayaṃ bhagavā bodhisattabhūto samatiṃsapāramiparipūraṇādikaṃ vuttappakāraṃ sabbabuddhattahetuṃ",
  "atk-s0504a:647_6": "sampādetvā tusitapure ṭhito buddhakolāhalaṃ sutvā dasasahassacakkavāḷadevatāhi ekato sannipatitāhi upasaṅkamitvā –",
  "atk-s0504a:648_0": "“Kālo kho te mahāvīra, uppajja mātukucchiyaṃ;",
  "atk-s0504a:649_0": "Sadevakaṃ tārayanto, bujjhassu amataṃ pada”nti. –",
  "atk-s0504a:650_0": "Āyācito uppannapubbanimitto pañca mahāvilokanāni viloketvā “idāni ahaṃ manussayoniyaṃ uppajjitvā abhisambujjhissāmī”ti",
  "atk-s0504a:650_1": "āsāḷhipuṇṇamāyaṃ sakyarājakule mahāmāyāya deviyā kucchiyaṃ paṭisandhiṃ gahetvā dasa māse devamanussehi",
  "atk-s0504a:650_2": "mahatā parihārena parihariyamāno visākhapuṇṇamāyaṃ paccūsasamaye abhijātiṃ pāpuṇi.",
  "atk-s0504a:651_0": "Abhijātikkhaṇe panassa paṭisandhiggahaṇakkhaṇe viya dvattiṃsa pubbanimittāni pāturahesuṃ,",
  "atk-s0504a:651_1": "ayaṃ dasasahassilokadhātu saṃkampi sampakampi sampavedhi,",
  "atk-s0504a:651_2": "dasasu cakkavāḷasahassesu aparimāṇo obhāso phari, tassa,",
  "atk-s0504a:651_3": "taṃ siriṃ daṭṭhukāmā viya andhā cakkhūni paṭilabhiṃsu,",
  "atk-s0504a:651_4": "badhirā saddaṃ suṇiṃsu,",
  "atk-s0504a:651_5": "mūgā samālapiṃsu,",
  "atk-s0504a:651_6": "khujjā ujugattā ahesuṃ,",
  "atk-s0504a:651_7": "paṅgulā padasā gamanaṃ paṭilabhiṃsu,",
  "atk-s0504a:651_8": "bandhanagatā sabbasattā andubandhanādīhi mucciṃsu,",
  "atk-s0504a:651_9": "sabbanarakesu aggi nibbāyi,",
  "atk-s0504a:651_10": "pettivisaye khuppipāsā vūpasami,",
  "atk-s0504a:651_11": "tiracchānānaṃ bhayaṃ nāhosi,",
  "atk-s0504a:651_12": "sabbasattānaṃ rogo vūpasami,",
  "atk-s0504a:651_13": "sabbasattā piyaṃvadā ahesuṃ,",
  "atk-s0504a:651_14": "madhurenākārena assā hasiṃsu,",
  "atk-s0504a:651_15": "vāraṇā gajjiṃsu,",
  "atk-s0504a:651_16": "sabbatūriyāni sakasakaninnādaṃ muñciṃsu,",
  "atk-s0504a:651_17": "aghaṭṭitāni eva manussānaṃ hatthūpagādīni ābharaṇāni madhurenākārena saddaṃ muñciṃsu,",
  "atk-s0504a:651_18": "sabbadisā vippasannā ahesuṃ,",
  "atk-s0504a:651_19": "sattānaṃ sukhaṃ uppādayamāno mudusītalavāto vāyi,",
  "atk-s0504a:651_20": "akālamegho vassi,",
  "atk-s0504a:651_21": "pathavitopi udakaṃ ubbhijjitvā vissandi,",
  "atk-s0504a:651_22": "pakkhino ākāsagamanaṃ vijahiṃsu,",
  "atk-s0504a:651_23": "nadiyo asandamānā aṭṭhaṃsu,",
  "atk-s0504a:651_24": "mahāsamudde madhuraṃ udakaṃ ahosi,",
  "atk-s0504a:651_25": "upakkilesavinimutte sūriye dippamāne eva ākāsagatā sabbā jotiyo jotiṃsu,",
  "atk-s0504a:651_26": "ṭhapetvā arūpāvacare deve avasesā sabbe devā sabbe ca nerayikā dissamānarūpā ahesuṃ,",
  "atk-s0504a:651_27": "tarukuṭṭakavāṭaselādayo anāvaraṇabhūtā ahesuṃ,",
  "atk-s0504a:651_28": "sattānaṃ cutūpapātā nāhesuṃ,",
  "atk-s0504a:651_29": "sabbaṃ aniṭṭhagandhaṃ abhibhavitvā dibbagandho pavāyi,",
  "atk-s0504a:651_30": "sabbe phalūpagā rukkhā phaladharā sampajjiṃsu,",
  "atk-s0504a:651_31": "mahāsamuddo sabbatthakameva pañcavaṇṇehi padumehi sañchannatalo ahosi,",
  "atk-s0504a:651_32": "thalajajalajādīni sabbapupphāni pupphiṃsu,",
  "atk-s0504a:651_33": "rukkhānaṃ khandhesu khandhapadumāni,",
  "atk-s0504a:651_34": "sākhāsu sākhāpadumāni,",
  "atk-s0504a:651_35": "latāsu latāpadumāni,",
  "atk-s0504a:651_36": "pupphiṃsu,",
  "atk-s0504a:651_37": "mahītalasilātalāni bhinditvā uparūpari satta satta hutvā daṇḍapadumāni nāma nikkhamiṃsu,",
  "atk-s0504a:651_38": "ākāse olambakapadumāni nibbattiṃsu,",
  "atk-s0504a:651_39": "samantato pupphavassaṃ vassi ākāse dibbatūriyāni vajjiṃsu,",
  "atk-s0504a:651_40": "sakaladasasahassilokadhātu vaṭṭetvā vissaṭṭhamālāguḷaṃ viya,",
  "atk-s0504a:651_41": "uppīḷetvā pavattamālākalāpo viya,",
  "atk-s0504a:651_42": "alaṅkatapaṭiyattaṃ mālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā paramasobhaggappattā ahosi,",
  "atk-s0504a:651_43": "tāni ca pubbanimittāni upari adhigatānaṃ anekesaṃ visesādhigamānaṃ nimittabhūtāni eva ahesuṃ.",
  "atk-s0504a:651_44": "Evaṃ anekacchariyapātubhāvā ayaṃ abhijāti yadatthaṃ tena abhipatthitā,",
  "atk-s0504a:651_45": "tassā abhisambodhiyā ekantasiddhiyā tathāva ahosi avitathā anaññathā.",
  "atk-s0504a:652_0": "Tathā ye buddhaveneyyā bodhaneyyabandhavā,",
  "atk-s0504a:652_1": "te sabbepi anavasesato sayameva bhagavatā vinītā.",
  "atk-s0504a:652_2": "Ye ca sāvakaveneyyā dhammaveneyyā ca,",
  "atk-s0504a:652_3": "tepi sāvakādīhi vinītā vinayaṃ gacchanti gamissanti cāti yadatthaṃ bhagavatā abhisambodhi abhipatthitā,",
  "atk-s0504a:652_4": "tadatthassa ekantasiddhiyā abhisambodhi tathā avitathā anaññathā.",
  "atk-s0504a:653_0": "Apica yassa yassa ñeyyadhammassa yo yo sabhāvo bujjhitabbo,",
  "atk-s0504a:653_1": "so so hatthatale ṭhapitaāmalakaṃ viya āvajjanamattapaṭibaddhena attano ñāṇena aviparītaṃ anavasesato",
  "atk-s0504a:653_2": "bhagavatā abhisambuddhoti evampi abhisambodhi tathā avitathā anaññathā.",
  "atk-s0504a:654_0": "Tathā tesaṃ tesaṃ dhammānaṃ tathā tathā desetabbappakāraṃ,",
  "atk-s0504a:654_1": "tesaṃ tesañca sattānaṃ āsayānusayacariyādhimuttiṃ sammadeva oloketvā dhammataṃ avijahanteneva paññattinayaṃ",
  "atk-s0504a:654_2": "vohāramattaṃ anatidhāvanteneva ca dhammataṃ vibhāventena yathāparādhaṃ yathājjhāsayaṃ yathādhammañca",
  "atk-s0504a:654_3": "anusāsantena bhagavatā veneyyā vinītā ariyabhūmiṃ sampāpitāti dhammavinayapaññāpanāpissa tadatthasiddhiyā",
  "atk-s0504a:654_4": "yathābhūtavuttiyā ca tathā avitathā anaññathā.",
  "atk-s0504a:655_0": "Tathā yā sā bhagavatā anuppattā pathaviyādiphassavedanādirūpārūpasabhāvanimuttā lujjanapalujjanabhāvābhāvato",
  "atk-s0504a:655_1": "lokasabhāvātītā tamasā visaṃsaṭṭhattā kenaci anobhāsanīyā lokasabhāvābhāvato eva gatiādibhāvarahitā appatiṭṭhā",
  "atk-s0504a:655_2": "anārammaṇā amatamahānibbānadhātu khandhasaṅkhātānaṃ upādīnaṃ lesamattassāpi abhāvato “anupādisesā”tipi vuccati.",
  "atk-s0504a:655_3": "Yaṃ sandhāya vuttaṃ –",
  "atk-s0504a:656_0": "“Atthi,",
  "atk-s0504a:656_1": "bhikkhave,",
  "atk-s0504a:656_2": "tadāyatanaṃ,",
  "atk-s0504a:656_3": "yattha neva pathavī na āpo na tejo na vāyo na ākāsānañcāyatanaṃ na viññāṇañcāyatanaṃ na ākiñcaññāyatanaṃ",
  "atk-s0504a:656_4": "na nevasaññānāsaññāyatanaṃ nāyaṃ loko na paro loko na ca ubho candimasūriyā. Tamahaṃ,",
  "atk-s0504a:656_5": "bhikkhave,",
  "atk-s0504a:656_6": "neva āgatiṃ vadāmi na gatiṃ na ṭhitiṃ na cutiṃ na upapattiṃ;",
  "atk-s0504a:656_7": "appatiṭṭhaṃ appavattaṃ anārammaṇamevetaṃ esevanto dukkhassā”ti.",
  "atk-s0504a:657_0": "Sā sabbesampi upādānakkhandhānaṃ atthaṅgamo sabbasaṅkhārānaṃ samatho,",
  "atk-s0504a:657_1": "sabbūpadhīnaṃ paṭinissaggo,",
  "atk-s0504a:657_2": "sabbadukkhānaṃ vūpasamo,",
  "atk-s0504a:657_3": "sabbālayānaṃ samugghāto,",
  "atk-s0504a:657_4": "sabbavaṭṭānaṃ upacchedo,",
  "atk-s0504a:657_5": "accantasantilakkhaṇāti yathāvuttasabhāvassa kadācipi avisaṃvādanato tathā avitathā anaññathā.",
  "atk-s0504a:657_6": "Evametā abhijātiādikā tathā gato upagato adhigato paṭipanno pattoti tathāgato.",
  "atk-s0504a:657_7": "Evaṃ bhagavā tathā gatoti tathāgato.",
  "atk-s0504a:658_0": "Kathaṃ tathāvidhoti tathāgato?",
  "atk-s0504a:658_1": "Yathāvidhā purimakā sammāsambuddhā,",
  "atk-s0504a:658_2": "ayampi bhagavā tathāvidho.",
  "atk-s0504a:658_3": "Kiṃ vuttaṃ hoti?",
  "atk-s0504a:658_4": "Yathāvidhā te bhagavanto maggasīlena,",
  "atk-s0504a:658_5": "phalasīlena,",
  "atk-s0504a:658_6": "sabbenapi lokiyalokuttarasīlena,",
  "atk-s0504a:658_7": "maggasamādhinā,",
  "atk-s0504a:658_8": "phalasamādhinā,",
  "atk-s0504a:658_9": "sabbenapi lokiyalokuttarasamādhinā,",
  "atk-s0504a:658_10": "maggapaññāya,",
  "atk-s0504a:658_11": "phalapaññāya,",
  "atk-s0504a:658_12": "sabbāyapi lokiyalokuttarapaññāya,",
  "atk-s0504a:658_13": "devasikaṃ vaḷañjitabbehi catuvīsatikoṭisatasahassasamāpattivihārehi,",
  "atk-s0504a:658_14": "tadaṅgavimuttiyā vikkhambhanavimuttiyā samucchedavimuttiyā paṭippassaddhivimuttiyā nissaraṇavimuttiyāti saṅkhepato,",
  "atk-s0504a:658_15": "vitthārato pana anantāparimāṇabhedehi acinteyyānubhāvehi sakalasabbaññuguṇehi,",
  "atk-s0504a:658_16": "ayampi amhākaṃ bhagavā tathāvidho.",
  "atk-s0504a:658_17": "Sabbesañhi sammāsambuddhānaṃ āyuvemattaṃ,",
  "atk-s0504a:658_18": "sarīrappamāṇavemattaṃ,",
  "atk-s0504a:658_19": "kulavemattaṃ,",
  "atk-s0504a:658_20": "dukkaracariyāvemattaṃ,",
  "atk-s0504a:658_21": "rasmivemattanti imehi pañcahi vemattehi siyā vemattaṃ,",
  "atk-s0504a:658_22": "na pana sīlavisuddhiādīsu visuddhīsu samathavipassanāpaṭipattiyaṃ attanā paṭividdhaguṇesu ca kiñci nānākaraṇaṃ atthi,",
  "atk-s0504a:658_23": "atha kho majjhe bhinnasuvaṇṇaṃ viya aññaṃmaññaṃ nibbisesā te buddhā bhagavanto.",
  "atk-s0504a:658_24": "Tasmā yathāvidhā purimakā sammāsambuddhā,",
  "atk-s0504a:658_25": "ayampi bhagavā tathāvidho.",
  "atk-s0504a:658_26": "Evaṃ tathāvidhoti tathāgato.",
  "atk-s0504a:658_27": "Vidhattho cettha gatasaddo.",
  "atk-s0504a:658_28": "Tathā hi lokiyā vidhayuttagatasadde pakāratthe vadanti.",
  "atk-s0504a:659_0": "Kathaṃ tathāpavattikoti tathāgato?",
  "atk-s0504a:659_1": "Anaññasādhāraṇena iddhānubhāvena samannāgatattā atthapaṭisambhidādīnaṃ ukkaṃsapāramippattiyā anāvaraṇañāṇapaṭilābhena",
  "atk-s0504a:659_2": "ca bhagavato kāyappavattiyādīnaṃ katthaci paṭighātābhāvato yathāruci tathā gataṃ gati gamanaṃ kāyavacīcittappavatti",
  "atk-s0504a:659_3": "etassāti tathāgato.",
  "atk-s0504a:659_4": "Evaṃ tathāpavattikoti tathāgato.",
  "atk-s0504a:660_0": "Kathaṃ tathehi agatoti tathāgato?",
  "atk-s0504a:660_1": "Bodhisambhārasambharaṇe tappaṭipakkhappavattisaṅkhātaṃ natthi etassa gatanti agato.",
  "atk-s0504a:660_2": "So panassa agatabhāvo maccheradānapāramiādīsu aviparītaṃ ādīnavānisaṃsapaccavekkhaṇādinayappavattehi ñāṇehīti tathehi ñāṇehi agatoti tathāgato.",
  "atk-s0504a:661_0": "Atha vā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi gatīsu gataṃ gamanaṃ etassa natthīti agato.",
  "atk-s0504a:661_1": "Saupādisesaanupādisesanibbānappattiyā svāyamassa agatabhāvo tathehi ariyamaggañāṇehīti evampi bhagavā tathehi āgatoti tathāgato.",
  "atk-s0504a:662_0": "Kathaṃ tathāgatabhāvena tathāgato?",
  "atk-s0504a:662_1": "Tathāgatabhāvenāti ca tathāgatassa sabbhāvena,",
  "atk-s0504a:662_2": "atthitāyāti attho.",
  "atk-s0504a:662_3": "Ko panesa tathāgato,",
  "atk-s0504a:662_4": "yassa atthitāya bhagavā tathāgatoti vuccatīti?",
  "atk-s0504a:662_5": "Saddhammo.",
  "atk-s0504a:662_6": "Saddhammo hi ariyamaggo tāva yathā yuganaddhasamathavipassanābalena anavasesakilesapakkhaṃ samūhanantena samucchedappahānavasena gantabbaṃ,",
  "atk-s0504a:662_7": "tathā gato.",
  "atk-s0504a:662_8": "Phaladhammo yathā attano maggānurūpaṃ paṭippassaddhippahānavasena gantabbaṃ,",
  "atk-s0504a:662_9": "tathā gato pavatto.",
  "atk-s0504a:662_10": "Nibbānadhammo pana yathā gato paññāya paṭividdho sakalavaṭṭadukkhavūpasamāya sampajjati,",
  "atk-s0504a:662_11": "buddhādīhi tathā gato sacchikatoti tathāgato.",
  "atk-s0504a:662_12": "Pariyattidhammopi yathā purimabuddhehi suttageyyādivasena pavattiādippakāsanavasena ca veneyyānaṃ āsayādianurūpaṃ pavattito,",
  "atk-s0504a:662_13": "amhākampi bhagavatā tathā gato gadito pavattitoti vā tathāgato.",
  "atk-s0504a:662_14": "Yathā bhagavatā desito,",
  "atk-s0504a:662_15": "tathā bhagavato sāvakehi gato avagatoti tathāgato.",
  "atk-s0504a:662_16": "Evaṃ sabbopi saddhammo tathāgato.",
  "atk-s0504a:662_17": "Tenāha sakko devānamindo “tathāgataṃ devamanussapūjitaṃ,",
  "atk-s0504a:662_18": "dhammaṃ namassāma suvatthi hotū”ti.",
  "atk-s0504a:662_19": "Svāssa atthīti bhagavā tathāgato.",
  "atk-s0504a:663_0": "Yathā ca dhammo,",
  "atk-s0504a:663_1": "evaṃ ariyasaṅghopi,",
  "atk-s0504a:663_2": "yathā attahitāya parahitāya ca paṭipannehi suvisuddhaṃ pubbabhāgasamathavipassanāpaṭipadaṃ purakkhatvā tena tena maggena gantabbaṃ,",
  "atk-s0504a:663_3": "taṃ taṃ tathā gatoti tathāgato.",
  "atk-s0504a:663_4": "Yathā vā bhagavatā saccapaṭiccasamuppādādinayo desito,",
  "atk-s0504a:663_5": "tathā ca buddhattā tathā gadanato ca tathāgato.",
  "atk-s0504a:663_6": "Tenāha sakko devarājā –",
  "atk-s0504a:663_7": "“tathāgataṃ devamanussapūjitaṃ,",
  "atk-s0504a:663_8": "saṅghaṃ namassāma suvatthi hotū”ti,",
  "atk-s0504a:663_9": "svāssa sāvakabhūto atthīti bhagavā tathāgato.",
  "atk-s0504a:663_10": "Evaṃ tathāgatabhāvena tathāgato.",
  "atk-s0504a:664_0": "Idampi tathāgatassa tathāgatabhāvadīpane mukhamattakameva,",
  "atk-s0504a:664_1": "sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0504a:664_2": "Idañhi tathāgatapadaṃ mahatthaṃ,",
  "atk-s0504a:664_3": "mahāgatikaṃ,",
  "atk-s0504a:664_4": "mahāvisayaṃ,",
  "atk-s0504a:664_5": "tassa appamādapadassa viya tepiṭakampi buddhavacanaṃ yuttito atthabhāvena āharanto “atitthena dhammakathiko pakkhando”ti na vattabboti.",
  "atk-s0504a:665_0": "Tatthetaṃ vuccati –",
  "atk-s0504a:666_0": "“Yatheva loke purimā mahesino,",
  "atk-s0504a:667_0": "Sabbaññubhāvaṃ munayo idhāgatā;",
  "atk-s0504a:668_0": "Tathā ayaṃ sakyamunīpi āgato,",
  "atk-s0504a:669_0": "Tathāgato vuccati tena cakkhumā.",
  "atk-s0504a:670_0": "“Pahāya kāmādimale asesato,",
  "atk-s0504a:671_0": "Samādhiñāṇehi yathā gatā jinā;",
  "atk-s0504a:672_0": "Purātanā sakyamunī jutindharo,",
  "atk-s0504a:673_0": "Tathā gato tena tathāgato mato.",
  "atk-s0504a:674_0": "“Tathañca dhātāyatanādilakkhaṇaṃ,",
  "atk-s0504a:675_0": "Sabhāvasāmaññavibhāgabhedato;",
  "atk-s0504a:676_0": "Sayambhuñāṇena jinoyamāgato,",
  "atk-s0504a:677_0": "Tathāgato vuccati sakyapuṅgavo.",
  "atk-s0504a:678_0": "“Tathāni saccāni samantacakkhunā,",
  "atk-s0504a:679_0": "Tathā idappaccayatā ca sabbaso;",
  "atk-s0504a:680_0": "Anaññaneyyā nayato vibhāvitā,",
  "atk-s0504a:681_0": "Tathā gato tena jino tathāgato.",
  "atk-s0504a:682_0": "“Anekabhedāsupi lokadhātusu,",
  "atk-s0504a:683_0": "Jinassa rūpāyatanādigocare;",
  "atk-s0504a:684_0": "Vicittabhede tathameva dassanaṃ,",
  "atk-s0504a:685_0": "Tathāgato tena samantalocano.",
  "atk-s0504a:686_0": "“Yato ca dhammaṃ tathameva bhāsati,",
  "atk-s0504a:687_0": "Karoti vācāyanurūpamattano;",
  "atk-s0504a:688_0": "Guṇehi lokaṃ abhibhuyyirīyati,",
  "atk-s0504a:689_0": "Tathāgato tenapi lokanāyako.",
  "atk-s0504a:690_0": "“Tathā pariññāya tathāya sabbaso,",
  "atk-s0504a:691_0": "Avedi lokaṃ pabhavaṃ atikkami;",
  "atk-s0504a:692_0": "Gato ca paccakkhakiriyāya nibbutiṃ,",
  "atk-s0504a:693_0": "Ariyamaggañca gato tathāgato.",
  "atk-s0504a:694_0": "“Tathā paṭiññāya tathāya sabbaso,",
  "atk-s0504a:695_0": "Hitāya lokassa yatoyamāgato;",
  "atk-s0504a:696_0": "Tathāya nātho karuṇāya sabbadā,",
  "atk-s0504a:697_0": "Gato ca tenāpi jino tathāgato.",
  "atk-s0504a:698_0": "“Tathāni ñāṇāni yatoyamāgato,",
  "atk-s0504a:699_0": "Yathāsabhāvaṃ visayāvabodhato;",
  "atk-s0504a:700_0": "Tathābhijātippabhutī tathāgato,",
  "atk-s0504a:701_0": "Tadatthasampādanato tathāgato.",
  "atk-s0504a:702_0": "“Yathāvidhā te purimā mahesino,",
  "atk-s0504a:703_0": "Tathāvidhoyampi tathā yathāruci;",
  "atk-s0504a:704_0": "Pavattavācā tanucittabhāvato,",
  "atk-s0504a:705_0": "Tathāgato vuccati aggapuggalo.",
  "atk-s0504a:706_0": "“Sambodhisambhāravipakkhato pure,",
  "atk-s0504a:707_0": "Gataṃ na saṃsāragatampi tassa vā;",
  "atk-s0504a:708_0": "Na catthi nāthassa bhavantadassino,",
  "atk-s0504a:709_0": "Tathehi tasmā agato tathāgato.",
  "atk-s0504a:710_0": "“Tathāgato dhammavaro mahesinā,",
  "atk-s0504a:711_0": "Yathā pahātabbamalaṃ pahīyati;",
  "atk-s0504a:712_0": "Tathāgato ariyagaṇo vināyako,",
  "atk-s0504a:713_0": "Tathāgato tena samaṅgibhāvato”ti.",
  "atk-s0504a:714_0": "Arahantaṃ sammāsambuddhanti ettha arahāti padassa attho heṭṭhā vuttoyeva.",
  "atk-s0504a:714_1": "Sammā sāmañca sabbadhammānaṃ buddhattā sammāsambuddhaṃ.",
  "atk-s0504a:714_2": "Yaṃkiñci ñeyyaṃ nāma,",
  "atk-s0504a:714_3": "tassa sabbassapi sabbākārato aviparītato sayameva abhisambuddhattāti vuttaṃ hoti.",
  "atk-s0504a:714_4": "Imināssa paropadesarahitassa sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇasaṅkhātassa",
  "atk-s0504a:714_5": "sabbaññutaññāṇassa adhigamo dassito.",
  "atk-s0504a:715_0": "Nanu ca sabbaññutaññāṇato aññaṃ anāvaraṇaṃ,",
  "atk-s0504a:715_1": "aññathā cha asādhāraṇāni ñāṇāni buddhañāṇānīti vacanaṃ virujjheyyāti?",
  "atk-s0504a:715_2": "Na virujjhati,",
  "atk-s0504a:715_3": "visayappavattibhedavasena aññehi asādhāraṇabhāvadassanatthaṃ ekasseva ñāṇassa dvidhā vuttattā.",
  "atk-s0504a:715_4": "Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya sabbaññutaññāṇaṃ,",
  "atk-s0504a:715_5": "tattha ca āvaraṇābhāvato nissaṅgacāramupādāya anāvaraṇañāṇanti vuttaṃ.",
  "atk-s0504a:715_6": "Yathāha paṭisambhidāyaṃ –",
  "atk-s0504a:716_0": "“Sabbaṃ saṅkhatāsaṅkhataṃ anavasesaṃ jānātīti sabbaññutaññāṇaṃ.",
  "atk-s0504a:716_1": "Tattha āvaraṇaṃ natthīti anāvaraṇañāṇa”ntiādi.",
  "atk-s0504a:717_0": "Tasmā natthi nesaṃ atthato bhedo,",
  "atk-s0504a:717_1": "ekantenevetaṃ evamicchitabbaṃ.",
  "atk-s0504a:717_2": "Aññathā sabbaññutānāvaraṇañāṇānaṃ sādhāraṇatā asabbadhammārammaṇatā ca āpajjeyya.",
  "atk-s0504a:717_3": "Na hi bhagavato ñāṇassa aṇumattampi āvaraṇaṃ atthi,",
  "atk-s0504a:717_4": "anāvaraṇañāṇassa ca asabbadhammārammaṇabhāve yattha taṃ na pavattati tatthāvaraṇasabbhāvato anāvaraṇabhāvoyeva na siyā.",
  "atk-s0504a:717_5": "Atha vā pana hotu aññameva anāvaraṇaṃ sabbaññutaññāṇato,",
  "atk-s0504a:717_6": "idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṃ,",
  "atk-s0504a:717_7": "tassevādhigamena bhagavā sabbaññū sabbavidū sammāsambuddhoti vuccati,",
  "atk-s0504a:717_8": "na sakiṃyeva sabbadhammāvabodhato.",
  "atk-s0504a:717_9": "Tathā ca vuttaṃ paṭisambhidāyaṃ –",
  "atk-s0504a:718_0": "“Vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti.",
  "atk-s0504a:719_0": "Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti.",
  "atk-s0504a:720_0": "Etthāha –",
  "atk-s0504a:720_1": "kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati,",
  "atk-s0504a:720_2": "udāhu kamenāti?",
  "atk-s0504a:720_3": "Kiñcettha –",
  "atk-s0504a:720_4": "yadi tāva sakiṃyeva sabbasmiṃ visaye pavattati,",
  "atk-s0504a:720_5": "atītānāgatappaccupannaajjhattabahiddhādibhedabhinnānaṃ saṅkhatadhammānaṃ asaṅkhatasammutidhammānañca",
  "atk-s0504a:720_6": "ekajjhaṃ upaṭṭhāne dūrato cittapaṭaṃ pekkhantassa viya visayavibhāgenāvabodho na siyā,",
  "atk-s0504a:720_7": "tathā ca sati “sabbe dhammā anattā”ti vipassantānaṃ anattākārena viya sabbadhammā anirūpitarūpena bhagavato ñāṇassa visayā hontīti āpajjati.",
  "atk-s0504a:720_8": "Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati,",
  "atk-s0504a:720_9": "tena te sabbavidūti vuccanti.",
  "atk-s0504a:720_10": "Evañca katvā –",
  "atk-s0504a:721_0": "“Caraṃ samāhito nāgo, tiṭṭhantopi samāhito”ti. –",
  "atk-s0504a:722_0": "“Idampi vacanaṃ suvuttaṃ hotī”ti vadanti,",
  "atk-s0504a:722_1": "tesampi vuttadosānātivatti,",
  "atk-s0504a:722_2": "ṭhitalakkhaṇārammaṇatāya ca atītānāgatasammutidhammānaṃ tadabhāvato,",
  "atk-s0504a:722_3": "ekadesavisayameva bhagavato ñāṇaṃ siyā.",
  "atk-s0504a:722_4": "Tasmā sakiṃyeva ñāṇaṃ pavattatīti na yujjati.",
  "atk-s0504a:723_0": "Atha kamena sabbasmiṃ visaye ñāṇaṃ pavattatīti?",
  "atk-s0504a:723_1": "Evampi na yujjati.",
  "atk-s0504a:723_2": "Na hi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne tassa",
  "atk-s0504a:723_3": "anavasesapaṭivedho sambhavati apariyantabhāvato ñeyyassa.",
  "atk-s0504a:723_4": "Ye pana “atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,",
  "atk-s0504a:723_5": "tañca ñāṇaṃ na anumānikaṃ saṃsayābhāvato.",
  "atk-s0504a:723_6": "Saṃsayānubaddhañhi loke anumānañāṇa”nti vadanti,",
  "atk-s0504a:723_7": "tesampi na yuttaṃ.",
  "atk-s0504a:723_8": "Sabbassa hi apaccakkhabhāve atthassa avisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.",
  "atk-s0504a:723_9": "Yañhi taṃ sesaṃ,",
  "atk-s0504a:723_10": "taṃ apaccakkhanti.",
  "atk-s0504a:723_11": "Atha tampi paccakkhaṃ,",
  "atk-s0504a:723_12": "tassa sesabhāvo pana na siyāti sabbametaṃ akāraṇaṃ. Kasmā?",
  "atk-s0504a:723_13": "Avisayavicārabhāvato.",
  "atk-s0504a:723_14": "Vuttañhetaṃ bhagavatā –",
  "atk-s0504a:724_0": "“Buddhavisayo, bhikkhave, acinteyyo, na cintetabbo; yo cinteyya, ummādassa vighātassa bhāgī assā”ti.",
  "atk-s0504a:725_0": "Idaṃ panettha sanniṭṭhānaṃ –",
  "atk-s0504a:725_1": "yaṃkiñci bhagavatā ñātuṃ icchitaṃ sakalamekadeso vā,",
  "atk-s0504a:725_2": "tattha appaṭihatavuttitāya paccakkhato ñāṇaṃ pavattati,",
  "atk-s0504a:725_3": "niccasamādhānañca vikkhepābhāvato,",
  "atk-s0504a:725_4": "ñātuṃ icchitassa sakalassa avisayabhāvato tassa ākaṅkhāpaṭibaddhavuttitā na siyā,",
  "atk-s0504a:725_5": "ekanteneva sā icchitabbā “sabbe dhammā buddhassa bhagavato āvajjanapaṭibaddhā,",
  "atk-s0504a:725_6": "ākaṅkhāpaṭibaddhā,",
  "atk-s0504a:725_7": "manasikārapaṭibaddhā,",
  "atk-s0504a:725_8": "cittuppādapaṭibaddhā”ti vacanato.",
  "atk-s0504a:725_9": "Atītānāgatavisayampi bhagavato ñāṇaṃ anumānāgamanatakkaggahaṇavirahitattā paccakkhameva.",
  "atk-s0504a:726_0": "Nanu ca etasmimpi pakkhe yadā sakalaṃ ñātuṃ icchitaṃ,",
  "atk-s0504a:726_1": "tadā sakimeva sakalavisayatāya anirūpitarūpena bhagavato ñāṇaṃ pavatteyyāti vuttadosānātivattiyevāti? Na,",
  "atk-s0504a:726_2": "tassa visodhitattā.",
  "atk-s0504a:726_3": "Visodhito hi so buddhavisayo acinteyyoti.",
  "atk-s0504a:726_4": "Aññathā pacurajanañāṇasamavuttitāya buddhānaṃ bhagavantānaṃ ñāṇassa acinteyyatā na siyā,",
  "atk-s0504a:726_5": "tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ.",
  "atk-s0504a:726_6": "Yāvatakaṃ ñeyyaṃ,",
  "atk-s0504a:726_7": "tāvatakaṃ ñāṇaṃ,",
  "atk-s0504a:726_8": "yāvatakaṃ ñāṇaṃ,",
  "atk-s0504a:726_9": "tāvatakaṃ ñeyyaṃ,",
  "atk-s0504a:726_10": "ñeyyapariyantikaṃ ñāṇaṃ,",
  "atk-s0504a:726_11": "ñāṇapariyantikaṃ ñeyyanti evamekajjhaṃ visuṃ visuṃ sakiṃ kamena ca icchānurūpaṃ sammā sāmañca sabbadhammānaṃ buddhattā sammāsambuddho bhagavā.",
  "atk-s0504a:726_12": "Taṃ sammāsambuddhaṃ.",
  "atk-s0504a:727_0": "Dve vitakkāti dve sammā vitakkā.",
  "atk-s0504a:727_1": "Tattha vitakkenti etena,",
  "atk-s0504a:727_2": "sayaṃ vā vitakketi,",
  "atk-s0504a:727_3": "vitakkanamattameva vāti vitakko.",
  "atk-s0504a:727_4": "Svāyaṃ ārammaṇābhiniropanalakkhaṇo,",
  "atk-s0504a:727_5": "āhananapariyāhananaraso,",
  "atk-s0504a:727_6": "ārammaṇe cittassa ānayanapaccupaṭṭhāno.",
  "atk-s0504a:727_7": "Visayabhedena pana taṃ dvidhā katvā vuttaṃ “dve vitakkā”ti.",
  "atk-s0504a:727_8": "Samudācarantīti samaṃ sammā ca uddhamuddhaṃ mariyādāya caranti.",
  "atk-s0504a:727_9": "Mariyādattho hi ayamākāro,",
  "atk-s0504a:727_10": "tena ca yogena “tathāgataṃ arahantaṃ sammāsambuddha”nti idaṃ sāmiatthe upayogavacanaṃ.",
  "atk-s0504a:727_11": "Idaṃ vuttaṃ hoti –",
  "atk-s0504a:727_12": "tathāgatassa arahato sammāsambuddhassa attano visaye samaṃ sammā ca aññamaññaṃ mariyādaṃ anatikkamantā",
  "atk-s0504a:727_13": "uddhamuddhaṃ bahulaṃ abhiṇhaṃ caranti pavattantīti.",
  "atk-s0504a:728_0": "Ko pana nesaṃ visayo,",
  "atk-s0504a:728_1": "kā vā mariyādā,",
  "atk-s0504a:728_2": "kathañca taṃ anatikkamitvā te uddhamuddhaṃ bahulaṃ abhiṇhaṃ niccaṃ pavattantīti? Vuccate –",
  "atk-s0504a:728_3": "khemavitakko,",
  "atk-s0504a:728_4": "pavivekavitakkoti ime dve vitakkāyeva.",
  "atk-s0504a:728_5": "Tesu khemavitakko tāva bhagavato visesena karuṇāsampayutto,",
  "atk-s0504a:728_6": "mettāmuditāsampayuttopi labbhateva,",
  "atk-s0504a:728_7": "tasmā so mahākaruṇāsamāpattiyā mettādisamāpattiyā ca pubbaṅgamo sampayutto ca veditabbo.",
  "atk-s0504a:728_8": "Pavivekavitakko pana phalasamāpattiyā pubbaṅgamo sampayutto ca,",
  "atk-s0504a:728_9": "dibbavihārādivasenāpi labbhateva.",
  "atk-s0504a:728_10": "Iti nesaṃ vitakko visayo,",
  "atk-s0504a:728_11": "tasmā ekasmiṃ santāne bahulaṃ pavattamānānampi kālena kālaṃ savisayasmiṃyeva caraṇato natthi mariyādā,",
  "atk-s0504a:728_12": "na saṅkarena vutti.",
  "atk-s0504a:729_0": "Tattha khemavitakko bhagavato karuṇokkamanādinā vibhāvetabbo,",
  "atk-s0504a:729_1": "pavivekavitakko samāpattīhi.",
  "atk-s0504a:729_2": "Tatrāyaṃ vibhāvanā –",
  "atk-s0504a:729_3": "“ayaṃ loko santāpajāto dukkhapareto”tiādinā rāgaggiādīhi lokasannivāsassa ādittatādiākāradassanehi mahākaruṇāsamāpattiyā pubbabhāge,",
  "atk-s0504a:729_4": "samāpattiyampi paṭhamajjhānavasena vattabbo.",
  "atk-s0504a:729_5": "Vuttañhetaṃ –",
  "atk-s0504a:730_0": "“Bahūhi ākārehi passantānaṃ buddhānaṃ bhagavantānaṃ sattesu mahākaruṇā okkamati,",
  "atk-s0504a:730_1": "āditto lokasannivāsoti passantānaṃ buddhānaṃ bhagavantānaṃ sattesu mahākaruṇā okkamati. Uyyutto, payāto,",
  "atk-s0504a:730_2": "kummaggapaṭipanno,",
  "atk-s0504a:730_3": "upanīyati loko addhuvo,",
  "atk-s0504a:730_4": "atāṇo loko anabhissaro,",
  "atk-s0504a:730_5": "assako loko,",
  "atk-s0504a:730_6": "sabbaṃ pahāya gamanīyaṃ,",
  "atk-s0504a:730_7": "ūno loko atitto taṇhādāso.",
  "atk-s0504a:731_0": "“Atāyano lokasannivāso, aleṇo, asaraṇo,",
  "atk-s0504a:731_1": "asaraṇībhūto,",
  "atk-s0504a:731_2": "uddhato loko avūpasanto,",
  "atk-s0504a:731_3": "sasallo lokasannivāso viddho puthusallehi,",
  "atk-s0504a:731_4": "avijjandhakārāvaraṇo kilesapañjaraparikkhitto,",
  "atk-s0504a:731_5": "avijjāgato lokasannivāso aṇḍabhūto pariyonaddho tantākulakajāto kulāguṇṭhikajāto muñjapabbajabhūto apāyaṃ",
  "atk-s0504a:731_6": "duggatiṃ vinipātaṃ saṃsāraṃ nātivattatīti passantānaṃ,",
  "atk-s0504a:731_7": "avijjāvisadosasaṃlitto kilesakalalībhūto,",
  "atk-s0504a:731_8": "rāgadosamohajaṭājaṭito.",
  "atk-s0504a:732_0": "“Taṇhāsaṅghāṭapaṭimukko,",
  "atk-s0504a:732_1": "taṇhājālena otthaṭo,",
  "atk-s0504a:732_2": "taṇhāsotena vuyhati,",
  "atk-s0504a:732_3": "taṇhāsaṃyojanena saṃyutto,",
  "atk-s0504a:732_4": "taṇhānusayena anusaṭo,",
  "atk-s0504a:732_5": "taṇhāsantāpena santappati,",
  "atk-s0504a:732_6": "taṇhāpariḷāhena pariḍayhati.",
  "atk-s0504a:733_0": "“Diṭṭhisaṅghāṭapaṭimukko,",
  "atk-s0504a:733_1": "diṭṭhijālena otthaṭo,",
  "atk-s0504a:733_2": "diṭṭhisotena vuyhati,",
  "atk-s0504a:733_3": "diṭṭhisaṃyojanena saṃyutto,",
  "atk-s0504a:733_4": "diṭṭhānusayena anusaṭo,",
  "atk-s0504a:733_5": "diṭṭhisantāpena santappati,",
  "atk-s0504a:733_6": "diṭṭhipariḷāhena pariḍayhati.",
  "atk-s0504a:734_0": "“Jātiyā anugato, jarāya anusaṭo, byādhinā abhibhūto, maraṇena abbhāhato, dukkhe patiṭṭhito.",
  "atk-s0504a:735_0": "“Taṇhāya oḍḍito,",
  "atk-s0504a:735_1": "jarāpākāraparikkhitto,",
  "atk-s0504a:735_2": "maccupāsaparikkhitto,",
  "atk-s0504a:735_3": "mahābandhanabaddho,",
  "atk-s0504a:735_4": "lokasannivāso,",
  "atk-s0504a:735_5": "rāgabandhanena,",
  "atk-s0504a:735_6": "dosamohabandhanena,",
  "atk-s0504a:735_7": "mānadiṭṭhikilesaduccaritabandhanena baddho,",
  "atk-s0504a:735_8": "mahāsambādhapaṭipanno,",
  "atk-s0504a:735_9": "mahāpalibodhena palibuddho,",
  "atk-s0504a:735_10": "mahāpapāte patito,",
  "atk-s0504a:735_11": "mahākantārapaṭipanno,",
  "atk-s0504a:735_12": "mahāsaṃsārapaṭipanno,",
  "atk-s0504a:735_13": "mahāvidugge samparivattati,",
  "atk-s0504a:735_14": "mahāpalipe palipanno.",
  "atk-s0504a:736_0": "“Abbhāhato lokasannivāso,",
  "atk-s0504a:736_1": "āditto lokasannivāso rāgagginā,",
  "atk-s0504a:736_2": "dosagginā,",
  "atk-s0504a:736_3": "mohagginā jātiyā…pe…",
  "atk-s0504a:736_4": "upāyāsehi,",
  "atk-s0504a:736_5": "unnītako lokasannivāso haññati niccamatāṇo pattadaṇḍo takkaro,",
  "atk-s0504a:736_6": "vajjabandhanabaddho āghātanapaccupaṭṭhito,",
  "atk-s0504a:736_7": "anātho lokasannivāso paramakāruññataṃ patto,",
  "atk-s0504a:736_8": "dukkhābhitunno cirarattapīḷito,",
  "atk-s0504a:736_9": "niccagadhito niccapipāsito.",
  "atk-s0504a:737_0": "“Andho, acakkhuko, hatanetto, apariṇāyako, vipathapakkhando, añjasāparaddho, mahoghapakkhando.",
  "atk-s0504a:738_0": "“Dvīhi diṭṭhigatehi pariyuṭṭhito,",
  "atk-s0504a:738_1": "tīhi duccaritehi vippaṭipanno,",
  "atk-s0504a:738_2": "catūhi yogehi yojito,",
  "atk-s0504a:738_3": "catūhi ganthehi ganthito,",
  "atk-s0504a:738_4": "catūhi upādānehi upādīyati,",
  "atk-s0504a:738_5": "pañcagatisamāruḷho,",
  "atk-s0504a:738_6": "pañcahi kāmaguṇehi rajjati,",
  "atk-s0504a:738_7": "pañcahi nīvaraṇehi otthaṭo,",
  "atk-s0504a:738_8": "chahi vivādamūlehi vivadati,",
  "atk-s0504a:738_9": "chahi taṇhākāyehi rajjati,",
  "atk-s0504a:738_10": "chahi diṭṭhigatehi pariyuṭṭhito,",
  "atk-s0504a:738_11": "sattahi anusayehi anusaṭo,",
  "atk-s0504a:738_12": "sattahi saṃyojanehi saṃyutto,",
  "atk-s0504a:738_13": "sattahi mānehi unnato,",
  "atk-s0504a:738_14": "aṭṭhahi lokadhammehi samparivattati,",
  "atk-s0504a:738_15": "aṭṭhahi micchattehi niyato,",
  "atk-s0504a:738_16": "aṭṭhahi purisadosehi dussati,",
  "atk-s0504a:738_17": "navahi āghātavatthūhi āghātito,",
  "atk-s0504a:738_18": "navahi mānehi unnato,",
  "atk-s0504a:738_19": "navahi taṇhāmūlakehi dhammehi rajjati,",
  "atk-s0504a:738_20": "dasahi kilesavatthūhi kilissati,",
  "atk-s0504a:738_21": "dasahi āghātavatthūhi āghātito,",
  "atk-s0504a:738_22": "dasahi akusalakammapathehi samannāgato,",
  "atk-s0504a:738_23": "dasahi saṃyojanehi saṃyutto,",
  "atk-s0504a:738_24": "dasahi micchattehi niyato,",
  "atk-s0504a:738_25": "dasavatthukāya diṭṭhiyā samannāgato,",
  "atk-s0504a:738_26": "dasavatthukāya antaggāhikāya diṭṭhiyā samannāgato,",
  "atk-s0504a:738_27": "aṭṭhasatataṇhāpapañcehi papañcito,",
  "atk-s0504a:738_28": "dvāsaṭṭhiyā diṭṭhigatehi pariyuṭṭhito lokasannivāsoti sampassantānaṃ buddhānaṃ bhagavantānaṃ sattesu mahākaruṇā okkamati.",
  "atk-s0504a:739_0": "“Ahañcamhi tiṇṇo,",
  "atk-s0504a:739_1": "loko ca atiṇṇo.",
  "atk-s0504a:739_2": "Ahañcamhi mutto,",
  "atk-s0504a:739_3": "loko ca amutto.",
  "atk-s0504a:739_4": "Ahañcamhi danto,",
  "atk-s0504a:739_5": "loko ca adanto.",
  "atk-s0504a:739_6": "Ahañcamhi santo,",
  "atk-s0504a:739_7": "loko ca asanto.",
  "atk-s0504a:739_8": "Ahañcamhi assattho,",
  "atk-s0504a:739_9": "loko ca anassattho.",
  "atk-s0504a:739_10": "Ahañcamhi parinibbuto,",
  "atk-s0504a:739_11": "loko ca aparinibbuto.",
  "atk-s0504a:739_12": "Pahomi khvāhaṃ tiṇṇo tāretuṃ,",
  "atk-s0504a:739_13": "mutto mocetuṃ,",
  "atk-s0504a:739_14": "danto dametuṃ,",
  "atk-s0504a:739_15": "santo sametuṃ,",
  "atk-s0504a:739_16": "assattho assāsetuṃ,",
  "atk-s0504a:739_17": "parinibbuto pare ca parinibbāpetunti passantānaṃ buddhānaṃ bhagavantānaṃ sattesu mahākaruṇā okkamatī”ti.",
  "atk-s0504a:740_0": "Imināva nayena bhagavato sattesu mettāokkamanañca vibhāvetabbaṃ.",
  "atk-s0504a:740_1": "Karuṇāvisayassa hi dukkhassa paṭipakkhabhūtaṃ sukhaṃ sattesu upasaṃharantī mettāpi pavattatīti idha abyāpādaavihiṃsāvitakkā khemavitakko.",
  "atk-s0504a:740_2": "Pavivekavitakko pana nekkhammavitakkoyeva,",
  "atk-s0504a:740_3": "tassa dibbavihāraariyavihāresu pubbabhāgassa paṭhamajjhānassa paccavekkhaṇāya ca vasena pavatti veditabbā.",
  "atk-s0504a:740_4": "Tattha ye te bhagavato devasikaṃ vaḷañjanakavasena catuvīsatikoṭisatasahassasaṅkhā samāpattivihārā,",
  "atk-s0504a:740_5": "yesaṃ purecaraṇabhāvena pavattaṃ samādhicariyānugataṃ ñāṇacariyānugataṃ ñāṇaṃ catuvīsatikoṭisatasahassasamāpattisañcārimahāvajirañāṇanti vuccati,",
  "atk-s0504a:740_6": "tesaṃ vasena bhagavato pavivekavitakkassa bahulaṃ pavatti veditabbā.",
  "atk-s0504a:740_7": "Ayañca attho mahāsaccakasuttenapi veditabbo.",
  "atk-s0504a:740_8": "Vuttañhi tattha bhagavatā –",
  "atk-s0504a:741_0": "“So kho ahaṃ,",
  "atk-s0504a:741_1": "aggivessana,",
  "atk-s0504a:741_2": "tasmiṃyeva purimasmiṃ samādhinimitte ajjhattameva cittaṃ saṇṭhapemi,",
  "atk-s0504a:741_3": "sannisādemi,",
  "atk-s0504a:741_4": "yena sudaṃ niccakappaṃ viharāmī”ti.",
  "atk-s0504a:742_0": "Idañhi bhagavā “samaṇo gotamo abhirūpo pāsādiko suphusitaṃ dantāvaraṇaṃ,",
  "atk-s0504a:742_1": "jivhā tanukā,",
  "atk-s0504a:742_2": "madhuraṃ vacanaṃ,",
  "atk-s0504a:742_3": "tena parisaṃ rañjento maññe vicarati,",
  "atk-s0504a:742_4": "citte panassa ekaggatā natthi,",
  "atk-s0504a:742_5": "yo evaṃ saññattibahulo caratī”ti saccakena nigaṇṭhaputtena vitakkite avassaṃ sahoḍhaṃ coraṃ gaṇhanto",
  "atk-s0504a:742_6": "viya “na aggivessana tathāgato parisaṃ rañjento saññattibahulo vicarati,",
  "atk-s0504a:742_7": "cakkavāḷapariyantāyapi parisāya dhammaṃ deseti,",
  "atk-s0504a:742_8": "asallīno anupalitto ekattaṃ ekavihārisuññatāphalasamāpattiphalaṃ anuyutto”ti dassetuṃ āhari.",
  "atk-s0504a:743_0": "Bhagavā hi yasmiṃ khaṇe parisā sādhukāraṃ deti,",
  "atk-s0504a:743_1": "dhammaṃ vā paccavekkhati,",
  "atk-s0504a:743_2": "tasmiṃ khaṇe pubbabhāgena kālaṃ paricchinditvā phalasamāpattiṃ assāsavāre passāsavāre samāpajjati,",
  "atk-s0504a:743_3": "sādhukārasaddanigghose avicchinneyeva dhammapaccavekkhaṇāya ca pariyosāne samāpattito vuṭṭhāya ṭhitaṭṭhānato paṭṭhāya dhammaṃ deseti.",
  "atk-s0504a:743_4": "Buddhānañhi bhavaṅgaparivāso lahuko,",
  "atk-s0504a:743_5": "assāsavāre passāsavāre samāpattiyo samāpajjanti.",
  "atk-s0504a:743_6": "Evaṃ yathāvuttasamāpattīnaṃ sapubbabhāgānaṃ vasena bhagavato khemavitakkassa pavivekavitakkassa ca bahulappavatti veditabbā.",
  "atk-s0504a:744_0": "Tattha yassa byāpādavihiṃsāvitakkādisaṃkilesappahānassa abyāpādavitakkassa avihiṃsāvitakkassa ca ānubhāvena",
  "atk-s0504a:744_1": "kutocipi bhayābhāvato taṃsamaṅgī khemappatto ca viharati,",
  "atk-s0504a:744_2": "tato ca sabbassapi sabbadāpi khemameva hoti abhayameva.",
  "atk-s0504a:744_3": "Tasmā duvidhopi ubhayesaṃ khemaṅkaroti khemavitakko.",
  "atk-s0504a:744_4": "Yassa pana kāmavitakkādisaṃkilesapahānassa nekkhammavitakkassa ānubhāvena kāyaviveko,",
  "atk-s0504a:744_5": "cittaviveko,",
  "atk-s0504a:744_6": "upadhivivekoti tividho;",
  "atk-s0504a:744_7": "tadaṅgaviveko,",
  "atk-s0504a:744_8": "vikkhambhanaviveko,",
  "atk-s0504a:744_9": "samucchedaviveko,",
  "atk-s0504a:744_10": "paṭippassaddhiviveko,",
  "atk-s0504a:744_11": "nissaraṇavivekoti pañcavidho ca viveko pāripūriṃ gacchati.",
  "atk-s0504a:744_12": "So yathārahaṃ ārammaṇato sampayogato ca pavivekasahagato vitakkoti pavivekavitakko.",
  "atk-s0504a:744_13": "Ete ca dve vitakkā evaṃ vibhattavisayāpi samānā ādikammikānaṃ aññamaññūpakārāya sambhavanti.",
  "atk-s0504a:744_14": "Yathā hi khemavitakkassa pavivekavitakko anuppannassa uppādāya uppannassa bhiyyobhāvāya vepullāya hoti,",
  "atk-s0504a:744_15": "evaṃ pavivekavitakkassapi khemavitakko.",
  "atk-s0504a:744_16": "Na hi vūpakaṭṭhakāyacittānamantarena mettāvihārādayo sambhavanti byāpādādippahānena ca vinā cittavivekādīnaṃ",
  "atk-s0504a:744_17": "asambhavoyevāti aññamaññassa bahūpakārā ete dhammā daṭṭhabbā.",
  "atk-s0504a:744_18": "Bhagavato pana sabbaso pahīnasaṃkilesassa lokahitatthāya evaṃ khemavitakko ca pavivekavitakko ca assāsavāramattepi hitasukhamāvahantiyevāti.",
  "atk-s0504a:744_19": "Khemo ca vitakko paviveko ca vitakkoti sambandhitabbaṃ.",
  "atk-s0504a:745_0": "Evaṃ uddiṭṭhe dve vitakke niddisituṃ “abyāpajjhārāmo”tiādimāha.",
  "atk-s0504a:745_1": "Tattha abyāpajjhanaṃ kassaci adukkhanaṃ abyāpajjho,",
  "atk-s0504a:745_2": "so āramitabbato ārāmo etassāti abyāpajjhārāmo.",
  "atk-s0504a:745_3": "Abyāpajjhe rato sevanavasena niratoti abyāpajjharato.",
  "atk-s0504a:745_4": "Esevāti eso eva.",
  "atk-s0504a:745_5": "Iriyāyāti kiriyāya,",
  "atk-s0504a:745_6": "kāyavacīpayogenāti attho.",
  "atk-s0504a:745_7": "Na kañci byābādhemīti hīnādīsu kañcipi sattaṃ taṇhātasādiyogato tasaṃ vā tadabhāvato pahīnasabbakilesavipphanditattā",
  "atk-s0504a:745_8": "thāvaraṃ vā na bādhemi na dukkhāpemi.",
  "atk-s0504a:745_9": "Karuṇajjhāsayo bhagavā mahākaruṇāsamāpattibahulo attano paramarucitakaruṇajjhāsayānurūpamevamāha.",
  "atk-s0504a:745_10": "Tena avihiṃsāvitakkaṃ abyāpādavitakkañca dasseti.",
  "atk-s0504a:745_11": "Idaṃ vuttaṃ hoti –",
  "atk-s0504a:745_12": "‘ahaṃ imāya iriyāya imāya paṭipattiyā evaṃ sammā paṭipajjanto evaṃ samāpattivihārehi viharanto evaṃ puññatthikehi",
  "atk-s0504a:745_13": "katāni sakkāragarukāramānanavandanapūjanāni adhivāsento sattesu na kañci byābādhemi,",
  "atk-s0504a:745_14": "apica kho diṭṭhadhammikasamparāyikaparamatthappabhedaṃ hitasukhameva nesaṃ paribrūhemī’ti.",
  "atk-s0504a:746_0": "Yaṃ akusalaṃ,",
  "atk-s0504a:746_1": "taṃ pahīnanti yaṃ diyaḍḍhakilesasahassabhedaṃ aññañca taṃsampayuttaṃ anantappabhedaṃ akusalaṃ,",
  "atk-s0504a:746_2": "taṃ sabbaṃ bodhimūleyeva mayhaṃ pahīnaṃ samūhatanti.",
  "atk-s0504a:746_3": "Iminā pavivekesu muddhabhūtena saddhiṃ nissaraṇavivekena samucchedappaṭippassaddhiviveke dasseti.",
  "atk-s0504a:746_4": "Keci panettha tadaṅgavikkhambhanavivekepi uddharanti.",
  "atk-s0504a:746_5": "Āgamanīyapaṭipadāya hi saddhiṃ bhagavatā attano kilesakkhayo idha vuttoti.",
  "atk-s0504a:747_0": "Iti bhagavā aparimitakappaparicittaṃ attano pavivekajjhāsayaṃ saddhiṃ nissaraṇajjhāsayena idāni matthakaṃ",
  "atk-s0504a:747_1": "pāpetvā ṭhito tamajjhāsayaṃ phalasamāpattiṃ samāpajjitvā attano kilesappahānapaccavekkhaṇamukhena vibhāveti.",
  "atk-s0504a:747_2": "Yadatthaṃ panettha satthā ime dve vitakke uddhari,",
  "atk-s0504a:747_3": "idāni tamatthaṃ dassento “tasmātiha,",
  "atk-s0504a:747_4": "bhikkhave”tiādimāha.",
  "atk-s0504a:747_5": "Bhagavā hi imassa vitakkadvayassa attano bahulasamudācāradassanamukheneva tattha bhikkhū nivesetuṃ imaṃ desanaṃ ārabhi.",
  "atk-s0504a:748_0": "Tattha tasmāti yasmā abyāpajjhapavivekābhiratassa me khemapavivekavitakkāyeva bahulaṃ pavattanti, tasmā.",
  "atk-s0504a:748_1": "Tihāti nipātamattaṃ.",
  "atk-s0504a:748_2": "Abyāpajjhārāmā viharathāti sabbasattesu mettāvihārena karuṇāvihāre na ca abhiramantā viharatha.",
  "atk-s0504a:748_3": "Tena byāpādassa tadekaṭṭhakilesānañca dūrīkaraṇamāha.",
  "atk-s0504a:748_4": "Tesaṃ voti ettha voti nipātamattaṃ.",
  "atk-s0504a:748_5": "Pavivekārāmā viharathāti kāyādivivekañceva tadaṅgādivivekañcāti sabbaviveke āramitabbaṭṭhānaṃ katvā viharatha.",
  "atk-s0504a:748_6": "Imāya mayantiādi yathā nesaṃ khemavitakkassa pavattanākāradassanaṃ,",
  "atk-s0504a:748_7": "evaṃ kiṃ akusalantiādi pavivekavitakkassa pavattanākāradassanaṃ.",
  "atk-s0504a:748_8": "Tattha yathā anavajjadhamme paripūretukāmena kiṃkusalagavesinā hutvā kusaladhammapariyesanā kātabbāva,",
  "atk-s0504a:748_9": "sāvajjadhamme pajahitukāmenāpi akusalapariyesanā kātabbāti āha “kiṃ akusala”ntiādi.",
  "atk-s0504a:748_10": "Abhiññāpubbikā hi pariññāpahānasacchikiriyābhāvanā.",
  "atk-s0504a:748_11": "Tattha kiṃ akusalanti akusalaṃ nāma kiṃ,",
  "atk-s0504a:748_12": "sabhāvato kimassa lakkhaṇaṃ,",
  "atk-s0504a:748_13": "kāni vā rasapaccupaṭṭhānapadaṭṭhānānīti akusalassa sabhāvakiccādito paccavekkhaṇavidhiṃ dasseti.",
  "atk-s0504a:748_14": "Ādikammikavasena cesa vitakko āgato,",
  "atk-s0504a:748_15": "kiṃ appahīnaṃ kiṃ pajahāmāti idaṃ padadvayaṃ sekkhavasena.",
  "atk-s0504a:748_16": "Tasmā kiṃ appahīnanti kāmarāgasaṃyojanādīsu akusalesu kiṃ akusalaṃ amhākaṃ maggena asamucchinnaṃ?",
  "atk-s0504a:748_17": "Kiṃ pajahāmāti kiṃ akusalaṃ samugghātema?",
  "atk-s0504a:748_18": "Atha vā kiṃ pajahāmāti vītikkamapariyuṭṭhānānusayesu kiṃ vibhāgaṃ akusalaṃ idāni mayaṃ pajahāmāti attho.",
  "atk-s0504a:748_19": "Keci pana “kiṃ appahīna”nti paṭhanti.",
  "atk-s0504a:748_20": "Tesaṃ diṭṭhisaṃyojanādivasena anekabhedesu akusalesu kiṃ katamaṃ akusalaṃ,",
  "atk-s0504a:748_21": "kena katamena pakārena,",
  "atk-s0504a:748_22": "katamena vā maggena amhākaṃ appahīnanti vuttaṃ hoti.",
  "atk-s0504a:748_23": "Sesaṃ vuttanayameva.",
  "atk-s0504a:749_0": "Gāthāsu buddhanti catunnaṃ ariyasaccānaṃ aviparītaṃ sayambhuñāṇena buddhattā paṭividdhattā buddhaṃ saccavinimuttassa ñeyyassa abhāvato.",
  "atk-s0504a:749_1": "Tathā hi vuttaṃ –",
  "atk-s0504a:750_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0504a:751_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0504a:752_0": "Ṭhapetvā mahābodhisattaṃ aññehi sahituṃ vahituṃ asakkuṇeyyattā asayhassa sakalassa bodhisambhārassa mahākaruṇādhikārassa ca sahanato vahanato,",
  "atk-s0504a:752_1": "tathā aññehi sahituṃ abhibhavituṃ dukkarattā asayhānaṃ pañcannaṃ mārānaṃ sahanato abhibhavanato,",
  "atk-s0504a:752_2": "āsayānusayacariyādhimuttiādivibhāgāvabodhena yathārahaṃ veneyyānaṃ diṭṭhadhammikasamparāyikaparamatthehi",
  "atk-s0504a:752_3": "anusāsanasaṅkhātassa aññehi asayhassa buddhakiccassa sahanato vahanato,",
  "atk-s0504a:752_4": "tattha vā sādhukāribhāvato asayhasāhinaṃ.",
  "atk-s0504a:752_5": "Samudācaranti nanti ettha nanti nipātamattaṃ,",
  "atk-s0504a:752_6": "naṃ tathāgatanti vā attho.",
  "atk-s0504a:753_0": "Sakaparasantānesu tamasaṅkhātaṃ mohandhakāraṃ nudi khipīti tamonudo.",
  "atk-s0504a:753_1": "Pāraṃ nibbānaṃ gatoti pāragato.",
  "atk-s0504a:753_2": "Atha vā “mutto moceyya”ntiādinā nayena pavattitassa mahābhinīhārassa sakalassa vā saṃsāradukkhassa sabbaññuguṇānaṃ pāraṃ pariyantaṃ gatoti pāragato,",
  "atk-s0504a:753_3": "taṃ tamonudaṃ pāragataṃ.",
  "atk-s0504a:753_4": "Tato eva pattipattaṃ buddhaṃ,",
  "atk-s0504a:753_5": "sīlādiṃ dasabalañāṇādiñca sammāsambuddhehi pattabbaṃ sabbaṃ pattanti attho.",
  "atk-s0504a:753_6": "Vasimanti jhānādīsu ākaṅkhāpaṭibaddho paramo āvajjanādivasibhāvo,",
  "atk-s0504a:753_7": "ariyiddhisaṅkhāto anaññasādhāraṇo cittavasibhāvo ca assa atthīti vasimā,",
  "atk-s0504a:753_8": "taṃ vasimaṃ,",
  "atk-s0504a:753_9": "vasinanti attho.",
  "atk-s0504a:753_10": "Sabbesaṃ kāmāsavādīnaṃ abhāvena anāsavaṃ.",
  "atk-s0504a:753_11": "Kāyavisamādikassa visamassa vantattā vā visasaṅkhātaṃ sabbaṃ kilesamalaṃ taritvā vā visaṃ sakalavaṭṭadukkhaṃ",
  "atk-s0504a:753_12": "sayaṃ taritvā tāraṇato visantaro taṃ visantaraṃ.",
  "atk-s0504a:753_13": "Taṇhakkhaye arahattaphale nibbāne vā vimuttaṃ,",
  "atk-s0504a:753_14": "ubhayamhi gamanato monasaṅkhātena ñāṇena kāyamoneyyādīhi vā sātisayaṃ samannāgatattā muniṃ.",
  "atk-s0504a:753_15": "Munīti hi agāriyamuni,",
  "atk-s0504a:753_16": "anagāriyamuni,",
  "atk-s0504a:753_17": "sekkhamuni,",
  "atk-s0504a:753_18": "asekkhamuni,",
  "atk-s0504a:753_19": "paccekamuni,",
  "atk-s0504a:753_20": "munimunīti anekavidhā munayo.",
  "atk-s0504a:753_21": "Tattha gihī āgataphalo viññātasāsano agāriyamuni,",
  "atk-s0504a:753_22": "tathārūpo pabbajito anagāriyamuni,",
  "atk-s0504a:753_23": "satta sekkhā sekkhamuni,",
  "atk-s0504a:753_24": "khīṇāsavo asekkhamuni,",
  "atk-s0504a:753_25": "paccekabuddho paccekamuni,",
  "atk-s0504a:753_26": "sammāsambuddho munimunīti.",
  "atk-s0504a:753_27": "Ayameva idhādhippeto.",
  "atk-s0504a:753_28": "Āyatiṃ punabbhavābhāvato antimaṃ,",
  "atk-s0504a:753_29": "pacchimaṃ dehaṃ kāyaṃ dhāretīti antimadehadhārī,",
  "atk-s0504a:753_30": "taṃ antimadehadhāriṃ.",
  "atk-s0504a:753_31": "Kilesamārādīnaṃ sammadeva pariccattattā mārañjahaṃ.",
  "atk-s0504a:753_32": "Tato eva jarāhetusamucchedato anupādisesanibbānappattivasena pākaṭajarādisabbajarāya pāraguṃ.",
  "atk-s0504a:753_33": "Jarāsīsena cettha jātimaraṇasokādīnaṃ pāragamanaṃ vuttanti daṭṭhabbaṃ.",
  "atk-s0504a:753_34": "Taṃ evaṃbhūtaṃ tathāgataṃ duve vitakkā samudācarantīti brūmīti sambandho.",
  "atk-s0504a:754_0": "Iti bhagavā paṭhamagāthāya vitakkadvayaṃ uddisitvā tato dutiyagāthāya pavivekavitakkaṃ dassetvā idāni",
  "atk-s0504a:754_1": "khemavitakkaṃ dassetuṃ “sele yathā”ti tatiyagāthamāha.",
  "atk-s0504a:754_2": "Tattha sele yathā pabbatamuddhaniṭṭhitoti sele silāmaye ekagghanapabbatamuddhani yathā ṭhito.",
  "atk-s0504a:754_3": "Na hi tattha ṭhitassa uddhaṃ gīvukkhipanapasāraṇādikiccaṃ atthi.",
  "atk-s0504a:754_4": "Tathūpamanti tappaṭibhāgaṃ selapabbatūpamaṃ.",
  "atk-s0504a:754_5": "Ayaṃ panettha saṅkhepattho –",
  "atk-s0504a:754_6": "yathā selapabbatamuddhani ṭhito cakkhumā puriso samantato janataṃ passeyya,",
  "atk-s0504a:754_7": "evameva sumedho,",
  "atk-s0504a:754_8": "sundarapañño sabbaññutaññāṇena samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko",
  "atk-s0504a:754_9": "sokāvatiṇṇaṃ jātijarābhibhūtañca janataṃ sattakāyaṃ avekkhati upadhārayati upaparikkhati.",
  "atk-s0504a:754_10": "Ayaṃ panettha adhippāyo –",
  "atk-s0504a:754_11": "yathā hi pabbatapāde samantā mahantaṃ khettaṃ katvā tattha kedārapāḷīsu kuṭiyo katvā rattiṃ aggiṃ jāleyya,",
  "atk-s0504a:754_12": "caturaṅgasamannāgatañca andhakāraṃ bhaveyya,",
  "atk-s0504a:754_13": "athassa pabbatassa matthake ṭhatvā cakkhumato purisassa bhūmippadesaṃ olokayato neva khettaṃ,",
  "atk-s0504a:754_14": "na kedārapāḷiyo,",
  "atk-s0504a:754_15": "na kuṭiyo,",
  "atk-s0504a:754_16": "na tattha sayitamanussā paññāyeyyuṃ,",
  "atk-s0504a:754_17": "kuṭīsu pana aggijālamattameva paññāyeyya,",
  "atk-s0504a:754_18": "evaṃ dhammamayaṃ pāsādamāruyha sattakāyaṃ olokayato tathāgatassa ye te akatakalyāṇā sattā,",
  "atk-s0504a:754_19": "te ekavihāre dakkhiṇapasse nisinnāpi buddhañāṇassa āpāthaṃ nāgacchanti,",
  "atk-s0504a:754_20": "rattiṃ khittasarā viya honti.",
  "atk-s0504a:754_21": "Ye pana katakalyāṇā veneyyapuggalā,",
  "atk-s0504a:754_22": "te evassa dūrepi ṭhitā āpāthaṃ āgacchanti,",
  "atk-s0504a:754_23": "so aggi viya himavantapabbato viya ca vuttampi cetaṃ –",
  "atk-s0504a:755_0": "“Dūre santo pakāsenti, himavantova pabbato;",
  "atk-s0504a:756_0": "Asantettha na dissanti, rattiṃ khittā yathā sarā”ti. ;",
  "atk-s0504a:757_0": "Evametasmiṃ sutte gāthāsu ca bhagavā attānaṃ paraṃ viya katvā dassesi.",
  "atk-s0504a:758_0": "Paṭhamasuttavaṇṇanā niṭṭhitā.",
  "atk-s0504a:759_0": "2. Desanāsuttavaṇṇanā",
  "atk-s0504a:760_0": "39.",
  "atk-s0504a:760_1": "Dutiye pariyāyenāti ettha pariyāya-",
  "atk-s0504a:760_2": "saddo “madhupiṇḍikapariyāyotveva naṃ dhārehī”tiādīsu desanāyaṃ āgato.",
  "atk-s0504a:760_3": "“Atthi khvesa, brāhmaṇa, pariyāyo,",
  "atk-s0504a:760_4": "yena maṃ pariyāyena sammā vadamāno vadeyya –",
  "atk-s0504a:760_5": "akiriyavādo samaṇo gotamo”tiādīsu kāraṇe.",
  "atk-s0504a:760_6": "“Kassa nu kho, ānanda,",
  "atk-s0504a:760_7": "ajja pariyāyo bhikkhuniyo ovaditu”ntiādīsu vāre.",
  "atk-s0504a:760_8": "Idha pana vārepi kāraṇepi vaṭṭati, tasmā,",
  "atk-s0504a:760_9": "bhikkhave,",
  "atk-s0504a:760_10": "tathāgatassa dve dhammadesanā yathārahaṃ kāraṇena bhavanti,",
  "atk-s0504a:760_11": "vārena vāti ayamettha attho.",
  "atk-s0504a:760_12": "Bhagavā hi veneyyajjhāsayānurūpaṃ kadāci “ime dhammā kusalā, ime,",
  "atk-s0504a:760_13": "dhammā akusalā.",
  "atk-s0504a:760_14": "Ime dhammā sāvajjā,",
  "atk-s0504a:760_15": "ime dhammā anavajjā.",
  "atk-s0504a:760_16": "Ime sevitabbā,",
  "atk-s0504a:760_17": "ime na sevitabbā”tiādinā kusalākusaladhamme vibhajanto kusaladhammehi akusaladhamme asaṅkarato paññāpento “pāpaṃ pāpakato passathā”ti dhammaṃ deseti.",
  "atk-s0504a:760_18": "Kadāci “pāṇātipāto,",
  "atk-s0504a:760_19": "bhikkhave,",
  "atk-s0504a:760_20": "āsevito bhāvito bahulīkato nirayasaṃvattaniko tiracchānayonisaṃvattaniko pettivisayasaṃvattaniko,",
  "atk-s0504a:760_21": "yo sabbalahuko pāṇātipāto,",
  "atk-s0504a:760_22": "so appāyukasaṃvattaniko”tiādinā ādīnavaṃ pakāsento pāpato nibbidādīhi niyojento “nibbindatha virajjathā”ti dhammaṃ deseti.",
  "atk-s0504a:761_0": "Bhavantīti honti pavattanti.",
  "atk-s0504a:761_1": "Pāpaṃ pāpakato passathāti sabbaṃ pāpadhammaṃ diṭṭheva dhamme āyatiñca ahitadukkhāvahato lāmakato passatha.",
  "atk-s0504a:761_2": "Tattha nibbindathāti tasmiṃ pāpadhamme “accantahīnabhāvato lāmakaṭṭhena pāpaṃ,",
  "atk-s0504a:761_3": "akosallasambhūtaṭṭhena akusalaṃ,",
  "atk-s0504a:761_4": "pakatipabhassarassa pasannassa ca cittassa pabhassarādibhāvavināsanato saṃkilesikaṃ,",
  "atk-s0504a:761_5": "punappunaṃ bhavadukkhanibbattanato ponobbhavikaṃ,",
  "atk-s0504a:761_6": "saheva darathehi pariḷāhehi vattanato sadarathaṃ,",
  "atk-s0504a:761_7": "dukkhasseva vipaccanato dukkhavipākaṃ,",
  "atk-s0504a:761_8": "aparimāṇampi kālaṃ anāgate jātijarāmaraṇanibbattanato āyatiṃ jātijarāmaraṇiyaṃ,",
  "atk-s0504a:761_9": "sabbahitasukhaviddhaṃsanasamattha”ntiādinā nayena nānāvidhe ādīnave,",
  "atk-s0504a:761_10": "tassa ca pahāne ānisaṃse sammapaññāya passantā nibbindatha nibbedaṃ āpajjatha.",
  "atk-s0504a:761_11": "Nibbindantā ca vipassanaṃ vaḍḍhetvā ariyamaggādhigamena pāpato virajjatha ceva vimuccatha ca.",
  "atk-s0504a:761_12": "Maggena vā samucchedavirāgavasena virajjatha,",
  "atk-s0504a:761_13": "tato phalena paṭippassaddhivimuttivasena vimuccatha.",
  "atk-s0504a:761_14": "Atha vā pāpanti lāmakato pāpaṃ.",
  "atk-s0504a:761_15": "Kiṃ vuttaṃ hoti?",
  "atk-s0504a:761_16": "Yaṃ aniccadukkhādibhāvena kucchitaṃ ariyehi jigucchanīyaṃ vaṭṭadukkhaṃ pāpetīti pāpaṃ.",
  "atk-s0504a:761_17": "Kiṃ pana taṃ?",
  "atk-s0504a:761_18": "Tebhūmakadhammajātaṃ.",
  "atk-s0504a:761_19": "Yathāvuttena atthena pāpakato disvā tattha aniccato, dukkhato, rogato, gaṇḍato, sallato, aghato,",
  "atk-s0504a:761_20": "ābādhatotiādinā vipassanaṃ vaḍḍhentā nibbindatha.",
  "atk-s0504a:761_21": "Ayaṃ dutiyāti yāthāvato ahitānatthavibhāvanaṃ paṭhamaṃ upādāya tato vivecanaṃ ayaṃ dutiyā dhammadesanā.",
  "atk-s0504a:762_0": "Gāthāsu buddhassāti sabbaññubuddhassa.",
  "atk-s0504a:762_1": "Sabbabhūtānukampinoti sabbepi satte mahākaruṇāya anukampanasabhāvassa.",
  "atk-s0504a:762_2": "Pariyāyavacananti pariyāyena kathanaṃ desanaṃ.",
  "atk-s0504a:762_3": "Passāti parisaṃ ālapati,",
  "atk-s0504a:762_4": "parisajeṭṭhakaṃ vā sandhāya vuttaṃ.",
  "atk-s0504a:762_5": "Keci panāhu “attānameva sandhāya bhagavā ‘passā’ti avocā”ti.",
  "atk-s0504a:762_6": "Tatthāti tasmiṃ pāpake virajjatha rāgaṃ pajahathāti attho.",
  "atk-s0504a:762_7": "Sesaṃ vuttanayameva.",
  "atk-s0504a:763_0": "Dutiyasuttavaṇṇanā niṭṭhitā.",
  "atk-s0504a:764_0": "3. Vijjāsuttavaṇṇanā",
  "atk-s0504a:765_0": "40.",
  "atk-s0504a:765_1": "Tatiye pubbaṅgamāti sahajātavasena,",
  "atk-s0504a:765_2": "upanissayavasena cāti dvīhi ākārehi pubbaṅgamā purassarā padhānakāraṇaṃ.",
  "atk-s0504a:765_3": "Na hi avijjāya vinā akusaluppatti atthi.",
  "atk-s0504a:765_4": "Samāpattiyāti samāpajjanāya sabhāvapaṭilābhāya,",
  "atk-s0504a:765_5": "pavattiyāti attho.",
  "atk-s0504a:765_6": "Tattha akusalappavattiyā ādīnavappaṭicchādanena ayonisomanasikārassa paccayabhāvena appahīnabhāvena ca akusaladhammānaṃ upanissayabhāvo dissati.",
  "atk-s0504a:766_0": "Evaṃ byādhimaraṇādidukkhassa adhiṭṭhānabhāvato sabbāpi gatiyo idha duggatiyo.",
  "atk-s0504a:766_1": "Atha vā rāgādikilesehi dūsitā gatiyo kāyavacīcittānaṃ pavattiyoti duggatiyo,",
  "atk-s0504a:766_2": "kāyavacīmanoduccaritāni.",
  "atk-s0504a:766_3": "Asmiṃ loketi idha loke manussagatiyaṃ vā.",
  "atk-s0504a:766_4": "Paramhi cāti tato aññāsu gatīsu.",
  "atk-s0504a:766_5": "Avijjāmūlikā sabbāti tā sabbāpi duccaritassa vipattiyo vuttanayena avijjāpubbaṅgamattā avijjāmūlikā eva.",
  "atk-s0504a:766_6": "Icchālobhasamussayāti asampattavisayapariyesanalakkhaṇāya icchāya,",
  "atk-s0504a:766_7": "sampattavisayalubbhanalakkhaṇena lobhena ca samussitā upacitāti icchālobhasamussayā.",
  "atk-s0504a:767_0": "Yatoti yasmā avijjāhetu avijjāya nivuto hutvā.",
  "atk-s0504a:767_1": "Pāpicchoti avijjāya paṭicchāditattā pāpicchatāya ādīnave apassanto asantaguṇasambhāvanavasena kohaññādīni karonto pāpiccho,",
  "atk-s0504a:767_2": "lobheneva atricchatāpi gahitāti daṭṭhabbā.",
  "atk-s0504a:767_3": "Anādaroti lokādhipatino ottappassa abhāvena sabrahmacārīsu ādararahito.",
  "atk-s0504a:767_4": "Tatoti tasmā avijjāpāpicchatāahirikānottappahetu.",
  "atk-s0504a:767_5": "Pasavatīti kāyaduccaritādibhedaṃ pāpaṃ upacinati.",
  "atk-s0504a:767_6": "Apāyaṃ tena gacchatīti tena tathā pasutena pāpena nirayādibhedaṃ apāyaṃ gacchati upapajjati.",
  "atk-s0504a:768_0": "Tasmāti yasmā ete evaṃ sabbaduccaritamūlabhūtā sabbaduggatiparikkilesahetubhūtā ca avijjādayo,",
  "atk-s0504a:768_1": "tasmā icchañca, lobhañca,",
  "atk-s0504a:768_2": "avijjañca,",
  "atk-s0504a:768_3": "casaddena ahirikānottappañca virājayaṃ samucchedavasena pajahaṃ.",
  "atk-s0504a:768_4": "Kathaṃ virājetīti āha?",
  "atk-s0504a:768_5": "Vijjaṃ uppādayanti,",
  "atk-s0504a:768_6": "vipassanāpaṭipāṭiyā ca,",
  "atk-s0504a:768_7": "maggapaṭipāṭiyā ca,",
  "atk-s0504a:768_8": "ussakkitvā arahattamaggavijjaṃ attano santāne uppādayanto.",
  "atk-s0504a:768_9": "Sabbā duggatiyoti sabbāpi duccaritasaṅkhātā duggatiyo,",
  "atk-s0504a:768_10": "vaṭṭadukkhassa vā adhiṭṭhānabhāvato dukkhā,",
  "atk-s0504a:768_11": "sabbā pañcapi gatiyo jahe pajaheyya samatikkameyya.",
  "atk-s0504a:768_12": "Kilesavaṭṭappahāneneva hi kammavaṭṭaṃ vipākavaṭṭañca pahīnaṃ hotīti.",
  "atk-s0504a:769_0": "Tatiyasuttavaṇṇanā niṭṭhitā.",
  "atk-s0504a:770_0": "Paṭhamabhāṇavāravaṇṇanā niṭṭhitā.",
  "atk-s0504a:771_0": "4. Paññāparihīnasuttavaṇṇanā",
  "atk-s0504a:772_0": "41.",
  "atk-s0504a:772_1": "Catutthe suparihīnāti suṭṭhu parihīnā.",
  "atk-s0504a:772_2": "Ye ariyāya paññāya parihīnāti ye sattā pañcannaṃ khandhānaṃ udayabbayapaṭivijjhanena catusaccapaṭivijjhanena",
  "atk-s0504a:772_3": "ca kilesehi ārakā ṭhitattā ariyāya parisuddhāya vipassanāpaññāya ca maggapaññāya ca parihīnā,",
  "atk-s0504a:772_4": "te lokiyalokuttarāhi sampattīhi ativiya parihīnā mahājānikā.",
  "atk-s0504a:772_5": "Ke pana teti?",
  "atk-s0504a:772_6": "Ye kammāvaraṇena samannāgatā.",
  "atk-s0504a:772_7": "Te hi micchattaniyatabhāvato ekantena parihīnā aparipuṇṇā mahājānikā.",
  "atk-s0504a:772_8": "Tenāha “duggati pāṭikaṅkhā”ti.",
  "atk-s0504a:772_9": "Vipākāvaraṇasamaṅginopi parihīnā.",
  "atk-s0504a:772_10": "Atha vā sukkapakkhe aparihīnā nāma tividhāvaraṇavirahitā sammādiṭṭhikā kammassakatañāṇena ca samannāgatā.",
  "atk-s0504a:772_11": "Sesaṃ vuttanayānusārena veditabbaṃ.",
  "atk-s0504a:773_0": "Gāthāsu paññāyāti nissakkavacanaṃ,",
  "atk-s0504a:773_1": "vipassanāñāṇato maggañāṇato ca parihānenāti.",
  "atk-s0504a:773_2": "Sāmivacanaṃ vā etaṃ,",
  "atk-s0504a:773_3": "yathāvuttañāṇassa parihānenāti,",
  "atk-s0504a:773_4": "uppādetabbassa anuppādanameva cettha parihānaṃ.",
  "atk-s0504a:773_5": "Niviṭṭhaṃ nāmarūpasminti nāmarūpe upādānakkhandhapañcake “etaṃ mamā”tiādinā taṇhādiṭṭhivasena abhiniviṭṭhaṃ ajjhositaṃ,",
  "atk-s0504a:773_6": "tato eva idaṃ saccanti maññatīti “idameva saccaṃ moghamañña”nti maññati.",
  "atk-s0504a:773_7": "“Sadevake loke”ti vibhatti pariṇāmetabbā.",
  "atk-s0504a:774_0": "Evaṃ paṭhamagāthāya saṃkilesapakkhaṃ dassetvā idāni yassā anuppattiyā nāmarūpasmiṃ maññanābhinivesehi kilesavaṭṭaṃ vattati,",
  "atk-s0504a:774_1": "tassā uppattiyā vaṭṭassa upacchedoti paññāya ānubhāvaṃ pakāsento “paññā hi seṭṭhā lokasmi”nti gāthamāha.",
  "atk-s0504a:775_0": "Tattha lokasminti saṅkhāralokasmiṃ.",
  "atk-s0504a:775_1": "Sammāsambuddho viya sattesu,",
  "atk-s0504a:775_2": "saṅkhāresu paññāsadiso dhammo natthi.",
  "atk-s0504a:775_3": "Paññuttarā hi kusalā dhammā,",
  "atk-s0504a:775_4": "paññāya ca siddhāya sabbe anavajjadhammā siddhā eva honti.",
  "atk-s0504a:775_5": "Tathā hi vuttaṃ “sammādiṭṭhissa sammāsaṅkappo pahotī”tiādi.",
  "atk-s0504a:775_6": "Yā panettha paññā adhippetā,",
  "atk-s0504a:775_7": "sā seṭṭhāti thomitā.",
  "atk-s0504a:775_8": "Yathā ca sā pavattati,",
  "atk-s0504a:775_9": "taṃ dassetuṃ “yāyaṃ nibbedhagāminī”tiādi vuttaṃ.",
  "atk-s0504a:775_10": "Tassattho –",
  "atk-s0504a:775_11": "yā ayaṃ paññā anibbiddhapubbaṃ apadālitapubbaṃ lobhakkhandhādiṃ nibbijjhantī padālentī gacchati pavattatīti nibbedhagāminī,",
  "atk-s0504a:775_12": "yāya ca tasmiṃ tasmiṃ bhavayonigativiññāṇaṭṭhitisattāvāsesu sattanikāyesu khandhānaṃ paṭhamābhinibbattisaṅkhātāya",
  "atk-s0504a:775_13": "jātiyā taṃnimittassa ca kammabhavassa parikkhayaṃ pariyosānaṃ nibbānaṃ arahattañca sammā aviparītaṃ jānāti",
  "atk-s0504a:775_14": "sacchikaroti,",
  "atk-s0504a:775_15": "ayaṃ sahavipassanā maggapaññā seṭṭhā lokasminti.",
  "atk-s0504a:776_0": "Idāni yathāvuttapaññānubhāvasampanne khīṇāsave abhitthavanto “tesaṃ devā manussā cā”ti osānagāthamāha.",
  "atk-s0504a:776_1": "Tassattho –",
  "atk-s0504a:776_2": "tesaṃ catūsu ariyasaccesu pariññādīnaṃ soḷasannaṃ kiccānaṃ niṭṭhitattā catusaccasambodhena sambuddhānaṃ,",
  "atk-s0504a:776_3": "sativepullappattiyā satimataṃ,",
  "atk-s0504a:776_4": "vuttanayena samugghātitasammohattā paññāvepullappattiyā hāsapaññānaṃ,",
  "atk-s0504a:776_5": "pubbabhāge vā sīlādipāripūrito paṭṭhāya yāva nibbānasacchikiriyāya hāsavedatuṭṭhipāmojjabahulatāya hāsapaññānaṃ,",
  "atk-s0504a:776_6": "sabbaso parikkhīṇabhavasaṃyojanattā antimasarīradhārīnaṃ khīṇāsavānaṃ devā manussā ca pihayanti piyā honti,",
  "atk-s0504a:776_7": "tabbhāvaṃ adhigantuṃ icchanti “aho paññānubhāvo,",
  "atk-s0504a:776_8": "aho vata mayampi edisā evaṃ nittiṇṇasabbadukkhā bhaveyyāmā”ti.",
  "atk-s0504a:777_0": "Catutthasuttavaṇṇanā niṭṭhitā.",
  "atk-s0504a:778_0": "5. Sukkadhammasuttavaṇṇanā",
  "atk-s0504a:779_0": "42.",
  "atk-s0504a:779_1": "Pañcame sukkāti na vaṇṇasukkatāya sukkā,",
  "atk-s0504a:779_2": "sukkabhāvāya pana paramavodānāya saṃvattantīti nipphattisukkatāya sukkā.",
  "atk-s0504a:779_3": "Sarasenapi sabbe kusalā dhammā sukkā eva kaṇhabhāvapaṭipakkhato.",
  "atk-s0504a:779_4": "Tesañhi uppattiyā cittaṃ pabhassaraṃ hoti parisuddhaṃ.",
  "atk-s0504a:779_5": "Dhammāti kusalā dhammā.",
  "atk-s0504a:779_6": "Lokanti sattalokaṃ.",
  "atk-s0504a:779_7": "Pālentīti ādhārasandhāraṇena mariyādaṃ ṭhapentā rakkhanti.",
  "atk-s0504a:779_8": "Hirī ca ottappañcāti ettha hiriyati hiriyitabbena,",
  "atk-s0504a:779_9": "hiriyanti etenāti vā hirī.",
  "atk-s0504a:779_10": "Vuttampi cetaṃ “yaṃ hiriyati hiriyitabbena,",
  "atk-s0504a:779_11": "hiriyati pāpakānaṃ akusalānaṃ dhammānaṃ samāpattiyā,",
  "atk-s0504a:779_12": "ayaṃ vuccati hirī”ti.",
  "atk-s0504a:779_13": "Ottappati ottappitabbena,",
  "atk-s0504a:779_14": "ottappanti etenāti vā ottappaṃ.",
  "atk-s0504a:779_15": "Vuttampicetaṃ “yaṃ ottappati ottappitabbena,",
  "atk-s0504a:779_16": "ottappati pāpakānaṃ akusalānaṃ dhammānaṃ samāpattiyā,",
  "atk-s0504a:779_17": "idaṃ vuccati ottappa”nti.",
  "atk-s0504a:780_0": "Tattha ajjhattasamuṭṭhānā hirī,",
  "atk-s0504a:780_1": "bahiddhāsamuṭṭhānaṃ ottappaṃ.",
  "atk-s0504a:780_2": "Attādhipateyyā hirī,",
  "atk-s0504a:780_3": "lokādhipateyyaṃ ottappaṃ.",
  "atk-s0504a:780_4": "Lajjāsabhāvasaṇṭhitā hirī,",
  "atk-s0504a:780_5": "bhayasabhāvasaṇṭhitaṃ ottappaṃ.",
  "atk-s0504a:780_6": "Sappatissavalakkhaṇā hirī,",
  "atk-s0504a:780_7": "vajjabhīrukabhayadassāvilakkhaṇaṃ ottappaṃ.",
  "atk-s0504a:781_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti –",
  "atk-s0504a:781_1": "jātiṃ paccavekkhitvā,",
  "atk-s0504a:781_2": "vayaṃ paccavekkhitvā,",
  "atk-s0504a:781_3": "sūrabhāvaṃ paccavekkhitvā,",
  "atk-s0504a:781_4": "bāhusaccaṃ paccavekkhitvā. Kathaṃ?",
  "atk-s0504a:781_5": "“Pāpakaraṇaṃ nāmetaṃ na jātisampannānaṃ kammaṃ,",
  "atk-s0504a:781_6": "hīnajaccānaṃ kevaṭṭādīnaṃ kammaṃ,",
  "atk-s0504a:781_7": "mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti.",
  "atk-s0504a:781_8": "Tathā “pāpakaraṇaṃ nāmetaṃ daharehi kattabbakammaṃ,",
  "atk-s0504a:781_9": "mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti.",
  "atk-s0504a:781_10": "Tathā “pāpakaraṇaṃ nāmetaṃ dubbalajātikānaṃ kammaṃ,",
  "atk-s0504a:781_11": "mādisassa sūrabhāvasampannassa idaṃ kammaṃ kātuṃ na yutta”nti evaṃ sūrabhāvaṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti.",
  "atk-s0504a:781_12": "Tathā “pāpakaraṇaṃ nāmetaṃ andhabālānaṃ kammaṃ,",
  "atk-s0504a:781_13": "na paṇḍitānaṃ,",
  "atk-s0504a:781_14": "mādisassa paṇḍitassa bahussutassa idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti.",
  "atk-s0504a:781_15": "Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.",
  "atk-s0504a:781_16": "Samuṭṭhāpetvā ca pana attano citte hiriṃ pavesetvā pāpakammaṃ na karoti.",
  "atk-s0504a:781_17": "Evaṃ hirī ajjhattasamuṭṭhānā nāma hoti.",
  "atk-s0504a:782_0": "Kathaṃ ottappaṃ bahiddhāsamuṭṭhānaṃ nāma?",
  "atk-s0504a:782_1": "“Sace tvaṃ pāpakammaṃ karissasi,",
  "atk-s0504a:782_2": "catūsu parisāsu garahappatto bhavissasi.",
  "atk-s0504a:783_0": "“Garahissanti taṃ viññū, asuciṃ nāgariko yathā;",
  "atk-s0504a:784_0": "Vajjito sīlavantehi, kathaṃ bhikkhu karissasī”ti. –",
  "atk-s0504a:785_0": "Paccavekkhanto hi bahiddhāsamuṭṭhitena ottappena pāpakammaṃ na karoti.",
  "atk-s0504a:785_1": "Evaṃ ottappaṃ bahiddhāsamuṭṭhānaṃ nāma hoti.",
  "atk-s0504a:786_0": "Kathaṃ hirī attādhipateyyā nāma?",
  "atk-s0504a:786_1": "Idhekacco kulaputto attānaṃ adhipatiṃ jeṭṭhakaṃ katvā “mādisassa saddhāpabbajitassa bahussutassa dhutavādissa",
  "atk-s0504a:786_2": "na yuttaṃ pāpakammaṃ kātu”nti pāpakammaṃ na karoti.",
  "atk-s0504a:786_3": "Evaṃ hirī attādhipateyyā nāma hoti.",
  "atk-s0504a:786_4": "Tenāha bhagavā –",
  "atk-s0504a:787_0": "“So attānaṃyeva adhipatiṃ karitvā akusalaṃ pajahati,",
  "atk-s0504a:787_1": "kusalaṃ bhāveti,",
  "atk-s0504a:787_2": "sāvajjaṃ pajahati,",
  "atk-s0504a:787_3": "anavajjaṃ bhāveti,",
  "atk-s0504a:787_4": "suddhamattānaṃ pariharatī”ti.",
  "atk-s0504a:788_0": "Kathaṃ ottappaṃ lokādhipateyyaṃ nāma?",
  "atk-s0504a:788_1": "Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-s0504a:789_0": "“Mahā kho panāyaṃ lokasannivāso.",
  "atk-s0504a:789_1": "Mahantasmiṃ kho pana lokasannivāse santi samaṇabrāhmaṇā iddhimanto dibbacakkhukā paracittaviduno,",
  "atk-s0504a:789_2": "te dūratopi passanti,",
  "atk-s0504a:789_3": "āsannāpi na dissanti,",
  "atk-s0504a:789_4": "cetasāpi cittaṃ pajānanti,",
  "atk-s0504a:789_5": "tepi maṃ evaṃ jānissanti ‘passatha bho imaṃ kulaputtaṃ,",
  "atk-s0504a:789_6": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0504a:789_7": "Santi devatā iddhimantiniyo dibbacakkhukā paracittaviduniyo,",
  "atk-s0504a:789_8": "tā dūratopi passanti,",
  "atk-s0504a:789_9": "āsannāpi na dissanti,",
  "atk-s0504a:789_10": "cetasāpi cittaṃ pajānanti,",
  "atk-s0504a:789_11": "tāpi maṃ evaṃ jānissanti ‘passatha bho imaṃ,",
  "atk-s0504a:789_12": "kulaputtaṃ,",
  "atk-s0504a:789_13": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0504a:789_14": "So lokaṃyeva adhipatiṃ katvā akusalaṃ pajahatī”ti.",
  "atk-s0504a:790_0": "Evaṃ lokādhipateyyaṃ ottappaṃ.",
  "atk-s0504a:791_0": "Lajjāsabhāvasaṇṭhitāti ettha lajjāti lajjanākāro,",
  "atk-s0504a:791_1": "tena sabhāvena saṇṭhitā hirī.",
  "atk-s0504a:791_2": "Bhayanti apāyabhayaṃ,",
  "atk-s0504a:791_3": "tena sabhāvena saṇṭhitaṃ ottappaṃ.",
  "atk-s0504a:791_4": "Tadubhayaṃ pāpaparivajjane pākaṭaṃ hoti.",
  "atk-s0504a:791_5": "Tattha yathā dvīsu ayoguḷesu eko sītalo bhaveyya gūthamakkhito,",
  "atk-s0504a:791_6": "eko uṇho āditto.",
  "atk-s0504a:791_7": "Tesu yathā sītalaṃ gūthamakkhitattā jigucchanto viññujātiko na gaṇhāti,",
  "atk-s0504a:791_8": "itaraṃ dāhabhayena,",
  "atk-s0504a:791_9": "evaṃ paṇḍito lajjāya jigucchanto pāpaṃ na karoti,",
  "atk-s0504a:791_10": "ottappena apāyabhīto pāpaṃ na karoti.",
  "atk-s0504a:791_11": "Evaṃ lajjāsabhāvasaṇṭhitā hirī,",
  "atk-s0504a:791_12": "bhayasabhāvasaṇṭhitaṃ ottappaṃ.",
  "atk-s0504a:792_0": "Kathaṃ sappatissavalakkhaṇā hirī,",
  "atk-s0504a:792_1": "vajjabhīrukabhayadassāvilakkhaṇaṃ ottappaṃ?",
  "atk-s0504a:792_2": "Ekacco hi jātimahattapaccavekkhaṇā,",
  "atk-s0504a:792_3": "satthumahattapaccavekkhaṇā,",
  "atk-s0504a:792_4": "dāyajjamahattapaccavekkhaṇā,",
  "atk-s0504a:792_5": "sabrahmacārimahattapaccavekkhaṇāti catūhi kāraṇehi tattha gāravena sappatissavalakkhaṇaṃ hiriṃ samuṭṭhāpetvā pāpaṃ na karoti,",
  "atk-s0504a:792_6": "ekacco attānuvādabhayaṃ,",
  "atk-s0504a:792_7": "parānuvādabhayaṃ,",
  "atk-s0504a:792_8": "daṇḍabhayaṃ,",
  "atk-s0504a:792_9": "duggatibhayanti catūhi kāraṇehi vajjato bhāyanto vajjabhīrukabhayadassāvilakkhaṇaṃ ottappaṃ samuṭṭhāpetvā pāpaṃ na karoti.",
  "atk-s0504a:792_10": "Ettha ca ajjhattasamuṭṭhānāditā hirottappānaṃ tattha tattha pākaṭabhāvena vuttā,",
  "atk-s0504a:792_11": "na pana nesaṃ kadāci aññamaññavippayogo.",
  "atk-s0504a:792_12": "Na hi lajjanaṃ nibbhayaṃ,",
  "atk-s0504a:792_13": "pāpabhayaṃ vā alajjanaṃ atthīti.",
  "atk-s0504a:793_0": "Ime ce,",
  "atk-s0504a:793_1": "bhikkhave,",
  "atk-s0504a:793_2": "dve sukkā dhammā lokaṃ na pāleyyunti bhikkhave,",
  "atk-s0504a:793_3": "ime dve anavajjadhammā yadi lokaṃ na rakkheyyuṃ,",
  "atk-s0504a:793_4": "lokapālakā yadi na bhaveyyuṃ.",
  "atk-s0504a:793_5": "Nayidha paññāyetha mātāti idha imasmiṃ loke janikā mātā “ayaṃ me mātā”ti garucittīkāravasena na paññāyetha,",
  "atk-s0504a:793_6": "“ayaṃ mātā”ti na labbheyya.",
  "atk-s0504a:793_7": "Sesapadesupi eseva nayo.",
  "atk-s0504a:793_8": "Mātucchāti mātubhaginī.",
  "atk-s0504a:793_9": "Mātulānīti mātulabhariyā.",
  "atk-s0504a:793_10": "Garūnanti mahāpitucūḷapitujeṭṭhabhātuādīnaṃ garuṭṭhāniyānaṃ.",
  "atk-s0504a:793_11": "Sambhedanti saṅkaraṃ,",
  "atk-s0504a:793_12": "mariyādabhedaṃ vā.",
  "atk-s0504a:793_13": "Yathā ajeḷakātiādīhi upamaṃ dasseti.",
  "atk-s0504a:793_14": "Ete hi sattā “ayaṃ me mātā”ti vā “mātucchā”ti vā garucittīkāravasena na jānanti,",
  "atk-s0504a:793_15": "yaṃ vatthuṃ nissāya uppannā,",
  "atk-s0504a:793_16": "tatthapi vippaṭipajjanti.",
  "atk-s0504a:793_17": "Tasmā upamaṃ āharanto ajeḷakādayo āhari.",
  "atk-s0504a:793_18": "Ayañhettha saṅkhepattho –",
  "atk-s0504a:793_19": "yathā ajeḷakādayo tiracchānā hirottapparahitā mātādisaññaṃ akatvā bhinnamariyādā sabbattha sambhedena vattanti,",
  "atk-s0504a:793_20": "evamayaṃ manussaloko yadi lokapālakadhammā na bhaveyyuṃ,",
  "atk-s0504a:793_21": "sabbattha sambhedena vatteyya.",
  "atk-s0504a:793_22": "Yasmā panime lokapālakadhammā lokaṃ pālenti,",
  "atk-s0504a:793_23": "tasmā natthi sambhedoti.",
  "atk-s0504a:794_0": "Gāthāsu yesaṃ ce hiriottappanti ceti nipātamattaṃ.",
  "atk-s0504a:794_1": "Yesaṃ sattānaṃ hirī ca ottappañca sabbadāva sabbakālameva na vijjati na upalabbhati.",
  "atk-s0504a:794_2": "Vokkantā sukkamūlā teti te sattā kusalamūlapacchedāvahassāpi kammassa karaṇato kusalakammānaṃ patiṭṭhānabhūtānaṃ",
  "atk-s0504a:794_3": "hirottappānameva vā abhāvato kusalato vokkamitvā,",
  "atk-s0504a:794_4": "apasakkitvā,",
  "atk-s0504a:794_5": "ṭhitattā vokkantā sukkamūlā,",
  "atk-s0504a:794_6": "punappunaṃ jāyanamīyanasabhāvattā jātimaraṇagāmino saṃsāraṃ nātivattantīti attho.",
  "atk-s0504a:795_0": "Yesañca hiriottappanti yesaṃ pana parisuddhamatīnaṃ sattānaṃ hirī ca ottappañcāti ime dhammā sadā sabbakālaṃ",
  "atk-s0504a:795_1": "rattindivaṃ navamajjhimattherakālesu sammā upagamma ṭhitā pāpā jigucchantā bhāyantā tadaṅgādivasena pāpaṃ",
  "atk-s0504a:795_2": "pajahantā.",
  "atk-s0504a:795_3": "Virūḷhabrahmacariyāti sāsanabrahmacariye maggabrahmacariye ca virūḷhaṃ āpannā,",
  "atk-s0504a:795_4": "aggamaggādhigamena sabbaso santakilesatāya santaguṇatāya vā santo,",
  "atk-s0504a:795_5": "punabbhavassa khepitattā khīṇapunabbhavā hontīti.",
  "atk-s0504a:796_0": "Pañcamasuttavaṇṇanā niṭṭhitā.",
  "atk-s0504a:797_0": "6. Ajātasuttavaṇṇanā",
  "atk-s0504a:798_0": "43.",
  "atk-s0504a:798_1": "Chaṭṭhe atthi,",
  "atk-s0504a:798_2": "bhikkhaveti kā uppatti?",
  "atk-s0504a:798_3": "Ekadivasaṃ kira bhagavatā anekapariyāyena saṃsāre ādīnavaṃ pakāsetvā tadupasamanādivasena nibbānapaṭisaṃyuttāya",
  "atk-s0504a:798_4": "dhammadesanāya katāya bhikkhūnaṃ etadahosi “ayaṃ saṃsāro bhagavatā avijjādīhi kāraṇehi sahetuko vutto,",
  "atk-s0504a:798_5": "nibbānassa pana tadupasamassa na kiñci kāraṇaṃ vuttaṃ,",
  "atk-s0504a:798_6": "tayidaṃ ahetukaṃ kathaṃ saccikaṭṭhaparamatthena upalabbhatī”ti.",
  "atk-s0504a:798_7": "Atha bhagavā tesaṃ bhikkhūnaṃ vimatividhamanatthañceva,",
  "atk-s0504a:798_8": "“idha samaṇabrāhmaṇānaṃ ‘nibbānaṃ nibbāna’nti vācāvatthumattameva,",
  "atk-s0504a:798_9": "natthi hi paramatthato nibbānaṃ nāma anupalabbhamānasabhāvattā”ti lokāyatikādayo viya vippaṭipannānaṃ",
  "atk-s0504a:798_10": "bahiddhā ca puthudiṭṭhigatikānaṃ micchāvādabhañjanatthañca,",
  "atk-s0504a:798_11": "amatamahānibbānassa paramatthato atthibhāvadīpanatthaṃ tassa ca nissaraṇabhāvādiānubhāvavantatādīpanatthaṃ pītivegena udānavasena idaṃ suttaṃ abhāsi.",
  "atk-s0504a:798_12": "Tathā hi idaṃ suttaṃ udānepi saṅgītaṃ.",
  "atk-s0504a:799_0": "Tattha atthīti vijjati paramatthato upalabbhati.",
  "atk-s0504a:799_1": "Ajātaṃ abhūtaṃ akataṃ asaṅkhatanti sabbānipi padāni aññamaññavevacanāni.",
  "atk-s0504a:799_2": "Atha vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti ajātaṃ.",
  "atk-s0504a:799_3": "Kāraṇena vinā sayameva na bhūtaṃ na pātubhūtaṃ na uppannanti abhūtaṃ.",
  "atk-s0504a:799_4": "Evaṃ ajātattā abhūtattā ca yena kenaci kāraṇena na katanti akataṃ.",
  "atk-s0504a:799_5": "Jātabhūtakatasabhāvo ca nāmarūpādīnaṃ saṅkhatadhammānaṃ hoti,",
  "atk-s0504a:799_6": "na asaṅkhatasabhāvassa nibbānassāti dassanatthaṃ asaṅkhatanti vuttaṃ.",
  "atk-s0504a:799_7": "Paṭilomato vā samecca sambhuyya paccayehi katanti saṅkhataṃ,",
  "atk-s0504a:799_8": "tathā na saṅkhataṃ,",
  "atk-s0504a:799_9": "saṅkhatalakkhaṇarahitanti ca asaṅkhatanti evaṃ anekehi kāraṇehi nibbattitabhāve paṭisiddhe “siyā nu kho",
  "atk-s0504a:799_10": "ekeneva kāraṇena kata”nti āsaṅkāyaṃ “na kenaci kata”nti dassanatthaṃ “akata”nti vuttaṃ.",
  "atk-s0504a:799_11": "Evaṃ appaccayampi samānaṃ “sayameva nu kho idaṃ bhūtaṃ pātubhūta”nti āsaṅkāyaṃ tannivattanatthaṃ “abhūta”nti vuttaṃ.",
  "atk-s0504a:799_12": "Ayañca etassa asaṅkhatākatābhūtabhāvo sabbena sabbaṃ ajātidhammattāti dassetuṃ “ajāta”nti vuttanti.",
  "atk-s0504a:799_13": "Evametesaṃ catunnampi padānaṃ sātthakabhāvo veditabbo.",
  "atk-s0504a:800_0": "Iti bhagavā “atthi,",
  "atk-s0504a:800_1": "bhikkhave,",
  "atk-s0504a:800_2": "ajātaṃ abhūtaṃ akataṃ asaṅkhata”nti paramatthato nibbānassa atthibhāvaṃ vatvā tattha hetuṃ dassento “no cetaṃ,",
  "atk-s0504a:800_3": "bhikkhave”tiādimāha.",
  "atk-s0504a:800_4": "Tassāyaṃ saṅkhepo –",
  "atk-s0504a:800_5": "bhikkhave,",
  "atk-s0504a:800_6": "yadi ajātādisabhāvā asaṅkhatā dhātu na abhavissa na siyā,",
  "atk-s0504a:800_7": "idha loke jātādisabhāvassa rūpādikkhandhapañcakasaṅkhātassa saṅkhāragatassa nissaraṇaṃ anavasesavaṭṭupasamo",
  "atk-s0504a:800_8": "na paññāyeyya na upalabbheyya na sambhaveyya.",
  "atk-s0504a:800_9": "Nibbānañhi ārammaṇaṃ katvā pavattamānā sammādiṭṭhiādayo ariyamaggadhammā anavasesato kilese samucchindanti,",
  "atk-s0504a:800_10": "tenettha sabbassapi vaṭṭadukkhassa appavatti apagamo nissaraṇaṃ paññāyati.",
  "atk-s0504a:801_0": "Evaṃ byatirekavasena nibbānassa atthibhāvaṃ dassetvā idāni anvayavasenapi taṃ dassetuṃ “yasmā ca kho”tiādi vuttaṃ,",
  "atk-s0504a:801_1": "taṃ vuttatthameva.",
  "atk-s0504a:801_2": "Ettha ca yasmā “apaccayā dhammā,",
  "atk-s0504a:801_3": "asaṅkhatā dhammā. Atthi,",
  "atk-s0504a:801_4": "bhikkhave,",
  "atk-s0504a:801_5": "tadāyatanaṃ,",
  "atk-s0504a:801_6": "yattha neva pathavī.",
  "atk-s0504a:801_7": "Idampi kho ṭhānaṃ duddasaṃ yadidaṃ sabbasaṅkhārasamatho sabbūpadhipaṭinissaggo.",
  "atk-s0504a:801_8": "Asaṅkhatañca vo,",
  "atk-s0504a:801_9": "bhikkhave,",
  "atk-s0504a:801_10": "dhammaṃ desessāmi asaṅkhatagāminiñca paṭipada”ntiādīhi anekehi suttapadehi “atthi,",
  "atk-s0504a:801_11": "bhikkhave,",
  "atk-s0504a:801_12": "ajāta”nti imināpi suttena nibbānadhātuyā paramatthato sabbhāvo sabbalokaṃ anukampamānena sammāsambuddhena desito,",
  "atk-s0504a:801_13": "tasmā na paṭikkhipitabbaṃ.",
  "atk-s0504a:801_14": "Tattha appaccakkhakārīnampi viññūnaṃ kaṅkhā vā vimati vā natthi eva.",
  "atk-s0504a:801_15": "Ye pana abuddhipuggalā,",
  "atk-s0504a:801_16": "tesaṃ vimativinodanatthaṃ ayamettha adhippāyaniddhāraṇamukhena yuttivicāraṇā –",
  "atk-s0504a:801_17": "yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati,",
  "atk-s0504a:801_18": "evaṃ taṃsabhāvānaṃ sabbesaṃ saṅkhatadhammānaṃ paṭipakkhabhūtena tabbidhurasabhāvena nissaraṇena bhavitabbaṃ.",
  "atk-s0504a:801_19": "Yañcetaṃ nissaraṇaṃ,",
  "atk-s0504a:801_20": "sā asaṅkhatā dhātu.",
  "atk-s0504a:801_21": "Kiñca bhiyyo,",
  "atk-s0504a:801_22": "saṅkhatadhammārammaṇaṃ vipassanāñāṇaṃ api anulomañāṇaṃ kilese samucchedavasena pajahituṃ na sakkoti,",
  "atk-s0504a:801_23": "tathā sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,",
  "atk-s0504a:801_24": "na samucchedavasena.",
  "atk-s0504a:801_25": "Iti saṅkhatadhammārammaṇassa sammutisaccārammaṇassa ca ñāṇassa kilesānaṃ samucchedappahāne asamatthabhāvato",
  "atk-s0504a:801_26": "tesaṃ samucchedappahānakarassa ariyamaggañāṇassa tadubhayaviparītasabhāvena ārammaṇena bhavitabbaṃ,",
  "atk-s0504a:801_27": "sā asaṅkhatā dhātu.",
  "atk-s0504a:801_28": "Tathā “atthi,",
  "atk-s0504a:801_29": "bhikkhave,",
  "atk-s0504a:801_30": "ajātaṃ abhūtaṃ akataṃ asaṅkhata”nti idaṃ nibbānassa paramatthato atthibhāvajotakavacanaṃ aviparītatthaṃ bhagavatā bhāsitattā.",
  "atk-s0504a:801_31": "Yañhi bhagavatā bhāsitaṃ,",
  "atk-s0504a:801_32": "taṃ aviparītatthaṃ paramatthanti yathā taṃ “sabbe saṅkhārā aniccā,",
  "atk-s0504a:801_33": "sabbe saṅkhārā dukkhā,",
  "atk-s0504a:801_34": "sabbe dhammā anattā”ti.",
  "atk-s0504a:801_35": "Tathā nibbānasaddo katthaci visaye yathābhūtaparamatthavisayo upacāravuttisabbhāvato seyyathāpi sīhasaddo.",
  "atk-s0504a:801_36": "Atha vā attheva paramatthato asaṅkhatādhātu itaratabbiparītavinimuttasabhāvattā seyyathāpi pathavīdhātu vedanāti.",
  "atk-s0504a:801_37": "Evamādīhi nayehi yuttitopi asaṅkhatāya dhātuyā paramatthato atthibhāvo veditabbo.",
  "atk-s0504a:802_0": "Gāthāsu jātanti jāyanaṭṭhena jātaṃ,",
  "atk-s0504a:802_1": "jātilakkhaṇappattanti attho.",
  "atk-s0504a:802_2": "Bhūtanti bhavanaṭṭhena bhūtaṃ,",
  "atk-s0504a:802_3": "ahutvā sambhūtanti attho.",
  "atk-s0504a:802_4": "Samuppannanti sahitabhāvena uppannaṃ,",
  "atk-s0504a:802_5": "sahitehi dhammehi ca uppannanti attho.",
  "atk-s0504a:802_6": "Katanti kāraṇabhūtehi paccayehi nibbattitaṃ.",
  "atk-s0504a:802_7": "Saṅkhatanti tehiyeva samecca sambhuyya katanti saṅkhataṃ,",
  "atk-s0504a:802_8": "sabbametaṃ paccayanibbattassa adhivacanaṃ.",
  "atk-s0504a:802_9": "Niccasārādivirahitato addhuvaṃ.",
  "atk-s0504a:802_10": "Jarāya maraṇena ca ekanteneva saṅghaṭitaṃ saṃsaṭṭhanti jarāmaraṇasaṅghātaṃ.",
  "atk-s0504a:802_11": "“Jarāmaraṇasaṅghaṭṭa”ntipi paṭhanti,",
  "atk-s0504a:802_12": "jarāya maraṇena ca upaddutaṃ pīḷitanti attho.",
  "atk-s0504a:802_13": "Akkhirogādīnaṃ anekesaṃ rogānaṃ nīḷaṃ kulāvakanti roganīḷaṃ.",
  "atk-s0504a:802_14": "Sarasato upakkamato ca pabhaṅguparamasīlatāya pabhaṅguraṃ.",
  "atk-s0504a:803_0": "Catubbidho āhāro ca taṇhāsaṅkhātā netti ca pabhavo samuṭṭhānaṃ etassāti āhāranettippabhavaṃ.",
  "atk-s0504a:803_1": "Sabbopi vā paccayo āhāro.",
  "atk-s0504a:803_2": "Idha pana taṇhāya nettiggahaṇena gahitattā taṇhāvajjā veditabbā.",
  "atk-s0504a:803_3": "Tasmā āhāro ca netti ca pabhavo etassāti āhāranettippabhavaṃ.",
  "atk-s0504a:803_4": "Āhāro eva vā nayanaṭṭhena pavattanaṭṭhena nettīti evampi āhāranettippabhavaṃ.",
  "atk-s0504a:803_5": "Nālaṃ tadabhinanditunti taṃ upādānakkhandhapañcakaṃ evaṃ paccayādhīnavuttikaṃ,",
  "atk-s0504a:803_6": "tato eva aniccaṃ,",
  "atk-s0504a:803_7": "dukkhañca taṇhādiṭṭhīhi abhinandituṃ assādetuṃ na yuttaṃ.",
  "atk-s0504a:804_0": "Tassa nissaraṇanti “jātaṃ bhūta”ntiādinā vuttassa tassa sakkāyassa nissaraṇaṃ nikkamo anupasantasabhāvassa",
  "atk-s0504a:804_1": "rāgādikilesassa sabbasaṅkhārassa ca abhāvena tadupasamabhāvena pasatthabhāvena ca santaṃ,",
  "atk-s0504a:804_2": "takkañāṇassa agocarabhāvato atakkāvacaraṃ,",
  "atk-s0504a:804_3": "niccaṭṭhena dhuvaṃ,",
  "atk-s0504a:804_4": "tato eva ajātaṃ asamuppannaṃ,",
  "atk-s0504a:804_5": "sokahetūnaṃ abhāvato asokaṃ,",
  "atk-s0504a:804_6": "vigatarāgādirajattā virajaṃ,",
  "atk-s0504a:804_7": "saṃsāradukkhaṭṭitehi paṭipajjitabbattā padaṃ,",
  "atk-s0504a:804_8": "jātiādidukkhadhammānaṃ nirodhahetutāya nirodho dukkhadhammānaṃ,",
  "atk-s0504a:804_9": "sabbasaṅkhārānaṃ upasamahetutāya saṅkhārūpasamo,",
  "atk-s0504a:804_10": "tato eva accantasukhatāya sukhoti sabbapadehi amatamahānibbānameva thometi.",
  "atk-s0504a:804_11": "Evaṃ bhagavā paṭhamagāthāya byatirekavasena,",
  "atk-s0504a:804_12": "dutiyagāthāya anvayavasena ca nibbānaṃ vibhāvesi.",
  "atk-s0504a:805_0": "Chaṭṭhasuttavaṇṇanā niṭṭhitā.",
  "atk-s0504a:806_0": "7. Nibbānadhātusuttavaṇṇanā",
  "atk-s0504a:807_0": "44.",
  "atk-s0504a:807_1": "Sattame dvemāti dve imā.",
  "atk-s0504a:807_2": "Vānaṃ vuccati taṇhā,",
  "atk-s0504a:807_3": "nikkhantaṃ vānato,",
  "atk-s0504a:807_4": "natthi vā ettha vānaṃ,",
  "atk-s0504a:807_5": "imasmiṃ vā adhigate vānassa abhāvoti nibbānaṃ,",
  "atk-s0504a:807_6": "tadeva nissattanijjīvaṭṭhena sabhāvadhāraṇaṭṭhena ca dhātūti nibbānadhātu.",
  "atk-s0504a:807_7": "Yadipi tassā paramatthato bhedo natthi,",
  "atk-s0504a:807_8": "pariyāyena pana paññāyatīti taṃ pariyāyabhedaṃ sandhāya “dvemā,",
  "atk-s0504a:807_9": "bhikkhave,",
  "atk-s0504a:807_10": "nibbānadhātuyo”ti vatvā yathādhippetappabhedaṃ dassetuṃ “saupādisesā”tiādi vuttaṃ.",
  "atk-s0504a:807_11": "Tattha taṇhādīhi phalabhāvena upādīyatīti upādi,",
  "atk-s0504a:807_12": "khandhapañcakaṃ.",
  "atk-s0504a:807_13": "Upādiyeva sesoti upādiseso,",
  "atk-s0504a:807_14": "saha upādisesenāti saupādisesā,",
  "atk-s0504a:807_15": "tadabhāvato anupādisesā.",
  "atk-s0504a:808_0": "Arahanti ārakakileso, dūrakilesoti attho. Vuttañhetaṃ bhagavatā –",
  "atk-s0504a:809_0": "“Kathañca,",
  "atk-s0504a:809_1": "bhikkhave,",
  "atk-s0504a:809_2": "bhikkhu arahaṃ hoti,",
  "atk-s0504a:809_3": "ārakāssa honti pāpakā akusalā dhammā,",
  "atk-s0504a:809_4": "saṃkilesikā ponobbhavikā,",
  "atk-s0504a:809_5": "sadarā dukkhavipākā,",
  "atk-s0504a:809_6": "āyatiṃ jātijarāmaraṇiyā. Evaṃ kho,",
  "atk-s0504a:809_7": "bhikkhave,",
  "atk-s0504a:809_8": "bhikkhu arahaṃ hotī”ti.",
  "atk-s0504a:810_0": "Khīṇāsavoti kāmāsavādayo cattāropi āsavā arahato khīṇā samucchinnā pahīnā paṭippassaddhā abhabbuppattikā ñāṇagginā daḍḍhāti khīṇāsavo.",
  "atk-s0504a:810_1": "Vusitavāti garusaṃvāsepi ariyamaggepi dasasu ariyavāsesupi vasi parivasi parivuṭṭho vuṭṭhavāso ciṇṇacaraṇoti vusitavā.",
  "atk-s0504a:810_2": "Katakaraṇīyoti puthujjanakalyāṇakaṃ upādāya satta sekhā catūhi maggehi karaṇīyaṃ karonti nāma,",
  "atk-s0504a:810_3": "khīṇāsavassa sabbakaraṇīyāni katāni pariyositāni,",
  "atk-s0504a:810_4": "natthi uttariṃ karaṇīyaṃ dukkhakkhayādhigamāyāti katakaraṇīyo.",
  "atk-s0504a:810_5": "Vuttampi cetaṃ –",
  "atk-s0504a:811_0": "“Tassa sammā vimuttassa, santacittassa bhikkhuno;",
  "atk-s0504a:812_0": "Katassa paṭicayo natthi, karaṇīyaṃ na vijjatī”ti. ;",
  "atk-s0504a:813_0": "Ohitabhāroti tayo bhārā –",
  "atk-s0504a:813_1": "khandhabhāro,",
  "atk-s0504a:813_2": "kilesabhāro,",
  "atk-s0504a:813_3": "abhisaṅkhārabhāroti.",
  "atk-s0504a:813_4": "Tassime tayopi bhārā ohitā oropitā nikkhittā pātitāti ohitabhāro.",
  "atk-s0504a:813_5": "Anuppattasadatthoti anuppatto sadatthaṃ,",
  "atk-s0504a:813_6": "sakatthanti vuttaṃ hoti,",
  "atk-s0504a:813_7": "kakārassa dakāro kato.",
  "atk-s0504a:813_8": "Anuppatto sadattho etenāti anuppattasadattho,",
  "atk-s0504a:813_9": "sadatthoti ca arahattaṃ veditabbaṃ.",
  "atk-s0504a:813_10": "Tañhi attupanibandhaṭṭhena attano avijahanaṭṭhena attano paramatthena ca attano atthattā sakattho hoti.",
  "atk-s0504a:813_11": "Parikkhīṇabhavasaṃyojanoti kāmarāgasaṃyojanaṃ,",
  "atk-s0504a:813_12": "paṭighasaṃyojanaṃ,",
  "atk-s0504a:813_13": "mānadiṭṭhivicikicchāsīlabbataparāmāsabhavarāgaissāmacchariyaavijjāsaṃyojananti imāni satte bhavesu.",
  "atk-s0504a:813_14": "Bhavaṃ vā bhavena saṃyojenti upanibandhantīti bhavasaṃyojanāni nāma.",
  "atk-s0504a:813_15": "Tāni arahato parikkhīṇāni, pahīnāni,",
  "atk-s0504a:813_16": "ñāṇagginā,",
  "atk-s0504a:813_17": "daḍḍhānīti parikkhīṇabhavasaṃyojano.",
  "atk-s0504a:813_18": "Sammadaññā vimuttoti ettha sammadaññāti sammā aññāya,",
  "atk-s0504a:813_19": "idaṃ vuttaṃ hoti –",
  "atk-s0504a:813_20": "khandhānaṃ khandhaṭṭhaṃ,",
  "atk-s0504a:813_21": "āyatanānaṃ āyatanaṭṭhaṃ,",
  "atk-s0504a:813_22": "dhātūnaṃ suññaṭṭhaṃ,",
  "atk-s0504a:813_23": "dukkhassa pīḷanaṭṭhaṃ,",
  "atk-s0504a:813_24": "samudayassa pabhavaṭṭhaṃ,",
  "atk-s0504a:813_25": "nirodhassa santaṭṭhaṃ,",
  "atk-s0504a:813_26": "maggassa dassanaṭṭhaṃ “sabbe saṅkhārā aniccā”ti evamādibhedaṃ vā sammā yathābhūtaṃ aññāya jānitvā tīrayitvā tulayitvā vibhāvetvā vibhūtaṃ katvā.",
  "atk-s0504a:813_27": "Vimuttoti dve vimuttiyo cittassa ca vimutti nibbānañca.",
  "atk-s0504a:813_28": "Arahā hi sabbakilesehi vimuttattā cittavimuttiyāpi vimutto,",
  "atk-s0504a:813_29": "nibbānepi vimuttoti.",
  "atk-s0504a:813_30": "Tena vuttaṃ “sammadaññā vimutto”ti.",
  "atk-s0504a:814_0": "Tassa tiṭṭhanteva pañcindriyānīti tassa arahato carimabhavahetubhūtaṃ kammaṃ yāva na khīyati,",
  "atk-s0504a:814_1": "tāva tiṭṭhantiyeva cakkhādīni pañcindriyāni.",
  "atk-s0504a:814_2": "Avighātattāti anuppādanirodhavasena aniruddhattā.",
  "atk-s0504a:814_3": "Manāpāmanāpanti iṭṭhāniṭṭhaṃ rūpādigocaraṃ.",
  "atk-s0504a:814_4": "Paccanubhotīti vindati paṭilabhati.",
  "atk-s0504a:814_5": "Sukhadukkhaṃ paṭisaṃvedetīti vipākabhūtaṃ sukhañca dukkhañca paṭisaṃvedeti tehi dvārehi paṭilabhati.",
  "atk-s0504a:815_0": "Ettāvatā upādisesaṃ dassetvā idāni saupādisesaṃ nibbānadhātuṃ dassetuṃ “tassa yo”tiādi vuttaṃ.",
  "atk-s0504a:815_1": "Tattha tassāti tassa saupādisesassa sato arahato.",
  "atk-s0504a:815_2": "Yo rāgakkhayoti rāgassa khayo khīṇākāro abhāvo accantamanuppādo.",
  "atk-s0504a:815_3": "Esa nayo sesesupi.",
  "atk-s0504a:815_4": "Ettāvatā rāgādikkhayo saupādisesā nibbānadhātūti dassitaṃ hoti.",
  "atk-s0504a:816_0": "Idhevāti imasmiṃyeva attabhāve.",
  "atk-s0504a:816_1": "Sabbavedayitānīti sukhādayo sabbā abyākatavedanā,",
  "atk-s0504a:816_2": "kusalākusalavedanā pana pubbeyeva pahīnāti.",
  "atk-s0504a:816_3": "Anabhinanditānīti taṇhādīhi na abhinanditāni.",
  "atk-s0504a:816_4": "Sītibhavissantīti accantavūpasamena saṅkhāradarathapaṭippassaddhiyā sītalī bhavissanti,",
  "atk-s0504a:816_5": "appaṭisandhikanirodhena nirujjhissantīti attho.",
  "atk-s0504a:816_6": "Na kevalaṃ vedayitāniyeva,",
  "atk-s0504a:816_7": "sabbepi pana khīṇāsavasantāne pañcakkhandhā nirujjhissanti,",
  "atk-s0504a:816_8": "vedayitasīsena desanā katā.",
  "atk-s0504a:817_0": "Gāthāsu cakkhumatāti buddhacakkhu,",
  "atk-s0504a:817_1": "dhammacakkhu,",
  "atk-s0504a:817_2": "dibbacakkhu,",
  "atk-s0504a:817_3": "paññācakkhu,",
  "atk-s0504a:817_4": "samantacakkhūti pañcahi cakkhūhi cakkhumatā.",
  "atk-s0504a:817_5": "Anissitenāti taṇhādiṭṭhinissayavasena kañci dhammaṃ anissitena,",
  "atk-s0504a:817_6": "rāgabandhanādīhi vā abandhena.",
  "atk-s0504a:817_7": "Tādināti chaḷaṅgupekkhāvasena sabbattha iṭṭhādīsu ekasabhāvatāsaṅkhātena tādilakkhaṇena tādinā.",
  "atk-s0504a:817_8": "Diṭṭhadhammikāti imasmiṃ attabhāve bhavā vattamānā.",
  "atk-s0504a:817_9": "Bhavanettisaṅkhayāti bhavanettiyā taṇhāya parikkhayā.",
  "atk-s0504a:817_10": "Samparāyikāti samparāye khandhabhedato parabhāge bhavā.",
  "atk-s0504a:817_11": "Yamhīti yasmiṃ anupādisesanibbāne.",
  "atk-s0504a:817_12": "Bhavānīti liṅgavipallāsena vuttaṃ,",
  "atk-s0504a:817_13": "upapattibhavā sabbaso anavasesā nirujjhanti,",
  "atk-s0504a:817_14": "na pavattanti.",
  "atk-s0504a:818_0": "Teti te evaṃ vimuttacittā.",
  "atk-s0504a:818_1": "Dhammasārādhigamāti vimuttisārattā imassa dhammavinayassa,",
  "atk-s0504a:818_2": "dhammesu sārabhūtassa arahattassa adhigamanato.",
  "atk-s0504a:818_3": "Khayeti rāgādikkhayabhūte nibbāne ratā abhiratā.",
  "atk-s0504a:818_4": "Atha vā niccabhāvato seṭṭhabhāvato ca dhammesu sāranti dhammasāraṃ, nibbānaṃ.",
  "atk-s0504a:818_5": "Vuttañhetaṃ “virāgo seṭṭho dhammānaṃ,",
  "atk-s0504a:818_6": "virāgo tesaṃ aggamakkhāyatī”ti ca.",
  "atk-s0504a:818_7": "Tassa dhammasārassa adhigamahetu khaye sabbasaṅkhāraparikkhaye anupādisesanibbāne ratā.",
  "atk-s0504a:818_8": "Pahaṃsūti pajahiṃsu.",
  "atk-s0504a:818_9": "Teti nipātamattaṃ.",
  "atk-s0504a:818_10": "Sesaṃ vuttanayameva.",
  "atk-s0504a:819_0": "Sattamasuttavaṇṇanā niṭṭhitā.",
  "atk-s0504a:820_0": "8. Paṭisallānasuttavaṇṇanā",
  "atk-s0504a:821_0": "45.",
  "atk-s0504a:821_1": "Aṭṭhame paṭisallānarāmāti tehi tehi sattasaṅkhārehi paṭinivattitvā sallānaṃ paṭisallānaṃ,",
  "atk-s0504a:821_2": "ekavihāro ekamantasevitā,",
  "atk-s0504a:821_3": "kāyavivekoti attho.",
  "atk-s0504a:821_4": "Taṃ paṭisallānaṃ ramanti rocantīti paṭisallānarāmā.",
  "atk-s0504a:821_5": "“Paṭisallānārāmā”tipi pāṭho.",
  "atk-s0504a:821_6": "Yathā vuttaṃ paṭisallānaṃ āramitabbato ārāmo etesanti paṭisallānārāmā.",
  "atk-s0504a:821_7": "Viharathāti evaṃbhūtā hutvā viharathāti attho.",
  "atk-s0504a:821_8": "Paṭisallāne ratā niratā sammuditāti paṭisallānaratā.",
  "atk-s0504a:821_9": "Ettāvatā jāgariyānuyogo,",
  "atk-s0504a:821_10": "tassa nimittabhūtā vūpakaṭṭhakāyatā ca dassitā.",
  "atk-s0504a:821_11": "Jāgariyānuyogo,",
  "atk-s0504a:821_12": "sīlasaṃvaro,",
  "atk-s0504a:821_13": "indriyesu,",
  "atk-s0504a:821_14": "guttadvāratā,",
  "atk-s0504a:821_15": "bhojane mattaññutā,",
  "atk-s0504a:821_16": "satisampajaññanti imehi dhammehi vinā na vattatīti tepi idha atthato vuttā evāti veditabbā.",
  "atk-s0504a:822_0": "Ajjhattaṃ cetosamathamanuyuttāti attano cittasamathe anuyuttā.",
  "atk-s0504a:822_1": "Ajjhattaṃ attanoti ca etaṃ ekatthaṃ,",
  "atk-s0504a:822_2": "byañjanameva nānaṃ.",
  "atk-s0504a:822_3": "Bhummatthe cetaṃ samathanti anusaddayogena upayogavacanaṃ.",
  "atk-s0504a:822_4": "Anirākatajjhānāti bahi anīhatajjhānā avināsitajjhānā vā.",
  "atk-s0504a:822_5": "Nīharaṇaṃ vināso vāti idaṃ nirākataṃ nāma “thambhaṃ niraṃkatvā nivātavuttī”tiādīsu viya.",
  "atk-s0504a:822_6": "Vipassanāya samannāgatāti sattavidhāya anupassanāya yuttā.",
  "atk-s0504a:822_7": "Sattavidhā anupassanā nāma aniccānupassanā,",
  "atk-s0504a:822_8": "dukkhānupassanā,",
  "atk-s0504a:822_9": "anattānupassanā,",
  "atk-s0504a:822_10": "nibbidānupassanā,",
  "atk-s0504a:822_11": "virāgānupassanā,",
  "atk-s0504a:822_12": "nirodhānupassanā,",
  "atk-s0504a:822_13": "paṭinissaggānupassanā ca,",
  "atk-s0504a:822_14": "tā visuddhimagge vitthāritāva.",
  "atk-s0504a:823_0": "Brūhetāro suññāgārānanti vaḍḍhetāro suññāgārānaṃ.",
  "atk-s0504a:823_1": "Ettha ca “suññāgārāna”nti yaṃkiñci vivittaṃ bhāvanānuyogassa anucchavikaṭṭhānaṃ.",
  "atk-s0504a:823_2": "Samathavipassanāvasena kammaṭṭhānaṃ gahetvā rattindivaṃ suññāgāraṃ pavisitvā bhāvanānuyogavasena nisīdamānā",
  "atk-s0504a:823_3": "bhikkhū “brūhetāro suññāgārāna”nti veditabbā.",
  "atk-s0504a:823_4": "Ekabhūmikādipāsādepi pana vāsaṃ kurumānā jhāyino suññāgārānaṃ brūhetārotveva veditabbā.",
  "atk-s0504a:824_0": "Ettha ca yā “paṭisallānarāmā,",
  "atk-s0504a:824_1": "bhikkhave,",
  "atk-s0504a:824_2": "viharatha paṭisallānaratā”ti vūpakaṭṭhakāyatā vihitā,",
  "atk-s0504a:824_3": "sā parisuddhasīlassa,",
  "atk-s0504a:824_4": "na asīlassa avisuddhasīlassa vā tassa rūpārammaṇādito cittavinivattanasseva abhāvatoti atthato sīlavisuddhi dassitāti vuttovāyamattho.",
  "atk-s0504a:824_5": "“Ajjhattaṃ cetosamathamanuyuttā anirākatajjhānā”ti padadvayena samādhibhāvanā,",
  "atk-s0504a:824_6": "“vipassanāya samannāgatā”ti iminā paññābhāvanā vihitāti lokiyā tisso sikkhā dassitā.",
  "atk-s0504a:825_0": "Idāni tāsu patiṭṭhitassa avassaṃbhāviphalaṃ dassetuṃ “paṭisallānarāmāna”ntiādi vuttaṃ.",
  "atk-s0504a:825_1": "Tattha brūhetānanti vaḍḍhetānaṃ.",
  "atk-s0504a:825_2": "Dvinnaṃ phalānanti tatiyacatutthaphalānaṃ.",
  "atk-s0504a:825_3": "Pāṭikaṅkhanti icchitabbaṃ avassaṃbhāvī.",
  "atk-s0504a:825_4": "Aññāti arahattaṃ.",
  "atk-s0504a:825_5": "Tañhi heṭṭhimamaggañāṇehi ñātamariyādaṃ anatikkamitvā jānanato paripuṇṇajānanattā upari jānanakiccābhāvato ca “aññā”ti vuccati.",
  "atk-s0504a:825_6": "Sati vā upādiseseti sati vā kilesūpādisese,",
  "atk-s0504a:825_7": "pahātuṃ asakkuṇeyye sati.",
  "atk-s0504a:825_8": "Ñāṇe hi aparipakke ye tena paripakkena pahātabbakilesā,",
  "atk-s0504a:825_9": "te na pahīyanti.",
  "atk-s0504a:825_10": "Taṃ sandhāyāha “sati vā upādisese”ti.",
  "atk-s0504a:825_11": "Sati ca kilese khandhābhisaṅkhārā tiṭṭhanti eva.",
  "atk-s0504a:825_12": "Iti imasmiṃ sutte anāgāmiphalaṃ arahattanti dve dhammā dassitā.",
  "atk-s0504a:825_13": "Yathā cettha,",
  "atk-s0504a:825_14": "evaṃ ito paresu dvīsu suttesu.",
  "atk-s0504a:826_0": "Gāthāsu ye santacittāti ye yogāvacarā tadaṅgavasena vikkhambhanavaseva ca samitakilesatāya santacittā.",
  "atk-s0504a:826_1": "Nepakkaṃ vuccati paññā,",
  "atk-s0504a:826_2": "tāya samannāgatattā nipakā.",
  "atk-s0504a:826_3": "Iminā tesaṃ kammaṭṭhānapariharaṇañāṇaṃ dasseti.",
  "atk-s0504a:826_4": "Satimanto ca jhāyinoti ṭhānanisajjādīsu kammaṭṭhānāvijahanahetubhūtāya satiyā satimanto,",
  "atk-s0504a:826_5": "ārammaṇūpanijjhānalakkhaṇena jhānena jhāyino.",
  "atk-s0504a:826_6": "Sammā dhammaṃ vipassanti,",
  "atk-s0504a:826_7": "kāmesu anapekkhinoti pubbeyeva “aṭṭhikaṅkalūpamā kāmā”tiādinā vatthukāmesu kilesakāmesu ca ādīnavapaccavekkhaṇena",
  "atk-s0504a:826_8": "anapekkhino anatthikā te pahāya adhigataṃ upacārasamādhiṃ appanāsamādhiṃ vā pādakaṃ katvā nāmarūpaṃ tassa",
  "atk-s0504a:826_9": "paccaye ca pariggahetvā kalāpasammasanādikkamena sammā aviparītaṃ pañcakkhandhadhammaṃ aniccādito vipassanti.",
  "atk-s0504a:827_0": "Appamādaratāti vuttappakārāya samathavipassanābhāvanāya appamajjane ratā abhiratā tattha appamādeneva rattindivaṃ vītināmentā.",
  "atk-s0504a:827_1": "Santāti samānā.",
  "atk-s0504a:827_2": "“Sattā”tipi pāṭho,",
  "atk-s0504a:827_3": "puggalāti attho.",
  "atk-s0504a:827_4": "Pamāde bhayadassinoti nirayūpapattiādikaṃ pamāde bhayaṃ passantā.",
  "atk-s0504a:827_5": "Abhabbā parihānāyāti te evarūpā samathavipassanādhammehi maggaphalehi vā parihānāya abhabbā.",
  "atk-s0504a:827_6": "Samathavipassanāto hi sampattato na parihāyanti,",
  "atk-s0504a:827_7": "itarāni ca appattāni pāpuṇanti.",
  "atk-s0504a:827_8": "Nibbānasseva santiketi nibbānassa ca anupādāparinibbānassa ca santike eva,",
  "atk-s0504a:827_9": "na cirasseva naṃ adhigamissantīti.",
  "atk-s0504a:828_0": "Aṭṭhamasuttavaṇṇanā niṭṭhitā.",
  "atk-s0504a:829_0": "9. Sikkhānisaṃsasuttavaṇṇanā",
  "atk-s0504a:830_0": "46.",
  "atk-s0504a:830_1": "Navame sikkhānisaṃsāti ettha sikkhitabbāti sikkhā,",
  "atk-s0504a:830_2": "sā tividhā adhisīlasikkhā,",
  "atk-s0504a:830_3": "adhicittasikkhā,",
  "atk-s0504a:830_4": "adhipaññāsikkhāti.",
  "atk-s0504a:830_5": "Tividhāpi cesā sikkhā ānisaṃsā etesaṃ,",
  "atk-s0504a:830_6": "na lābhasakkārasilokāti sikkhānisaṃsā.",
  "atk-s0504a:830_7": "Viharathāti sikkhānisaṃsā hutvā viharatha,",
  "atk-s0504a:830_8": "tīsu sikkhāsu ānisaṃsadassāvino hutvā tāhi sikkhāhi laddhabbaṃ ānisaṃsameva sampassantā viharathāti attho.",
  "atk-s0504a:830_9": "Paññuttarāti tāsu sikkhāsu yā adhipaññāsikkhāsaṅkhātā paññā,",
  "atk-s0504a:830_10": "sā uttarā padhānā visiṭṭhā etesanti paññuttarā.",
  "atk-s0504a:830_11": "Ye hi sikkhānisaṃsā viharanti,",
  "atk-s0504a:830_12": "te paññuttarā bhavantīti.",
  "atk-s0504a:830_13": "Vimuttisārāti arahattaphalasaṅkhātā vimutti sāraṃ etesanti vimuttisārā,",
  "atk-s0504a:830_14": "yathāvuttaṃ vimuttiṃyeva sārato gahetvā ṭhitāti attho.",
  "atk-s0504a:830_15": "Ye hi sikkhānisaṃsā paññuttarā ca,",
  "atk-s0504a:830_16": "na te bhavavisesaṃ patthenti,",
  "atk-s0504a:830_17": "apica kho vibhavaṃ ākaṅkhantā vimuttiṃyeva sārato paccenti.",
  "atk-s0504a:830_18": "Satādhipateyyāti jeṭṭhakakaraṇaṭṭhena sati adhipateyyaṃ etesanti satādhipateyyā adhipati eva adhipateyyanti katvā,",
  "atk-s0504a:830_19": "catūsu satipaṭṭhānesu suppatiṭṭhitacittā kāyānupassanādimukhena samathavipassanābhāvanānuyuttāti attho.",
  "atk-s0504a:831_0": "Atha vā sikkhānisaṃsāti bhikkhave,",
  "atk-s0504a:831_1": "evarūpe dullabhakkhaṇapaṭilābhe tividhasikkhāsikkhanameva ānisaṃsaṃ katvā viharatha,",
  "atk-s0504a:831_2": "evaṃ viharantā ca paññuttarā paññāya uttarā lokuttarapaññāya samannāgatā hutvā viharatha,",
  "atk-s0504a:831_3": "evaṃbhūtā ca vimuttisārā nibbānasārā anaññasārā viharatha.",
  "atk-s0504a:831_4": "Tathābhāvassa cāyaṃ upāyo,",
  "atk-s0504a:831_5": "yaṃ satādhipateyyā viharatha,",
  "atk-s0504a:831_6": "satipaṭṭhānabhāvanāya yuttappayuttā hotha,",
  "atk-s0504a:831_7": "sabbattha vā satārakkhena cetasā viharathāti evamettha attho veditabbo.",
  "atk-s0504a:831_8": "Iti bhagavā tīsu sikkhāsu bhikkhū niyojento yathā tā sikkhitabbā,",
  "atk-s0504a:831_9": "yena ca pāripūriṃ gacchanti,",
  "atk-s0504a:831_10": "taṃ saṅkhepeneva dassetvā idāni yathānusiṭṭhaṃ paṭipajjamānānaṃ phalavisesadassanena tassā paṭipattiyā",
  "atk-s0504a:831_11": "amoghabhāvaṃ pakāsento “sikkhānisaṃsāna”ntiādimāha.",
  "atk-s0504a:831_12": "Taṃ vuttatthameva.",
  "atk-s0504a:832_0": "Gāthāsu paripuṇṇasikkhanti aggaphalappattiyā parisuddhasikkhaṃ,",
  "atk-s0504a:832_1": "asekkhanti attho.",
  "atk-s0504a:832_2": "Apahānadhammanti ettha pahānadhammā vuccanti kuppā vimuttiyo.",
  "atk-s0504a:832_3": "Pahānadhammoti hi hānadhammo kuppadhammo.",
  "atk-s0504a:832_4": "Na pahānadhammoti apahānadhammo,",
  "atk-s0504a:832_5": "akuppadhammo.",
  "atk-s0504a:832_6": "“Appahānadhammo”tipi pāḷi,",
  "atk-s0504a:832_7": "so eva attho.",
  "atk-s0504a:832_8": "Khayo eva antoti khayanto,",
  "atk-s0504a:832_9": "jātiyā khayanto jātikhayanto, nibbānaṃ.",
  "atk-s0504a:832_10": "Khayo vā maraṇaṃ,",
  "atk-s0504a:832_11": "jātikhayanto nibbānameva,",
  "atk-s0504a:832_12": "tassa diṭṭhattā jātikhayantadassī.",
  "atk-s0504a:833_0": "Tasmāti yasmā sikkhāpāripūriyā ayaṃ jarāpāraṅgamanapariyosāno ānisaṃso, tasmā.",
  "atk-s0504a:833_1": "Sadāti sabbakālaṃ.",
  "atk-s0504a:833_2": "Jhānaratāti lakkhaṇūpanijjhāne,",
  "atk-s0504a:833_3": "ārammaṇūpanijjhāneti duvidhepi jhāne ratā,",
  "atk-s0504a:833_4": "tato eva samāhitā.",
  "atk-s0504a:833_5": "Māraṃ sasenaṃ abhibhuyyāti kilesasenāya anaṭṭhasenāya ca sasenaṃ anavasiṭṭhaṃ catubbidhampi māraṃ abhibhavitvā.",
  "atk-s0504a:833_6": "Devaputtamārassapi hi guṇamāraṇe sahāyabhāvūpagamanato kilesā “senā”ti vuccanti.",
  "atk-s0504a:833_7": "Tathā rogādayo anaṭṭhā maccumārassa. Yathāha –",
  "atk-s0504a:834_0": "“Kāmā te paṭhamā senā, dutiyā arati vuccati;",
  "atk-s0504a:835_0": "Tatiyā khuppipāsā te, catutthī taṇhā pavuccati.",
  "atk-s0504a:836_0": "“Pañcamī thinamiddhaṃ te, chaṭṭhā bhīrū pavuccati;",
  "atk-s0504a:837_0": "Sattamī vicikicchā te, makkho thambho ca aṭṭhamo.",
  "atk-s0504a:838_0": "“Lābho siloko sakkāro, micchāladdho ca yo yaso;",
  "atk-s0504a:839_0": "Yo cattānaṃ samukkaṃse, pare ca avajānati.",
  "atk-s0504a:840_0": "“Esā namuci te senā, kaṇhassābhippahārinī;",
  "atk-s0504a:841_0": "Na naṃ asūro jināti, jetvā ca labhate sukha”nti. ;",
  "atk-s0504a:842_0": "Yathā cāha –",
  "atk-s0504a:843_0": "“Ajjeva kiccamātappaṃ, ko jaññā maraṇaṃ suve;",
  "atk-s0504a:844_0": "Na hi no saṅgaraṃ tena, mahāsenena maccunā”ti. ;",
  "atk-s0504a:845_0": "Bhavatha jātimaraṇassa pāragāti jātiyā maraṇassa ca pāragāmino nibbānagāmino bhavathāti.",
  "atk-s0504a:846_0": "Navamasuttavaṇṇanā niṭṭhitā.",
  "atk-s0504a:847_0": "10. Jāgariyasuttavaṇṇanā",
  "atk-s0504a:848_0": "47.",
  "atk-s0504a:848_1": "Dasame jāgaroti jāgarako vigataniddo jāgariyaṃ anuyutto,",
  "atk-s0504a:848_2": "rattindivaṃ kammaṭṭhānamanasikāre yuttappayuttoti attho.",
  "atk-s0504a:848_3": "Vuttañhetaṃ –",
  "atk-s0504a:849_0": "“Kathañca,",
  "atk-s0504a:849_1": "bhikkhave,",
  "atk-s0504a:849_2": "bhikkhu pubbarattāpararattaṃ jāgariyānuyogamanuyutto hoti?",
  "atk-s0504a:849_3": "Idha bhikkhu divasaṃ caṅkamena nisajjāya āvaraṇīyehi dhammehi cittaṃ parisodheti,",
  "atk-s0504a:849_4": "rattiyā paṭhamaṃ yāmaṃ caṅkamena nisajjāya āvaraṇīyehi dhammehi cittaṃ parisodheti,",
  "atk-s0504a:849_5": "rattiyā majjhimaṃ yāmaṃ dakkhiṇena passena sīhaseyyaṃ kappeti pāde pādaṃ accādhāya sato sampajāno uṭṭhānasaññaṃ manasi karitvā,",
  "atk-s0504a:849_6": "rattiyā pacchimaṃ yāmaṃ paccuṭṭhāya caṅkamena nisajjāya āvaraṇīyehi dhammehi cittaṃ parisodheti.",
  "atk-s0504a:849_7": "Evaṃ bhikkhu pubbarattāpararattaṃ jāgariyānuyogamanuyutto hotī”ti.",
  "atk-s0504a:850_0": "Casaddo sampiṇḍanattho,",
  "atk-s0504a:850_1": "tena vakkhamāne satādibhāve sampiṇḍeti.",
  "atk-s0504a:850_2": "Assāti siyā,",
  "atk-s0504a:850_3": "bhaveyyāti attho.",
  "atk-s0504a:850_4": "“Jāgaro ca bhikkhu vihareyyā”ti ca paṭhanti.",
  "atk-s0504a:850_5": "Sabbattha sabbadā ca kammaṭṭhānāvijahanavasena satiavippavāsena sato sampajānoti sattaṭṭhāniyassa catubbidhassapi sampajaññassa vasena sampajāno.",
  "atk-s0504a:850_6": "Samāhitoti upacārasamādhinā appanāsamādhinā ca samāhito ekaggacitto.",
  "atk-s0504a:850_7": "Pamuditoti paṭipattiyā ānisaṃsadassanena uttaruttari visesādhigamena vīriyārambhassa ca amoghabhāvadassanena pamudito pāmojjabahulo.",
  "atk-s0504a:850_8": "Vippasannoti tato eva paṭipattibhūtāsu tīsu sikkhāsu paṭipattidesake ca satthari saddhābahulatāya suṭṭhu pasanno.",
  "atk-s0504a:850_9": "Sabbattha assāti sambandho vihareyyāti vā.",
  "atk-s0504a:851_0": "Tattha kālavipassī ca kusalesu dhammesūti tasmiṃ kāle vipassako,",
  "atk-s0504a:851_1": "tattha vā kammaṭṭhānānuyoge kālavipassī kālānurūpaṃ vipassako.",
  "atk-s0504a:851_2": "Kiṃ vuttaṃ hoti?",
  "atk-s0504a:851_3": "Vipassanaṃ paṭṭhapetvā kalāpasammasanādivasena sammasanto āvāsādike satta asappāye vajjetvā sappāye sevanto",
  "atk-s0504a:851_4": "antarā vosānaṃ anāpajjitvā pahitatto cittassa samāhitākāraṃ sallakkhento sakkaccaṃ nirantaraṃ aniccānupassanādiṃ",
  "atk-s0504a:851_5": "pavattento yasmiṃ kāle vipassanācittaṃ līnaṃ hoti,",
  "atk-s0504a:851_6": "tasmiṃ dhammavicayavīriyapītisaṅkhātesu,",
  "atk-s0504a:851_7": "yasmiṃ pana kāle cittaṃ uddhataṃ hoti,",
  "atk-s0504a:851_8": "tasmiṃ passaddhisamādhiupekkhāsaṅkhātesu kusalesu anavajjesu bojjhaṅgadhammesūti evaṃ tattha tasmiṃ tasmiṃ kāle,",
  "atk-s0504a:851_9": "tasmiṃ vā kammaṭṭhānānuyoge kālānurūpaṃ vipassako assāti.",
  "atk-s0504a:851_10": "Satisambojjhaṅgo pana sabbattheva icchitabbo.",
  "atk-s0504a:851_11": "Vuttañhetaṃ “satiñca khvāhaṃ,",
  "atk-s0504a:851_12": "bhikkhave,",
  "atk-s0504a:851_13": "sabbatthikaṃ vadāmī”ti.",
  "atk-s0504a:851_14": "Ettāvatā puggalādhiṭṭhānāya desanāya jāgariyaṃ dassetvā yehi dhammehi jāgariyānuyogo sampajjati,",
  "atk-s0504a:851_15": "te pakāseti.",
  "atk-s0504a:852_0": "Evaṃ bhagavā āraddhavipassakassa bhikkhuno saṅkhepeneva saddhiṃ upakārakadhammehi sammasanacāraṃ dassetvā",
  "atk-s0504a:852_1": "idāni tathā paṭipajjantassa paṭipattiyā avañjhabhāvaṃ dassento “jāgarassa,",
  "atk-s0504a:852_2": "bhikkhave,",
  "atk-s0504a:852_3": "bhikkhuno”tiādimāha.",
  "atk-s0504a:852_4": "Tattha jāgariyānuyoge satisampajaññasamādānāni sabbatthakāni sammodapasādāvahāni,",
  "atk-s0504a:852_5": "tattha kālavipassanā nāma vipassanāya gabbhaggahaṇaṃ paripākagataṃ.",
  "atk-s0504a:852_6": "Upakkilesavimutte hi vīthipaṭipanne vipassanāñāṇe tikkhe sūre vahante yogino uḷāraṃ pāmojjaṃ pasādo ca hoti,",
  "atk-s0504a:852_7": "tehi ca visesādhigamassa santikeyeva.",
  "atk-s0504a:852_8": "Vuttañhetaṃ –",
  "atk-s0504a:853_0": "“Yato yato sammasati, khandhānaṃ udayabbayaṃ;",
  "atk-s0504a:854_0": "Labhatī pītipāmojjaṃ, amataṃ taṃ vijānataṃ.",
  "atk-s0504a:855_0": "“Pāmojjabahulo bhikkhu, pasanno buddhasāsane;",
  "atk-s0504a:856_0": "Adhigacche padaṃ santaṃ, saṅkhārūpasamaṃ sukha”nti. ;",
  "atk-s0504a:857_0": "Gāthāsu jāgarantā suṇāthetanti etaṃ mama vacanaṃ ekanteneva pamādaniddāya avijjāniddāya pabodhanatthaṃ",
  "atk-s0504a:857_1": "jāgarantā satisampajaññādidhammasamāyogena jāgariyaṃ anuyuttā suṇātha.",
  "atk-s0504a:857_2": "Ye suttā te pabujjhathāti ye yathāvuttaniddāya suttā supanaṃ upagatā,",
  "atk-s0504a:857_3": "te tumhe jāgariyānuyogavasena indriyabalabojjhaṅge saṅkaḍḍhitvā vipassanaṃ ussukkāpentā appamādapaṭipattiyā",
  "atk-s0504a:857_4": "tato pabujjhatha atha vā jāgarantāti jāgaranimittā.",
  "atk-s0504a:857_5": "“Suṇātheta”nti ettha “eta”nti vuttaṃ,",
  "atk-s0504a:857_6": "kiṃ taṃ vacananti āha “ye suttā te pabujjhathā”tiādi.",
  "atk-s0504a:857_7": "Tattha ye suttāti ye kilesaniddāya suttā,",
  "atk-s0504a:857_8": "te tumhe ariyamaggapaṭibodhena pabujjhatha.",
  "atk-s0504a:857_9": "Suttā jāgaritaṃ seyyoti idaṃ pabodhassa kāraṇavacanaṃ.",
  "atk-s0504a:857_10": "Yasmā yathāvuttasupato vuttappakāraṃ jāgaritaṃ jāgaraṇaṃ atthakāmassa kulaputtassa seyyo pāsaṃsataro hitasukhāvaho,",
  "atk-s0504a:857_11": "tasmā pabujjhatha.",
  "atk-s0504a:857_12": "Natthi jāgarato bhayanti idaṃ tattha ānisaṃsadassanaṃ.",
  "atk-s0504a:857_13": "Yo hi saddhādīhi jāgaraṇadhammehi samannāgamena jāgaro jaggati,",
  "atk-s0504a:857_14": "pamādaniddaṃ na upagacchati,",
  "atk-s0504a:857_15": "tassa attānuvādabhayaṃ parānuvādabhayaṃ daṇḍabhayaṃ duggatibhayaṃ jātiādinimittaṃ sabbampi vaṭṭabhayaṃ natthi.",
  "atk-s0504a:858_0": "Kālenāti āvāsasappāyādīnaṃ laddhakālena.",
  "atk-s0504a:858_1": "Soti nipātamattaṃ.",
  "atk-s0504a:858_2": "Sammā dhammaṃ parivīmaṃsamānoti vipassanāya ārammaṇabhūtaṃ tebhūmakadhammaṃ sammā ñāyena yathā nibbindanavirajjanādayo sambhavanti,",
  "atk-s0504a:858_3": "evaṃ parito vīmaṃsanto,",
  "atk-s0504a:858_4": "sabbākārena vipassantoti attho.",
  "atk-s0504a:858_5": "Ekodibhūtoti eko seṭṭho hutvā udetīti ekodi, samādhi.",
  "atk-s0504a:858_6": "So ekodi bhūto jāto uppanno etassāti ekodibhūto.",
  "atk-s0504a:858_7": "Aggiāhitādisaddānaṃ viya ettha bhūtasaddassa paravacanaṃ daṭṭhabbaṃ.",
  "atk-s0504a:858_8": "Ekodiṃ vā bhūto pattoti ekodibhūto.",
  "atk-s0504a:858_9": "Ettha ca ekodīti maggasamādhi adhippeto,",
  "atk-s0504a:858_10": "“samāhito”ti ettha pana pādakajjhānasamādhinā saddhiṃ vipassanāsamādhi.",
  "atk-s0504a:858_11": "Atha vā kālenāti maggapaṭivedhakālena.",
  "atk-s0504a:858_12": "Sammā dhammaṃ parivīmaṃsamānoti sammadeva catusaccadhammaṃ pariññābhisamayādivasena vīmaṃsanto,",
  "atk-s0504a:858_13": "ekābhisamayena abhisamento.",
  "atk-s0504a:858_14": "Ekodibhūtoti eko seṭṭho asahāyo vā hutvā udetīti ekodi,",
  "atk-s0504a:858_15": "catukiccasādhako sammappadhāno.",
  "atk-s0504a:858_16": "So ekodi bhūto jātoti sabbaṃ purimasadisameva.",
  "atk-s0504a:858_17": "Vihane tamaṃ soti so evaṃbhūto ariyasāvako arahattamaggena avijjātamaṃ anavasesato vihaneyya samucchindeyya.",
  "atk-s0504a:859_0": "Iti bhagavā paṭipattiyā amoghabhāvaṃ dassetvā idāni tattha daḷhaṃ niyojento “tasmā have”ti osānagāthamāha.",
  "atk-s0504a:859_1": "Tattha tasmāti yasmā jāgarato satiavippavāsādinā samathavipassanābhāvanā pāripūriṃ gacchati,",
  "atk-s0504a:859_2": "anukkamena ariyamaggo pātubhavati,",
  "atk-s0504a:859_3": "tato cassa sabbaṃ vaṭṭabhayaṃ natthi, tasmā.",
  "atk-s0504a:859_4": "Haveti ekaṃsena daḷhaṃ vā.",
  "atk-s0504a:859_5": "Bhajethāti bhajeyya.",
  "atk-s0504a:859_6": "Evaṃ jāgariyaṃ bhajanto ca ātāpibhāvādiguṇayutto bhikkhu saṃyojanāni bhinditvā aggaphalañāṇasaṅkhātaṃ",
  "atk-s0504a:859_7": "anuttaraṃ uttararahitaṃ sambodhiṃ phuse pāpuṇeyya.",
  "atk-s0504a:859_8": "Sesaṃ vuttanayameva.",
  "atk-s0504a:860_0": "Dasamasuttavaṇṇanā niṭṭhitā.",
  "atk-s0504a:861_0": "11. Āpāyikasuttavaṇṇanā",
  "atk-s0504a:862_0": "48.",
  "atk-s0504a:862_1": "Ekādasame āpāyikāti apāye nibbattissantīti āpāyikā.",
  "atk-s0504a:862_2": "Tatthāpi niraye nibbattissantīti nerayikā.",
  "atk-s0504a:862_3": "Idamappahāyāti idaṃ idāni vakkhamānaṃ duvidhaṃ pāpasamācāraṃ appajahitvā,",
  "atk-s0504a:862_4": "tathāpaṭipattitathāpaggahaṇavasena pavattaṃ vācaṃ cittaṃ diṭṭhiñca appaṭinissajjitvāti attho.",
  "atk-s0504a:862_5": "Abrahmacārīti brahmaseṭṭhaṃ caratīti brahmacārī,",
  "atk-s0504a:862_6": "brahmā vā seṭṭho ācāro etassa atthīti brahmacārī,",
  "atk-s0504a:862_7": "na brahmacārīti abrahmacārī,",
  "atk-s0504a:862_8": "brahmacāripaṭirūpako dussīloti attho.",
  "atk-s0504a:862_9": "Brahmacāripaṭiññoti “brahmacārī aha”nti evaṃpaṭiñño.",
  "atk-s0504a:862_10": "Paripuṇṇanti akhaṇḍādibhāvena avikalaṃ.",
  "atk-s0504a:862_11": "Parisuddhanti upakkilesābhāvena parisuddhaṃ.",
  "atk-s0504a:862_12": "Amūlakenāti diṭṭhādimūlavirahitena,",
  "atk-s0504a:862_13": "diṭṭhaṃ sutaṃ parisaṅkitanti imehi codanāmūlehi vajjitena.",
  "atk-s0504a:862_14": "Abrahmacariyena aseṭṭhacariyena.",
  "atk-s0504a:862_15": "Anuddhaṃsetīti “parisuddho aya”nti jānantova pārājikavatthunā dhaṃseti padhaṃseti,",
  "atk-s0504a:862_16": "codeti akkosati vā.",
  "atk-s0504a:863_0": "Gāthāsu abhūtavādīti parassa dosaṃ adisvāva abhūtena tucchena musāvādaṃ katvā paraṃ abbhācikkhanto.",
  "atk-s0504a:863_1": "Katvāti yo vā pana pāpakammaṃ katvā “nāhaṃ etaṃ karomī”ti āha.",
  "atk-s0504a:863_2": "Ubhopi te pecca samā bhavantīti te ubhopi janā ito paralokaṃ gantvā nirayaṃ upagamanato gatiyā samānā bhavanti.",
  "atk-s0504a:863_3": "Tattha gatiyeva nesaṃ paricchinnā,",
  "atk-s0504a:863_4": "na pana āyu.",
  "atk-s0504a:863_5": "Bahuñhi pāpaṃ katvā ciraṃ niraye paccati,",
  "atk-s0504a:863_6": "parittaṃ katvā appamattakameva kālaṃ.",
  "atk-s0504a:863_7": "Yasmā pana tesaṃ ubhinnampi kammaṃ lāmakameva.",
  "atk-s0504a:863_8": "Tena vuttaṃ “nihīnakammā manujā paratthā”ti.",
  "atk-s0504a:863_9": "“Paratthā”ti pana padassa purato “peccā”ti padena sambandho –",
  "atk-s0504a:863_10": "parattha pecca ito gantvā te nihīnakammā samā bhavantīti.",
  "atk-s0504a:864_0": "Evaṃ bhagavā abhūtabbhakkhānavasena bhūtadosapaṭicchādanavasena ca pavattassa musāvādassa vipākaṃ dassetvā",
  "atk-s0504a:864_1": "idāni tasmiṃ ṭhāne nisinnānaṃ bahūnaṃ pāpabhikkhūnaṃ duccaritakammassa vipākadassanena saṃvejanatthaṃ",
  "atk-s0504a:864_2": "dve gāthā abhāsi.",
  "atk-s0504a:864_3": "Tattha kāsāvakaṇṭhāti kasāvarasapītattā kāsāvena vatthena paliveṭhitakaṇṭhā.",
  "atk-s0504a:864_4": "Pāpadhammāti lāmakadhammā.",
  "atk-s0504a:864_5": "Asaññatāti kāyādīhi saññamarahitā.",
  "atk-s0504a:864_6": "Pāpāti tathārūpā pāpapuggalā,",
  "atk-s0504a:864_7": "pāpehi kammehi upapajjitvā “tassa kāyopi āditto sampajjalito sajotibhūto,",
  "atk-s0504a:864_8": "saṅghāṭipi ādittā”tiādinā lakkhaṇasaṃyutte vuttanayena mahādukkhaṃ anubhavantiyeva.",
  "atk-s0504a:865_0": "Tatiyagāthāya ayaṃ saṅkhepattho –",
  "atk-s0504a:865_1": "yañce bhuñjeyya dussīlo nissīlapuggalo kāyādīhi asaññato raṭṭhavāsīhi saddhāya dinnaṃ yaṃ raṭṭhapiṇḍaṃ “samaṇomhī”ti paṭijānanto gahetvā bhuñjeyya,",
  "atk-s0504a:865_2": "tato āditto aggivaṇṇo ayoguḷova bhutto seyyo sundarataro.",
  "atk-s0504a:865_3": "Kiṃkāraṇā?",
  "atk-s0504a:865_4": "Tappaccayā hissa ekova attabhāvo jhāyeyya,",
  "atk-s0504a:865_5": "dussīlo pana hutvā saddhādeyyaṃ bhuñjitvā anekānipi jātisatāni niraye uppajjeyyāti.",
  "atk-s0504a:866_0": "Ekādasamasuttavaṇṇanā niṭṭhitā.",
  "atk-s0504a:867_0": "12. Diṭṭhigatasuttavaṇṇanā",
  "atk-s0504a:868_0": "49.",
  "atk-s0504a:868_1": "Dvādasame dvīhi diṭṭhigatehīti ettha diṭṭhiyova diṭṭhigatāni “gūthagataṃ muttagata”ntiādīsu viya.",
  "atk-s0504a:868_2": "Gahitākārasuññatāya vā diṭṭhīnaṃ gatamattānīti diṭṭhigatāni,",
  "atk-s0504a:868_3": "tehi diṭṭhigatehi.",
  "atk-s0504a:868_4": "Pariyuṭṭhitāti abhibhūtā palibuddhā vā.",
  "atk-s0504a:868_5": "Palibodhattho vāpi hi pariyuṭṭhānasaddo “corā magge pariyuṭṭhiṃsū”tiādīsu viya.",
  "atk-s0504a:868_6": "Devāti upapattidevā.",
  "atk-s0504a:868_7": "Te hi dibbanti uḷāratamehi kāmaguṇehi jhānādīhi ca kīḷanti,",
  "atk-s0504a:868_8": "iddhānubhāvena vā yathicchitamatthaṃ gacchanti adhigacchantīti ca devāti vuccanti.",
  "atk-s0504a:868_9": "Manassa ussannattā manussā,",
  "atk-s0504a:868_10": "ukkaṭṭhaniddesavasena cetaṃ vuttaṃ yathā “satthā devamanussāna”nti.",
  "atk-s0504a:868_11": "Olīyanti eketi “sassato attā ca loko cā”ti bhavesu olīyanābhinivesabhūtena sassatabhāvena ekacce devā",
  "atk-s0504a:868_12": "manussā ca avalīyanti allīyanti saṅkocaṃ āpajjanti,",
  "atk-s0504a:868_13": "na tato nissaranti.",
  "atk-s0504a:868_14": "Atidhāvantīti paramatthato bhinnasabhāvānampi sabhāvadhammānaṃ yvāyaṃ hetuphalabhāvena sambandho,",
  "atk-s0504a:868_15": "taṃ aggahetvā nānattanayassapi gahaṇena tattha tattheva dhāvanti,",
  "atk-s0504a:868_16": "tasmā “ucchijjati attā ca loko ca,",
  "atk-s0504a:868_17": "na hoti paraṃ maraṇā”ti ucchede vā bhavanirodhapaṭipattiyā paṭikkhepadhammataṃ atidhāvanti atikkamanti.",
  "atk-s0504a:868_18": "Cakkhumanto ca passantīti casaddo byatireke.",
  "atk-s0504a:868_19": "Pubbayogasampattiyā ñāṇaparipākena paññācakkhumanto pana devamanussā teneva paññācakkhunā sassataṃ ucchedañca",
  "atk-s0504a:868_20": "antadvayaṃ anupagamma majjhimapaṭipattidassanena paccakkhaṃ karonti.",
  "atk-s0504a:868_21": "Te hi “nāmarūpamattamidaṃ paṭiccasamuppannaṃ,",
  "atk-s0504a:868_22": "tasmā na sassataṃ,",
  "atk-s0504a:868_23": "nāpi ucchijjatī”ti aviparītato passanti.",
  "atk-s0504a:869_0": "Evaṃ olīyanādike puggalādhiṭṭhānena uddisituṃ “kathañca,",
  "atk-s0504a:869_1": "bhikkhave”tiādi vuttaṃ.",
  "atk-s0504a:869_2": "Tattha bhavāti kāmabhavo,",
  "atk-s0504a:869_3": "rūpabhavo,",
  "atk-s0504a:869_4": "arūpabhavo.",
  "atk-s0504a:869_5": "Aparepi tayo bhavā saññībhavo,",
  "atk-s0504a:869_6": "asaññībhavo,",
  "atk-s0504a:869_7": "nevasaññīnāsaññībhavo.",
  "atk-s0504a:869_8": "Aparepi tayo bhavā ekavokārabhavo,",
  "atk-s0504a:869_9": "catuvokārabhavo,",
  "atk-s0504a:869_10": "pañcavokārabhavoti.",
  "atk-s0504a:869_11": "Etehi bhavehi āramanti abhinandantīti bhavārāmā.",
  "atk-s0504a:869_12": "Bhavesu ratā abhiratāti bhavaratā.",
  "atk-s0504a:869_13": "Bhavesu suṭṭhu muditāti bhavasammuditā.",
  "atk-s0504a:869_14": "Bhavanirodhāyāti tesaṃ bhavānaṃ accantanirodhāya anuppādanatthāya.",
  "atk-s0504a:869_15": "Dhamme desiyamāneti tathāgatappavedite niyyānikadhamme vuccamāne.",
  "atk-s0504a:869_16": "Na pakkhandatīti sassatābhiniviṭṭhattā saṃkhittadhammattā na pavisati na ogāhati.",
  "atk-s0504a:869_17": "Na pasīdatīti pasādaṃ nāpajjati na taṃ saddahati.",
  "atk-s0504a:869_18": "Na santiṭṭhatīti tassaṃ desanāyaṃ na tiṭṭhati nādhimuccati.",
  "atk-s0504a:869_19": "Evaṃ sassatato abhinivisanena bhavesu olīyanti.",
  "atk-s0504a:870_0": "Aṭṭīyamānāti bhave jarārogamaraṇādīni vadhabandhanacchedanādīni ca disvā saṃvijjanena tehi samaṅgibhāvena bhavena pīḷiyamānā dukkhāpiyamānā.",
  "atk-s0504a:870_1": "Harāyamānāti lajjamānā jigucchamānāti paṭikūlato dahantā.",
  "atk-s0504a:870_2": "Vibhavanti ucchedaṃ.",
  "atk-s0504a:870_3": "Abhinandantīti taṇhādiṭṭhābhinandanāhi ajjhosāya nandanti.",
  "atk-s0504a:870_4": "Yato kira bhotiādi tesaṃ abhinandanākāradassanaṃ.",
  "atk-s0504a:870_5": "Tattha yatoti yadā.",
  "atk-s0504a:870_6": "Bhoti ālapanaṃ.",
  "atk-s0504a:870_7": "Ayaṃ attāti kārakādibhāvena attanā parikappitaṃ sandhāya vadati.",
  "atk-s0504a:870_8": "Ucchijjatīti upacchijjati.",
  "atk-s0504a:870_9": "Vinassatīti na dissati,",
  "atk-s0504a:870_10": "vināsaṃ abhāvaṃ gacchati.",
  "atk-s0504a:870_11": "Na hoti paraṃ maraṇāti maraṇena uddhaṃ na bhavati.",
  "atk-s0504a:870_12": "Etaṃ santanti yadetaṃ attano ucchedādi,",
  "atk-s0504a:870_13": "etaṃ sabbabhavavūpasamato sabbasantāpavūpasamato ca santaṃ,",
  "atk-s0504a:870_14": "santattā eva paṇītaṃ,",
  "atk-s0504a:870_15": "tacchāviparītabhāvato yāthāvaṃ.",
  "atk-s0504a:870_16": "Tattha “santaṃ paṇīta”nti idaṃ dvayaṃ taṇhābhinandanāya vadanti,",
  "atk-s0504a:870_17": "“yāthāva”nti diṭṭhābhinandanāya.",
  "atk-s0504a:870_18": "Evanti evaṃ yathāvuttaucchedābhinivesanena.",
  "atk-s0504a:871_0": "Bhūtanti khandhapañcakaṃ.",
  "atk-s0504a:871_1": "Tañhi paccayasambhūtattā paramatthato vijjamānattā ca bhūtanti vuccati.",
  "atk-s0504a:871_2": "Tenāha “bhūtamidaṃ,",
  "atk-s0504a:871_3": "bhikkhave,",
  "atk-s0504a:871_4": "samanupassathā”ti.",
  "atk-s0504a:871_5": "Bhūtato aviparītasabhāvato salakkhaṇato sāmaññalakkhaṇato ca passati.",
  "atk-s0504a:871_6": "Idañhi khandhapañcakaṃ nāmarūpamattaṃ.",
  "atk-s0504a:871_7": "Tattha “ime pathavīādayo dhammā rūpaṃ,",
  "atk-s0504a:871_8": "ime phassādayo dhammā nāmaṃ,",
  "atk-s0504a:871_9": "imāni nesaṃ lakkhaṇādīni,",
  "atk-s0504a:871_10": "ime nesaṃ avijjādayo paccayā”ti evaṃ sapaccayanāmarūpadassanavasena ceva,",
  "atk-s0504a:871_11": "“sabbepime dhammā ahutvā sambhonti,",
  "atk-s0504a:871_12": "hutvā paṭiventi,",
  "atk-s0504a:871_13": "tasmā aniccā,",
  "atk-s0504a:871_14": "aniccattā dukkhā,",
  "atk-s0504a:871_15": "dukkhattā anattā”ti evaṃ aniccānupassanādivasena ca passatīti attho.",
  "atk-s0504a:871_16": "Ettāvatā taruṇavipassanāpariyosānā vipassanābhūmi dassitā.",
  "atk-s0504a:871_17": "Nibbidāyāti bhūtasaṅkhātassa tebhūmakadhammajātassa nibbindanatthāya,",
  "atk-s0504a:871_18": "etena balavavipassanaṃ dasseti.",
  "atk-s0504a:871_19": "Virāgāyāti virāgatthaṃ virajjanatthaṃ,",
  "atk-s0504a:871_20": "iminā maggaṃ dasseti.",
  "atk-s0504a:871_21": "Nirodhāyāti nirujjhanatthaṃ,",
  "atk-s0504a:871_22": "imināpi maggameva dasseti.",
  "atk-s0504a:871_23": "Nirodhāyāti vā paṭippassaddhinirodhena saddhiṃ anupādisesanibbānaṃ dasseti. Evaṃ kho,",
  "atk-s0504a:871_24": "bhikkhave,",
  "atk-s0504a:871_25": "cakkhumanto passantīti evaṃ paññācakkhumanto sapubbabhāgena maggapaññācakkhunā catusaccadhammaṃ passanti.",
  "atk-s0504a:872_0": "Gāthāsu ye bhūtaṃ bhūtato disvāti ye ariyasāvakā bhūtaṃ khandhapañcakaṃ bhūtato aviparītasabhāvato vipassanāpaññāsahitāya maggapaññāya disvā.",
  "atk-s0504a:872_1": "Etena pariññābhisamayaṃ dasseti.",
  "atk-s0504a:872_2": "Bhūtassa ca atikkamanti bhāvanābhisamayaṃ.",
  "atk-s0504a:872_3": "Ariyamaggo hi bhūtaṃ atikkamati etenāti “bhūtassa atikkamo”ti vutto.",
  "atk-s0504a:872_4": "Yathābhūteti aviparītasaccasabhāve nibbāne.",
  "atk-s0504a:872_5": "Vimuccanti adhimuccanti,",
  "atk-s0504a:872_6": "etena sacchikiriyābhisamayaṃ dasseti.",
  "atk-s0504a:872_7": "Bhavataṇhāparikkhayāti bhavataṇhāya sabbaso khepanā samucchindanato,",
  "atk-s0504a:872_8": "etena samudayappahānaṃ dasseti.",
  "atk-s0504a:873_0": "Save bhūtapariñño soti ettha pana saveti nipātamattaṃ.",
  "atk-s0504a:873_1": "So bhūtapariñño bhūtassa atikkamanūpāyena maggena bhavataṇhāparikkhayā pariññātakkhandho tato eva yathābhūte nibbāne adhimutto.",
  "atk-s0504a:873_2": "Bhavābhaveti khuddake ceva mahante ca,",
  "atk-s0504a:873_3": "ucchedādidassane vā vītataṇho bhinnakileso.",
  "atk-s0504a:873_4": "Bhikkhu bhūtassa upādānakkhandhasaṅkhātassa attabhāvassa vibhavā,",
  "atk-s0504a:873_5": "āyatiṃ anuppādā punabbhavaṃ nāgacchati,",
  "atk-s0504a:873_6": "apaññattikabhāvameva gacchatīti anupādisesāya nibbānadhātuyā desanaṃ niṭṭhāpesi.",
  "atk-s0504a:874_0": "Iti imasmiṃ vagge ekādasame vaṭṭaṃ kathitaṃ,",
  "atk-s0504a:874_1": "tatiyacatutthapañcamesu pariyosānasutte ca vaṭṭavivaṭṭaṃ kathitaṃ,",
  "atk-s0504a:874_2": "sesesu vivaṭṭamevāti veditabbaṃ.",
  "atk-s0504a:875_0": "Dvādasamasuttavaṇṇanā niṭṭhitā.",
  "atk-s0504a:876_0": "Paramatthadīpaniyā khuddakanikāya-aṭṭhakathāya",
  "atk-s0504a:877_0": "Itivuttakassa dukanipātavaṇṇanā niṭṭhitā.",
  "atk-s0504a:878_0": "3. Tikanipāto",
  "atk-s0504a:879_0": "1. Paṭhamavaggo",
  "atk-s0504a:880_0": "1. Mūlasuttavaṇṇanā",
  "atk-s0504a:881_0": "50.",
  "atk-s0504a:881_1": "Tikanipātassa paṭhame tīṇīti gaṇanaparicchedo.",
  "atk-s0504a:881_2": "Imānīti abhimukhīkaraṇaṃ.",
  "atk-s0504a:881_3": "Akusalamūlānīti paricchinnadhammanidassanaṃ.",
  "atk-s0504a:881_4": "Tattha akusalāni ca tāni mūlāni cāti akusalamūlāni.",
  "atk-s0504a:881_5": "Atha vā akusalānaṃ hetupaccayapabhavajanakasamuṭṭhāpakanibbattakaṭṭhena mūlāni cāti akusalamūlāni,",
  "atk-s0504a:881_6": "akusaladhammānaṃ kāraṇānīti attho.",
  "atk-s0504a:881_7": "Kāraṇañhi yathā hinoti etasmā phalaṃ pavattatīti hetu,",
  "atk-s0504a:881_8": "paṭicca etasmā etīti paccayo,",
  "atk-s0504a:881_9": "pabhavati etasmāti pabhavo,",
  "atk-s0504a:881_10": "attano phalaṃ janetīti janakaṃ,",
  "atk-s0504a:881_11": "samuṭṭhāpetīti samuṭṭhāpakaṃ,",
  "atk-s0504a:881_12": "nibbattetīti nibbattakanti ca vuccati.",
  "atk-s0504a:881_13": "Evaṃ patiṭṭhaṭṭhena mūlanti,",
  "atk-s0504a:881_14": "tasmā akusalamūlānīti akusalānaṃ suppatiṭṭhitabhāvasādhanāni,",
  "atk-s0504a:881_15": "kāraṇānīti vuttaṃ hoti.",
  "atk-s0504a:882_0": "Keci pana “sāliādīnaṃ sālibījādīni viya maṇippabhādīnaṃ maṇivaṇṇādayo viya ca akusalānaṃ akusalabhāvasādhako lobhādīnaṃ mūlaṭṭho”ti vadanti.",
  "atk-s0504a:882_1": "Evaṃ sante akusalacittasamuṭṭhānarūpesu tesaṃ hetupaccayabhāvo na siyā.",
  "atk-s0504a:882_2": "Na hi tāni tesaṃ akusalabhāvaṃ sādhenti,",
  "atk-s0504a:882_3": "na ca paccayā na honti.",
  "atk-s0504a:882_4": "Vuttañhetaṃ –",
  "atk-s0504a:883_0": "“Hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti.",
  "atk-s0504a:884_0": "Ahetukassa ca mohassa akusalabhāvo na siyā akusalabhāvasādhakassa mūlantarassa abhāvato.",
  "atk-s0504a:884_1": "Athāpi siyā lobhādīnaṃ sabhāvasiddho akusalādibhāvo,",
  "atk-s0504a:884_2": "taṃsampayuttānaṃ pana lobhādipaṭibaddhoti.",
  "atk-s0504a:884_3": "Evampi yathā lobhādīnaṃ,",
  "atk-s0504a:884_4": "evaṃ alobhādīnampi sabhāvasiddho kusalādibhāvoti alobhādayo kusalā eva siyuṃ,",
  "atk-s0504a:884_5": "na abyākatā,",
  "atk-s0504a:884_6": "na ca honti.",
  "atk-s0504a:884_7": "Tasmā yathā sampayuttesu,",
  "atk-s0504a:884_8": "evaṃ mūlesupi kusalādibhāvo pariyesitabbo.",
  "atk-s0504a:884_9": "Yonisomanasikārādiko viya hi kusalabhāvassa,",
  "atk-s0504a:884_10": "ayonisomanasikārādiko akusalabhāvassa kāraṇanti gahetabbaṃ.",
  "atk-s0504a:884_11": "Evaṃ akusalabhāvasādhanavasena lobhādīnaṃ mūlaṭṭhaṃ aggahetvā suppatiṭṭhitabhāvasādhanavasena gayhamāne na koci doso.",
  "atk-s0504a:884_12": "Laddhahetupaccayā hi dhammā virūḷhamūlā viya pādapā thirā honti suppatiṭṭhitā,",
  "atk-s0504a:884_13": "heturahitā pana tilabījakādisevālā viya na suppatiṭṭhitāti hetuādiatthena akusalānaṃ upakārakattā mūlānīti akusalamūlāni.",
  "atk-s0504a:884_14": "Yasmā pana mūlena mutto akusalacittuppādo natthi,",
  "atk-s0504a:884_15": "tasmā tīhi mūlehi sabbo akusalarāsi pariyādiyitvā dassitoti daṭṭhabbaṃ.",
  "atk-s0504a:885_0": "Tāni akusalamūlāni sarūpato dassetuṃ “lobho akusalamūla”ntiādi vuttaṃ.",
  "atk-s0504a:885_1": "Tattha lobhādīsu yaṃ vattabbaṃ,",
  "atk-s0504a:885_2": "taṃ heṭṭhā vuttameva.",
  "atk-s0504a:885_3": "Tattha pana tatiyamaggavajjhā lobhādayo āgatā,",
  "atk-s0504a:885_4": "idha pana anavasesāti ayameva viseso.",
  "atk-s0504a:886_0": "Gāthāyaṃ pāpacetasanti akusaladhammasamāyogato lāmakacittaṃ.",
  "atk-s0504a:886_1": "Hiṃsantīti attano pavattikkhaṇe āyatiṃ vipākakkhaṇe ca vibādhenti.",
  "atk-s0504a:886_2": "Attasambhūtāti attani jātā.",
  "atk-s0504a:886_3": "Tacasāranti gaṇṭhitaṃ,",
  "atk-s0504a:886_4": "veḷunti attho.",
  "atk-s0504a:886_5": "Samphalanti attano phalaṃ.",
  "atk-s0504a:886_6": "Idaṃ vuttaṃ hoti –",
  "atk-s0504a:886_7": "khadirasīsapādayo viya antosāro ahutvā bahisāratāya tacasāranti laddhanāmaṃ veḷuādiṃ yathā attasambhūtameva phalaṃ hiṃsati vināseti,",
  "atk-s0504a:886_8": "evameva anto sīlādisārarahitaṃ lāmakacittaṃ puggalaṃ attasambhūtāyeva lobhādayo vināsentīti.",
  "atk-s0504a:887_0": "Paṭhamasuttavaṇṇanā niṭṭhitā.",
  "atk-s0504a:888_0": "2. Dhātusuttavaṇṇanā",
  "atk-s0504a:889_0": "51.",
  "atk-s0504a:889_1": "Dutiye dhātuyoti attano phalassa sabhāvassa ca dhāraṇaṭṭhena dhātuyo.",
  "atk-s0504a:889_2": "Yañcettha phalanibbattakaṃ,",
  "atk-s0504a:889_3": "taṃ attano phalassa sabhāvassa ca,",
  "atk-s0504a:889_4": "itaraṃ sabhāvasseva dhāraṇaṭṭhena dhātu.",
  "atk-s0504a:889_5": "Rūpadhātūti rūpabhavo.",
  "atk-s0504a:889_6": "Dhātuyā āgataṭṭhāne bhavena paricchinditabbaṃ,",
  "atk-s0504a:889_7": "bhavassa āgataṭṭhāne dhātuyā paricchinditabbanti idha bhavena paricchedo kathito. Tasmā –",
  "atk-s0504a:890_0": "“Katame dhammā rūpāvacarā?",
  "atk-s0504a:890_1": "Heṭṭhato brahmalokaṃ pariyantaṃ karitvā uparito akaniṭṭhe deve anto karitvā etthāvacarā ettha pariyāpannā khandhadhātuāyatanā,",
  "atk-s0504a:890_2": "ime dhammā rūpāvacarā”ti –",
  "atk-s0504a:891_0": "Evaṃ vuttā rūpāvacaradhammā rūpadhātu.",
  "atk-s0504a:891_1": "Arūpadhātūti arūpabhavo.",
  "atk-s0504a:891_2": "Idhāpi bhavena paricchedo kathitoti –",
  "atk-s0504a:892_0": "“Katame dhammā arūpāvacarā?",
  "atk-s0504a:892_1": "Heṭṭhato ākāsānañcāyatanūpage deve anto karitvā,",
  "atk-s0504a:892_2": "uparito nevasaññānāsaññāyatanūpage deve anto karitvā,",
  "atk-s0504a:892_3": "etthāvacarā ettha pariyāpannā khandhadhātuāyatanā,",
  "atk-s0504a:892_4": "ime dhammā arūpāvacarā”ti –",
  "atk-s0504a:893_0": "Evaṃ vuttā arūpāvacaradhammā arūpadhātu. Nirodhadhātūti nibbānaṃ veditabbaṃ.",
  "atk-s0504a:894_0": "Aparo nayo –",
  "atk-s0504a:894_1": "rūpasahitā,",
  "atk-s0504a:894_2": "rūpapaṭibaddhā,",
  "atk-s0504a:894_3": "dhammappavatti rūpadhātu,",
  "atk-s0504a:894_4": "pañcavokārabhavo,",
  "atk-s0504a:894_5": "ekavokārabhavo ca,",
  "atk-s0504a:894_6": "tena sakalo kāmabhavo rūpabhavo ca saṅgahito.",
  "atk-s0504a:894_7": "Rūparahitā dhammappavatti arūpadhātu,",
  "atk-s0504a:894_8": "catuvokārabhavo,",
  "atk-s0504a:894_9": "tena arūpabhavo saṅgahito.",
  "atk-s0504a:894_10": "Iti dvīhi padehi tayo bhavā sabbā saṃsārappavatti dassitā.",
  "atk-s0504a:894_11": "Tatiyapadena pana asaṅkhatadhātuyeva saṅgahitāti maggaphalāni idha tikavinimuttadhammā nāma jātā.",
  "atk-s0504a:894_12": "Keci pana “rūpadhātūti rūpasabhāvā dhammā,",
  "atk-s0504a:894_13": "arūpadhātūti arūpasabhāvā dhammāti padadvayena anavasesato pañcakkhandhā gahitā”ti.",
  "atk-s0504a:894_14": "“Rūpataṇhāya visayabhūtā dhammā rūpadhātu,",
  "atk-s0504a:894_15": "arūpataṇhāya visayabhūtā arūpadhātū”ti ca vadanti,",
  "atk-s0504a:894_16": "taṃ sabbaṃ idha nādhippetaṃ.",
  "atk-s0504a:894_17": "Tasmā vuttanayeneva attho veditabbo.",
  "atk-s0504a:895_0": "Gāthāsu rūpadhātuṃ pariññāyāti rūpapaṭibaddhadhammapavattiṃ ñātapariññādīhi tīhi pariññāhi parijānitvā.",
  "atk-s0504a:895_1": "Āruppesu asaṇṭhitāti arūpāvacaradhammesu bhavarāgavasena bhavadiṭṭhivasena ca na patiṭṭhitā anallīnā.",
  "atk-s0504a:895_2": "“Arūpesu asaṇṭhitā”ti ca paṭhanti,",
  "atk-s0504a:895_3": "so eva attho.",
  "atk-s0504a:895_4": "Ettāvatā tebhūmakadhammānaṃ pariññā vuttā.",
  "atk-s0504a:895_5": "Nirodhe ye vimuccantīti ye nibbāne ārammaṇabhūte aggamaggaphalavasena samucchedapaṭippassaddhīhi anavasesakilesato vimuccanti.",
  "atk-s0504a:895_6": "Te janā maccuhāyinoti te khīṇāsavajanā maraṇaṃ samatītā.",
  "atk-s0504a:896_0": "Evaṃ dhātuttayasamatikkamena amatādhigamaṃ dassetvā “ayañca paṭipadā mayā gatamaggo ca tumhākaṃ dassito”ti",
  "atk-s0504a:896_1": "tattha nesaṃ ussāhaṃ janento dutiyaṃ gāthamāha.",
  "atk-s0504a:896_2": "Tattha kāyenāti nāmakāyena maggaphalehi.",
  "atk-s0504a:896_3": "Phusayitvāti patvā.",
  "atk-s0504a:896_4": "Nirūpadhinti khandhādisabbūpadhirahitaṃ.",
  "atk-s0504a:896_5": "Upadhippaṭinissagganti tesaṃyeva ca upadhīnaṃ paṭinissajjanakāraṇaṃ.",
  "atk-s0504a:896_6": "Nibbānassa hi maggañāṇena sacchikiriyāya sabbe upadhayo paṭinissaṭṭhā hontīti taṃ tesaṃ paṭinissajjanakāraṇaṃ.",
  "atk-s0504a:896_7": "Sacchikatvāti kālena kālaṃ phalasamāpattisamāpajjanena attapaccakkhaṃ katvā anāsavo sammāsambuddho tameva asokaṃ virajaṃ nibbānapadaṃ deseti.",
  "atk-s0504a:896_8": "Tasmā tadadhigamāya ussukkaṃ kātabbanti.",
  "atk-s0504a:897_0": "Dutiyasuttavaṇṇanā niṭṭhitā.",
  "atk-s0504a:898_0": "3. Paṭhamavedanāsuttavaṇṇanā",
  "atk-s0504a:899_0": "52.",
  "atk-s0504a:899_1": "Tatiye vedanāti ārammaṇarasaṃ vediyanti anubhavantīti vedanā.",
  "atk-s0504a:899_2": "Tā vibhāgato dassetuṃ “sukhā vedanā”tiādi vuttaṃ.",
  "atk-s0504a:899_3": "Tattha sukha-",
  "atk-s0504a:899_4": "saddo atthuddhāravasena heṭṭhā vuttoyeva. Dukkha-",
  "atk-s0504a:899_5": "saddo pana “jātipi dukkhā”tiādīsu dukkhavatthusmiṃ āgato.",
  "atk-s0504a:899_6": "“Yasmā ca kho, mahāli,",
  "atk-s0504a:899_7": "rūpaṃ dukkhaṃ dukkhānupatitaṃ dukkhāvakkanta”ntiādīsu dukkhārammaṇe.",
  "atk-s0504a:899_8": "“Dukkho pāpassa uccayo”tiādīsu dukkhapaccaye.",
  "atk-s0504a:899_9": "“Yāvañcidaṃ,",
  "atk-s0504a:899_10": "bhikkhave,",
  "atk-s0504a:899_11": "na sukarā akkhānena pāpuṇituṃ,",
  "atk-s0504a:899_12": "yāva dukkhā nirayā”tiādīsu dukkhapaccayaṭṭhāne.",
  "atk-s0504a:899_13": "“Sukhassa ca pahānā dukkhassa ca pahānā”tiādīsu dukkhavedanāyaṃ.",
  "atk-s0504a:899_14": "Idhāpi dukkhavedanāyameva.",
  "atk-s0504a:900_0": "Vacanatthato pana sukhayatīti sukhā.",
  "atk-s0504a:900_1": "Dukkhayatīti dukkhā.",
  "atk-s0504a:900_2": "Na dukkhā na sukhāti adukkhamasukhā,",
  "atk-s0504a:900_3": "makāro padasandhivasena vutto.",
  "atk-s0504a:900_4": "Tāsu iṭṭhānubhavanalakkhaṇā sukhā,",
  "atk-s0504a:900_5": "aniṭṭhānubhavanalakkhaṇā dukkhā,",
  "atk-s0504a:900_6": "ubhayaviparītānubhavanalakkhaṇā adukkhamasukhā.",
  "atk-s0504a:900_7": "Tasmā sukhadukkhavedanānaṃ uppatti pākaṭā,",
  "atk-s0504a:900_8": "na adukkhamasukhāya.",
  "atk-s0504a:900_9": "Yadā hi sukhaṃ uppajjati,",
  "atk-s0504a:900_10": "sakalasarīraṃ bhentaṃ maddantaṃ pharamānaṃ satadhotasappiṃ khādāpentaṃ viya,",
  "atk-s0504a:900_11": "satapākatelaṃ makkhentaṃ viya,",
  "atk-s0504a:900_12": "ghaṭasahassena pariḷāhaṃ nibbāpayamānaṃ viya ca “aho sukhaṃ,",
  "atk-s0504a:900_13": "aho sukha”nti vācaṃ nicchārayamānameva uppajjati.",
  "atk-s0504a:900_14": "Yadā dukkhaṃ uppajjati,",
  "atk-s0504a:900_15": "sakalasarīraṃ khobhentaṃ maddantaṃ pharamānaṃ tattaphālaṃ pavesentaṃ viya vilīnatambalohaṃ āsiñcantaṃ viya ca “aho dukkhaṃ,",
  "atk-s0504a:900_16": "aho dukkha”nti vippalāpentameva uppajjati.",
  "atk-s0504a:900_17": "Iti sukhadukkhavedanānaṃ uppatti pākaṭā.",
  "atk-s0504a:901_0": "Adukkhamasukhā pana dubbijānā duddīpanā andhakārā avibhūtā.",
  "atk-s0504a:901_1": "Sā sukhadukkhānaṃ apagame sātāsātapaṭipakkhavasena majjhattākārabhūtā nayato gaṇhantasseva pākaṭā hoti.",
  "atk-s0504a:901_2": "Yathā kiṃ?",
  "atk-s0504a:901_3": "Yathā pubbāparaṃ sapaṃsuke padese upacaritamaggavasena piṭṭhipāsāṇe migena gatamaggo,",
  "atk-s0504a:901_4": "evaṃ iṭṭhāniṭṭhārammaṇesu sukhadukkhānubhavanenapi majjhattārammaṇānubhavanabhāvena viññāyati.",
  "atk-s0504a:901_5": "Majjhattārammaṇaggahaṇaṃ piṭṭhipāsāṇagamanaṃ viya iṭṭhāniṭṭhārammaṇaggahaṇābhāvato.",
  "atk-s0504a:901_6": "Yañca tatrānubhavanaṃ,",
  "atk-s0504a:901_7": "sā adukkhamasukhāti.",
  "atk-s0504a:902_0": "Evamettha sukhadukkhaadukkhamasukhabhāvena tidhā vuttāpi katthaci sukhadukkhabhāvena dvidhā vuttā. Yathāha –",
  "atk-s0504a:902_1": "“dvepi mayā, ānanda,",
  "atk-s0504a:902_2": "vedanā vuttā,",
  "atk-s0504a:902_3": "pariyāyena sukhā vedanā,",
  "atk-s0504a:902_4": "dukkhā vedanā”ti.",
  "atk-s0504a:902_5": "Katthaci tissopi visuṃ visuṃ sukhadukkhaadukkhamasukhabhāvena “sukhā vedanā ṭhitisukhā vipariṇāmadukkhā,",
  "atk-s0504a:902_6": "dukkhā vedanā ṭhitidukkhā vipariṇāmasukhā,",
  "atk-s0504a:902_7": "adukkhamasukhā vedanā ñāṇasukhā aññāṇadukkhā”ti.",
  "atk-s0504a:902_8": "Katthaci sabbāpi dukkhabhāvena.",
  "atk-s0504a:902_9": "Vuttañhetaṃ “yaṃ kiñci vedayitaṃ,",
  "atk-s0504a:902_10": "sabbaṃ taṃ dukkhasminti vadāmī”ti.",
  "atk-s0504a:903_0": "Tattha siyā –",
  "atk-s0504a:903_1": "yadi tisso vedanā yathā idha vuttā,",
  "atk-s0504a:903_2": "aññesu ca edisesu suttesu abhidhamme ca evaṃ avatvā kasmā evaṃ vuttaṃ “yaṃ kiñci vedayitaṃ,",
  "atk-s0504a:903_3": "sabbaṃ taṃ dukkhasminti vadāmī”ti,",
  "atk-s0504a:903_4": "“dvepi mayā, ānanda,",
  "atk-s0504a:903_5": "vedanā vuttā”ti ca?",
  "atk-s0504a:903_6": "Sandhāyabhāsitametaṃ,",
  "atk-s0504a:903_7": "tasmā sā pariyāyadesanā.",
  "atk-s0504a:903_8": "Vuttañhetaṃ bhagavatā –",
  "atk-s0504a:904_0": "“Saṅkhārāniccataṃ, ānanda,",
  "atk-s0504a:904_1": "mayā sandhāya bhāsitaṃ saṅkhāravipariṇāmataṃ,",
  "atk-s0504a:904_2": "‘yaṃ kiñci vedayitaṃ,",
  "atk-s0504a:904_3": "sabbaṃ taṃ dukkhasmi”’nti.",
  "atk-s0504a:905_0": "“Dvepi mayā, ānanda, vedanā vuttā pariyāyenā”ti ca.",
  "atk-s0504a:906_0": "Ettha hi sukhā adukkhamasukhāti imāsaṃ dvinnaṃ vedanānaṃ nippariyāyena dukkhabhāvo natthi,",
  "atk-s0504a:906_1": "veneyyajjhāsayena pana tattha nicchandadassanatthaṃ pariyāyena dukkhabhāvo vuttoti sā tādisī pariyāyadesanā.",
  "atk-s0504a:906_2": "Ayaṃ pana vedanattayadesanā sabhāvakathāti katvā nippariyāyadesanāti ayamettha ācariyānaṃ samānakathā.",
  "atk-s0504a:907_0": "Vitaṇḍavādī panāha “dukkhatādvayavacanato pariyāyadesanāva vedanattayadesanā”ti.",
  "atk-s0504a:907_1": "So “mā heva”ntissa vacanīyo,",
  "atk-s0504a:907_2": "yasmā bhagavatā sabbāsaṃ vedanānaṃ dukkhabhāvo adhippāyavasena vutto “saṅkhārāniccataṃ, ānanda,",
  "atk-s0504a:907_3": "mayā sandhāya bhāsitaṃ saṅkhāravipariṇāmataṃ ‘yaṃ kiñci vedayitaṃ,",
  "atk-s0504a:907_4": "sabbaṃ taṃ dukkhasmi”’nti.",
  "atk-s0504a:907_5": "Yadi panettha vedanattayadesanā pariyāyadesanā siyā,",
  "atk-s0504a:907_6": "“idaṃ mayā sandhāya bhāsitaṃ tisso vedanā”ti vattabbaṃ siyā,",
  "atk-s0504a:907_7": "na panetaṃ vuttaṃ.",
  "atk-s0504a:908_0": "Apicāyameva vattabbo “ko, panāvuso,",
  "atk-s0504a:908_1": "vedanattayadesanāya adhippāyo”ti?",
  "atk-s0504a:908_2": "Sace vadeyya “mudukā dukkhā vedanā sukhā,",
  "atk-s0504a:908_3": "adhimattā dukkhā,",
  "atk-s0504a:908_4": "majjhimā adukkhamasukhāti veneyyajjhāsayena vuttā.",
  "atk-s0504a:908_5": "Tāsu hi na sattānaṃ sukhādivaḍḍhī”ti.",
  "atk-s0504a:908_6": "So vattabbo –",
  "atk-s0504a:908_7": "ko panāvuso dukkhavedanāya sabhāvo,",
  "atk-s0504a:908_8": "yena “sabbā vedanā dukkhā”ti vucceyyuṃ?",
  "atk-s0504a:908_9": "Yadi yāya uppannāya sattā viyogameva icchanti,",
  "atk-s0504a:908_10": "so dukkhavedanāya sabhāvo.",
  "atk-s0504a:908_11": "Yāya ca pana uppannāya sattā aviyogameva icchanti,",
  "atk-s0504a:908_12": "yāya na ubhayaṃ icchanti,",
  "atk-s0504a:908_13": "sā kathaṃ dukkhavedanā siyā?",
  "atk-s0504a:908_14": "Atha yā attano nissayassa upaghātakārī,",
  "atk-s0504a:908_15": "sā dukkhā.",
  "atk-s0504a:908_16": "Yā anuggahakārī,",
  "atk-s0504a:908_17": "sā kathaṃ dukkhā siyā.",
  "atk-s0504a:908_18": "Atha pana yadariyā dukkhato passanti,",
  "atk-s0504a:908_19": "so dukkhavedanāya sabhāvo,",
  "atk-s0504a:908_20": "saṅkhāradukkhatāya vedanaṃ ariyā dukkhato passanti,",
  "atk-s0504a:908_21": "sā ca abhiṇhasabhāvāti kathaṃ tāsaṃ vedanānaṃ mudumajjhimādhimattadukkhabhāvo siyā?",
  "atk-s0504a:908_22": "Yadi ca saṅkhāradukkhatāya eva vedanānaṃ dukkhabhāvo siyā,",
  "atk-s0504a:908_23": "“tisso imā,",
  "atk-s0504a:908_24": "bhikkhave,",
  "atk-s0504a:908_25": "dukkhatāyo dukkhadukkhatā,",
  "atk-s0504a:908_26": "vipariṇāmadukkhatā,",
  "atk-s0504a:908_27": "saṅkhāradukkhatā”ti ayaṃ dukkhatānaṃ vibhāgadesanā nippayojanā siyā.",
  "atk-s0504a:908_28": "Tathā ca sati suttameva paṭibāhitaṃ siyā,",
  "atk-s0504a:908_29": "purimesu ca tīsu rūpāvacarajjhānesu mudukā dukkhā vedanāti āpajjati sukhavedanāvacanato.",
  "atk-s0504a:908_30": "Catutthajjhāne arūpajjhānesu ca majjhimā,",
  "atk-s0504a:908_31": "adukkhamasukhavedanāvacanato.",
  "atk-s0504a:908_32": "Evaṃ sante purimā tisso rūpāvacarasamāpattiyo catutthajjhānasamāpattiyā arūpasamāpattīhi ca santatarāti āpajjati.",
  "atk-s0504a:908_33": "Kathaṃ vā santatarappaṇītatarāsu samāpattīsu dukkhavedanāya adhikabhāvo yujjati?",
  "atk-s0504a:908_34": "Tasmā vedanattayadesanāya pariyāyadesanābhāvo na yuttoti.",
  "atk-s0504a:909_0": "Yaṃ pana vuttaṃ “dukkhe sukhanti saññāvipallāso”ti,",
  "atk-s0504a:909_1": "taṃ kathanti?",
  "atk-s0504a:909_2": "Vipariṇāmadukkhatāya saṅkhāradukkhatāya ca yathābhūtānavabodhena yā ekantato sukhasaññā,",
  "atk-s0504a:909_3": "yā ca dukkhanimitte sukhanimittasaññā,",
  "atk-s0504a:909_4": "taṃ sandhāya vuttaṃ.",
  "atk-s0504a:909_5": "Evampi “sukhā,",
  "atk-s0504a:909_6": "bhikkhave,",
  "atk-s0504a:909_7": "vedanā dukkhato daṭṭhabbā”ti idaṃ pana kathanti?",
  "atk-s0504a:909_8": "Idaṃ pana vipariṇāmadassane sanniyojanatthaṃ vuttaṃ tassa tattha virāguppattiyā upāyabhāvato sukhavedanāya bahudukkhānugatabhāvato ca.",
  "atk-s0504a:909_9": "Tathā hi dukkhassa hetubhāvato anekehi dukkhadhammehi anubaddhattā ca paṇḍitā sukhampi dukkhamicceva paṭipannā.",
  "atk-s0504a:910_0": "Evampi nattheva sukhā vedanā,",
  "atk-s0504a:910_1": "sukhahetūnaṃ niyamābhāvato.",
  "atk-s0504a:910_2": "Ye hi sukhavedanāya hetusammatā ghāsacchādanādayo,",
  "atk-s0504a:910_3": "te eva adhimattaṃ akāle ca paṭiseviyamānā dukkhavedanāya hetubhāvamāpajjanti.",
  "atk-s0504a:910_4": "Na ca yeneva hetunā sukhaṃ,",
  "atk-s0504a:910_5": "teneva dukkhanti yuttaṃ vattuṃ.",
  "atk-s0504a:910_6": "Tasmā na te sukhahetū,",
  "atk-s0504a:910_7": "dukkhantarāpagame pana aviññūnaṃ sukhasaññā yathā cirataraṃ ṭhānādiiriyāpathasamaṅgī hutvā tadaññairiyāpathasamāyoge",
  "atk-s0504a:910_8": "mahantañca bhāraṃ vahato bhāranikkhepe ceva vūpasame ca,",
  "atk-s0504a:910_9": "tasmā nattheva sukhanti?",
  "atk-s0504a:910_10": "Tayidaṃ sammadeva sukhahetuṃ apariññāya tassa niyamābhāvaparikappanaṃ.",
  "atk-s0504a:910_11": "Ārammaṇamattameva hi kevalaṃ sukhahetuṃ manasikatvā evaṃ vuttaṃ,",
  "atk-s0504a:910_12": "ajjhattikasarīrassa avatthāvisesaṃ samuditaṃ pana ekajjhaṃ tadubhayaṃ sukhādihetūti veditabbaṃ.",
  "atk-s0504a:910_13": "Yādisañca tadubhayaṃ sukhavedanāya hetu,",
  "atk-s0504a:910_14": "tādisaṃ na kadācipi dukkhavedanāya hetu hotīti vavatthitā eva sukhādihetu.",
  "atk-s0504a:910_15": "Yathā nāma tejodhātu sāliyavaḍākasassādīnaṃ yādisamavatthantaraṃ patvā sātamadhurabhāvahetu hoti,",
  "atk-s0504a:910_16": "na tādisameva patvā kadācipi asātaamadhurabhāvahetu hoti,",
  "atk-s0504a:910_17": "evaṃsampadamidaṃ daṭṭhabbaṃ.",
  "atk-s0504a:911_0": "Dukkhāpagameva kadāci sukhavedanantaraṃ upalabbhati.",
  "atk-s0504a:911_1": "Tattha sukheyeva sukhasaññā,",
  "atk-s0504a:911_2": "na dukkhāpagamamatte yathā addhānagamanaparissamakilantassa sambāhane iriyāpathaparivattane ca,",
  "atk-s0504a:911_3": "aññathā kālantarepi parissamāpagame tādisī sukhasaññā siyā.",
  "atk-s0504a:911_4": "Dukkhāpagamamatte pana sukhanti parikappanā vedanāvisesassa anupalabbhamānattā.",
  "atk-s0504a:911_5": "Ekanteneva cetaṃ evaṃ sampaṭicchitabbaṃ,",
  "atk-s0504a:911_6": "yato paṇītappaṇītāniyeva ārammaṇāni mahatā āyāsena sattā abhipatthayanti,",
  "atk-s0504a:911_7": "na ca nesaṃ yena kenaci yathāladdhamattena paccayena patikāraṃ kātuṃ sakkā taṇhuppādenāti.",
  "atk-s0504a:911_8": "Vedanāpaccayā hi taṇhāupādi,",
  "atk-s0504a:911_9": "tathābhāve ca sugandhamadhurasukhasamphassādivatthūnaṃ itarītarabhāvena sukhavisesasaññā jāyamānā katamassa",
  "atk-s0504a:911_10": "dukkhavisesassa apagamane ghānajivhākāyadvāresu,",
  "atk-s0504a:911_11": "sotadvāre ca dibbasaṅgītasadisapañcaṅgikatūriyasaddāvadhāraṇe.",
  "atk-s0504a:911_12": "Tasmā na dukkhavedanāyameva dukkhantarāpagame sukhasaññā,",
  "atk-s0504a:911_13": "nāpi kevale dukkhāpagamamatteti āgamato yuttitopi vavatthitā tisso vedanāti bhagavato vedanattayadesanā nītatthāyeva,",
  "atk-s0504a:911_14": "na neyyatthāti saññāpetabbaṃ.",
  "atk-s0504a:911_15": "Evañcetaṃ upeti,",
  "atk-s0504a:911_16": "iccetaṃ kusalaṃ, no ce,",
  "atk-s0504a:911_17": "kammaṃ katvā uyyojetabbo “gaccha yathāsukha”nti.",
  "atk-s0504a:912_0": "Evametā aññamaññapaṭipakkhasabhāvavavatthitalakkhaṇā eva tisso vedanā bhagavatā desitā.",
  "atk-s0504a:912_1": "Tañca kho vipassanākammikānaṃ yogāvacarānaṃ vedanāmukhena arūpakammaṭṭhānadassanatthaṃ.",
  "atk-s0504a:912_2": "Duvidhañhi kammaṭṭhānaṃ rūpakammaṭṭhānaṃ,",
  "atk-s0504a:912_3": "arūpakammaṭṭhānanti.",
  "atk-s0504a:912_4": "Tattha bhagavā rūpakammaṭṭhānaṃ kathento saṅkhepamanasikāravasena vā vitthāramanasikāravasena vā catudhātuvavatthānādivasena vā katheti.",
  "atk-s0504a:912_5": "Arūpakammaṭṭhānaṃ pana kathento phassavasena vā vedanāvasena vā cittavasena vā katheti.",
  "atk-s0504a:912_6": "Ekaccassa hi āpāthagate ārammaṇe āvajjato tattha cittacetasikānaṃ paṭhamābhinipāto phasso taṃ ārammaṇaṃ phusanto uppajjamāno pākaṭo hoti,",
  "atk-s0504a:912_7": "ekaccassa taṃ ārammaṇaṃ anubhavantī uppajjamānā vedanā pākaṭā hoti,",
  "atk-s0504a:912_8": "ekaccassa taṃ ārammaṇaṃ vijānantaṃ uppajjamānaṃ viññāṇaṃ pākaṭaṃ hoti.",
  "atk-s0504a:912_9": "Iti tesaṃ tesaṃ puggalānaṃ ajjhāsayena yathāpākaṭaṃ phassādimukhena tidhā arūpakammaṭṭhānaṃ katheti.",
  "atk-s0504a:913_0": "Tattha yassa phasso pākaṭo hoti,",
  "atk-s0504a:913_1": "sopi “na kevalaṃ phassova uppajjati,",
  "atk-s0504a:913_2": "tena saddhiṃ tadeva ārammaṇaṃ anubhavamānā vedanāpi uppajjati,",
  "atk-s0504a:913_3": "sañjānamānā saññāpi,",
  "atk-s0504a:913_4": "cetayamānā cetanāpi,",
  "atk-s0504a:913_5": "vijānamānaṃ viññāṇampi uppajjatī”ti phassapañcamakeyeva pariggaṇhāti.",
  "atk-s0504a:913_6": "Yassa vedanā pākaṭā hoti,",
  "atk-s0504a:913_7": "sopi “na kevalaṃ vedanāva uppajjati,",
  "atk-s0504a:913_8": "tāya saddhiṃ phusamāno phassopi uppajjati,",
  "atk-s0504a:913_9": "sañjānamānā saññāpi,",
  "atk-s0504a:913_10": "cetayamānā cetanāpi,",
  "atk-s0504a:913_11": "vijānamānaṃ viññāṇampi uppajjatī”ti phassapañcamakeyeva pariggaṇhāti.",
  "atk-s0504a:913_12": "Yassa viññāṇaṃ pākaṭaṃ hoti,",
  "atk-s0504a:913_13": "sopi “na kevalaṃ viññāṇameva uppajjati,",
  "atk-s0504a:913_14": "tena saddhiṃ tadevārammaṇaṃ phusamāno phassopi uppajjati,",
  "atk-s0504a:913_15": "anubhavamānā vedanāpi,",
  "atk-s0504a:913_16": "sañjānamānā saññāpi,",
  "atk-s0504a:913_17": "cetayamānā cetanāpi uppajjatī”ti phassapañcamakeyeva pariggaṇhāti.",
  "atk-s0504a:914_0": "So “ime phassapañcamakā dhammā kiṃnissitā”ti upadhārento “vatthunissitā”ti pajānāti.",
  "atk-s0504a:914_1": "Vatthu nāma karajakāyo.",
  "atk-s0504a:914_2": "Yaṃ sandhāya vuttaṃ “idañca pana me viññāṇaṃ etthasitaṃ etthapaṭibaddha”nti.",
  "atk-s0504a:914_3": "So atthato bhūtā ceva upādārūpāni ca,",
  "atk-s0504a:914_4": "evamettha vatthu rūpaṃ,",
  "atk-s0504a:914_5": "phassapañcamakā nāmanti nāmarūpamattameva passati.",
  "atk-s0504a:914_6": "Rūpañcettha rūpakkhandho,",
  "atk-s0504a:914_7": "nāmaṃ cattāro arūpino khandhāti pañcakkhandhamattaṃ hoti.",
  "atk-s0504a:914_8": "Nāmarūpavinimuttā hi pañcakkhandhā,",
  "atk-s0504a:914_9": "pañcakkhandhavinimuttaṃ vā nāmarūpaṃ natthi.",
  "atk-s0504a:914_10": "So “ime pañcakkhandhā kiṃhetukā”ti upaparikkhanto “avijjādihetukā”ti,",
  "atk-s0504a:914_11": "tato “paccayo ceva paccayuppannañca idaṃ,",
  "atk-s0504a:914_12": "añño satto vā puggalo vā natthi,",
  "atk-s0504a:914_13": "suddhasaṅkhārapuñjamattamevā”ti sappaccayanāmarūpavasena tilakkhaṇaṃ āropetvā vipassanāpaṭipāṭiyā “aniccaṃ dukkhamanattā”ti sammasanto vicarati.",
  "atk-s0504a:914_14": "So “ajja ajjā”ti paṭivedhaṃ ākaṅkhamāno tathārūpe samaye utusappāyaṃ,",
  "atk-s0504a:914_15": "puggalasappāyaṃ,",
  "atk-s0504a:914_16": "bhojanasappāyaṃ,",
  "atk-s0504a:914_17": "dhammassavanasappāyaṃ vā labhitvā ekapallaṅkena nisinnova vipassanaṃ matthakaṃ pāpetvā arahatte patiṭṭhāti.",
  "atk-s0504a:914_18": "Evaṃ imesaṃ tiṇṇaṃ janānaṃ yāva arahattā kammaṭṭhānaṃ veditabbaṃ.",
  "atk-s0504a:914_19": "Idha pana bhagavā vedanāvasena bujjhanakānaṃ ajjhāsayena arūpakammaṭṭhānaṃ kathento vedanāvasena kathesi. Tattha –",
  "atk-s0504a:915_0": "“Lakkhaṇañca adhiṭṭhānaṃ, uppatti anusayo tathā;",
  "atk-s0504a:916_0": "Ṭhānaṃ pavattikālo ca, indriyañca dvidhāditā”ti. –",
  "atk-s0504a:917_0": "Idaṃ pakiṇṇakaṃ veditabbaṃ –",
  "atk-s0504a:917_1": "tattha lakkhaṇaṃ heṭṭhā vuttameva.",
  "atk-s0504a:917_2": "Adhiṭṭhānanti phasso.",
  "atk-s0504a:917_3": "“Phassapaccayā vedanā”ti hi vacanato phasso vedanāya adhiṭṭhānaṃ.",
  "atk-s0504a:917_4": "Tathā hi so vedanādhiṭṭhānabhāvato niccammagāvīupamāya upamito.",
  "atk-s0504a:917_5": "Tattha sukhavedanīyo phasso sukhāya vedanāya adhiṭṭhānaṃ,",
  "atk-s0504a:917_6": "dukkhavedanīyo phasso dukkhāya vedanāya,",
  "atk-s0504a:917_7": "adukkhamasukhavedanīyo phasso adukkhamasukhāya vedanāya adhiṭṭhānaṃ,",
  "atk-s0504a:917_8": "āsannakāraṇanti attho.",
  "atk-s0504a:917_9": "Vedanā kassa padaṭṭhānaṃ?",
  "atk-s0504a:917_10": "“Vedanāpaccayā taṇhā”ti vacanato taṇhāya padaṭṭhānaṃ abhipatthanīyabhāvato.",
  "atk-s0504a:917_11": "Sukhā vedanā tāva taṇhāya padaṭṭhānaṃ hotu,",
  "atk-s0504a:917_12": "itarā pana kathanti?",
  "atk-s0504a:917_13": "Vuccate sukhasamaṅgīpi tāva taṃsadisaṃ tato vā uttaritaraṃ sukhaṃ abhipattheti,",
  "atk-s0504a:917_14": "kimaṅga pana dukkhasamaṅgībhūto.",
  "atk-s0504a:917_15": "Adukkhamasukhā ca santabhāvena sukhamicceva vuccatīti tissopi vedanā taṇhāya padaṭṭhānaṃ.",
  "atk-s0504a:918_0": "Uppattīti uppattikāraṇaṃ.",
  "atk-s0504a:918_1": "Iṭṭhārammaṇabhūtā hi sattasaṅkhārā sukhavedanāya uppattikāraṇaṃ,",
  "atk-s0504a:918_2": "te eva aniṭṭhārammaṇabhūtā dukkhavedanāya,",
  "atk-s0504a:918_3": "majjhattārammaṇabhūtā adukkhamasukhāya.",
  "atk-s0504a:918_4": "Vipākato tadākāraggahaṇato cettha iṭṭhāniṭṭhatā veditabbā.",
  "atk-s0504a:919_0": "Anusayoti imāsu tīsu vedanāsu sukhāya vedanāya rāgānusayo anuseti,",
  "atk-s0504a:919_1": "dukkhāya vedanāya paṭighānusayo,",
  "atk-s0504a:919_2": "adukkhamasukhāya vedanāya avijjānusayo anuseti.",
  "atk-s0504a:919_3": "Vuttañhetaṃ –",
  "atk-s0504a:920_0": "“Sukhāya kho, āvuso visākha, vedanāya rāgānusayo anusetī”tiādi.",
  "atk-s0504a:921_0": "Diṭṭhimānānusayā cettha rāgapakkhiyā kātabbā.",
  "atk-s0504a:921_1": "Sukhābhinandanena hi diṭṭhigatikā “sassata”ntiādinā sakkāye abhinivisanti,",
  "atk-s0504a:921_2": "mānajātikā ca mānaṃ jappenti “seyyohamasmī”tiādinā.",
  "atk-s0504a:921_3": "Vicikicchānusayo pana avijjāpakkhiko kātabbo.",
  "atk-s0504a:921_4": "Tathā hi vuttaṃ paṭiccasamuppādavibhaṅge “vedanāpaccayā vicikicchā”ti.",
  "atk-s0504a:921_5": "Anusayānañca tattha tattha santāne appahīnabhāvena thāmagamanaṃ.",
  "atk-s0504a:921_6": "Tasmā “sukhāya vedanāya rāgānusayo anusetī”ti maggena appahīnattā anurūpakāraṇalābhe uppajjanāraho rāgo,",
  "atk-s0504a:921_7": "tattha sayito viya hotīti attho.",
  "atk-s0504a:921_8": "Esa nayo sesesupi.",
  "atk-s0504a:922_0": "Ṭhānanti kāyo cittañca vedanāya ṭhānaṃ.",
  "atk-s0504a:922_1": "Vuttañhetaṃ –",
  "atk-s0504a:922_2": "“yaṃ tasmiṃ samaye kāyikaṃ sukhaṃ kāyasamphassajaṃ sātaṃ sukhaṃ vedayitaṃ.",
  "atk-s0504a:922_3": "Yaṃ tasmiṃ samaye cetasikaṃ sukhaṃ cetosamphassajaṃ sātaṃ sukhaṃ vedayita”nti ca.",
  "atk-s0504a:923_0": "Pavattikāloti pavattikkhaṇo,",
  "atk-s0504a:923_1": "pavattanākalanañca.",
  "atk-s0504a:923_2": "Pavattikkhaṇena hi sukhadukkhavedanānaṃ sukhadukkhabhāvo vavatthito. Yathāha –",
  "atk-s0504a:924_0": "“Sukhā kho,",
  "atk-s0504a:924_1": "āvuso visākha,",
  "atk-s0504a:924_2": "vedanā ṭhitisukhā vipariṇāmadukkhā,",
  "atk-s0504a:924_3": "dukkhā kho,",
  "atk-s0504a:924_4": "āvuso visākha,",
  "atk-s0504a:924_5": "vedanā ṭhitidukkhā vipariṇāmasukhā”ti.",
  "atk-s0504a:925_0": "Sukhāya vedanāya atthibhāvo sukhaṃ,",
  "atk-s0504a:925_1": "natthibhāvo dukkhaṃ.",
  "atk-s0504a:925_2": "Dukkhāya vedanāya atthibhāvo dukkhaṃ,",
  "atk-s0504a:925_3": "natthibhāvo sukhanti attho.",
  "atk-s0504a:925_4": "Adukkhamasukhāya vedanāya pavattanākalanaṃ pavattiyā ākalanaṃ anākalanañca jānanaṃ ajānanañca sukhadukkhabhāvavavatthānaṃ.",
  "atk-s0504a:925_5": "Vuttampi cetaṃ –",
  "atk-s0504a:926_0": "“Adukkhamasukhā kho, āvuso visākha, vedanā ñāṇasukhā aññāṇadukkhā”ti.",
  "atk-s0504a:927_0": "Indriyanti etā hi sukhādayo tisso vedanā sukhindriyaṃ,",
  "atk-s0504a:927_1": "dukkhindriyaṃ,",
  "atk-s0504a:927_2": "somanassindriyaṃ,",
  "atk-s0504a:927_3": "domanassindriyaṃ,",
  "atk-s0504a:927_4": "upekkhindriyanti adhipateyyaṭṭhena indriyato pañcadhā vibhattā.",
  "atk-s0504a:927_5": "Kāyikañhi sātaṃ sukhindriyanti vuttaṃ,",
  "atk-s0504a:927_6": "asātaṃ dukkhindriyanti.",
  "atk-s0504a:927_7": "Mānasaṃ pana sātaṃ somanassindriyanti vuttaṃ,",
  "atk-s0504a:927_8": "asātaṃ domanassindriyanti.",
  "atk-s0504a:927_9": "Duvidhampi neva sātaṃ nāsātaṃ upekkhindriyanti.",
  "atk-s0504a:927_10": "Kiṃ panettha kāraṇaṃ –",
  "atk-s0504a:927_11": "yathā kāyikacetasikā sukhadukkhavedanā “sukhindriyaṃ somanassindriyaṃ,",
  "atk-s0504a:927_12": "dukkhindriyaṃ domanassindriya”nti vibhajitvā vuttā,",
  "atk-s0504a:927_13": "na evaṃ adukkhamasukhāti?",
  "atk-s0504a:927_14": "Bhedābhāvato.",
  "atk-s0504a:927_15": "Yatheva hi anuggahasabhāvā bādhakasabhāvā ca sukhadukkhavedanā aññathā kāyassa anuggahaṃ bādhakañca karonti,",
  "atk-s0504a:927_16": "cittassa ca aññathā,",
  "atk-s0504a:927_17": "na evaṃ adukkhamasukhā,",
  "atk-s0504a:927_18": "tasmā bhedābhāvato vibhajitvā na vuttā.",
  "atk-s0504a:928_0": "Dvidhāditāti sabbāpi hi vedanā vedayitaṭṭhena ekavidhāpi nissayabhedena duvidhā –",
  "atk-s0504a:928_1": "kāyikā cetasikāti, sukhā, dukkhā,",
  "atk-s0504a:928_2": "adukkhamasukhāti tividhā,",
  "atk-s0504a:928_3": "catuyonivasena catubbidhā,",
  "atk-s0504a:928_4": "indriyavasena,",
  "atk-s0504a:928_5": "gativasena ca pañcavidhā,",
  "atk-s0504a:928_6": "dvāravasena ca ārammaṇavasena ca chabbidhā,",
  "atk-s0504a:928_7": "sattaviññāṇadhātuyogena sattavidhā,",
  "atk-s0504a:928_8": "aṭṭhalokadhammapaccayatāya aṭṭhavidhā,",
  "atk-s0504a:928_9": "sukhādīnaṃ paccekaṃ atītādivibhāgena navavidhā,",
  "atk-s0504a:928_10": "tā eva ajjhattabahiddhābhedena aṭṭhārasavidhā,",
  "atk-s0504a:928_11": "tathā rūpādīsu chasu ārammaṇesu ekekasmiṃ sukhādivasena tisso tisso katvā.",
  "atk-s0504a:928_12": "Rūpārammaṇasmiñhi sukhāpi uppajjati, dukkhāpi,",
  "atk-s0504a:928_13": "adukkhamasukhāpi,",
  "atk-s0504a:928_14": "evaṃ itaresupi.",
  "atk-s0504a:928_15": "Atha vā aṭṭhārasamanopavicāravasena aṭṭhārasa.",
  "atk-s0504a:928_16": "Vuttañhi –",
  "atk-s0504a:929_0": "“Cakkhunā rūpaṃ disvā somanassaṭṭhāniyaṃ rūpaṃ upavicarati,",
  "atk-s0504a:929_1": "domanassaṭṭhāniyaṃ,",
  "atk-s0504a:929_2": "upekkhāṭṭhāniyaṃ rūpaṃ upavicarati,",
  "atk-s0504a:929_3": "sotena saddaṃ…pe…",
  "atk-s0504a:929_4": "manasā dhammaṃ viññāya somanassaṭṭhāniyaṃ dhammaṃ upavicarati,",
  "atk-s0504a:929_5": "domanassaṭṭhāniyaṃ,",
  "atk-s0504a:929_6": "upekkhāṭṭhāniyaṃ dhammaṃ upavicaratī”ti.",
  "atk-s0504a:930_0": "Evaṃ aṭṭhārasavidhā honti.",
  "atk-s0504a:930_1": "Tathā cha gehassitāni somanassāni,",
  "atk-s0504a:930_2": "cha gehassitāni domanassāni,",
  "atk-s0504a:930_3": "cha gehassitā upekkhā,",
  "atk-s0504a:930_4": "tathā nekkhammassitā somanassādayoti evaṃ chattiṃsavidhā.",
  "atk-s0504a:930_5": "Atīte chattiṃsa,",
  "atk-s0504a:930_6": "anāgate chattiṃsa,",
  "atk-s0504a:930_7": "paccuppanne chattiṃsāti aṭṭhuttarasatampi bhavanti.",
  "atk-s0504a:930_8": "Evamettha dvidhāditā veditabbāti.",
  "atk-s0504a:931_0": "Pakiṇṇakakathā niṭṭhitā.",
  "atk-s0504a:932_0": "Gāthāsu samāhitoti upacārappanābhedena samādhinā samāhito.",
  "atk-s0504a:932_1": "Tena samathabhāvanānuyogaṃ dasseti.",
  "atk-s0504a:932_2": "Sampajānoti sātthakasampajaññādinā catubbidhena sampajaññena sampajāno.",
  "atk-s0504a:932_3": "Tena vipassanānuyogaṃ dasseti.",
  "atk-s0504a:932_4": "Satoti satokārī.",
  "atk-s0504a:932_5": "Tena samathavipassanānayena dhammā bhāvanāpāripūriṃ gacchanti.",
  "atk-s0504a:932_6": "Tena samannāgatattaṃ dasseti.",
  "atk-s0504a:932_7": "Vedanā ca pajānātīti “imā vedanā,",
  "atk-s0504a:932_8": "ettakā vedanā”ti sabhāvato vibhāgato “aniccā dukkhā vipariṇāmadhammā”ti aniccādilakkhaṇato ca pubbabhāge",
  "atk-s0504a:932_9": "tīhi pariññāhi parijānanto vipassanaṃ vaḍḍhetvā ariyamaggena pariññāpaṭivedhena pajānāti.",
  "atk-s0504a:932_10": "Vedanānañca sambhavanti samudayasaccaṃ.",
  "atk-s0504a:932_11": "Yattha cetā nirujjhantīti ettāvatā vedanā yattha nirujjhanti,",
  "atk-s0504a:932_12": "taṃ nirodhasaccaṃ.",
  "atk-s0504a:932_13": "Khayagāminanti vedanānaṃ khayagāminaṃ ariyamaggañca pajānātīti sambandho.",
  "atk-s0504a:932_14": "Vedanānaṃ khayāti evaṃ cattāri saccāni paṭivijjhantena ariyamaggena vedanānaṃ anuppādanirodhā.",
  "atk-s0504a:932_15": "Nicchāto parinibbutoti nittaṇho,",
  "atk-s0504a:932_16": "pahīnataṇho,",
  "atk-s0504a:932_17": "kilesaparinibbānena,",
  "atk-s0504a:932_18": "khandhaparinibbānena ca parinibbuto hoti.",
  "atk-s0504a:933_0": "Tatiyasuttavaṇṇanā niṭṭhitā.",
  "atk-s0504a:934_0": "4. Dutiyavedanāsuttavaṇṇanā",
  "atk-s0504a:935_0": "53.",
  "atk-s0504a:935_1": "Catutthe dukkhato daṭṭhabbāti sukhavedanā vipariṇāmadukkhavasena dukkhāti ñāṇacakkhunā passitabbā.",
  "atk-s0504a:935_2": "Sallato daṭṭhabbāti dunnīharaṇaṭṭhena antotudanaṭṭhena pīḷanaṭṭhena dukkhadukkhabhāvena dukkhavedanā sallanti passitabbā.",
  "atk-s0504a:935_3": "Aniccatoti hutvā abhāvato udayabbayavantato tāvakālikato niccapaṭipakkhato ca adukkhamasukhā vedanā aniccāti passitabbā.",
  "atk-s0504a:935_4": "Kāmañcettha sabbāpi vedanā aniccato passitabbā,",
  "atk-s0504a:935_5": "aniccadassanato pana sātisayaṃ virāganimittaṃ dukkhadassananti imamatthaṃ dassento satthā “sukhā,",
  "atk-s0504a:935_6": "bhikkhave,",
  "atk-s0504a:935_7": "vedanā dukkhato daṭṭhabbā,",
  "atk-s0504a:935_8": "dukkhā vedanā sallato daṭṭhabbā”ti āha.",
  "atk-s0504a:935_9": "Atha vā yattha puthujjanā sukhābhinivesino,",
  "atk-s0504a:935_10": "tattha nibbedajananatthaṃ tathā vuttaṃ.",
  "atk-s0504a:935_11": "Tenassā saṅkhāradukkhatāya dukkhabhāvo dassito.",
  "atk-s0504a:935_12": "Yadaniccaṃ,",
  "atk-s0504a:935_13": "taṃ dukkhanti vipariṇāmadukkhatāya “sukhā,",
  "atk-s0504a:935_14": "bhikkhave,",
  "atk-s0504a:935_15": "vedanā dukkhato daṭṭhabbā”ti vatvā “sukhāpi tāva edisī,",
  "atk-s0504a:935_16": "dukkhā nu kho kīdisī”ti cintentānaṃ dukkhadukkhatāya “dukkhā vedanā sallato daṭṭhabbā”ti āha,",
  "atk-s0504a:935_17": "itarā pana saṅkhāradukkhatāya eva dukkhāti dassento “adukkhamasukhā vedanā aniccato daṭṭhabbā”ti avoca.",
  "atk-s0504a:936_0": "Ettha ca “sukhā vedanā dukkhato daṭṭhabbā”ti etena rāgassa samugghātanūpāyo dassito.",
  "atk-s0504a:936_1": "Sukhavedanāya hi rāgānusayo anuseti.",
  "atk-s0504a:936_2": "“Dukkhā vedanā sallato daṭṭhabbā”ti etena dosassa samugghātanūpāyo dassito.",
  "atk-s0504a:936_3": "Dukkhavedanāya hi paṭighānusayo anuseti.",
  "atk-s0504a:936_4": "“Adukkhamasukhā vedanā aniccato daṭṭhabbā”ti etena mohassa samugghātanūpāyo dassito.",
  "atk-s0504a:936_5": "Adukkhamasukhavedanāya hi avijjānusayo anuseti.",
  "atk-s0504a:937_0": "Tathā paṭhamena taṇhāsaṃkilesassa pahānaṃ dassitaṃ tassa sukhassādahetukattā,",
  "atk-s0504a:937_1": "dutiyena duccaritasaṃkilesassa pahānaṃ.",
  "atk-s0504a:937_2": "Yathābhūtañhi dukkhaṃ aparijānantā tassa pariharaṇatthaṃ duccaritaṃ caranti.",
  "atk-s0504a:937_3": "Tatiyena diṭṭhisaṃkilesassa pahānaṃ aniccato passantassa diṭṭhisaṃkilesābhāvato avijjānimittattā diṭṭhisaṃkilesassa,",
  "atk-s0504a:937_4": "avijjānimittañca adukkhamasukhā vedanā.",
  "atk-s0504a:937_5": "Paṭhamena vā vipariṇāmadukkhapariññā,",
  "atk-s0504a:937_6": "dutiyena dukkhadukkhapariññā,",
  "atk-s0504a:937_7": "tatiyena saṅkhāradukkhapariññā.",
  "atk-s0504a:937_8": "Paṭhamena vā iṭṭhārammaṇapariññā,",
  "atk-s0504a:937_9": "dutiyena aniṭṭhārammaṇapariññā,",
  "atk-s0504a:937_10": "tatiyena majjhattārammaṇapariññā.",
  "atk-s0504a:937_11": "Virattesu hi tadārammaṇadhammesu ārammaṇānipi virattāneva hontīti.",
  "atk-s0504a:937_12": "Paṭhamena vā rāgappahānaparikittanena dukkhānupassanāya appaṇihitavimokkho dīpito hoti,",
  "atk-s0504a:937_13": "dutiyena dosappahānaparikittanena aniccānupassanāya animittavimokkho,",
  "atk-s0504a:937_14": "tatiyena mohappahānaparikittanena anattānupassanāya suññatavimokkho dīpito hotīti veditabbaṃ.",
  "atk-s0504a:938_0": "Yatoti yadā, yasmā vā.",
  "atk-s0504a:938_1": "Ariyoti kilesehi ārakā ṭhito parisuddho.",
  "atk-s0504a:938_2": "Sammaddasoti sabbāsaṃ vedanānaṃ catunnampi vā saccānaṃ aviparītadassāvī.",
  "atk-s0504a:938_3": "Acchecchi taṇhanti vedanāmūlakaṃ taṇhaṃ aggamaggena chindi,",
  "atk-s0504a:938_4": "anavasesato samucchindi.",
  "atk-s0504a:938_5": "Vivattayi saṃyojananti dasavidhaṃ saṃyojanaṃ parivattayi,",
  "atk-s0504a:938_6": "nimmūlamakāsi.",
  "atk-s0504a:938_7": "Sammāti hetunā kāraṇena.",
  "atk-s0504a:938_8": "Mānābhisamayāti mānassa dassanābhisamayā,",
  "atk-s0504a:938_9": "pahānābhisamayā vā.",
  "atk-s0504a:938_10": "Arahattamaggo hi kiccavasena mānaṃ passati,",
  "atk-s0504a:938_11": "ayamassa dassanābhisamayo.",
  "atk-s0504a:938_12": "Tena diṭṭho pana so tāvadeva pahīyati diṭṭhavisena diṭṭhasattānaṃ jīvitaṃ viya,",
  "atk-s0504a:938_13": "ayamassa pahānābhisamayo.",
  "atk-s0504a:938_14": "Antamakāsi dukkhassāti evaṃ arahattamaggena mānassa diṭṭhattā pahīnattā ca sabbasseva vaṭṭadukkhassa",
  "atk-s0504a:938_15": "koṭisaṅkhātaṃ antaṃ paricchedaṃ parivaṭumaṃ akāsi,",
  "atk-s0504a:938_16": "antimasamussayamattāvasesaṃ dukkhamakāsīti vuttaṃ hoti.",
  "atk-s0504a:939_0": "Gāthāsu yoti yo ariyasāvako.",
  "atk-s0504a:939_1": "Addāti addasa,",
  "atk-s0504a:939_2": "sukhavedanaṃ dukkhato passīti attho.",
  "atk-s0504a:939_3": "Sukhavedanā hi visamissaṃ viya bhojanaṃ paribhogakāle assādaṃ dadamānā vipariṇāmakāle dukkhāyevāti.",
  "atk-s0504a:939_4": "Dukkhamaddakkhi sallatoti yathā sallaṃ sarīraṃ anupavisantampi paviṭṭhampi uddhariyamānampi pīḷameva janeti,",
  "atk-s0504a:939_5": "evaṃ dukkhavedanā uppajjamānāpi ṭhitippattāpi bhijjamānāpi vibādhatiyevāti taṃ sallato vipassīti vuttaṃ.",
  "atk-s0504a:939_6": "Addakkhi naṃ aniccatoti sukhadukkhato santasabhāvatāya santatarajātikampi naṃ adukkhamasukhaṃ aniccantikatāya aniccato passi.",
  "atk-s0504a:940_0": "Sa ve sammaddasoti so evaṃ tissannaṃ vedanānaṃ sammadeva dukkhādito dassāvī.",
  "atk-s0504a:940_1": "Yatoti yasmā.",
  "atk-s0504a:940_2": "Tatthāti vedanāyaṃ.",
  "atk-s0504a:940_3": "Vimuccatīti samucchedavimuttivasena vimuccati.",
  "atk-s0504a:940_4": "Idaṃ vuttaṃ hoti –",
  "atk-s0504a:940_5": "yasmā sukhādīni dukkhādito addasa,",
  "atk-s0504a:940_6": "tasmā tattha vedanāya tappaṭibaddhachandarāgappahānena samucchedavasena vimuccati.",
  "atk-s0504a:940_7": "Yaṃsadde hi vutte taṃsaddo āharitvā vattabbo.",
  "atk-s0504a:940_8": "Atha vā yatoti kāyavācācittehi saṃyato yatatto,",
  "atk-s0504a:940_9": "yatati padahatīti vā yato,",
  "atk-s0504a:940_10": "āyatatīti attho.",
  "atk-s0504a:940_11": "Abhiññāvositoti vedanāmukhena catusaccakammaṭṭhānaṃ bhāvetvā chaṭṭhābhiññāya pariyosito katakicco.",
  "atk-s0504a:940_12": "Santoti rāgādikilesavūpasamena santo.",
  "atk-s0504a:940_13": "Yogātigoti kāmayogādiṃ catubbidhampi yogaṃ atikkanto.",
  "atk-s0504a:940_14": "Ubhayahitamunanato munīti.",
  "atk-s0504a:941_0": "Catutthasuttavaṇṇanā niṭṭhitā.",
  "atk-s0504a:942_0": "5. Paṭhamaesanāsuttavaṇṇanā",
  "atk-s0504a:943_0": "54.",
  "atk-s0504a:943_1": "Pañcame esanāti gavesanā pariyesanā magganā.",
  "atk-s0504a:943_2": "Tā vibhāgato dassetuṃ “kāmesanā”tiādi vuttaṃ.",
  "atk-s0504a:943_3": "Tattha kāmesanāti kāmānaṃ esanā,",
  "atk-s0504a:943_4": "kāmasaṅkhātā vā esanā kāmesanā.",
  "atk-s0504a:943_5": "Vuttañhetaṃ –",
  "atk-s0504a:944_0": "“Tattha katamā kāmesanā?",
  "atk-s0504a:944_1": "Yo kāmesu kāmacchando, kāmarāgo,",
  "atk-s0504a:944_2": "kāmanandī,",
  "atk-s0504a:944_3": "kāmasneho,",
  "atk-s0504a:944_4": "kāmapipāsā,",
  "atk-s0504a:944_5": "kāmamucchā,",
  "atk-s0504a:944_6": "kāmajjhosānaṃ,",
  "atk-s0504a:944_7": "ayaṃ vuccati kāmesanā”ti.",
  "atk-s0504a:945_0": "Tasmā kāmarāgo kāmesanāti veditabbo. Bhavesanāyapi eseva nayo. Vuttampi cetaṃ –",
  "atk-s0504a:946_0": "“Tattha katamā bhavesanā? Yo bhavesu bhavacchando…pe… bhavajjhosānaṃ, ayaṃ vuccati bhavesanā”ti.",
  "atk-s0504a:947_0": "Tasmā bhavesanarāgo rūpārūpabhavapatthanā bhavesanāti veditabbā.",
  "atk-s0504a:947_1": "Brahmacariyassa esanā brahmacariyesanā. Yathāha –",
  "atk-s0504a:948_0": "“Tattha katamā brahmacariyesanā?",
  "atk-s0504a:948_1": "Sassato lokoti vā,",
  "atk-s0504a:948_2": "asassato lokoti vā,",
  "atk-s0504a:948_3": "antavā lokoti vā,",
  "atk-s0504a:948_4": "anantavā lokoti vā,",
  "atk-s0504a:948_5": "taṃ jīvaṃ taṃ sarīranti vā,",
  "atk-s0504a:948_6": "aññaṃ jīvaṃ aññaṃ sarīranti vā,",
  "atk-s0504a:948_7": "hoti tathāgato paraṃ maraṇāti vā,",
  "atk-s0504a:948_8": "na hoti tathāgato paraṃ maraṇāti vā,",
  "atk-s0504a:948_9": "hoti ca na ca hoti tathāgato paraṃ maraṇāti vā,",
  "atk-s0504a:948_10": "neva hoti na na hoti tathāgato paraṃ maraṇāti vā,",
  "atk-s0504a:948_11": "yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ",
  "atk-s0504a:948_12": "gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyesaggāho,",
  "atk-s0504a:948_13": "ayaṃ vuccati brahmacariyesanā”ti.",
  "atk-s0504a:949_0": "Tasmā diṭṭhigatasammatassa brahmacariyassa esanā diṭṭhibrahmacariyesanāti veditabbāti.",
  "atk-s0504a:949_1": "Ettāvatā rāgadiṭṭhiyo esanāti dassitā honti.",
  "atk-s0504a:949_2": "Na kevalañca rāgadiṭṭhiyova esanā,",
  "atk-s0504a:949_3": "tadekaṭṭhaṃ kammampi.",
  "atk-s0504a:949_4": "Vuttampi cetaṃ –",
  "atk-s0504a:950_0": "“Tattha katamā kāmesanā?",
  "atk-s0504a:950_1": "Kāmarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "atk-s0504a:950_2": "ayaṃ vuccati kāmesanā.",
  "atk-s0504a:950_3": "Tattha katamā bhavesanā?",
  "atk-s0504a:950_4": "Bhavarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "atk-s0504a:950_5": "ayaṃ vuccati bhavesanā.",
  "atk-s0504a:950_6": "Tattha katamā brahmacariyesanā?",
  "atk-s0504a:950_7": "Antaggāhikā diṭṭhi tadekaṭṭhaṃ akusalaṃ kāyakammaṃ,",
  "atk-s0504a:950_8": "vacīkammaṃ,",
  "atk-s0504a:950_9": "manokammaṃ,",
  "atk-s0504a:950_10": "ayaṃ vuccati brahmacariyesanā”ti –",
  "atk-s0504a:951_0": "Evametā tisso esanā veditabbā.",
  "atk-s0504a:952_0": "Gāthāsu sambhavanti ettha esanānaṃ uppattihetubhūtā avijjādayo taṇhā cāti sambhavo,",
  "atk-s0504a:952_1": "samudayoti attho.",
  "atk-s0504a:952_2": "Yattha cetā nirujjhantīti brahmacariyesanā paṭhamamaggena nirujjhati,",
  "atk-s0504a:952_3": "kāmesanā anāgāmimaggena,",
  "atk-s0504a:952_4": "bhavesanā arahattamaggena nirujjhatīti veditabbaṃ.",
  "atk-s0504a:952_5": "Sesaṃ vuttanayameva.",
  "atk-s0504a:953_0": "Pañcamasuttavaṇṇanā niṭṭhitā.",
  "atk-s0504a:954_0": "6. Dutiyaesanāsuttavaṇṇanā",
  "atk-s0504a:955_0": "55.",
  "atk-s0504a:955_1": "Chaṭṭhe brahmacariyesanā sahāti brahmacariyesanāya saddhiṃ.",
  "atk-s0504a:955_2": "Vibhattilopena hi ayaṃ niddeso,",
  "atk-s0504a:955_3": "karaṇatthe vā etaṃ paccattavacanaṃ.",
  "atk-s0504a:955_4": "Idaṃ vuttaṃ hoti “brahmacariyesanāya saddhiṃ kāmesanā,",
  "atk-s0504a:955_5": "bhavesanāti tisso esanā”ti.",
  "atk-s0504a:955_6": "Tāsu brahmacariyesanaṃ sarūpato dassetuṃ “itisaccaparāmāso,",
  "atk-s0504a:955_7": "diṭṭhiṭṭhānā samussayā”ti vuttaṃ.",
  "atk-s0504a:955_8": "Tassattho –",
  "atk-s0504a:955_9": "iti evaṃ saccanti parāmāso itisaccaparāmāso.",
  "atk-s0504a:955_10": "Idameva saccaṃ,",
  "atk-s0504a:955_11": "moghamaññanti diṭṭhiyā pavattiākāraṃ dasseti.",
  "atk-s0504a:955_12": "Diṭṭhiyo eva sabbānatthahetubhāvato diṭṭhiṭṭhānā.",
  "atk-s0504a:955_13": "Vuttañhetaṃ –",
  "atk-s0504a:955_14": "“micchādiṭṭhiparamāhaṃ,",
  "atk-s0504a:955_15": "bhikkhave,",
  "atk-s0504a:955_16": "vajjaṃ vadāmī”ti.",
  "atk-s0504a:955_17": "Tā eva ca uparūpari vaḍḍhamānā lobhādikilesasamussayena ca samussayā,",
  "atk-s0504a:955_18": "“idameva saccaṃ,",
  "atk-s0504a:955_19": "moghamañña”nti micchābhinivisamānā sabbānatthahetubhūtā kilesadukkhūpacayahetubhūtā ca diṭṭhiyo brahmacariyesanāti vuttaṃ hoti.",
  "atk-s0504a:955_20": "Etena pavattiākārato nibbattito ca brahmacariyesanā dassitāti veditabbā.",
  "atk-s0504a:956_0": "Sabbarāgavirattassāti sabbehi kāmarāgabhavarāgehi virattassa.",
  "atk-s0504a:956_1": "Tato eva taṇhakkhayasaṅkhāte nibbāne vimuttattā taṇhakkhayavimuttino arahato.",
  "atk-s0504a:956_2": "Esanā paṭinissaṭṭhāti kāmesanā,",
  "atk-s0504a:956_3": "bhavesanā ca sabbaso nissaṭṭhā pahīnā.",
  "atk-s0504a:956_4": "Diṭṭhiṭṭhānā samūhatāti brahmacariyesanāsaṅkhātā diṭṭhiṭṭhānā ca paṭhamamaggeneva samugghātitā.",
  "atk-s0504a:956_5": "Esanānaṃ khayāti evametāsaṃ tissannaṃ esanānaṃ khayā anuppādanirodhā bhinnakilesattā.",
  "atk-s0504a:956_6": "Bhikkhūti ca sabbaso āsābhā vā.",
  "atk-s0504a:956_7": "Nirāsoti ca diṭṭhekaṭṭhassa vicikicchākathaṃkathāsallassa pahīnattā akathaṃkathīti ca vuccatīti.",
  "atk-s0504a:957_0": "Chaṭṭhasuttavaṇṇanā niṭṭhitā.",
  "atk-s0504a:958_0": "7-8. Āsavasuttadvayavaṇṇanā",
  "atk-s0504a:959_0": "56- 57.",
  "atk-s0504a:959_1": "Sattame kāmāsavoti kāmesu āsavo,",
  "atk-s0504a:959_2": "kāmasaṅkhāto vā āsavo kāmāsavo,",
  "atk-s0504a:959_3": "atthato pana kāmarāgo rūpādiabhirati ca kāmāsavo.",
  "atk-s0504a:959_4": "Rūpārūpabhavesu chandarāgo jhānanikanti sassatadiṭṭhisahagato rāgo bhavapatthanā ca bhavāsavo.",
  "atk-s0504a:959_5": "Avijjāva avijjāsavo.",
  "atk-s0504a:960_0": "Āsavānañca sambhavanti ettha ayonisomanasikāro avijjādayo ca kilesā āsavānaṃ sambhavo. Vuttañhetaṃ –",
  "atk-s0504a:961_0": "“Ayoniso, bhikkhave, manasikaroto anuppannā ceva āsavā uppajjanti, uppannā ca āsavā pavaḍḍhantī”ti.",
  "atk-s0504a:962_0": "“Avijjā, bhikkhave, pubbaṅgamā akusalānaṃ dhammānaṃ samāpattiyā anvadeva ahirikaṃ anottappa”nti ca.",
  "atk-s0504a:963_0": "Maggañca khayagāminanti āsavānaṃ khayagāminaṃ ariyamaggañca.",
  "atk-s0504a:963_1": "Tattha kāmāsavo anāgāmimaggena pahīyati,",
  "atk-s0504a:963_2": "bhavāsavo avijjāsavo ca arahattamaggena.",
  "atk-s0504a:963_3": "Kāmupādānaṃ viya kāmāsavopi aggamaggavajjhoti ca vadanti.",
  "atk-s0504a:963_4": "Sesaṃ vuttanayameva.",
  "atk-s0504a:963_5": "Aṭṭhame apubbaṃ natthi.",
  "atk-s0504a:964_0": "Sattamaaṭṭhamasuttavaṇṇanā niṭṭhitā.",
  "atk-s0504a:965_0": "9. Taṇhāsuttavaṇṇanā",
  "atk-s0504a:966_0": "58.",
  "atk-s0504a:966_1": "Navame taṇhāyanaṭṭhena taṇhā,",
  "atk-s0504a:966_2": "rūpādivisayaṃ tasatīti vā taṇhā.",
  "atk-s0504a:966_3": "Idāni taṃ vibhajitvā dassetuṃ “kāmataṇhā”tiādi vuttaṃ.",
  "atk-s0504a:966_4": "Tattha pañcakāmaguṇiko rāgo kāmataṇhā.",
  "atk-s0504a:966_5": "Rūpārūpabhavesu chandarāgo jhānanikanti sassatadiṭṭhisahagato rāgo bhavavasena patthanā ca bhavataṇhā.",
  "atk-s0504a:966_6": "Ucchedadiṭṭhisahagato rāgo vibhavataṇhā.",
  "atk-s0504a:966_7": "Apica pacchimataṇhādvayaṃ ṭhapetvā sesā sabbāpi taṇhā kāmataṇhā eva. Yathāha –",
  "atk-s0504a:967_0": "“Tattha katamā bhavataṇhā?",
  "atk-s0504a:967_1": "Sassatadiṭṭhisahagato rāgo sārāgo cittassa sārāgo –",
  "atk-s0504a:967_2": "ayaṃ vuccati bhavataṇhā.",
  "atk-s0504a:967_3": "Tattha katamā vibhavataṇhā?",
  "atk-s0504a:967_4": "Ucchedadiṭṭhisahagato rāgo sārāgo cittassa sārāgo,",
  "atk-s0504a:967_5": "ayaṃ vuccati vibhavataṇhā.",
  "atk-s0504a:967_6": "Avasesā taṇhā kāmataṇhā”ti.",
  "atk-s0504a:968_0": "Imā ca tisso taṇhā rūpataṇhā…pe…",
  "atk-s0504a:968_1": "dhammataṇhāti visayabhedato paccekaṃ chabbidhāti katvā aṭṭhārasa honti.",
  "atk-s0504a:968_2": "Tā ajjhattarūpādīsu aṭṭhārasa,",
  "atk-s0504a:968_3": "bahiddhārūpādīsu aṭṭhārasāti chattiṃsa,",
  "atk-s0504a:968_4": "iti atītā chattiṃsa,",
  "atk-s0504a:968_5": "anāgatā chattiṃsa,",
  "atk-s0504a:968_6": "paccuppannā chattiṃsāti vibhāgato aṭṭhasataṃ honti.",
  "atk-s0504a:968_7": "Puna saṅgahe kariyamāne kālabhedaṃ anāmasitvā gayhamānā chattiṃseva honti,",
  "atk-s0504a:968_8": "rūpādīnaṃ ajjhattikabāhiravibhāge akariyamāne aṭṭhāraseva,",
  "atk-s0504a:968_9": "rūpādiārammaṇavibhāgamatte gayhamāne chaḷeva,",
  "atk-s0504a:968_10": "ārammaṇavibhāgampi akatvā gayhamānā tissoyeva hontīti.",
  "atk-s0504a:969_0": "Gāthāsu taṇhāyogenāti taṇhāsaṅkhātena yogena,",
  "atk-s0504a:969_1": "kāmayogena,",
  "atk-s0504a:969_2": "bhavayogena ca.",
  "atk-s0504a:969_3": "Saṃyuttāti sambandhā,",
  "atk-s0504a:969_4": "bhavādīsu saṃyojitā vā.",
  "atk-s0504a:969_5": "Tenevāha “rattacittā bhavābhave”ti.",
  "atk-s0504a:969_6": "Khuddake ceva mahante ca bhave laggacittāti attho.",
  "atk-s0504a:969_7": "Atha vā bhavoti sassatadiṭṭhi,",
  "atk-s0504a:969_8": "abhavoti ucchedadiṭṭhi.",
  "atk-s0504a:969_9": "Tasmā bhavābhave sassatucchedadiṭṭhīsu sattavisattacittāti.",
  "atk-s0504a:969_10": "Etena bhavataṇhā,",
  "atk-s0504a:969_11": "vibhavataṇhā ca dassitā.",
  "atk-s0504a:969_12": "Imasmiṃ pakkhe “taṇhāyogenā”ti iminā kāmataṇhāva dassitāti veditabbā.",
  "atk-s0504a:969_13": "Te yogayuttā mārassāti te evaṃbhūtā puggalā mārassa pāsasaṅkhātena yogena yuttā baddhā.",
  "atk-s0504a:969_14": "Rāgo hi mārayogo mārapāsoti vuccati. Yathāha –",
  "atk-s0504a:970_0": "“Antalikkhacaro pāso, yvāyaṃ carati mānaso;",
  "atk-s0504a:971_0": "Tena taṃ bādhayissāmi, na me samaṇa mokkhasī”ti. ;",
  "atk-s0504a:972_0": "Catūhi yogehi anupaddutattā yogakkhemaṃ,",
  "atk-s0504a:972_1": "nibbānaṃ arahattañca,",
  "atk-s0504a:972_2": "tassa anadhigamena ayogakkhemino.",
  "atk-s0504a:972_3": "Uparūpari kilesābhisaṅkhārānaṃ jananato janā, pāṇino.",
  "atk-s0504a:972_4": "Rūpādīsu sattā visattāti sattā.",
  "atk-s0504a:973_0": "“Khandhānañca paṭipāṭi, dhātuāyatanāna ca;",
  "atk-s0504a:974_0": "Abbocchinnaṃ vattamānā, saṃsāroti pavuccatī”ti. –",
  "atk-s0504a:975_0": "Evaṃ vuttaṃ khandhādīnaṃ aparāparuppattisaṅkhātaṃ saṃsāraṃ gacchanti,",
  "atk-s0504a:975_1": "tato na muccanti. Kasmā?",
  "atk-s0504a:975_2": "Taṇhāyogayuttattā.",
  "atk-s0504a:975_3": "Jātimaraṇagāmino punappunaṃ jananamaraṇasseva upagamanasīlāti.",
  "atk-s0504a:975_4": "Ettāvatā vaṭṭaṃ dassetvā idāni vivaṭṭaṃ dassetuṃ “ye ca taṇhaṃ pahantvānā”ti gāthamāha.",
  "atk-s0504a:975_5": "Sā heṭṭhā vuttanayattā suviññeyyāva.",
  "atk-s0504a:976_0": "Navamasuttavaṇṇanā niṭṭhitā.",
  "atk-s0504a:977_0": "10. Māradheyyasuttavaṇṇanā",
  "atk-s0504a:978_0": "59.",
  "atk-s0504a:978_1": "Dasamassa kā uppatti?",
  "atk-s0504a:978_2": "Ekadivasaṃ kira satthā sekkhabahulāya parisāya parivuto nisinno tesaṃ ajjhāsayaṃ oloketvā upari visesādhigamāya",
  "atk-s0504a:978_3": "ussāhaṃ janetuṃ asekkhabhūmiṃ thomento idaṃ suttaṃ abhāsi.",
  "atk-s0504a:978_4": "Tattha atikkammātiādīsu ayaṃ saṅkhepattho –",
  "atk-s0504a:978_5": "atikkamma atikkamitvā abhibhavitvā.",
  "atk-s0504a:978_6": "Māradheyyaṃ mārassa visayaṃ issariyaṭṭhānaṃ.",
  "atk-s0504a:978_7": "Ādiccova yathā ādicco abbhādiupakkilesavimutto attano iddhiyā ānubhāvena tejasāti tīhi guṇehi samannāgato",
  "atk-s0504a:978_8": "nabhaṃ abbhussakkamāno sabbaṃ ākāsagataṃ tamaṃ atikkamma atikkamitvā abhibhavitvā vidhamitvā virocati,  obhāsati, tapati;",
  "atk-s0504a:978_9": "evameva khīṇāsavo bhikkhu tīhi dhammehi samannāgato sabbupakkilesavimutto māradheyyasaṅkhātaṃ tebhūmakadhammappavattaṃ abhibhavitvā virocatīti.",
  "atk-s0504a:979_0": "Asekkhenāti ettha sikkhāsu jātāti sekkhā,",
  "atk-s0504a:979_1": "sattannaṃ sekkhānaṃ eteti vā sekkhā,",
  "atk-s0504a:979_2": "apariyositasikkhattā sayameva sikkhantīti vā sekkhā maggadhammā heṭṭhimaphalattayadhammā ca.",
  "atk-s0504a:979_3": "Aggaphaladhammā pana upari sikkhitabbābhāvena na sekkhāti asekkhā.",
  "atk-s0504a:979_4": "Yattha hi sekkhabhāvāsaṅkā atthi,",
  "atk-s0504a:979_5": "tatthāyaṃ paṭisedhoti lokiyadhammesu nibbāne ca asekkhabhāvānāpatti daṭṭhabbā.",
  "atk-s0504a:979_6": "Sīlasamādhipaññāsaṅkhātā hi sikkhā attano paṭipakkhakilesehi vippayuttā parisuddhā upakkilesānaṃ ārammaṇabhāvampi",
  "atk-s0504a:979_7": "anupagamanato sātisayaṃ sikkhāti vattuṃ yuttā,",
  "atk-s0504a:979_8": "aṭṭhasupi maggaphalesu vijjanti;",
  "atk-s0504a:979_9": "tasmā catumaggaheṭṭhimaphalattayadhammā viya arahattaphaladhammāpi “tāsu sikkhāsu jātā”ti ca,",
  "atk-s0504a:979_10": "taṃsikkhāsamaṅgino arahato itaresaṃ viya sekkhatte sati “sekkhassa ete”ti ca “sikkhā sīlaṃ etesa”nti",
  "atk-s0504a:979_11": "ca sekkhāti āsaṅkā siyunti tadāsaṅkānivattanatthaṃ asekkhāti yathāvuttasekkhabhāvappaṭisedhaṃ katvā vuttaṃ.",
  "atk-s0504a:979_12": "Arahattaphale pavattamānā hi sikkhā pariniṭṭhitakiccattā na sikkhākiccaṃ karonti,",
  "atk-s0504a:979_13": "kevalaṃ sikkhāphalabhāvena pavattanti.",
  "atk-s0504a:979_14": "Tasmā tā na sikkhāvacanaṃ arahanti,",
  "atk-s0504a:979_15": "nāpi taṃsamaṅgino sekkhavacanaṃ,",
  "atk-s0504a:979_16": "na ca taṃsampayuttadhammā sikkhanasīlā.",
  "atk-s0504a:979_17": "“Sikkhāsu jātā”ti evamādiatthehi aggaphaladhammā sekkhā na honti.",
  "atk-s0504a:979_18": "Heṭṭhimaphalesu pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ arahanti,",
  "atk-s0504a:979_19": "taṃsamaṅgino ca sekkhavacanaṃ,",
  "atk-s0504a:979_20": "taṃsampayuttā dhammā ca sikkhanasīlā.",
  "atk-s0504a:979_21": "Sekkhadhammā yathāvuttehi atthehi sekkhā hontiyeva.",
  "atk-s0504a:980_0": "Atha vā sekkhāti apariyositasikkhānaṃ vacananti,",
  "atk-s0504a:980_1": "asekkhāti padaṃ pariyositasikkhānaṃ dassananti na lokiyadhammanibbānānaṃ asekkhabhāvāpatti.",
  "atk-s0504a:980_2": "Vuḍḍhippattā sekkhā asekkhā ca sekkhadhammesu eva kesañci vuḍḍhippattānaṃ asekkhatā āpajjatīti arahattamaggadhammā vuḍḍhippattā.",
  "atk-s0504a:980_3": "Yathāvuttehi ca atthehi sekkhāti katvā asekkhā āpannāti ce? Taṃ na,",
  "atk-s0504a:980_4": "sadisesu tabbohārato.",
  "atk-s0504a:980_5": "Arahattamaggato hi ninnānākaraṇaṃ arahattaphalaṃ ṭhapetvā pariññādikiccakaraṇaṃ vipākabhāvañca,",
  "atk-s0504a:980_6": "tasmā te eva sekkhā dhammā arahattaphalabhāvaṃ āpannāti sakkā vattuṃ.",
  "atk-s0504a:980_7": "Kusalasukhato ca vipākasukhaṃ santataratāya paṇītataranti vuḍḍhippattāva te dhammā hontīti “asekkhā”ti vuccanti.",
  "atk-s0504a:981_0": "Te pana asekkhadhamme khandhavasena idha tidhā vibhajitvā tehi samannāgamena khīṇāsavassa ānubhāvaṃ vibhāvento",
  "atk-s0504a:981_1": "bhagavā “asekkhena sīlakkhandhenā”tiādimāha.",
  "atk-s0504a:981_2": "Tattha sīlasaddassa attho heṭṭhā vutto.",
  "atk-s0504a:981_3": "Khandhasaddo pana rāsimhi paññattiyaṃ ruḷhiyaṃ guṇeti bahūsu atthesu diṭṭhappayogo.",
  "atk-s0504a:981_4": "Tathā hi “asaṅkheyyo appameyyo mahāudakakkhandhotveva saṅkhyaṃ gacchatī”tiādīsu rāsimhi āgato.",
  "atk-s0504a:981_5": "“Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu paññattiyaṃ.",
  "atk-s0504a:981_6": "“Cittaṃ mano mānasaṃ hadayaṃ paṇḍaraṃ mano manāyatanaṃ viññāṇaṃ viññāṇakkhandho”tiādīsu ruḷhiyaṃ. “Na kho,",
  "atk-s0504a:981_7": "āvuso visākha,",
  "atk-s0504a:981_8": "ariyena aṭṭhaṅgikena maggena tayo khandhā saṅgahitā,",
  "atk-s0504a:981_9": "tīhi ca kho,",
  "atk-s0504a:981_10": "āvuso visākha,",
  "atk-s0504a:981_11": "khandhehi ariyo aṭṭhaṅgiko maggo saṅgahito”tiādīsu guṇe.",
  "atk-s0504a:981_12": "Idhāpi guṇeyeva daṭṭhabbo.",
  "atk-s0504a:981_13": "Tasmā asekkhena sīlasaṅkhātena guṇenāti attho.",
  "atk-s0504a:981_14": "Samannāgatoti sampayutto samaṅgībhūto.",
  "atk-s0504a:981_15": "Samādahati etena,",
  "atk-s0504a:981_16": "sayaṃ vā samādahati,",
  "atk-s0504a:981_17": "samādhānameva vāti samādhi.",
  "atk-s0504a:981_18": "Pakārehi jānāti yathāsabhāvaṃ paṭivijjhatīti paññā.",
  "atk-s0504a:981_19": "Sīlameva khandho sīlakkhandho.",
  "atk-s0504a:981_20": "Sesesupi eseva nayo.",
  "atk-s0504a:982_0": "Tattha aggaphalabhūtā sammāvācā,",
  "atk-s0504a:982_1": "sammākammanto,",
  "atk-s0504a:982_2": "sammāājīvo ca sabhāveneva asekkho sīlakkhandho nāma,",
  "atk-s0504a:982_3": "tathā sammāsamādhi asekkho samādhikkhandho.",
  "atk-s0504a:982_4": "Tadupakārakato pana sammāvāyāmasammāsatiyo samādhikkhandhe saṅgahaṃ gacchanti.",
  "atk-s0504a:982_5": "Tathā sammādiṭṭhi asekkho paññākkhandho.",
  "atk-s0504a:982_6": "Tadupakārakato sammāsaṅkappo paññākkhandhe saṅgahaṃ gacchatīti evamettha aṭṭhapi arahattaphaladhammā tīhi khandhehi saṅgahetvā dassitāti veditabbaṃ.",
  "atk-s0504a:983_0": "Yassa ete subhāvitāti yena arahatā ete sīlādayo asekkhadhammakkhandhā subhāvitā suṭṭhu vaḍḍhitā,",
  "atk-s0504a:983_1": "so ādiccova virocatīti sambandho.",
  "atk-s0504a:983_2": "“Yassa cete”tipi paṭhanti.",
  "atk-s0504a:983_3": "Tesañca saddo nipātamattaṃ.",
  "atk-s0504a:983_4": "Evametasmiṃ vagge paṭhamasutte vaṭṭaṃ,",
  "atk-s0504a:983_5": "pariyosānasutte vivaṭṭaṃ,",
  "atk-s0504a:983_6": "itaresu vaṭṭavivaṭṭaṃ kathitaṃ.",
  "atk-s0504a:984_0": "Dasamasuttavaṇṇanā niṭṭhitā.",
  "atk-s0504a:985_0": "Paṭhamavaggavaṇṇanā niṭṭhitā.",
  "atk-s0504a:986_0": "2. Dutiyavaggo",
  "atk-s0504a:987_0": "1. Puññakiriyavatthusuttavaṇṇanā",
  "atk-s0504a:988_0": "60.",
  "atk-s0504a:988_1": "Dutiyavaggassa paṭhame puññakiriyavatthūnīti pujjabhavaphalaṃ nibbattenti,",
  "atk-s0504a:988_2": "attano santānaṃ punantīti vā puññāni,",
  "atk-s0504a:988_3": "puññāni ca tāni hetupaccayehi kattabbato kiriyā cāti puññakiriyā.",
  "atk-s0504a:988_4": "Tā eva ca tesaṃ tesaṃ ānisaṃsānaṃ vatthubhāvato puññakiriyavatthūni.",
  "atk-s0504a:988_5": "Dānamayanti anupacchinnabhavamūlassa anuggahavasena pūjāvasena vā attano deyyadhammassa paresaṃ pariccāgacetanā dīyati etāyāti dānaṃ,",
  "atk-s0504a:988_6": "dānameva dānamayaṃ.",
  "atk-s0504a:988_7": "Cīvarādīsu hi catūsu paccayesu annādīsu vā dasasu dānavatthūsu rūpādīsu vā chasu ārammaṇesu taṃ taṃ dentassa",
  "atk-s0504a:988_8": "tesaṃ uppādanato paṭṭhāya pubbabhāge pariccāgakāle pacchā somanassacittena anussaraṇe cāti tīsu kālesu",
  "atk-s0504a:988_9": "vuttanayena pavattacetanā dānamayaṃ puññakiriyavatthu nāma.",
  "atk-s0504a:989_0": "Sīlamayanti niccasīlauposathaniyamādivasena pañca, aṭṭha,",
  "atk-s0504a:989_1": "dasa vā sīlāni samādiyantassa sīlapūraṇatthaṃ pabbajissāmīti vihāraṃ gacchantassa pabbajantassa manorathaṃ",
  "atk-s0504a:989_2": "matthakaṃ pāpetvā “pabbajito vatamhi sādhu suṭṭhū”ti āvajjentassa saddhāya pātimokkhaṃ paripūrentassa",
  "atk-s0504a:989_3": "paññāya cīvarādike paccavekkhantassa satiyā āpāthagatesu rūpādīsu cakkhudvārādīni saṃvarantassa vīriyena",
  "atk-s0504a:989_4": "ājīvaṃ sodhentassa ca pavattā cetanā sīlatīti sīlamayaṃ puññakiriyavatthu nāma.",
  "atk-s0504a:990_0": "Tathā paṭisambhidāyaṃ vuttena vipassanāmaggena cakkhuṃ aniccato dukkhato anattato vipassantassa sotaṃ, ghānaṃ, jivhaṃ, kāyaṃ, manaṃ. Rūpe…pe… dhamme,",
  "atk-s0504a:990_1": "cakkhuviññāṇaṃ…pe…",
  "atk-s0504a:990_2": "manoviññāṇaṃ.",
  "atk-s0504a:990_3": "Cakkhusamphassaṃ…pe…",
  "atk-s0504a:990_4": "manosamphassaṃ,",
  "atk-s0504a:990_5": "cakkhusamphassajaṃ vedanaṃ…pe…",
  "atk-s0504a:990_6": "manosamphassajaṃ vedanaṃ.",
  "atk-s0504a:990_7": "Rūpasaññaṃ…pe…",
  "atk-s0504a:990_8": "dhammasaññaṃ.",
  "atk-s0504a:990_9": "Jarāmaraṇaṃ aniccato dukkhato anattato vipassantassa yā cetanā,",
  "atk-s0504a:990_10": "yā ca pathavīkasiṇādīsu aṭṭhatiṃsāya ārammaṇesu pavattā jhānacetanā,",
  "atk-s0504a:990_11": "yā ca anavajjesu kammāyatanasippāyatanavijjāṭṭhānesu paricayamanasikārādivasena pavattā cetanā,",
  "atk-s0504a:990_12": "sabbā bhāveti etāyāti bhāvanāmayaṃ vuttanayena puññakiriyavatthu cāti.",
  "atk-s0504a:991_0": "Ekamekañcettha yathārahaṃ pubbabhāgato paṭṭhāya kāyena karontassa kāyakammaṃ hoti,",
  "atk-s0504a:991_1": "tadatthaṃ vācaṃ nicchārentassa vacīkammaṃ,",
  "atk-s0504a:991_2": "kāyaṅgaṃ vācaṅgañca acopetvā manasā cintentassa manokammaṃ.",
  "atk-s0504a:991_3": "Annādīni dentassa cāpi “annadānādīni demī”ti vā dānapāramiṃ āvajjetvā vā dānakāle dānamayaṃ puññakiriyavatthu hoti.",
  "atk-s0504a:991_4": "Vattasīse ṭhatvā dadato sīlamayaṃ,",
  "atk-s0504a:991_5": "khayato vayato kammato sammasanaṃ paṭṭhapetvā dadato bhāvanāmayaṃ puññakiriyavatthu hoti.",
  "atk-s0504a:992_0": "Aparānipi satta puññakiriyavatthūni –",
  "atk-s0504a:992_1": "apacitisahagataṃ puññakiriyavatthu veyyāvaccasahagataṃ pattianuppadānaṃ abbhanumodanaṃ desanāmayaṃ savanamayaṃ diṭṭhijugataṃ puññakiriyavatthūti.",
  "atk-s0504a:992_2": "Saraṇagamanampi hi diṭṭhijugateneva saṅgayhati.",
  "atk-s0504a:992_3": "Yaṃ panettha vattabbaṃ,",
  "atk-s0504a:992_4": "taṃ parato āvi bhavissati.",
  "atk-s0504a:993_0": "Tattha vuḍḍhataraṃ disvā paccuggamanapattacīvarapaṭiggahaṇābhivādanamaggasampadānādivasena apacāyanasahagataṃ veditabbaṃ.",
  "atk-s0504a:993_1": "Vuḍḍhatarānaṃ vattapaṭipattikaraṇavasena,",
  "atk-s0504a:993_2": "gāmaṃ piṇḍāya paviṭṭhaṃ bhikkhuṃ disvā pattaṃ gahetvā gāme bhikkhaṃ sampādetvā upasaṃharaṇavasena “gaccha",
  "atk-s0504a:993_3": "bhikkhūnaṃ pattaṃ āharā”ti sutvā vegena gantvā pattāharaṇādivasena ca veyyāvaccasahagataṃ veditabbaṃ.",
  "atk-s0504a:993_4": "Cattāro paccaye datvā pupphagandhādīhi ratanattayassa pūjaṃ katvā aññaṃ vā tādisaṃ puññaṃ katvā “sabbasattānaṃ",
  "atk-s0504a:993_5": "patti hotū”ti pariṇāmavasena pattianuppadānaṃ veditabbaṃ.",
  "atk-s0504a:993_6": "Tathā parehi dinnāya pattiyā kevalaṃ vā parehi kataṃ puññaṃ “sādhu,",
  "atk-s0504a:993_7": "suṭṭhū”ti anumodanavasena abbhanumodanaṃ veditabbaṃ.",
  "atk-s0504a:993_8": "Attano paguṇadhammaṃ apaccāsīsanto hitajjhāsayena paresaṃ deseti –",
  "atk-s0504a:993_9": "idaṃ desanāmayaṃ puññakiriyavatthu nāma.",
  "atk-s0504a:993_10": "Yaṃ pana eko “evaṃ maṃ dhammakathikoti jānissantī”ti icchāya ṭhatvā lābhasakkārasilokasannissito dhammaṃ deseti,",
  "atk-s0504a:993_11": "taṃ na mahapphalaṃ hoti.",
  "atk-s0504a:993_12": "“Addhā ayaṃ attahitaparahitānaṃ paṭipajjanūpāyo”ti yonisomanasikārapurecārikahitapharaṇena muducittena dhammaṃ suṇāti,",
  "atk-s0504a:993_13": "idaṃ savanamayaṃ puññakiriyavatthu hoti.",
  "atk-s0504a:993_14": "Yaṃ paneko “iti maṃ saddhoti jānissantī”ti suṇāti,",
  "atk-s0504a:993_15": "taṃ na mahapphalaṃ hoti.",
  "atk-s0504a:993_16": "Diṭṭhiyā ujugamanaṃ diṭṭhijugataṃ,",
  "atk-s0504a:993_17": "“atthi dinna”ntiādinayappavattassa sammādassanassa etaṃ adhivacanaṃ.",
  "atk-s0504a:993_18": "Idañhi pubbabhāge vā pacchābhāge vā ñāṇavippayuttampi ujukaraṇakāle ñāṇasampayuttameva hoti.",
  "atk-s0504a:993_19": "Apare panāhu “vijānanapajānanavasena dassanaṃ diṭṭhi kusalañca viññāṇaṃ kammassakatāñāṇādi ca sammādassana”nti.",
  "atk-s0504a:993_20": "Tattha kusalena viññāṇena ñāṇassa anuppādepi attanā katapuññānussaraṇavaṇṇārahavaṇṇanādīnaṃ saṅgaho,",
  "atk-s0504a:993_21": "kammassakatāñāṇena kammapathasammādiṭṭhiyā.",
  "atk-s0504a:993_22": "Itaraṃ pana diṭṭhijugataṃ sabbesaṃ niyamalakkhaṇaṃ.",
  "atk-s0504a:993_23": "Yañhi kiñci puññaṃ karontassa diṭṭhiyā ujubhāveneva taṃ mahapphalaṃ hoti.",
  "atk-s0504a:994_0": "Imesaṃ pana sattannaṃ puññakiriyavatthūnaṃ purimehi tīhi dānamayādīhi puññakiriyavatthūhi saṅgaho.",
  "atk-s0504a:994_1": "Tattha hi apacāyanaveyyāvaccāni sīlamaye,",
  "atk-s0504a:994_2": "pattianuppadānaabbhanumodanāni dānamaye,",
  "atk-s0504a:994_3": "dhammadesanāsavanāni bhāvanāmaye,",
  "atk-s0504a:994_4": "diṭṭhijugataṃ tīsupi.",
  "atk-s0504a:994_5": "Tenāha bhagavā –",
  "atk-s0504a:995_0": "“Tīṇimāni,",
  "atk-s0504a:995_1": "bhikkhave,",
  "atk-s0504a:995_2": "puññakiriyavatthūni.",
  "atk-s0504a:995_3": "Katamāni tīṇi?",
  "atk-s0504a:995_4": "Dānamayaṃ…pe…",
  "atk-s0504a:995_5": "bhāvanāmayaṃ puññakiriyavatthū”ti.",
  "atk-s0504a:996_0": "Ettha ca aṭṭhannaṃ kāmāvacarakusalacetanānaṃ vasena tiṇṇampi puññakiriyavatthūnaṃ pavatti hoti.",
  "atk-s0504a:996_1": "Yathā hi paguṇaṃ dhammaṃ parivattentassa ekacce anusandhiṃ asallakkhentasseva gacchanti,",
  "atk-s0504a:996_2": "evaṃ paguṇaṃ samathavipassanābhāvanaṃ anuyuñjantassa antarantarā ñāṇavippayuttacittenāpi manasikāro pavattati.",
  "atk-s0504a:996_3": "Sabbaṃ taṃ pana mahaggatakusalacetanānaṃ vasena bhāvanāmayameva puññakiriyavatthu hoti,",
  "atk-s0504a:996_4": "na itarāni.",
  "atk-s0504a:996_5": "Gāthāya attho heṭṭhā vuttoyeva.",
  "atk-s0504a:997_0": "Paṭhamasuttavaṇṇanā niṭṭhitā.",
  "atk-s0504a:998_0": "2. Cakkhusuttavaṇṇanā",
  "atk-s0504a:999_0": "61.",
  "atk-s0504a:999_1": "Dutiye cakkhūnīti cakkhantīti cakkhūni,",
  "atk-s0504a:999_2": "samavisamaṃ ācikkhantāni viya pavattantīti attho.",
  "atk-s0504a:999_3": "Atha vā cakkhanaṭṭhena cakkhūni.",
  "atk-s0504a:999_4": "Kimidaṃ cakkhanaṃ nāma?",
  "atk-s0504a:999_5": "Assādanaṃ,",
  "atk-s0504a:999_6": "tathā hi vadanti “madhuṃ cakkhati byañjanaṃ cakkhatī”ti imāni ca ārammaṇarasaṃ anubhavantāni assādentāni viya hontīti cakkhanaṭṭhena cakkhūni.",
  "atk-s0504a:999_7": "Tāni pana saṅkhepato dve cakkhūni –",
  "atk-s0504a:999_8": "ñāṇacakkhu,",
  "atk-s0504a:999_9": "maṃsacakkhu cāti.",
  "atk-s0504a:999_10": "Tesu maṃsacakkhu heṭṭhā vuttameva.",
  "atk-s0504a:999_11": "Ñāṇacakkhu dibbacakkhu,",
  "atk-s0504a:999_12": "paññācakkhūti idha dvidhā katvā vuttaṃ.",
  "atk-s0504a:1000_0": "Tattha dibbacakkhūti dibbasadisattā dibbaṃ.",
  "atk-s0504a:1000_1": "Devatānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya dūrepi ārammaṇaggahaṇasamatthaṃ dibbaṃ pasādacakkhu hoti.",
  "atk-s0504a:1000_2": "Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ,",
  "atk-s0504a:1000_3": "dibbavihāravasena paṭiladdhattā attano ca dibbavihārasannissitattā ālokapariggahena mahājutikattā.",
  "atk-s0504a:1000_4": "Tirokuṭṭādigatarūpadassanena mahāgatikattāpi dibbaṃ.",
  "atk-s0504a:1000_5": "Taṃ sabbaṃ saddasatthānusārena veditabbaṃ.",
  "atk-s0504a:1000_6": "Dassanaṭṭhena cakkhukiccakaraṇena cakkhumivātipi cakkhu,",
  "atk-s0504a:1000_7": "dibbañca taṃ cakkhu cāti dibbacakkhu.",
  "atk-s0504a:1001_0": "Pajānātīti paññā. Kiṃ pajānāti? Cattāri ariyasaccāni “idaṃ dukkha”ntiādinā. Vuttañhetaṃ –",
  "atk-s0504a:1002_0": "“Pajānātīti kho, āvuso, tasmā paññāti vuccati. Kiñca pajānāti? Idaṃ dukkha”ntiādi.",
  "atk-s0504a:1003_0": "Aṭṭhakathāyaṃ pana “paññāpanavasena paññā.",
  "atk-s0504a:1003_1": "Kinti paññāpeti?",
  "atk-s0504a:1003_2": "Aniccanti paññāpeti,",
  "atk-s0504a:1003_3": "dukkhanti paññāpeti,",
  "atk-s0504a:1003_4": "anattāti paññāpetī”ti vuttaṃ.",
  "atk-s0504a:1003_5": "Sā panāyaṃ lakkhaṇādito yathāsabhāvapaṭivedhalakkhaṇā,",
  "atk-s0504a:1003_6": "akkhalitapaṭivedhalakkhaṇā vā kusalissāsakhittausupaṭivedho viya,",
  "atk-s0504a:1003_7": "visayobhāsanarasā padīpo viya,",
  "atk-s0504a:1003_8": "asammohapaccupaṭṭhānā araññagatasudesako viya.",
  "atk-s0504a:1003_9": "Visesato panettha āsavakkhayañāṇasaṅkhātā paññā catusaccadassanaṭṭhena paññācakkhūti adhippetā.",
  "atk-s0504a:1003_10": "Yaṃ sandhāya vuttaṃ “cakkhuṃ udapādi,",
  "atk-s0504a:1003_11": "ñāṇaṃ udapādi,",
  "atk-s0504a:1003_12": "paññā udapādi,",
  "atk-s0504a:1003_13": "vijjā udapādi,",
  "atk-s0504a:1003_14": "āloko udapādī”ti.",
  "atk-s0504a:1004_0": "Etesu ca maṃsacakkhu parittaṃ,",
  "atk-s0504a:1004_1": "dibbacakkhu mahaggataṃ,",
  "atk-s0504a:1004_2": "itaraṃ appamāṇaṃ.",
  "atk-s0504a:1004_3": "Maṃsacakkhu rūpaṃ,",
  "atk-s0504a:1004_4": "itarāni arūpāni.",
  "atk-s0504a:1004_5": "Maṃsacakkhu dibbacakkhu ca lokiyāni sāsavāni rūpavisayāni,",
  "atk-s0504a:1004_6": "itaraṃ lokuttaraṃ anāsavaṃ catusaccavisayaṃ.",
  "atk-s0504a:1004_7": "Maṃsacakkhu abyākataṃ,",
  "atk-s0504a:1004_8": "dibbacakkhu siyā kusalaṃ siyā abyākataṃ,",
  "atk-s0504a:1004_9": "tathā paññācakkhu.",
  "atk-s0504a:1004_10": "Maṃsacakkhu kāmāvacaraṃ,",
  "atk-s0504a:1004_11": "dibbacakkhu rūpāvacaraṃ,",
  "atk-s0504a:1004_12": "itaraṃ lokuttaranti evamādi vibhāgā veditabbā.",
  "atk-s0504a:1005_0": "Gāthāsu anuttaranti paññācakkhuṃ sandhāya vuttaṃ.",
  "atk-s0504a:1005_1": "Tañhi āsavakkhayañāṇabhāvato anuttaraṃ.",
  "atk-s0504a:1005_2": "Akkhāsi purisuttamoti purisānaṃ uttamo aggo sammāsambuddho desesi.",
  "atk-s0504a:1005_3": "Uppādoti maṃsacakkhussa pavatti.",
  "atk-s0504a:1005_4": "Maggoti upāyo,",
  "atk-s0504a:1005_5": "dibbacakkhussa kāraṇaṃ.",
  "atk-s0504a:1005_6": "Pakaticakkhumato eva hi dibbacakkhu uppajjati,",
  "atk-s0504a:1005_7": "yasmā kasiṇālokaṃ vaḍḍhetvā dibbacakkhuñāṇassa uppādanaṃ,",
  "atk-s0504a:1005_8": "so ca kasiṇamaṇḍale uggahanimittena vinā natthīti.",
  "atk-s0504a:1005_9": "Yatoti yadā.",
  "atk-s0504a:1005_10": "Ñāṇanti āsavakkhayañāṇaṃ.",
  "atk-s0504a:1005_11": "Tenevāha “paññācakkhu anuttara”nti.",
  "atk-s0504a:1005_12": "Yassa cakkhussa paṭilābhāti yassa ariyassa paññācakkhussa uppattiyā bhāvanāya sabbasmā vaṭṭadukkhato pamuccati parimuccatīti.",
  "atk-s0504a:1006_0": "Dutiyasuttavaṇṇanā niṭṭhitā.",
  "atk-s0504a:1007_0": "3. Indriyasuttavaṇṇanā",
  "atk-s0504a:1008_0": "62.",
  "atk-s0504a:1008_1": "Tatiye indriyānīti adhipateyyaṭṭhena indriyāni.",
  "atk-s0504a:1008_2": "Yāni hi sahajātadhammesu issarā viya hutvā tehi anuvattitabbāni,",
  "atk-s0504a:1008_3": "tāni indriyāni nāma.",
  "atk-s0504a:1008_4": "Apica indo bhagavā dhammissaro paramena cittissariyena samannāgato.",
  "atk-s0504a:1008_5": "Tena indena sabbapaṭhamaṃ diṭṭhattā adhigatattā paresañca diṭṭhattā desitattā vihitattā gocarabhāvanāsevanāhi diṭṭhattā ca indriyāni.",
  "atk-s0504a:1008_6": "Indaṃ vā maggādhigamassa upanissayabhūtaṃ puññakammaṃ,",
  "atk-s0504a:1008_7": "tassa liṅgānītipi indriyāni.",
  "atk-s0504a:1008_8": "Anaññātaññassāmītindriyanti “anamatagge saṃsāre anaññātaṃ anadhigataṃ amatapadaṃ catusaccadhammameva",
  "atk-s0504a:1008_9": "vā jānissāmī”ti paṭipannassa iminā pubbabhāgena uppannaṃ indriyaṃ,",
  "atk-s0504a:1008_10": "sotāpattimaggapaññāyetaṃ adhivacanaṃ.",
  "atk-s0504a:1008_11": "Aññindriyanti ājānanaindriyaṃ.",
  "atk-s0504a:1008_12": "Tatrāyaṃ vacanattho –",
  "atk-s0504a:1008_13": "ājānāti paṭhamamaggañāṇena diṭṭhamariyādaṃ anatikkamitvāva jānātīti aññā.",
  "atk-s0504a:1008_14": "Yatheva hi paṭhamamaggapaññā dukkhādīsu pariññābhisamayādivasena pavattati,",
  "atk-s0504a:1008_15": "tatheva ayampi pavattatīti aññā ca sā yathāvuttenaṭṭhena indriyaṃ cāti aññindriyaṃ.",
  "atk-s0504a:1008_16": "Ājānanaṭṭheneva aññassa vā ariyapuggalassa indriyanti aññindriyaṃ,",
  "atk-s0504a:1008_17": "sotāpattiphalato paṭṭhāya chasu ṭhānesu ñāṇassetaṃ adhivacanaṃ.",
  "atk-s0504a:1008_18": "Aññātāvindriyanti aññātāvino catūsu saccesu niṭṭhitañāṇakiccassa khīṇāsavassa uppajjanato indriyaṭṭhasambhavato ca aññātāvindriyaṃ.",
  "atk-s0504a:1008_19": "Ettha ca paṭhamapacchimāni paṭhamamaggacatutthaphalavasena ekaṭṭhānikāni,",
  "atk-s0504a:1008_20": "itaraṃ itaramaggaphalavasena chaṭṭhānikanti veditabbaṃ.",
  "atk-s0504a:1009_0": "Gāthāsu sikkhamānassāti adhisīlasikkhādayo sikkhamānassa bhāventassa.",
  "atk-s0504a:1009_1": "Ujumaggānusārinoti ujumaggo vuccati ariyamaggo,",
  "atk-s0504a:1009_2": "antadvayavivajjitattā tassa anussaraṇato ujumaggānusārino,",
  "atk-s0504a:1009_3": "paṭipāṭiyā magge uppādentassāti attho.",
  "atk-s0504a:1009_4": "Khayasminti anavasesakilesānaṃ khepanato khayasaṅkhāte aggamagge ñāṇaṃ paṭhamaṃ pureyeva uppajjati.",
  "atk-s0504a:1009_5": "Tato aññā anantarāti tato maggañāṇato anantarā arahattaṃ uppajjati.",
  "atk-s0504a:1009_6": "Atha vā ujumaggānusārinoti līnuddhaccapatiṭṭhānāyūhanādike vajjetvā samathavipassanaṃ yuganaddhaṃ katvā",
  "atk-s0504a:1009_7": "bhāvanāvasena pavattaṃ pubbabhāgamaggaṃ anussarantassa anugacchantassa paṭipajjantassa gotrabhuñāṇānantaraṃ",
  "atk-s0504a:1009_8": "diṭṭhekaṭṭhānaṃ kilesānaṃ khepanato khayasmiṃ sotāpattimagge paṭhamaṃ ñāṇaṃ anaññātaññassāmītindriyaṃ",
  "atk-s0504a:1009_9": "uppajjati.",
  "atk-s0504a:1009_10": "Tato aññā anantarāti tato paṭhamañāṇato anantarā anantarato paṭṭhāya yāva aggamaggā aññā aññindriyaṃ uppajjati.",
  "atk-s0504a:1010_0": "Tato aññā vimuttassāti tato aññā aññindriyato pacchā arahattamaggañāṇānantarā arahattaphalena paññāvimuttiyā aññātāvindriyena vimuttassa.",
  "atk-s0504a:1010_1": "Ñāṇaṃ ve hoti tādinoti arahattaphaluppattito uttarakāle iṭṭhāniṭṭhādīsu tādilakkhaṇappattassa khīṇāsavassa paccavekkhaṇañāṇaṃ uppajjati.",
  "atk-s0504a:1010_2": "Kathaṃ uppajjatīti āha “akuppā me vimuttī”ti.",
  "atk-s0504a:1010_3": "Tassa akuppabhāvassa kāraṇaṃ dasseti “bhavasaṃyojanakkhayā”ti.",
  "atk-s0504a:1011_0": "Idāni tādisaṃ khīṇāsavaṃ thomento “sa ve indriyasampanno”ti tatiyaṃ gāthamāha.",
  "atk-s0504a:1011_1": "Tattha indriyasampannoti yathāvuttehi tīhi lokuttarindriyehi samannāgato,",
  "atk-s0504a:1011_2": "suddhehipi vā paṭippassaddhiladdhehi saddhādīhi indriyehi samannāgato paripuṇṇo,",
  "atk-s0504a:1011_3": "tato eva cakkhādīhi suṭṭhu vūpasantehi nibbisevanehi indriyehi samannāgato.",
  "atk-s0504a:1011_4": "Tenāha “santo”ti,",
  "atk-s0504a:1011_5": "sabbakilesapariḷāhavūpasamena upasantoti attho.",
  "atk-s0504a:1011_6": "Santipade ratoti nibbāne abhirato adhimutto.",
  "atk-s0504a:1011_7": "Ettha ca “indriyasampanno”ti etena bhāvitamaggatā,",
  "atk-s0504a:1011_8": "pariññātakkhandhatā cassa dassitā.",
  "atk-s0504a:1011_9": "“Santo”ti etena pahīnakilesatā,",
  "atk-s0504a:1011_10": "“santipade rato”ti etena sacchikatanirodhatāti.",
  "atk-s0504a:1011_11": "Sesaṃ vuttanayameva.",
  "atk-s0504a:1012_0": "Tatiyasuttavaṇṇanā niṭṭhitā.",
  "atk-s0504a:1013_0": "4. Addhāsuttavaṇṇanā",
  "atk-s0504a:1014_0": "63.",
  "atk-s0504a:1014_1": "Catutthe addhāti kālā.",
  "atk-s0504a:1014_2": "Atīto addhātiādīsu dve pariyāyā –",
  "atk-s0504a:1014_3": "suttantapariyāyo,",
  "atk-s0504a:1014_4": "abhidhammapariyāyo ca.",
  "atk-s0504a:1014_5": "Tattha suttantapariyāyena paṭisandhito pubbe atīto addhā nāma,",
  "atk-s0504a:1014_6": "cutito pacchā anāgato addhā nāma,",
  "atk-s0504a:1014_7": "saha cutipaṭisandhīhi tadanantaraṃ paccuppanno addhā nāma.",
  "atk-s0504a:1014_8": "Abhidhammapariyāyena uppādo, ṭhiti,",
  "atk-s0504a:1014_9": "bhaṅgoti ime tayo khaṇe patvā niruddhadhammā atīto addhā nāma,",
  "atk-s0504a:1014_10": "tayopi khaṇe asampattā anāgato addhā nāma,",
  "atk-s0504a:1014_11": "khaṇattayasamaṅgino paccuppanno addhā nāma.",
  "atk-s0504a:1015_0": "Aparo nayo –",
  "atk-s0504a:1015_1": "ayañhi atītādivibhāgo addhāsantatisamayakhaṇavasena catudhā veditabbo.",
  "atk-s0504a:1015_2": "Tesu addhāvibhāgo vutto.",
  "atk-s0504a:1015_3": "Santativasena sabhāgā ekautusamuṭṭhānā,",
  "atk-s0504a:1015_4": "ekāhārasamuṭṭhānā ca pubbāpariyavasena vattamānāpi paccuppannā.",
  "atk-s0504a:1015_5": "Tato pubbe visabhāgautuāhārasamuṭṭhānā atītā pacchā anāgatā.",
  "atk-s0504a:1015_6": "Cittajā ekavīthiekajavanaekasamāpattisamuṭṭhānā paccuppannā nāma,",
  "atk-s0504a:1015_7": "tato pubbe atītā,",
  "atk-s0504a:1015_8": "pacchā anāgatā.",
  "atk-s0504a:1015_9": "Kammasamuṭṭhānānaṃ pāṭiyekkaṃ santativasena atītādibhedo natthi,",
  "atk-s0504a:1015_10": "tesaṃyeva pana utuāhāracittasamuṭṭhānānaṃ upatthambhakavasena tassa atītādibhāvo veditabbo.",
  "atk-s0504a:1015_11": "Samayavasena ekamuhuttapubbaṇhasāyanharattidivādīsu samayesu santānavasena pavattamānā taṃtaṃsamaye paccuppannā nāma,",
  "atk-s0504a:1015_12": "tato pubbe atītā,",
  "atk-s0504a:1015_13": "pacchā anāgatā.",
  "atk-s0504a:1015_14": "Ayaṃ tāva rūpadhammesu nayo.",
  "atk-s0504a:1015_15": "Arūpadhammesu pana khaṇavasena uppādādikkhaṇattayapariyāpannā paccuppannā,",
  "atk-s0504a:1015_16": "tato pubbe atītā,",
  "atk-s0504a:1015_17": "pacchā anāgatā.",
  "atk-s0504a:1015_18": "Apica atikkantahetupaccayakiccā atītā,",
  "atk-s0504a:1015_19": "niṭṭhitahetukiccā aniṭṭhitapaccayakiccā paccuppannā,",
  "atk-s0504a:1015_20": "ubhayakiccaṃ asampattā anāgatā.",
  "atk-s0504a:1015_21": "Attano vā kiccakkhaṇe paccuppannā,",
  "atk-s0504a:1015_22": "tato pubbe atītā,",
  "atk-s0504a:1015_23": "pacchā anāgatā.",
  "atk-s0504a:1015_24": "Ettha ca khaṇādikathāva nippariyāyā,",
  "atk-s0504a:1015_25": "sesā pariyāyā.",
  "atk-s0504a:1015_26": "Ayañhi atītādibhedo nāma dhammānaṃ hoti,",
  "atk-s0504a:1015_27": "na kālassa.",
  "atk-s0504a:1015_28": "Atītādibhede pana dhamme upādāya paramatthato avijjamānopi kālo idha teneva vohārena atītotiādinā vuttoti veditabbo.",
  "atk-s0504a:1016_0": "Gāthāsu akkheyyasaññinoti ettha akkhāyati,",
  "atk-s0504a:1016_1": "kathīyati,",
  "atk-s0504a:1016_2": "paññāpīyatīti akkheyyaṃ,",
  "atk-s0504a:1016_3": "kathāvatthu,",
  "atk-s0504a:1016_4": "atthato rūpādayo pañcakkhandhā.",
  "atk-s0504a:1016_5": "Vuttañhetaṃ –",
  "atk-s0504a:1017_0": "“Atītaṃ vā addhānaṃ ārabbha kathaṃ katheyya,",
  "atk-s0504a:1017_1": "anāgataṃ vā…pe…",
  "atk-s0504a:1017_2": "paccuppannaṃ vā addhānaṃ ārabbha kathaṃ katheyyā”ti.",
  "atk-s0504a:1018_0": "Tathā –",
  "atk-s0504a:1019_0": "“Yaṃ,",
  "atk-s0504a:1019_1": "bhikkhave,",
  "atk-s0504a:1019_2": "rūpaṃ atītaṃ niruddhaṃ vipariṇataṃ,",
  "atk-s0504a:1019_3": "‘ahosī’ti tassa saṅkhā,",
  "atk-s0504a:1019_4": "‘ahosī’ti tassa samaññā,",
  "atk-s0504a:1019_5": "‘ahosī’ti tassa paññatti;",
  "atk-s0504a:1019_6": "na tassa saṅkhā atthīti,",
  "atk-s0504a:1019_7": "na tassa saṅkhā bhavissatī”ti –",
  "atk-s0504a:1020_0": "Evaṃ vuttena niruttipathasuttenapi ettha attho dīpetabbo.",
  "atk-s0504a:1020_1": "Evaṃ kathāvatthubhāvena akkheyyasaṅkhāte khandhapañcake ahanti ca mamanti ca devoti ca manussoti ca itthīti",
  "atk-s0504a:1020_2": "ca purisoti ca ādinā pavattasaññāvasena akkheyyasaññino,",
  "atk-s0504a:1020_3": "pañcasu upādānakkhandhesu sattapuggalādisaññinoti attho.",
  "atk-s0504a:1020_4": "Akkheyyasmiṃ taṇhādiṭṭhiggāhavasena patiṭṭhitā,",
  "atk-s0504a:1020_5": "rāgādivasena vā aṭṭhahākārehi patiṭṭhitā.",
  "atk-s0504a:1020_6": "Ratto hi rāgavasena patiṭṭhito hoti,",
  "atk-s0504a:1020_7": "duṭṭho dosavasena,",
  "atk-s0504a:1020_8": "mūḷho mohavasena,",
  "atk-s0504a:1020_9": "parāmaṭṭho diṭṭhivasena,",
  "atk-s0504a:1020_10": "thāmagato anusayavasena,",
  "atk-s0504a:1020_11": "vinibaddho mānavasena,",
  "atk-s0504a:1020_12": "aniṭṭhaṅgato vicikicchāvasena,",
  "atk-s0504a:1020_13": "vikkhepagato uddhaccavasena patiṭṭhito hotīti.",
  "atk-s0504a:1021_0": "Akkheyyaṃ apariññāyāti taṃ akkheyyaṃ tebhūmakadhamme tīhi pariññāhi aparijānitvā tassa aparijānanahetu.",
  "atk-s0504a:1021_1": "Yogamāyanti maccunoti maraṇassa yogaṃ tena saṃyogaṃ upagacchanti,",
  "atk-s0504a:1021_2": "na visaṃyoganti attho.",
  "atk-s0504a:1022_0": "Atha vā yoganti upāyaṃ,",
  "atk-s0504a:1022_1": "tena yojitaṃ pasāritaṃ mārasenaṭṭhāniyaṃ anatthajālaṃ kilesajālañca upagacchantīti vuttaṃ hoti.",
  "atk-s0504a:1022_2": "Tathā hi vuttaṃ –",
  "atk-s0504a:1023_0": "“Na hi no saṅgaraṃ tena, mahāsenena maccunā”ti. ;",
  "atk-s0504a:1024_0": "Ettāvatā vaṭṭaṃ dassetvā idāni vivaṭṭaṃ dassetuṃ “akkheyyañca pariññāyā”tiādi vuttaṃ.",
  "atk-s0504a:1024_1": "Tattha ca-",
  "atk-s0504a:1024_2": "saddo byatireke,",
  "atk-s0504a:1024_3": "tena akkheyyaparijānanena laddhabbaṃ vakkhamānameva visesaṃ joteti.",
  "atk-s0504a:1024_4": "Pariññāyāti vipassanāsahitāya maggapaññāya dukkhanti paricchijja jānitvā,",
  "atk-s0504a:1024_5": "tappaṭibaddhakilesappahānena vā taṃ samatikkamitvā tissannampi pariññānaṃ kiccaṃ matthakaṃ pāpetvā.",
  "atk-s0504a:1024_6": "Akkhātāraṃ na maññatīti sabbaso maññanānaṃ pahīnattā khīṇāsavo akkhātāraṃ na maññati,",
  "atk-s0504a:1024_7": "kārakādisabhāvaṃ kiñci attānaṃ na paccetīti attho.",
  "atk-s0504a:1024_8": "Phuṭṭho vimokkho manasā,",
  "atk-s0504a:1024_9": "santipadamanuttaranti yasmā sabbasaṅkhatavimuttattā “vimokkho”ti sabbakilesasantāpavūpasamanaṭṭhānatāya",
  "atk-s0504a:1024_10": "“santipada”nti laddhanāmo nibbānadhammo phuṭṭho phusito patto,",
  "atk-s0504a:1024_11": "tasmā akkhātāraṃ na maññatīti.",
  "atk-s0504a:1024_12": "Atha vā “pariññāyā”ti padena dukkhasaccassa pariññābhisamayaṃ samudayasaccassa pahānābhisamayañca vatvā idāni “phuṭṭho vimokkho manasā,",
  "atk-s0504a:1024_13": "santipadamanuttara”nti iminā magganirodhānaṃ bhāvanāsacchikiriyābhisamayaṃ vadati.",
  "atk-s0504a:1024_14": "Tassattho –",
  "atk-s0504a:1024_15": "samucchedavasena sabbakilesehi vimuccatīti vimokkho,",
  "atk-s0504a:1024_16": "ariyamaggo.",
  "atk-s0504a:1024_17": "So panassa maggacittena phuṭṭho phusito bhāvito,",
  "atk-s0504a:1024_18": "teneva anuttaraṃ santipadaṃ nibbānaṃ phuṭṭhaṃ phusitaṃ sacchikatanti.",
  "atk-s0504a:1025_0": "Akkheyyasampannoti akkheyyanimittaṃ vividhāhi vipattīhi upaddute loke pahīnavipallāsatāya tato suparimutto",
  "atk-s0504a:1025_1": "akkheyyapariññābhinibbattāhi sampattīhi sampanno samannāgato.",
  "atk-s0504a:1025_2": "Saṅkhāya sevīti paññāvepullappattiyā cīvarādipaccaye saṅkhāya parituletvāva sevanasīlo,",
  "atk-s0504a:1025_3": "saṅkhātadhammattā ca āpāthagataṃ sabbampi visayaṃ chaḷaṅgupekkhāvasena saṅkhāya sevanasīlo.",
  "atk-s0504a:1025_4": "Dhammaṭṭhoti asekkhadhammesu nibbānadhamme eva vā ṭhito.",
  "atk-s0504a:1025_5": "Vedagūti veditabbassa catusaccassa pāraṅgatattā vedagū.",
  "atk-s0504a:1025_6": "Evaṃguṇo arahā bhavādīsu katthaci āyatiṃ punabbhavābhāvato manussadevāti saṅkhyaṃ na upeti,",
  "atk-s0504a:1025_7": "apaññattikabhāvameva gacchatīti anupādāparinibbānena desanaṃ niṭṭhāpesi.",
  "atk-s0504a:1026_0": "Catutthasuttavaṇṇanā niṭṭhitā.",
  "atk-s0504a:1027_0": "5. Duccaritasuttavaṇṇanā",
  "atk-s0504a:1028_0": "64.",
  "atk-s0504a:1028_1": "Pañcame duṭṭhu caritāni,",
  "atk-s0504a:1028_2": "duṭṭhāni vā caritāni duccaritāni.",
  "atk-s0504a:1028_3": "Kāyena duccaritaṃ,",
  "atk-s0504a:1028_4": "kāyato vā pavattaṃ duccaritaṃ kāyaduccaritaṃ.",
  "atk-s0504a:1028_5": "Sesesupi eseva nayo.",
  "atk-s0504a:1028_6": "Imāni ca duccaritāni paññattiyā vā kathetabbāni kammapathehi vā.",
  "atk-s0504a:1028_7": "Tattha paññattiyā tāva kāyadvāre paññattasikkhāpadassa vītikkamo kāyaduccaritaṃ,",
  "atk-s0504a:1028_8": "vacīdvāre paññattasikkhāpadassa vītikkamo vacīduccaritaṃ,",
  "atk-s0504a:1028_9": "ubhayattha paññattassa vītikkamo manoduccaritanti ayaṃ paññattikathā.",
  "atk-s0504a:1028_10": "Pāṇātipātādayo pana tisso cetanā kāyadvārepi,",
  "atk-s0504a:1028_11": "vacīdvārepi,",
  "atk-s0504a:1028_12": "uppannā kāyaduccaritaṃ,",
  "atk-s0504a:1028_13": "tathā catasso musāvādādicetanā vacīduccaritaṃ, abhijjhā, byāpādo,",
  "atk-s0504a:1028_14": "micchādiṭṭhīti tayo cetanāsampayuttadhammā manoduccaritanti ayaṃ kammapathakathā.",
  "atk-s0504a:1029_0": "Gāthāyaṃ kammapathappattoyeva pāpadhammo kāyaduccaritādibhāvena vuttoti tadaññaṃ pāpadhammaṃ saṅgaṇhituṃ “yañcaññaṃ dosasañhita”nti vuttaṃ.",
  "atk-s0504a:1029_1": "Tattha dosasañhitanti rāgādikilesasaṃhitaṃ.",
  "atk-s0504a:1029_2": "Sesaṃ suviññeyyameva.",
  "atk-s0504a:1030_0": "Pañcamasuttavaṇṇanā niṭṭhitā.",
  "atk-s0504a:1031_0": "6. Sucaritasuttavaṇṇanā",
  "atk-s0504a:1032_0": "65.",
  "atk-s0504a:1032_1": "Chaṭṭhe suṭṭhu caritāni,",
  "atk-s0504a:1032_2": "sundarāni vā caritāni sucaritāni.",
  "atk-s0504a:1032_3": "Kāyena sucaritaṃ,",
  "atk-s0504a:1032_4": "kāyato vā pavattaṃ sucaritaṃ kāyasucaritaṃ.",
  "atk-s0504a:1032_5": "Sesesupi eseva nayo.",
  "atk-s0504a:1032_6": "Idhāpi pana paññattivasena,",
  "atk-s0504a:1032_7": "kammapathavasena cāti duvidhā kathā.",
  "atk-s0504a:1032_8": "Tattha kāyadvāre paññattasikkhāpadassa avītikkamo kāyasucaritaṃ,",
  "atk-s0504a:1032_9": "vacīdvāre paññattasikkhāpadassa avītikkamo vacīsucaritaṃ,",
  "atk-s0504a:1032_10": "ubhayattha paññattassa avītikkamo manosucaritanti ayaṃ paññattikathā.",
  "atk-s0504a:1032_11": "Pāṇātipātādīhi pana viramantassa uppannā tisso cetanāpi viratiyopi kāyasucaritaṃ,",
  "atk-s0504a:1032_12": "musāvādādīhi viramantassa catasso cetanāpi viratiyopi vacīsucaritaṃ,",
  "atk-s0504a:1032_13": "anabhijjhā, abyāpādo,",
  "atk-s0504a:1032_14": "sammādiṭṭhīti tayo cetanāsampayuttadhammā manosucaritanti ayaṃ kammapathakathā.",
  "atk-s0504a:1032_15": "Sesaṃ vuttanayameva.",
  "atk-s0504a:1033_0": "Chaṭṭhasuttavaṇṇanā niṭṭhitā.",
  "atk-s0504a:1034_0": "7. Soceyyasuttavaṇṇanā",
  "atk-s0504a:1035_0": "66.",
  "atk-s0504a:1035_1": "Sattame soceyyānīti sucibhāvā.",
  "atk-s0504a:1035_2": "Kāyasoceyyanti kāyasucaritaṃ,",
  "atk-s0504a:1035_3": "vacīmanosoceyyānipi vacīmanosucaritāneva.",
  "atk-s0504a:1035_4": "Tathā hi vuttaṃ “tattha katamaṃ kāyasoceyyaṃ?",
  "atk-s0504a:1035_5": "Pāṇātipātā veramaṇī”tiādi.",
  "atk-s0504a:1036_0": "Gāthāyaṃ samucchedavasena pahīnasabbakāyaduccaritattā kāyena sucīti kāyasuci.",
  "atk-s0504a:1036_1": "Soceyyasampannanti paṭippassaddhakilesattā suparisuddhāya soceyyasampattiyā upetaṃ.",
  "atk-s0504a:1036_2": "Sesaṃ vuttanayameva.",
  "atk-s0504a:1037_0": "Sattamasuttavaṇṇanā niṭṭhitā.",
  "atk-s0504a:1038_0": "8. Moneyyasuttavaṇṇanā",
  "atk-s0504a:1039_0": "67.",
  "atk-s0504a:1039_1": "Aṭṭhame moneyyānīti ettha idhalokaparalokaṃ attahitaparahitañca munātīti muni,",
  "atk-s0504a:1039_2": "kalyāṇaputhujjanena saddhiṃ satta sekkhā arahā ca.",
  "atk-s0504a:1039_3": "Idha pana arahāva adhippeto.",
  "atk-s0504a:1039_4": "Munino bhāvāti moneyyāni,",
  "atk-s0504a:1039_5": "arahato kāyavacīmanosamācārā.",
  "atk-s0504a:1040_0": "Atha vā munibhāvakarā moneyyapaṭipadādhammā moneyyāni. Tesamayaṃ vitthāro –",
  "atk-s0504a:1041_0": "“Tattha katamaṃ kāyamoneyyaṃ?",
  "atk-s0504a:1041_1": "Tividhakāyaduccaritassa pahānaṃ kāyamoneyyaṃ,",
  "atk-s0504a:1041_2": "tividhaṃ kāyasucaritaṃ kāyamoneyyaṃ,",
  "atk-s0504a:1041_3": "kāyārammaṇe ñāṇaṃ kāyamoneyyaṃ,",
  "atk-s0504a:1041_4": "kāyapariññā kāyamoneyyaṃ,",
  "atk-s0504a:1041_5": "pariññāsahagato maggo kāyamoneyyaṃ,",
  "atk-s0504a:1041_6": "kāyasmiṃ chandarāgappahānaṃ kāyamoneyyaṃ,",
  "atk-s0504a:1041_7": "kāyasaṅkhāranirodhā catutthajjhānasamāpatti kāyamoneyyaṃ.",
  "atk-s0504a:1042_0": "“Tattha katamaṃ vacīmoneyyaṃ?",
  "atk-s0504a:1042_1": "Catubbidhavacīduccaritassa pahānaṃ vacīmoneyyaṃ,",
  "atk-s0504a:1042_2": "catubbidhaṃ vacīsucaritaṃ,",
  "atk-s0504a:1042_3": "vācārammaṇe ñāṇaṃ,",
  "atk-s0504a:1042_4": "vācāpariññā,",
  "atk-s0504a:1042_5": "pariññāsahagato maggo,",
  "atk-s0504a:1042_6": "vācāya chandarāgappahānaṃ,",
  "atk-s0504a:1042_7": "vacīsaṅkhāranirodhā dutiyajjhānasamāpatti vacīmoneyyaṃ.",
  "atk-s0504a:1043_0": "“Tattha katamaṃ manomoneyyaṃ?",
  "atk-s0504a:1043_1": "Tividhamanoduccaritassa pahānaṃ manomoneyyaṃ,",
  "atk-s0504a:1043_2": "tividhaṃ manosucaritaṃ,",
  "atk-s0504a:1043_3": "manārammaṇe ñāṇaṃ,",
  "atk-s0504a:1043_4": "manopariññā,",
  "atk-s0504a:1043_5": "pariññāsahagato maggo,",
  "atk-s0504a:1043_6": "manasmiṃ chandarāgappahānaṃ,",
  "atk-s0504a:1043_7": "cittasaṅkhāranirodhā saññāvedayitanirodhasamāpatti manomoneyya”nti.",
  "atk-s0504a:1044_0": "Ninhātapāpakanti aggamaggajalena suṭṭhu vikkhālitapāpamalaṃ.",
  "atk-s0504a:1045_0": "Aṭṭhamasuttavaṇṇanā niṭṭhitā.",
  "atk-s0504a:1046_0": "9. Paṭhamarāgasuttavaṇṇanā",
  "atk-s0504a:1047_0": "68.",
  "atk-s0504a:1047_1": "Navame yassa kassacīti aniyamitavacanaṃ,",
  "atk-s0504a:1047_2": "tasmā yassa kassaci puggalassa gahaṭṭhassa vā pabbajitassa vā.",
  "atk-s0504a:1047_3": "Rāgo appahīnoti rañjanaṭṭhena rāgo samucchedavasena na pahīno,",
  "atk-s0504a:1047_4": "maggena anuppattidhammataṃ na āpādito.",
  "atk-s0504a:1047_5": "Dosamohesupi eseva nayo.",
  "atk-s0504a:1047_6": "Tattha apāyagamanīyā rāgadosamohā paṭhamamaggena,",
  "atk-s0504a:1047_7": "oḷārikā kāmarāgadosā dutiyamaggena,",
  "atk-s0504a:1047_8": "teyeva anavasesā tatiyamaggena,",
  "atk-s0504a:1047_9": "bhavarāgo avasiṭṭhamoho ca catutthamaggena pahīyanti.",
  "atk-s0504a:1047_10": "Evametesu pahīyantesu tadekaṭṭhato sabbepi kilesā pahīyanteva.",
  "atk-s0504a:1047_11": "Evamete rāgādayo yassa kassaci bhikkhussa vā bhikkhuniyā vā upāsakassa vā upāsikāya vā maggena appahīnā.",
  "atk-s0504a:1047_12": "Baddho mārassāti kilesamārena baddhoti vuccati.",
  "atk-s0504a:1047_13": "Yadaggena ca kilesamārena baddho,",
  "atk-s0504a:1047_14": "tadaggena abhisaṅkhāramārādīhipi baddhoyeva hoti.",
  "atk-s0504a:1047_15": "Paṭimukkassa mārapāsoti paṭimukko assa anena appahīnakilesena puggalena tāyeva appahīnakilesatāya mārapāsasaṅkhāto",
  "atk-s0504a:1047_16": "kileso attano cittasantāne paṭimukko pavesito,",
  "atk-s0504a:1047_17": "tena sayaṃ bandhāpitoti attho.",
  "atk-s0504a:1047_18": "Atha vā paṭimukko assa bhaveyya mārapāso.",
  "atk-s0504a:1047_19": "Sukkapakkhe omukkassāti avamukko mocito apanīto assa.",
  "atk-s0504a:1047_20": "Sesaṃ vuttavipariyāyena veditabbaṃ.",
  "atk-s0504a:1048_0": "Idha gāthā sukkapakkhavaseneva āgatā.",
  "atk-s0504a:1048_1": "Tatrāyaṃ saṅkhepattho –",
  "atk-s0504a:1048_2": "yassa ariyapuggalassa rāgadosāvijjā virājitā aggamaggena nirodhitā,",
  "atk-s0504a:1048_3": "taṃ bhāvitakāyasīlacittapaññatāya bhāvitattesu arahantesu aññataraṃ abbhantaraṃ ekaṃ brahmabhūtaṃ brahmaṃ vā seṭṭhaṃ arahattaphalaṃ pattaṃ.",
  "atk-s0504a:1048_4": "Yathā aññe khīṇāsavā pubbūpanissayasampattisamannāgatā hutvā āgatā,",
  "atk-s0504a:1048_5": "yathā ca te antadvayarahitāya sīlasamādhipaññākkhandhasahagatāya majjhimāya paṭipadāya nibbānaṃ gatā adhigatā.",
  "atk-s0504a:1048_6": "Yathā vā te khandhādīnaṃ tathalakkhaṇaṃ yāthāvato paṭivijjhiṃsu,",
  "atk-s0504a:1048_7": "yathā ca te tathadhamme dukkhādayo aviparītato abbhaññiṃsu,",
  "atk-s0504a:1048_8": "rūpādike ca visaye yathā te diṭṭhamattādivaseneva passiṃsu,",
  "atk-s0504a:1048_9": "yathā vā pana te aṭṭha anariyavohāre vajjetvā ariyavohāravaseneva pavattavācā,",
  "atk-s0504a:1048_10": "vācānurūpañca pavattakāyā,",
  "atk-s0504a:1048_11": "kāyānurūpañca pavattavācā,",
  "atk-s0504a:1048_12": "tathā ayampi ariyapuggaloti tathāgataṃ,",
  "atk-s0504a:1048_13": "catusaccabuddhatāya buddhaṃ,",
  "atk-s0504a:1048_14": "puggalaveraṃ kilesaveraṃ attānuvādādibhayañca atikkantanti verabhayātītaṃ.",
  "atk-s0504a:1048_15": "Sabbesaṃ kilesābhisaṅkhārādīnaṃ pahīnattā sabbappahāyinaṃ buddhādayo ariyā āhu kathenti kittentīti.",
  "atk-s0504a:1049_0": "Navamasuttavaṇṇanā niṭṭhitā.",
  "atk-s0504a:1050_0": "10. Dutiyarāgasuttavaṇṇanā",
  "atk-s0504a:1051_0": "69.",
  "atk-s0504a:1051_1": "Dasame atarīti tiṇṇo,",
  "atk-s0504a:1051_2": "na tiṇṇo atiṇṇo.",
  "atk-s0504a:1051_3": "Samuddanti saṃsārasamuddaṃ,",
  "atk-s0504a:1051_4": "cakkhāyatanādisamuddaṃ vā.",
  "atk-s0504a:1051_5": "Tadubhayampi duppūraṇaṭṭhena samuddo viyāti samuddaṃ.",
  "atk-s0504a:1051_6": "Atha vā samuddanaṭṭhena samuddaṃ,",
  "atk-s0504a:1051_7": "kilesavassanena sattasantānassa kilesasadanatoti attho.",
  "atk-s0504a:1051_8": "Savīcinti kodhūpāyāsavīcīhi savīciṃ.",
  "atk-s0504a:1051_9": "Vuttañhetaṃ “vīcibhayanti kho, bhikkhu,",
  "atk-s0504a:1051_10": "kodhūpāyāsassetaṃ adhivacana”nti.",
  "atk-s0504a:1051_11": "Sāvaṭṭanti pañcakāmaguṇāvaṭṭehi saha āvaṭṭaṃ.",
  "atk-s0504a:1051_12": "Vuttampi cetaṃ “āvaṭṭabhayanti kho, bhikkhu,",
  "atk-s0504a:1051_13": "pañcannetaṃ kāmaguṇānaṃ adhivacana”nti.",
  "atk-s0504a:1051_14": "Sagahaṃ sarakkhasanti attano gocaragatānaṃ anatthajananato caṇḍamakaramacchakacchaparakkhasasadisehi visabhāgapuggalehi sahitaṃ.",
  "atk-s0504a:1051_15": "Tathā cāha “sagahaṃ sarakkhasanti kho, bhikkhu,",
  "atk-s0504a:1051_16": "mātugāmassetaṃ adhivacana”nti.",
  "atk-s0504a:1051_17": "Atarīti maggapaññānāvāya yathāvuttaṃ samuddaṃ uttari.",
  "atk-s0504a:1051_18": "Tiṇṇoti nittiṇṇo.",
  "atk-s0504a:1051_19": "Pāraṅgatoti tassa samuddassa pāraṃ paratīraṃ nirodhaṃ upagato.",
  "atk-s0504a:1051_20": "Thale tiṭṭhatīti tato eva saṃsāramahoghaṃ kāmādimahoghañca atikkamitvā thale paratīre nibbāne bāhitapāpabrāhmaṇo tiṭṭhatīti vuccati.",
  "atk-s0504a:1052_0": "Idhāpi gāthā sukkapakkhavaseneva āgatā.",
  "atk-s0504a:1052_1": "Tattha ūmibhayanti yathāvuttaūmibhayaṃ,",
  "atk-s0504a:1052_2": "bhāyitabbaṃ etasmāti taṃ ūmi bhayaṃ.",
  "atk-s0504a:1052_3": "Duttaranti duratikkamaṃ.",
  "atk-s0504a:1052_4": "Accatārīti atikkami.",
  "atk-s0504a:1053_0": "Saṅgātigoti rāgādīnaṃ pañcannaṃ saṅgānaṃ atikkantattā pahīnattā saṅgātigo.",
  "atk-s0504a:1053_1": "Atthaṅgato so na pamāṇametīti so evaṃbhūto arahā rāgādīnaṃ pamāṇakaradhammānaṃ accantameva atthaṃ gatattā atthaṅgato,",
  "atk-s0504a:1053_2": "tato eva sīlādidhammakkhandhapāripūriyā ca “ediso sīlena samādhinā paññāyā”ti kenaci pamiṇituṃ asakkuṇeyyo pamāṇaṃ na eti,",
  "atk-s0504a:1053_3": "atha vā anupādisesanibbānasaṅkhātaṃ atthaṃ gato so arahā “imāya nāma gatiyā ṭhito,",
  "atk-s0504a:1053_4": "ediso ca nāmagottenā”ti pamiṇituṃ asakkuṇeyyatāya pamāṇaṃ na eti na upagacchati.",
  "atk-s0504a:1053_5": "Tato eva amohayi maccurājaṃ,",
  "atk-s0504a:1053_6": "tena anubandhituṃ asakkuṇeyyoti vadāmīti anupādisesanibbānadhātuyāva desanaṃ niṭṭhāpesi.",
  "atk-s0504a:1053_7": "Iti imasmiṃ vagge paṭhamapañcamachaṭṭhesu vaṭṭaṃ kathitaṃ,",
  "atk-s0504a:1053_8": "dutiyasattamaaṭṭhamesu vivaṭṭaṃ,",
  "atk-s0504a:1053_9": "sesesu vaṭṭavivaṭṭaṃ kathitanti veditabbaṃ.",
  "atk-s0504a:1054_0": "Dasamasuttavaṇṇanā niṭṭhitā.",
  "atk-s0504a:1055_0": "Dutiyavaggavaṇṇanā niṭṭhitā.",
  "atk-s0504a:1056_0": "3. Tatiyavaggo",
  "atk-s0504a:1057_0": "1. Micchādiṭṭhikasuttavaṇṇanā",
  "atk-s0504a:1058_0": "70.",
  "atk-s0504a:1058_1": "Tatiyavaggassa paṭhame diṭṭhā mayāti mayā diṭṭhā,",
  "atk-s0504a:1058_2": "mama samantacakkhunā dibbacakkhunā cāti dvīhipi cakkhūhi diṭṭhā paccakkhato viditā.",
  "atk-s0504a:1058_3": "Tena anussavādiṃ paṭikkhipati,",
  "atk-s0504a:1058_4": "ayañca attho idāneva pāḷiyaṃ āgamissati.",
  "atk-s0504a:1058_5": "Kāyaduccaritena samannāgatāti kāyaduccaritena samaṅgībhūtā.",
  "atk-s0504a:1058_6": "Ariyānaṃ upavādakāti buddhādīnaṃ ariyānaṃ antamaso gihisotāpannānampi guṇaparidhaṃsanena abhūtabbhakkhānena upavādakā akkosakā garahakā.",
  "atk-s0504a:1058_7": "Micchādiṭṭhikāti viparītadassanā.",
  "atk-s0504a:1058_8": "Micchādiṭṭhikammasamādānāti micchādassanahetu samādinnanānāvidhakammā ye ca,",
  "atk-s0504a:1058_9": "micchādiṭṭhimūlakesu kāyakammādīsu aññepi samādapenti.",
  "atk-s0504a:1058_10": "Ettha ca vacīmanoduccaritaggahaṇeneva ariyūpavādamicchādiṭṭhīsu gahitāsu punavacanaṃ mahāsāvajjabhāvadassanatthaṃ nesaṃ.",
  "atk-s0504a:1058_11": "Mahāsāvajjo hi ariyūpavādo ānantariyasadiso. Yathāha –",
  "atk-s0504a:1059_0": "“Seyyathāpi,",
  "atk-s0504a:1059_1": "sāriputta,",
  "atk-s0504a:1059_2": "bhikkhu sīlasampanno,",
  "atk-s0504a:1059_3": "samādhisampanno,",
  "atk-s0504a:1059_4": "paññāsampanno,",
  "atk-s0504a:1059_5": "diṭṭheva dhamme aññaṃ ārādheyya;",
  "atk-s0504a:1059_6": "evaṃsampadamidaṃ,",
  "atk-s0504a:1059_7": "sāriputta,",
  "atk-s0504a:1059_8": "vadāmi taṃ vācaṃ appahāya,",
  "atk-s0504a:1059_9": "taṃ cittaṃ appahāya,",
  "atk-s0504a:1059_10": "taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.",
  "atk-s0504a:1060_0": "Micchādiṭṭhito ca mahāsāvajjataraṃ nāma aññaṃ natthi. Yathāha –",
  "atk-s0504a:1061_0": "“Nāhaṃ,",
  "atk-s0504a:1061_1": "bhikkhave,",
  "atk-s0504a:1061_2": "aññaṃ ekadhammampi samanupassāmi,",
  "atk-s0504a:1061_3": "yaṃ evaṃ mahāsāvajjataraṃ yathayidaṃ,",
  "atk-s0504a:1061_4": "bhikkhave,",
  "atk-s0504a:1061_5": "micchādiṭṭhi.",
  "atk-s0504a:1061_6": "Micchādiṭṭhiparamāni,",
  "atk-s0504a:1061_7": "bhikkhave,",
  "atk-s0504a:1061_8": "vajjānī”ti.",
  "atk-s0504a:1062_0": "Taṃ kho panātiādi yathāvuttassa atthassa attapaccakkhabhāvaṃ daḷhataraṃ katvā dassetuṃ āraddhaṃ.",
  "atk-s0504a:1062_1": "Tampi suviññeyyameva.",
  "atk-s0504a:1063_0": "Gāthāsu micchā manaṃ paṇidhāyāti abhijjhādīnaṃ vasena cittaṃ ayoniso ṭhapetvā.",
  "atk-s0504a:1063_1": "Micchā vācañca bhāsiyāti micchā musāvādādivasena vācaṃ bhāsitvā.",
  "atk-s0504a:1063_2": "Micchā kammāni katvānāti pāṇātipātādivasena kāyakammāni katvā.",
  "atk-s0504a:1063_3": "Atha vā micchā manaṃ paṇidhāyāti micchādiṭṭhivasena cittaṃ viparītaṃ ṭhapetvā.",
  "atk-s0504a:1063_4": "Sesapadadvayepi eseva nayo.",
  "atk-s0504a:1063_5": "Idānissa tathā duccaritacaraṇe kāraṇaṃ dasseti appassutoti,",
  "atk-s0504a:1063_6": "attano paresañca hitāvahena sutena virahitoti attho.",
  "atk-s0504a:1063_7": "Apuññakaroti tato eva ariyadhammassa akovidatāya kibbisakārī pāpadhammo.",
  "atk-s0504a:1063_8": "Appasmiṃ idha jīviteti idha manussaloke jīvite atiparitte.",
  "atk-s0504a:1063_9": "Tathā cāha “yo ciraṃ jīvati,",
  "atk-s0504a:1063_10": "so vassasataṃ appaṃ vā bhiyyo”ti,",
  "atk-s0504a:1063_11": "“appamāyu manussāna”nti ca.",
  "atk-s0504a:1063_12": "Tasmā bahussuto sappañño sīghaṃ puññāni katvā saggūpago nibbānapatiṭṭho vā hoti.",
  "atk-s0504a:1063_13": "Yo pana appassuto apuññakaro,",
  "atk-s0504a:1063_14": "kāyassa bhedā duppañño nirayaṃ so upapajjatīti.",
  "atk-s0504a:1064_0": "Paṭhamasuttavaṇṇanā niṭṭhitā.",
  "atk-s0504a:1065_0": "2. Sammādiṭṭhikasuttavaṇṇanā",
  "atk-s0504a:1066_0": "71. Dutiye paṭhamasutte vuttavipariyāyena attho veditabbo.",
  "atk-s0504a:1067_0": "Dutiyasuttavaṇṇanā niṭṭhitā.",
  "atk-s0504a:1068_0": "3. Nissaraṇiyasuttavaṇṇanā",
  "atk-s0504a:1069_0": "72.",
  "atk-s0504a:1069_1": "Tatiye nissaraṇiyāti nissaraṇapaṭisaṃyuttā.",
  "atk-s0504a:1069_2": "Dhātuyoti sattasuññasabhāvā.",
  "atk-s0504a:1069_3": "Kāmānanti kilesakāmānañceva vatthukāmānañca.",
  "atk-s0504a:1069_4": "Atha vā kāmānanti kilesakāmānaṃ.",
  "atk-s0504a:1069_5": "Kilesakāmato hi nissaraṇā vatthukāmehipi nissaraṇaṃyeva hoti,",
  "atk-s0504a:1069_6": "na aññathā.",
  "atk-s0504a:1069_7": "Vuttañhetaṃ –",
  "atk-s0504a:1070_0": "“Na te kāmā yāni citrāni loke,",
  "atk-s0504a:1071_0": "Saṅkapparāgo purisassa kāmo;",
  "atk-s0504a:1072_0": "Tiṭṭhanti citrāni tatheva loke,",
  "atk-s0504a:1073_0": "Athettha dhīrā vinayanti chanda”nti. ;",
  "atk-s0504a:1074_0": "Nissaraṇanti apagamo.",
  "atk-s0504a:1074_1": "Nekkhammanti paṭhamajjhānaṃ,",
  "atk-s0504a:1074_2": "visesato taṃ asubhārammaṇaṃ daṭṭhabbaṃ.",
  "atk-s0504a:1074_3": "Yo pana taṃ jhānaṃ pādakaṃ katvā saṅkhāre sammasitvā tatiyamaggaṃ patvā anāgāmimaggena nibbānaṃ sacchikaroti,",
  "atk-s0504a:1074_4": "tassa cittaṃ accantameva kāmehi nissaṭanti idaṃ ukkaṭṭhato kāmānaṃ nissaraṇaṃ veditabbaṃ.",
  "atk-s0504a:1074_5": "Rūpānanti rūpadhammānaṃ,",
  "atk-s0504a:1074_6": "visesena saddhiṃ ārammaṇehi kusalavipākakiriyābhedato sabbesaṃ rūpāvacaradhammānaṃ.",
  "atk-s0504a:1074_7": "Āruppanti arūpāvacarajjhānaṃ.",
  "atk-s0504a:1074_8": "Keci pana “kāmāna”nti padassa “sabbesaṃ kāmāvacaradhammāna”nti atthaṃ vadanti.",
  "atk-s0504a:1074_9": "“Nekkhamma”nti ca “pañca rūpāvacarajjhānānī”ti.",
  "atk-s0504a:1074_10": "Taṃ aṭṭhakathāsu natthi,",
  "atk-s0504a:1074_11": "na yujjati ca.",
  "atk-s0504a:1074_12": "Bhūtanti jātaṃ.",
  "atk-s0504a:1074_13": "Saṅkhatanti samecca sambhuyya paccayehi kataṃ.",
  "atk-s0504a:1074_14": "Paṭiccasamuppannanti kāraṇato nibbattaṃ.",
  "atk-s0504a:1074_15": "Tīhipi padehi tebhūmake dhamme anavasesato pariyādiyati.",
  "atk-s0504a:1074_16": "Nirodhoti nibbānaṃ.",
  "atk-s0504a:1074_17": "Ettha ca paṭhamāya dhātuyā kāmapariññā vuttā,",
  "atk-s0504a:1074_18": "dutiyāya rūpapariññā,",
  "atk-s0504a:1074_19": "tatiyāya sabbasaṅkhatapariññā sabbabhavasamatikkamo vutto.",
  "atk-s0504a:1075_0": "Gāthāsu kāmanissaraṇaṃ ñatvāti “idaṃ kāmanissaraṇaṃ –",
  "atk-s0504a:1075_1": "evañca kāmato nissaraṇa”nti jānitvā.",
  "atk-s0504a:1075_2": "Atikkamati etenāti atikkamo,",
  "atk-s0504a:1075_3": "atikkamanūpāyo,",
  "atk-s0504a:1075_4": "taṃ atikkamaṃ āruppaṃ ñatvā.",
  "atk-s0504a:1075_5": "Sabbe saṅkhārā samanti vūpasamanti etthāti sabbasaṅkhārasamatho, nibbānaṃ,",
  "atk-s0504a:1075_6": "taṃ phusaṃ phusanto.",
  "atk-s0504a:1075_7": "Sesaṃ heṭṭhā vuttanayameva.",
  "atk-s0504a:1076_0": "Tatiyasuttavaṇṇanā niṭṭhitā.",
  "atk-s0504a:1077_0": "4. Santatarasuttavaṇṇanā",
  "atk-s0504a:1078_0": "73.",
  "atk-s0504a:1078_1": "Catutthe rūpehīti rūpāvacaradhammehi.",
  "atk-s0504a:1078_2": "Santatarāti atisayena santā.",
  "atk-s0504a:1078_3": "Rūpāvacaradhammā hi kilesavikkhambhanato vitakkādioḷārikaṅgappahānato samādhibhūmibhāvato ca santā nāma,",
  "atk-s0504a:1078_4": "āruppā pana tehipi aṅgasantatāya ceva ārammaṇasantatāya ca atisayena santavuttikā,",
  "atk-s0504a:1078_5": "tena santatarāti vuttā.",
  "atk-s0504a:1078_6": "Nirodhoti nibbānaṃ.",
  "atk-s0504a:1078_7": "Saṅkhārāvasesasukhumabhāvappattitopi hi catutthāruppato phalasamāpattiyova santatarā kilesadarathapaṭipassaddhito nibbānārammaṇato ca,",
  "atk-s0504a:1078_8": "kimaṅgaṃ pana sabbasaṅkhārasamatho nibbānaṃ.",
  "atk-s0504a:1078_9": "Tena vuttaṃ “āruppehi nirodho santataro”ti.",
  "atk-s0504a:1079_0": "Gāthāsu rūpūpagāti rūpabhavūpagā.",
  "atk-s0504a:1079_1": "Rūpabhavo hi idha rūpanti vutto,",
  "atk-s0504a:1079_2": "“rūpūpapattiyā maggaṃ bhāvetī”tiādīsu viya.",
  "atk-s0504a:1079_3": "Arūpaṭṭhāyinoti arūpāvacarā.",
  "atk-s0504a:1079_4": "Nirodhaṃ appajānantā,",
  "atk-s0504a:1079_5": "āgantāro punabbhavanti etena rūpārūpāvacaradhammehi nirodhassa santabhāvameva dasseti.",
  "atk-s0504a:1079_6": "Arūpesu asaṇṭhitāti arūparāgena arūpabhavesu appatiṭṭhahantā,",
  "atk-s0504a:1079_7": "tepi parijānantāti attho.",
  "atk-s0504a:1079_8": "Nirodhe ye vimuccantīti ettha yeti nipātamattaṃ.",
  "atk-s0504a:1079_9": "Sesaṃ heṭṭhā vuttanayameva.",
  "atk-s0504a:1080_0": "Catutthasuttavaṇṇanā niṭṭhitā.",
  "atk-s0504a:1081_0": "5. Puttasuttavaṇṇanā",
  "atk-s0504a:1082_0": "74.",
  "atk-s0504a:1082_1": "Pañcame puttāti atrajā orasaputtā,",
  "atk-s0504a:1082_2": "dinnakādayopi vā.",
  "atk-s0504a:1082_3": "Santoti bhavantā saṃvijjamānā lokasminti imasmiṃ loke upalabbhamānā.",
  "atk-s0504a:1082_4": "Atthibhāvena santo,",
  "atk-s0504a:1082_5": "pākaṭabhāvena vijjamānā.",
  "atk-s0504a:1082_6": "Atijātoti attano guṇehi mātāpitaro atikkamitvā jāto,",
  "atk-s0504a:1082_7": "tehi adhikaguṇoti attho.",
  "atk-s0504a:1082_8": "Anujātoti guṇehi mātāpitūnaṃ anurūpo hutvā jāto,",
  "atk-s0504a:1082_9": "tehi samānaguṇoti attho.",
  "atk-s0504a:1082_10": "Avajātoti guṇehi mātāpitūnaṃ adhamo hutvā jāto,",
  "atk-s0504a:1082_11": "tehi hīnaguṇoti attho.",
  "atk-s0504a:1082_12": "Yehi pana guṇehi yutto mātāpitūnaṃ adhiko samo hīnoti ca adhippeto,",
  "atk-s0504a:1082_13": "te vibhajitvā dassetuṃ “kathañca,",
  "atk-s0504a:1082_14": "bhikkhave,",
  "atk-s0504a:1082_15": "putto atijāto hotī”ti kathetukamyatāya pucchaṃ katvā “idha,",
  "atk-s0504a:1082_16": "bhikkhave,",
  "atk-s0504a:1082_17": "puttassā”tiādinā niddeso āraddho.",
  "atk-s0504a:1083_0": "Tattha na buddhaṃ saraṇaṃ gatātiādīsu buddhoti sabbadhammesu appaṭihatañāṇanimittānuttaravimokkhādhigamaparibhāvitaṃ khandhasantānaṃ,",
  "atk-s0504a:1083_1": "sabbaññutaññāṇapadaṭṭhānaṃ vā saccābhisambodhiṃ upādāya paññattiko sattātisayo buddho. Yathāha –",
  "atk-s0504a:1084_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "atk-s0504a:1084_1": "tattha ca sabbaññutaṃ patto,",
  "atk-s0504a:1084_2": "balesu ca vasībhāva”nti –",
  "atk-s0504a:1085_0": "Ayaṃ tāva atthato buddhavibhāvanā.",
  "atk-s0504a:1086_0": "Byañjanato pana savāsanāya kilesaniddāya accantavigamena buddhavā paṭibuddhavāti buddho,",
  "atk-s0504a:1086_1": "buddhiyā vā vikasitabhāvena buddhavā vibuddhavāti buddho,",
  "atk-s0504a:1086_2": "bujjhitāti buddho,",
  "atk-s0504a:1086_3": "bodhetāti buddhoti evamādinā nayena veditabbo. Yathāha –",
  "atk-s0504a:1087_0": "“Bujjhitā saccānīti buddho,",
  "atk-s0504a:1087_1": "bodhetā pajāyāti buddho,",
  "atk-s0504a:1087_2": "sabbaññutāya buddho,",
  "atk-s0504a:1087_3": "sabbadassāvitāya buddho,",
  "atk-s0504a:1087_4": "anaññaneyyatāya buddho,",
  "atk-s0504a:1087_5": "visavitāya buddho,",
  "atk-s0504a:1087_6": "khīṇāsavasaṅkhātena buddho,",
  "atk-s0504a:1087_7": "nirupakkilesasaṅkhātena buddho,",
  "atk-s0504a:1087_8": "ekantavītarāgoti buddho,",
  "atk-s0504a:1087_9": "ekantavītadosoti buddho,",
  "atk-s0504a:1087_10": "ekantavītamohoti buddho,",
  "atk-s0504a:1087_11": "ekantanikkilesoti buddho,",
  "atk-s0504a:1087_12": "ekāyanamaggaṃ gatoti buddho,",
  "atk-s0504a:1087_13": "eko anuttaraṃ sammāsambodhiṃ abhisambuddhoti buddho,",
  "atk-s0504a:1087_14": "abuddhivihatattā buddhipaṭilābhāti buddho,",
  "atk-s0504a:1087_15": "buddhoti cetaṃ nāmaṃ na mātarā kataṃ,",
  "atk-s0504a:1087_16": "na pitarā kataṃ,",
  "atk-s0504a:1087_17": "na bhātarā kataṃ,",
  "atk-s0504a:1087_18": "na bhaginiyā kataṃ,",
  "atk-s0504a:1087_19": "na mittāmaccehi kataṃ,",
  "atk-s0504a:1087_20": "na ñātisālohitehi kataṃ,",
  "atk-s0504a:1087_21": "na samaṇabrāhmaṇehi kataṃ,",
  "atk-s0504a:1087_22": "na devatāhi kataṃ,",
  "atk-s0504a:1087_23": "atha kho vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti,",
  "atk-s0504a:1087_24": "yadidaṃ buddho”ti.",
  "atk-s0504a:1088_0": "Hiṃsatīti saraṇaṃ,",
  "atk-s0504a:1088_1": "sabbaṃ anatthaṃ apāyadukkhaṃ sabbaṃ saṃsāradukkhaṃ hiṃsati vināseti viddhaṃsetīti attho.",
  "atk-s0504a:1088_2": "Saraṇaṃ gatāti “buddho bhagavā amhākaṃ saraṇaṃ gati parāyaṇaṃ paṭisaraṇaṃ aghassa hantā hitassa vidhātā”ti",
  "atk-s0504a:1088_3": "iminā adhippāyena buddhaṃ bhagavantaṃ gacchāma bhajāma sevāma payirupāsāma.",
  "atk-s0504a:1088_4": "Evaṃ vā jānāma bujjhāmāti evaṃ gatā upagatā buddhaṃ saraṇaṃ gatā.",
  "atk-s0504a:1088_5": "Tappaṭikkhepena na buddhaṃ saraṇaṃ gatā.",
  "atk-s0504a:1089_0": "Dhammaṃ saraṇaṃ gatāti adhigatamagge sacchikatanirodhe yathānusiṭṭhaṃ paṭipajjamāne catūsu apāyesu apatamāne katvā dhāretīti dhammo.",
  "atk-s0504a:1089_1": "So atthato ariyamaggo ceva nibbānañca.",
  "atk-s0504a:1089_2": "Vuttañhetaṃ –",
  "atk-s0504a:1090_0": "“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti vitthāro.",
  "atk-s0504a:1091_0": "Na kevalañca ariyamagganibbānāni eva,",
  "atk-s0504a:1091_1": "apica kho ariyaphalehi saddhiṃ pariyattidhammo ca.",
  "atk-s0504a:1091_2": "Vuttañhetaṃ chattamāṇavakavimāne –",
  "atk-s0504a:1092_0": "“Rāgavirāgamanejamasokaṃ,",
  "atk-s0504a:1093_0": "Dhammamasaṅkhatamappaṭikūlaṃ;",
  "atk-s0504a:1094_0": "Madhuramimaṃ paguṇaṃ suvibhattaṃ,",
  "atk-s0504a:1095_0": "Dhammamimaṃ saraṇatthamupehī”ti. ;",
  "atk-s0504a:1096_0": "Tattha hi rāgavirāgoti maggo kathito,",
  "atk-s0504a:1096_1": "anejamasokanti phalaṃ,",
  "atk-s0504a:1096_2": "dhammasaṅkhatanti nibbānaṃ,",
  "atk-s0504a:1096_3": "appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhā kathitā.",
  "atk-s0504a:1096_4": "Taṃ dhammaṃ vuttanayena saraṇanti gatā dhammaṃ saraṇaṃ gatā.",
  "atk-s0504a:1096_5": "Tappaṭikkhepena na dhammaṃ saraṇaṃ gatā.",
  "atk-s0504a:1097_0": "Diṭṭhisīlasaṅghātena saṃhatoti saṅgho.",
  "atk-s0504a:1097_1": "So atthato aṭṭhaariyapuggalasamūho.",
  "atk-s0504a:1097_2": "Vuttañhetaṃ tasmiṃ eva vimāne –",
  "atk-s0504a:1098_0": "“Yattha ca dinna mahapphalamāhu,",
  "atk-s0504a:1099_0": "Catūsu sucīsu purisayugesu;",
  "atk-s0504a:1100_0": "Aṭṭha ca puggala dhammadasā te,",
  "atk-s0504a:1101_0": "Saṅghamimaṃ saraṇatthamupehī”ti. ;",
  "atk-s0504a:1102_0": "Taṃ saṅghaṃ vuttanayena saraṇanti gatā saṅghaṃ saraṇaṃ gatā.",
  "atk-s0504a:1102_1": "Tappaṭikkhepena na saṅghaṃ saraṇaṃ gatāti.",
  "atk-s0504a:1103_0": "Ettha ca saraṇagamanakosallatthaṃ saraṇaṃ saraṇagamanaṃ,",
  "atk-s0504a:1103_1": "yo ca saraṇaṃ gacchati saraṇagamanappabhedo, phalaṃ,",
  "atk-s0504a:1103_2": "saṃkileso, bhedo,",
  "atk-s0504a:1103_3": "vodānanti ayaṃ vidhi veditabbo.",
  "atk-s0504a:1104_0": "Tattha padatthato tāva hiṃsatīti saraṇaṃ,",
  "atk-s0504a:1104_1": "saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikilesaṃ hanati vināsetīti attho,",
  "atk-s0504a:1104_2": "ratanattayassetaṃ adhivacanaṃ.",
  "atk-s0504a:1104_3": "Atha vā hite pavattanena ahitā nivattanena ca sattānaṃ bhayaṃ hiṃsatīti buddho saraṇaṃ,",
  "atk-s0504a:1104_4": "bhavakantārato uttāraṇena assāsadānena ca dhammo,",
  "atk-s0504a:1104_5": "appakānampi kārānaṃ vipulaphalapaṭilābhakaraṇena saṅgho.",
  "atk-s0504a:1104_6": "Tasmā imināpi pariyāyena ratanattayaṃ saraṇaṃ.",
  "atk-s0504a:1104_7": "Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.",
  "atk-s0504a:1104_8": "Taṃsamaṅgisatto saraṇaṃ gacchati,",
  "atk-s0504a:1104_9": "vuttappakārena cittuppādena “etāni me tīṇi ratanāni saraṇaṃ,",
  "atk-s0504a:1104_10": "etāni parāyaṇa”nti evaṃ upetīti attho.",
  "atk-s0504a:1104_11": "Evaṃ tāva saraṇaṃ saraṇagamanaṃ,",
  "atk-s0504a:1104_12": "yo ca saraṇaṃ gacchatīti idaṃ tayaṃ veditabbaṃ.",
  "atk-s0504a:1105_0": "Pabhedato pana duvidhaṃ saraṇagamanaṃ – lokiyaṃ,",
  "atk-s0504a:1105_1": "lokuttarañca.",
  "atk-s0504a:1105_2": "Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ hutvā kiccato sakalepi ratanattaye ijjhati,",
  "atk-s0504a:1105_3": "lokiyaṃ puthujjanānaṃ saraṇagamanupakkilesavikkhambhanena ārammaṇato buddhādiguṇārammaṇaṃ hutvā ijjhati.",
  "atk-s0504a:1105_4": "Taṃ atthato buddhādīsu vatthūsu saddhāpaṭilābho,",
  "atk-s0504a:1105_5": "saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0504a:1106_0": "Tayidaṃ catudhā pavattati –",
  "atk-s0504a:1106_1": "attasanniyyātanena,",
  "atk-s0504a:1106_2": "tapparāyaṇatāya,",
  "atk-s0504a:1106_3": "sissabhāvūpagamanena,",
  "atk-s0504a:1106_4": "paṇipātenāti.",
  "atk-s0504a:1106_5": "Tattha attasanniyyātanaṃ nāma “ajja ādiṃ katvā ahaṃ attānaṃ buddhassa niyyātemi,",
  "atk-s0504a:1106_6": "dhammassa,",
  "atk-s0504a:1106_7": "saṅghassā”ti evaṃ buddhādīnaṃ attapariccajanaṃ.",
  "atk-s0504a:1106_8": "Tapparāyaṇaṃ nāma “ajja ādiṃ katvā ahaṃ buddhaparāyaṇo,",
  "atk-s0504a:1106_9": "dhammaparāyaṇo,",
  "atk-s0504a:1106_10": "saṅghaparāyaṇo iti maṃ dhārehī”ti evaṃ tappaṭisaraṇabhāvo tapparāyaṇatā.",
  "atk-s0504a:1106_11": "Sissabhāvūpagamanaṃ nāma “ajja ādiṃ katvā ahaṃ buddhassa antevāsiko,",
  "atk-s0504a:1106_12": "dhammassa,",
  "atk-s0504a:1106_13": "saṅghassa iti maṃ dhāretū”ti evaṃ sissabhāvassa upagamanaṃ.",
  "atk-s0504a:1106_14": "Paṇipāto nāma “ajja ādiṃ katvā ahaṃ abhivādanapaccuṭṭhānaañjalikammasāmīcikammaṃ buddhādīnaṃ eva tiṇṇaṃ",
  "atk-s0504a:1106_15": "vatthūnaṃ karomi iti maṃ dhāretū”ti evaṃ buddhādīsu paramanipaccakāro.",
  "atk-s0504a:1106_16": "Imesañhi catunnaṃ ākārānaṃ aññataraṃ karontena gahitaṃ eva hoti saraṇagamanaṃ.",
  "atk-s0504a:1107_0": "Apica “bhagavato attānaṃ pariccajāmi,",
  "atk-s0504a:1107_1": "dhammassa,",
  "atk-s0504a:1107_2": "saṅghassa attānaṃ pariccajāmi,",
  "atk-s0504a:1107_3": "jīvitaṃ pariccajāmi,",
  "atk-s0504a:1107_4": "pariccatto eva me attā jīvitañca,",
  "atk-s0504a:1107_5": "jīvitapariyantikaṃ buddhaṃ saraṇaṃ gacchāmi,",
  "atk-s0504a:1107_6": "buddho me saraṇaṃ tāṇaṃ leṇa”nti evampi attasanniyyātanaṃ veditabbaṃ.",
  "atk-s0504a:1107_7": "“Satthārañca vatāhaṃ passeyyaṃ,",
  "atk-s0504a:1107_8": "bhagavantameva passeyyaṃ;",
  "atk-s0504a:1107_9": "sugatañca vatāhaṃ passeyyaṃ,",
  "atk-s0504a:1107_10": "bhagavantameva passeyyaṃ;",
  "atk-s0504a:1107_11": "sammāsambuddhañca vatāhaṃ passeyyaṃ;",
  "atk-s0504a:1107_12": "bhagavantameva passeyya”nti evaṃ mahākassapattherassa saraṇagamanaṃ viya sissabhāvūpagamanaṃ daṭṭhabbaṃ.",
  "atk-s0504a:1108_0": "“So ahaṃ vicarissāmi, gāmā gāmaṃ purā puraṃ;",
  "atk-s0504a:1109_0": "Namassamāno sambuddhaṃ, dhammassa ca sudhammata”nti. –",
  "atk-s0504a:1110_0": "Evaṃ āḷavakādīnaṃ saraṇagamanaṃ viya tapparāyaṇatā veditabbā.",
  "atk-s0504a:1110_1": "“Atha kho, brahmāyu,",
  "atk-s0504a:1110_2": "brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena ca paricumbati,",
  "atk-s0504a:1110_3": "pāṇīhi ca parisambāhati,",
  "atk-s0504a:1110_4": "nāmañca sāveti ‘brahmāyu ahaṃ,",
  "atk-s0504a:1110_5": "bho gotama, brāhmaṇo,",
  "atk-s0504a:1110_6": "brahmāyu ahaṃ,",
  "atk-s0504a:1110_7": "bho gotama,",
  "atk-s0504a:1110_8": "brāhmaṇo”’ti evaṃ paṇipāto daṭṭhabbo.",
  "atk-s0504a:1111_0": "So panesa ñātibhayācariyadakkhiṇeyyavasena catubbidho hoti.",
  "atk-s0504a:1111_1": "Tattha dakkhiṇeyyapaṇipātena saraṇagamanaṃ hoti,",
  "atk-s0504a:1111_2": "na itarehi.",
  "atk-s0504a:1111_3": "Seṭṭhavaseneva hi saraṇaṃ gayhati,",
  "atk-s0504a:1111_4": "seṭṭhavasena bhijjati.",
  "atk-s0504a:1111_5": "Tasmā yo “ayameva loke sabbasattuttamo aggadakkhiṇeyyo”ti vandati,",
  "atk-s0504a:1111_6": "teneva saraṇaṃ gahitaṃ hoti,",
  "atk-s0504a:1111_7": "na ñātibhayācariyasaññāya vandantena.",
  "atk-s0504a:1111_8": "Evaṃ gahitasaraṇassa upāsakassa vā upāsikāya vā aññatitthiyesu pabbajitampi “ñātako me aya”nti vandato saraṇaṃ na bhijjati,",
  "atk-s0504a:1111_9": "pageva apabbajitaṃ.",
  "atk-s0504a:1111_10": "Tathā rājānaṃ bhayena vandato.",
  "atk-s0504a:1111_11": "So hi raṭṭhapūjitattā avandiyamāno anatthampi kareyyāti.",
  "atk-s0504a:1111_12": "Tathā yaṃkiñci sippaṃ sikkhāpakaṃ titthiyampi “ācariyo me aya”nti vandatopi na bhijjati.",
  "atk-s0504a:1111_13": "Evaṃ saraṇagamanassa pabhedo veditabbo.",
  "atk-s0504a:1112_0": "Ettha ca lokuttarassa saraṇagamanassa cattāri sāmaññaphalāni vipākaphalaṃ,",
  "atk-s0504a:1112_1": "sabbadukkhakkhayo ānisaṃsaphalaṃ.",
  "atk-s0504a:1112_2": "Vuttañhetaṃ –",
  "atk-s0504a:1113_0": "“Yo ca buddhañca dhammañca, saṅghañca saraṇaṃ gato;",
  "atk-s0504a:1114_0": "Cattāri ariyasaccāni, sammappaññāya passati.",
  "atk-s0504a:1115_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0504a:1116_0": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0504a:1117_0": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0504a:1118_0": "Etaṃ saraṇamāgamma, sabbadukkhā pamuccatī”ti. ;",
  "atk-s0504a:1119_0": "Apica niccato anupagamanādīnipi etassa ānisaṃsaphalaṃ veditabbaṃ. Vuttañhetaṃ –",
  "atk-s0504a:1120_0": "“Aṭṭhānametaṃ,",
  "atk-s0504a:1120_1": "bhikkhave,",
  "atk-s0504a:1120_2": "anavakāso,",
  "atk-s0504a:1120_3": "yaṃ diṭṭhisampanno puggalo kañci saṅkhāraṃ niccato upagaccheyya,",
  "atk-s0504a:1120_4": "sukhato upagaccheyya,",
  "atk-s0504a:1120_5": "kañci dhammaṃ attato upagaccheyya,",
  "atk-s0504a:1120_6": "mātaraṃ jīvitā voropeyya,",
  "atk-s0504a:1120_7": "pitaraṃ jīvitā voropeyya,",
  "atk-s0504a:1120_8": "arahantaṃ jīvitā voropeyya,",
  "atk-s0504a:1120_9": "duṭṭhacitto tathāgatassa lohitaṃ uppādeyya,",
  "atk-s0504a:1120_10": "saṅghaṃ bhindeyya,",
  "atk-s0504a:1120_11": "aññaṃ satthāraṃ uddiseyya netaṃ ṭhānaṃ vijjatī”ti.",
  "atk-s0504a:1121_0": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0504a:1122_0": "“Ye keci buddhaṃ saraṇaṃ gatāse,",
  "atk-s0504a:1123_0": "Na te gamissanti apāyabhūmiṃ;",
  "atk-s0504a:1124_0": "Pahāya mānusaṃ dehaṃ,",
  "atk-s0504a:1125_0": "Devakāyaṃ paripūressantī”ti. ;",
  "atk-s0504a:1126_0": "Aparampi vuttaṃ –",
  "atk-s0504a:1127_0": "“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno tenupasaṅkami…pe…",
  "atk-s0504a:1127_1": "ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca –",
  "atk-s0504a:1127_2": "‘sādhu kho,",
  "atk-s0504a:1127_3": "devānaminda,",
  "atk-s0504a:1127_4": "buddhaṃ saraṇagamanaṃ hoti.",
  "atk-s0504a:1127_5": "Buddhaṃ saraṇagamanahetu kho,",
  "atk-s0504a:1127_6": "devānaminda,",
  "atk-s0504a:1127_7": "evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti.",
  "atk-s0504a:1127_8": "Te aññe deve dasahi ṭhānehi adhigaṇhanti –",
  "atk-s0504a:1127_9": "dibbena āyunā,",
  "atk-s0504a:1127_10": "dibbena vaṇṇena,",
  "atk-s0504a:1127_11": "dibbena sukhena,",
  "atk-s0504a:1127_12": "dibbena yasena,",
  "atk-s0504a:1127_13": "dibbena ādhipateyyena,",
  "atk-s0504a:1127_14": "dibbehi rūpehi,",
  "atk-s0504a:1127_15": "dibbehi saddehi,",
  "atk-s0504a:1127_16": "dibbehi gandhehi,",
  "atk-s0504a:1127_17": "dibbehi rasehi,",
  "atk-s0504a:1127_18": "dibbehi phoṭṭhabbehi…pe… dhammaṃ,",
  "atk-s0504a:1127_19": "saṅghaṃ…pe…",
  "atk-s0504a:1127_20": "phoṭṭhabbehī”’ti.",
  "atk-s0504a:1128_0": "Velāmasuttādivasenapi saraṇagamanassa phalaviseso veditabbo. Evaṃ saraṇagamanassa phalaṃ veditabbaṃ.",
  "atk-s0504a:1129_0": "Lokiyasaraṇagamanañcettha tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0504a:1129_1": "na mahājutikaṃ hoti na mahāvipphāraṃ.",
  "atk-s0504a:1129_2": "Lokuttarassa pana saṃkileso natthi.",
  "atk-s0504a:1129_3": "Lokiyassa ca saraṇagamanassa duvidho bhedo – sāvajjo,",
  "atk-s0504a:1129_4": "anavajjo ca.",
  "atk-s0504a:1129_5": "Tattha sāvajjo aññasatthārādīsu attasanniyyātanādīhi hoti,",
  "atk-s0504a:1129_6": "so aniṭṭhaphalo.",
  "atk-s0504a:1129_7": "Anavajjo kālakiriyāya,",
  "atk-s0504a:1129_8": "so avipākattā aphalo.",
  "atk-s0504a:1129_9": "Lokuttarassa pana nevatthi bhedo.",
  "atk-s0504a:1129_10": "Bhavantarepi hi ariyasāvako aññaṃ satthāraṃ na uddisatīti evaṃ saraṇagamanassa saṃkileso ca bhedo ca veditabbo.",
  "atk-s0504a:1130_0": "Vodānampi ca lokiyasseva yassa hi saṃkileso,",
  "atk-s0504a:1130_1": "tasseva tato vodānena bhavitabbaṃ.",
  "atk-s0504a:1130_2": "Lokuttaraṃ pana niccavodānamevāti.",
  "atk-s0504a:1131_0": "Pāṇātipātāti ettha pāṇassa saraseneva patanasabhāvassa antarā eva atipātanaṃ atipāto,",
  "atk-s0504a:1131_1": "saṇikaṃ patituṃ adatvā sīghaṃ pātananti attho.",
  "atk-s0504a:1131_2": "Atikkamma vā satthādīhi abhibhavitvā pātanaṃ atipāto,",
  "atk-s0504a:1131_3": "pāṇaghātoti vuttaṃ hoti.",
  "atk-s0504a:1131_4": "Pāṇoti cettha khandhasantāno,",
  "atk-s0504a:1131_5": "yo sattoti voharīyati,",
  "atk-s0504a:1131_6": "paramatthato rūpārūpajīvitindriyaṃ.",
  "atk-s0504a:1131_7": "Rūpajīvitindriye hi vikopite itarampi taṃsambandhatāya vinassatīti.",
  "atk-s0504a:1131_8": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-s0504a:1131_9": "Yāya hi cetanāya pavattamānassa jīvitindriyassa nissayabhūtesu upakkamakaraṇahetukamahābhūtapaccayā uppajjanakamahābhūtā purimasadisā na uppajjanti,",
  "atk-s0504a:1131_10": "visadisā eva uppajjanti,",
  "atk-s0504a:1131_11": "sā tādisappayogasamuṭṭhāpikā cetanā pāṇātipāto.",
  "atk-s0504a:1131_12": "Laddhūpakkamāni hi bhūtāni purimabhūtāni viya na visadānīti samānajātiyānaṃ kāraṇāni na hontīti.",
  "atk-s0504a:1131_13": "“Kāyavacīdvārānaṃ aññataradvārappavattā”ti idaṃ manodvāre pavattāya vadhakacetanāya pāṇātipātatāsambhavadassanaṃ.",
  "atk-s0504a:1131_14": "Kulumbasuttepi hi “idhekacco samaṇo vā brāhmaṇo vā iddhimā ceto vasippatto aññissā kucchigataṃ gabbhaṃ",
  "atk-s0504a:1131_15": "pāpakena manasā anupekkhitā hotī”ti vijjāmayiddhi adhippetā.",
  "atk-s0504a:1131_16": "Sā ca vacīdvāraṃ muñcitvā na sakkā nibbattetunti vacīdvāravaseneva nippajjati.",
  "atk-s0504a:1131_17": "Ye pana “bhāvanāmayiddhi tattha adhippetā”ti vadanti,",
  "atk-s0504a:1131_18": "tesaṃ vādo kusalattikavedanattikavitakkattikabhūmantarehi virujjhati.",
  "atk-s0504a:1132_0": "Svāyaṃ pāṇātipāto guṇarahitesu tiracchānagatādīsu khuddake pāṇe appasāvajjo,",
  "atk-s0504a:1132_1": "mahāsarīre mahāsāvajjo. Kasmā?",
  "atk-s0504a:1132_2": "Payogamahantatāya.",
  "atk-s0504a:1132_3": "Payogasamattepi vatthumahantatādīhi mahāsāvajjo,",
  "atk-s0504a:1132_4": "guṇavantesu manussādīsu appaguṇe pāṇe appasāvajjo,",
  "atk-s0504a:1132_5": "mahāguṇe mahāsāvajjo.",
  "atk-s0504a:1132_6": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-s0504a:1132_7": "tibbatāya mahāsāvajjo.",
  "atk-s0504a:1133_0": "Ettha ca payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato veditabbā.",
  "atk-s0504a:1133_1": "Yathādhippetassa payogassa sahasā nipphādanavasena sakiccasādhikāya bahukkhattuṃ pavattajavanehi laddhāsevanāya",
  "atk-s0504a:1133_2": "ca sanniṭṭhāpakacetanāya payogassa mahantabhāvo.",
  "atk-s0504a:1133_3": "Satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbatarā",
  "atk-s0504a:1133_4": "uppajjatīti vatthumahantatāpi cetanāya balavabhāvassa kāraṇaṃ.",
  "atk-s0504a:1133_5": "Iti ubhayampetaṃ cetanābalavabhāveneva mahāsāvajjatāya hetu hoti.",
  "atk-s0504a:1133_6": "Tathā hantabbassa mahāguṇabhāve tattha pavattaupakāracetanā viya khettavisesanipphattiyā apakāracetanāpi",
  "atk-s0504a:1133_7": "balavatī tibbatarā uppajjatīti tassa mahāsāvajjatā daṭṭhabbā.",
  "atk-s0504a:1133_8": "Tasmā payogavatthuādipaccayānaṃ amahattepi guṇamahantatādipaccayehi cetanāya balavabhāvavaseneva mahāsāvajjatā veditabbā.",
  "atk-s0504a:1134_0": "Tassa pāṇo,",
  "atk-s0504a:1134_1": "pāṇasaññitā,",
  "atk-s0504a:1134_2": "vadhakacittaṃ, upakkamo,",
  "atk-s0504a:1134_3": "tena maraṇanti pañca sambhārā.",
  "atk-s0504a:1134_4": "Pañcasambhārayutto pāṇātipātoti pañcasambhārāvinimutto daṭṭhabbo.",
  "atk-s0504a:1134_5": "Tesu pāṇasaññitāvadhakacittāni pubbabhāgiyānipi honti,",
  "atk-s0504a:1134_6": "upakkamo vadhakacetanāsamuṭṭhāpito.",
  "atk-s0504a:1134_7": "Tassa cha payogā –",
  "atk-s0504a:1134_8": "sāhatthiko, āṇattiko,",
  "atk-s0504a:1134_9": "nissaggiyo, thāvaro,",
  "atk-s0504a:1134_10": "vijjāmayo,",
  "atk-s0504a:1134_11": "iddhimayoti.",
  "atk-s0504a:1134_12": "Tesu sahatthena nibbatto sāhatthiko.",
  "atk-s0504a:1134_13": "Paresaṃ āṇāpanavasena pavatto āṇattiko.",
  "atk-s0504a:1134_14": "Ususattiādīnaṃ nissajjanavasena pavatto nissaggiyo.",
  "atk-s0504a:1134_15": "Opātakhaṇanādivasena pavatto thāvaro.",
  "atk-s0504a:1134_16": "Āthabbaṇikādīnaṃ viya mantaparijappanapayogo vijjāmayo.",
  "atk-s0504a:1134_17": "Dāṭhākoṭṭanādīnaṃ viya kammavipākajiddhimayo.",
  "atk-s0504a:1135_0": "Etthāha –",
  "atk-s0504a:1135_1": "khaṇe khaṇe nirujjhanasabhāvesu saṅkhāresu, ko hantā,",
  "atk-s0504a:1135_2": "ko vā haññati?",
  "atk-s0504a:1135_3": "Yadi cittacetasikasantāno,",
  "atk-s0504a:1135_4": "so arūpitāya na chedanabhedanādivasena vikopanasamattho,",
  "atk-s0504a:1135_5": "nāpi vikopanīyo,",
  "atk-s0504a:1135_6": "atha rūpasantāno,",
  "atk-s0504a:1135_7": "so acetanatāya kaṭṭhakaliṅgarūpamoti na tattha chedanādinā pāṇātipāto labbhati,",
  "atk-s0504a:1135_8": "yathā matasarīre.",
  "atk-s0504a:1135_9": "Payogopi pāṇātipātassa yathāvutto paharaṇappahārādiko atītesu saṅkhāresu bhaveyya anāgatesu paccuppannesu vā.",
  "atk-s0504a:1135_10": "Tattha na tāva atītesu anāgatesu ca sambhavati tesaṃ avijjamānasabhāvattā,",
  "atk-s0504a:1135_11": "paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "atk-s0504a:1135_12": "vināsassa ca kāraṇarahitattā na paharaṇappahārādippayogahetukaṃ maraṇaṃ,",
  "atk-s0504a:1135_13": "nirīhattā ca saṅkhārānaṃ kassa so payogo,",
  "atk-s0504a:1135_14": "khaṇikabhāvena vadhādhippāyasamakālameva bhijjanakassa yāva kiriyāpariyosānakālamanavaṭṭhānato kassa vā pāṇātipāto kammabandhoti?",
  "atk-s0504a:1136_0": "Vuccate –",
  "atk-s0504a:1136_1": "yathāvuttavadhakacetanāsamaṅgī saṅkhārānaṃ puñjo sattasaṅkhāto hantā.",
  "atk-s0504a:1136_2": "Tena pavattitavadhappayoganimittaṃ apagatusmāviññāṇajīvitindriyo matoti vohārassa vatthubhūto yathāvuttavadhappayogākaraṇe",
  "atk-s0504a:1136_3": "pubbe viya uddhaṃ pavattanāraho rūpārūpadhammapuñjo haññati,",
  "atk-s0504a:1136_4": "cittacetasikasantāno eva vā.",
  "atk-s0504a:1136_5": "Vadhappayogāvisayabhāvepi tassa pañcavokārabhave rūpasantānādhīnavuttitāya bhūtarūpesu katappayogavasena",
  "atk-s0504a:1136_6": "jīvitindriyavicchedena sopi vicchijjatīti na pāṇātipātassa asambhavo,",
  "atk-s0504a:1136_7": "nāpi ahetuko,",
  "atk-s0504a:1136_8": "na ca payogo nippayojano.",
  "atk-s0504a:1136_9": "Paccuppannesu saṅkhāresu katappayogavasena tadanantaraṃ uppajjanārahassa saṅkhārakalāpassa tathā anuppattito",
  "atk-s0504a:1136_10": "khaṇikānañca saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena",
  "atk-s0504a:1136_11": "sahetukabhāvato na ahetukaṃ maraṇaṃ,",
  "atk-s0504a:1136_12": "nirīhakesupi saṅkhāresu yathāpaccayaṃ uppajjitvā atthibhāvamatteneva attano attano anurūpaphaluppādananiyatāni kāraṇāniyeva karontīti vuccati,",
  "atk-s0504a:1136_13": "yathā padīpo pakāsetīti,",
  "atk-s0504a:1136_14": "tatheva ghātakavohāro.",
  "atk-s0504a:1136_15": "Na ca kevalassa vadhādhippāyasahabhuno cittacetasikakalāpassa pāṇātipāto icchito,",
  "atk-s0504a:1136_16": "santānavasena vattamānasseva pana icchitoti attheva pāṇātipātena kammabandho.",
  "atk-s0504a:1136_17": "Santānavasena vattamānānañca padīpādīnaṃ atthakiriyāsiddhi dissatīti.",
  "atk-s0504a:1136_18": "Ayañca vicāraṇā adinnādānādīsupi yathāsambhavaṃ vibhāvetabbā.",
  "atk-s0504a:1136_19": "Tasmā pāṇātipātā.",
  "atk-s0504a:1136_20": "Na paṭiviratāti appaṭiviratā.",
  "atk-s0504a:1137_0": "Adinnassa ādānaṃ adinnādānaṃ,",
  "atk-s0504a:1137_1": "parassa haraṇaṃ theyyaṃ corikāti vuttaṃ hoti.",
  "atk-s0504a:1137_2": "Tattha adinnanti parapariggahitaṃ,",
  "atk-s0504a:1137_3": "yattha paro yathākāmakāritaṃ āpajjanto adaṇḍāraho anupavajjo ca hoti.",
  "atk-s0504a:1137_4": "Tasmiṃ parapariggahite parapariggahitasaññino tadādāyakaupakkamasamuṭṭhāpikā theyyacetanā adinnādānaṃ.",
  "atk-s0504a:1137_5": "Taṃ hīne parasantake appasāvajjaṃ,",
  "atk-s0504a:1137_6": "paṇīte mahāsāvajjaṃ. Kasmā?",
  "atk-s0504a:1137_7": "Vatthupaṇītatāya.",
  "atk-s0504a:1137_8": "Tathā khuddake parasantake appasāvajjaṃ,",
  "atk-s0504a:1137_9": "mahante mahāsāvajjaṃ. Kasmā?",
  "atk-s0504a:1137_10": "Vatthumahantatāya payogamahantatāya ca.",
  "atk-s0504a:1137_11": "Vatthusamatte pana sati guṇādhikānaṃ santake vatthusmiṃ mahāsāvajjaṃ,",
  "atk-s0504a:1137_12": "taṃtaṃguṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0504a:1137_13": "Vatthuguṇānaṃ pana samabhāve sati kilesānaṃ payogassa ca mudubhāve appasāvajjaṃ,",
  "atk-s0504a:1137_14": "tibbabhāve mahāsāvajjaṃ.",
  "atk-s0504a:1138_0": "Tassa pañca sambhārā –",
  "atk-s0504a:1138_1": "parapariggahitaṃ,",
  "atk-s0504a:1138_2": "parapariggahitasaññitā,",
  "atk-s0504a:1138_3": "theyyacittaṃ, upakkamo,",
  "atk-s0504a:1138_4": "tena haraṇanti.",
  "atk-s0504a:1138_5": "Cha payogā sāhatthikādayova.",
  "atk-s0504a:1138_6": "Te ca kho yathānurūpaṃ theyyāvahāro,",
  "atk-s0504a:1138_7": "pasayhāvahāro,",
  "atk-s0504a:1138_8": "parikappāvahāro,",
  "atk-s0504a:1138_9": "paṭicchannāvahāro,",
  "atk-s0504a:1138_10": "kusāvahāroti imesaṃ avahārānaṃ vasena pavattā.",
  "atk-s0504a:1138_11": "Ettha ca mantaparijappanena parasantakaharaṇaṃ vijjāmayo payogo.",
  "atk-s0504a:1138_12": "Vinā mantena tādisena iddhānubhāvasiddhena kāyavacīpayogena parasantakassa ākaḍḍhanaṃ iddhimayo payogoti veditabbo.",
  "atk-s0504a:1139_0": "Kāmesūti methunasamācāresu.",
  "atk-s0504a:1139_1": "Micchācāroti ekantanindito lāmakācāro.",
  "atk-s0504a:1139_2": "Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesu micchācāro.",
  "atk-s0504a:1139_3": "Tattha agamanīyaṭṭhānaṃ nāma purisānaṃ tāva māturakkhitādayo dasa,",
  "atk-s0504a:1139_4": "dhanakkītādayo dasāti vīsati itthiyo,",
  "atk-s0504a:1139_5": "itthīsu pana dvinnaṃ sārakkhasaparidaṇḍānaṃ,",
  "atk-s0504a:1139_6": "dasannañca dhanakkītādīnanti dvādasannaṃ itthīnaṃ aññapurisā.",
  "atk-s0504a:1139_7": "Svāyaṃ micchācāro sīlādiguṇarahite agamanīyaṭṭhāne appasāvajjo,",
  "atk-s0504a:1139_8": "sīlādiguṇasampanne mahāsāvajjo.",
  "atk-s0504a:1139_9": "Guṇarahitepi ca abhibhavitvā micchā carantassa mahāsāvajjo,",
  "atk-s0504a:1139_10": "ubhinnaṃ samānacchandatāya appasāvajjo.",
  "atk-s0504a:1139_11": "Samānacchandabhāvepi kilesānaṃ upakkamānañca mudutāya appasāvajjo,",
  "atk-s0504a:1139_12": "tibbatāya mahāsāvajjo.",
  "atk-s0504a:1139_13": "Tassa cattāro sambhārā –",
  "atk-s0504a:1139_14": "agamanīyavatthu,",
  "atk-s0504a:1139_15": "tasmiṃ sevanacittaṃ,",
  "atk-s0504a:1139_16": "sevanapayogo,",
  "atk-s0504a:1139_17": "maggenamaggappaṭipattiadhivāsananti.",
  "atk-s0504a:1139_18": "Tattha attano ruciyā pavattitassa tayo,",
  "atk-s0504a:1139_19": "balakkārena pavattitassa tayoti anavasesaggahaṇena cattāro daṭṭhabbā,",
  "atk-s0504a:1139_20": "atthasiddhi pana tīheva.",
  "atk-s0504a:1139_21": "Eko payogo sāhatthikova.",
  "atk-s0504a:1140_0": "Musāti visaṃvādanapurekkhārassa atthabhañjako kāyavacīpayogo,",
  "atk-s0504a:1140_1": "visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0504a:1140_2": "Aparo nayo musāti abhūtaṃ vatthu,",
  "atk-s0504a:1140_3": "vādoti tassa bhūtato tacchato viññāpanaṃ.",
  "atk-s0504a:1140_4": "Tasmā atathaṃ vatthuṃ tathato paraṃ viññāpetukāmassa tathāviññāpanapayogasamuṭṭhāpikā cetanā musāvādo.",
  "atk-s0504a:1141_0": "So yamatthaṃ bhañjati,",
  "atk-s0504a:1141_1": "tassa appatāya appasāvajjo,",
  "atk-s0504a:1141_2": "mahantatāya mahāsāvajjo.",
  "atk-s0504a:1141_3": "Apica gahaṭṭhānaṃ attano santakaṃ adātukāmatāya natthīti ādinayappavatto appasāvajjo,",
  "atk-s0504a:1141_4": "sakkhinā hutvā atthabhañjanavasena vutto mahāsāvajjo.",
  "atk-s0504a:1141_5": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "atk-s0504a:1141_6": "adiṭṭhaṃyeva pana “diṭṭha”ntiādinā nayena vadantānaṃ mahāsāvajjo.",
  "atk-s0504a:1141_7": "Tathā yassa atthaṃ bhañjati,",
  "atk-s0504a:1141_8": "tassa appaguṇatāya appasāvajjo,",
  "atk-s0504a:1141_9": "mahāguṇatāya mahāsāvajjo.",
  "atk-s0504a:1141_10": "Kilesānaṃ mudutibbatāvasena ca appasāvajjamahāsāvajjatā labbhateva.",
  "atk-s0504a:1142_0": "Tassa cattāro sambhārā –",
  "atk-s0504a:1142_1": "atathaṃ vatthu,",
  "atk-s0504a:1142_2": "visaṃvādanacittaṃ,",
  "atk-s0504a:1142_3": "tajjo vāyāmo,",
  "atk-s0504a:1142_4": "parassa tadatthavijānananti.",
  "atk-s0504a:1142_5": "Visaṃvādanādhippāyena hi payoge katepi parena tasmiṃ atthe aviññāte visaṃvādanassa asijjhanato parassa tadatthavijānanampi eko sambhāro veditabbo.",
  "atk-s0504a:1142_6": "Keci pana “abhūtavacanaṃ,",
  "atk-s0504a:1142_7": "visaṃvādanacittaṃ,",
  "atk-s0504a:1142_8": "parassa tadatthavijānananti tayo sambhārā”ti vadanti.",
  "atk-s0504a:1142_9": "Sace pana paro dandhatāya vicāretvā tamatthaṃ jānāti,",
  "atk-s0504a:1142_10": "sanniṭṭhāpakacetanāya pavattattā kiriyāsamuṭṭhāpakacetanākkhaṇeyeva musāvādakammunā bajjhati.",
  "atk-s0504a:1143_0": "Surāti piṭṭhasurā, pūvasurā,",
  "atk-s0504a:1143_1": "odanasurā,",
  "atk-s0504a:1143_2": "kiṇṇapakkhittā,",
  "atk-s0504a:1143_3": "sambhārasaṃyuttāti pañca surā.",
  "atk-s0504a:1143_4": "Merayanti pupphāsavo,",
  "atk-s0504a:1143_5": "phalāsavo,",
  "atk-s0504a:1143_6": "madhvāsavo,",
  "atk-s0504a:1143_7": "guḷāsavo sambhārasaṃyuttoti pañca āsavā.",
  "atk-s0504a:1143_8": "Tadubhayampi madanīyaṭṭhena majjaṃ.",
  "atk-s0504a:1143_9": "Yāya cetanāya taṃ pivati,",
  "atk-s0504a:1143_10": "sā pamādakāraṇattā pamādaṭṭhānaṃ.",
  "atk-s0504a:1143_11": "Lakkhaṇato pana yathāvuttassa surāmerayasaṅkhātassa majjassa bījato paṭṭhāya madavasena kāyadvārappavattā pamādacetanā surāmerayamajjapamādaṭṭhānaṃ.",
  "atk-s0504a:1143_12": "Tassa majjabhāvo,",
  "atk-s0504a:1143_13": "pātukamyatācittaṃ,",
  "atk-s0504a:1143_14": "tajjo vāyāmo,",
  "atk-s0504a:1143_15": "ajjhoharaṇanti cattāro sambhārā.",
  "atk-s0504a:1143_16": "Akusalacitteneva cassa pātabbato ekantena sāvajjabhāvo.",
  "atk-s0504a:1143_17": "Ariyasāvakānaṃ pana vatthuṃ ajānantānampi mukhaṃ na pavisati,",
  "atk-s0504a:1143_18": "pageva jānantānaṃ.",
  "atk-s0504a:1143_19": "Aḍḍhapasatamattassa pānaṃ appasāvajjaṃ,",
  "atk-s0504a:1143_20": "addhāḷhakamattassa pānaṃ tato mahantaṃ mahāsāvajjaṃ,",
  "atk-s0504a:1143_21": "kāyasañcālanasamatthaṃ bahuṃ pivitvā gāmaghātakādikammaṃ karontassa mahāsāvajjameva.",
  "atk-s0504a:1143_22": "Pāpakammañhi pāṇātipātaṃ patvā khīṇāsave mahāsāvajjaṃ,",
  "atk-s0504a:1143_23": "adinnādānaṃ patvā khīṇāsavassa santake mahāsāvajjaṃ,",
  "atk-s0504a:1143_24": "micchācāraṃ patvā khīṇāsavāya bhikkhuniyā vītikkame,",
  "atk-s0504a:1143_25": "musāvādaṃ patvā musāvādena saṅghabhede,",
  "atk-s0504a:1143_26": "surāpānaṃ patvā kāyasañcālanasamatthaṃ bahuṃ pivitvā gāmaghātakādikammaṃ mahāsāvajjaṃ.",
  "atk-s0504a:1143_27": "Sabbehipi cetehi musāvādena saṅghabhedova mahāsāvajjo.",
  "atk-s0504a:1143_28": "Tañhi katvā kappaṃ niraye paccati.",
  "atk-s0504a:1144_0": "Idāni etesu sabhāvato,",
  "atk-s0504a:1144_1": "ārammaṇato, vedanato, mūlato, kammato,",
  "atk-s0504a:1144_2": "phalatoti chahi ākārehi vinicchayo veditabbo.",
  "atk-s0504a:1144_3": "Tattha sabhāvato pāṇātipātādayo sabbepi cetanāsabhāvāva.",
  "atk-s0504a:1144_4": "Ārammaṇato pāṇātipāto jīvitindriyārammaṇato saṅkhārārammaṇo,",
  "atk-s0504a:1144_5": "adinnādānaṃ sattārammaṇaṃ vā saṅkhārārammaṇaṃ vā,",
  "atk-s0504a:1144_6": "micchācāro phoṭṭhabbavasena saṅkhārārammaṇo,",
  "atk-s0504a:1144_7": "sattārammaṇoti eke.",
  "atk-s0504a:1144_8": "Musāvādo sattārammaṇo vā saṅkhārārammaṇo vā,",
  "atk-s0504a:1144_9": "surāpānaṃ saṅkhārārammaṇaṃ.",
  "atk-s0504a:1144_10": "Vedanato pāṇātipāto dukkhavedano,",
  "atk-s0504a:1144_11": "adinnādānaṃ tivedanaṃ,",
  "atk-s0504a:1144_12": "micchācāro sukhamajjhattavasena dvivedano,",
  "atk-s0504a:1144_13": "tathā surāpānaṃ.",
  "atk-s0504a:1144_14": "Sanniṭṭhāpakacittena pana ubhayampi majjhattavedanaṃ na hoti.",
  "atk-s0504a:1144_15": "Musāvādo tivedano.",
  "atk-s0504a:1144_16": "Mūlato pāṇātipāto dosamohavasena dvimūlako,",
  "atk-s0504a:1144_17": "adinnādānaṃ musāvādo ca dosamohavasena vā lobhamohavasena vā,",
  "atk-s0504a:1144_18": "micchācāro surāpānañca lobhamohavasena dvimūlaṃ.",
  "atk-s0504a:1144_19": "Kammato musāvādoyevettha vacīkammaṃ,",
  "atk-s0504a:1144_20": "sesaṃ catubbidhampi kāyakammameva.",
  "atk-s0504a:1144_21": "Phalato sabbepi apāyūpapattiphalā ceva sugatiyampi appāyukatādinānāvidhaaniṭṭhaphalā cāti evamettha sabhāvādito vinicchayo veditabbo.",
  "atk-s0504a:1145_0": "Appaṭiviratāti samādānaviratiyā sampattaviratiyā ca abhāvena na paṭiviratā.",
  "atk-s0504a:1145_1": "Dussīlāti tato eva pañcasīlamattassāpi abhāvena nissīlā.",
  "atk-s0504a:1145_2": "Pāpadhammāti lāmakadhammā, hīnācārā.",
  "atk-s0504a:1145_3": "Pāṇātipātā paṭiviratoti sikkhāpadasamādānena pāṇātipātato virato,",
  "atk-s0504a:1145_4": "ārakā ṭhito.",
  "atk-s0504a:1145_5": "Esa nayo sesesupi.",
  "atk-s0504a:1146_0": "Idhāpi pāṇātipātāveramaṇiādīnaṃ sabhāvato ārammaṇato, vedanato, mūlato, kammato,",
  "atk-s0504a:1146_1": "samādānato, bhedato,",
  "atk-s0504a:1146_2": "phalato ca viññātabbo vinicchayo.",
  "atk-s0504a:1146_3": "Tattha sabhāvato pañcapi cetanāyopi honti viratiyopi,",
  "atk-s0504a:1146_4": "virativasena pana desanā āgatā.",
  "atk-s0504a:1146_5": "Yā pāṇātipātā viramantassa “yā tasmiṃ samaye pāṇātipātā ārati viratī”ti evaṃ vuttā kusalacittasampayuttā virati.",
  "atk-s0504a:1146_6": "Sā pabhedato tividhā –",
  "atk-s0504a:1146_7": "sampattavirati,",
  "atk-s0504a:1146_8": "samādānavirati,",
  "atk-s0504a:1146_9": "samucchedaviratīti.",
  "atk-s0504a:1146_10": "Tattha asamādinnasikkhāpadānaṃ attano jātivayabāhusaccādīni paccavekkhitvā “ayuttametaṃ amhākaṃ kātu”nti",
  "atk-s0504a:1146_11": "sampattavatthuṃ avītikkamantānaṃ uppajjamānā virati sampattavirati nāma.",
  "atk-s0504a:1146_12": "Samādinnasikkhāpadānaṃ sikkhāpadasamādāne taduttari ca attano jīvitampi pariccajitvā vatthuṃ avītikkamantānaṃ uppajjamānā virati samādānavirati nāma.",
  "atk-s0504a:1146_13": "Ariyamaggasampayuttā pana virati samucchedavirati nāma,",
  "atk-s0504a:1146_14": "yassā uppattito paṭṭhāya ariyapuggalānaṃ “pāṇaṃ ghātessāmā”ti cittampi na uppajjati.",
  "atk-s0504a:1146_15": "Tāsu samādānavirati idhādhippetā.",
  "atk-s0504a:1147_0": "Ārammaṇato pāṇātipātādīnaṃ ārammaṇāneva etesaṃ ārammaṇāni.",
  "atk-s0504a:1147_1": "Vītikkamitabbatoyeva hi virati nāma hoti.",
  "atk-s0504a:1147_2": "Yathā pana nibbānārammaṇo ariyamaggo kilese pajahati,",
  "atk-s0504a:1147_3": "evaṃ jīvitindriyādiārammaṇāyeva ete kusaladhammā pāṇātipātādīni dussīlyāni pajahanti.",
  "atk-s0504a:1147_4": "Vedanato sabbāpi sukhavedanāva.",
  "atk-s0504a:1148_0": "Mūlato ñāṇasampayuttacittena viramantassa alobhaadosaamohavasena timūlā honti,",
  "atk-s0504a:1148_1": "ñāṇavippayuttacittena viramantassa alobhaadosavasena dvimūlā.",
  "atk-s0504a:1148_2": "Kammato musāvādā veramaṇi vacīkammaṃ,",
  "atk-s0504a:1148_3": "sesā kāyakammaṃ.",
  "atk-s0504a:1148_4": "Samādānato aññassa garuṭṭhāniyassa santike taṃ alabhantena sayameva vā pañca sīlāni ekajjhaṃ pāṭiyekkaṃ vā samādiyantena samādinnāni honti.",
  "atk-s0504a:1148_5": "Bhedato gahaṭṭhānaṃ yaṃ yaṃ vītikkantaṃ,",
  "atk-s0504a:1148_6": "taṃ tadeva bhijjati,",
  "atk-s0504a:1148_7": "itaraṃ na bhijjati. Kasmā?",
  "atk-s0504a:1148_8": "Gahaṭṭhā hi anibaddhasīlā honti,",
  "atk-s0504a:1148_9": "yaṃ yaṃ sakkonti,",
  "atk-s0504a:1148_10": "taṃ tadeva rakkhanti.",
  "atk-s0504a:1148_11": "Pabbajitānaṃ pana ekasmiṃ vītikkante sabbāni bhijjantīti.",
  "atk-s0504a:1149_0": "Phalatoti pāṇātipātā veramaṇiyā cettha aṅgapaccaṅgasampannatā,",
  "atk-s0504a:1149_1": "ārohapariṇāhasampatti,",
  "atk-s0504a:1149_2": "javanasampatti,",
  "atk-s0504a:1149_3": "suppatiṭṭhitapādatā, cārutā, mudutā, sucitā, sūratā,",
  "atk-s0504a:1149_4": "mahabbalatā,",
  "atk-s0504a:1149_5": "vissaṭṭhavacanatā,",
  "atk-s0504a:1149_6": "sattānaṃ piyamanāpatā,",
  "atk-s0504a:1149_7": "abhijjaparisatā,",
  "atk-s0504a:1149_8": "acchambhitā,",
  "atk-s0504a:1149_9": "duppadhaṃsiyatā,",
  "atk-s0504a:1149_10": "parūpakkamena amaraṇatā,",
  "atk-s0504a:1149_11": "mahāparivāratā,",
  "atk-s0504a:1149_12": "suvaṇṇatā,",
  "atk-s0504a:1149_13": "susaṇṭhānatā,",
  "atk-s0504a:1149_14": "appābādhatā, asokatā,",
  "atk-s0504a:1149_15": "piyamanāpehi avippayogo,",
  "atk-s0504a:1149_16": "dīghāyukatāti evamādīni phalāni.",
  "atk-s0504a:1150_0": "Adinnādānā veramaṇiyā mahādhanadhaññatā,",
  "atk-s0504a:1150_1": "anantabhogatā,",
  "atk-s0504a:1150_2": "thirabhogatā,",
  "atk-s0504a:1150_3": "icchitānaṃ bhogānaṃ khippaṃ paṭilābho,",
  "atk-s0504a:1150_4": "rājādīhi asādhāraṇabhogatā,",
  "atk-s0504a:1150_5": "uḷārabhogatā,",
  "atk-s0504a:1150_6": "tattha tattha jeṭṭhakabhāvo,",
  "atk-s0504a:1150_7": "natthibhāvassa ajānanatā,",
  "atk-s0504a:1150_8": "sukhavihāritāti evamādīni.",
  "atk-s0504a:1151_0": "Abrahmacariyā veramaṇiyā vigatapaccatthikatā,",
  "atk-s0504a:1151_1": "sabbasattānaṃ piyamanāpatā,",
  "atk-s0504a:1151_2": "annapānavatthacchādanādīnaṃ lābhitā,",
  "atk-s0504a:1151_3": "sukhasupanatā,",
  "atk-s0504a:1151_4": "sukhapaṭibujjhanatā,",
  "atk-s0504a:1151_5": "apāyabhayavimokkho,",
  "atk-s0504a:1151_6": "itthibhāvanapuṃsakabhāvānaṃ abhabbatā,",
  "atk-s0504a:1151_7": "akkodhanatā,",
  "atk-s0504a:1151_8": "saccakāritā, amaṅkutā,",
  "atk-s0504a:1151_9": "ārādhanasukhatā,",
  "atk-s0504a:1151_10": "paripuṇṇindriyatā,",
  "atk-s0504a:1151_11": "paripuṇṇalakkhaṇatā,",
  "atk-s0504a:1151_12": "nirāsaṅkatā,",
  "atk-s0504a:1151_13": "appossukkatā,",
  "atk-s0504a:1151_14": "sukhavihāritā,",
  "atk-s0504a:1151_15": "akutobhayatā,",
  "atk-s0504a:1151_16": "piyavippayogābhāvoti evamādīni.",
  "atk-s0504a:1151_17": "Yasmā pana micchācārāveramaṇiyā phalānipi ettheva antogadhāni,",
  "atk-s0504a:1151_18": "tasmā (abrahmacariyā veramaṇiyā).",
  "atk-s0504a:1152_0": "Musāvādā veramaṇiyā vippasannindriyatā,",
  "atk-s0504a:1152_1": "vissaṭṭhamadhurabhāṇitā,",
  "atk-s0504a:1152_2": "samasitasuddhadantatā,",
  "atk-s0504a:1152_3": "nātithūlatā,",
  "atk-s0504a:1152_4": "nātikisatā,",
  "atk-s0504a:1152_5": "nātirassatā,",
  "atk-s0504a:1152_6": "nātidīghatā,",
  "atk-s0504a:1152_7": "sukhasamphassatā,",
  "atk-s0504a:1152_8": "uppalagandhamukhatā,",
  "atk-s0504a:1152_9": "sussūsakaparisatā,",
  "atk-s0504a:1152_10": "ādeyyavacanatā,",
  "atk-s0504a:1152_11": "kamaladalasadisamudulohitatanujivhatā, alīnatā,",
  "atk-s0504a:1152_12": "anuddhatatāti evamādīni.",
  "atk-s0504a:1153_0": "Surāmerayamajjapamādaṭṭhānā veramaṇiyā atītānāgatapaccuppannesu kiccakaraṇīyesu appamādatā,",
  "atk-s0504a:1153_1": "ñāṇavantatā,",
  "atk-s0504a:1153_2": "sadā upaṭṭhitassatitā,",
  "atk-s0504a:1153_3": "uppannesu kiccakaraṇīyesu ṭhānuppattikapaṭibhānavantatā,",
  "atk-s0504a:1153_4": "analasatā, ajaḷatā,",
  "atk-s0504a:1153_5": "anummattatā,",
  "atk-s0504a:1153_6": "acchambhitā,",
  "atk-s0504a:1153_7": "asārambhitā,",
  "atk-s0504a:1153_8": "anissukitā,",
  "atk-s0504a:1153_9": "amaccharitā,",
  "atk-s0504a:1153_10": "saccavāditā,",
  "atk-s0504a:1153_11": "apisuṇaapharusaasamphappalāpavāditā,",
  "atk-s0504a:1153_12": "kataññutā,",
  "atk-s0504a:1153_13": "kataveditā,",
  "atk-s0504a:1153_14": "cāgavantatā,",
  "atk-s0504a:1153_15": "sīlavantatā, ujukatā,",
  "atk-s0504a:1153_16": "akkodhanatā,",
  "atk-s0504a:1153_17": "hirottappasampannatā,",
  "atk-s0504a:1153_18": "ujudiṭṭhitā,",
  "atk-s0504a:1153_19": "mahantatā,",
  "atk-s0504a:1153_20": "paṇḍitatā,",
  "atk-s0504a:1153_21": "atthānatthakusalatāti evamādīni phalāni.",
  "atk-s0504a:1153_22": "Evamettha pāṇātipātāveramaṇiādīnampi sabhāvādito vinicchayo veditabbo.",
  "atk-s0504a:1154_0": "Sīlavāti yathāvuttapañcasīlavasena sīlavā.",
  "atk-s0504a:1154_1": "Kalyāṇadhammoti sundaradhammo,",
  "atk-s0504a:1154_2": "saraṇagamanaparidīpitāya diṭṭhisampattiyā sampannapaññoti attho.",
  "atk-s0504a:1154_3": "Yo pana putto mātāpitūsu assaddhesu dussīlesu ca sayampi tādiso,",
  "atk-s0504a:1154_4": "sopi avajātoyevāti veditabbo.",
  "atk-s0504a:1154_5": "Assaddhiyādayo hi idha avajātabhāvassa lakkhaṇaṃ vuttā,",
  "atk-s0504a:1154_6": "te ca tasmiṃ saṃvijjanti.",
  "atk-s0504a:1154_7": "Mātāpitaro pana upādāya puttassa atijātādibhāvo vuccatīti.",
  "atk-s0504a:1155_0": "Yo hoti kulagandhanoti kulacchedako kulavināsako.",
  "atk-s0504a:1155_1": "Chedanattho hi idha gandhasaddo,",
  "atk-s0504a:1155_2": "“uppalagandhapaccatthikā”tiādīsu viya.",
  "atk-s0504a:1155_3": "Keci pana “kuladhaṃsano”ti paṭhanti,",
  "atk-s0504a:1155_4": "so evattho.",
  "atk-s0504a:1156_0": "Ete kho puttā lokasminti ete atijātādayo tayo puttā eva imasmiṃ sattaloke puttā nāma,",
  "atk-s0504a:1156_1": "na ito vinimuttā atthi.",
  "atk-s0504a:1156_2": "Imesu pana ye bhavanti upāsakā ye saraṇagamanasampattiyā upāsakā bhavanti kammassakatāñāṇena kammassa kovidā,",
  "atk-s0504a:1156_3": "te ca paṇḍitā paññavanto,",
  "atk-s0504a:1156_4": "pañcasīladasasīlena sampannā paripuṇṇā.",
  "atk-s0504a:1156_5": "Yācakānaṃ vacanaṃ jānanti,",
  "atk-s0504a:1156_6": "tesaṃ mukhākāradassaneneva adhippāyapūraṇatoti vadaññū,",
  "atk-s0504a:1156_7": "tesaṃ vā “dehī”ti vacanaṃ sutvā “ime pubbe dānaṃ adatvā evaṃbhūtā,",
  "atk-s0504a:1156_8": "mayā pana evaṃ na bhavitabba”nti tesaṃ pariccāgena tadatthaṃ jānantīti vadaññū,",
  "atk-s0504a:1156_9": "paṇḍitānaṃ vā kammassakatādidīpakaṃ vacanaṃ jānantīti vadaññū.",
  "atk-s0504a:1156_10": "“Padaññū”ti ca paṭhanti,",
  "atk-s0504a:1156_11": "padāniyā pariccāgasīlāti attho.",
  "atk-s0504a:1156_12": "Tato eva vigatamaccheramalattā vītamaccharā.",
  "atk-s0504a:1156_13": "Abbhaghanāti abbhasaṅkhātā ghanā,",
  "atk-s0504a:1156_14": "ghanameghapaṭalā vā mutto candoviya,",
  "atk-s0504a:1156_15": "upāsakādiparisāsu khattiyādiparisāsu ca virocare virocanti,",
  "atk-s0504a:1156_16": "sobhantīti attho.",
  "atk-s0504a:1157_0": "Pañcamasuttavaṇṇanā niṭṭhitā.",
  "atk-s0504a:1158_0": "6. Avuṭṭhikasuttavaṇṇanā",
  "atk-s0504a:1159_0": "75.",
  "atk-s0504a:1159_1": "Chaṭṭhe avuṭṭhikasamoti avuṭṭhikameghasamo.",
  "atk-s0504a:1159_2": "Ekacco hi megho satapaṭalasahassapaṭalo hutvā uṭṭhahitvā thananto gajjanto vijjotanto ekaṃ udakabindumpi apātetvā vigacchati,",
  "atk-s0504a:1159_3": "tathūpamo ekacco puggaloti dassento āha “avuṭṭhikasamo”ti.",
  "atk-s0504a:1159_4": "Padesavassīti ekadesavassimeghasamo.",
  "atk-s0504a:1159_5": "Padesavassī viyāti hi padesavassī.",
  "atk-s0504a:1159_6": "Ekacco ekasmiṃyeva ṭhāne ṭhitesu manussesu yathā ekacce tementi,",
  "atk-s0504a:1159_7": "ekacce na tementi,",
  "atk-s0504a:1159_8": "evaṃ mandaṃ vassati,",
  "atk-s0504a:1159_9": "tathūpamaṃ ekaccaṃ puggalaṃ dasseti “padesavassī”ti.",
  "atk-s0504a:1159_10": "Sabbatthābhivassīti sabbasmiṃ pathavīpabbatasamuddādike jagatippadese abhivassimeghasamo.",
  "atk-s0504a:1159_11": "Ekacco hi sakalacakkavāḷagabbhaṃ pattharitvā sabbatthakameva abhivassati,",
  "atk-s0504a:1159_12": "taṃ cātuddīpikamahāmeghaṃ ekaccassa puggalassa upamaṃ katvā vuttaṃ “sabbatthābhivassī”ti.",
  "atk-s0504a:1160_0": "Sabbesānanti sabbesaṃ,",
  "atk-s0504a:1160_1": "ayameva vā pāṭho.",
  "atk-s0504a:1160_2": "Na dātā hotīti adānasīlo hoti,",
  "atk-s0504a:1160_3": "thaddhamaccharitāya na kassaci kiñci detīti attho.",
  "atk-s0504a:1160_4": "Idāni dānassa khettaṃ deyyadhammañca vibhāgena dassetuṃ “samaṇabrāhmaṇā”tiādimāha.",
  "atk-s0504a:1160_5": "Tattha samitapāpasamaṇā ceva pabbajjamattasamaṇā ca bāhitapāpabrāhmaṇā ceva jātimattabrāhmaṇā ca idha “samaṇabrāhmaṇā”ti adhippetā.",
  "atk-s0504a:1160_6": "Kapaṇā nāma duggatā daliddamanussā.",
  "atk-s0504a:1160_7": "Addhikā nāma pathāvino paribbayavihīnā.",
  "atk-s0504a:1160_8": "Vanibbakā nāma ye “iṭṭhaṃ detha kantaṃ manāpaṃ kālena anavajjaṃ udaggacittā pasannacittā,",
  "atk-s0504a:1160_9": "evaṃ dentā gacchatha sugatiṃ,",
  "atk-s0504a:1160_10": "gacchatha brahmaloka”ntiādinā nayena dāne niyojentā dānassa vaṇṇaṃ thomentā vicaranti.",
  "atk-s0504a:1160_11": "Yācakā nāma ye kevalaṃ “muṭṭhimattaṃ detha,",
  "atk-s0504a:1160_12": "pasatamattaṃ detha,",
  "atk-s0504a:1160_13": "sarāvamattaṃ dethā”ti appakampi yācamānā vicaranti.",
  "atk-s0504a:1160_14": "Tattha samaṇabrāhmaṇaggahaṇena guṇakhettaṃ upakārikhettañca dasseti,",
  "atk-s0504a:1160_15": "kapaṇādiggahaṇena karuṇākhettaṃ.",
  "atk-s0504a:1160_16": "Annanti yaṃkiñci khādanīyaṃ bhojanīyaṃ.",
  "atk-s0504a:1160_17": "Pānanti ambapānādipānakaṃ.",
  "atk-s0504a:1160_18": "Vatthanti nivāsanapārupanādiacchādanaṃ.",
  "atk-s0504a:1160_19": "Yānanti rathavayhādi antamaso upāhanaṃ upādāya gamanasādhanaṃ.",
  "atk-s0504a:1160_20": "Mālāti ganthitāganthitabhedaṃ sabbaṃ pupphaṃ.",
  "atk-s0504a:1160_21": "Gandhanti yaṃkiñci gandhajātaṃ pisitaṃ apisitaṃ gandhūpakaraṇañca.",
  "atk-s0504a:1160_22": "Vilepananti chavirāgakaraṇaṃ.",
  "atk-s0504a:1160_23": "Seyyāti mañcapīṭhādi ceva pāvārakojavādi ca sayitabbavatthu.",
  "atk-s0504a:1160_24": "Seyyaggahaṇena cettha āsanampi gahitanti daṭṭhabbaṃ.",
  "atk-s0504a:1160_25": "Āvasathanti vātātapādiparissayavinodanaṃ patissayaṃ.",
  "atk-s0504a:1160_26": "Padīpeyyanti dīpakapallikādipadīpūpakaraṇaṃ.",
  "atk-s0504a:1161_0": "Evaṃ kho,",
  "atk-s0504a:1161_1": "bhikkhaveti vijjamānepi deyyadhamme paṭiggāhakānaṃ evaṃ dātabbavatthuṃ sabbena sabbaṃ adento puggalo avassikameghasadiso hoti.",
  "atk-s0504a:1161_2": "Idaṃ vuttaṃ hoti –",
  "atk-s0504a:1161_3": "bhikkhave,",
  "atk-s0504a:1161_4": "yathā so megho satapaṭalasahassapaṭalo hutvā uṭṭhahitvā na kiñci vassi vigacchati,",
  "atk-s0504a:1161_5": "evameva yo uḷāraṃ vipulañca bhogaṃ saṃharitvā gehaṃ āvasanto kassaci kaṭacchumattaṃ bhikkhaṃ vā uḷuṅkamattaṃ yāguṃ vā adatvā vigacchati,",
  "atk-s0504a:1161_6": "vivaso maccuvasaṃ gacchati,",
  "atk-s0504a:1161_7": "so avuṭṭhikasamo nāma hotīti.",
  "atk-s0504a:1161_8": "Iminā nayena sesesupi nigamanaṃ veditabbaṃ.",
  "atk-s0504a:1161_9": "Imesu ca tīsu puggalesu paṭhamo ekaṃseneva garahitabbo,",
  "atk-s0504a:1161_10": "dutiyo pasaṃsanīyo, tatiyo,",
  "atk-s0504a:1161_11": "pasaṃsanīyataro.",
  "atk-s0504a:1161_12": "Paṭhamo vā ekanteneva sabbanihīno,",
  "atk-s0504a:1161_13": "dutiyo majjhimo,",
  "atk-s0504a:1161_14": "tatiyo uttamoti veditabbo.",
  "atk-s0504a:1162_0": "Gāthāsu samaṇeti upayogavasena bahuvacanaṃ tathā sesesupi.",
  "atk-s0504a:1162_1": "Laddhānāti labhitvā,",
  "atk-s0504a:1162_2": "samaṇe dakkhiṇeyye pavāretvā puṭṭho na saṃvibhajati.",
  "atk-s0504a:1162_3": "Annaṃ pānañca bhojananti annaṃ vā pānaṃ vā aññaṃ vā bhuñjitabbayuttakaṃ bhojanaṃ,",
  "atk-s0504a:1162_4": "taṃ na saṃvibhajati.",
  "atk-s0504a:1162_5": "Ayañhettha saṅkhepattho –",
  "atk-s0504a:1162_6": "yo atthikabhāvena upagate sampaṭiggāhake labhitvā annādinā saṃvibhāgamattampi na karoti,",
  "atk-s0504a:1162_7": "kiṃ so aññaṃ dānaṃ dassati,",
  "atk-s0504a:1162_8": "taṃ evarūpaṃ thaddhamacchariyaṃ purisādhamaṃ nihīnapuggalaṃ paṇḍitā avuṭṭhikasamoti āhu kathayantīti.",
  "atk-s0504a:1163_0": "Ekaccānaṃ na dadātīti vijjamānepi mahati dātabbadhamme ekesaṃ sattānaṃ tesu kodhavasena vā,",
  "atk-s0504a:1163_1": "deyyadhamme lobhavasena vā na dadāti.",
  "atk-s0504a:1163_2": "Ekaccānaṃ pavecchatīti ekesaṃyeva pana dadāti.",
  "atk-s0504a:1163_3": "Medhāvinoti paññavanto paṇḍitā janā.",
  "atk-s0504a:1164_0": "Subhikkhavācoti yo upagatānaṃ yācakānaṃ “annaṃ detha,",
  "atk-s0504a:1164_1": "pānaṃ dethā”tiādinā taṃ taṃ dāpeti,",
  "atk-s0504a:1164_2": "so sulabhabhikkhatāya subhikkhā vācā etassāti subhikkhavāco.",
  "atk-s0504a:1164_3": "“Subhikkhavassī”tipi paṭhanti.",
  "atk-s0504a:1164_4": "Yathā loko subhikkho hoti,",
  "atk-s0504a:1164_5": "evaṃ sabbatthābhivassitamahāmegho subhikkhavassī nāma hoti.",
  "atk-s0504a:1164_6": "Evamayampi mahādānehi sabbatthābhivassī subhikkhavassīti.",
  "atk-s0504a:1164_7": "Āmodamāno pakiretīti tuṭṭhahaṭṭhamānaso sahatthena dānaṃ dento paṭiggāhakakhette deyyadhammaṃ pakirento viya hoti,",
  "atk-s0504a:1164_8": "vācāyapi “detha dethā”ti bhāsati.",
  "atk-s0504a:1165_0": "Idāni naṃ subhikkhavassitabhāvaṃ dassetuṃ “yathāpi megho”tiādi vuttaṃ.",
  "atk-s0504a:1165_1": "Tatrāyaṃ saṅkhepattho –",
  "atk-s0504a:1165_2": "yathā mahāmegho paṭhamaṃ mandanigghosena thanayitvā puna sakalanadīkandarāni ekaninnādaṃ karonto gajjayitvā pavassati,",
  "atk-s0504a:1165_3": "sabbatthakameva vārinā udakena thalaṃ ninnañca abhisandanto pūreti ekoghaṃ karoti,",
  "atk-s0504a:1165_4": "evameva idha imasmiṃ sattaloke ekacco uḷārapuggalo sabbasamatāya so mahāmegho viya vassitabbattā tādiso",
  "atk-s0504a:1165_5": "yathā dhanaṃ uṭṭhānādhigataṃ attano uṭṭhānavīriyābhinibbattaṃ hoti,",
  "atk-s0504a:1165_6": "evaṃ analaso hutvā tañca dhammena ñāyena saṃharitvā tannibbattena annena pānena aññena ca deyyadhammena",
  "atk-s0504a:1165_7": "patte sampatte vanibbake sammā sammadeva desakālānurūpañceva icchānurūpañca tappeti sampavāretīti.",
  "atk-s0504a:1166_0": "Chaṭṭhasuttavaṇṇanā niṭṭhitā.",
  "atk-s0504a:1167_0": "7. Sukhapatthanāsuttavaṇṇanā",
  "atk-s0504a:1168_0": "76.",
  "atk-s0504a:1168_1": "Sattame sukhānīti sukhanimittāni.",
  "atk-s0504a:1168_2": "Patthayamānoti icchamāno ākaṅkhamāno.",
  "atk-s0504a:1168_3": "Sīlanti gahaṭṭhasīlaṃ pabbajitasīlañca.",
  "atk-s0504a:1168_4": "Gahaṭṭho ce gahaṭṭhasīlaṃ,",
  "atk-s0504a:1168_5": "pabbajito ce catupārisuddhisīlanti adhippāyo.",
  "atk-s0504a:1168_6": "Rakkheyyāti samādiyitvā avītikkamanto sammadeva gopeyya.",
  "atk-s0504a:1168_7": "Pasaṃsā me āgacchatūti “mama kalyāṇo kittisaddo āgacchatū”ti icchanto paṇḍito sappañño sīlaṃ rakkheyya.",
  "atk-s0504a:1168_8": "Sīlavato hi gahaṭṭhassa tāva “asuko asukakulassa putto sīlavā kalyāṇadhammo saddho pasanno dāyako kārako”tiādinā",
  "atk-s0504a:1168_9": "parisamajjhe kalyāṇo kittisaddo abbhuggacchati,",
  "atk-s0504a:1168_10": "pabbajitassa “asuko nāma bhikkhu sīlavā vattasampanno sorato sukhasaṃvāso sagāravo sappatisso”tiādinā…pe…",
  "atk-s0504a:1168_11": "abbhuggacchatīti.",
  "atk-s0504a:1168_12": "Vuttañhetaṃ –",
  "atk-s0504a:1169_0": "“Puna caparaṃ, gahapatayo, sīlavato sīlasampannassa kalyāṇo kittisaddo abbhuggacchatī”ti.",
  "atk-s0504a:1170_0": "Tathā –",
  "atk-s0504a:1171_0": "“Ākaṅkheyya ce,",
  "atk-s0504a:1171_1": "bhikkhave, bhikkhu –",
  "atk-s0504a:1171_2": "‘sabrahmacārīnaṃ piyo cassaṃ manāpo,",
  "atk-s0504a:1171_3": "garu ca bhāvanīyo cā’ti,",
  "atk-s0504a:1171_4": "sīlesvevassa paripūrakārī”tiādi.",
  "atk-s0504a:1172_0": "Bhogā me uppajjantūti ettha gahaṭṭhassa tāva sīlavato kalyāṇadhammassa yena yena sippaṭṭhānena jīvikaṃ kappeti –",
  "atk-s0504a:1172_1": "yadi kasiyā,",
  "atk-s0504a:1172_2": "yadi vaṇijjāya,",
  "atk-s0504a:1172_3": "yadi rājaporisena,",
  "atk-s0504a:1172_4": "taṃ taṃ yathākālaṃ yathāvidhiñca ativiya appamattabhāvato athassa anuppannā ceva bhogā uppajjanti,",
  "atk-s0504a:1172_5": "uppannā ca bhogā phātiṃ gamissanti.",
  "atk-s0504a:1172_6": "Pabbajitassa pana sīlācārasampannassa appamādavihārissa sato sīlasampannassa sīlasampadāya appicchatādiguṇesu",
  "atk-s0504a:1172_7": "ca pasannā manussā uḷāruḷāre paccaye abhiharanti,",
  "atk-s0504a:1172_8": "evamassa anuppannā ceva bhogā uppajjanti,",
  "atk-s0504a:1172_9": "uppannā ca thirā honti.",
  "atk-s0504a:1172_10": "Tathā hi vuttaṃ –",
  "atk-s0504a:1173_0": "“Puna caparaṃ,",
  "atk-s0504a:1173_1": "gahapatayo,",
  "atk-s0504a:1173_2": "sīlavā sīlasampanno appamādādhikaraṇaṃ mahantaṃ bhogakkhandhaṃ adhigacchatī”ti.",
  "atk-s0504a:1174_0": "Tathā –",
  "atk-s0504a:1175_0": "“Ākaṅkheyya ce,",
  "atk-s0504a:1175_1": "bhikkhave, bhikkhu –",
  "atk-s0504a:1175_2": "‘lābhī assa cīvarapiṇḍapātasenāsanagilānapaccayabhesajjaparikkhārāna’nti,",
  "atk-s0504a:1175_3": "sīlesvevassa paripūrakārī”ti ca –",
  "atk-s0504a:1176_0": "Sesaṃ vuttanayameva.",
  "atk-s0504a:1177_0": "Gāthāsu patthayānoti patthayanto.",
  "atk-s0504a:1177_1": "Tayo sukheti tīṇi sukhāni.",
  "atk-s0504a:1177_2": "Vittalābhanti dhanalābhaṃ,",
  "atk-s0504a:1177_3": "bhoguppattinti attho.",
  "atk-s0504a:1177_4": "Visesato cettha pasaṃsāya cetasikasukhaṃ,",
  "atk-s0504a:1177_5": "bhogehi kāyikasukhaṃ,",
  "atk-s0504a:1177_6": "itarena upapattisukhaṃ;",
  "atk-s0504a:1177_7": "tathā paṭhamena diṭṭhadhammasukhaṃ,",
  "atk-s0504a:1177_8": "tatiyena samparāyasukhaṃ,",
  "atk-s0504a:1177_9": "dutiyena ubhayasukhaṃ gahitanti veditabbaṃ.",
  "atk-s0504a:1178_0": "Idāni pasaṃsādikāraṇassa sīlassa viya pasaṃsādīnampi visesakāraṇaṃ pāpamittaparivajjanaṃ kalyāṇamittasevanañca",
  "atk-s0504a:1178_1": "ādīnavānisaṃsehi saddhiṃ dassento “akaronto”tiādimāha.",
  "atk-s0504a:1178_2": "Tattha saṅkiyoti pāpasmiṃ parisaṅkitabbo “addhā iminā pāpaṃ kataṃ vā karissati vā,",
  "atk-s0504a:1178_3": "tathā hesa pāpapurisehi saddhiṃ sañcaratī”ti.",
  "atk-s0504a:1178_4": "Assāti imassa pāpajanasevino puggalassa upari,",
  "atk-s0504a:1178_5": "assa vā puggalassa avaṇṇo abhūtopi pāpajanasevitāya ruhati virūḷhiṃ vepullaṃ āpajjati pattharati.",
  "atk-s0504a:1178_6": "Assāti vā bhummatthe sāmivacanaṃ,",
  "atk-s0504a:1178_7": "tasmiṃ puggaleti attho.",
  "atk-s0504a:1178_8": "Sa ve tādisako hotīti yo yādisaṃ pāpamittaṃ vā kalyāṇamittaṃ vā bhajati upasevati ca,",
  "atk-s0504a:1178_9": "so puggalo bhūmibhāgavasena udakaṃ viya tādisova hoti,",
  "atk-s0504a:1178_10": "pāpadhammo kalyāṇadhammo vā hoti. Kasmā?",
  "atk-s0504a:1178_11": "Sahavāso hi tādiso;",
  "atk-s0504a:1178_12": "yasmā sahavāso saṃsaggo uparāgo viya phalikamaṇīsu purisaupanissayabhūtaṃ puggalākāraṃ gāhāpeti,",
  "atk-s0504a:1178_13": "tasmā pāpapuggalena saha vāso na kātabboti adhippāyo.",
  "atk-s0504a:1179_0": "Sevamāno sevamānanti paraṃ pakatisuddhaṃ puggalaṃ kālena kālaṃ attānaṃ sevamānaṃ sevamāno bhajamāno pāpapuggalo,",
  "atk-s0504a:1179_1": "tena vā seviyamāno.",
  "atk-s0504a:1179_2": "Samphuṭṭho samphusanti tena pakatisuddhena puggalena sahavāsena saṃsaggena samphuṭṭho pāpapuggalo sayampi,",
  "atk-s0504a:1179_3": "tathā taṃ phusanto.",
  "atk-s0504a:1179_4": "Saro diddho kalāpaṃ vāti yathā nāma saro visena diddho litto sarakalāpagato sarasamūhasaṅkhātaṃ sarakalāpaṃ attanā phuṭṭhaṃ alittampi upalimpati,",
  "atk-s0504a:1179_5": "evaṃ pāpena upalepabhayā dhīroti dhitisampannattā dhīro paṇḍitapuriso pāpasahāyo na bhaveyya.",
  "atk-s0504a:1180_0": "Pūtimacchaṃ kusaggenāti yathā kucchitabhāvena pūtibhūtaṃ macchaṃ kusatiṇaggena yo puriso upanayhati puṭabandhavasena bandhati,",
  "atk-s0504a:1180_1": "tassa te kusā apūtikāpi pūtimacchasambandhena pūti duggandhameva vāyanti.",
  "atk-s0504a:1180_2": "Evaṃ bālūpasevanāti evaṃsampadā bālajanūpasevanā daṭṭhabbā.",
  "atk-s0504a:1180_3": "Evaṃ dhīrūpasevanāti yathā asurabhinopi pattā tagarasambandhena surabhiṃ vāyanti,",
  "atk-s0504a:1180_4": "evaṃ paṇḍitūpasevanā pakatiyā asīlavato sīlasamādānādivasena sīlagandhavāyanassa kāraṇaṃ hoti.",
  "atk-s0504a:1181_0": "Tasmāti yasmā akalyāṇamittasevanāya kalyāṇamittasevanāya ca ayaṃ ediso ādīnavo ānisaṃso ca,",
  "atk-s0504a:1181_1": "tasmā pattapuṭasseva palāsapuṭassa viya duggandhasugandhavatthusaṃsaggena asādhusādhujanasannissayena ca.",
  "atk-s0504a:1181_2": "Ñatvā sampākamattanoti attano dukkhudrayaṃ sukhudrayañca phalanipphattiṃ ñatvā jānitvā asante pāpamitte na upaseveyya,",
  "atk-s0504a:1181_3": "sante upasante vantadose pasatthe vā paṇḍite seveyya.",
  "atk-s0504a:1181_4": "Tathā hi asanto nirayaṃ nenti,",
  "atk-s0504a:1181_5": "santo pāpenti suggatinti.",
  "atk-s0504a:1181_6": "Iti bhagavā paṭhamagāthāya yathāvuttāni tīṇi sukhanimittāni dassetvā tato parāhi pañcahi gāthāhi paṭipakkhaparivajjanena",
  "atk-s0504a:1181_7": "saddhiṃ pasaṃsāsukhassa āgamanaṃ dassetvā osānagāthāya tiṇṇampi sukhānaṃ āgamanakāraṇena saddhiṃ osānasukhaṃ dasseti.",
  "atk-s0504a:1182_0": "Sattamasuttavaṇṇanā niṭṭhitā.",
  "atk-s0504a:1183_0": "8. Bhidurasuttavaṇṇanā",
  "atk-s0504a:1184_0": "77.",
  "atk-s0504a:1184_1": "Aṭṭhame bhidurāyanti bhiduro ayaṃ.",
  "atk-s0504a:1184_2": "Kāyoti rūpakāyo.",
  "atk-s0504a:1184_3": "So hi aṅgapaccaṅgānaṃ kesādīnañca samūhaṭṭhena,",
  "atk-s0504a:1184_4": "evaṃ kucchitānaṃ jegucchānaṃ āyo uppattidesotipi kāyo.",
  "atk-s0504a:1184_5": "Tatrāyaṃ vacanattho –",
  "atk-s0504a:1184_6": "āyanti etthāti āyo.",
  "atk-s0504a:1184_7": "Ke āyanti?",
  "atk-s0504a:1184_8": "Kucchitā kesādayo.",
  "atk-s0504a:1184_9": "Iti kucchitānaṃ āyotipi kāyo.",
  "atk-s0504a:1184_10": "Atthato pana catusantativasena pavattamānānaṃ bhūtupādāyadhammānaṃ puñjo.",
  "atk-s0504a:1184_11": "Idaṃ vuttaṃ hoti –",
  "atk-s0504a:1184_12": "bhikkhave,",
  "atk-s0504a:1184_13": "ayaṃ catumahābhūtamayo rūpakāyo bhiduro bhedanasīlo bhedanasabhāvo khaṇe khaṇe viddhaṃsanasabhāvoti.",
  "atk-s0504a:1184_14": "“Bhindarāya”ntipi pāṭho,",
  "atk-s0504a:1184_15": "so evattho.",
  "atk-s0504a:1184_16": "Viññāṇanti tebhūmakaṃ kusalādicittaṃ.",
  "atk-s0504a:1184_17": "Vacanattho pana –",
  "atk-s0504a:1184_18": "taṃ taṃ ārammaṇaṃ vijānātīti viññāṇaṃ.",
  "atk-s0504a:1184_19": "Yañhi sañjānanapajānanavidhuraṃ ārammaṇavijānanaṃ upaladdhi,",
  "atk-s0504a:1184_20": "taṃ viññāṇaṃ.",
  "atk-s0504a:1184_21": "Virāgadhammanti virajjanadhammaṃ,",
  "atk-s0504a:1184_22": "palujjanasabhāvanti attho.",
  "atk-s0504a:1184_23": "Sabbe upadhīti khandhūpadhi,",
  "atk-s0504a:1184_24": "kilesūpadhi,",
  "atk-s0504a:1184_25": "abhisaṅkhārūpadhi,",
  "atk-s0504a:1184_26": "pañcakāmaguṇūpadhīti ete “upadhīyati ettha dukkha”nti upadhisaññitā sabbepi upādānakkhandhakilesābhisaṅkhārapañcakāmaguṇadhammā",
  "atk-s0504a:1184_27": "hutvā abhāvaṭṭhena aniccā,",
  "atk-s0504a:1184_28": "udayabbayappaṭipīḷanaṭṭhena dukkhā,",
  "atk-s0504a:1184_29": "jarāya maraṇena cāti dvidhā vipariṇāmetabbasabhāvatāya pakativijahanaṭṭhena vipariṇāmadhammā.",
  "atk-s0504a:1184_30": "Evamettha aniccadassanasukhatāya rūpadhamme viññāṇañca visuṃ gahetvā puna upadhivibhāgena sabbepi tebhūmakadhamme",
  "atk-s0504a:1184_31": "ekajjhaṃ gahetvā aniccadukkhānupassanāmukhena tathābujjhanakānaṃ puggalānaṃ ajjhāsayena sammasanacāro.kathito.",
  "atk-s0504a:1184_32": "Kāmañcettha lakkhaṇadvayameva pāḷiyaṃ āgataṃ,",
  "atk-s0504a:1184_33": "“yaṃ dukkhaṃ,",
  "atk-s0504a:1184_34": "tadanattā”ti pana vacanato dukkhalakkhaṇeneva anattalakkhaṇampi dassitamevāti veditabbaṃ.",
  "atk-s0504a:1185_0": "Gāthāyaṃ upadhīsu bhayaṃ disvāti upadhīsu bhayatupaṭṭhānañāṇavasena bhayaṃ disvā,",
  "atk-s0504a:1185_1": "tesaṃ bhāyitabbataṃ passitvā.",
  "atk-s0504a:1185_2": "Iminā balavavipassanaṃ dasseti.",
  "atk-s0504a:1185_3": "Bhayatupaṭṭhānañāṇameva hi vibhajitvā visesavasena ādīnavānupassanā nibbidānupassanāti ca vuccati.",
  "atk-s0504a:1185_4": "Jātimaraṇamaccagāti evaṃ sammasanto vipassanāñāṇaṃ maggena ghaṭetvā maggaparamparāya arahattaṃ patto jātimaraṇaṃ atīto nāma hoti. Kathaṃ?",
  "atk-s0504a:1185_5": "Sampatvā paramaṃ santinti paramaṃ uttamaṃ anuttaraṃ santiṃ sabbasaṅkhārūpasamaṃ nibbānaṃ adhigantvā.",
  "atk-s0504a:1185_6": "Evaṃbhūto ca kālaṃ kaṅkhati bhāvitattoti catunnaṃ ariyamaggānaṃ vasena bhāvanābhisamayanipphattiyā bhāvitakāyasīlacittapaññattā",
  "atk-s0504a:1185_7": "bhāvitatto maraṇaṃ jīvitañca anabhinandanto kevalaṃ attano khandhaparinibbānakālaṃ kaṅkhati udikkhati,",
  "atk-s0504a:1185_8": "na tassa katthaci patthanā hotīti. Tenāha –",
  "atk-s0504a:1186_0": "“Nābhinandāmi maraṇaṃ, nābhinandāmi jīvitaṃ;",
  "atk-s0504a:1187_0": "Kālañca paṭikaṅkhāmi, nibbisaṃ bhatako yathā”ti. ;",
  "atk-s0504a:1188_0": "Aṭṭhamasuttavaṇṇanā niṭṭhitā.",
  "atk-s0504a:1189_0": "9. Dhātusosaṃsandanasuttavaṇṇanā",
  "atk-s0504a:1190_0": "78.",
  "atk-s0504a:1190_1": "Navame dhātusoti dhātuto.",
  "atk-s0504a:1190_2": "Dhātūti ca ajjhāsayadhātu ajjhāsayasabhāvo adhippeto,",
  "atk-s0504a:1190_3": "yo adhimuttītipi vuccati.",
  "atk-s0504a:1190_4": "Saṃsandantīti tāya dhātusabhāgatāya yathādhātu yathāajjhāsayaṃ allīyanti ekato honti.",
  "atk-s0504a:1190_5": "Samentīti tāya eva samānajjhāsayatāya ekacittā hutvā samāgacchanti aññamaññaṃ bhajanti upasaṅkamanti,",
  "atk-s0504a:1190_6": "attano rucibhāvakhantidiṭṭhiyo vā tattha tattha same karontā pavattanti.",
  "atk-s0504a:1190_7": "Hīnādhimuttikāti hīne kāmaguṇādike adhimutti etesanti hīnādhimuttikā,",
  "atk-s0504a:1190_8": "hīnajjhāsayā.",
  "atk-s0504a:1190_9": "Kalyāṇādhimuttikāti kalyāṇe nekkhammādike adhimutti etesanti kalyāṇādhimuttikā,",
  "atk-s0504a:1190_10": "paṇītajjhāsayā.",
  "atk-s0504a:1190_11": "Sace hi ācariyupajjhāyā na sīlavanto,",
  "atk-s0504a:1190_12": "antevāsikasaddhivihārikā ca sīlavanto,",
  "atk-s0504a:1190_13": "te ācariyupajjhāyepi na upasaṅkamanti,",
  "atk-s0504a:1190_14": "attano sadise sāruppabhikkhūyeva upasaṅkamanti.",
  "atk-s0504a:1190_15": "Sace pana ācariyupajjhāyā sīlavanto,",
  "atk-s0504a:1190_16": "itare na sīlavanto,",
  "atk-s0504a:1190_17": "tepi na ācariyupajjhāye upasaṅkamanti,",
  "atk-s0504a:1190_18": "attano sadise hīnādhimuttikeyeva upasaṅkamanti.",
  "atk-s0504a:1190_19": "Evaṃ upasaṅkamanaṃ pana na kevalaṃ etarahi eva,",
  "atk-s0504a:1190_20": "atha kho atītānāgatepīti dassento “atītampi,",
  "atk-s0504a:1190_21": "bhikkhave”tiādimāha.",
  "atk-s0504a:1190_22": "Saṅkhepato saṃkilesadhammesu abhiniviṭṭhā hīnādhimuttikā,",
  "atk-s0504a:1190_23": "vodānadhammesu abhiniviṭṭhā kalyāṇādhimuttikā.",
  "atk-s0504a:1191_0": "Idaṃ pana dussīlānaṃ dussīlasevanameva,",
  "atk-s0504a:1191_1": "sīlavantānaṃ sīlavantasevanameva,",
  "atk-s0504a:1191_2": "duppaññānaṃ duppaññasevanameva,",
  "atk-s0504a:1191_3": "paññavantānaṃ paññavantasevanameva ko niyāmetīti?",
  "atk-s0504a:1191_4": "Ajjhāsayadhātu niyāmeti.",
  "atk-s0504a:1191_5": "Sambahulā kira bhikkhū ekasmiṃ gāme bhikkhācāraṃ caranti.",
  "atk-s0504a:1191_6": "Te manussā bahuṃ bhattaṃ āharitvā pattāni pūretvā “yathāsabhāgaṃ paribhuñjathā”ti vatvā uyyojesuṃ.",
  "atk-s0504a:1191_7": "Bhikkhū āhaṃsu “āvuso,",
  "atk-s0504a:1191_8": "manussā dhātusaṃyuttakamme payojentī”ti.",
  "atk-s0504a:1191_9": "Evaṃ ajjhāsayadhātu niyāmetīti.",
  "atk-s0504a:1191_10": "Dhātusaṃyuttena ayamattho dīpetabbo –",
  "atk-s0504a:1191_11": "gijjhakūṭapabbatasmiñhi gilānaseyyāya nipanno bhagavā ārakkhatthāya parivāretvā vasantesu sāriputtamoggallānādīsu",
  "atk-s0504a:1191_12": "ekamekaṃ attano parisāya saddhiṃ caṅkamantaṃ oloketvā bhikkhū āmantesi “passatha no tumhe,",
  "atk-s0504a:1191_13": "bhikkhave,",
  "atk-s0504a:1191_14": "sāriputtaṃ sambahulehi bhikkhūhi saddhiṃ caṅkamantanti. Evaṃ, bhante.",
  "atk-s0504a:1191_15": "Sabbe kho ete,",
  "atk-s0504a:1191_16": "bhikkhave,",
  "atk-s0504a:1191_17": "bhikkhū mahāpaññā”ti sabbaṃ vitthāretabbaṃ.",
  "atk-s0504a:1192_0": "Gāthāsu saṃsaggāti saṃkilesato sahavāsādivasena samāyogato,",
  "atk-s0504a:1192_1": "atha vā dassanasaṃsaggo,",
  "atk-s0504a:1192_2": "savanasaṃsaggo,",
  "atk-s0504a:1192_3": "samullāpasaṃsaggo,",
  "atk-s0504a:1192_4": "sambhogasaṃsaggo,",
  "atk-s0504a:1192_5": "kāyasaṃsaggoti evaṃ pañcavidhe saṃsagge yato kutoci saṃsaggato.",
  "atk-s0504a:1192_6": "Vanatho jātoti kileso uppanno maggena asamūhato.",
  "atk-s0504a:1192_7": "Asaṃsaggena chijjatīti saṃsaggapaṭikkhepena kāyavivekādinā pubbabhāge chijjitvā puna accantāsaṃsaggena samucchedavivekena chijjati pahīyati.",
  "atk-s0504a:1192_8": "Ettāvatā saṅkhepato hīnādhimuttiyā samudayo atthaṅgamo ca dassito hoti.",
  "atk-s0504a:1193_0": "Yasmā pana te saṃsaggā te ca kilesā kosajjavasena uppajjanti ceva vaḍḍhanti ca,",
  "atk-s0504a:1193_1": "na vīriyārambhavasena,",
  "atk-s0504a:1193_2": "tasmā hīnādhimuttike kusītapuggale vajjetvā kalyāṇādhimuttike āraddhavīriye sevantena asaṃsaggena saṃsaggajo",
  "atk-s0504a:1193_3": "vanatho chinditabboti yathāvuttamatthaṃ vitthārato dassento kusītasevanāya tāva ādīnavaṃ pakāsetuṃ “parittaṃ",
  "atk-s0504a:1193_4": "dāru”ntiādimāha.",
  "atk-s0504a:1194_0": "Tattha parittaṃ dārunti khuddakaṃ kaṭṭhamayaṃ kullaṃ.",
  "atk-s0504a:1194_1": "Yathā sīde mahaṇṇaveti yathā khuddakaṃ kullaṃ āruhitvā mahāsamuddaṃ taritukāmo tīraṃ appatvā samuddamajjheyeva sīdeyya,",
  "atk-s0504a:1194_2": "patitvā macchakacchapabhakkho bhaveyya.",
  "atk-s0504a:1194_3": "Evaṃ kusītaṃ āgamma,",
  "atk-s0504a:1194_4": "sādhujīvīpi sīdatīti evameva kusītaṃ vīriyārambharahitaṃ kilesavasikaṃ puggalaṃ nissāya tena katasaṃsaggo",
  "atk-s0504a:1194_5": "sādhujīvīpi parisuddhājīvo parisuddhasīlopi samāno hīnasaṃsaggato uppannehi kāmavitakkādīhi khajjamāno",
  "atk-s0504a:1194_6": "pāraṃ gantuṃ asamattho saṃsāraṇṇaveyeva sīdati.",
  "atk-s0504a:1194_7": "Tasmāti yasmā evaṃ anatthāvaho kusītasaṃsaggo,",
  "atk-s0504a:1194_8": "tasmā taṃ āgamma ālasiyānuyogena kucchitaṃ sīdatīti kusītaṃ.",
  "atk-s0504a:1194_9": "Tato eva hīnavīriyaṃ nibbīriyaṃ akalyāṇamittaṃ parivajjeyya.",
  "atk-s0504a:1194_10": "Ekanteneva pana kāyavivekādīnañceva tadaṅgavivekādīnañca vasena pavivittehi,",
  "atk-s0504a:1194_11": "tato eva kilesehi ārakattā ariyehi parisuddhehi nibbānaṃ paṭipesitattabhāvato pahitattehi ārammaṇalakkhaṇūpanijjhānānaṃ",
  "atk-s0504a:1194_12": "vasena jhāyanato jhāyīhi sabbakālaṃ paggahitavīriyatāya āraddhavīriyehi paṇḍitehi sappaññehiyeva saha",
  "atk-s0504a:1194_13": "āvaseyya saṃvaseyyāti.",
  "atk-s0504a:1195_0": "Navamasuttavaṇṇanā niṭṭhitā.",
  "atk-s0504a:1196_0": "10. Parihānasuttavaṇṇanā",
  "atk-s0504a:1197_0": "79.",
  "atk-s0504a:1197_1": "Dasame parihānāya saṃvattantīti avuddhiyā bhavanti,",
  "atk-s0504a:1197_2": "maggādhigamassa paripanthāya honti.",
  "atk-s0504a:1197_3": "Adhigatassa pana maggassa parihāni nāma natthi.",
  "atk-s0504a:1197_4": "“Tayo dhammā”ti dhammādhiṭṭhānavasena uddiṭṭhadhamme puggalādhiṭṭhānāya desanāya vibhajanto “idha,",
  "atk-s0504a:1197_5": "bhikkhave,",
  "atk-s0504a:1197_6": "sekho bhikkhū”tiādimāha.",
  "atk-s0504a:1198_0": "Tattha kammaṃ āramitabbato ārāmo etassāti kammārāmo.",
  "atk-s0504a:1198_1": "Kamme ratoti kammarato.",
  "atk-s0504a:1198_2": "Kammārāmataṃ kammābhiratiṃ anuyutto payuttoti kammārāmatamanuyutto.",
  "atk-s0504a:1198_3": "Tattha kammaṃ nāma itikattabbaṃ kammaṃ,",
  "atk-s0504a:1198_4": "seyyathidaṃ –",
  "atk-s0504a:1198_5": "cīvaravicāraṇaṃ,",
  "atk-s0504a:1198_6": "cīvarakaraṇaṃ,",
  "atk-s0504a:1198_7": "upatthambhanaṃ,",
  "atk-s0504a:1198_8": "pattatthavikaṃ,",
  "atk-s0504a:1198_9": "aṃsabandhanaṃ,",
  "atk-s0504a:1198_10": "kāyabandhanaṃ,",
  "atk-s0504a:1198_11": "dhamakaraṇaṃ,",
  "atk-s0504a:1198_12": "ādhārakaṃ,",
  "atk-s0504a:1198_13": "pādakathalikaṃ,",
  "atk-s0504a:1198_14": "sammajjanīti evamādīnaṃ upakaraṇānaṃ karaṇaṃ,",
  "atk-s0504a:1198_15": "yañca vihāre khaṇḍaphullādipaṭisaṅkharaṇaṃ.",
  "atk-s0504a:1198_16": "Ekacco hi etāni karonto sakaladivasaṃ etāneva karoti.",
  "atk-s0504a:1198_17": "Taṃ sandhāyetaṃ vuttaṃ.",
  "atk-s0504a:1198_18": "Yo pana etesaṃ karaṇavelāyameva etāni karoti,",
  "atk-s0504a:1198_19": "uddesavelāyaṃ uddesaṃ gaṇhāti,",
  "atk-s0504a:1198_20": "sajjhāyavelāyaṃ sajjhāyati,",
  "atk-s0504a:1198_21": "cetiyaṅgaṇavattādikaraṇavelāyaṃ cetiyaṅgaṇavattādīni karoti,",
  "atk-s0504a:1198_22": "manasikāravelāyaṃ manasikāraṃ karoti sabbatthakakammaṭṭhāne vā pārihāriyakammaṭṭhāne vā,",
  "atk-s0504a:1198_23": "na so kammārāmo nāma.",
  "atk-s0504a:1198_24": "Tassa taṃ –",
  "atk-s0504a:1199_0": "“Yāni kho pana tāni sabrahmacārīnaṃ uccāvacāni kiṃkaraṇīyāni,",
  "atk-s0504a:1199_1": "tattha dakkho hoti analaso,",
  "atk-s0504a:1199_2": "tatrupāyāya vīmaṃsāya samannāgato,",
  "atk-s0504a:1199_3": "alaṃ kātuṃ alaṃ saṃvidhātu”nti –",
  "atk-s0504a:1200_0": "Ādinā satthārā anuññātakaraṇameva hoti.",
  "atk-s0504a:1201_0": "Bhassārāmoti yo bhagavatā paṭikkhittarājakathādivasena rattindivaṃ vītināmeti,",
  "atk-s0504a:1201_1": "ayaṃ bhasse pariyantakārī na hotīti bhassārāmo nāma.",
  "atk-s0504a:1201_2": "Yo pana rattimpi divāpi dhammaṃ katheti,",
  "atk-s0504a:1201_3": "pañhaṃ vissajjeti,",
  "atk-s0504a:1201_4": "ayaṃ appabhasso bhasse pariyantakārīyeva. Kasmā?",
  "atk-s0504a:1201_5": "“Sannipatitānaṃ vo,",
  "atk-s0504a:1201_6": "bhikkhave,",
  "atk-s0504a:1201_7": "dvayaṃ karaṇīyaṃ –",
  "atk-s0504a:1201_8": "dhammī vā kathā,",
  "atk-s0504a:1201_9": "ariyo vā tuṇhībhāvo”ti vuttavidhiṃyeva paṭipannoti.",
  "atk-s0504a:1202_0": "Niddārāmoti yo yāvadatthaṃ udarāvadehakaṃ bhuñjitvā seyyasukhaṃ,",
  "atk-s0504a:1202_1": "passasukhaṃ,",
  "atk-s0504a:1202_2": "middhasukhaṃ anuyuñjati,",
  "atk-s0504a:1202_3": "yo ca gacchantopi nisinnopi ṭhitopi thinamiddhābhibhūto niddāyati,",
  "atk-s0504a:1202_4": "ayaṃ niddārāmo nāma.",
  "atk-s0504a:1202_5": "Yassa pana karajakāyagelaññena cittaṃ bhavaṅgaṃ otarati,",
  "atk-s0504a:1202_6": "nāyaṃ niddārāmo,",
  "atk-s0504a:1202_7": "tenevāha –",
  "atk-s0504a:1203_0": "“Abhijānāmi kho panāhaṃ,",
  "atk-s0504a:1203_1": "aggivessana,",
  "atk-s0504a:1203_2": "gimhānaṃ pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ paññāpetvā dakkhiṇena passena sato sampajāno niddaṃ okkamitā”ti.",
  "atk-s0504a:1204_0": "Ettha ca puthujjanakalyāṇakopi sekhotveva veditabbo.",
  "atk-s0504a:1204_1": "Tasmā tassa sabbassapi visesādhigamassa itaresaṃ upari visesādhigamassa ca parihānāya vattantīti veditabbaṃ.",
  "atk-s0504a:1204_2": "Sukkapakkhassa vuttavipariyāyena atthavibhāvanā veditabbā.",
  "atk-s0504a:1205_0": "Gāthāsu uddhatoti cittavikkhepakarena uddhaccena uddhato avūpasanto.",
  "atk-s0504a:1205_1": "Appakiccassāti anuññātassapi vuttappakārassa kiccassa yuttappayuttakāleyeva karaṇato appakicco assa bhaveyya.",
  "atk-s0504a:1205_2": "Appamiddhoti “divasaṃ caṅkamena nisajjāyā”tiādinā vuttajāgariyānuyogena niddārahito assa.",
  "atk-s0504a:1205_3": "Anuddhatoti bhassārāmatāya uppajjanakacittavikkhepassa abhassārāmo hutvā parivajjanena na uddhato vūpasantacitto,",
  "atk-s0504a:1205_4": "samāhitoti attho.",
  "atk-s0504a:1205_5": "Sesaṃ pubbe vuttanayattā suviññeyyameva.",
  "atk-s0504a:1205_6": "Iti imasmiṃ vagge paṭhamadutiyapañcamachaṭṭhasattamaaṭṭhamanavamesu suttesu vaṭṭaṃ kathitaṃ,",
  "atk-s0504a:1205_7": "itaresu vaṭṭavivaṭṭaṃ.",
  "atk-s0504a:1206_0": "Dasamasuttavaṇṇanā niṭṭhitā.",
  "atk-s0504a:1207_0": "Tatiyavaggavaṇṇanā niṭṭhitā.",
  "atk-s0504a:1208_0": "4. Catutthavaggo",
  "atk-s0504a:1209_0": "1. Vitakkasuttavaṇṇanā",
  "atk-s0504a:1210_0": "80.",
  "atk-s0504a:1210_1": "Catutthavaggassa paṭhame akusalavitakkāti akosallasambhūtā vitakkā,",
  "atk-s0504a:1210_2": "micchāvitakkāti attho.",
  "atk-s0504a:1210_3": "Anavaññattipaṭisaṃyuttoti ettha anavaññattīti anavaññā parehi attano ahīḷitatā aparibhūtatā,",
  "atk-s0504a:1210_4": "“aho vata maṃ pare na avajāneyyu”nti evaṃ pavatto icchācāro,",
  "atk-s0504a:1210_5": "tāya anavaññattiyā paṭisaṃyutto saṃsaṭṭho,",
  "atk-s0504a:1210_6": "taṃ vā ārabbha pavatto anavaññattipaṭisaṃyutto vitakko.",
  "atk-s0504a:1210_7": "Tasmā “kathaṃ nu kho maṃ pare gahaṭṭhā ceva pabbajitā ca na orakato daheyyu”nti sambhāvanakamyatāya icchācāre,",
  "atk-s0504a:1210_8": "ṭhatvā pavattitavitakkassetaṃ adhivacanaṃ.",
  "atk-s0504a:1210_9": "Lābhasakkārasilokapaṭisaṃyuttoti cīvarādilābhena ceva sakkārena ca kittisaddena ca ārammaṇakaraṇavasena paṭisaṃyutto.",
  "atk-s0504a:1210_10": "Parānuddayatāpaṭisaṃyuttoti paresu anuddayatāpatirūpakena gehasitapemena paṭisaṃyutto.",
  "atk-s0504a:1210_11": "Yaṃ sandhāya vuttaṃ –",
  "atk-s0504a:1211_0": "“Saṃsaṭṭho viharati rājūhi rājamahāmattehi brāhmaṇehi gahapatikehi titthiyehi titthiyasāvakehi sahanandī sahasokī,",
  "atk-s0504a:1211_1": "sukhitesu sukhito,",
  "atk-s0504a:1211_2": "dukkhitesu dukkhito,",
  "atk-s0504a:1211_3": "uppannesu kiccakaraṇīyesu attanāva yogaṃ āpajjatī”ti.",
  "atk-s0504a:1212_0": "Gāthāsu anavaññattiyā paṭisaṃyutto puggalo anavaññattisaṃyutto.",
  "atk-s0504a:1212_1": "Lābhasakkāre gāravo etassa,",
  "atk-s0504a:1212_2": "na dhammeti lābhasakkāragāravo.",
  "atk-s0504a:1212_3": "Sukhadukkhesu amā saha bhavāti amaccā,",
  "atk-s0504a:1212_4": "sahāyasadisā upaṭṭhākā.",
  "atk-s0504a:1212_5": "Tehi gehasitapemavasena saha nandanasīlo sahanandī amaccehi,",
  "atk-s0504a:1212_6": "iminā parānuddayatāpaṭisaṃyuttaṃ vitakkaṃ dasseti.",
  "atk-s0504a:1212_7": "Ārā saṃyojanakkhayāti imehi tīhi vitakkehi abhibhūto puggalo saṃyojanakkhayato arahattato dūre,",
  "atk-s0504a:1212_8": "tassa taṃ dullabhanti attho.",
  "atk-s0504a:1213_0": "Puttapasunti putte ca pasavo ca.",
  "atk-s0504a:1213_1": "Puttasaddena cettha dārādayo;",
  "atk-s0504a:1213_2": "pasusaddena assamahiṃsakhettavatthādayo ca saṅgahitā.",
  "atk-s0504a:1213_3": "Vivāheti vivāhakārāpane.",
  "atk-s0504a:1213_4": "Iminā āvāhopi saṅgahito.",
  "atk-s0504a:1213_5": "Saṃharānīti pariggahāni,",
  "atk-s0504a:1213_6": "parikkhārasaṅgahānīti attho.",
  "atk-s0504a:1213_7": "“Santhavānī”ti ca paṭhanti,",
  "atk-s0504a:1213_8": "mittasanthavānīti attho.",
  "atk-s0504a:1213_9": "Sabbattha hitvāti sambandho.",
  "atk-s0504a:1213_10": "Bhabbo so tādiso bhikkhūti so yathāvuttaṃ sabbaṃ papañcaṃ pariccajitvā yathā satthārā vuttāya sammāpaṭipattiyā,",
  "atk-s0504a:1213_11": "tathā passitabbato tādiso saṃsāre bhayaṃ ikkhatīti bhikkhu uttamaṃ sambodhiṃ arahattaṃ pattuṃ arahati.",
  "atk-s0504a:1214_0": "Paṭhamasuttavaṇṇanā niṭṭhitā.",
  "atk-s0504a:1215_0": "2. Sakkārasuttavaṇṇanā",
  "atk-s0504a:1216_0": "81.",
  "atk-s0504a:1216_1": "Dutiye sakkārenāti sakkārena hetubhūtena,",
  "atk-s0504a:1216_2": "atha vā sakkārenāti sakkārahetunā,",
  "atk-s0504a:1216_3": "sakkārahetukena vā.",
  "atk-s0504a:1216_4": "Sakkārañhi nissāya idhekacce puggalā pāpicchā icchāpakatā icchācāre ṭhatvā “sakkāraṃ nibbattessāmā”ti",
  "atk-s0504a:1216_5": "anekavihitaṃ anesanaṃ appatirūpaṃ āpajjitvā ito cutā apāyesu nibbattanti,",
  "atk-s0504a:1216_6": "apare yathāsakkāraṃ labhitvā tannimittaṃ mānamadamacchariyādivasena pamādaṃ āpajjitvā ito cutā apāyesu nibbattanti.",
  "atk-s0504a:1216_7": "Yaṃ sandhāya vuttaṃ –",
  "atk-s0504a:1216_8": "“sakkārena abhibhūtā pariyādinnacittā”ti.",
  "atk-s0504a:1216_9": "Tattha abhibhūtāti ajjhotthaṭā.",
  "atk-s0504a:1216_10": "Pariyādinnacittāti khepitacittā,",
  "atk-s0504a:1216_11": "icchācārena mānamadādinā ca khayaṃ pāpitakusalacittā.",
  "atk-s0504a:1216_12": "Atha vā pariyādinnacittāti parito ādinnacittā,",
  "atk-s0504a:1216_13": "vuttappakārena akusalakoṭṭhāsena yathā kusalacittassa uppattivāro na hoti,",
  "atk-s0504a:1216_14": "evaṃ samantato gahitacittasantānāti attho.",
  "atk-s0504a:1216_15": "Asakkārenāti hīḷetvā paribhavitvā parehi attani pavattitena asakkārena hetunā,",
  "atk-s0504a:1216_16": "asakkārahetukena vā mānādinā.",
  "atk-s0504a:1216_17": "Sakkārena ca asakkārena cāti kehici pavattitena sakkārena kehici pavattitena asakkārena ca.",
  "atk-s0504a:1216_18": "Ye hi kehici paṭhamaṃ sakkatā hutvā tehiyeva asārabhāvaṃ ñatvā pacchā asakkatā honti,",
  "atk-s0504a:1216_19": "tādise sandhāya vuttaṃ “sakkārena ca asakkārena cā”ti.",
  "atk-s0504a:1217_0": "Ettha sakkārena abhibhūtā devadattādayo nidassetabbā. Vuttampi cetaṃ –",
  "atk-s0504a:1218_0": "“Phalaṃ ve kadaliṃ hanti, phalaṃ veḷuṃ phalaṃ naḷaṃ;",
  "atk-s0504a:1219_0": "Sakkāro kāpurisaṃ hanti, gabbho assatariṃ yathā”ti. ;",
  "atk-s0504a:1220_0": "Sādhūnaṃ upari katena asakkārena abhibhūtā daṇḍakīrājakāliṅgarājamajjharājādayo nidassetabbā.",
  "atk-s0504a:1220_1": "Vuttampi cetaṃ –",
  "atk-s0504a:1221_0": "“Kisañhi vacchaṃ avakiriya daṇḍakī,",
  "atk-s0504a:1222_0": "Ucchinnamūlo sajano saraṭṭho;",
  "atk-s0504a:1223_0": "Kukkuḷanāme nirayamhi paccati,",
  "atk-s0504a:1224_0": "Tassa phuliṅgāni patanti kāye.",
  "atk-s0504a:1225_0": "“Yo saññate pabbajite avañcayi,",
  "atk-s0504a:1226_0": "Dhammaṃ bhaṇante samaṇe adūsake;",
  "atk-s0504a:1227_0": "Taṃ nāḷikeraṃ sunakhā parattha,",
  "atk-s0504a:1228_0": "Saṅgamma khādanti viphandamānaṃ”. ;",
  "atk-s0504a:1229_0": "“Upahacca manaṃ majjho, mātaṅgasmiṃ yasassine;",
  "atk-s0504a:1230_0": "Sapārisajjo ucchinno, majjhāraññaṃ tadā ahū”ti. ;",
  "atk-s0504a:1231_0": "Sakkārena ca asakkārena ca abhibhūtā aññatitthiyā nāṭaputtādayo nidassetabbā.",
  "atk-s0504a:1232_0": "Gāthāsu ubhayanti ubhayena sakkārena ca asakkārena ca.",
  "atk-s0504a:1232_1": "Samādhi na vikampatīti na calati,",
  "atk-s0504a:1232_2": "ekaggabhāvena tiṭṭhati.",
  "atk-s0504a:1232_3": "Kassa pana na calatīti āha “appamādavihārino”ti.",
  "atk-s0504a:1232_4": "Yo pamādakaradhammānaṃ rāgādīnaṃ suṭṭhu pahīnattā appamādavihārī arahā, tassa.",
  "atk-s0504a:1232_5": "So hi lokadhammehi na vikampati.",
  "atk-s0504a:1232_6": "Sukhumadiṭṭhivipassakanti phalasamāpattiatthaṃ sukhumāya diṭṭhiyā paññāya abhiṇhaṃ pavattavipassanattā sukhumadiṭṭhivipassakaṃ.",
  "atk-s0504a:1232_7": "Upādānakkhayārāmanti catunnaṃ upādānānaṃ khayaṃ pariyosānabhūtaṃ arahattaphalaṃ āramitabbaṃ etassāti upādānakkhayārāmaṃ.",
  "atk-s0504a:1232_8": "Sesaṃ vuttanayameva.",
  "atk-s0504a:1233_0": "Dutiyasuttavaṇṇanā niṭṭhitā.",
  "atk-s0504a:1234_0": "3. Devasaddasuttavaṇṇanā",
  "atk-s0504a:1235_0": "82.",
  "atk-s0504a:1235_1": "Tatiye devesūti ṭhapetvā arūpāvacaradeve ceva asaññadeve ca tadaññesu upapattidevesu.",
  "atk-s0504a:1235_2": "Devasaddāti devānaṃ pītisamudāhārasaddā.",
  "atk-s0504a:1235_3": "Niccharantīti aññamaññaṃ ālāpasallāpavasena pavattanti.",
  "atk-s0504a:1235_4": "Samayā samayaṃ upādāyāti samayato samayaṃ paṭicca.",
  "atk-s0504a:1235_5": "Idaṃ vuttaṃ hoti –",
  "atk-s0504a:1235_6": "yasmiṃ kāle ṭhitā te devā taṃ kālaṃ āgamma naṃ passissanti,",
  "atk-s0504a:1235_7": "tato taṃ samayaṃ sampattaṃ āgammāti.",
  "atk-s0504a:1235_8": "“Samayaṃ samayaṃ upādāyā”ti ca keci paṭhanti,",
  "atk-s0504a:1235_9": "tesaṃ taṃ taṃ samayaṃ paṭiccāti attho.",
  "atk-s0504a:1235_10": "Yasmiṃ samayeti yadā “aṭṭhikaṅkalūpamā kāmā”tiādinā,",
  "atk-s0504a:1235_11": "“sambādho gharāvāso”tiādinā ca kāmesu gharāvāse ca ādīnavā,",
  "atk-s0504a:1235_12": "tappaṭipakkhato nekkhamme ānisaṃsā ca sudiṭṭhā honti,",
  "atk-s0504a:1235_13": "tasmiṃ samaye.",
  "atk-s0504a:1235_14": "Tadā hissa ekantena pabbajjāya cittaṃ namati.",
  "atk-s0504a:1235_15": "Ariyasāvakoti ariyassa buddhassa bhagavato sāvako,",
  "atk-s0504a:1235_16": "sāvakabhāvaṃ upagantukāmo,",
  "atk-s0504a:1235_17": "ariyasāvako vā avassaṃbhāvī.",
  "atk-s0504a:1235_18": "Antimabhavikaṃ sāvakabodhisattaṃ sandhāya ayamārambho.",
  "atk-s0504a:1235_19": "Kesamassuṃ ohāretvāti kese ca massuñca ohāretvā apanetvā.",
  "atk-s0504a:1235_20": "Kāsāyāni vatthāni acchādetvāti kasāyena rattatāya kāsāyāni brahmacariyaṃ carantānaṃ anucchavikāni vatthāni nivāsetvā ceva pārupitvā ca.",
  "atk-s0504a:1235_21": "Agārasmā anagāriyaṃ pabbajjāya cetetīti agārasmā gharā nikkhamitvā anagāriyaṃ pabbajjaṃ pabbajeyyanti pabbajjāya ceteti pakappeti,",
  "atk-s0504a:1235_22": "pabbajatīti attho.",
  "atk-s0504a:1235_23": "Ettha ca yasmā agārassa hitaṃ kasivaṇijjādikammaṃ agāriyanti vuccati,",
  "atk-s0504a:1235_24": "tañca pabbajjāya natthi,",
  "atk-s0504a:1235_25": "tasmā pabbajjā anagāriyanti ñātabbā.",
  "atk-s0504a:1236_0": "Mārenāti kilesamārena.",
  "atk-s0504a:1236_1": "Saṅgāmāya cetetīti yujjhanatthāya cittaṃ uppādeti,",
  "atk-s0504a:1236_2": "māraṃ abhivijetuṃ sannayhati.",
  "atk-s0504a:1236_3": "Yasmā pana evarūpassa paṭipajjanakapuggalassa devaputtamāropi antarāyāya upakkamati,",
  "atk-s0504a:1236_4": "tasmā tassapi vasena mārenāti ettha devaputtamārenātipi attho veditabbo.",
  "atk-s0504a:1236_5": "Tassāpi ayaṃ icchāvighātaṃ karissatevāti.",
  "atk-s0504a:1236_6": "Yasmā pana pabbajitadivasato paṭṭhāya khuraggato vā paṭṭhāya sīlāni samādiyanto parisodhento samathavipassanāsu",
  "atk-s0504a:1236_7": "kammaṃ karonto yathārahaṃ tadaṅgappahānavikkhambhanappahānānaṃ vasena kilesamāraṃ paripāteti nāma,",
  "atk-s0504a:1236_8": "na yujjhati nāma sampahārassa abhāvato,",
  "atk-s0504a:1236_9": "tasmā vuttaṃ “mārena saddhiṃ saṅgāmāya cetetī”ti.",
  "atk-s0504a:1237_0": "Sattannanti koṭṭhāsato sattannaṃ,",
  "atk-s0504a:1237_1": "pabhedato pana te sattatiṃsa honti. Kathaṃ?",
  "atk-s0504a:1237_2": "Cattāro satipaṭṭhānā,",
  "atk-s0504a:1237_3": "cattāro sammappadhānā,",
  "atk-s0504a:1237_4": "cattāro iddhipādā,",
  "atk-s0504a:1237_5": "pañcindriyāni,",
  "atk-s0504a:1237_6": "pañca balāni,",
  "atk-s0504a:1237_7": "satta bojjhaṅgā,",
  "atk-s0504a:1237_8": "ariyo aṭṭhaṅgiko maggoti.",
  "atk-s0504a:1237_9": "Evaṃ pabhedato sattatiṃsavidhāpi satipaṭṭhānādikoṭṭhāsato satteva hontīti vuttaṃ “sattanna”nti.",
  "atk-s0504a:1237_10": "Bodhipakkhiyānanti bujjhanaṭṭhena bodhīti laddhanāmassa ariyapuggalassa maggañāṇasseva vā pakkhe bhavānaṃ bodhipakkhiyānaṃ,",
  "atk-s0504a:1237_11": "bodhikoṭṭhāsiyānanti attho.",
  "atk-s0504a:1237_12": "“Bodhipakkhikāna”ntipi pāṭho,",
  "atk-s0504a:1237_13": "bodhipakkhavantānaṃ,",
  "atk-s0504a:1237_14": "bodhipakkhe vā niyuttānanti attho.",
  "atk-s0504a:1237_15": "Bhāvanānuyogamanuyuttoti vipassanaṃ ussukkāpetvā ariyamaggabhāvanānuyogamanuyutto.",
  "atk-s0504a:1237_16": "Vipassanākkhaṇe hi satipaṭṭhānādayo pariyāyena bodhipakkhiyā nāma,",
  "atk-s0504a:1237_17": "maggakkhaṇeyeva pana te nippariyāyena bodhipakkhiyā nāma honti.",
  "atk-s0504a:1238_0": "Āsavānaṃ khayāti kāmāsavādīnaṃ sabbesaṃ āsavānaṃ khayā.",
  "atk-s0504a:1238_1": "Āsavesu hi khīṇesu sabbe kilesā khīṇāyeva honti.",
  "atk-s0504a:1238_2": "Tena arahattamaggo vutto hoti.",
  "atk-s0504a:1238_3": "Anāsavanti āsavavirahitaṃ.",
  "atk-s0504a:1238_4": "Cetovimuttiṃ paññāvimuttinti ettha cetovacanena arahattaphalasamādhi,",
  "atk-s0504a:1238_5": "paññāvacanena taṃsampayuttā ca paññā vuttā.",
  "atk-s0504a:1238_6": "Tattha samādhi rāgato vimuttattā cetovimutti,",
  "atk-s0504a:1238_7": "paññā avijjāya vimuttattā paññāvimuttīti veditabbā.",
  "atk-s0504a:1238_8": "Vuttañhetaṃ bhagavatā –",
  "atk-s0504a:1239_0": "“Yo hissa,",
  "atk-s0504a:1239_1": "bhikkhave, samādhi,",
  "atk-s0504a:1239_2": "tadassa samādhindriyaṃ. Yā hissa,",
  "atk-s0504a:1239_3": "bhikkhave, paññā,",
  "atk-s0504a:1239_4": "tadassa paññindriyaṃ. Iti kho,",
  "atk-s0504a:1239_5": "bhikkhave,",
  "atk-s0504a:1239_6": "rāgavirāgā cetovimutti,",
  "atk-s0504a:1239_7": "avijjāvirāgā paññāvimuttī”ti.",
  "atk-s0504a:1240_0": "Apicettha samathaphalaṃ cetovimutti,",
  "atk-s0504a:1240_1": "vipassanāphalaṃ paññāvimuttīti veditabbā.",
  "atk-s0504a:1240_2": "Diṭṭheva dhammeti imasmiṃyeva attabhāve.",
  "atk-s0504a:1240_3": "Sayaṃ abhiññā sacchikatvāti attanāyeva abhivisiṭṭhāya paññāya paccakkhaṃ katvā aparappaccayena ñatvā.",
  "atk-s0504a:1240_4": "Upasampajja viharatīti pāpuṇitvā sampādetvā viharati.",
  "atk-s0504a:1240_5": "Tameva saṅgāmasīsaṃ abhivijiya ajjhāvasatīti māraṃ abhivijinitvā vijitavijayattā tena katasaṅgāmasaṅkhātassa",
  "atk-s0504a:1240_6": "ariyamaggassa sīsabhūtaṃ arahattaphalasamāpattiissariyaṭṭhānaṃ,",
  "atk-s0504a:1240_7": "abhibhavanto āvasati,",
  "atk-s0504a:1240_8": "samāpajjati icceva attho.",
  "atk-s0504a:1240_9": "Ime ca devasaddā diṭṭhasaccesu devesu pavattanti,",
  "atk-s0504a:1240_10": "visesato suddhāvāsadevesūti veditabbaṃ.",
  "atk-s0504a:1241_0": "Gāthāsu mahantanti sīlādiguṇamahattena mahantaṃ.",
  "atk-s0504a:1241_1": "Vītasāradanti sārajjakarānaṃ kilesānaṃ abhāvena vigatasārajjaṃ apagatamaṅkubhāvaṃ.",
  "atk-s0504a:1241_2": "Purisājaññāti assādīsu assājānīyādayo viya purisesu ājānīyabhūtā uttamapurisā.",
  "atk-s0504a:1241_3": "Dujjayamajjhabhūti pacurajanehi jetuṃ asakkuṇeyyaṃ kilesavāhiniṃ abhibhavi ajjhotthari.",
  "atk-s0504a:1241_4": "“Ajjayī”tipi paṭhanti,",
  "atk-s0504a:1241_5": "ajinīti attho.",
  "atk-s0504a:1241_6": "Jetvāna maccuno senaṃ,",
  "atk-s0504a:1241_7": "vimokkhena anāvaranti lokattayābhibyāpanato diyaḍḍhasahassādivibhāgato ca vipulattā aññehi āvarituṃ paṭisedhetuṃ asakkuṇeyyattā ca anāvaraṃ,",
  "atk-s0504a:1241_8": "maccuno mārassa senaṃ vimokkhena ariyamaggena jetvā yo tvaṃ dujjayaṃ ajayi,",
  "atk-s0504a:1241_9": "tassa namo,",
  "atk-s0504a:1241_10": "te purisājaññāti sambandho.",
  "atk-s0504a:1242_0": "Itīti vuttappakārena. Hi-",
  "atk-s0504a:1242_1": "iti nipātamattaṃ.",
  "atk-s0504a:1242_2": "Etaṃ pattamānasaṃ adhigatārahattaṃ khīṇāsavaṃ devatā namassantīti vuttamevatthaṃ nigamanavasena dasseti.",
  "atk-s0504a:1242_3": "Atha vā itīti iminā kāraṇena.",
  "atk-s0504a:1242_4": "Kiṃ pana etaṃ kāraṇaṃ?",
  "atk-s0504a:1242_5": "Namucisenāvijayena pattamānasattaṃ.",
  "atk-s0504a:1242_6": "Iminā kāraṇena taṃ devatā namassantīti attho.",
  "atk-s0504a:1242_7": "Idāni taṃ kāraṇaṃ phalato dassetuṃ “tañhi tassa na passanti,",
  "atk-s0504a:1242_8": "yena maccuvasaṃ vaje”ti vuttaṃ.",
  "atk-s0504a:1242_9": "Tassattho –",
  "atk-s0504a:1242_10": "yasmā tassa purisājaññassa paṇidhāya gavesantāpi devā aṇumattampi taṃ kāraṇaṃ na passanti,",
  "atk-s0504a:1242_11": "yena so maccuno maraṇassa vasaṃ vaje upagaccheyya.",
  "atk-s0504a:1242_12": "Tasmā taṃ visuddhidevā namassantīti.",
  "atk-s0504a:1243_0": "Tatiyasuttavaṇṇanā niṭṭhitā.",
  "atk-s0504a:1244_0": "4. Pañcapubbanimittasuttavaṇṇanā",
  "atk-s0504a:1245_0": "83.",
  "atk-s0504a:1245_1": "Catutthe yadāti yasmiṃ kāle.",
  "atk-s0504a:1245_2": "Devoti upapattidevo.",
  "atk-s0504a:1245_3": "Tayo hi devā –",
  "atk-s0504a:1245_4": "sammutidevā,",
  "atk-s0504a:1245_5": "upapattidevā,",
  "atk-s0504a:1245_6": "visuddhidevāti.",
  "atk-s0504a:1245_7": "Tesu sammutidevā nāma rājāno khattiyā.",
  "atk-s0504a:1245_8": "Upapattidevā nāma cātumahārājikato paṭṭhāya taduparidevā.",
  "atk-s0504a:1245_9": "Visuddhidevā nāma khīṇāsavā.",
  "atk-s0504a:1245_10": "Idha pana kāmāvacaradevo adhippeto.",
  "atk-s0504a:1245_11": "Tena vuttaṃ “devoti upapattidevo”ti.",
  "atk-s0504a:1245_12": "Devakāyāti devasamūhato,",
  "atk-s0504a:1245_13": "devaṭṭhānato vā,",
  "atk-s0504a:1245_14": "devalokatoti attho.",
  "atk-s0504a:1245_15": "Samūhanivāsavācako hi ayaṃ kāyasaddo.",
  "atk-s0504a:1245_16": "Cavanadhammoti maraṇadhammo,",
  "atk-s0504a:1245_17": "āyukkhayena vā puññakkhayena vā upaṭṭhitamaraṇoti attho.",
  "atk-s0504a:1246_0": "Pañcassa pubbanimittāni pātubhavantīti assa upaṭṭhitamaraṇassa devaputtassa pañca maraṇassa pubbanimittāni uppajjanti,",
  "atk-s0504a:1246_1": "pakāsāni vā honti.",
  "atk-s0504a:1246_2": "Mālā milāyantīti tena piḷandhitamālā majjhanhikasamaye ātape khittā viya milātā vihatasobhā honti.",
  "atk-s0504a:1247_0": "Vatthāni kilissantīti saradasamaye vigatavalāhake ākāse abbhussakkamānabālasūriyasadisappabhāni nānāvirāgavaṇṇāni",
  "atk-s0504a:1247_1": "tena nivatthapārutavatthāni taṃ khaṇaṃyeva kaddame khipitvā madditāni viya vihatappabhāni malināni honti.",
  "atk-s0504a:1248_0": "Kacchehi sedā muccantīti suparisuddhajātimaṇi viya susikkhitasippācariyaracitasuvaṇṇapaṭimā viya ca pubbe",
  "atk-s0504a:1248_1": "sedamalajallikārahitasarīrassa tasmiṃ khaṇe ubhohi kacchehi sedadhārā sandanti paggharanti.",
  "atk-s0504a:1248_2": "Na kevalañca kacchehiyeva,",
  "atk-s0504a:1248_3": "sakalasarīratopi panassa sedajalakaṇṇikā muccatiyeva,",
  "atk-s0504a:1248_4": "yena āmuttamuttājālagavacchito viya tassa kāyo hoti.",
  "atk-s0504a:1249_0": "Kāye dubbaṇṇiyaṃ okkamatīti pubbe paṭisandhito paṭṭhāya yathānubhāvaṃ ekayojanaṃ dviyojanaṃ yāva dvādasayojanamattampi",
  "atk-s0504a:1249_1": "padesaṃ ābhāya pharitvā vijjotamāno kāyo hoti khaṇḍiccapāliccādivirahito,",
  "atk-s0504a:1249_2": "na sītaṃ na uṇhaṃ upaghātakaṃ,",
  "atk-s0504a:1249_3": "devadhītā soḷasavassuddesikā viya hoti,",
  "atk-s0504a:1249_4": "devaputto vīsativassuddesiko viya,",
  "atk-s0504a:1249_5": "taṃ khaṇaṃyeva nippabhe nitteje kāye virūpabhāvo anupavisati saṇṭhāti.",
  "atk-s0504a:1250_0": "Sake devo devāsane nābhiramatīti attano accharāgaṇehi saddhiṃ kīḷanaparicaraṇakadibbāsane na ramati,",
  "atk-s0504a:1250_1": "na cittassādaṃ labhati.",
  "atk-s0504a:1250_2": "Tassa kira manussagaṇanāya sattahi divasehi maraṇaṃ bhavissatīti imāni pubbanimittāni pātubhavanti.",
  "atk-s0504a:1250_3": "So tesaṃ uppattiyā “evarūpāya nāma sampattiyā vinā bhavissāmī”ti balavasokābhibhūto hoti.",
  "atk-s0504a:1250_4": "Tenassa kāye mahāpariḷāho uppajjati,",
  "atk-s0504a:1250_5": "tena sabbato gattehi sedā muccanti.",
  "atk-s0504a:1250_6": "Cirataraṃ kālaṃ aparicitadukkho taṃ adhivāsetuṃ asakkonto ekacco “dayhāmi dayhāmī”ti kandanto paridevanto",
  "atk-s0504a:1250_7": "katthaci assādaṃ alabhanto vijappanto vilapanto tahiṃ tahiṃ āhiṇḍati.",
  "atk-s0504a:1250_8": "Ekacco satiṃ upaṭṭhapetvā kāyavācāhi vikāraṃ akarontopi piyavippayogadukkhaṃ asahanto vihaññamāno vicarati.",
  "atk-s0504a:1251_0": "Imāni pana pubbanimittāni yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni nimittāni paññāyanti,",
  "atk-s0504a:1251_1": "na sabbesaṃ;",
  "atk-s0504a:1251_2": "evameva mahesakkhadevānaṃyeva paññāyati.",
  "atk-s0504a:1251_3": "Uppannāni ca tāni “imāni maraṇassa pubbanimittāni nāmā”ti keci devā jānanti, na sabbe.",
  "atk-s0504a:1251_4": "Tattha yo mandena kusalakammena nibbatto,",
  "atk-s0504a:1251_5": "so “idāni ko jānāti,",
  "atk-s0504a:1251_6": "‘kuhiṃ nibbattissāmī”’ti bhāyati.",
  "atk-s0504a:1251_7": "Yo pana mahāpuñño,",
  "atk-s0504a:1251_8": "so “bahuṃ mayā dānaṃ dinnaṃ,",
  "atk-s0504a:1251_9": "sīlaṃ rakkhitaṃ,",
  "atk-s0504a:1251_10": "puññaṃ upacitaṃ,",
  "atk-s0504a:1251_11": "ito cutassa me sugatiyeva pāṭikaṅkhā”ti na bhāyati na vikampati.",
  "atk-s0504a:1251_12": "Evaṃ upaṭṭhitapubbanimittaṃ pana taṃ gahetvā devatā nandanavanaṃ pavesenti sabbadevalokesu nandanavanaṃ atthiyeva.",
  "atk-s0504a:1252_0": "Tīhi vācāhi anumodentīti idāni vuccamānehi tīhi vacanehi anumodenti,",
  "atk-s0504a:1252_1": "modaṃ pamodaṃ uppādenti,",
  "atk-s0504a:1252_2": "assāsenti,",
  "atk-s0504a:1252_3": "abhivadanavasena vā taṃkhaṇānurūpaṃ pamodaṃ karonti.",
  "atk-s0504a:1252_4": "Keci pana “anumodentī”ti padassa “ovadantī”ti vadanti.",
  "atk-s0504a:1252_5": "Itoti devalokato.",
  "atk-s0504a:1252_6": "Bhoti ālapanaṃ.",
  "atk-s0504a:1252_7": "Sugatinti sundaragatiṃ,",
  "atk-s0504a:1252_8": "manussalokaṃ sandhāya vadanti.",
  "atk-s0504a:1252_9": "Gacchāti paṭisandhiggahaṇavasena upehi.",
  "atk-s0504a:1253_0": "Evaṃ vutteti evaṃ tadā tehi devehi tassa “ito bho sugatiṃ gacchā”tiādinā vattabbavacane bhagavatā vutte",
  "atk-s0504a:1253_1": "aññataro nāmagottena apākaṭo tassaṃ parisāyaṃ nisinno anusandhikusalo eko bhikkhu “ete sugatiādayo bhagavatā",
  "atk-s0504a:1253_2": "avisesato vuttā avibhūtā,",
  "atk-s0504a:1253_3": "handa te vibhūtatare kārāpessāmī”ti etaṃ “kiṃnu kho,",
  "atk-s0504a:1253_4": "bhante”tiādivacanaṃ avoca.",
  "atk-s0504a:1253_5": "Saddhādiguṇavisesapaṭilābhakāraṇato devūpapattihetuto ca manussattaṃ devānaṃ abhisammatanti āha “manussattaṃ",
  "atk-s0504a:1253_6": "kho bhikkhu devānaṃ sugatigamanasaṅkhāta”nti.",
  "atk-s0504a:1254_0": "Sugatigamanasaṅkhātanti “sugatigamana”nti sammā kathitaṃ,",
  "atk-s0504a:1254_1": "vaṇṇitaṃ thomitanti attho.",
  "atk-s0504a:1254_2": "Yaṃ manussabhūtoti ettha yanti kiriyāparāmasanaṃ,",
  "atk-s0504a:1254_3": "tena paṭilabhatīti ettha paṭilabhanakiriyā āmasīyati,",
  "atk-s0504a:1254_4": "yo saddhāpaṭilābhoti attho.",
  "atk-s0504a:1254_5": "Manussabhūtoti manussesu uppanno,",
  "atk-s0504a:1254_6": "manussabhāvaṃ vā patto.",
  "atk-s0504a:1254_7": "Yasmā devaloke uppannānaṃ tathāgatassa dhammadesanā yebhuyyena dullabhā savanāya,",
  "atk-s0504a:1254_8": "na tathā manussānaṃ,",
  "atk-s0504a:1254_9": "tasmā vuttaṃ “manussabhūto”ti.",
  "atk-s0504a:1254_10": "Tathāgatappavedite dhammavinayeti tathāgatena bhagavatā desite sikkhattayasaṅgahe sāsane.",
  "atk-s0504a:1254_11": "Tañhi dhammato anapetattā dhammo ca,",
  "atk-s0504a:1254_12": "āsayānurūpaṃ vineyyānaṃ vinayanato vinayo cāti dhammavinayo,",
  "atk-s0504a:1254_13": "upanissayasampattiyā vā dhammato anapetattā dhammaṃ apparajakkhajātikaṃ vinetīti dhammavinayo.",
  "atk-s0504a:1254_14": "Dhammeneva vā vinayo,",
  "atk-s0504a:1254_15": "na daṇḍasatthehīti dhammavinayo,",
  "atk-s0504a:1254_16": "dhammayutto vā vinayoti dhammavinayo,",
  "atk-s0504a:1254_17": "dhammāya vā saha maggaphalanibbānāya vinayoti dhammavinayo,",
  "atk-s0504a:1254_18": "mahākaruṇāsabbaññutaññāṇādidhammato vā pavatto vinayoti dhammavinayo.",
  "atk-s0504a:1254_19": "Dhammo vā bhagavā dhammabhūto dhammakāyo dhammassāmī,",
  "atk-s0504a:1254_20": "tassa dhammassa vinayo,",
  "atk-s0504a:1254_21": "na takkiyānanti dhammavinayo,",
  "atk-s0504a:1254_22": "dhamme vā maggaphale nipphādetabbavisayabhūte vā pavatto vinayoti dhammavinayoti vuccati.",
  "atk-s0504a:1254_23": "Tasmiṃ dhammavinaye.",
  "atk-s0504a:1255_0": "Saddhaṃ paṭilabhatīti “svākkhāto bhagavatā dhammo”tiādinā saddhaṃ uppādeti.",
  "atk-s0504a:1255_1": "Saddho hi imasmiṃ dhammavinaye yathānusiṭṭhaṃ paṭipajjamāno diṭṭhadhammikasamparāyikaparamatthe ārādhessati.",
  "atk-s0504a:1255_2": "Suladdhalābhasaṅkhātanti ettha yathā hiraññasuvaṇṇakhettavatthādilābho sattānaṃ upabhogasukhaṃ āvahati,",
  "atk-s0504a:1255_3": "khuppipāsādidukkhaṃ paṭibāhati,",
  "atk-s0504a:1255_4": "dhanadāliddiyaṃ vūpasameti,",
  "atk-s0504a:1255_5": "muttādiratanapaṭilābhahetu hoti,",
  "atk-s0504a:1255_6": "lokasantatiñca āvahati;",
  "atk-s0504a:1255_7": "evaṃ lokiyalokuttarā saddhāpi yathāsambhavaṃ lokiyalokuttaraṃ vipākasukhamāvahati,",
  "atk-s0504a:1255_8": "saddhādhurena paṭipannānaṃ jātijarādidukkhaṃ paṭibāhati,",
  "atk-s0504a:1255_9": "guṇadāliddiyaṃ vūpasameti,",
  "atk-s0504a:1255_10": "satisambojjhaṅgādiratanapaṭilābhahetu hoti,",
  "atk-s0504a:1255_11": "lokasantatiñca āvahati.",
  "atk-s0504a:1255_12": "Vuttañhetaṃ –",
  "atk-s0504a:1256_0": "“Saddho sīlena sampanno, yaso bhogasamappito;",
  "atk-s0504a:1257_0": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0504a:1258_0": "Evaṃ saddhāpaṭilābhassa suladdhalābhatā veditabbā.",
  "atk-s0504a:1258_1": "Yasmā panāyaṃ saddhāpaṭilābho anugāmiko anaññasādhāraṇo sabbasampattihetu,",
  "atk-s0504a:1258_2": "lokiyassa ca hiraññasuvaṇṇādidhanalābhassa kāraṇaṃ.",
  "atk-s0504a:1258_3": "Saddhoyeva hi dānādīni puññāni katvā uḷāruḷāravittūpakaraṇāni adhigacchati,",
  "atk-s0504a:1258_4": "tehi ca attano paresañca atthameva sampādeti.",
  "atk-s0504a:1258_5": "Assaddhassa pana tāni anatthāvahāni honti,",
  "atk-s0504a:1258_6": "idha ceva samparāye cāti,",
  "atk-s0504a:1258_7": "evampi saddhāya suladdhalābhatā veditabbā.",
  "atk-s0504a:1258_8": "Tathā hi –",
  "atk-s0504a:1259_0": "“Saddhā bandhati pātheyyaṃ”..",
  "atk-s0504a:1260_0": "“Saddhā dutiyā purisassa hotī”ti ca..",
  "atk-s0504a:1261_0": "“Saddhīdha vittaṃ purisassa seṭṭha”nti ca..",
  "atk-s0504a:1262_0": "“Saddhāhattho mahānāgo”ti ca..",
  "atk-s0504a:1263_0": "“Saddhā bījaṃ tapo vuṭṭhī”ti ca..",
  "atk-s0504a:1264_0": "“Saddhesiko, bhikkhave, ariyasāvako”ti ca.",
  "atk-s0504a:1265_0": "“Saddhāya tarati ogha”nti ca. –",
  "atk-s0504a:1266_0": "Anekesu ṭhānesu anekehi kāraṇehi saddhā saṃvaṇṇitā.",
  "atk-s0504a:1267_0": "Idāni yāya saddhāya sāsane kusaladhammesu suppatiṭṭhito nāma hoti niyāmokkantiyā,",
  "atk-s0504a:1267_1": "taṃ saddhaṃ dassetuṃ “sā kho panassā”tiādi vuttaṃ.",
  "atk-s0504a:1267_2": "Tattha assāti imassa bhaveyyāti attho.",
  "atk-s0504a:1267_3": "Niviṭṭhāti abhiniviṭṭhā cittasantānaṃ anupaviṭṭhā.",
  "atk-s0504a:1267_4": "Mūlajātāti jātamūlā.",
  "atk-s0504a:1267_5": "Kiṃ pana saddhāya mūlaṃ nāma?",
  "atk-s0504a:1267_6": "Saddheyyavatthusmiṃ okappanahetubhūto upāyamanasikāro.",
  "atk-s0504a:1267_7": "Apica sappurisasevanā saddhammassavanaṃ yonisomanasikāro dhammānudhammappaṭipattīti cattāri sotāpattiyaṅgāni mūlāni veditabbāni.",
  "atk-s0504a:1267_8": "Patiṭṭhitāti ariyamaggādhigamena kenaci akampanīyabhāvena avaṭṭhitā.",
  "atk-s0504a:1267_9": "Tenevāha “daḷhā asaṃhāriyā”ti.",
  "atk-s0504a:1267_10": "Daḷhāti thirā.",
  "atk-s0504a:1267_11": "Asaṃhāriyāti kenaci saṃharituṃ vā hāpetuṃ vā apanetuṃ vā asakkuṇeyyā.",
  "atk-s0504a:1267_12": "Iti te devā tassa sotāpattimaggasamadhigamaṃ āsīsantā evaṃ vadanti.",
  "atk-s0504a:1267_13": "Attano devaloke kāmasukhūpabhogārahameva hi ariyapuggalaṃ te icchanti.",
  "atk-s0504a:1267_14": "Tenāha “ehi, deva,",
  "atk-s0504a:1267_15": "punappuna”nti.",
  "atk-s0504a:1268_0": "Gāthāsu puññakkhayamaraṇampi jīvitindriyupacchedeneva hotīti āha “cavati āyusaṅkhayā”ti.",
  "atk-s0504a:1268_1": "Anumodatanti anumodantānaṃ.",
  "atk-s0504a:1268_2": "Manussānaṃ sahabyatanti manussehi sahabhāvaṃ.",
  "atk-s0504a:1268_3": "Saha byetīti sahabyo,",
  "atk-s0504a:1268_4": "sahapavattanako,",
  "atk-s0504a:1268_5": "tassa bhāvo sahabyatā.",
  "atk-s0504a:1268_6": "Niviṭṭhassāti niviṭṭhā bhaveyya.",
  "atk-s0504a:1268_7": "Yāvajīvanti yāva jīvitappavattiyā,",
  "atk-s0504a:1268_8": "yāva parinibbānāti attho.",
  "atk-s0504a:1269_0": "Appamāṇanti sakkaccaṃ bahuṃ uḷāraṃ bahukkhattuñca karaṇavasena pamāṇarahitaṃ.",
  "atk-s0504a:1269_1": "Nirūpadhinti kilesūpadhirahitaṃ,",
  "atk-s0504a:1269_2": "suvisuddhaṃ nimmalanti attho.",
  "atk-s0504a:1269_3": "Yasmā pana te devā mahaggatakusalaṃ na icchanti kāmalokasamatikkamanato,",
  "atk-s0504a:1269_4": "kāmāvacarapuññameva icchanti,",
  "atk-s0504a:1269_5": "tasmā evamettha attho veditabbo –",
  "atk-s0504a:1269_6": "“ito devalokato cuto manussesu uppajjitvā viññutaṃ patto kāyaduccaritādiṃ sabbaṃ duccaritaṃ pahāya kāyasucaritādiṃ",
  "atk-s0504a:1269_7": "sabbaṃ sucaritaṃ uḷāraṃ vipulaṃ upacinitvā ariyamaggena āgatasaddho bhavāhī”ti.",
  "atk-s0504a:1269_8": "Yasmā pana lokuttaresu paṭhamamaggaṃ dutiyamaggampi vā icchanti attano devalokūpapattiyā anativattanato,",
  "atk-s0504a:1269_9": "tasmā tesampi vasena “appamāṇaṃ nirūpadhi”ntipadānaṃ attho veditabbo –",
  "atk-s0504a:1269_10": "pamāṇakarānaṃ diṭṭhekaṭṭhaoḷārikakāmarāgādikilesānaṃ upacchedena appamāṇaṃ,",
  "atk-s0504a:1269_11": "sattamabhavato vā uppajjanārahassa khandhūpadhissa taṃnibbattakaabhisaṅkhārūpadhissa taṃtaṃmaggavajjhakilesūpadhissa",
  "atk-s0504a:1269_12": "ca pahānena tesaṃ anibbattanato nirupadhisaṅkhātanibbānasannissitattā ca nirupadhīti.",
  "atk-s0504a:1270_0": "Evaṃ accantameva apāyadvārapidhāyakaṃ kammaṃ dassetvā idāni saggasampattinibbattakakammaṃ dassetuṃ “tato opadhika”ntiādi vuttaṃ.",
  "atk-s0504a:1270_1": "Tattha opadhikanti upadhivepakkaṃ attabhāvasampattiyā ceva bhogasampattiyā ca nibbattakanti attho.",
  "atk-s0504a:1270_2": "Upadhīti hi attabhāvo vuccati.",
  "atk-s0504a:1270_3": "Yathāha “santekaccāni pāpakāni kammasamādānāni upadhisampattipaṭibāhitāni na vipaccantī”ti.",
  "atk-s0504a:1270_4": "Kāmaguṇāpi.",
  "atk-s0504a:1270_5": "Yathāha “upadhīhi narassa socanā”ti.",
  "atk-s0504a:1270_6": "Tatrāyaṃ vacanattho –",
  "atk-s0504a:1270_7": "upadhīyati ettha sukhadukkhanti upadhi,",
  "atk-s0504a:1270_8": "attabhāvo kāmaguṇā ca.",
  "atk-s0504a:1270_9": "Upadhikaraṇaṃ sīlaṃ etassa,",
  "atk-s0504a:1270_10": "upadhiṃ vā arahatīti opadhikaṃ, puññaṃ,",
  "atk-s0504a:1270_11": "taṃ bahuṃ uḷāraṃ katvā. Kathaṃ? Dānena.",
  "atk-s0504a:1270_12": "Dānañhi itarehi sukaranti evaṃ vuttaṃ.",
  "atk-s0504a:1270_13": "Dānenāti vā padena abhayadānampi vuttaṃ,",
  "atk-s0504a:1270_14": "na āmisadānamevāti sīlassāpi saṅgaho daṭṭhabbo.",
  "atk-s0504a:1270_15": "Yasmā pana te devā asurakāyahāniṃ ekanteneva devakāyapāripūriñca icchanti,",
  "atk-s0504a:1270_16": "tasmā tassa upāyaṃ dassentā “aññepi macce saddhamme,",
  "atk-s0504a:1270_17": "brahmacariye nivesayā”ti dhammadāne niyojenti.",
  "atk-s0504a:1270_18": "Yadā vidūti yasmiṃ kāle devā devaṃ cavantaṃ vidū vijāneyyuṃ,",
  "atk-s0504a:1270_19": "tadā imāya yathāvuttāya anukampāya dukkhāpanayanakamyatāya “deva,",
  "atk-s0504a:1270_20": "ime devakāye punappunaṃ uppajjanavasena ehi āgacchāhī”ti ca anumodentīti.",
  "atk-s0504a:1271_0": "Catutthasuttavaṇṇanā niṭṭhitā.",
  "atk-s0504a:1272_0": "5. Bahujanahitasuttavaṇṇanā",
  "atk-s0504a:1273_0": "84.",
  "atk-s0504a:1273_1": "Pañcame loketi ettha tayo lokā –",
  "atk-s0504a:1273_2": "sattaloko,",
  "atk-s0504a:1273_3": "saṅkhāraloko,",
  "atk-s0504a:1273_4": "okāsalokoti.",
  "atk-s0504a:1273_5": "Tesu indriyabaddhānaṃ rūpadhammānaṃ arūpadhammānaṃ rūpārūpadhammānañca santānavasena vattamānānaṃ samūho sattaloko,",
  "atk-s0504a:1273_6": "pathavīpabbatādibhedo okāsaloko,",
  "atk-s0504a:1273_7": "ubhayepi khandhā saṅkhāraloko.",
  "atk-s0504a:1273_8": "Tesu sattaloko idha adhippeto.",
  "atk-s0504a:1273_9": "Tasmā loketi sattaloke.",
  "atk-s0504a:1273_10": "Tatthāpi na devaloke,",
  "atk-s0504a:1273_11": "na brahmaloke,",
  "atk-s0504a:1273_12": "manussaloke.",
  "atk-s0504a:1273_13": "Manussalokepi na aññasmiṃ cakkavāḷe,",
  "atk-s0504a:1273_14": "imasmiṃyeva cakkavāḷe.",
  "atk-s0504a:1273_15": "Tatrāpi na sabbaṭṭhānesu,",
  "atk-s0504a:1273_16": "“puratthimāya disāya gajaṅgalaṃ nāma nigamo,",
  "atk-s0504a:1273_17": "tassa aparena mahāsālā,",
  "atk-s0504a:1273_18": "tato paraṃ paccantimā janapadā,",
  "atk-s0504a:1273_19": "orato majjhe;",
  "atk-s0504a:1273_20": "puratthimadakkhiṇāya disāya sallavatī nāma nadī,",
  "atk-s0504a:1273_21": "tato paraṃ paccantimā janapadā,",
  "atk-s0504a:1273_22": "orato majjhe;",
  "atk-s0504a:1273_23": "dakkhiṇāya disāya setakaṇṇikaṃ nāma nigamo,",
  "atk-s0504a:1273_24": "tato paraṃ paccantimā janapadā,",
  "atk-s0504a:1273_25": "orato majjhe;",
  "atk-s0504a:1273_26": "pacchimāya disāya thūṇaṃ nāma brāhmaṇagāmo,",
  "atk-s0504a:1273_27": "tato paraṃ paccantimā janapadā,",
  "atk-s0504a:1273_28": "orato majjhe;",
  "atk-s0504a:1273_29": "uttarāya disāya usiraddhajo nāma pabbato,",
  "atk-s0504a:1273_30": "tato paraṃ paccantimā janapadā,",
  "atk-s0504a:1273_31": "orato majjhe”ti evaṃ paricchinne āyāmato tiyojanasate vitthārato aḍḍhateyyayojanasate parikkhepato navayojanasate majjhimadese uppajjati tathāgato.",
  "atk-s0504a:1273_32": "Na kevalañca tathāgatova paccekabuddhā aggasāvakā asītimahātherā buddhamātā buddhapitā cakkavattirājā",
  "atk-s0504a:1273_33": "aññe ca sārappattā brāhmaṇagahapatikā ettheva uppajjanti.",
  "atk-s0504a:1273_34": "Idha pana tathāgatavāreyeva sabbatthakavasena ayaṃ nayo labbhati,",
  "atk-s0504a:1273_35": "itaresu ekadesavasena.",
  "atk-s0504a:1274_0": "Uppajjamānā uppajjantīti idaṃ pana ubhayampi vippakatavacanameva,",
  "atk-s0504a:1274_1": "uppajjantā bahujanahitatthāya uppajjanti,",
  "atk-s0504a:1274_2": "na aññena kāraṇenāti evamettha attho veditabbo.",
  "atk-s0504a:1274_3": "Evarūpañhettha saddalakkhaṇaṃ na sakkā aññena saddalakkhaṇena paṭibāhituṃ.",
  "atk-s0504a:1275_0": "Apica uppajjamāno nāma uppajjati nāma uppanno nāmāti ayaṃ pabhedo veditabbo.",
  "atk-s0504a:1275_1": "Tathāgato hi mahābhinīhāraṃ karonto,",
  "atk-s0504a:1275_2": "buddhakare dhamme pariyesanto,",
  "atk-s0504a:1275_3": "pāramiyo pūrento,",
  "atk-s0504a:1275_4": "pañca mahāpariccāge pariccajanto,",
  "atk-s0504a:1275_5": "ñātatthacariyaṃ caranto,",
  "atk-s0504a:1275_6": "lokatthacariyaṃ,",
  "atk-s0504a:1275_7": "buddhatthacariyaṃ koṭiṃ pāpento,",
  "atk-s0504a:1275_8": "pāramiyo pūretvā tusitabhavane tiṭṭhanto,",
  "atk-s0504a:1275_9": "tato otaritvā carimabhave paṭisandhiṃ gaṇhanto,",
  "atk-s0504a:1275_10": "agāramajjhe vasanto,",
  "atk-s0504a:1275_11": "abhinikkhamanto,",
  "atk-s0504a:1275_12": "mahāpadhānaṃ padahanto,",
  "atk-s0504a:1275_13": "paripakkañāṇo bodhimaṇḍaṃ āruyha mārabalaṃ vidhamento paṭhamayāme pubbenivāsaṃ anussaranto,",
  "atk-s0504a:1275_14": "majjhimayāme dibbacakkhuṃ visodhento,",
  "atk-s0504a:1275_15": "pacchimayāme paṭiccasamuppāde ñāṇaṃ otāretvā anekākāraṃ sabbasaṅkhāre sammasitvā sotāpattimaggaṃ paṭivijjhanto",
  "atk-s0504a:1275_16": "yāva anāgāmiphalaṃ sacchikarontopi uppajjamāno eva nāma,",
  "atk-s0504a:1275_17": "arahattamaggakkhaṇe uppajjati nāma,",
  "atk-s0504a:1275_18": "arahattaphalakkhaṇe pana uppanno nāma.",
  "atk-s0504a:1275_19": "Buddhānañhi sāvakānaṃ viya na paṭipāṭiyā iddhividhañāṇādīnaṃ uppādanakiccaṃ atthi,",
  "atk-s0504a:1275_20": "saheva pana arahattamaggena sakalopi buddhaguṇarāsi āgatova nāma hoti.",
  "atk-s0504a:1275_21": "Tasmā te nibbattasabbakiccattā arahattaphalakkhaṇe uppannā nāma honti.",
  "atk-s0504a:1275_22": "Idha arahattaphalakkhaṇaṃ sandhāya “uppajjatī”ti vutto.",
  "atk-s0504a:1275_23": "Uppanno hotīti ayañhettha attho.",
  "atk-s0504a:1276_0": "Sāvakopi khīṇāsavo sāvakabodhiyā hetubhūte puññasambhāre sambharanto pubbayogaṃ pubbacariyaṃ gatapaccāgatavattaṃ",
  "atk-s0504a:1276_1": "pūrento carimabhave nibbattanto anukkamena viññutaṃ patvā saṃsāre ādīnavaṃ disvā pabbajjāya cetayamāno",
  "atk-s0504a:1276_2": "pabbajjaṃ matthakaṃ pāpetvā sīlādīni paripūrento dhutadhamme samādāya vattamāno jāgariyaṃ anuyuñjanto",
  "atk-s0504a:1276_3": "ñāṇāni nibbattento vipassanaṃ paṭṭhapetvā heṭṭhimamagge adhigacchantopi uppajjamāno eva nāma,",
  "atk-s0504a:1276_4": "arahattamaggakkhaṇe uppajjati nāma,",
  "atk-s0504a:1276_5": "arahattaphalakkhaṇe pana uppanno nāma.",
  "atk-s0504a:1276_6": "Sekkho pana pubbūpanissayato paṭṭhāya yāva gotrabhuñāṇā uppajjamāno nāma,",
  "atk-s0504a:1276_7": "paṭhamamaggakkhaṇe uppajjati nāma,",
  "atk-s0504a:1276_8": "paṭhamaphalakkhaṇato paṭṭhāya uppanno nāma.",
  "atk-s0504a:1276_9": "Ettāvatā “tayome,",
  "atk-s0504a:1276_10": "bhikkhave,",
  "atk-s0504a:1276_11": "puggalā loke uppajjamānā uppajjantī”ti padānaṃ attho vutto hoti.",
  "atk-s0504a:1277_0": "Idāni bahujanahitāyātiādīsu bahujanahitāyāti mahājanassa hitatthāya.",
  "atk-s0504a:1277_1": "Bahujanasukhāyāti mahājanassa sukhatthāya.",
  "atk-s0504a:1277_2": "Lokānukampāyāti sattalokassa anukampaṃ paṭicca.",
  "atk-s0504a:1277_3": "Katarasattalokassāti?",
  "atk-s0504a:1277_4": "Yo tathāgatassa dhammadesanaṃ sutvā dhammaṃ paṭivijjhati,",
  "atk-s0504a:1277_5": "amatapānaṃ pivati, tassa.",
  "atk-s0504a:1277_6": "Bhagavato hi dhammacakkappavattanasuttantadesanāya aññātakoṇḍaññappamukhā aṭṭhārasa brahmakoṭiyo dhammaṃ paṭivijjhiṃsu.",
  "atk-s0504a:1277_7": "Evaṃ yāva subhaddaparibbājakavinayanā dhammaṃ paṭividdhasattānaṃ gaṇanā natthi,",
  "atk-s0504a:1277_8": "mahāsamayasuttantadesanāyaṃ maṅgalasuttaṃ,",
  "atk-s0504a:1277_9": "cūḷarāhulovādaṃ,",
  "atk-s0504a:1277_10": "samacittadesanāyanti imesu catūsu ṭhānesu abhisamayaṃ pattasattānaṃ paricchedo natthi.",
  "atk-s0504a:1277_11": "Evametassa aparimāṇassa sattalokassa anukampāya.",
  "atk-s0504a:1277_12": "Sāvakassa pana arahato sekkhassa ca lokānukampāya uppatti dhammasenāpatiādīhi dhammabhaṇḍāgārikādīhi",
  "atk-s0504a:1277_13": "ca desitadesanāya paṭivedhappattasattānaṃ vasena,",
  "atk-s0504a:1277_14": "aparabhāge ca mahāmahindattherādīhi desitadesanāya paṭividdhasaccānaṃ vasena,",
  "atk-s0504a:1277_15": "yāvajjatanā ito paraṃ anāgate ca sāsanaṃ nissāya saggamokkhamaggesu patiṭṭhahantānaṃ vasenapi ayamattho vibhāvetabbo.",
  "atk-s0504a:1278_0": "Apica bahujanahitāyāti bahujanassa hitatthāya,",
  "atk-s0504a:1278_1": "nesaṃ paññāsampattiyā diṭṭhadhammikasamparāyikahitūpadesakoti.",
  "atk-s0504a:1278_2": "Bahujanasukhāyāti bahujanassa sukhatthāya,",
  "atk-s0504a:1278_3": "cāgasampattiyā upakaraṇasukhasampadāyakoti.",
  "atk-s0504a:1278_4": "Lokānukampāyāti lokassa anukampanatthāya,",
  "atk-s0504a:1278_5": "mettākaruṇāsampattiyā mātāpitaro viya lokassa rakkhitā gopitāti.",
  "atk-s0504a:1278_6": "Atthāya hitāya sukhāya devamanussānanti idha devamanussaggahaṇena bhabbapuggale veneyyasatte eva gahetvā",
  "atk-s0504a:1278_7": "tesaṃ nibbānamaggaphalādhigamāya tathāgatassa uppatti dassitā paṭhamavāre,",
  "atk-s0504a:1278_8": "dutiyatatiyavāresu pana arahato sekkhassa ca vasena yojetabbaṃ.",
  "atk-s0504a:1278_9": "Tattha atthāyāti iminā paramatthāya,",
  "atk-s0504a:1278_10": "nibbānāyāti vuttaṃ hoti.",
  "atk-s0504a:1278_11": "Hitāyāti taṃsampāpakamaggatthāyāti vuttaṃ hoti.",
  "atk-s0504a:1278_12": "Nibbānasampāpakamaggato hi uttariṃ hitaṃ nāma natthi.",
  "atk-s0504a:1278_13": "Sukhāyāti phalasamāpattisukhatthāyāti vuttaṃ hoti,",
  "atk-s0504a:1278_14": "tato uttari sukhābhāvato.",
  "atk-s0504a:1278_15": "Vuttañhetaṃ “ayaṃ samādhi paccuppannasukho ceva āyatiñca sukhavipāko”ti.",
  "atk-s0504a:1279_0": "Tathāgatotiādīnaṃ padānaṃ attho heṭṭhā vutto.",
  "atk-s0504a:1279_1": "Vijjācaraṇasampannotiādīsu tissopi vijjā bhayabherave āgatanayena,",
  "atk-s0504a:1279_2": "chapi vijjā chaḷabhiññāvasena,",
  "atk-s0504a:1279_3": "aṭṭhapi vijjā ambaṭṭhasutte āgatāti vijjāhi,",
  "atk-s0504a:1279_4": "sīlasaṃvarādīhi,",
  "atk-s0504a:1279_5": "pannarasahi caraṇadhammehi ca,",
  "atk-s0504a:1279_6": "anaññasādhāraṇehi sampanno samannāgatoti vijjācaraṇasampanno.",
  "atk-s0504a:1279_7": "Sobhanagamanattā,",
  "atk-s0504a:1279_8": "sundaraṃ ṭhānaṃ gatattā,",
  "atk-s0504a:1279_9": "sammā gatattā,",
  "atk-s0504a:1279_10": "sammā gadattā ca sugato.",
  "atk-s0504a:1279_11": "Sabbathā viditalokattā lokavidū.",
  "atk-s0504a:1279_12": "Natthi etassa uttaroti anuttaro.",
  "atk-s0504a:1279_13": "Purisadamme purisaveneyye sāreti vinetīti purisadammasārathi.",
  "atk-s0504a:1279_14": "Diṭṭhadhammikasamparāyikaparamatthehi yathārahaṃ anusāsatīti satthā.",
  "atk-s0504a:1279_15": "Sabbassāpi neyyassa sabbappakārena sayambhuñāṇena buddhattā buddhoti ayamettha saṅkhepo,",
  "atk-s0504a:1279_16": "vitthāro pana visuddhimaggato gahetabbo.",
  "atk-s0504a:1280_0": "So dhammaṃ deseti ādi…pe…",
  "atk-s0504a:1280_1": "pariyosānakalyāṇanti so bhagavā sattesu kāruññaṃ paṭicca hitvāpi anuttaraṃ vivekasukhaṃ dhammaṃ deseti.",
  "atk-s0504a:1280_2": "Tañca kho appaṃ vā bahuṃ vā desento ādikalyāṇādippakārameva deseti. Kathaṃ?",
  "atk-s0504a:1280_3": "Ekagāthāpi hi samantabhaddakattā dhammassa paṭhamapādena ādikalyāṇā,",
  "atk-s0504a:1280_4": "dutiyatatiyehi majjhekalyāṇā,",
  "atk-s0504a:1280_5": "pacchimena pariyosānakalyāṇā.",
  "atk-s0504a:1280_6": "Ekānusandhikaṃ suttaṃ nidānena ādikalyāṇaṃ,",
  "atk-s0504a:1280_7": "nigamanena pariyosānakalyāṇaṃ,",
  "atk-s0504a:1280_8": "sesena majjhekalyāṇaṃ.",
  "atk-s0504a:1280_9": "Nānānusandhikaṃ suttaṃ paṭhamena anusandhinā ādikalyāṇaṃ,",
  "atk-s0504a:1280_10": "pacchimena pariyosānakalyāṇaṃ,",
  "atk-s0504a:1280_11": "sesehi majjhekalyāṇaṃ.",
  "atk-s0504a:1280_12": "Sakalopi vā sāsanadhammo attano atthabhūtena sīlena ādikalyāṇo,",
  "atk-s0504a:1280_13": "samathavipassanāmaggaphalehi majjhekalyāṇo,",
  "atk-s0504a:1280_14": "nibbānena pariyosānakalyāṇo.",
  "atk-s0504a:1280_15": "Sīlasamādhīhi vā ādikalyāṇo,",
  "atk-s0504a:1280_16": "vipassanāmaggehi majjhekalyāṇo,",
  "atk-s0504a:1280_17": "phalanibbānehi pariyosānakalyāṇo.",
  "atk-s0504a:1280_18": "Buddhasubuddhatāya vā ādikalyāṇo,",
  "atk-s0504a:1280_19": "dhammasudhammatāya majjhekalyāṇo,",
  "atk-s0504a:1280_20": "saṅghasuppaṭipattiyā pariyosānakalyāṇo.",
  "atk-s0504a:1280_21": "Taṃ sutvā tathattāya paṭipannena adhigantabbāya abhisambodhiyā vā ādikalyāṇo,",
  "atk-s0504a:1280_22": "paccekabodhiyā majjhekalyāṇo,",
  "atk-s0504a:1280_23": "sāvakabodhiyā pariyosānakalyāṇo.",
  "atk-s0504a:1280_24": "Suyyamāno cesa nīvaraṇavikkhambhanato savanenapi kalyāṇameva āvahatīti ādikalyāṇo,",
  "atk-s0504a:1280_25": "paṭipajjiyamāno samathavipassanāsukhāvahanato paṭipattiyāpi sukhameva āvahatīti majjhekalyāṇo,",
  "atk-s0504a:1280_26": "tathāpaṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇo.",
  "atk-s0504a:1280_27": "Nāthappabhavattā ca pabhavasuddhiyā ādikalyāṇo,",
  "atk-s0504a:1280_28": "atthasuddhiyā majjhekalyāṇo,",
  "atk-s0504a:1280_29": "kiccasuddhiyā pariyosānakalyāṇo.",
  "atk-s0504a:1280_30": "Tena vuttaṃ “so dhammaṃ deseti ādi…pe…",
  "atk-s0504a:1280_31": "pariyosānakalyāṇa”nti.",
  "atk-s0504a:1281_0": "Yaṃ pana bhagavā dhammaṃ desento sāsanabrahmacariyaṃ maggabrahmacariyañca pakāseti,",
  "atk-s0504a:1281_1": "nānānayehi dīpeti,",
  "atk-s0504a:1281_2": "taṃ yathānurūpaṃ atthasampattiyā sātthaṃ,",
  "atk-s0504a:1281_3": "byañjanasampattiyā sabyañjanaṃ.",
  "atk-s0504a:1281_4": "Saṅkāsana, pakāsana, vivaraṇa,",
  "atk-s0504a:1281_5": "vibhajana,",
  "atk-s0504a:1281_6": "uttānīkaraṇa paññattiatthapadasamāyogato sātthaṃ,",
  "atk-s0504a:1281_7": "akkharapadabyañjanākāraniruttiniddesasampattiyā sabyañjanaṃ,",
  "atk-s0504a:1281_8": "atthagambhīratāpaṭivedhagambhīratāhi vā sātthaṃ,",
  "atk-s0504a:1281_9": "dhammagambhīratādesanāgambhīratāhi sabyañjanaṃ.",
  "atk-s0504a:1281_10": "Atthapaṭibhānapaṭisambhidāvisayato vā sātthaṃ,",
  "atk-s0504a:1281_11": "dhammaniruttipaṭisambhidāvisayato sabyañjanaṃ.",
  "atk-s0504a:1281_12": "Paṇḍitavedanīyato parikkhakajanappasādakanti sātthaṃ,",
  "atk-s0504a:1281_13": "saddheyyato lokiyajanappasādakanti sabyañjanaṃ.",
  "atk-s0504a:1281_14": "Gambhīrādhippāyato sātthaṃ,",
  "atk-s0504a:1281_15": "uttānapadato sabyañjanaṃ.",
  "atk-s0504a:1281_16": "Upanetabbassa abhāvato sakalaparipuṇṇabhāvena kevalaparipuṇṇaṃ,",
  "atk-s0504a:1281_17": "apanetabbassa abhāvato niddosabhāvena parisuddhaṃ,",
  "atk-s0504a:1281_18": "apica paṭipattiyā adhigamabyattito sātthaṃ,",
  "atk-s0504a:1281_19": "pariyattiyā āgamabyattito sabyañjanaṃ,",
  "atk-s0504a:1281_20": "sīlādipañcadhammakkhandhapāripūriyā paripuṇṇaṃ,",
  "atk-s0504a:1281_21": "nirupakkilesato nittharaṇatthāya pavattito lokāmisanirapekkhato ca parisuddhaṃ,",
  "atk-s0504a:1281_22": "sikkhattayapariggahitattā brahmabhūtehi seṭṭhehi caritabbato tesaṃ cariyabhāvato ca brahmacariyaṃ.",
  "atk-s0504a:1281_23": "Tasmā “sātthaṃ sabyañjanaṃ…pe…",
  "atk-s0504a:1281_24": "pakāsetī”ti vuccati.",
  "atk-s0504a:1281_25": "Paṭhamoti gaṇanānupubbato sabbalokuttamabhāvato ca paṭhamo puggalo.",
  "atk-s0504a:1282_0": "Tasseva satthu sāvakoti tasseva yathāvuttaguṇassa satthu sammāsambuddhassa dhammadesanāya savanante jāto dhammasenāpatisadiso sāvako,",
  "atk-s0504a:1282_1": "na pūraṇādi viya paṭiññāmattena satthu sāvako.",
  "atk-s0504a:1282_2": "Pāṭipadoti paṭipadāsaṅkhātena ariyamaggena ariyāya jātiyā jāto bhavoti pāṭipado,",
  "atk-s0504a:1282_3": "aniṭṭhitapaṭipattikicco paṭipajjamānoti attho.",
  "atk-s0504a:1282_4": "Suttageyyādi pariyattidhammo bahuṃ suto etenāti bahussuto.",
  "atk-s0504a:1282_5": "Pātimokkhasaṃvarādisīlena ceva āraññikaṅgādidhutaṅgavatehi ca upapanno sampanno samannāgatoti sīlavatūpapanno.",
  "atk-s0504a:1282_6": "Iti bhagavā “lokānukampā nāma hitajjhāsayena dhammadesanā,",
  "atk-s0504a:1282_7": "sā ca imesu eva tīsu puggalesu paṭibaddhā”ti dasseti.",
  "atk-s0504a:1282_8": "Sesaṃ suviññeyyameva.",
  "atk-s0504a:1283_0": "Gāthāsu tassanvayoti tasseva satthu paṭipattiyā dhammadesanāya ca anugamanena tassanvayo anujāto.",
  "atk-s0504a:1283_1": "Avijjandhakāraṃ vidhamitvā saparasantānesu dhammālokasaṅkhātāya pabhāya karaṇato pabhaṅkarā.",
  "atk-s0504a:1283_2": "Dhammamudīrayantāti catusaccadhammaṃ kathentā.",
  "atk-s0504a:1283_3": "Apāpurantīti ugghāṭenti.",
  "atk-s0504a:1283_4": "Amatassa nibbānassa.",
  "atk-s0504a:1283_5": "Dvāraṃ ariyamaggaṃ.",
  "atk-s0504a:1283_6": "Yogāti kāmayogādito.",
  "atk-s0504a:1283_7": "Satthavāhenāti veneyyasatthavāhanato bhavakantāranittharaṇato satthavāho, bhagavā,",
  "atk-s0504a:1283_8": "tena satthavāhena.",
  "atk-s0504a:1283_9": "Sudesitaṃ maggamanukkamantīti tena sammā desitaṃ ariyamaggaṃ tassa desanānusārena anugacchanti paṭipajjanti.",
  "atk-s0504a:1283_10": "Idhevāti imasmiṃyeva attabhāve.",
  "atk-s0504a:1283_11": "Sesaṃ uttānameva.",
  "atk-s0504a:1284_0": "Pañcamasuttavaṇṇanā niṭṭhitā.",
  "atk-s0504a:1285_0": "6. Asubhānupassīsuttavaṇṇanā",
  "atk-s0504a:1286_0": "85.",
  "atk-s0504a:1286_1": "Chaṭṭhe asubhānupassīti asubhaṃ anupassantā dvattiṃsākāravasena ceva uddhumātakādīsu gahitanimittassa",
  "atk-s0504a:1286_2": "upasaṃharaṇavasena ca kāyasmiṃ asubhaṃ asubhākāraṃ anupassakā hutvā viharatha.",
  "atk-s0504a:1286_3": "Ānāpānassatīti ānāpāne sati,",
  "atk-s0504a:1286_4": "taṃ ārabbha pavattā sati,",
  "atk-s0504a:1286_5": "assāsapassāsapariggāhikā satīti attho.",
  "atk-s0504a:1286_6": "Vuttañhetaṃ “ānanti assāso,",
  "atk-s0504a:1286_7": "no passāso.",
  "atk-s0504a:1286_8": "Pānanti passāso,",
  "atk-s0504a:1286_9": "no assāso”tiādi.",
  "atk-s0504a:1287_0": "Voti tumhākaṃ.",
  "atk-s0504a:1287_1": "Ajjhattanti idha gocarajjhattaṃ adhippetaṃ.",
  "atk-s0504a:1287_2": "Parimukhanti abhimukhaṃ.",
  "atk-s0504a:1287_3": "Sūpaṭṭhitāti suṭṭhu upaṭṭhitā.",
  "atk-s0504a:1287_4": "Idaṃ vuttaṃ hoti –",
  "atk-s0504a:1287_5": "ānāpānassati ca tumhākaṃ kammaṭṭhānābhimukhaṃ suṭṭhu upaṭṭhitā hotūti.",
  "atk-s0504a:1287_6": "Atha vā parimukhanti pariggahitaniyyānaṃ.",
  "atk-s0504a:1287_7": "Vuttañhetaṃ paṭisambhidāyaṃ –",
  "atk-s0504a:1287_8": "“parīti pariggahaṭṭho,",
  "atk-s0504a:1287_9": "mukhanti niyyānaṭṭho,",
  "atk-s0504a:1287_10": "satīti upaṭṭhānaṭṭho,",
  "atk-s0504a:1287_11": "tena vuccati parimukhaṃ sati”nti.",
  "atk-s0504a:1287_12": "Iminā catusatipaṭṭhānasoḷasappabhedā ānāpānassatikammaṭṭhānabhāvanā dassitāti daṭṭhabbā.",
  "atk-s0504a:1288_0": "Evaṃ saṅkhepeneva rāgacaritavitakkacaritānaṃ sappāyaṃ paṭikūlamanasikārakāyānupassanāvasena samathakammaṭṭhānaṃ",
  "atk-s0504a:1288_1": "vipassanākammaṭṭhānañca upadisitvā idāni suddhavipassanākammaṭṭhānameva dassento “sabbasaṅkhāresu aniccānupassino",
  "atk-s0504a:1288_2": "viharathā”ti āha.",
  "atk-s0504a:1288_3": "Tattha aniccaṃ,",
  "atk-s0504a:1288_4": "aniccalakkhaṇaṃ,",
  "atk-s0504a:1288_5": "aniccānupassanā,",
  "atk-s0504a:1288_6": "aniccānupassīti idaṃ catukkaṃ veditabbaṃ. Hutvā, abhāvato,",
  "atk-s0504a:1288_7": "udayabbayayogato,",
  "atk-s0504a:1288_8": "tāvakālikato,",
  "atk-s0504a:1288_9": "niccapaṭikkhepato ca khandhapañcakaṃ aniccaṃ nāma.",
  "atk-s0504a:1288_10": "Tassa yo hutvā abhāvākāro,",
  "atk-s0504a:1288_11": "taṃ aniccalakkhaṇaṃ nāma.",
  "atk-s0504a:1288_12": "Taṃ ārabbha pavattā vipassanā aniccānupassanā.",
  "atk-s0504a:1288_13": "Taṃ aniccanti vipassako aniccānupassī.",
  "atk-s0504a:1288_14": "Ettha ca ekādasavidhā asubhakathā paṭhamajjhānaṃ pāpetvā,",
  "atk-s0504a:1288_15": "soḷasavatthukā ca ānāpānakathā catutthajjhānaṃ pāpetvā,",
  "atk-s0504a:1288_16": "vipassanākathā ca vitthārato vattabbā,",
  "atk-s0504a:1288_17": "sā pana sabbākārato visuddhimagge kathitāti tattha vuttanayeneva veditabbā.",
  "atk-s0504a:1289_0": "Idāni asubhānupassanādīhi nipphādetabbaṃ phalavisesaṃ dassetuṃ “asubhānupassīna”ntiādimāha.",
  "atk-s0504a:1289_1": "Tattha subhāya dhātuyāti subhabhāve,",
  "atk-s0504a:1289_2": "subhanimitteti attho.",
  "atk-s0504a:1289_3": "Rāgānusayoti subhārammaṇe uppajjanāraho kāmarāgānusayo.",
  "atk-s0504a:1289_4": "So kesādīsu uddhumātakādīsu vā asubhānupassīnaṃ asubhanimittaṃ gahetvā tattha paṭhamajjhānaṃ nibbattetvā",
  "atk-s0504a:1289_5": "taṃ pādakaṃ katvā vipassanaṃ paṭṭhapetvā adhigatena anāgāmimaggena pahīyati,",
  "atk-s0504a:1289_6": "sabbaso samucchindīyatīti attho.",
  "atk-s0504a:1289_7": "Vuttañhetaṃ “asubhā bhāvetabbā kāmarāgassa pahānāyā”ti.",
  "atk-s0504a:1289_8": "Bāhirāti bahiddhāvatthukattā anatthāvahattā ca bāhirā bahibhūtā.",
  "atk-s0504a:1289_9": "Vitakkāsayāti kāmasaṅkappādimicchāvitakkā.",
  "atk-s0504a:1289_10": "Te hi appahīnā āsayānugatā sati paccayasamavāye uppajjanato vitakkāsayāti vuttā.",
  "atk-s0504a:1289_11": "Kāmavitakko cettha kāmarāgaggahaṇena gahito evāti tadavasesā vitakkā eva vuttāti veditabbā.",
  "atk-s0504a:1289_12": "Vighātapakkhikāti dukkhabhāgiyā,",
  "atk-s0504a:1289_13": "icchāvighātanibbattanakā vā.",
  "atk-s0504a:1289_14": "Te na hontīti te pahīyanti.",
  "atk-s0504a:1289_15": "Byāpādavitakko,",
  "atk-s0504a:1289_16": "vihiṃsāvitakko,",
  "atk-s0504a:1289_17": "ñātivitakko,",
  "atk-s0504a:1289_18": "janapadavitakko,",
  "atk-s0504a:1289_19": "amarāvitakko,",
  "atk-s0504a:1289_20": "anavaññattipaṭisaṃyutto vitakko,",
  "atk-s0504a:1289_21": "lābhasakkārasilokapaṭisaṃyutto vitakko,",
  "atk-s0504a:1289_22": "parānuddayatāpaṭisaṃyutto vitakkoti aṭṭha,",
  "atk-s0504a:1289_23": "kāmavitakkena saddhiṃ navavidhā mahāvitakkā ānāpānassatisamādhinā tannissitāya ca vipassanāya pubbabhāge vikkhambhitā.",
  "atk-s0504a:1289_24": "Taṃ pādakaṃ katvā adhigatena ariyamaggena yathārahaṃ anavasesato pahīyanti.",
  "atk-s0504a:1289_25": "Vuttampi cetaṃ “ānāpānassati bhāvetabbā vitakkupacchedāyā”ti.",
  "atk-s0504a:1290_0": "Yā avijjā,",
  "atk-s0504a:1290_1": "sā pahīyatīti yā saccasabhāvapaṭicchādinī sabbānatthakārī sakalassa vaṭṭadukkhassa mūlabhūtā avijjā,",
  "atk-s0504a:1290_2": "sā aniccānupassīnaṃ viharataṃ samucchijjati.",
  "atk-s0504a:1290_3": "Idaṃ kira bhagavatā aniccākārato vuṭṭhitassa sukkhavipassakakhīṇāsavassa vasena vuttaṃ.",
  "atk-s0504a:1290_4": "Tassāyaṃ saṅkhepattho –",
  "atk-s0504a:1290_5": "tebhūmakesu sabbasaṅkhāresu aniccādito sammasanaṃ paṭṭhapetvā vipassantānaṃ yadā aniccanti pavattamānā vuṭṭhānagāminīvipassanā maggena ghaṭīyati,",
  "atk-s0504a:1290_6": "anukkamena arahattamaggo uppajjati,",
  "atk-s0504a:1290_7": "tesaṃ aniccānupassīnaṃ viharataṃ avijjā anavasesato pahīyati,",
  "atk-s0504a:1290_8": "arahattamaggavijjā uppajjatīti.",
  "atk-s0504a:1290_9": "Aniccānupassīnaṃ viharatanti idaṃ aniccalakkhaṇassa tesaṃ pākaṭabhāvato itarassa lakkhaṇadvayassa gahaṇe upāyabhāvato vā vuttaṃ,",
  "atk-s0504a:1290_10": "na pana ekasseva lakkhaṇassa anupassitabbato.",
  "atk-s0504a:1290_11": "Vuttañhetaṃ “yadaniccaṃ taṃ dukkhaṃ,",
  "atk-s0504a:1290_12": "yaṃ dukkhaṃ tadanattā”ti.",
  "atk-s0504a:1290_13": "Aparampi vuttaṃ “aniccasaññino hi, meghiya,",
  "atk-s0504a:1290_14": "anattasaññā saṇṭhāti,",
  "atk-s0504a:1290_15": "anattasaññī asmimānasamugghātaṃ pāpuṇātī”ti.",
  "atk-s0504a:1291_0": "Gāthāsu ānāpāne paṭissatoti ānāpānanimittasmiṃ paṭi paṭi sato,",
  "atk-s0504a:1291_1": "upaṭṭhitassatīti attho.",
  "atk-s0504a:1291_2": "Passanti āsavakkhayañāṇacakkhunā saṅkhārūpasamaṃ nibbānaṃ passanto.",
  "atk-s0504a:1291_3": "Ātāpī sabbadāti antarāvosānaṃ anāpajjitvā asubhānupassanādīsu satataṃ ātāpī yuttappayutto,",
  "atk-s0504a:1291_4": "tato eva yato vāyamamāno,",
  "atk-s0504a:1291_5": "niyato vā sammattaniyāmena tattha sabbasaṅkhārasamathe nibbāne arahattaphalavimuttiyā vimuccati.",
  "atk-s0504a:1291_6": "Sesaṃ vuttanayameva.",
  "atk-s0504a:1292_0": "Chaṭṭhasuttavaṇṇanā niṭṭhitā.",
  "atk-s0504a:1293_0": "7. Dhammānudhammapaṭipannasuttavaṇṇanā",
  "atk-s0504a:1294_0": "86.",
  "atk-s0504a:1294_1": "Sattame dhammānudhammapaṭipannassāti ettha dhammo nāma navavidho lokuttaradhammo,",
  "atk-s0504a:1294_2": "tassa dhammassa anudhammo sīlavisuddhiādi pubbabhāgapaṭipadādhammo,",
  "atk-s0504a:1294_3": "taṃ dhammānudhammaṃ paṭipannassa adhigantuṃ paṭipajjamānassa.",
  "atk-s0504a:1294_4": "Ayamanudhammo hotīti ayaṃ anucchavikasabhāvo patirūpasabhāvo hoti.",
  "atk-s0504a:1294_5": "Veyyākaraṇāyāti kathanāya.",
  "atk-s0504a:1294_6": "Dhammānudhammapaṭipannoyanti yanti karaṇatthe paccattavacanaṃ.",
  "atk-s0504a:1294_7": "Idaṃ vuttaṃ hoti –",
  "atk-s0504a:1294_8": "yena anudhammena taṃ dhammānudhammaṃ paṭipannoti byākaramāno sammadeva byākaronto nāma siyā,",
  "atk-s0504a:1294_9": "na tatonidānaṃ viññūhi garahitabbo siyāti.",
  "atk-s0504a:1294_10": "Yanti vā kiriyāparāmasanaṃ,",
  "atk-s0504a:1294_11": "tenetaṃ dasseti “yadidaṃ dhammasseva bhāsanaṃ,",
  "atk-s0504a:1294_12": "dhammavitakkasseva ca vitakkanaṃ tadubhayābhāve ñāṇupekkhāya,",
  "atk-s0504a:1294_13": "ayaṃ dhammānudhammapaṭipannassa bhikkhuno tathārūpo ayanti kathanāyānurūpahetu anucchavikakāraṇaṃ.",
  "atk-s0504a:1294_14": "Bhāsamāno dhammaṃyeva bhāseyyāti kathento ce dasakathāvatthudhammaṃyeva katheyya,",
  "atk-s0504a:1294_15": "na tappaṭipakkhamahicchatādiadhammaṃ.",
  "atk-s0504a:1294_16": "Vuttañhetaṃ –",
  "atk-s0504a:1295_0": "“Yāyaṃ kathā abhisallekhikā cetovivaraṇasappāyā ekantanibbidāya virāgāya nirodhāya upasamāya abhiññāya sambodhāya nibbānāya saṃvattati.",
  "atk-s0504a:1295_1": "Seyyathidaṃ –",
  "atk-s0504a:1295_2": "appicchakathā,",
  "atk-s0504a:1295_3": "santuṭṭhikathā,",
  "atk-s0504a:1295_4": "pavivekakathā,",
  "atk-s0504a:1295_5": "asaṃsaggakathā,",
  "atk-s0504a:1295_6": "vīriyārambhakathā,",
  "atk-s0504a:1295_7": "sīlakathā,",
  "atk-s0504a:1295_8": "samādhikathā,",
  "atk-s0504a:1295_9": "paññākathā,",
  "atk-s0504a:1295_10": "vimuttikathā,",
  "atk-s0504a:1295_11": "vimuttiñāṇadassanakathā,",
  "atk-s0504a:1295_12": "evarūpāya kathāya nikāmalābhī hoti akicchalābhī akasiralābhī”ti.",
  "atk-s0504a:1296_0": "Abhisallekhikāya kathāya lābhī eva hi taṃ bhāseyya. Etena kalyāṇamittasampadā dassitā.",
  "atk-s0504a:1297_0": "Dhammavitakkanti nekkhammavitakkādiṃ dhammato anapetaṃ vitakkayato “sīlādipaṭipadaṃ paripūressāmī”ti uparūpari ussāho abhivaḍḍhissati.",
  "atk-s0504a:1297_1": "So pana vitakko sīlādīnaṃ anupakāradhamme vajjetvā upakāradhamme anubrūhanavasena hānabhāgiyabhāvaṃ apanetvā",
  "atk-s0504a:1297_2": "ṭhitibhāgiyabhāvepi aṭṭhatvā visesabhāgiyataṃ nibbedhabhāgiyatañca pāpanavasena pavattiyā anekappabhedo",
  "atk-s0504a:1297_3": "veditabbo.",
  "atk-s0504a:1297_4": "No adhammavitakkanti kāmavitakkaṃ no vitakkeyyāti attho.",
  "atk-s0504a:1297_5": "Tadubhayaṃ vā panāti yadetaṃ paresaṃ anuggahaṇatthaṃ dhammabhāsanaṃ attano anuggahaṇatthaṃ dhammavitakkanañca vuttaṃ.",
  "atk-s0504a:1297_6": "Atha vā pana taṃ ubhayaṃ abhinivajjetvā appaṭipajjitvā akatvā.",
  "atk-s0504a:1297_7": "Upekkhakoti tathāpaṭipattiyaṃ udāsīno samathavipassanābhāvanameva anubrūhanto vihareyya,",
  "atk-s0504a:1297_8": "samathapaṭipattiyaṃ upekkhako hutvā vipassanāyameva kammaṃ karonto vihareyya.",
  "atk-s0504a:1297_9": "Vipassanampi ussukkāpetvā tatthapi saṅkhārupekkhāñāṇavasena upekkhako yāva vipassanāñāṇaṃ maggena ghaṭīyati,",
  "atk-s0504a:1297_10": "tāva yathā taṃ tikkhaṃ sūraṃ pasannaṃ hutvā vahati,",
  "atk-s0504a:1297_11": "tathā vihareyya sato sampajānoti.",
  "atk-s0504a:1298_0": "Gāthāsu samathavipassanādhammo āramitabbaṭṭhena ārāmo etassāti dhammārāmo.",
  "atk-s0504a:1298_1": "Tasmiṃyeva dhamme ratoti dhammarato.",
  "atk-s0504a:1298_2": "Tasseva dhammassa punappunaṃ vicintanato dhammaṃ anuvicintayaṃ taṃ dhammaṃ āvajjento,",
  "atk-s0504a:1298_3": "manasi karontoti attho.",
  "atk-s0504a:1298_4": "Anussaranti tameva dhammaṃ uparūparibhāvanāvasena anussaranto.",
  "atk-s0504a:1298_5": "Atha vā vimuttāyatanasīse ṭhatvā paresaṃ desanāvasena sīlādidhammo āramitabbaṭṭhena ārāmo etassāti dhammārāmo.",
  "atk-s0504a:1298_6": "Tatheva tasmiṃ dhamme rato abhiratoti dhammarato.",
  "atk-s0504a:1298_7": "Tesaṃyeva sīlādidhammānaṃ gatiyo samanvesanto kāmavitakkādīnaṃ okāsaṃ adatvā nekkhammasaṅkappādidhammaṃyeva anuvicintanato dhammaṃ anuvicintayaṃ.",
  "atk-s0504a:1298_8": "Tadubhayaṃ vā pana oḷārikato dahanto ajjhupekkhitvā samathavipassanādhammameva uparūpari bhāvanāvasena anussaranto anubrūhanavasena pavattento.",
  "atk-s0504a:1298_9": "Saddhammāti sattatiṃsappabhedā bodhipakkhiyadhammā navavidhalokuttaradhammā ca na parihāyati,",
  "atk-s0504a:1298_10": "na cirasseva taṃ adhigacchatīti attho.",
  "atk-s0504a:1299_0": "Idāni tassa anussaraṇavidhiṃ dassento “caraṃ vā”tiādimāha.",
  "atk-s0504a:1299_1": "Tattha caraṃ vāti bhikkhācāravasena caṅkamanavasena ca caranto vā.",
  "atk-s0504a:1299_2": "Yadi vā tiṭṭhanti tiṭṭhanto vā nisinno vā,",
  "atk-s0504a:1299_3": "uda vā sayanti sayanto vā.",
  "atk-s0504a:1299_4": "Evaṃ catūsupi iriyāpathesu.",
  "atk-s0504a:1299_5": "Ajjhattaṃ samayaṃ cittanti yathāvutte kammaṭṭhānasaṅkhāte gocarajjhatte attano cittaṃ rāgādikilesānaṃ vūpasamanavasena pajahanavasena samayaṃ samento.",
  "atk-s0504a:1299_6": "Santimevādhigacchatīti accantasantiṃ nibbānameva pāpuṇātīti.",
  "atk-s0504a:1300_0": "Sattamasuttavaṇṇanā niṭṭhitā.",
  "atk-s0504a:1301_0": "8. Andhakaraṇasuttavaṇṇanā",
  "atk-s0504a:1302_0": "87.",
  "atk-s0504a:1302_1": "Aṭṭhame akusalavitakkāti akosallasambhūtā vitakkā.",
  "atk-s0504a:1302_2": "Andhakaraṇātiādīsu yassa sayaṃ uppajjanti,",
  "atk-s0504a:1302_3": "taṃ yathābhūtadassananivāraṇena andhaṃ karontīti andhakaraṇā.",
  "atk-s0504a:1302_4": "Na paññācakkhuṃ karontīti acakkhukaraṇā.",
  "atk-s0504a:1302_5": "Aññāṇaṃ karontīti aññāṇakaraṇā.",
  "atk-s0504a:1302_6": "Paññānirodhikāti kammassakatāpaññā,",
  "atk-s0504a:1302_7": "jhānapaññā,",
  "atk-s0504a:1302_8": "vipassanāpaññāti imā tisso paññā appavattikaraṇena nirodhentīti paññānirodhikā.",
  "atk-s0504a:1302_9": "Aniṭṭhaphaladāyakattā dukkhasaṅkhātassa vighātassa pakkhe vattantīti vighātapakkhikā.",
  "atk-s0504a:1302_10": "Kilesanibbānaṃ na saṃvattayantīti anibbānasaṃvattanikā.",
  "atk-s0504a:1303_0": "Kāmavitakkoti kāmapaṭisaṃyutto vitakko.",
  "atk-s0504a:1303_1": "So hi kilesakāmasahito hutvā vatthukāmesu pavattati.",
  "atk-s0504a:1303_2": "Byāpādapaṭisaṃyutto vitakko byāpādavitakko.",
  "atk-s0504a:1303_3": "Vihiṃsāpaṭisaṃyutto vitakko vihiṃsāvitakko.",
  "atk-s0504a:1303_4": "Ime dve ca sattesupi saṅkhāresupi uppajjanti.",
  "atk-s0504a:1303_5": "Kāmavitakko hi piyamanāpe satte vā saṅkhāre vā vitakkentassa uppajjati,",
  "atk-s0504a:1303_6": "byāpādavitakko appiye amanāpe satte vā saṅkhāre vā kujjhitvā olokanakālato paṭṭhāya yāva nāsanā uppajjati,",
  "atk-s0504a:1303_7": "vihiṃsāvitakko saṅkhāresu na uppajjati,",
  "atk-s0504a:1303_8": "saṅkhārā dukkhāpetabbā nāma natthi,",
  "atk-s0504a:1303_9": "“ime sattā haññantu vā bajjhantu vā ucchijjantu vā vinassantu vā mā vā ahesu”nti cintanakāle pana sattesu uppajjati.",
  "atk-s0504a:1304_0": "Imeyeva pana kāmasaṅkappādayo.",
  "atk-s0504a:1304_1": "Atthato hi kāmavitakkādīnaṃ kāmasaṅkappādīnañca nānākaraṇaṃ natthi,",
  "atk-s0504a:1304_2": "taṃsampayuttā pana saññādayo kāmasaññādayo.",
  "atk-s0504a:1304_3": "Kāmadhātuādīnaṃ pana yasmā pāḷiyaṃ –",
  "atk-s0504a:1305_0": "“Kāmapaṭisaṃyutto takko vitakko…pe…",
  "atk-s0504a:1305_1": "micchāsaṅkappo,",
  "atk-s0504a:1305_2": "ayaṃ vuccati kāmadhātu,",
  "atk-s0504a:1305_3": "sabbepi akusalā dhammā kāmadhātu.",
  "atk-s0504a:1305_4": "Byāpādapaṭisaṃyutto takko vitakko…pe…",
  "atk-s0504a:1305_5": "micchāsaṅkappo,",
  "atk-s0504a:1305_6": "ayaṃ vuccati byāpādadhātu.",
  "atk-s0504a:1305_7": "Dasasu āghātavatthūsu cittassa āghāto paṭighāto…pe…",
  "atk-s0504a:1305_8": "anattamanatā cittassa,",
  "atk-s0504a:1305_9": "ayaṃ vuccati byāpādadhātu.",
  "atk-s0504a:1305_10": "Vihiṃsāpaṭisaṃyutto takko vitakko micchāsaṅkappo,",
  "atk-s0504a:1305_11": "ayaṃ vuccati vihiṃsādhātu.",
  "atk-s0504a:1305_12": "Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena satte viheṭheti,",
  "atk-s0504a:1305_13": "ayaṃ vihiṃsādhātū”ti –",
  "atk-s0504a:1306_0": "Āgatattā viseso labbhati.",
  "atk-s0504a:1307_0": "Tattha dve kathā sabbasaṅgāhikā ca asambhinnā ca.",
  "atk-s0504a:1307_1": "Tattha kāmadhātuyā gahitāya itarā dvepi gahitā nāma honti.",
  "atk-s0504a:1307_2": "Tato pana nīharitvā ayaṃ byāpādadhātu,",
  "atk-s0504a:1307_3": "ayaṃ vihiṃsādhātūti dassetīti ayaṃ sabbasaṅgāhikā nāma.",
  "atk-s0504a:1307_4": "Kāmadhātuṃ kathento pana bhagavā byāpādadhātuṃ byāpādadhātuṭṭhāne,",
  "atk-s0504a:1307_5": "vihiṃsādhātuṃ vihiṃsādhātuṭṭhāne ṭhapetvāva avasesaṃ kāmadhātu nāmāti kathesīti ayaṃ asambhinnakathā nāma.",
  "atk-s0504a:1308_0": "Sukkapakkhe vuttavipariyāyena attho veditabbo.",
  "atk-s0504a:1308_1": "Nekkhammapaṭisaṃyutto vitakko nekkhammavitakko.",
  "atk-s0504a:1308_2": "So asubhapubbabhāge kāmāvacaro hoti,",
  "atk-s0504a:1308_3": "asubhajjhāne rūpāvacaro,",
  "atk-s0504a:1308_4": "taṃ jhānaṃ pādakaṃ katvā uppannamaggaphalakāle lokuttaro.",
  "atk-s0504a:1308_5": "Abyāpādapaṭisaṃyutto vitakko abyāpādavitakko.",
  "atk-s0504a:1308_6": "So mettāpubbabhāge kāmāvacaro hoti,",
  "atk-s0504a:1308_7": "mettājhāne rūpāvacaro,",
  "atk-s0504a:1308_8": "taṃ jhānaṃ pādakaṃ katvā uppannamaggaphalakāle lokuttaro.",
  "atk-s0504a:1308_9": "Avihiṃsāpaṭisaṃyutto vitakko avihiṃsāvitakko.",
  "atk-s0504a:1308_10": "So karuṇāpubbabhāge kāmāvacaro,",
  "atk-s0504a:1308_11": "karuṇājjhāne rūpāvacaro,",
  "atk-s0504a:1308_12": "taṃ jhānaṃ pādakaṃ katvā uppannamaggaphalakāle lokuttaro.",
  "atk-s0504a:1308_13": "Yadā pana alobho sīsaṃ hoti,",
  "atk-s0504a:1308_14": "tadā itare dve tadanvāyikā honti.",
  "atk-s0504a:1308_15": "Yadā mettā sīsaṃ hoti,",
  "atk-s0504a:1308_16": "tadā itare dve tadanvāyikā honti.",
  "atk-s0504a:1308_17": "Yadā karuṇā sīsaṃ hoti,",
  "atk-s0504a:1308_18": "tadā itare dve tadanvāyikā honti.",
  "atk-s0504a:1309_0": "Imeyeva pana nekkhammasaṅkappādayo.",
  "atk-s0504a:1309_1": "Atthato hi nekkhammavitakkādīnaṃ nekkhammasaṅkappādīnañca nānākaraṇaṃ natthi,",
  "atk-s0504a:1309_2": "taṃsampayuttā pana saññādayo nekkhammasaññādayo.",
  "atk-s0504a:1309_3": "Nekkhammadhātuādīnaṃ pana yasmā pāḷiyaṃ –",
  "atk-s0504a:1310_0": "“Nekkhammapaṭisaṃyutto takko vitakko saṅkappo,",
  "atk-s0504a:1310_1": "ayaṃ vuccati nekkhammadhātu,",
  "atk-s0504a:1310_2": "sabbepi kusalā dhammā nekkhammadhātu.",
  "atk-s0504a:1310_3": "Abyāpādapaṭisaṃyutto takko vitakko saṅkappo,",
  "atk-s0504a:1310_4": "ayaṃ vuccati abyāpādadhātu.",
  "atk-s0504a:1310_5": "Yā sattesu metti mettāyanā mettācetovimutti,",
  "atk-s0504a:1310_6": "ayaṃ vuccati abyāpādadhātu.",
  "atk-s0504a:1310_7": "Avihiṃsāpaṭisaṃyutto takko vitakko saṅkappo –",
  "atk-s0504a:1310_8": "ayaṃ vuccati avihiṃsādhātu.",
  "atk-s0504a:1310_9": "Yā sattesu karuṇā karuṇāyanā karuṇācetovimutti –",
  "atk-s0504a:1310_10": "ayaṃ vuccati avihiṃsādhātū”ti. –",
  "atk-s0504a:1311_0": "Āgatattā viseso labbhati.",
  "atk-s0504a:1311_1": "Idhāpi sabbasaṅgāhikā,",
  "atk-s0504a:1311_2": "asambhinnāti dve kathā vuttanayeneva veditabbā.",
  "atk-s0504a:1311_3": "Sesaṃ suviññeyyameva.",
  "atk-s0504a:1312_0": "Gāthāsu vitakkayeti vitakkeyya.",
  "atk-s0504a:1312_1": "Nirākareti attano santānato nīhareyya vinodeyya,",
  "atk-s0504a:1312_2": "pajaheyyāti attho.",
  "atk-s0504a:1312_3": "Save vitakkāni vicāritāni,",
  "atk-s0504a:1312_4": "sameti vuṭṭhīva rajaṃ samūhatanti yathā nāma gimhānaṃ pacchime māse pathaviyaṃ samūhataṃ samantato uṭṭhitaṃ",
  "atk-s0504a:1312_5": "rajaṃ mahato akālameghassa vassato vuṭṭhi ṭhānaso vūpasameti,",
  "atk-s0504a:1312_6": "evameva so yogāvacaro vitakkāni micchāvitakke ca vicāritāni taṃsampayuttavicāre ca sameti vūpasameti samucchindati.",
  "atk-s0504a:1312_7": "Tathābhūto ca vitakkūpasamena cetasā sabbesaṃ micchāvitakkānaṃ upasamanato vitakkūpasamena ariyamaggacittena.",
  "atk-s0504a:1312_8": "Idheva diṭṭheva dhamme,",
  "atk-s0504a:1312_9": "santipadaṃ nibbānaṃ,",
  "atk-s0504a:1312_10": "samajjhagā samadhigato hotīti.",
  "atk-s0504a:1313_0": "Aṭṭhamasuttavaṇṇanā niṭṭhitā.",
  "atk-s0504a:1314_0": "9. Antarāmalasuttavaṇṇanā",
  "atk-s0504a:1315_0": "88. Navame antarāmalāti ettha antarāsaddo –",
  "atk-s0504a:1316_0": "“Nadītīresu saṇṭhāne, sabhāsu rathiyāsu ca;",
  "atk-s0504a:1317_0": "Janā saṅgamma mantenti, mañca tañca kimantara”nti. –",
  "atk-s0504a:1318_0": "Ādīsu kāraṇe āgato.",
  "atk-s0504a:1318_1": "“Addasā maṃ, bhante,",
  "atk-s0504a:1318_2": "aññatarā itthī vijjantarikāya bhājanaṃ dhovantī”tiādīsu khaṇe.",
  "atk-s0504a:1318_3": "“Apicāyaṃ tapodā dvinnaṃ mahānirayānaṃ antarikāya āgacchatī”tiādīsu vivare.",
  "atk-s0504a:1319_0": "“Pītavatthe pītadhaje, pītālaṅkārabhūsite;",
  "atk-s0504a:1320_0": "Pītantarāhi vaggūhi, apiḷandhāva sobhasī”ti. –",
  "atk-s0504a:1321_0": "Ādīsu uttarisāṭake.",
  "atk-s0504a:1321_1": "“Yassantarato na santi kopā”tiādīsu citte.",
  "atk-s0504a:1321_2": "Idhāpi citte eva daṭṭhabbo.",
  "atk-s0504a:1321_3": "Tasmā antare citte bhavā antarā.",
  "atk-s0504a:1321_4": "Yasmiṃ santāne uppannā,",
  "atk-s0504a:1321_5": "tassa malinabhāvakaraṇato malā.",
  "atk-s0504a:1321_6": "Tattha malaṃ nāma duvidhaṃ –",
  "atk-s0504a:1321_7": "sarīramalaṃ,",
  "atk-s0504a:1321_8": "cittamalanti.",
  "atk-s0504a:1321_9": "Tesu sarīramalaṃ sedajallikādi sarīre nibbattaṃ,",
  "atk-s0504a:1321_10": "tattha laggaṃ āgantukarajañca,",
  "atk-s0504a:1321_11": "taṃ udakenapi nīharaṇīyaṃ,",
  "atk-s0504a:1321_12": "na tathā saṃkilesikaṃ.",
  "atk-s0504a:1321_13": "Cittamalaṃ pana rāgādisaṃkilesikaṃ,",
  "atk-s0504a:1321_14": "taṃ ariyamaggeheva nīharaṇīyaṃ.",
  "atk-s0504a:1321_15": "Vuttañhetaṃ porāṇehi –",
  "atk-s0504a:1322_0": "“Rūpena saṃkiliṭṭhena, saṃkilissanti māṇavā;",
  "atk-s0504a:1323_0": "Rūpe suddhe visujjhanti, anakkhātaṃ mahesinā.",
  "atk-s0504a:1324_0": "“Cittena saṃkiliṭṭhena, saṃkilissanti māṇavā;",
  "atk-s0504a:1325_0": "Citte suddhe visujjhanti, iti vuttaṃ mahesinā”ti. ;",
  "atk-s0504a:1326_0": "Tenāha bhagavā “cittasaṃkilesā,",
  "atk-s0504a:1326_1": "bhikkhave,",
  "atk-s0504a:1326_2": "sattā saṃkilissanti,",
  "atk-s0504a:1326_3": "cittavodānā visujjhantī”ti.",
  "atk-s0504a:1326_4": "Tasmā bhagavā idhāpi cittamalavisodhanāya paṭipajjitabbanti dassento “tayome,",
  "atk-s0504a:1326_5": "bhikkhave,",
  "atk-s0504a:1326_6": "antarāmalā”ti āha.",
  "atk-s0504a:1327_0": "Yathā cete lobhādayo sattānaṃ citte uppajjitvā malinabhāvakarā nānappakārasaṃkilesavidhāyakāti antarāmalā,",
  "atk-s0504a:1327_1": "evaṃ ekato bhuñjitvā,",
  "atk-s0504a:1327_2": "ekato sayitvā,",
  "atk-s0504a:1327_3": "otāragavesī amittasattu viya citte eva uppajjitvā sattānaṃ nānāvidhaanatthāvahā,",
  "atk-s0504a:1327_4": "nānappakāradukkhanibbattakāti dassento “antarāamittā”tiādimāha.",
  "atk-s0504a:1327_5": "Tattha mittapaṭipakkhato amittā,",
  "atk-s0504a:1327_6": "sapattakiccakaraṇato sapattā,",
  "atk-s0504a:1327_7": "hiṃsanato vadhakā,",
  "atk-s0504a:1327_8": "ujuvipaccanīkato paccatthikā.",
  "atk-s0504a:1328_0": "Tattha dvīhi ākārehi lobhādīnaṃ amittādibhāvo veditabbo.",
  "atk-s0504a:1328_1": "Verīpuggalo hi antaraṃ labhamāno attano verissa satthena vā sīsaṃ pāteti,",
  "atk-s0504a:1328_2": "upāyena vā mahantaṃ anatthaṃ uppādeti.",
  "atk-s0504a:1328_3": "Ime ca lobhādayo paññāsirapātanena yonisampaṭipādanena ca tādisaṃ tato balavataraṃ anatthaṃ nibbattenti. Kathaṃ?",
  "atk-s0504a:1328_4": "Cakkhudvārasmiñhi iṭṭhādīsu ārammaṇesu āpāthagatesu yathārahaṃ tāni ārabbha lobhādayo uppajjanti,",
  "atk-s0504a:1328_5": "ettāvatāssa paññāsiraṃ pātitaṃ nāma hoti.",
  "atk-s0504a:1328_6": "Sotadvārādīsupi eseva nayo.",
  "atk-s0504a:1328_7": "Evaṃ tāva paññāsirapātanato amittādisadisatā veditabbā.",
  "atk-s0504a:1328_8": "Lobhādayo pana kammanidānā hutvā aṇḍajādibhedā catasso yoniyo upanenti.",
  "atk-s0504a:1328_9": "Tassa yoniupagamanamūlakāni pañcavīsati mahābhayāni dvattiṃsa kammakaraṇāni ca āgatāneva honti.",
  "atk-s0504a:1328_10": "Evaṃ yonisampaṭipādanatopi nesaṃ amittādisadisatā veditabbā.",
  "atk-s0504a:1328_11": "Iti lobhādayo amittādisadisatāya cittasambhūtatāya ca “antarāamittā”tiādinā vuttā.",
  "atk-s0504a:1328_12": "Apica amittehi kātuṃ asakkuṇeyyaṃ lobhādayo karonti,",
  "atk-s0504a:1328_13": "amittādibhāvo ca lobhādīhi jāyatīti tesaṃ amittādibhāvo veditabbo.",
  "atk-s0504a:1328_14": "Vuttañhetaṃ –",
  "atk-s0504a:1329_0": "“Diso disaṃ yantaṃ kayirā, verī vā pana verinaṃ;",
  "atk-s0504a:1330_0": "Micchāpaṇihitaṃ cittaṃ, pāpiyo naṃ tato kare”ti. ;",
  "atk-s0504a:1331_0": "Gāthāsu attano paresañca anatthaṃ janetīti anatthajanano. Vuttañhetaṃ –",
  "atk-s0504a:1332_0": "“Yadapi luddho abhisaṅkharoti kāyena vācāya manasā tadapi akusalaṃ;",
  "atk-s0504a:1332_1": "yadapi luddho lobhena abhibhūto pariyādinnacitto parassa asatā dukkhaṃ uppādeti vadhena vā bandhena vā",
  "atk-s0504a:1332_2": "jāniyā vā garahāya vā pabbājanāya vā balavamhi balattho iti,",
  "atk-s0504a:1332_3": "tadapi akusalaṃ,",
  "atk-s0504a:1332_4": "itissame lobhajā lobhanidānā lobhasamudayā lobhapaccayā aneke pāpakā akusalā dhammā sambhavantī”ti.",
  "atk-s0504a:1333_0": "Aparampi vuttaṃ –",
  "atk-s0504a:1334_0": "“Ratto kho, brāhmaṇa,",
  "atk-s0504a:1334_1": "rāgena abhibhūto pariyādinnacitto attabyābādhāyapi ceteti,",
  "atk-s0504a:1334_2": "parabyābādhāyapi ceteti,",
  "atk-s0504a:1334_3": "ubhayabyābādhāyapi ceteti,",
  "atk-s0504a:1334_4": "cetasikampi dukkhaṃ domanassaṃ paṭisaṃvedetī”tiādi.",
  "atk-s0504a:1335_0": "Cittappakopanoti cittasaṅkhobhano.",
  "atk-s0504a:1335_1": "Lobho hi lobhanīye vatthusmiṃ uppajjamāno cittaṃ khobhento pakopento vipariṇāmento vikāraṃ āpādento uppajjati,",
  "atk-s0504a:1335_2": "pasādādivasena pavattituṃ na deti.",
  "atk-s0504a:1335_3": "Bhayamantarato jātaṃ,",
  "atk-s0504a:1335_4": "taṃ jano nāvabujjhatīti taṃ lobhasaṅkhātaṃ antarato abbhantare attano citteyeva jātaṃ anatthajananacittappakopanādiṃ",
  "atk-s0504a:1335_5": "bhayaṃ bhayahetuṃ ayaṃ bālamahājano nāvabujjhati na jānātīti.",
  "atk-s0504a:1336_0": "Luddho atthaṃ na jānātīti attatthaparatthādibhedaṃ atthaṃ hitaṃ luddhapuggalo yathābhūtaṃ na jānāti.",
  "atk-s0504a:1336_1": "Dhammaṃ na passatīti dasakusalakammapathadhammampi luddho lobhena abhibhūto pariyādinnacitto na passati paccakkhato na jānāti,",
  "atk-s0504a:1336_2": "pageva uttarimanussadhammaṃ.",
  "atk-s0504a:1336_3": "Vuttampi cetaṃ –",
  "atk-s0504a:1337_0": "“Ratto kho, brāhmaṇa,",
  "atk-s0504a:1337_1": "rāgena abhibhūto pariyādinnacitto attatthampi yathābhūtaṃ na pajānāti,",
  "atk-s0504a:1337_2": "paratthampi yathābhūtaṃ na pajānāti,",
  "atk-s0504a:1337_3": "ubhayatthampi yathābhūtaṃ na pajānātī”tiādi.",
  "atk-s0504a:1338_0": "Andhatamanti andhabhāvakaraṃ tamaṃ.",
  "atk-s0504a:1338_1": "Yanti yattha.",
  "atk-s0504a:1338_2": "Bhummatthe hi etaṃ paccattavacanaṃ.",
  "atk-s0504a:1338_3": "Yasmiṃ kāle lobho sahate abhibhavati naraṃ,",
  "atk-s0504a:1338_4": "andhatamaṃ tadā hotīti.",
  "atk-s0504a:1338_5": "Yanti vā kāraṇavacanaṃ.",
  "atk-s0504a:1338_6": "Yasmā lobho uppajjamāno naraṃ sahate abhibhavati,",
  "atk-s0504a:1338_7": "tasmā andhatamaṃ tadā hotīti yojanā, ya- ta-",
  "atk-s0504a:1338_8": "saddānaṃ ekantasambandhabhāvato.",
  "atk-s0504a:1338_9": "Atha vā yanti kiriyāparāmasanaṃ,",
  "atk-s0504a:1338_10": "“lobho sahate”ti ettha yadetaṃ lobhassa sahanaṃ abhibhavanaṃ vuttaṃ.",
  "atk-s0504a:1338_11": "Etaṃ andhabhāvakarassa tamassa gamanaṃ uppādoti attho.",
  "atk-s0504a:1338_12": "Atha vā yaṃ naraṃ lobho sahate abhibhavati,",
  "atk-s0504a:1338_13": "tassa andhatamaṃ tadā hoti,",
  "atk-s0504a:1338_14": "tato ca luddho atthaṃ na jānāti,",
  "atk-s0504a:1338_15": "luddho dhammaṃ na passatīti evamettha attho daṭṭhabbo.",
  "atk-s0504a:1339_0": "Yo ca lobhaṃ pahantvānāti yo pubbabhāge tadaṅgavasena vikkhambhanavasena ca yathārahaṃ samathavipassanāhi",
  "atk-s0504a:1339_1": "lobhaṃ pajahitvā tathā pajahanahetu lobhaneyye dibbepi rūpādike upaṭṭhite na lubbhati,",
  "atk-s0504a:1339_2": "balavavipassanānubhāvena lobho pahīyate tamhāti tasmā ariyapuggalā ariyamaggena lobho pahīyati pajahīyati,",
  "atk-s0504a:1339_3": "accantameva pariccajīyati.",
  "atk-s0504a:1339_4": "Yathā kiṃ?",
  "atk-s0504a:1339_5": "Udabindūva pokkharāti paduminipaṇṇato udakabindu viya.",
  "atk-s0504a:1339_6": "Sesagāthānampi iminā nayena attho veditabbo.",
  "atk-s0504a:1340_0": "Tathā dosassa –",
  "atk-s0504a:1341_0": "“Yadapi duṭṭho abhisaṅkharoti kāyena vācāya manasā tadapi akusalaṃ;",
  "atk-s0504a:1341_1": "yadapi duṭṭho dosena abhibhūto pariyādinnacitto parassa asatā dukkhaṃ uppādeti vadhena vā bandhena vā",
  "atk-s0504a:1341_2": "jāniyā vā garahāya vā pabbājanāya vā balavamhi balattho iti,",
  "atk-s0504a:1341_3": "tadapi akusalaṃ.",
  "atk-s0504a:1341_4": "Itissame dosajā dosanidānā dosasamudayā dosapaccayā aneke pāpakā akusalā dhammā sambhavantī”ti.",
  "atk-s0504a:1342_0": "Tathā –",
  "atk-s0504a:1343_0": "“Duṭṭho kho, brāhmaṇa,",
  "atk-s0504a:1343_1": "dosena abhibhūto pariyādinnacitto attabyābādhāyapi ceteti,",
  "atk-s0504a:1343_2": "parabyābādhāyapi ceteti,",
  "atk-s0504a:1343_3": "ubhayabyābādhāyapi ceteti cetasikampi dukkhaṃ domanassaṃ paṭisaṃvedetī”ti.",
  "atk-s0504a:1344_0": "Tathā –",
  "atk-s0504a:1345_0": "“Duṭṭho kho, brāhmaṇa,",
  "atk-s0504a:1345_1": "dosena abhibhūto pariyādinnacitto attatthampi yathābhūtaṃ na pajānāti,",
  "atk-s0504a:1345_2": "paratthampi yathābhūtaṃ na pajānāti,",
  "atk-s0504a:1345_3": "ubhayatthampi yathā bhūtaṃ na pajānātī”ti –",
  "atk-s0504a:1346_0": "Ādisuttapadānusārena anatthajananatā atthahānihetutā ca veditabbā.",
  "atk-s0504a:1347_0": "Tathā mohassa “yadapi mūḷho abhisaṅkharoti kāyena vācāya manasā”tiādinā,",
  "atk-s0504a:1347_1": "“mūḷho kho, brāhmaṇa,",
  "atk-s0504a:1347_2": "mohena abhibhūto pariyādinnacitto attabyābādhāyapi cetetī”tiādinā,",
  "atk-s0504a:1347_3": "“attatthampi yathābhūtaṃ na pajānātī”tiādinā ca āgatasuttapadānusārena veditabbā.",
  "atk-s0504a:1348_0": "Tālapakkaṃva bandhanāti tālaphalaṃ viya usumuppādena vaṇṭato,",
  "atk-s0504a:1348_1": "tatiyamaggañāṇuppādena tassa cittato doso pahīyati,",
  "atk-s0504a:1348_2": "pariccajīyatīti attho.",
  "atk-s0504a:1348_3": "Mohaṃ vihanti so sabbanti so ariyapuggalo sabbaṃ anavasesaṃ mohaṃ catutthamaggena vihanti vidhamati samucchindati.",
  "atk-s0504a:1348_4": "Ādiccovudayaṃ tamanti ādicco viya udayaṃ uggacchanto tamaṃ andhakāraṃ.",
  "atk-s0504a:1349_0": "Navamasuttavaṇṇanā niṭṭhitā.",
  "atk-s0504a:1350_0": "10. Devadattasuttavaṇṇanā",
  "atk-s0504a:1351_0": "89.",
  "atk-s0504a:1351_1": "Dasame tīhi,",
  "atk-s0504a:1351_2": "bhikkhave,",
  "atk-s0504a:1351_3": "asaddhammehi abhibhūtoti kā uppatti?",
  "atk-s0504a:1351_4": "Devadatte hi avīcimahānirayaṃ paviṭṭhe devadattapakkhiyā aññatitthiyā ca “samaṇena gotamena abhisapito devadatto pathaviṃ paviṭṭho”ti abbhācikkhiṃsu.",
  "atk-s0504a:1351_5": "Taṃ sutvā sāsane anabhippasannā manussā “siyā nu kho etadevaṃ,",
  "atk-s0504a:1351_6": "yathā ime bhaṇantī”ti āsaṅkaṃ uppādesuṃ.",
  "atk-s0504a:1351_7": "Taṃ pavattiṃ bhikkhū bhagavato ārocesuṃ.",
  "atk-s0504a:1351_8": "Atha bhagavā “na,",
  "atk-s0504a:1351_9": "bhikkhave,",
  "atk-s0504a:1351_10": "tathāgatā kassaci abhisapaṃ denti,",
  "atk-s0504a:1351_11": "tasmā na devadatto mayā abhisapito,",
  "atk-s0504a:1351_12": "attano kammeneva nirayaṃ paviṭṭho”ti vatvā tesaṃ micchāgāhaṃ paṭisedhento imāya aṭṭhuppattiyā idaṃ suttaṃ abhāsi.",
  "atk-s0504a:1352_0": "Tattha asaddhammehīti asataṃ dhammehi,",
  "atk-s0504a:1352_1": "asantehi vā dhammehi.",
  "atk-s0504a:1352_2": "Atekicchoti buddhehipi anivattanīyattā avīcinibbattiyā tikicchābhāvato atekiccho,",
  "atk-s0504a:1352_3": "atikicchanīyoti attho.",
  "atk-s0504a:1352_4": "Asantaguṇasambhāvanādhippāyena pavattā pāpā icchā etassāti pāpiccho,",
  "atk-s0504a:1352_5": "tassa bhāvo pāpicchatā, tāya.",
  "atk-s0504a:1352_6": "“Ahaṃ buddho bhavissāmi,",
  "atk-s0504a:1352_7": "saṅghaṃ pariharissāmī”ti tassa icchā uppannā.",
  "atk-s0504a:1352_8": "Kokālikādayo pāpā lāmakā mittā etassāti pāpamitto,",
  "atk-s0504a:1352_9": "tassa bhāvo pāpamittatā, tāya.",
  "atk-s0504a:1352_10": "Uttarikaraṇīyeti jhānābhiññāhi uttarikaraṇīye adhigantabbe maggaphale anadhigate sati eva,",
  "atk-s0504a:1352_11": "taṃ anadhigantvāti attho.",
  "atk-s0504a:1352_12": "Oramattakenāti appamattakena jhānābhiññāmattena.",
  "atk-s0504a:1352_13": "Visesādhigamenāti uttarimanussadhammādhigamena.",
  "atk-s0504a:1352_14": "Antarāti vemajjhe.",
  "atk-s0504a:1352_15": "Vosānaṃ āpādīti akatakiccova samāno “katakiccomhī”ti maññamāno samaṇadhammato vigamaṃ āpajji.",
  "atk-s0504a:1352_16": "Iti bhagavā iminā suttena visesato puthujjanabhāve ādīnavaṃ pakāsesi bhāriyo puthujjanabhāvo,",
  "atk-s0504a:1352_17": "yatra hi nāma jhānābhiññāpariyosānā sampattiyo nibbattetvāpi anekānatthāvahaṃ nānāvidhaṃ dukkhahetuṃ",
  "atk-s0504a:1352_18": "asantaguṇasambhāvanaṃ asappurisasaṃsaggaṃ ālasiyānuyogañca avijahanto avīcimhi kappaṭṭhiyaṃ atekicchaṃ",
  "atk-s0504a:1352_19": "kibbisaṃ pasavissatīti.",
  "atk-s0504a:1353_0": "Gāthāsu māti paṭisedhe nipāto.",
  "atk-s0504a:1353_1": "Jātūti ekaṃsena.",
  "atk-s0504a:1353_2": "Kocīti sabbasaṅgāhakavacanaṃ.",
  "atk-s0504a:1353_3": "Lokasminti sattaloke.",
  "atk-s0504a:1353_4": "Idaṃ vuttaṃ hoti “imasmiṃ sattaloke koci puggalo ekaṃsena pāpiccho mā hotū”ti.",
  "atk-s0504a:1353_5": "Tadamināpi jānātha,",
  "atk-s0504a:1353_6": "pāpicchānaṃ yathā gatīti pāpicchānaṃ puggalānaṃ yathā gati yādisī nipphatti,",
  "atk-s0504a:1353_7": "yādiso abhisamparāyo,",
  "atk-s0504a:1353_8": "taṃ imināpi kāraṇena jānāthāti devadattaṃ nidassento evamāha.",
  "atk-s0504a:1353_9": "Paṇḍitoti samaññātoti pariyattibāhusaccena paṇḍitoti ñāto.",
  "atk-s0504a:1353_10": "Bhāvitattoti sammatoti jhānābhiññāhi bhāvitacittoti sambhāvito.",
  "atk-s0504a:1353_11": "Tathā hi so pubbe “mahiddhiko godhiputto,",
  "atk-s0504a:1353_12": "mahānubhāvo godhiputto”ti dhammasenāpatināpi pasaṃsito ahosi.",
  "atk-s0504a:1353_13": "Jalaṃva yasasā aṭṭhā,",
  "atk-s0504a:1353_14": "devadattoti vissutoti attano kittiyā parivārena jalanto viya obhāsento viya ṭhito devadattoti evaṃ vissuto pākaṭo ahosi.",
  "atk-s0504a:1353_15": "“Me sutta”ntipi pāṭho,",
  "atk-s0504a:1353_16": "mayā sutaṃ sutamattaṃ,",
  "atk-s0504a:1353_17": "katipāheneva atathābhūtattā tassa taṃ paṇḍiccādi savanamattamevāti attho.",
  "atk-s0504a:1354_0": "So samānamanuciṇṇo,",
  "atk-s0504a:1354_1": "āsajja naṃ tathāgatanti so evaṃbhūto devadatto “buddhopi sakyaputto,",
  "atk-s0504a:1354_2": "ahampi sakyaputto,",
  "atk-s0504a:1354_3": "buddhopi samaṇo,",
  "atk-s0504a:1354_4": "ahampi samaṇo,",
  "atk-s0504a:1354_5": "buddhopi iddhimā,",
  "atk-s0504a:1354_6": "ahampi iddhimā,",
  "atk-s0504a:1354_7": "buddhopi dibbacakkhuko,",
  "atk-s0504a:1354_8": "ahampi dibbacakkhuko,",
  "atk-s0504a:1354_9": "buddhopi dibbasotako,",
  "atk-s0504a:1354_10": "ahampi dibbasotako,",
  "atk-s0504a:1354_11": "buddhopi cetopariyañāṇalābhī,",
  "atk-s0504a:1354_12": "ahampi cetopariyañāṇalābhī,",
  "atk-s0504a:1354_13": "buddhopi atītānāgatapaccuppanne dhamme jānāti,",
  "atk-s0504a:1354_14": "ahampi te jānāmī”ti attano pamāṇaṃ ajānitvā sammāsambuddhaṃ attanā samasamaṭṭhapanena samānaṃ āpajjanto “idānāhaṃ buddho bhavissāmi,",
  "atk-s0504a:1354_15": "bhikkhusaṅghaṃ pariharissāmī”ti abhimārapayojanā tathāgataṃ āsajja āsādetvā viheṭhetvā.",
  "atk-s0504a:1354_16": "“Pamādamanujīno”tipi paṭhanti.",
  "atk-s0504a:1354_17": "Tassattho “vuttanayena pamādaṃ āpajjanto pamādaṃ nissāya bhagavatā saddhiṃ yugaggāhacittuppādena saheva jhānābhiññāhi anujīno parihīno”ti.",
  "atk-s0504a:1354_18": "Avīcinirayaṃ patto,",
  "atk-s0504a:1354_19": "catudvāraṃ bhayānakanti jālānaṃ tattha uppannasattānaṃ vā nirantaratāya “avīcī”ti laddhanāmaṃ catūsu",
  "atk-s0504a:1354_20": "passesu catumahādvārayogena catudvāraṃ atibhayānakaṃ mahānirayaṃ paṭisandhiggahaṇavasena patto.",
  "atk-s0504a:1354_21": "Tathā hi vuttaṃ –",
  "atk-s0504a:1355_0": "“Catukkaṇṇo catudvāro, vibhatto bhāgaso mito;",
  "atk-s0504a:1356_0": "Ayopākārapariyanto, ayasā paṭikujjito.",
  "atk-s0504a:1357_0": "“Tassa ayomayā bhūmi, jalitā tejasā yutā;",
  "atk-s0504a:1358_0": "Samantā yojanasataṃ, pharitvā tiṭṭhati sabbadā”ti. ;",
  "atk-s0504a:1359_0": "Aduṭṭhassāti aduṭṭhacittassa.",
  "atk-s0504a:1359_1": "Dubbheti dūseyya.",
  "atk-s0504a:1359_2": "Tameva pāpaṃ phusatīti tameva aduṭṭhadubbhiṃ pāpapuggalaṃ pāpaṃ nihīnaṃ pāpaphalaṃ phusati pāpuṇāti abhibhavati.",
  "atk-s0504a:1359_3": "Bhesmāti vipulabhāvena gambhīrabhāvena ca bhiṃsāpento viya,",
  "atk-s0504a:1359_4": "vipulagambhīroti attho.",
  "atk-s0504a:1359_5": "Vādenāti dosena.",
  "atk-s0504a:1359_6": "Vihiṃsatīti bādhati āsādeti.",
  "atk-s0504a:1359_7": "Vādo tamhi na rūhatīti tasmiṃ tathāgate parena āropiyamāno doso na ruhati,",
  "atk-s0504a:1359_8": "na tiṭṭhati,",
  "atk-s0504a:1359_9": "visakumbho viya samuddassa,",
  "atk-s0504a:1359_10": "na tassa vikāraṃ janetīti attho.",
  "atk-s0504a:1360_0": "Evaṃ chahi gāthāhi pāpicchatādisamannāgatassa nirayūpagabhāvadassanena dukkhato aparimuttataṃ dassetvā",
  "atk-s0504a:1360_1": "idāni tappaṭipakkhadhammasamannāgatassa dukkhakkhayaṃ dassento “tādisaṃ mitta”nti osānagāthamāha.",
  "atk-s0504a:1360_2": "Tassattho –",
  "atk-s0504a:1360_3": "yassa sammā paṭipannassa maggānugo paṭipattimaggaṃ anugato sammā paṭipanno appicchatādiguṇasamannāgamena",
  "atk-s0504a:1360_4": "sakalavaṭṭadukkhassa khayaṃ pariyosānaṃ pāpuṇeyya.",
  "atk-s0504a:1360_5": "Tādisaṃ buddhaṃ vā buddhasāvakaṃ vā paṇḍito sappañño,",
  "atk-s0504a:1360_6": "attano mittaṃ kubbetha tena mettikaṃ kareyya,",
  "atk-s0504a:1360_7": "tañca seveyya tameva payirupāseyyāti.",
  "atk-s0504a:1361_0": "Iti imasmiṃ vagge chaṭṭhasattamasuttesu vivaṭṭaṃ kathitaṃ, itaresu vaṭṭavivaṭṭaṃ kathitaṃ.",
  "atk-s0504a:1362_0": "Dasamasuttavaṇṇanā niṭṭhitā.",
  "atk-s0504a:1363_0": "Catutthavaggavaṇṇanā niṭṭhitā.",
  "atk-s0504a:1364_0": "5. Pañcamavaggo",
  "atk-s0504a:1365_0": "1. Aggappasādasuttavaṇṇanā",
  "atk-s0504a:1366_0": "90.",
  "atk-s0504a:1366_1": "Pañcamavaggassa paṭhame aggappasādāti ettha ayaṃ aggasaddo ādikoṭikoṭṭhāsaseṭṭhesu dissati.",
  "atk-s0504a:1366_2": "Tathā hesa “ajjatagge,",
  "atk-s0504a:1366_3": "samma dovārika,",
  "atk-s0504a:1366_4": "āvarāmi dvāraṃ nigaṇṭhānaṃ nigaṇṭhīnaṃ.",
  "atk-s0504a:1366_5": "Ajjatagge pāṇupetaṃ saraṇaṃ gata”nti ca ādīsu ādimhi dissati.",
  "atk-s0504a:1366_6": "“Teneva aṅgulaggena taṃ aṅgulaggaṃ parāmaseyya.",
  "atk-s0504a:1366_7": "Ucchaggaṃ veḷagga”nti ca ādīsu koṭiyaṃ.",
  "atk-s0504a:1366_8": "“Ambilaggaṃ vā madhuraggaṃ vā tittakaggaṃ vā.",
  "atk-s0504a:1366_9": "Anujānāmi,",
  "atk-s0504a:1366_10": "bhikkhave,",
  "atk-s0504a:1366_11": "vihāraggena vā pariveṇaggena vā bhājetu”nti ca ādīsu koṭṭhāse.",
  "atk-s0504a:1366_12": "“Ayaṃ imesaṃ catunnaṃ puggalānaṃ aggo ca seṭṭho ca uttamo ca pavaro ca.",
  "atk-s0504a:1366_13": "Aggohamasmi lokassā”ti ca ādīsu seṭṭhe.",
  "atk-s0504a:1366_14": "Svāyamidhāpi seṭṭheyeva daṭṭhabbo.",
  "atk-s0504a:1366_15": "Tasmā aggesu seṭṭhesu pasādā,",
  "atk-s0504a:1366_16": "aggabhūtā seṭṭhabhūtā vā pasādā aggappasādāti attho.",
  "atk-s0504a:1367_0": "Purimasmiñca atthe aggasaddena buddhādiratanattayaṃ vuccati.",
  "atk-s0504a:1367_1": "Tesu bhagavā tāva asadisaṭṭhena,",
  "atk-s0504a:1367_2": "guṇavisiṭṭhaṭṭhena,",
  "atk-s0504a:1367_3": "asamasamaṭṭhena ca aggo.",
  "atk-s0504a:1367_4": "So hi mahābhinīhāraṃ dasannaṃ pāramīnaṃ pavicayañca ādiṃ katvā tehi bodhisambhāraguṇehi ceva buddhaguṇehi ca sesajanehi asadisoti asadisaṭṭhena aggo.",
  "atk-s0504a:1367_5": "Ye cassa guṇā mahākaruṇādayo,",
  "atk-s0504a:1367_6": "te sesasattānaṃ guṇehi visiṭṭhāti guṇavisiṭṭhaṭṭhenapi sabbasattuttamatāya aggo.",
  "atk-s0504a:1367_7": "Ye pana purimakā sammāsambuddhā sabbasattehi asamā,",
  "atk-s0504a:1367_8": "tehi saddhiṃ ayameva rūpakāyaguṇehi ceva dhammakāyaguṇehi ca samoti asamasamaṭṭhenapi aggo.",
  "atk-s0504a:1367_9": "Tathā dullabhapātubhāvato acchariyamanussabhāvato bahujanahitasukhāvahato adutiyaasahāyādibhāvato ca bhagavā loke aggoti vuccati. Yathāha –",
  "atk-s0504a:1368_0": "“Ekapuggalassa,",
  "atk-s0504a:1368_1": "bhikkhave,",
  "atk-s0504a:1368_2": "pātubhāvo dullabho lokasmiṃ,",
  "atk-s0504a:1368_3": "katamassa ekapuggalassa?",
  "atk-s0504a:1368_4": "Tathāgatassa arahato sammāsambuddhassa.",
  "atk-s0504a:1369_0": "“Ekapuggalo, bhikkhave, loke uppajjamāno uppajjati acchariyamanusso.",
  "atk-s0504a:1370_0": "“Ekapuggalo, bhikkhave, loke uppajjamāno uppajjati bahujana…pe… sammāsambuddho.",
  "atk-s0504a:1371_0": "“Ekapuggalo,",
  "atk-s0504a:1371_1": "bhikkhave,",
  "atk-s0504a:1371_2": "loke uppajjamāno uppajjati,",
  "atk-s0504a:1371_3": "adutiyo asahāyo appaṭimo appaṭisamo appaṭibhāgo appaṭipuggalo asamo asamasamo dvipadānaṃ aggo.",
  "atk-s0504a:1371_4": "Katamo ekapuggalo?",
  "atk-s0504a:1371_5": "Tathāgato arahaṃ sammāsambuddho”ti.",
  "atk-s0504a:1372_0": "Dhammasaṅghāpi aññadhammasaṅghehi asadisaṭṭhena visiṭṭhaguṇatāya dullabhapātubhāvādinā ca aggā.",
  "atk-s0504a:1372_1": "Tathā hi tesaṃ svākkhātatādisuppaṭipannatādiguṇavisesehi aññadhammasaṅghā sadisā appataranihīnā vā natthi,",
  "atk-s0504a:1372_2": "kuto seṭṭhā.",
  "atk-s0504a:1372_3": "Sayameva ca pana tehi visiṭṭhaguṇatāya seṭṭhā.",
  "atk-s0504a:1372_4": "Tathā dullabhuppādaacchariyabhāvabahujanahitasukhāvahā adutiyaasahāyādisabhāvā ca te.",
  "atk-s0504a:1372_5": "Yadaggena hi bhagavā dullabhapātubhāvo,",
  "atk-s0504a:1372_6": "tadaggena dhammasaṅghāpīti.",
  "atk-s0504a:1372_7": "Acchariyādibhāvepi eseva nayo.",
  "atk-s0504a:1372_8": "Evaṃ aggesu seṭṭhesu uttamesu pavaresu guṇavisiṭṭhesu pasādāti aggappasādā.",
  "atk-s0504a:1373_0": "Dutiyasmiṃ pana atthe yathāvuttesu aggesu buddhādīsu uppattiyā aggabhūtā pasādā aggappasādā.",
  "atk-s0504a:1373_1": "Ye pana ariyamaggena āgatā aveccappasādā,",
  "atk-s0504a:1373_2": "te ekanteneva aggabhūtā pasādāti aggappasādā.",
  "atk-s0504a:1373_3": "Yathāha “idha,",
  "atk-s0504a:1373_4": "bhikkhave,",
  "atk-s0504a:1373_5": "ariyasāvako buddhe aveccappasādena samannāgato hotī”tiādi.",
  "atk-s0504a:1373_6": "Aggavipākattāpi cete aggappasādā.",
  "atk-s0504a:1373_7": "Vuttañhi “agge kho pana pasannānaṃ aggo vipāko”ti.",
  "atk-s0504a:1374_0": "Yāvatāti yattakā.",
  "atk-s0504a:1374_1": "Sattāti pāṇino.",
  "atk-s0504a:1374_2": "Apadāti apādakā.",
  "atk-s0504a:1374_3": "Dvipadāti dvipādakā.",
  "atk-s0504a:1374_4": "Sesapadadvayepi eseva nayo. Vā-",
  "atk-s0504a:1374_5": "saddo samuccayattho,",
  "atk-s0504a:1374_6": "na vikappattho.",
  "atk-s0504a:1374_7": "Yathā “anuppanno vā kāmāsavo uppajjati,",
  "atk-s0504a:1374_8": "uppanno vā kāmāsavo pavaḍḍhatī”ti ettha anuppanno ca uppanno cāti attho.",
  "atk-s0504a:1374_9": "Yathā ca “bhūtānaṃ vā sattānaṃ ṭhitiyā sambhavesīnaṃ vā anuggahāyā”ti ettha bhūtānañca sambhavesīnañcāti attho.",
  "atk-s0504a:1374_10": "Yathā ca “aggito vā udakato vā mithubhedato vā”ti ettha aggito ca udakato ca mithubhedato cāti attho,",
  "atk-s0504a:1374_11": "evaṃ “apadā vā…pe…",
  "atk-s0504a:1374_12": "aggamakkhāyatī”ti etthāpi apadā ca dvipadā cāti sampiṇḍanavasena attho daṭṭhabbo.",
  "atk-s0504a:1374_13": "Tena vuttaṃ “vā-",
  "atk-s0504a:1374_14": "saddo samuccayattho,",
  "atk-s0504a:1374_15": "na vikappattho”ti.",
  "atk-s0504a:1375_0": "Rūpinoti rūpavanto.",
  "atk-s0504a:1375_1": "Na rūpinoti arūpino.",
  "atk-s0504a:1375_2": "Saññinoti saññāvanto.",
  "atk-s0504a:1375_3": "Na saññinoti asaññino.",
  "atk-s0504a:1375_4": "Nevasaññināsaññino nāma bhavaggapariyāpannā.",
  "atk-s0504a:1375_5": "Ettāvatā ca kāmabhavo,",
  "atk-s0504a:1375_6": "rūpabhavo,",
  "atk-s0504a:1375_7": "arūpabhavo,",
  "atk-s0504a:1375_8": "ekavokārabhavo,",
  "atk-s0504a:1375_9": "catuvokārabhavo,",
  "atk-s0504a:1375_10": "pañcavokārabhavo,",
  "atk-s0504a:1375_11": "saññībhavo,",
  "atk-s0504a:1375_12": "asaññībhavo,",
  "atk-s0504a:1375_13": "nevasaññīnāsaññībhavoti navavidhepi bhave satte anavasesato pariyādiyitvā dassesi dhammarājā.",
  "atk-s0504a:1375_14": "Ettha hi rūpiggahaṇena kāmabhavo rūpabhavo pañcavokārabhavo ekavokārabhavo ca dassito,",
  "atk-s0504a:1375_15": "arūpiggahaṇena arūpabhavo catuvokārabhavo ca dassito.",
  "atk-s0504a:1375_16": "Saññībhavādayo pana sarūpeneva dassitā.",
  "atk-s0504a:1375_17": "Apadādiggahaṇena kāmabhavapañcavokārabhavasaññībhavānaṃ ekadeso dassitoti.",
  "atk-s0504a:1376_0": "Kasmā panettha yathā adutiyasutte “dvipadānaṃ aggo”ti dvipadānaṃ gahaṇameva akatvā apadādiggahaṇaṃ katanti? Vuccate –",
  "atk-s0504a:1376_1": "adutiyasutte tāva seṭṭhataravasena dvipadaggahaṇameva kataṃ.",
  "atk-s0504a:1376_2": "Imasmiñhi loke seṭṭho nāma uppajjamāno apadacatuppadabahuppadesu na uppajjati,",
  "atk-s0504a:1376_3": "dvipadesuyeva uppajjati.",
  "atk-s0504a:1376_4": "Kataresu dvipadesu?",
  "atk-s0504a:1376_5": "Manussesu ceva devesu ca.",
  "atk-s0504a:1376_6": "Manussesu uppajjamāno sakalalokaṃ vase vattetuṃ samattho buddho hutvā uppajjati.",
  "atk-s0504a:1376_7": "Aṅguttaraṭṭhakathāyaṃ pana “tisahassimahāsahassilokadhātuṃ vase vattetuṃ samattho”ti vuttaṃ.",
  "atk-s0504a:1376_8": "Devesu uppajjamāno dasasahassilokadhātuṃ vase vattanako mahābrahmā hutvā uppajjati,",
  "atk-s0504a:1376_9": "so tassa kappiyakārako vā ārāmiko vā sampajjati.",
  "atk-s0504a:1376_10": "Iti tatopi seṭṭhataravasenesa “dvipadānaṃ aggo”ti tattha vutto,",
  "atk-s0504a:1376_11": "idha pana anavasesapariyādānavasena evaṃ vuttaṃ.",
  "atk-s0504a:1376_12": "Yāvattakā hi sattā attabhāvapariyāpannā apadā vā…pe…",
  "atk-s0504a:1376_13": "nevasaññīnāsaññino vā,",
  "atk-s0504a:1376_14": "tathāgato tesaṃ aggamakkhāyatīti.",
  "atk-s0504a:1376_15": "Niddhāraṇe cetaṃ sāmivacanaṃ,",
  "atk-s0504a:1376_16": "makāro padasandhikaro.",
  "atk-s0504a:1376_17": "Aggo akkhāyatīti padavibhāgo.",
  "atk-s0504a:1377_0": "Aggo vipāko hotīti agge sammāsambuddhe pasannānaṃ yo pasādo,",
  "atk-s0504a:1377_1": "so aggo seṭṭho uttamo koṭibhūto vā,",
  "atk-s0504a:1377_2": "tasmā tassa vipākopi aggo seṭṭho uttamo koṭibhūto uḷāratamo paṇītatamo hoti.",
  "atk-s0504a:1377_3": "So pana pasādo duvidho lokiyalokuttarabhedato.",
  "atk-s0504a:1377_4": "Tesu lokiyassa tāva –",
  "atk-s0504a:1378_0": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0504a:1379_0": "Pahāya mānusaṃ dehaṃ, devakāyaṃ paripūressanti. ;",
  "atk-s0504a:1380_0": "“Buddhoti kittayantassa, kāye bhavati yā pīti;",
  "atk-s0504a:1381_0": "Varameva hi sā pīti, kasiṇenapi jambudīpassa.",
  "atk-s0504a:1382_0": "“Sataṃ hatthī sataṃ assā, sataṃ assatarī rathā;",
  "atk-s0504a:1383_0": "Sataṃ kaññāsahassāni, āmukkamaṇikuṇḍalā;",
  "atk-s0504a:1384_0": "Ekassa padavītihārassa, kalaṃ nāgghanti soḷasiṃ”. ;",
  "atk-s0504a:1385_0": "“Sādhu kho,",
  "atk-s0504a:1385_1": "devānaminda,",
  "atk-s0504a:1385_2": "buddhaṃ saraṇagamanaṃ hoti,",
  "atk-s0504a:1385_3": "buddhaṃ saraṇagamanahetu kho,",
  "atk-s0504a:1385_4": "devānaminda,",
  "atk-s0504a:1385_5": "evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti.",
  "atk-s0504a:1385_6": "Te aññe deve dasahi ṭhānehi adhigaṇhanti –",
  "atk-s0504a:1385_7": "dibbena āyunā,",
  "atk-s0504a:1385_8": "dibbena vaṇṇena,",
  "atk-s0504a:1385_9": "dibbena sukhena,",
  "atk-s0504a:1385_10": "dibbena yasena,",
  "atk-s0504a:1385_11": "dibbena ādhipateyyena,",
  "atk-s0504a:1385_12": "dibbehi rūpehi,",
  "atk-s0504a:1385_13": "dibbehi saddehi,",
  "atk-s0504a:1385_14": "dibbehi gandhehi,",
  "atk-s0504a:1385_15": "dibbehi rasehi,",
  "atk-s0504a:1385_16": "dibbehi phoṭṭhabbehī”ti –",
  "atk-s0504a:1386_0": "Evamādīnaṃ suttapadānaṃ vasena pasādassa phalavisesayogo veditabbo.",
  "atk-s0504a:1386_1": "Tasmā so apāyadukkhavinivattanena saddhiṃ sampattibhavesu sukhavipākadāyakoti daṭṭhabbo.",
  "atk-s0504a:1386_2": "Lokuttaro pana sāmaññaphalavipākadāyako vaṭṭadukkhavinivattako ca.",
  "atk-s0504a:1386_3": "Sabbopi cāyaṃ pasādo paramparāya vaṭṭadukkhaṃ vinivattetiyeva.",
  "atk-s0504a:1386_4": "Vuttañhetaṃ –",
  "atk-s0504a:1387_0": "“Yasmiṃ,",
  "atk-s0504a:1387_1": "bhikkhave,",
  "atk-s0504a:1387_2": "samaye ariyasāvako attano saddhaṃ anussarati,",
  "atk-s0504a:1387_3": "nevassa tasmiṃ samaye rāgapariyuṭṭhitaṃ cittaṃ hoti,",
  "atk-s0504a:1387_4": "na dosapariyuṭṭhitaṃ,",
  "atk-s0504a:1387_5": "na mohapariyuṭṭhitaṃ cittaṃ hoti,",
  "atk-s0504a:1387_6": "ujugatamevassa tasmiṃ samaye cittaṃ hoti.",
  "atk-s0504a:1387_7": "Ujugatacittassa pāmojjaṃ jāyati,",
  "atk-s0504a:1387_8": "pamuditassa pīti jāyati…pe…",
  "atk-s0504a:1387_9": "nāparaṃ itthattāyāti pajānātī”ti.",
  "atk-s0504a:1388_0": "Dhammāti sabhāvadhammā.",
  "atk-s0504a:1388_1": "Saṅkhatāti samecca sambhuyya paccayehi katāti saṅkhatā,",
  "atk-s0504a:1388_2": "sappaccayadhammā.",
  "atk-s0504a:1388_3": "Hetūhi paccayehi ca na kehici katāti asaṅkhatā,",
  "atk-s0504a:1388_4": "appaccayanibbānaṃ.",
  "atk-s0504a:1388_5": "Saṅkhatānaṃ paṭiyogibhāvena “asaṅkhatā”ti puthuvacanaṃ.",
  "atk-s0504a:1388_6": "Virāgo tesaṃ aggamakkhāyatīti tesaṃ saṅkhatāsaṅkhatadhammānaṃ yo virāgasaṅkhāto asaṅkhatadhammo,",
  "atk-s0504a:1388_7": "so sabhāveneva saṇhasukhumabhāvato santatarapaṇītatarabhāvato gambhīrādibhāvato madanimmadanādibhāvato ca aggaṃ seṭṭhaṃ uttamaṃ pavaranti vuccati.",
  "atk-s0504a:1388_8": "Yadidanti nipāto,",
  "atk-s0504a:1388_9": "yo ayanti attho.",
  "atk-s0504a:1388_10": "Madanimmadanotiādīni sabbāni nibbānavevacanāniyeva.",
  "atk-s0504a:1388_11": "Tathā hi taṃ āgamma mānamadapurisamadādiko sabbo mado nimmadīyati pamaddīyati,",
  "atk-s0504a:1388_12": "kāmapipāsādikā sabbā pipāsā vinīyati,",
  "atk-s0504a:1388_13": "kāmālayādikā sabbepi ālayā samugghātīyanti,",
  "atk-s0504a:1388_14": "sabbepi kammavaṭṭakilesavaṭṭavipākavaṭṭā upacchijjanti,",
  "atk-s0504a:1388_15": "aṭṭhasatabhedā sabbāpi taṇhā khīyati,",
  "atk-s0504a:1388_16": "sabbepi kilesā virajjanti,",
  "atk-s0504a:1388_17": "sabbaṃ dukkhaṃ nirujjhati,",
  "atk-s0504a:1388_18": "tasmā madanimmadano…pe…",
  "atk-s0504a:1388_19": "nirodhoti vuccati.",
  "atk-s0504a:1388_20": "Yā panesā taṇhā bhavena bhavaṃ,",
  "atk-s0504a:1388_21": "phalena kammaṃ vinati saṃsibbatīti katvā vānanti vuccati.",
  "atk-s0504a:1388_22": "Taṃ vānaṃ ettha natthi,",
  "atk-s0504a:1388_23": "etasmiṃ vā adhigate ariyapuggalassa na hotīti nibbānaṃ.",
  "atk-s0504a:1389_0": "Aggo vipāko hotīti etthāpi –",
  "atk-s0504a:1390_0": "“Ye keci dhammaṃ saraṇaṃ gatāse…pe…. ;",
  "atk-s0504a:1391_0": "“Dhammoti kittayantassa, kāye bhavati yā pīti…pe….",
  "atk-s0504a:1392_0": "“Sādhu kho,",
  "atk-s0504a:1392_1": "devānaminda,",
  "atk-s0504a:1392_2": "dhammaṃ saraṇagamanaṃ hoti.",
  "atk-s0504a:1392_3": "Dhammaṃ saraṇagamanahetu kho,",
  "atk-s0504a:1392_4": "devānaminda,",
  "atk-s0504a:1392_5": "evamidhekacce…pe…",
  "atk-s0504a:1392_6": "dibbehi phoṭṭhabbehī”ti –",
  "atk-s0504a:1393_0": "Evamādīnaṃ suttapadānaṃ vasena dhamme pasādassa phalavisesayogo veditabbo.",
  "atk-s0504a:1393_1": "Evamettha asaṅkhatadhammavaseneva aggabhāvo āgato,",
  "atk-s0504a:1393_2": "sabbasaṅkhatanissaraṇadassanatthaṃ ariyamaggavasenapi ayamattho labbhateva.",
  "atk-s0504a:1393_3": "Vuttañhetaṃ –",
  "atk-s0504a:1394_0": "“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti.",
  "atk-s0504a:1395_0": "“Maggānaṭṭhaṅgiko seṭṭho”ti ca..",
  "atk-s0504a:1396_0": "Saṅghā vā gaṇā vāti janasamūhasaṅkhātā yāvatā loke saṅghā vā gaṇā vā.",
  "atk-s0504a:1396_1": "Tathāgatasāvakasaṅghoti aṭṭhaariyapuggalasamūhasaṅkhāto diṭṭhisīlasāmaññena saṃhato tathāgatassa sāvakasaṅgho.",
  "atk-s0504a:1396_2": "Tesaṃ aggamakkhāyatīti attano sīlasamādhipaññāvimuttiādiguṇavisesena tesaṃ saṅghānaṃ aggo seṭṭho uttamo pavaroti vuccati.",
  "atk-s0504a:1396_3": "Yadidanti yāni imāni.",
  "atk-s0504a:1396_4": "Cattāri purisayugānīti yugaḷavasena paṭhamamaggaṭṭho paṭhamaphalaṭṭhoti idamekaṃ yugaḷaṃ,",
  "atk-s0504a:1396_5": "yāva catutthamaggaṭṭho catutthaphalaṭṭhoti idamekaṃ yugaḷanti evaṃ cattāri purisayugāni.",
  "atk-s0504a:1396_6": "Aṭṭha purisapuggalāti purisapuggalavasena eko paṭhamamaggaṭṭho eko paṭhamaphalaṭṭhoti iminā nayena aṭṭha purisapuggalā.",
  "atk-s0504a:1396_7": "Ettha ca purisoti vā puggaloti vā ekatthāni etāni padāni,",
  "atk-s0504a:1396_8": "veneyyavasena panevaṃ vuttaṃ.",
  "atk-s0504a:1396_9": "Esa bhagavato sāvakasaṅghoti yānimāni yugavasena cattāri purisayugāni,",
  "atk-s0504a:1396_10": "pāṭekkato aṭṭha purisapuggalā,",
  "atk-s0504a:1396_11": "esa bhagavato sāvakasaṅgho.",
  "atk-s0504a:1397_0": "Āhuneyyotiādīsu ānetvā hunitabbanti āhunaṃ,",
  "atk-s0504a:1397_1": "dūratopi āgantvā sīlavantesu dātabbanti attho.",
  "atk-s0504a:1397_2": "Catunnaṃ paccayānametaṃ adhivacanaṃ.",
  "atk-s0504a:1397_3": "Mahapphalabhāvakaraṇato taṃ āhunaṃ paṭiggahetuṃ yuttoti āhuneyyo.",
  "atk-s0504a:1397_4": "Atha vā dūratopi āgantvā sabbaṃ sāpateyyampi ettha hunitabbaṃ,",
  "atk-s0504a:1397_5": "sakkādīnampi āhavanaṃ arahatīti vā āhavanīyo.",
  "atk-s0504a:1397_6": "Yo cāyaṃ brāhmaṇānaṃ āhavanīyo nāma aggi,",
  "atk-s0504a:1397_7": "yattha hutaṃ mahapphalanti tesaṃ laddhi,",
  "atk-s0504a:1397_8": "so ce hutassa mahapphalatāya āhavanīyo,",
  "atk-s0504a:1397_9": "saṅghova āhavanīyo.",
  "atk-s0504a:1397_10": "Saṅghe hutañhi mahapphalaṃ hoti. Yathāha –",
  "atk-s0504a:1398_0": "“Yo ca vassasataṃ jantu, aggiṃ paricare vane;",
  "atk-s0504a:1399_0": "Ekañca bhāvitattānaṃ, muhuttamapi pūjaye;",
  "atk-s0504a:1400_0": "Sā eva pūjanā seyyo, yañce vassasataṃ huta”nti. ;",
  "atk-s0504a:1401_0": "Tayidaṃ nikāyantare “āhavanīyo”ti padaṃ idha “āhuneyyo”ti iminā padena atthato ekaṃ,",
  "atk-s0504a:1401_1": "byañjanato pana kiñcimattameva nānaṃ,",
  "atk-s0504a:1401_2": "tasmā evamatthavaṇṇanā katā.",
  "atk-s0504a:1402_0": "Pāhuneyyoti ettha pana pāhunaṃ vuccati disāvidisato āgatānaṃ piyamanāpānaṃ ñātimittānaṃ atthāya sakkārena paṭiyattaṃ āgantukadānaṃ,",
  "atk-s0504a:1402_1": "tampi ṭhapetvā te tathārūpe pāhunake saṅghasseva dātuṃ yuttaṃ.",
  "atk-s0504a:1402_2": "Tathā hesa ekabuddhantarepi dissati abbokiṇṇañca.",
  "atk-s0504a:1402_3": "Ayaṃ panettha padattho –",
  "atk-s0504a:1402_4": "“piyamanāpattakarehi dhammehi samannāgato”ti evaṃ pāhunamassa dātuṃ yuttaṃ,",
  "atk-s0504a:1402_5": "pāhunañca paṭiggahetuṃ yuttoti pāhuneyyo.",
  "atk-s0504a:1402_6": "Yesaṃ pana pāhavanīyoti pāḷi,",
  "atk-s0504a:1402_7": "tesaṃ yasmā saṅgho pubbakāraṃ arahati,",
  "atk-s0504a:1402_8": "tasmā saṅgho sabbapaṭhamaṃ ānetvā ettha hunitabbanti pāhavanīyo,",
  "atk-s0504a:1402_9": "sabbappakārena vā āhavanaṃ arahatīti pāhavanīyo.",
  "atk-s0504a:1402_10": "Svāyamidha teneva atthena pāhuneyyoti vuccati.",
  "atk-s0504a:1403_0": "“Dakkhiṇā”ti paralokaṃ saddahitvā dātabbadānaṃ,",
  "atk-s0504a:1403_1": "taṃ dakkhiṇaṃ arahati dakkhiṇāya vā hito mahapphalabhāvakaraṇena visodhanatoti dakkhiṇeyyo.",
  "atk-s0504a:1403_2": "Ubho hatthe sirasi patiṭṭhapetvā sabbalokena kariyamānaṃ añjalikammaṃ arahatīti añjalikaraṇīyo.",
  "atk-s0504a:1403_3": "Anuttaraṃ puññakkhettaṃ lokassāti sabbalokassa asadisaṃ puññavirūhanaṭṭhānaṃ.",
  "atk-s0504a:1403_4": "Yathā hi rattasālīnaṃ vā yavānaṃ vā virūhanaṭṭhānaṃ “rattasālikkhettaṃ yavakkhetta”nti vuccati,",
  "atk-s0504a:1403_5": "evaṃ saṅgho sadevakassa lokassa puññavirūhanaṭṭhānaṃ.",
  "atk-s0504a:1403_6": "Saṅghaṃ nissāya hi lokassa nānappakārahitasukhanibbattakāni puññāni virūhanti,",
  "atk-s0504a:1403_7": "tasmā saṅgho anuttaraṃ puññakkhettaṃ lokassa. Idhāpi –",
  "atk-s0504a:1404_0": "“Ye keci saṅghaṃ saraṇaṃ gatāse…pe…. ;",
  "atk-s0504a:1405_0": "“Saṅghoti kittayantassa, kāye bhavati yā pīti…pe…”.",
  "atk-s0504a:1406_0": "“Sādhu kho,",
  "atk-s0504a:1406_1": "devānaminda,",
  "atk-s0504a:1406_2": "saṅghaṃ saraṇagamanaṃ hoti,",
  "atk-s0504a:1406_3": "saṅghaṃ saraṇagamanahetu kho devānaminda…pe…",
  "atk-s0504a:1406_4": "dibbehi phoṭṭhabbehī”ti –",
  "atk-s0504a:1407_0": "Ādīnaṃ suttapadānaṃ vasena saṅghe pasādassa phalavisesayogo,",
  "atk-s0504a:1407_1": "tenassa aggatā aggavipākatā ca veditabbā.",
  "atk-s0504a:1407_2": "Tathā anuttariyapaṭilābho sattamabhavādito paṭṭhāya vaṭṭadukkhasamucchedo anuttarasukhādhigamoti evamādiuḷāraphalanipphādanavasena",
  "atk-s0504a:1407_3": "aggavipākatā veditabbā.",
  "atk-s0504a:1408_0": "Gāthāsu aggatoti agge ratanattaye,",
  "atk-s0504a:1408_1": "aggabhāvato vā pasannānaṃ.",
  "atk-s0504a:1408_2": "Aggaṃ dhammanti aggasabhāvaṃ buddhasubuddhataṃ dhammasudhammataṃ saṅghasuppaṭipattiṃ ratanattayassa anaññasādhāraṇaṃ uttamasabhāvaṃ,",
  "atk-s0504a:1408_3": "dasabalādisvākkhātatādisuppaṭipannatādiguṇasabhāvaṃ vā vijānataṃ vijānantānaṃ.",
  "atk-s0504a:1408_4": "Evaṃ sādhāraṇato aggappasādavatthuṃ dassetvā idāni asādhāraṇato taṃ vibhāgena dassetuṃ “agge buddhe”tiādi vuttaṃ.",
  "atk-s0504a:1408_5": "Tattha pasannānanti aveccappasādena itarappasādena ca pasannānaṃ adhimuttānaṃ.",
  "atk-s0504a:1408_6": "Virāgūpasameti virāge upasame ca,",
  "atk-s0504a:1408_7": "sabbassa rāgassa sabbesaṃ kilesānaṃ accantavirāgahetubhūte accantaupasamahetubhūte cāti attho.",
  "atk-s0504a:1408_8": "Sukheti vaṭṭadukkhakkhayabhāvena saṅkhārūpasamasukhabhāvena ca sukhe.",
  "atk-s0504a:1409_0": "Aggasmiṃ dānaṃ dadatanti agge ratanattaye dānaṃ dentānaṃ deyyadhammaṃ pariccajantānaṃ.",
  "atk-s0504a:1409_1": "Tattha dharamānaṃ bhagavantaṃ catūhi paccayehi upaṭṭhahantā pūjentā sakkarontā parinibbutañca bhagavantaṃ",
  "atk-s0504a:1409_2": "uddissa dhātucetiyādike upaṭṭhahantā pūjentā sakkarontā buddhe dānaṃ dadanti nāma.",
  "atk-s0504a:1409_3": "“Dhammaṃ pūjessāmā”ti dhammadhare puggale catūhi paccayehi upaṭṭhahantā pūjentā sakkarontā dhammañca ciraṭṭhitikaṃ karontā dhamme dānaṃ dadanti nāma.",
  "atk-s0504a:1409_4": "Tathā ariyasaṅghaṃ catūhi paccayehi upaṭṭhahantā pūjentā sakkarontā taṃ uddissa itarasmimpi tathā paṭipajjantā saṅghe dānaṃ dadanti nāma.",
  "atk-s0504a:1409_5": "Aggaṃ puññaṃ pavaḍḍhatīti evaṃ ratanattaye pasannena cetasā uḷāraṃ pariccāgaṃ uḷārañca pūjāsakkāraṃ pavattentānaṃ",
  "atk-s0504a:1409_6": "divase divase aggaṃ uḷāraṃ kusalaṃ upacīyati.",
  "atk-s0504a:1409_7": "Idāni tassa puññassa aggavipākatāya aggabhāvaṃ dassetuṃ “aggaṃ āyū”tiādi vuttaṃ.",
  "atk-s0504a:1409_8": "Tattha aggaṃ āyūti dibbaṃ vā mānusaṃ vā aggaṃ uḷāratamaṃ āyu.",
  "atk-s0504a:1409_9": "Pavaḍḍhatīti uparūpari brūhati.",
  "atk-s0504a:1409_10": "Vaṇṇoti rūpasampadā.",
  "atk-s0504a:1409_11": "Yasoti parivārasampadā.",
  "atk-s0504a:1409_12": "Kittīti thutighoso.",
  "atk-s0504a:1409_13": "Sukhanti kāyikaṃ cetasikañca sukhaṃ.",
  "atk-s0504a:1409_14": "Balanti kāyabalaṃ ñāṇabalañca.",
  "atk-s0504a:1410_0": "Aggassa dātāti aggassa ratanattayassa dātā,",
  "atk-s0504a:1410_1": "atha vā aggassa deyyadhammassa dānaṃ uḷāraṃ katvā tattha puññaṃ pavattetā.",
  "atk-s0504a:1410_2": "Aggadhammasamāhitoti aggena pasādadhammena dānādidhammena ca samāhito samannāgato acalappasādayutto,",
  "atk-s0504a:1410_3": "tassa vā vipākabhūtehi bahujanassa piyamanāpatādidhammehi yutto.",
  "atk-s0504a:1410_4": "Aggappatto pamodatīti yattha yattha sattanikāye uppanno,",
  "atk-s0504a:1410_5": "tattha tattha aggabhāvaṃ seṭṭhabhāvaṃ adhigato,",
  "atk-s0504a:1410_6": "aggabhāvaṃ vā lokuttaramaggaphalaṃ adhigato pamodati abhiramati paritussatīti.",
  "atk-s0504a:1411_0": "Paṭhamasuttavaṇṇanā niṭṭhitā.",
  "atk-s0504a:1412_0": "2. Jīvikasuttavaṇṇanā",
  "atk-s0504a:1413_0": "91.",
  "atk-s0504a:1413_1": "Dutiyaṃ aṭṭhuppattivasena desitaṃ.",
  "atk-s0504a:1413_2": "Ekasmiñhi samaye bhagavati kapilavatthusmiṃ nigrodhārāme viharante bhikkhū āgantukabhikkhūnaṃ senāsanāni",
  "atk-s0504a:1413_3": "paññāpentā pattacīvarāni paṭisāmentā sāmaṇerā ca lābhabhājanīyaṭṭhāne sampattasampattānaṃ lābhaṃ gaṇhantā",
  "atk-s0504a:1413_4": "uccāsaddā mahāsaddā ahesuṃ.",
  "atk-s0504a:1413_5": "Taṃ sutvā bhagavā bhikkhū paṇāmesi.",
  "atk-s0504a:1413_6": "Te kira sabbeva navā adhunāgatā imaṃ dhammavinayaṃ.",
  "atk-s0504a:1413_7": "Taṃ ñatvā mahābrahmā āgantvā “abhinandatu, bhante,",
  "atk-s0504a:1413_8": "bhagavā bhikkhusaṅgha”nti tesaṃ paṇāmitabhikkhūnaṃ anuggaṇhanaṃ yāci.",
  "atk-s0504a:1413_9": "Bhagavā tassa okāsaṃ akāsi.",
  "atk-s0504a:1413_10": "Atha mahābrahmā “katāvakāso khomhi bhagavatā”ti bhagavantaṃ abhivādetvā padakkhiṇaṃ katvā pakkāmi.",
  "atk-s0504a:1413_11": "Atha bhagavā “bhikkhusaṅgho āgacchatū”ti ānandattherassa ākāraṃ dassesi.",
  "atk-s0504a:1413_12": "Atha te bhikkhū ānandattherena pakkositā bhagavantaṃ upasaṅkamitvā sārajjamānarūpā ekamantaṃ nisīdiṃsu.",
  "atk-s0504a:1413_13": "Bhagavā tesaṃ sappāyadesanaṃ vīmaṃsanto “ime āmisahetu paṇāmitā,",
  "atk-s0504a:1413_14": "piṇḍiyālopadhammadesanā nesaṃ sappāyā”ti cintetvā “antamidaṃ,",
  "atk-s0504a:1413_15": "bhikkhave”ti imaṃ desanaṃ desesi.",
  "atk-s0504a:1414_0": "Tatrāyaṃ antasaddo “santi,",
  "atk-s0504a:1414_1": "bhikkhave,",
  "atk-s0504a:1414_2": "eke samaṇabrāhmaṇā pubbantakappikā pubbantānudiṭṭhino”tiādīsu koṭṭhāse āgato.",
  "atk-s0504a:1414_3": "“Antamakāsi dukkhassa,",
  "atk-s0504a:1414_4": "antavā ayaṃ loko parivaṭumo”tiādīsu paricchede.",
  "atk-s0504a:1414_5": "“Haritantaṃ vā pathantaṃ vā selantaṃ vā”tiādīsu mariyādāyaṃ.",
  "atk-s0504a:1414_6": "“Antaṃ antaguṇa”ntiādīsu sarīrāvayave “caranti loke parivārachannā,",
  "atk-s0504a:1414_7": "anto asuddhā bahi sobhamānā”tiādīsu citte.",
  "atk-s0504a:1414_8": "“Appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakānuggatāni anto nimuggaposīnī”tiādīsu abbhantare.",
  "atk-s0504a:1415_0": "“Migānaṃ koṭṭhuko anto, pakkhīnaṃ pana vāyaso;",
  "atk-s0504a:1416_0": "Eraṇḍo anto rukkhānaṃ, tayo antā samāgatā”ti. –",
  "atk-s0504a:1417_0": "Ādīsu lāmake.",
  "atk-s0504a:1417_1": "Idhāpi lāmake eva daṭṭhabbo.",
  "atk-s0504a:1417_2": "Tasmā antamidaṃ bhikkhave jīvikānanti bhikkhave idaṃ jīvikānaṃ antaṃ pacchimaṃ lāmakaṃ,",
  "atk-s0504a:1417_3": "sabbanihīnaṃ jīvitanti attho.",
  "atk-s0504a:1417_4": "Yadidaṃ piṇḍolyanti yaṃ idaṃ piṇḍapariyesanena bhikkhācariyāya jīvikaṃ kappentassa jīvitaṃ.",
  "atk-s0504a:1417_5": "Ayaṃ panettha padattho –",
  "atk-s0504a:1417_6": "piṇḍāya ulatīti piṇḍolo,",
  "atk-s0504a:1417_7": "tassa kammaṃ piṇḍolyaṃ,",
  "atk-s0504a:1417_8": "piṇḍapariyesanena jīvikāti attho.",
  "atk-s0504a:1418_0": "Abhisāpoti akkoso.",
  "atk-s0504a:1418_1": "Kupitā hi manussā attano paccatthikaṃ “pilotikakhaṇḍaṃ nivāsetvā kapālahattho piṇḍaṃ pariyesamāno careyyāsī”ti akkosanti.",
  "atk-s0504a:1418_2": "Atha vā “kiṃ tuyhaṃ akātabbaṃ atthi,",
  "atk-s0504a:1418_3": "yo tvaṃ evaṃ balavīriyūpapannopi hirottappaṃ pahāya kapaṇo piṇḍolo vicarasi pattapāṇī”ti evampi akkosantiyeva.",
  "atk-s0504a:1418_4": "Tañca kho etanti taṃ etaṃ abhisapampi samānaṃ piṇḍolyaṃ.",
  "atk-s0504a:1418_5": "Kulaputtā upenti atthavasikāti mama sāsane jātikulaputtā ca ācārakulaputtā ca atthavasikā kāraṇavasikā hutvā kāraṇavasaṃ paṭicca upenti upagacchanti.",
  "atk-s0504a:1419_0": "Rājābhinītātiādīsu ye rañño santakaṃ khāditvā raññā bandhanāgāre bandhāpitā palāyitvā pabbajanti,",
  "atk-s0504a:1419_1": "te raññā bandhanaṃ abhinītattā rājābhinītā nāma.",
  "atk-s0504a:1419_2": "Ye pana corehi aṭaviyaṃ gahetvā ekaccesu māriyamānesu ekacce “mayaṃ sāmi tumhehi vissaṭṭhā gehaṃ anajjhāvasitvā pabbajissāma,",
  "atk-s0504a:1419_3": "tattha tattha yaṃ yaṃ buddhapūjādipuññaṃ karissāma,",
  "atk-s0504a:1419_4": "tato tato tumhākaṃ pattiṃ dassāmā”ti tehi vissaṭṭhā pabbajanti,",
  "atk-s0504a:1419_5": "te corābhinītā nāma corehi māretabbataṃ abhinītattā.",
  "atk-s0504a:1419_6": "Ye pana iṇaṃ gahetvā paṭidātuṃ asakkontā palāyitvā pabbajanti,",
  "atk-s0504a:1419_7": "te iṇaṭṭā nāma.",
  "atk-s0504a:1419_8": "Tañca kho etaṃ piṇḍolyaṃ kulaputtā mama sāsane neva rājābhinītā…pe…",
  "atk-s0504a:1419_9": "na ājīvikāpakatā upenti,",
  "atk-s0504a:1419_10": "apica kho “otiṇṇamhā jātiyā…pe…",
  "atk-s0504a:1419_11": "paññāyethā”ti upentīti padasambandho.",
  "atk-s0504a:1420_0": "Tattha otiṇṇamhāti otiṇṇā amhā.",
  "atk-s0504a:1420_1": "Jātiyātiādīsu tamhi tamhi sattanikāye khandhānaṃ paṭhamābhinibbatti jāti,",
  "atk-s0504a:1420_2": "paripāko jarā,",
  "atk-s0504a:1420_3": "bhedo maraṇaṃ.",
  "atk-s0504a:1420_4": "Ñātirogabhogasīladiṭṭhibyasanehi phuṭṭhassa santāpo anto nijjhānaṃ soko,",
  "atk-s0504a:1420_5": "tehi phuṭṭhassa vacīvippalāpo paridevo.",
  "atk-s0504a:1420_6": "Aniṭṭhaphoṭṭhabbapaṭihatakāyassa kāyapīḷanaṃ dukkhaṃ,",
  "atk-s0504a:1420_7": "āghātavatthūsu upahatacittassa cetopīḷanaṃ domanassaṃ.",
  "atk-s0504a:1420_8": "Ñātibyasanādīhi eva phuṭṭhassa paridevenapi adhivāsetuṃ asamatthassa cittasantāpasamuṭṭhito bhuso āyāso upāyāso.",
  "atk-s0504a:1420_9": "Etehi jātiādīhi otiṇṇā dukkhotiṇṇā,",
  "atk-s0504a:1420_10": "tehi jātiādidukkhehi anto anupaviṭṭhā.",
  "atk-s0504a:1420_11": "Dukkhaparetāti tehi dukkhadukkhavatthūhi abhibhūtā.",
  "atk-s0504a:1420_12": "Jātiādayo hi dukkhassa vatthubhāvato dukkhā,",
  "atk-s0504a:1420_13": "dukkhabhāvato ca sokaparidevadukkhadomanassupāyāsā dukkhāti.",
  "atk-s0504a:1420_14": "Appeva nāma…pe…",
  "atk-s0504a:1420_15": "paññāyethāti imassa sakalassa vaṭṭadukkharāsissa paricchedakaraṇaṃ osānakiriyā api nāma paññāyeyya.",
  "atk-s0504a:1421_0": "So ca hoti abhijjhālūti idaṃ yo kulaputto “dukkhassantaṃ karissāmī”ti pubbe cittaṃ uppādetvā pabbajito",
  "atk-s0504a:1421_1": "aparabhāge taṃ pabbajjaṃ tathārūpaṃ kātuṃ na sakkoti,",
  "atk-s0504a:1421_2": "taṃ dassetuṃ vuttaṃ.",
  "atk-s0504a:1421_3": "Tattha abhijjhālūti parabhaṇḍānaṃ abhijjhāyitā.",
  "atk-s0504a:1421_4": "Tibbasārāgoti balavarāgo.",
  "atk-s0504a:1421_5": "Byāpannacittoti byāpādena pūtibhūtattā vipannacitto.",
  "atk-s0504a:1421_6": "Paduṭṭhamanasaṅkappoti tikhiṇasiṅgo viya caṇḍagoṇo paresaṃ upaghātavasena duṭṭhacitto.",
  "atk-s0504a:1421_7": "Muṭṭhassatīti bhattanikkhittakāko viya,",
  "atk-s0504a:1421_8": "maṃsanikkhittasunakho viya ca naṭṭhassati,",
  "atk-s0504a:1421_9": "idha kataṃ ettha na sarati.",
  "atk-s0504a:1421_10": "Asampajānoti nippañño khandhādiparicchedarahito.",
  "atk-s0504a:1421_11": "Asamāhitoti caṇḍasote baddhanāvā viya asaṇṭhito.",
  "atk-s0504a:1421_12": "Vibbhantacittoti panthāruḷhamigo viya bhantamano.",
  "atk-s0504a:1421_13": "Pākatindriyoti yathā gihī saṃvarābhāvena pariggahaparijane olokenti asaṃvutindriyā,",
  "atk-s0504a:1421_14": "evaṃ asaṃvutindriyo hoti.",
  "atk-s0504a:1422_0": "Chavālātanti chavānaṃ daḍḍhaṭṭhāne alātaṃ.",
  "atk-s0504a:1422_1": "Ubhatopadittaṃ majjhe gūthagatanti pamāṇena aṭṭhaṅgulamattaṃ ubhato dvīsu koṭīsu ādittaṃ majjhe gūthamakkhitaṃ.",
  "atk-s0504a:1422_2": "Neva gāmeti sace hi taṃ yuganaṅgalagopānasipakkhapāsakādīnaṃ atthāya upanetuṃ sakkā assa gāme kaṭṭhatthaṃ phareyya.",
  "atk-s0504a:1422_3": "Sace khettakuṭiyā kaṭṭhattharamañcakādīnaṃ atthāya upanetuṃ sakkā assa,",
  "atk-s0504a:1422_4": "araññe kaṭṭhatthaṃ phareyya.",
  "atk-s0504a:1422_5": "Yasmā pana ubhayatthāpi na sakkā,",
  "atk-s0504a:1422_6": "tasmā evaṃ vuttaṃ.",
  "atk-s0504a:1422_7": "Tathūpamāhanti tathūpamaṃ chavālātasadisaṃ ahaṃ imaṃ yathāvuttapuggalaṃ vadāmi.",
  "atk-s0504a:1422_8": "Gihibhogā ca parihīnoti yo agāre vasantehi gihīhi dāyajje bhājiyamāne aññathā ca bhogo laddhabbo assa,",
  "atk-s0504a:1422_9": "tato ca parihīno.",
  "atk-s0504a:1422_10": "Sāmaññatthañcāti ācariyupajjhāyānaṃ ovāde ṭhatvā pariyattipaṭivedhavasena pattabbaṃ sāmaññatthañca na paripūreti.",
  "atk-s0504a:1422_11": "Imaṃ pana upamaṃ satthā na dussīlassa vasena āhari,",
  "atk-s0504a:1422_12": "parisuddhasīlassa pana alasassa abhijjhādīhi dosehi dūsitacittassa puggalassa vasena āharīti veditabbaṃ.",
  "atk-s0504a:1423_0": "Gāthāsu gihibhogāti kāmasukhasambhogato.",
  "atk-s0504a:1423_1": "Parihīnoti jīno.",
  "atk-s0504a:1423_2": "Sāmaññatthanti paṭivedhabāhusaccañceva pariyattibāhusaccañca.",
  "atk-s0504a:1423_3": "Tādiso hi asutaṃ sotuṃ sutaṃ pariyodāpetuṃ na sakkoti alasabhāvato.",
  "atk-s0504a:1423_4": "Duṭṭhu bhagoti dubbhago,",
  "atk-s0504a:1423_5": "alakkhiko kāḷakaṇṇipuriso.",
  "atk-s0504a:1423_6": "Paridhaṃsamānoti vinassamāno.",
  "atk-s0504a:1423_7": "Pakiretīti vikireti viddhaṃseti.",
  "atk-s0504a:1423_8": "Sabbametaṃ bhāvino sāmaññatthassa anuppādanameva sandhāya vuttaṃ.",
  "atk-s0504a:1423_9": "Chavālātaṃva nassatīti so tādiso puggalo yathāvuttaṃ chavālātaṃ viya kassaci anupayujjamāno eva nassati ubhato paribhaṭṭhabhāvato.",
  "atk-s0504a:1423_10": "Evaṃ “kāyavācāhi akatavītikkamopi cittaṃ avisodhento nassati,",
  "atk-s0504a:1423_11": "pageva katavītikkamo dussīlo”ti tassa apāyadukkhabhāgibhāvadassanena dussīle ādīnavaṃ dassetvā tato satte",
  "atk-s0504a:1423_12": "vivecetukāmo “kāsāvakaṇṭhā”tiādinā gāthādvayamāha.",
  "atk-s0504a:1423_13": "Tassattho heṭṭhā vutto eva.",
  "atk-s0504a:1424_0": "Dutiyasuttavaṇṇanā niṭṭhitā.",
  "atk-s0504a:1425_0": "3. Saṅghāṭikaṇṇasuttavaṇṇanā",
  "atk-s0504a:1426_0": "92.",
  "atk-s0504a:1426_1": "Tatiye saṅghāṭikaṇṇeti cīvarakoṭiyaṃ.",
  "atk-s0504a:1426_2": "Gahetvāti parāmasitvā.",
  "atk-s0504a:1426_3": "Anubandho assāti anugato bhaveyya.",
  "atk-s0504a:1426_4": "Idaṃ vuttaṃ hoti –",
  "atk-s0504a:1426_5": "“bhikkhave,",
  "atk-s0504a:1426_6": "idhekacco bhikkhu attano hatthena mayā pārutassa sugatamahācīvarassa kaṇṇe parāmasanto viya maṃ anugaccheyya,",
  "atk-s0504a:1426_7": "evaṃ mayhaṃ āsannataro hutvā vihareyyā”ti.",
  "atk-s0504a:1426_8": "Pāde pādaṃ nikkhipantoti gacchantassa mama pāde pādaṃ nikkhittaṭṭhāne pāduddhāraṇānantaraṃ attano pādaṃ nikkhipanto.",
  "atk-s0504a:1426_9": "Ubhayenāpi “ṭhānagamanādīsu avijahanto sabbakālaṃ mayhaṃ samīpe eva vihareyya cepī”ti dasseti.",
  "atk-s0504a:1426_10": "So ārakāva mayhaṃ,",
  "atk-s0504a:1426_11": "ahañca tassāti so bhikkhu mayā vuttaṃ paṭipadaṃ apūrento mama dūreyeva,",
  "atk-s0504a:1426_12": "ahañca tassa dūreyeva.",
  "atk-s0504a:1426_13": "Etena maṃsacakkhunā tathāgatadassanaṃ rūpakāyasamodhānañca akāraṇaṃ,",
  "atk-s0504a:1426_14": "ñāṇacakkhunāva dassanaṃ dhammakāyasamodhānameva ca pamāṇanti dasseti.",
  "atk-s0504a:1426_15": "Tenevāha “dhammañhi so,",
  "atk-s0504a:1426_16": "bhikkhave,",
  "atk-s0504a:1426_17": "bhikkhu na passati,",
  "atk-s0504a:1426_18": "dhammaṃ apassanto na maṃ passatī”ti.",
  "atk-s0504a:1426_19": "Tattha dhammo nāma navavidho lokuttaradhammo.",
  "atk-s0504a:1426_20": "So ca abhijjhādīhi dūsitacittena na sakkā passituṃ,",
  "atk-s0504a:1426_21": "tasmā dhammassa adassanato dhammakāyañca na passatīti.",
  "atk-s0504a:1426_22": "Tathā hi vuttaṃ –",
  "atk-s0504a:1427_0": "“Kiṃ te, vakkali,",
  "atk-s0504a:1427_1": "iminā pūtikāyena diṭṭhena? Yo kho, vakkali,",
  "atk-s0504a:1427_2": "dhammaṃ passati so maṃ passati;",
  "atk-s0504a:1427_3": "yo maṃ passati,",
  "atk-s0504a:1427_4": "so dhammaṃ passatī”ti.",
  "atk-s0504a:1428_0": "“Dhammabhūto brahmabhūto”ti ca.",
  "atk-s0504a:1429_0": "“Dhammakāyo itipi, brahmakāyo itipī”ti ca ādi.",
  "atk-s0504a:1430_0": "Yojanasateti yojanasate padese,",
  "atk-s0504a:1430_1": "yojanasatamatthaketi attho.",
  "atk-s0504a:1430_2": "Sesaṃ vuttavipariyāyena veditabbaṃ.",
  "atk-s0504a:1430_3": "Ariyamaggādhigamavasena cassa anabhijjhāluādibhāvo daṭṭhabbo.",
  "atk-s0504a:1431_0": "Gāthāsu mahicchoti kāmesu tibbasārāgatāya mahāiccho.",
  "atk-s0504a:1431_1": "Vighātavāti paduṭṭhamanasaṅkappatāya sattesu āghātavasena mahicchatāya icchitālābhena ca vighātavā.",
  "atk-s0504a:1431_2": "Ejānugoti ejāsaṅkhātāya taṇhāya dāso viya hutvā taṃ anugacchanto.",
  "atk-s0504a:1431_3": "Rāgādikilesapariḷāhābhibhavena anibbuto.",
  "atk-s0504a:1431_4": "Rūpādivisayānaṃ abhikaṅkhanena giddho.",
  "atk-s0504a:1431_5": "Passa yāvañca ārakāti anejassa nibbutassa vītagedhassa sammāsambuddhassa okāsavasena samīpepi samāno",
  "atk-s0504a:1431_6": "mahiccho vighātavā ejānugo anibbuto giddho bālaputhujjano dhammasabhāvato yattakaṃ dūre,",
  "atk-s0504a:1431_7": "tassa so dūrabhāvo passa,",
  "atk-s0504a:1431_8": "vattumpi na sukaranti attho.",
  "atk-s0504a:1431_9": "Vuttañhetaṃ –",
  "atk-s0504a:1432_0": "“Nabhañca dūre pathavī ca dūre,",
  "atk-s0504a:1433_0": "Pāraṃ samuddassa tathāhu dūre;",
  "atk-s0504a:1434_0": "Tato have dūrataraṃ vadanti,",
  "atk-s0504a:1435_0": "Satañca dhammo asatañca rājā”ti. ;",
  "atk-s0504a:1436_0": "Dhammamabhiññāyāti catusaccadhammaṃ abhiññāya aññāya ñātatīraṇapariññāhi yathārahaṃ pubbabhāge jānitvā.",
  "atk-s0504a:1436_1": "Dhammamaññāyāti tameva dhammaṃ aparabhāge maggañāṇena pariññādivasena yathāmariyādaṃ jānitvā.",
  "atk-s0504a:1436_2": "Paṇḍitoti paṭivedhabāhusaccena paṇḍito.",
  "atk-s0504a:1436_3": "Rahadova nivāte cāti nivātaṭṭhāne rahado viya anejo kilesacalanarahito upasammati,",
  "atk-s0504a:1436_4": "yathā so rahado nivātaṭṭhāne vātena anabbhāhato sannisinnova hoti,",
  "atk-s0504a:1436_5": "evaṃ ayampi sabbathāpi paṭippassaddhakileso kilesacalanarahito arahattaphalasamādhinā vūpasammati,",
  "atk-s0504a:1436_6": "sabbakālaṃ upasantasabhāvova hoti.",
  "atk-s0504a:1436_7": "Anejoti so evaṃ anejādisabhāvo arahā anejādisabhāvassa sammāsambuddhassa okāsato dūrepi samāno dhammasabhāvato adūre santike evāti.",
  "atk-s0504a:1437_0": "Tatiyasuttavaṇṇanā niṭṭhitā.",
  "atk-s0504a:1438_0": "4. Aggisuttavaṇṇanā",
  "atk-s0504a:1439_0": "93.",
  "atk-s0504a:1439_1": "Catutthe anudahanaṭṭhena aggi,",
  "atk-s0504a:1439_2": "rāgo eva aggi rāgaggi.",
  "atk-s0504a:1439_3": "Rāgo hi uppajjamāno satte anudahati jhāpeti,",
  "atk-s0504a:1439_4": "tasmā “aggī”ti vuccati.",
  "atk-s0504a:1439_5": "Itaresupi dvīsu eseva nayo.",
  "atk-s0504a:1439_6": "Tattha yathā aggi yadeva indhanaṃ nissāya uppajjati,",
  "atk-s0504a:1439_7": "taṃ nidahati,",
  "atk-s0504a:1439_8": "mahāpariḷāho ca hoti,",
  "atk-s0504a:1439_9": "evamimepi rāgādayo yasmiṃ santāne sayaṃ uppannā,",
  "atk-s0504a:1439_10": "taṃ nidahanti,",
  "atk-s0504a:1439_11": "mahāpariḷāhā ca honti dunnibbāpayā.",
  "atk-s0504a:1439_12": "Tesu rāgapariḷāhena santattahadayānaṃ icchitālābhadukkhena maraṇappattānaṃ sattānaṃ pamāṇaṃ natthi.",
  "atk-s0504a:1439_13": "Ayaṃ tāva rāgassa anudahanatā.",
  "atk-s0504a:1439_14": "Dosassa pana anudahanatāya visesato manopadosikā devā,",
  "atk-s0504a:1439_15": "mohassa anudahanatāya khiḍḍāpadosikā devā ca nidassanaṃ.",
  "atk-s0504a:1439_16": "Mohavasena hi tesaṃ satisammoso hoti,",
  "atk-s0504a:1439_17": "tasmā khiḍḍāvasena āhāravelaṃ ativattentā kālaṃ karonti.",
  "atk-s0504a:1439_18": "Ayaṃ tāva rāgādīnaṃ diṭṭhadhammiko anudahanabhāvo.",
  "atk-s0504a:1439_19": "Samparāyiko pana nirayādīsu nibbattāpanavasena ghorataro duradhivāso ca.",
  "atk-s0504a:1439_20": "Ayañca attho ādittapariyāyena vibhāvetabbo.",
  "atk-s0504a:1440_0": "Gāthāsu kāmesu mucchiteti vatthukāmesu pātabyatāvasena mucchaṃ bālyaṃ pamādaṃ micchācāraṃ āpanne.",
  "atk-s0504a:1440_1": "Byāpanneti byāpannacitte dahatīti sambandho.",
  "atk-s0504a:1440_2": "Nare pāṇātipātinoti idaṃ dosaggissa.",
  "atk-s0504a:1440_3": "Ariyadhamme akovideti ye khandhāyatanādīsu sabbena sabbaṃ uggahaparipucchāya manasikārarahitā ariyadhammassa akusalā,",
  "atk-s0504a:1440_4": "te sammohena abhibhūtā visesena sammūḷhā nāmāti vuttā.",
  "atk-s0504a:1440_5": "Ete aggī ajānantāti “ete rāgaggiādayo idha ceva samparāye ca anudahantī”ti ajānantā pariññābhisamayavasena pahānābhisamayavasena ca appaṭivijjhantā.",
  "atk-s0504a:1440_6": "Sakkāyābhiratāti sakkāye upādānakkhandhapañcake taṇhādiṭṭhimānanandanābhiratā.",
  "atk-s0504a:1440_7": "Vaḍḍhayantīti punappunaṃ uppajjanena vaḍḍhayanti ācinanti.",
  "atk-s0504a:1440_8": "Nirayanti aṭṭhavidhaṃ mahānirayaṃ,",
  "atk-s0504a:1440_9": "soḷasavidhaṃ ussadanirayanti sabbampi nirayaṃ.",
  "atk-s0504a:1440_10": "Tiracchānañca yoniyoti tiracchānayoniyo ca.",
  "atk-s0504a:1440_11": "Asuranti asurakāyaṃ pettivisayañca vaḍḍhayantīti sambandho.",
  "atk-s0504a:1441_0": "Ettāvatā rāgaggiādīnaṃ idha ceva samparāye ca anudahanabhāvadassanamukhena vaṭṭaṃ dassetvā idāni nesaṃ",
  "atk-s0504a:1441_1": "nibbāpanena vivaṭṭaṃ dassetuṃ “ye ca rattindivā”tiādi vuttaṃ.",
  "atk-s0504a:1441_2": "Tattha yuttāti bhāvanānuyogavasena yuttā. Kattha?",
  "atk-s0504a:1441_3": "Sammāsambuddhasāsane.",
  "atk-s0504a:1441_4": "Tena aññasāsane rāgaggiādīnaṃ nibbāpanābhāvaṃ dasseti.",
  "atk-s0504a:1441_5": "Tathā hi anaññasādhāraṇaṃ tesaṃ nibbāpanavidhiṃ asubhakammaṭṭhānaṃ saṅkhepeneva dassento –",
  "atk-s0504a:1442_0": "“Te nibbāpenti rāgaggiṃ, niccaṃ asubhasaññino;",
  "atk-s0504a:1443_0": "Dosaggiṃ pana mettāya, nibbāpenti naruttamā;",
  "atk-s0504a:1444_0": "Mohaggiṃ pana paññāya, yāyaṃ nibbedhagāminī”ti. –",
  "atk-s0504a:1445_0": "Āha.",
  "atk-s0504a:1445_1": "Tattha asubhasaññinoti dvattiṃsākāravasena ceva uddhumātakādivasena ca asubhabhāvanānuyogena asubhasaññino.",
  "atk-s0504a:1445_2": "Mettāyāti “so mettāsahagatena cetasā ekaṃ disaṃ pharitvā viharatī”ti vuttāya mettābhāvanāya.",
  "atk-s0504a:1445_3": "Ettha ca asubhajjhānañca pādakaṃ katvā nibbattitaanāgāmimaggena rāgaggidosaggīnaṃ nibbāpanaṃ veditabbaṃ.",
  "atk-s0504a:1445_4": "Paññāyāti vipassanāpaññāsahitāya maggapaññāya.",
  "atk-s0504a:1445_5": "Tenevāha “yāyaṃ nibbedhagāminī”ti.",
  "atk-s0504a:1445_6": "Sā hi kilesakkhandhaṃ vinivijjhantī gacchati pavattatīti nibbedhagāminīti vuccati.",
  "atk-s0504a:1445_7": "Asesaṃ parinibbantīti arahattamaggena asesaṃ rāgaggiādiṃ nibbāpetvā saupādisesāya nibbānadhātuyā ṭhitā",
  "atk-s0504a:1445_8": "paññāvepullappattiyā nipakā pubbeva sammappadhānena sabbaso kosajjassa suppahīnattā phalasamāpattisamāpajjanena",
  "atk-s0504a:1445_9": "akilāsubhāvena ca rattindivamatanditā carimakacittanirodhena anupādisesāya nibbānadhātuyā asesaṃ parinibbanti.",
  "atk-s0504a:1445_10": "Tato ca asesaṃ nissesaṃ vaṭṭadukkhaṃ accaguṃ atikkamaṃsu.",
  "atk-s0504a:1446_0": "Evaṃ ye rāgaggiādike nibbāpenti,",
  "atk-s0504a:1446_1": "tesaṃ anupādisesanibbānena nibbutiṃ dassetvā idāni paṭividdhaguṇehi thomento osānagāthamāha.",
  "atk-s0504a:1446_2": "Tattha ariyaddasāti ariyehi buddhādīhi passitabbaṃ kilesehi vā ārakattā ariyaṃ nibbānaṃ,",
  "atk-s0504a:1446_3": "ariyaṃ catusaccameva vā diṭṭhavantoti ariyaddasā.",
  "atk-s0504a:1446_4": "Vedassa maggañāṇassa,",
  "atk-s0504a:1446_5": "tena vā vedena saṃsārassa pariyosānaṃ gatāti vedaguno.",
  "atk-s0504a:1446_6": "Sammadaññāyāti sammadeva sabbaṃ ājānitabbaṃ kusalādiṃ khandhādiñca jānitvā.",
  "atk-s0504a:1446_7": "Sesaṃ vuttanayameva.",
  "atk-s0504a:1447_0": "Catutthasuttavaṇṇanā niṭṭhitā.",
  "atk-s0504a:1448_0": "5. Upaparikkhasuttavaṇṇanā",
  "atk-s0504a:1449_0": "94.",
  "atk-s0504a:1449_1": "Pañcame tathā tathāti tena tena pakārena.",
  "atk-s0504a:1449_2": "Upaparikkheyyāti vīmaṃseyya parituleyya sammaseyya vā.",
  "atk-s0504a:1449_3": "Yathā yathāssa upaparikkhatoti yathā yathā assa bhikkhuno upaparikkhantassa.",
  "atk-s0504a:1449_4": "Bahiddhā cassa viññāṇaṃ avikkhittaṃ avisaṭanti bahiddhā rūpādiārammaṇe uppajjanakavikkhepābhāvato avikkhittaṃ samāhitaṃ,",
  "atk-s0504a:1449_5": "tato eva avisaṭaṃ siyā.",
  "atk-s0504a:1449_6": "Idaṃ vuttaṃ hoti –",
  "atk-s0504a:1449_7": "bhikkhave,",
  "atk-s0504a:1449_8": "yena yena pakārena imassa āraddhavipassakassa bhikkhuno upaparikkhato saṅkhāre sammasantassa pubbe samāhitākārasallakkhaṇavasena",
  "atk-s0504a:1449_9": "samathanimittaṃ gahetvā sakkaccaṃ nirantaraṃ sammasanañāṇaṃ pavattentassa attano vipassanācittaṃ kammaṭṭhānato",
  "atk-s0504a:1449_10": "bahiddhā rūpādiārammaṇe uppajjanakaṃ na siyā,",
  "atk-s0504a:1449_11": "accāraddhavīriyatāya uddhaccapakkhiyaṃ na siyā,",
  "atk-s0504a:1449_12": "tena tena pakārena bhikkhu upaparikkheyya parituleyyāti.",
  "atk-s0504a:1449_13": "Ajjhattaṃ asaṇṭhitanti yasmā vīriye mandaṃ vahante samādhissa balavabhāvato kosajjābhibhavena ajjhattaṃ",
  "atk-s0504a:1449_14": "gocarajjhattasaṅkhāte kammaṭṭhānārammaṇe saṅkocavasena ṭhitattā saṇṭhitaṃ nāma hoti,",
  "atk-s0504a:1449_15": "vīriyasamatāya pana yojitāya asaṇṭhitaṃ hoti vīthiṃ paṭipannaṃ.",
  "atk-s0504a:1449_16": "Tasmā yathā yathāssa upaparikkhato viññāṇaṃ ajjhattaṃ asaṇṭhitaṃ assa,",
  "atk-s0504a:1449_17": "vīthipaṭipannaṃ siyā,",
  "atk-s0504a:1449_18": "tathā tathā upaparikkheyya.",
  "atk-s0504a:1449_19": "Anupādāya na paritasseyyāti yathā yathāssa upaparikkhato “etaṃ mama,",
  "atk-s0504a:1449_20": "eso me attā”ti taṇhādiṭṭhiggāhavasena rūpādīsu kañci saṅkhāraṃ aggahetvā tato eva taṇhādiṭṭhiggāhavasena na paritasseyya,",
  "atk-s0504a:1449_21": "tathā tathā upaparikkheyyāti sambandho.",
  "atk-s0504a:1449_22": "Kathaṃ pana upaparikkhato tividhampetaṃ siyāti?",
  "atk-s0504a:1449_23": "Uddhaccapakkhiye kosajjapakkhiye ca dhamme vajjento vīriyasamataṃ yojetvā pubbeva vipassanupakkilesehi",
  "atk-s0504a:1449_24": "cittaṃ visodhetvā yathā sammadeva vipassanāñāṇaṃ vipassanāvīthiṃ paṭipajjati,",
  "atk-s0504a:1449_25": "tathā sammasato.",
  "atk-s0504a:1450_0": "Iti bhagavā catusaccakammaṭṭhānikassa bhikkhuno anukkamena paṭipadāñāṇadassanavisuddhiyā āraddhāya accāraddhavīriyaatisithilavīriyavipassanupakkilesehi",
  "atk-s0504a:1450_1": "cittassa visodhanūpāyaṃ dassetvā idāni tathā visodhite vipassanāñāṇe na cirasseva vipassanaṃ maggena",
  "atk-s0504a:1450_2": "ghaṭetvā sakalavaṭṭadukkhasamatikkamāya saṃvattantīti dassento “bahiddhā,",
  "atk-s0504a:1450_3": "bhikkhave,",
  "atk-s0504a:1450_4": "viññāṇe”tiādimāha,",
  "atk-s0504a:1450_5": "taṃ vuttanayameva.",
  "atk-s0504a:1450_6": "Yaṃ pana vuttaṃ –",
  "atk-s0504a:1450_7": "“āyatiṃ jātijarāmaraṇadukkhasamudayasambhavo na hotī”ti,",
  "atk-s0504a:1450_8": "tassattho –",
  "atk-s0504a:1450_9": "evaṃ vipassanaṃ maggena ghaṭetvā maggapaṭipāṭiyā aggamaggena anavasesato kilesesu khīṇesu āyatiṃ anāgate",
  "atk-s0504a:1450_10": "jātijarāmaraṇasakalavaṭṭadukkhasamudayasaṅkhāto sambhavo uppādo ca na hoti,",
  "atk-s0504a:1450_11": "jātisaṅkhāto vā dukkhasamudayo jarāmaraṇasaṅkhāto dukkhasambhavo ca na hoti.",
  "atk-s0504a:1451_0": "Gāthāyaṃ sattasaṅgappahīnassāti taṇhāsaṅgo,",
  "atk-s0504a:1451_1": "diṭṭhisaṅgo,",
  "atk-s0504a:1451_2": "mānasaṅgo,",
  "atk-s0504a:1451_3": "kodhasaṅgo,",
  "atk-s0504a:1451_4": "avijjāsaṅgo,",
  "atk-s0504a:1451_5": "kilesasaṅgo,",
  "atk-s0504a:1451_6": "duccaritasaṅgoti imesaṃ sattannaṃ saṅgānaṃ pahīnattā sattasaṅgappahīnassa.",
  "atk-s0504a:1451_7": "Keci pana “sattānusayā eva satta saṅgā”ti vadanti.",
  "atk-s0504a:1451_8": "Netticchinnassāti chinnabhavanettikassa.",
  "atk-s0504a:1451_9": "Vikkhīṇo jātisaṃsāroti punappunaṃ jāyanavasena pavattiyā jātihetukattā ca jātibhūto saṃsāroti jātisaṃsāro,",
  "atk-s0504a:1451_10": "so bhavanettiyā chinnattā vikkhīṇo parikkhīṇo,",
  "atk-s0504a:1451_11": "tato eva natthi tassa punabbhavoti.",
  "atk-s0504a:1452_0": "Pañcamasuttavaṇṇanā niṭṭhitā.",
  "atk-s0504a:1453_0": "6. Kāmūpapattisuttavaṇṇanā",
  "atk-s0504a:1454_0": "95.",
  "atk-s0504a:1454_1": "Chaṭṭhe kāmūpapattiyoti kāmapaṭilābhā kāmapaṭisevanā vā.",
  "atk-s0504a:1454_2": "Paccupaṭṭhitakāmāti nibaddhakāmā nibaddhārammaṇā yathā taṃ manussā.",
  "atk-s0504a:1454_3": "Manussā hi nibaddhavatthusmiṃ vasaṃ vattenti.",
  "atk-s0504a:1454_4": "Yattha paṭibaddhacittā honti,",
  "atk-s0504a:1454_5": "satampi sahassampi datvā tameva mātugāmaṃ ānetvā nibaddhabhogaṃ bhuñjanti.",
  "atk-s0504a:1454_6": "Ekacce ca devā.",
  "atk-s0504a:1454_7": "Cātumahārājikato paṭṭhāya hi catudevalokavāsino nibaddhavatthusmiṃyeva vasaṃ vattenti.",
  "atk-s0504a:1454_8": "Pañcasikhavatthu cettha nidassanaṃ.",
  "atk-s0504a:1454_9": "Tathā ekacce āpāyike nerayike ṭhapetvā sesaapāyasattāpi nibaddhavatthusmiṃyeva vasaṃ vattenti.",
  "atk-s0504a:1454_10": "Macchā hi attano macchiyā,",
  "atk-s0504a:1454_11": "kacchapo kacchapiyāti evaṃ sabbepi tiracchānā petā vinipātikā ca.",
  "atk-s0504a:1454_12": "Tasmā nerayike ṭhapetvā sesaapāyasatte upādāya yāva tusitakāyā ime sattā paccupaṭṭhitakāmā nāma,",
  "atk-s0504a:1454_13": "nimmānaratinoti sayaṃ nimmite nimmāne rati etesanti nimmānaratino.",
  "atk-s0504a:1454_14": "Te hi nīlapītādivasena yādisaṃ yādisaṃ rūpaṃ icchanti,",
  "atk-s0504a:1454_15": "tādisaṃ tādisaṃ nimminitvā ramanti āyasmato anuruddhassa purato manāpakāyikā devatā viya.",
  "atk-s0504a:1454_16": "Paranimmitavasavattinoti parehi nimmite kāme vasaṃ vattentīti paranimmitavasavattino.",
  "atk-s0504a:1454_17": "Tesañhi manaṃ ñatvā pare yathārucitaṃ kāmabhogaṃ nimminanti,",
  "atk-s0504a:1454_18": "te tattha vasaṃ vattenti.",
  "atk-s0504a:1454_19": "Kathaṃ te parassa manaṃ jānantīti?",
  "atk-s0504a:1454_20": "Pakatisevanāvasena.",
  "atk-s0504a:1454_21": "Yathā hi kusalo sūdo rañño bhuñjantassa yaṃ yaṃ ruccati,",
  "atk-s0504a:1454_22": "taṃ taṃ jānāti,",
  "atk-s0504a:1454_23": "evaṃ pakatiyā abhirucitārammaṇaṃ ñatvā tādiseyeva nimminanti,",
  "atk-s0504a:1454_24": "te tattha vasaṃ vattenti,",
  "atk-s0504a:1454_25": "methunasevanādivasena kāme paribhuñjanti.",
  "atk-s0504a:1454_26": "Keci pana “hasitamattena olokitamattena āliṅgitamattena hatthaggahaṇamattena ca tesaṃ kāmakiccaṃ ijjhatī”ti vadanti,",
  "atk-s0504a:1454_27": "taṃ aṭṭhakathāyaṃ “etaṃ pana natthī”ti paṭikkhittaṃ.",
  "atk-s0504a:1454_28": "Na hi kāyena aphusantassa phoṭṭhabbaṃ kāmakiccaṃ sādheti.",
  "atk-s0504a:1454_29": "Channampi kāmāvacaradevānaṃ kāmā pākatikā eva.",
  "atk-s0504a:1454_30": "Vuttañhetaṃ –",
  "atk-s0504a:1455_0": "“Cha ete kāmāvacarā, sabbakāmasamiddhino;",
  "atk-s0504a:1456_0": "Sabbesaṃ ekasaṅkhātaṃ, āyu bhavati kittaka”nti. ;",
  "atk-s0504a:1457_0": "Gāthāsu ye caññeti ye yathāvuttadevehi aññe ca kāmabhogino manussā ceva ekacce apāyūpagā ca sabbe te.",
  "atk-s0504a:1457_1": "Itthabhāvaññathābhāvanti imaṃ yathāpaṭiladdhattabhāvañceva,",
  "atk-s0504a:1457_2": "upapattibhavantarasaṅkhātaṃ ito aññathābhāvañcāti dvippabhedaṃ saṃsāraṃ nātivattare na atikkamanti.",
  "atk-s0504a:1457_3": "Sabbe pariccaje kāmeti dibbādibhede sabbepi kāme vatthukāme ca kilesakāme ca pariccajeyya.",
  "atk-s0504a:1457_4": "Kilesakāme anāgāmimaggena pajahantoyeva hi vatthukāme pariccajati nāma.",
  "atk-s0504a:1457_5": "Piyarūpasātagadhitanti piyarūpesu rūpādīsu sukhavedanassādena gadhitaṃ giddhaṃ.",
  "atk-s0504a:1457_6": "Chetvā sotaṃ duraccayanti aññehi duraccayaṃ duratikkamaṃ taṇhāsotaṃ arahattamaggena samucchinditvā.",
  "atk-s0504a:1457_7": "Sesaṃ heṭṭhā vuttanayamevāti.",
  "atk-s0504a:1458_0": "Chaṭṭhasuttavaṇṇanā niṭṭhitā.",
  "atk-s0504a:1459_0": "7. Kāmayogasuttavaṇṇanā",
  "atk-s0504a:1460_0": "96.",
  "atk-s0504a:1460_1": "Sattame kāmayogayuttoti pañcakāmaguṇiko rāgo kāmayogo,",
  "atk-s0504a:1460_2": "tena yutto kāmayogayutto,",
  "atk-s0504a:1460_3": "asamucchinnakāmarāgassetaṃ adhivacanaṃ.",
  "atk-s0504a:1460_4": "Rūpārūpabhavesu chandarāgo bhavayogo,",
  "atk-s0504a:1460_5": "tathā jhānanikanti sassatadiṭṭhisahagato ca rāgo,",
  "atk-s0504a:1460_6": "tena yutto bhavayogayutto,",
  "atk-s0504a:1460_7": "appahīnabhavarāgoti attho.",
  "atk-s0504a:1460_8": "Āgāmīti brahmaloke ṭhitopi paṭisandhiggahaṇavasena imaṃ manussalokaṃ āgamanasīlo.",
  "atk-s0504a:1460_9": "Tenevāha “āgantā itthatta”nti.",
  "atk-s0504a:1460_10": "Manussattabhāvasaṅkhātaṃ itthabhāvaṃ āgamanadhammo,",
  "atk-s0504a:1460_11": "manussesu upapajjanasīloti attho.",
  "atk-s0504a:1460_12": "Kāmañcettha kāmayogo itthattaṃ āgamanassa kāraṇaṃ.",
  "atk-s0504a:1460_13": "Yo pana kāmayogayutto,",
  "atk-s0504a:1460_14": "so ekantena bhavayogayuttopi hotīti dassanatthaṃ “kāmayogayutto,",
  "atk-s0504a:1460_15": "bhikkhave,",
  "atk-s0504a:1460_16": "bhavayogayutto”ti ubhayampi ekajjhaṃ katvā vuttaṃ.",
  "atk-s0504a:1461_0": "Kāmayogavisaṃyuttoti ettha asubhajjhānampi kāmayogavisaṃyogo,",
  "atk-s0504a:1461_1": "taṃ pādakaṃ katvā adhigato anāgāmimaggo ekanteneva kāmayogavisaṃyogo nāma,",
  "atk-s0504a:1461_2": "tasmā tatiyamaggaphale ṭhito ariyapuggalo “kāmayogavisaṃyutto”ti vutto.",
  "atk-s0504a:1461_3": "Yasmā pana rūpārūpabhavesu chandarāgo anāgāmimaggena na pahīyati,",
  "atk-s0504a:1461_4": "tasmā so appahīnabhavayogattā “bhavayogayutto”ti vutto.",
  "atk-s0504a:1461_5": "Anāgāmīti kāmalokaṃ paṭisandhiggahaṇavasena anāgamanato anāgāmī.",
  "atk-s0504a:1461_6": "Kāmayogavisaṃyogavaseneva hi saddhiṃ anavasesaorambhāgiyasaṃyojanasamugghātena ajjhattasaṃyojanābhāvasiddhito itthattaṃ anāgantvā hoti,",
  "atk-s0504a:1461_7": "tattha parinibbāyī anāvattidhammo.",
  "atk-s0504a:1461_8": "Yassa pana anavasesaṃ bhavayogo pahīno,",
  "atk-s0504a:1461_9": "tassa avijjāyogādiavasiṭṭhakilesāpi tadekaṭṭhabhāvato pahīnā eva hontīti,",
  "atk-s0504a:1461_10": "so parikkhīṇabhavasaṃyojano “arahaṃ khīṇāsavo”ti vuccati.",
  "atk-s0504a:1461_11": "Tena vuttaṃ “kāmayogavisaṃyutto,",
  "atk-s0504a:1461_12": "bhikkhave,",
  "atk-s0504a:1461_13": "bhavayogavisaṃyutto arahaṃ hoti khīṇāsavo”ti.",
  "atk-s0504a:1461_14": "Ettha ca kāmayogavisaṃyogo anāgāmī catutthajjhānassa sukhadukkhasomanassadomanassappahānaṃ viya,",
  "atk-s0504a:1461_15": "tatiyamaggassa diṭṭhivicikicchāsīlabbataparāmāsasaṃyojanaparikkhayo viya ca catutthamaggassa vaṇṇabhaṇanatthaṃ vuttoti daṭṭhabbaṃ.",
  "atk-s0504a:1461_16": "Paṭhamapadena sotāpannasakadāgāmīhi saddhiṃ sabbo puthujjano gahito,",
  "atk-s0504a:1461_17": "dutiyapadena pana sabbo anāgāmī,",
  "atk-s0504a:1461_18": "tatiyapadena arahāti arahattanikūṭena desanaṃ niṭṭhāpesi.",
  "atk-s0504a:1462_0": "Gāthāsu ubhayanti ubhayena,",
  "atk-s0504a:1462_1": "kāmayogena,",
  "atk-s0504a:1462_2": "bhavayogena ca saṃyuttāti attho.",
  "atk-s0504a:1462_3": "Sattā gacchanti saṃsāranti puthujjanā sotāpannā sakadāgāminoti ime tividhā sattā kāmayogabhavayogānaṃ appahīnattā gacchanti saṃsāranti.",
  "atk-s0504a:1462_4": "Tato eva jātimaraṇagāmino honti.",
  "atk-s0504a:1462_5": "Ettha ekabījī,",
  "atk-s0504a:1462_6": "kolaṃkolo,",
  "atk-s0504a:1462_7": "sattakkhattuparamoti tīsu sotāpannesu sabbamudu sattakkhattuparamo,",
  "atk-s0504a:1462_8": "so aṭṭhamaṃ bhavaṃ na nibbatteti,",
  "atk-s0504a:1462_9": "attano paricchinnajātivasena pana saṃsarati,",
  "atk-s0504a:1462_10": "tathā itarepi.",
  "atk-s0504a:1462_11": "Sakadāgāmīsupi yo idha sakadāgāmimaggaṃ patvā devaloke uppajjitvā puna idha nibbattati,",
  "atk-s0504a:1462_12": "so attano paricchinnajātivaseneva saṃsarati.",
  "atk-s0504a:1462_13": "Ye pana sakadāgāmino vomissakanayena vinā tattha tattha devesuyeva manussesuyeva vā nibbattanti,",
  "atk-s0504a:1462_14": "te uparimaggādhigamāya yāva indriyaparipākā punappunaṃ uppajjanato saṃsarantiyeva.",
  "atk-s0504a:1462_15": "Puthujjane pana vattabbameva natthi sabbabhavasaṃyojanānaṃ aparikkhīṇattā.",
  "atk-s0504a:1462_16": "Tena vuttaṃ –",
  "atk-s0504a:1463_0": "“Kāmayogena saṃyuttā, bhavayogena cūbhayaṃ;",
  "atk-s0504a:1464_0": "Sattā gacchanti saṃsāraṃ, jātimaraṇagāmino”ti.",
  "atk-s0504a:1465_0": "Kāme pahantvānāti kāmarāgasaṅkhāte kilesakāme anāgāmimaggena pajahitvā.",
  "atk-s0504a:1465_1": "Chinnasaṃsayāti samucchinnakaṅkhā,",
  "atk-s0504a:1465_2": "tañca kho sotāpattimaggeneva.",
  "atk-s0504a:1465_3": "Vaṇṇabhaṇanatthaṃ pana catutthamaggassa evaṃ vuttaṃ.",
  "atk-s0504a:1465_4": "Arahanto hi idha “chinnasaṃsayā”ti adhippetā.",
  "atk-s0504a:1465_5": "Tenevāha “khīṇamānapunabbhavā”ti.",
  "atk-s0504a:1465_6": "Sabbaso khīṇo navavidhopi māno āyatiṃ punabbhavo ca etesanti khīṇamānapunabbhavā.",
  "atk-s0504a:1465_7": "Mānaggahaṇena cettha tadekaṭṭhatāya lakkhaṇavasena vā sabbo catutthamaggavajjho kileso gahitoti.",
  "atk-s0504a:1465_8": "Khīṇamānatāya ca saupādisesā nibbānadhātu vuttā hoti,",
  "atk-s0504a:1465_9": "khīṇapunabbhavatāya anupādisesā.",
  "atk-s0504a:1465_10": "Sesaṃ suviññeyyameva.",
  "atk-s0504a:1466_0": "Sattamasuttavaṇṇanā niṭṭhitā.",
  "atk-s0504a:1467_0": "8. Kalyāṇasīlasuttavaṇṇanā",
  "atk-s0504a:1468_0": "97.",
  "atk-s0504a:1468_1": "Aṭṭhame kalyāṇasīloti sundarasīlo,",
  "atk-s0504a:1468_2": "pasatthasīlo,",
  "atk-s0504a:1468_3": "paripuṇṇasīlo.",
  "atk-s0504a:1468_4": "Tattha sīlapāripūrī dvīhi kāraṇehi hoti sammadeva sīlavipattiyā ādīnavadassanena,",
  "atk-s0504a:1468_5": "sīlasampattiyā ca ānisaṃsadassanena.",
  "atk-s0504a:1468_6": "Idha pana sabbaparibandhavippamuttassa sabbākāraparipuṇṇassa maggasīlassa phalasīlassa ca vasena kalyāṇatā veditabbā.",
  "atk-s0504a:1468_7": "Kalyāṇadhammoti sabbe bodhipakkhiyadhammā adhippetā,",
  "atk-s0504a:1468_8": "tasmā kalyāṇā satipaṭṭhānādibodhipakkhiyadhammā etassāti kalyāṇadhammo.",
  "atk-s0504a:1468_9": "Kalyāṇapaññoti ca maggaphalapaññāvaseneva kalyāṇapañño.",
  "atk-s0504a:1468_10": "Lokuttarā eva hi sīlādidhammā ekantakalyāṇā nāma akuppasabhāvattā.",
  "atk-s0504a:1468_11": "Keci pana “catupārisuddhisīlavasena kalyāṇasīlo,",
  "atk-s0504a:1468_12": "vipassanāmaggadhammavasena kalyāṇadhammo,",
  "atk-s0504a:1468_13": "maggaphalapaññāvasena kalyāṇapañño”ti vadanti.",
  "atk-s0504a:1468_14": "Asekkhā eva te sīladhammapaññāti eke.",
  "atk-s0504a:1468_15": "Apare pana bhaṇanti –",
  "atk-s0504a:1468_16": "sotāpannasakadāgāmīnaṃ maggaphalasīlaṃ kalyāṇasīlaṃ nāma,",
  "atk-s0504a:1468_17": "tasmā “kalyāṇasīlo”ti iminā sotāpanno sakadāgāmī ca gahitā honti.",
  "atk-s0504a:1468_18": "Te hi sīlesu paripūrakārino nāma.",
  "atk-s0504a:1468_19": "Anāgāmimaggaphaladhammā aggamaggadhammā ca kalyāṇadhammā nāma.",
  "atk-s0504a:1468_20": "Tattha hi bodhipakkhiyadhammā bhāvanāpāripūriṃ gacchanti.",
  "atk-s0504a:1468_21": "Tasmā “kalyāṇadhammo”ti iminā tatiyamaggaṭṭhato paṭṭhāya tayo ariyā gahitā honti.",
  "atk-s0504a:1468_22": "Paññākiccassa matthakappattiyā aggaphale paññā kalyāṇapaññā nāma,",
  "atk-s0504a:1468_23": "tasmā paññāvepullappatto arahā “kalyāṇapañño”ti vutto.",
  "atk-s0504a:1468_24": "Evameva puggalā gahitā hontīti.",
  "atk-s0504a:1468_25": "Kiṃ iminā papañcena?",
  "atk-s0504a:1468_26": "Aggamaggaphaladhammā idha kalyāṇasīlādayo vuttāti ayamamhākaṃ khanti.",
  "atk-s0504a:1468_27": "Dhammavibhāgena hi ayaṃ puggalavibhāgo,",
  "atk-s0504a:1468_28": "na dhammavibhāgoti.",
  "atk-s0504a:1469_0": "Kevalīti ettha kevalaṃ vuccati kenaci avomissakatāya sabbasaṅkhatavivittaṃ nibbānaṃ,",
  "atk-s0504a:1469_1": "tassa adhigatattā arahā kevalī.",
  "atk-s0504a:1469_2": "Atha vā pahānabhāvanāpāripūriyā pariyosānaanavajjadhammapāripūriyā ca kalyāṇakaṭṭhena abyāsekasukhatāya ca kevalaṃ arahattaṃ,",
  "atk-s0504a:1469_3": "tadadhigamena kevalī khīṇāsavo.",
  "atk-s0504a:1469_4": "Maggabrahmacariyavāsaṃ vasitvā pariyosāpetvā ṭhitoti vusitavā.",
  "atk-s0504a:1469_5": "Uttamehi aggabhūtehi vā asekkhadhammehi samannāgatattā “uttamapuriso”ti vuccati.",
  "atk-s0504a:1470_0": "Sīlavāti ettha kenaṭṭhena sīlaṃ?",
  "atk-s0504a:1470_1": "Sīlanaṭṭhena sīlaṃ.",
  "atk-s0504a:1470_2": "Kimidaṃ sīlanaṃ nāma?",
  "atk-s0504a:1470_3": "Samādhānaṃ,",
  "atk-s0504a:1470_4": "susīlyavasena kāyakammādīnaṃ avippakiṇṇatāti attho.",
  "atk-s0504a:1470_5": "Atha vā upadhāraṇaṃ,",
  "atk-s0504a:1470_6": "jhānādikusaladhammānaṃ patiṭṭhānavasena ādhārabhāvoti attho.",
  "atk-s0504a:1470_7": "Tasmā sīlati,",
  "atk-s0504a:1470_8": "sīletīti vā sīlaṃ.",
  "atk-s0504a:1470_9": "Ayaṃ tāva saddalakkhaṇanayena sīlaṭṭho.",
  "atk-s0504a:1470_10": "Apare pana “siraṭṭho sīlaṭṭho,",
  "atk-s0504a:1470_11": "sītalaṭṭho sīlaṭṭho,",
  "atk-s0504a:1470_12": "sivaṭṭho sīlaṭṭho”ti niruttinayena atthaṃ vaṇṇayanti.",
  "atk-s0504a:1470_13": "Tayidaṃ pāripūrito atisayato vā sīlaṃ assa atthīti sīlavā,",
  "atk-s0504a:1470_14": "catupārisuddhisīlavasena sīlasampannoti attho.",
  "atk-s0504a:1470_15": "Tattha yaṃ jeṭṭhakasīlaṃ,",
  "atk-s0504a:1470_16": "taṃ vitthāretvā dassetuṃ “pātimokkhasaṃvarasaṃvuto”tiādi vuttanti ekaccānaṃ ācariyānaṃ adhippāyo.",
  "atk-s0504a:1471_0": "Aparena pana bhaṇanti –",
  "atk-s0504a:1471_1": "ubhayatthāpi pātimokkhasaṃvaro bhagavatā vutto.",
  "atk-s0504a:1471_2": "Pātimokkhasaṃvaro eva hi sīlaṃ,",
  "atk-s0504a:1471_3": "itaresu indriyasaṃvaro chadvārarakkhaṇamattameva,",
  "atk-s0504a:1471_4": "ājīvapārisuddhi dhammena paccayuppādanamattameva,",
  "atk-s0504a:1471_5": "paccayasannissitaṃ paṭiladdhapaccaye “idamattha”nti paccavekkhitvā paribhuñjanamattameva.",
  "atk-s0504a:1471_6": "Nippariyāyena pātimokkhasaṃvarova sīlaṃ.",
  "atk-s0504a:1471_7": "Yassa so bhinno,",
  "atk-s0504a:1471_8": "so sīsacchinno puriso viya hatthapāde “sesāni rakkhissatī”ti na vattabbo.",
  "atk-s0504a:1471_9": "Yassa pana so arogo,",
  "atk-s0504a:1471_10": "acchinnasīso viya puriso,",
  "atk-s0504a:1471_11": "tāni puna pākatikāni katvā rakkhituṃ sakkoti.",
  "atk-s0504a:1471_12": "Tasmā sīlavāti iminā pātimokkhasīlameva uddisitvā taṃ vitthāretuṃ “pātimokkhasaṃvarasaṃvuto”tiādi vuttanti.",
  "atk-s0504a:1472_0": "Tattha pātimokkhanti sikkhāpadasīlaṃ.",
  "atk-s0504a:1472_1": "Tañhi yo naṃ pāti rakkhati,",
  "atk-s0504a:1472_2": "taṃ mokkheti moceti āpāyikādīhi dukkhehīti pātimokkhaṃ.",
  "atk-s0504a:1472_3": "Saṃvaraṇaṃ saṃvaro,",
  "atk-s0504a:1472_4": "kāyavācāhi avītikkamo.",
  "atk-s0504a:1472_5": "Pātimokkhameva saṃvaro pātimokkhasaṃvaro,",
  "atk-s0504a:1472_6": "tena saṃvuto pihitakāyavācoti pātimokkhasaṃvarasaṃvuto.",
  "atk-s0504a:1472_7": "Idamassa tasmiṃ sīle patiṭṭhitabhāvaparidīpanaṃ.",
  "atk-s0504a:1472_8": "Viharatīti tadanurūpavihārasamaṅgibhāvaparidīpanaṃ.",
  "atk-s0504a:1472_9": "Ācāragocarasampannoti heṭṭhā pātimokkhasaṃvarassa,",
  "atk-s0504a:1472_10": "upari visesānuyogassa ca upakārakadhammaparidīpanaṃ.",
  "atk-s0504a:1472_11": "Aṇumattesu vajjesu bhayadassāvīti pātimokkhasīlato acavanadhammatāparidīpanaṃ.",
  "atk-s0504a:1472_12": "Samādāyāti sikkhāpadānaṃ anavasesato ādānaparidīpanaṃ.",
  "atk-s0504a:1472_13": "Sikkhatīti sikkhāya samaṅgibhāvaparidīpanaṃ.",
  "atk-s0504a:1472_14": "Sikkhāpadesūti sikkhitabbadhammaparidīpanaṃ.",
  "atk-s0504a:1473_0": "Aparo nayo –",
  "atk-s0504a:1473_1": "kilesānaṃ balavabhāvato pāpakiriyāya sukarabhāvato puññakiriyāya ca dukkarabhāvato bahukkhattuṃ apāyesu patanasīloti pātī,",
  "atk-s0504a:1473_2": "puthujjano.",
  "atk-s0504a:1473_3": "Aniccatāya vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti pātī,",
  "atk-s0504a:1473_4": "maraṇavasena vā tamhi tamhi sattanikāye attabhāvassa pātanasīloti pātī,",
  "atk-s0504a:1473_5": "sattasantāno,",
  "atk-s0504a:1473_6": "cittameva vā.",
  "atk-s0504a:1473_7": "Taṃ pātinaṃ saṃsāradukkhato mokkhetīti pātimokkho.",
  "atk-s0504a:1473_8": "Cittassa hi vimokkhena satto vimutto.",
  "atk-s0504a:1473_9": "“Cittavodānā visujjhantī”ti “anupādāya āsavehi cittaṃ vimutta”nti ca vuttaṃ.",
  "atk-s0504a:1473_10": "Atha vā avijjādinā hetunā saṃsāre patati gacchati pavattatīti pāti.",
  "atk-s0504a:1473_11": "“Avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "atk-s0504a:1473_12": "Tassa pātino sattassa taṇhādisaṃkilesattayato mokkho etenāti pātimokkho.",
  "atk-s0504a:1473_13": "“Kaṇṭhekālo”tiādīnaṃ viyassa samāsasiddhi veditabbā.",
  "atk-s0504a:1474_0": "Atha vā pāteti vinipāteti dukkheti pāti, cittaṃ.",
  "atk-s0504a:1474_1": "Vuttañhi “cittena nīyati loko,",
  "atk-s0504a:1474_2": "cittena parikassatī”ti.",
  "atk-s0504a:1474_3": "Tassa pātino mokkho etenāti pātimokkho.",
  "atk-s0504a:1474_4": "Patati vā etena apāyadukkhe saṃsāradukkhe cāti pāti,",
  "atk-s0504a:1474_5": "taṇhādisaṃkileso.",
  "atk-s0504a:1474_6": "Vuttañhi “taṇhā janeti purisaṃ,",
  "atk-s0504a:1474_7": "taṇhādutiyo puriso”ti ca ādi.",
  "atk-s0504a:1474_8": "Tato pātito mokkhoti pātimokkho.",
  "atk-s0504a:1474_9": "Atha vā patati etthāti pāti,",
  "atk-s0504a:1474_10": "cha ajjhattikāni bāhirāni ca āyatanāni.",
  "atk-s0504a:1474_11": "Vuttañhi “chasu loko samuppanno,",
  "atk-s0504a:1474_12": "chasu kubbati santhava”nti.",
  "atk-s0504a:1474_13": "Tato chaajjhattikabāhirāyatanasaṅkhātato pātito mokkhoti pātimokkho.",
  "atk-s0504a:1474_14": "Atha vā pāto vinipāto assa atthīti pātī, saṃsāro.",
  "atk-s0504a:1474_15": "Tato mokkhoti pātimokkho.",
  "atk-s0504a:1474_16": "Atha vā sabbalokādhipatibhāvato dhammissaro bhagavā patīti vuccati,",
  "atk-s0504a:1474_17": "muccati etenāti mokkho,",
  "atk-s0504a:1474_18": "patino mokkho tena paññattattāti patimokkho,",
  "atk-s0504a:1474_19": "patimokkho eva pātimokkho.",
  "atk-s0504a:1474_20": "Sabbaguṇānaṃ vā mūlabhāvato uttamaṭṭhena pati ca so yathāvuttaṭṭhena mokkho cāti patimokkho,",
  "atk-s0504a:1474_21": "patimokkho eva pātimokkho.",
  "atk-s0504a:1474_22": "Tathā hi vuttaṃ “pātimokkhanti mukhametaṃ pamukhameta”nti vitthāro.",
  "atk-s0504a:1475_0": "Atha vā paiti pakāre,",
  "atk-s0504a:1475_1": "atīti accantatthe nipāto.",
  "atk-s0504a:1475_2": "Tasmā pakārehi accantaṃ mokkhetīti pātimokkho.",
  "atk-s0504a:1475_3": "Idañhi sīlaṃ sayaṃ tadaṅgavasena,",
  "atk-s0504a:1475_4": "samādhisahitaṃ paññāsahitañca vikkhambhanavasena samucchedavasena ca accantaṃ mokkheti mocetīti pātimokkhaṃ.",
  "atk-s0504a:1475_5": "Pati pati mokkhoti vā patimokkho,",
  "atk-s0504a:1475_6": "tamhā tamhā vītikkamitabbadosato pati paccekaṃ mokkhoti attho.",
  "atk-s0504a:1475_7": "Patimokkho eva pātimokkho.",
  "atk-s0504a:1475_8": "Mokkhoti vā nibbānaṃ,",
  "atk-s0504a:1475_9": "tassa mokkhassa paṭibimbabhūtanti patimokkhaṃ.",
  "atk-s0504a:1475_10": "Pātimokkhasīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo viya hoti yathārahaṃ kilesanibbāpanatoti patimokkhaṃ,",
  "atk-s0504a:1475_11": "patimokkhaṃ eva pātimokkhaṃ.",
  "atk-s0504a:1475_12": "Atha vā mokkhaṃ pati vattati mokkhābhimukhanti patimokkhaṃ,",
  "atk-s0504a:1475_13": "patimokkhameva pātimokkhanti evaṃ tāvettha pātimokkhasaddassa attho veditabbo.",
  "atk-s0504a:1476_0": "Saṃvarati pidahati etenāti saṃvaro,",
  "atk-s0504a:1476_1": "pātimokkhameva saṃvaroti pātimokkhasaṃvaro.",
  "atk-s0504a:1476_2": "Atthato pana tato tato vītikkamitabbato viratiyo cetanā vā,",
  "atk-s0504a:1476_3": "tena pātimokkhasaṃvarena upeto samannāgato pātimokkhasaṃvarasaṃvutoti vutto.",
  "atk-s0504a:1476_4": "Vuttañhetaṃ vibhaṅge –",
  "atk-s0504a:1477_0": "“Iminā pātimokkhasaṃvarena upeto hoti samupeto upagato samupagato sampanno samannāgato.",
  "atk-s0504a:1477_1": "Tena vuccati pātimokkhasaṃvarasaṃvuto”ti.",
  "atk-s0504a:1478_0": "Viharatīti iriyāpathavihārena viharati, iriyati, vattati.",
  "atk-s0504a:1478_1": "Ācāragocarasampannoti veḷudānādimicchājīvassa kāyapāgabbhiyādīnañca akaraṇena,",
  "atk-s0504a:1478_2": "sabbaso anācāraṃ vajjetvā “kāyiko avītikkamo,",
  "atk-s0504a:1478_3": "vācasiko avītikkamo”ti evaṃ vuttabhikkhusāruppaācārasampattiyā vesiyādiagocaraṃ vajjetvā piṇḍapātādiatthaṃ",
  "atk-s0504a:1478_4": "upasaṅkamituṃ yuttaṭṭhānasaṅkhātagocarena ca sampannattā ācāragocarasampanno.",
  "atk-s0504a:1478_5": "Apica yo bhikkhu satthari sagāravo sappatisso sabrahmacārīsu sagāravo sappatisso hirottappasampanno sunivattho",
  "atk-s0504a:1478_6": "supāruto pāsādikena abhikkantena paṭikkantena ālokitena vilokitena samiñjitena pasāritena okkhittacakkhu",
  "atk-s0504a:1478_7": "iriyāpathasampanno indriyesu guttadvāro bhojane mattaññū jāgariyānuyutto satisampajaññena samannāgato",
  "atk-s0504a:1478_8": "appiccho santuṭṭho pavivitto asaṃsaṭṭho ābhisamācārikesu sakkaccakārī garucittīkārabahulo viharati,",
  "atk-s0504a:1478_9": "ayaṃ vuccati ācārasampanno.",
  "atk-s0504a:1479_0": "Gocaro pana –",
  "atk-s0504a:1479_1": "upanissayagocaro,",
  "atk-s0504a:1479_2": "ārakkhagocaro,",
  "atk-s0504a:1479_3": "upanibandhagocaroti tividho.",
  "atk-s0504a:1479_4": "Tattha dasakathāvatthuguṇasamannāgato vuttalakkhaṇo kalyāṇamitto yaṃ nissāya asutaṃ suṇāti,",
  "atk-s0504a:1479_5": "sutaṃ pariyodapeti,",
  "atk-s0504a:1479_6": "kaṅkhaṃ vitarati,",
  "atk-s0504a:1479_7": "diṭṭhiṃ ujukaṃ karoti,",
  "atk-s0504a:1479_8": "cittaṃ pasādeti,",
  "atk-s0504a:1479_9": "yassa ca anusikkhanto saddhāya vaḍḍhati, sīlena, sutena, cāgena,",
  "atk-s0504a:1479_10": "paññāya vaḍḍhati,",
  "atk-s0504a:1479_11": "ayaṃ upanissayagocaro.",
  "atk-s0504a:1479_12": "Yo bhikkhu antaragharaṃ paviṭṭho vīthiṃ paṭipanno okkhittacakkhu yugamattadassāvī saṃvuto gacchati,",
  "atk-s0504a:1479_13": "na hatthiṃ olokento, na assaṃ,",
  "atk-s0504a:1479_14": "na rathaṃ,",
  "atk-s0504a:1479_15": "na pattiṃ,",
  "atk-s0504a:1479_16": "na itthiṃ,",
  "atk-s0504a:1479_17": "na purisaṃ olokento,",
  "atk-s0504a:1479_18": "na uddhaṃ olokento,",
  "atk-s0504a:1479_19": "na adho olokento,",
  "atk-s0504a:1479_20": "na disāvidisā pekkhamāno gacchati,",
  "atk-s0504a:1479_21": "ayaṃ ārakkhagocaro.",
  "atk-s0504a:1479_22": "Upanibandhagocaro pana cattāro satipaṭṭhānā,",
  "atk-s0504a:1479_23": "yattha bhikkhu attano cittaṃ upanibandhati.",
  "atk-s0504a:1479_24": "Vuttañhetaṃ bhagavatā –",
  "atk-s0504a:1480_0": "“Ko ca, bhikkhave, bhikkhuno gocaro sako pettiko visayo? Yadidaṃ – cattāro satipaṭṭhānā”ti.",
  "atk-s0504a:1481_0": "Iti yathāvuttāya ācārasampattiyā imāya ca gocarasampattiyā samannāgatattā ācāragocarasampanno.",
  "atk-s0504a:1482_0": "Aṇumattesu vajjesu bhayadassāvīti appamattakesu aṇuppamāṇesu asañcicca āpannasekhiyaakusalacittuppādādibhedesu vajjesu bhayadassanasīlo.",
  "atk-s0504a:1482_1": "Yo hi bhikkhu paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatarājasadisaṃ katvā passati,",
  "atk-s0504a:1482_2": "yopi bhikkhu sabbalahukaṃ dubbhāsitamattaṃ pārājikasadisaṃ katvā passati,",
  "atk-s0504a:1482_3": "ayaṃ aṇumattesu vajjesu bhayadassāvī nāma.",
  "atk-s0504a:1482_4": "Samādāya sikkhati sikkhāpadesūti yaṃ kiñci sikkhāpadesu sikkhitabbaṃ,",
  "atk-s0504a:1482_5": "taṃ sabbena sabbaṃ sabbathā sabbaṃ anavasesaṃ samādiyitvā sikkhati vattati,",
  "atk-s0504a:1482_6": "pūretīti attho.",
  "atk-s0504a:1482_7": "Iti kalyāṇasīloti iminā pakārena kalyāṇasīlo samāno.",
  "atk-s0504a:1482_8": "Puggalādhiṭṭhānavasena hi niddiṭṭhaṃ sīlaṃ “evaṃ kho,",
  "atk-s0504a:1482_9": "bhikkhave,",
  "atk-s0504a:1482_10": "bhikkhu kalyāṇasīlo hotī”ti vuttapuggalādhiṭṭhānavaseneva nigametvā “kalyāṇadhammo”ti ettha vuttadhamme",
  "atk-s0504a:1482_11": "niddisitukāmena “tesaṃ dhammānaṃ idaṃ sīlaṃ adhiṭṭhāna”nti dassetuṃ puna “iti kalyāṇasīlo”ti vuttaṃ.",
  "atk-s0504a:1482_12": "Sattannaṃ bodhipakkhiyānantiādi sabbaṃ heṭṭhā vuttatthameva.",
  "atk-s0504a:1482_13": "Puna kalyāṇasīlotiādi nigamanaṃ.",
  "atk-s0504a:1483_0": "Gāthāsu dukkaṭanti duṭṭhu kataṃ,",
  "atk-s0504a:1483_1": "duccaritanti attho.",
  "atk-s0504a:1483_2": "Hirimananti hirimantaṃ hirisampannaṃ,",
  "atk-s0504a:1483_3": "sabbaso pāpapavattiyā jigucchanasabhāvanti attho.",
  "atk-s0504a:1483_4": "Hirimananti vā hirisahitacittaṃ.",
  "atk-s0504a:1483_5": "Hiriggahaṇeneva cettha ottappampi gahitanti veditabbaṃ.",
  "atk-s0504a:1483_6": "Hirottappaggahaṇena ca sabbaso duccaritābhāvassa hetuṃ dassento kalyāṇasīlataṃ hetuto vibhāveti.",
  "atk-s0504a:1483_7": "Sambodhīti ariyañāṇaṃ,",
  "atk-s0504a:1483_8": "taṃ gacchanti bhajantīti sambodhigāmino,",
  "atk-s0504a:1483_9": "bodhipakkhikāti attho.",
  "atk-s0504a:1483_10": "Anussadanti rāgussadādirahitaṃ.",
  "atk-s0504a:1483_11": "“Tathāvidha”ntipi paṭhanti.",
  "atk-s0504a:1483_12": "“Bodhipakkhikānaṃ dhammānaṃ bhāvanānuyogamanuyutto”ti yathā yathā pubbe vuttaṃ,",
  "atk-s0504a:1483_13": "tathāvidhaṃ tādisanti attho.",
  "atk-s0504a:1483_14": "Dukkhassāti vaṭṭadukkhassa,",
  "atk-s0504a:1483_15": "vaṭṭadukkhahetuno vā.",
  "atk-s0504a:1483_16": "Idheva khayamattanoti āsavakkhayādhigamena attano vaṭṭadukkhahetuno samudayapakkhiyassa kilesagaṇassa",
  "atk-s0504a:1483_17": "idheva imasmiṃyeva attabhāve khayaṃ anuppādaṃ pajānāti,",
  "atk-s0504a:1483_18": "vaṭṭadukkhasseva vā idheva carimakacittanirodhena khayaṃ khīṇabhāvaṃ pajānāti.",
  "atk-s0504a:1483_19": "Tehi dhammehi sampannanti tehi yathāvuttasīlādidhammehi samannāgataṃ.",
  "atk-s0504a:1483_20": "Asitanti taṇhādiṭṭhinissayānaṃ pahīnattā asitaṃ,",
  "atk-s0504a:1483_21": "katthaci anissitaṃ.",
  "atk-s0504a:1483_22": "Sabbalokassāti sabbasmiṃ sattaloke.",
  "atk-s0504a:1483_23": "Sesaṃ vuttanayameva.",
  "atk-s0504a:1484_0": "Aṭṭhamasuttavaṇṇanā niṭṭhitā.",
  "atk-s0504a:1485_0": "9. Dānasuttavaṇṇanā",
  "atk-s0504a:1486_0": "98.",
  "atk-s0504a:1486_1": "Navame dānanti dātabbaṃ,",
  "atk-s0504a:1486_2": "savatthukā vā cetanā dānaṃ,",
  "atk-s0504a:1486_3": "sampattipariccāgassetaṃ adhivacanaṃ.",
  "atk-s0504a:1486_4": "Āmisadānanti cattāro paccayā deyyabhāvavasena āmisadānaṃ nāma.",
  "atk-s0504a:1486_5": "Te hi taṇhādīhi āmasitabbato āmisanti vuccanti.",
  "atk-s0504a:1486_6": "Tesaṃ vā pariccāgacetanā āmisadānaṃ.",
  "atk-s0504a:1486_7": "Dhammadānanti idhekacco “ime dhammā kusalā,",
  "atk-s0504a:1486_8": "ime dhammā akusalā,",
  "atk-s0504a:1486_9": "ime dhammā sāvajjā,",
  "atk-s0504a:1486_10": "ime dhammā anavajjā,",
  "atk-s0504a:1486_11": "ime viññugarahitā,",
  "atk-s0504a:1486_12": "ime viññuppasatthā;",
  "atk-s0504a:1486_13": "ime samattā samādinnā ahitāya dukkhāya saṃvattanti,",
  "atk-s0504a:1486_14": "ime hitāya sukhāya saṃvattantī”ti kusalākusalakammapathe vibhajanto kammakammavipāke idhalokaparaloke",
  "atk-s0504a:1486_15": "paccakkhato dassento viya pākaṭaṃ karonto akusalehi dhammehi nivattāpento,",
  "atk-s0504a:1486_16": "kusalesu dhammesu patiṭṭhāpento,",
  "atk-s0504a:1486_17": "dhammaṃ deseti,",
  "atk-s0504a:1486_18": "idaṃ dhammadānaṃ.",
  "atk-s0504a:1486_19": "Yo pana “ime dhammā abhiññeyyā,",
  "atk-s0504a:1486_20": "ime pariññeyyā,",
  "atk-s0504a:1486_21": "ime pahātabbā,",
  "atk-s0504a:1486_22": "ime sacchikātabbā,",
  "atk-s0504a:1486_23": "ime bhāvetabbā”ti saccāni vibhāvento amatādhigamāya paṭipattidhammaṃ deseti,",
  "atk-s0504a:1486_24": "idaṃ sikhāppattaṃ dhammadānaṃ nāma.",
  "atk-s0504a:1486_25": "Etadagganti etaṃ aggaṃ.",
  "atk-s0504a:1486_26": "Yadidanti yaṃ idaṃ dhammadānaṃ vuttaṃ,",
  "atk-s0504a:1486_27": "etaṃ imesu dvīsu dānesu aggaṃ seṭṭhaṃ uttamaṃ.",
  "atk-s0504a:1486_28": "Vivaṭṭagāmidhammadānañhi nissāya sabbānatthato parimuccati,",
  "atk-s0504a:1486_29": "sakalaṃ vaṭṭadukkhaṃ atikkamati.",
  "atk-s0504a:1486_30": "Lokiyaṃ pana dhammadānaṃ sabbesaṃ dānānaṃ nidānaṃ sabbasampattīnaṃ mūlaṃ. Tenāha –",
  "atk-s0504a:1487_0": "“Sabbadānaṃ dhammadānaṃ jināti, sabbarasaṃ dhammaraso jināti;",
  "atk-s0504a:1488_0": "Sabbaratiṃ dhammaratī jināti, taṇhakkhayo sabbadukkhaṃ jinātī”ti. –",
  "atk-s0504a:1489_0": "Abhayadānamettha dhammadāneneva saṅgahitanti daṭṭhabbaṃ.",
  "atk-s0504a:1490_0": "Sādhāraṇabhogitādhippāyena attanā paribhuñjitabbato catupaccayato sayameva abhuñjitvā paresaṃ saṃvibhajanaṃ āmisasaṃvibhāgo.",
  "atk-s0504a:1490_1": "Sādhāraṇabhogitādhippāyeneva attanā viditassa adhigatassa dhammassa appossukko ahutvā paresaṃ upadeso dhammasaṃvibhāgo.",
  "atk-s0504a:1490_2": "Catūhi paccayehi catūhi ca saṅgahavatthūhi paresaṃ anuggaṇhanaṃ anukampanaṃ āmisānuggaho.",
  "atk-s0504a:1490_3": "Vuttanayeneva dhammena paresaṃ anuggaṇhanaṃ anukampanaṃ dhammānuggaho.",
  "atk-s0504a:1490_4": "Sesaṃ vuttanayameva.",
  "atk-s0504a:1491_0": "Gāthāsu yamāhu dānaṃ paramanti yaṃ dānaṃ cittakhettadeyyadhammānaṃ uḷārabhāvena paramaṃ uttamaṃ,",
  "atk-s0504a:1491_1": "bhogasampattiādīnaṃ vā pūraṇato phalanato,",
  "atk-s0504a:1491_2": "parassa vā lobhamacchariyādikassa paṭipakkhassa maddanato hiṃsanato “parama”nti buddhā bhagavanto āhu.",
  "atk-s0504a:1491_3": "Anuttaranti yaṃ dānaṃ cetanādisampattiyā sātisayapavattiyā aggabhāvena aggavipākattā ca uttararahitaṃ anuttarabhāvasādhanaṃ cāti āhu.",
  "atk-s0504a:1491_4": "Yaṃ saṃvibhāganti etthāpi “paramaṃ anuttara”nti padadvayaṃ ānetvā yojetabbaṃ.",
  "atk-s0504a:1491_5": "Avaṇṇayīti kittayi,",
  "atk-s0504a:1491_6": "“bhojanaṃ,",
  "atk-s0504a:1491_7": "bhikkhave,",
  "atk-s0504a:1491_8": "dadamāno dāyako paṭiggāhakānaṃ pañca ṭhānāni detī”tiādinā, “evaṃ ce,",
  "atk-s0504a:1491_9": "bhikkhave,",
  "atk-s0504a:1491_10": "sattā jāneyyuṃ dānasaṃvibhāgassa vipāka”ntiādinā ca pasaṃsayi.",
  "atk-s0504a:1491_11": "Yathā pana dānaṃ saṃvibhāgo ca paramaṃ anuttarañca hoti,",
  "atk-s0504a:1491_12": "taṃ dassetuṃ “aggamhī”tiādi vuttaṃ.",
  "atk-s0504a:1491_13": "Tattha aggamhīti sīlādiguṇavisesayogena seṭṭhe anuttare puññakkhette sammāsambuddhe ariyasaṅghe ca.",
  "atk-s0504a:1491_14": "Pasannacittoti kammaphalasaddhāya ratanattayasaddhāya ca cittaṃ pasādento okappento.",
  "atk-s0504a:1491_15": "Cittasampattiyā hi khettasampattiyā ca parittepi deyyadhamme dānaṃ mahānubhāvaṃ hoti mahājutikaṃ mahāvipphāraṃ.",
  "atk-s0504a:1491_16": "Vuttañhetaṃ –",
  "atk-s0504a:1492_0": "“Natthi citte pasannamhi, appakā nāma dakkhiṇā;",
  "atk-s0504a:1493_0": "Tathāgate vā sambuddhe, atha vā tassa sāvake”ti. ;",
  "atk-s0504a:1494_0": "Viññūti sappañño.",
  "atk-s0504a:1494_1": "Pajānanti sammadeva dānaphalaṃ dānānisaṃsaṃ pajānanto.",
  "atk-s0504a:1494_2": "Ko na yajetha kāleti yuttappattakāle ko nāma dānaṃ na dadeyya? Saddhā,",
  "atk-s0504a:1494_3": "deyyadhammo,",
  "atk-s0504a:1494_4": "paṭiggāhakāti imesaṃ tiṇṇaṃ sammukhibhūtakāleyeva hi dānaṃ sambhavati,",
  "atk-s0504a:1494_5": "na aññathā,",
  "atk-s0504a:1494_6": "paṭiggāhakānaṃ vā dātuṃ yuttakāle.",
  "atk-s0504a:1495_0": "Evaṃ paṭhamagāthāya āmisadānasaṃvibhāgānuggahe dassetvā idāni dhammadānasaṃvibhāgānuggahe dassetuṃ “ye ceva bhāsantī”ti dutiyagāthamāha.",
  "atk-s0504a:1495_1": "Tattha ubhayanti “bhāsanti suṇantī”ti vuttā desakā paṭiggāhakāti ubhayaṃ.",
  "atk-s0504a:1495_2": "Ayaṃ panettha saṅkhepattho –",
  "atk-s0504a:1495_3": "ye sugatassa bhagavato sāsane saddhamme pasannacittā vimuttāyatanasīse ṭhatvā desenti paṭiggaṇhanti ca,",
  "atk-s0504a:1495_4": "tesaṃ desakapaṭiggāhakānaṃ so dhammadānadhammasaṃvibhāgadhammānuggahasaṅkhāto attho.",
  "atk-s0504a:1495_5": "Paramatthasādhanato paramo.",
  "atk-s0504a:1495_6": "Taṇhāsaṃkilesādisabbasaṃkilesamalavisodhanena visujjhati.",
  "atk-s0504a:1495_7": "Kīdisānaṃ?",
  "atk-s0504a:1495_8": "Ye appamattā sugatassa sāsane. Ye ca –",
  "atk-s0504a:1496_0": "“Sabbapāpassa akaraṇaṃ, kusalassa upasampadā;",
  "atk-s0504a:1497_0": "Sacittapariyodapanaṃ, etaṃ buddhāna sāsana”nti. –",
  "atk-s0504a:1498_0": "Saṅkhepato evaṃ pakāsite sammāsambuddhassa sāsane ovāde anusiṭṭhiyaṃ appamattā adhisīlasikkhādayo sakkaccaṃ sampādenti.",
  "atk-s0504a:1498_1": "Tesaṃ visujjhati,",
  "atk-s0504a:1498_2": "arahattaphalavisuddhiyā ativiya vodāyatīti.",
  "atk-s0504a:1499_0": "Navamasuttavaṇṇanā niṭṭhitā.",
  "atk-s0504a:1500_0": "10. Tevijjasuttavaṇṇanā",
  "atk-s0504a:1501_0": "99.",
  "atk-s0504a:1501_1": "Dasame dhammenāti ñāyena,",
  "atk-s0504a:1501_2": "sammāpaṭipattisaṅkhātena hetunā kāraṇena.",
  "atk-s0504a:1501_3": "Yāya hi paṭipadāya tevijjo hoti,",
  "atk-s0504a:1501_4": "sā paṭipadā idha dhammoti veditabbā.",
  "atk-s0504a:1501_5": "Kā pana sā paṭipadāti?",
  "atk-s0504a:1501_6": "Caraṇasampadā ca vijjāsampadā ca.",
  "atk-s0504a:1501_7": "Tevijjanti pubbenivāsānussatiñāṇādīhi tīhi vijjāhi samannāgataṃ.",
  "atk-s0504a:1501_8": "Brāhmaṇanti bāhitapāpabrāhmaṇaṃ.",
  "atk-s0504a:1501_9": "Paññāpemīti “brāhmaṇo”ti jānāpemi patiṭṭhapemi.",
  "atk-s0504a:1501_10": "Nāññaṃ lapitalāpanamattenāti aññaṃ jātimattabrāhmaṇaṃ aṭṭhakādīhi lapitamattavippalapanamattena brāhmaṇaṃ na paññāpemīti.",
  "atk-s0504a:1501_11": "Atha vā lapitalāpanamattenāti mantānaṃ ajjhenaajjhāpanamattena.",
  "atk-s0504a:1501_12": "Ubhayathāpi yaṃ pana brāhmaṇā sāmavedādivedattayaajjhenena tevijjaṃ brāhmaṇaṃ vadanti,",
  "atk-s0504a:1501_13": "taṃ paṭikkhipati.",
  "atk-s0504a:1501_14": "Bhagavatā hi “paramatthato atevijjaṃ brāhmaṇaṃyeva cete bhovādino avijjānivutā ‘tevijjo brāhmaṇo’ti vadanti,",
  "atk-s0504a:1501_15": "evaṃ pana tevijjo brāhmaṇo hotī”ti dassanatthaṃ tathā bujjhanakānaṃ puggalānaṃ ajjhāsayena ayaṃ desanā āraddhā.",
  "atk-s0504a:1502_0": "Tattha yasmā vijjāsampanno caraṇasampannoyeva hoti caraṇasampadāya vinā vijjāsampattiyā abhāvato,",
  "atk-s0504a:1502_1": "tasmā caraṇasampadaṃ antogadhaṃ katvā vijjāsīseneva brāhmaṇaṃ paññāpetukāmo “dhammenāhaṃ,",
  "atk-s0504a:1502_2": "bhikkhave,",
  "atk-s0504a:1502_3": "tevijjaṃ brāhmaṇaṃ paññāpemī”ti desanaṃ samuṭṭhāpetvā “kathañcāhaṃ,",
  "atk-s0504a:1502_4": "bhikkhave,",
  "atk-s0504a:1502_5": "dhammena tevijjaṃ brāhmaṇaṃ paññāpemī”ti kathetukamyatāya pucchaṃ katvā puggalādhiṭṭhānāya desanāya vijjattayaṃ vibhajanto “idha,",
  "atk-s0504a:1502_6": "bhikkhave,",
  "atk-s0504a:1502_7": "bhikkhū”tiādimāha.",
  "atk-s0504a:1503_0": "Tattha anekavihitanti anekavidhaṃ,",
  "atk-s0504a:1503_1": "anekehi vā pakārehi pavattitaṃ,",
  "atk-s0504a:1503_2": "saṃvaṇṇitanti attho.",
  "atk-s0504a:1503_3": "Pubbenivāsanti samanantarātītabhavaṃ ādiṃ katvā tattha tattha nivutthakkhandhasantānaṃ.",
  "atk-s0504a:1503_4": "Nivutthanti ajjhāvutthaṃ anubhūtaṃ,",
  "atk-s0504a:1503_5": "attano santāne uppajjitvā niruddhaṃ,",
  "atk-s0504a:1503_6": "nivutthadhammaṃ vā nivutthaṃ,",
  "atk-s0504a:1503_7": "gocaranivāsena nivutthaṃ,",
  "atk-s0504a:1503_8": "attano viññāṇena viññātaṃ paraviññāṇaviññātampi vā chinnavaṭumakānussaraṇādīsu.",
  "atk-s0504a:1503_9": "Anussaratīti “ekampi jātiṃ dvepi jātiyo”ti evaṃ jātipaṭipāṭivasena anugantvā sarati,",
  "atk-s0504a:1503_10": "anudeva vā sarati,",
  "atk-s0504a:1503_11": "citte abhininnāmite parikammasamanantaraṃ sarati.",
  "atk-s0504a:1504_0": "Seyyathidanti āraddhappakāradassanatthe nipāto.",
  "atk-s0504a:1504_1": "Teneva yvāyaṃ pubbenivāso āraddho hoti,",
  "atk-s0504a:1504_2": "tassa pakāraṃ dassento “ekampi jāti”ntiādimāha.",
  "atk-s0504a:1504_3": "Tattha ekampi jātinti ekampi paṭisandhimūlakaṃ cutipariyosānaṃ ekabhavapariyāpannaṃ khandhasantānaṃ.",
  "atk-s0504a:1504_4": "Esa nayo dvepi jātiyotiādīsu.",
  "atk-s0504a:1504_5": "Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "atk-s0504a:1504_6": "vaḍḍhamāno vivaṭṭakappo.",
  "atk-s0504a:1504_7": "Tattha saṃvaṭṭena saṃvaṭṭaṭṭhāyī gahito hoti tammūlakattā,",
  "atk-s0504a:1504_8": "vivaṭṭena ca vivaṭṭaṭṭhāyī.",
  "atk-s0504a:1504_9": "Evañhi sati yāni tāni “cattārimāni,",
  "atk-s0504a:1504_10": "bhikkhave,",
  "atk-s0504a:1504_11": "kappassa asaṅkhyeyyāni.",
  "atk-s0504a:1504_12": "Katamāni cattāri? Saṃvaṭṭo,",
  "atk-s0504a:1504_13": "saṃvaṭṭaṭṭhāyī, vivaṭṭo,",
  "atk-s0504a:1504_14": "vivaṭṭaṭṭhāyī”ti vuttāni cattāri asaṅkhyeyyāni,",
  "atk-s0504a:1504_15": "tāni pariggahitāni honti.",
  "atk-s0504a:1505_0": "Tattha tayo saṃvaṭṭā –",
  "atk-s0504a:1505_1": "tejosaṃvaṭṭo,",
  "atk-s0504a:1505_2": "āposaṃvaṭṭo,",
  "atk-s0504a:1505_3": "vāyosaṃvaṭṭoti.",
  "atk-s0504a:1505_4": "Tisso saṃvaṭṭasīmā –",
  "atk-s0504a:1505_5": "ābhassarā,",
  "atk-s0504a:1505_6": "subhakiṇhā,",
  "atk-s0504a:1505_7": "vehapphalāti.",
  "atk-s0504a:1505_8": "Yadā kappo tejena saṃvaṭṭati,",
  "atk-s0504a:1505_9": "ābhassarato heṭṭhā agginā ḍayhati.",
  "atk-s0504a:1505_10": "Yadā udakena saṃvaṭṭati,",
  "atk-s0504a:1505_11": "subhakiṇhato heṭṭhā udakena vilīyati.",
  "atk-s0504a:1505_12": "Yadā vātena saṃvaṭṭati,",
  "atk-s0504a:1505_13": "vehapphalato heṭṭhā vātena viddhaṃsiyati.",
  "atk-s0504a:1505_14": "Vitthārato pana koṭisatasahassacakkavāḷaṃ ekato vinassati.",
  "atk-s0504a:1505_15": "Iti evarūpo ayaṃ pubbenivāsaṃ anussaranto bhikkhu anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe anussarati. Kathaṃ?",
  "atk-s0504a:1505_16": "Amutrāsintiādinā nayena.",
  "atk-s0504a:1506_0": "Tattha amutrāsinti amumhi saṃvaṭṭakappe amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā ahamahosiṃ.",
  "atk-s0504a:1506_1": "Evaṃnāmoti tisso vā phusso vā.",
  "atk-s0504a:1506_2": "Evaṃgottoti gotamo vā kassapo vā.",
  "atk-s0504a:1506_3": "Evaṃvaṇṇoti odāto vā sāmo vā.",
  "atk-s0504a:1506_4": "Evamāhāroti sālimaṃsodanāhāro vā pavattaphalabhojano vā.",
  "atk-s0504a:1506_5": "Evaṃsukhadukkhappaṭisaṃvedīti anekappakārānaṃ kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī.",
  "atk-s0504a:1506_6": "Evamāyupariyantoti evaṃ vassasataparimāṇāyupariyanto vā caturāsītikappasatasahassaparimāṇāyupariyanto vā.",
  "atk-s0504a:1506_7": "So tato cuto amutra udapādinti sohaṃ tato bhavato yonito gatito viññāṇaṭṭhitito sattāvāsato sattanikāyato",
  "atk-s0504a:1506_8": "vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.",
  "atk-s0504a:1506_9": "Tatrāpāsinti atha tatrapi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "atk-s0504a:1506_10": "Evaṃnāmotiādi vuttanayameva.",
  "atk-s0504a:1507_0": "Atha vā yasmā “amutrāsi”nti idaṃ anupubbena ārohantassa attano abhinīhārānurūpaṃ yathābalaṃ saraṇaṃ,",
  "atk-s0504a:1507_1": "“so tato cuto”ti paṭinivattantassa paccavekkhaṇaṃ,",
  "atk-s0504a:1507_2": "tasmā “idhūpapanno”ti imissā idhūpapattiyā anantaraṃ “amutra udapādi”nti vuttaṃ.",
  "atk-s0504a:1507_3": "Tatrāpāsinti tatrapi bhave…pe…",
  "atk-s0504a:1507_4": "sattanikāye vā āsiṃ.",
  "atk-s0504a:1507_5": "Evaṃnāmoti datto vā mitto vā,",
  "atk-s0504a:1507_6": "evaṃgottoti vāseṭṭho vā kassapo vā.",
  "atk-s0504a:1507_7": "Evaṃvaṇṇoti kāḷo vā odāto vā.",
  "atk-s0504a:1507_8": "Evamāhāroti sudhāhāro vā sāliodanādiāhāro vā.",
  "atk-s0504a:1507_9": "Evaṃsukhadukkhappaṭisaṃvedīti dibbasukhappaṭisaṃvedī vā mānusasukhadukkhappaṭisaṃvedī vā.",
  "atk-s0504a:1507_10": "Evamāyupariyantoti evaṃ taṃtaṃparamāyupariyanto.",
  "atk-s0504a:1507_11": "So tato cutoti sohaṃ tato bhavādito cuto.",
  "atk-s0504a:1507_12": "Idhūpapannoti idha imasmiṃ carimabhave manusso hutvā upapanno nibbatto.",
  "atk-s0504a:1508_0": "Itīti evaṃ.",
  "atk-s0504a:1508_1": "Sākāraṃ sauddesanti nāmagottādivasena sauddesaṃ,",
  "atk-s0504a:1508_2": "vaṇṇādivasena sākāraṃ.",
  "atk-s0504a:1508_3": "Nāmagottena hi sattā “tisso gotamo”ti uddisīyanti,",
  "atk-s0504a:1508_4": "vaṇṇādīhi “sāmo odāto”ti nānattato paññāyanti.",
  "atk-s0504a:1508_5": "Tasmā nāmagottaṃ uddeso,",
  "atk-s0504a:1508_6": "itare ākārā.",
  "atk-s0504a:1508_7": "Ayamassa paṭhamā vijjā adhigatāti ayaṃ iminā bhikkhunā paṭhamaṃ adhigamavasena paṭhamā,",
  "atk-s0504a:1508_8": "viditakaraṇaṭṭhena vijjā adhigatā sacchikatā hoti.",
  "atk-s0504a:1508_9": "Kiṃ panāyaṃ viditaṃ karoti?",
  "atk-s0504a:1508_10": "Pubbenivāsaṃ.",
  "atk-s0504a:1508_11": "Avijjāti tasseva pubbenivāsassa aviditakaraṇaṭṭhena tassa paṭicchādakamoho vuccati.",
  "atk-s0504a:1508_12": "Tamoti sveva moho paṭicchādakaṭṭhena tamoti vuccati.",
  "atk-s0504a:1508_13": "Ālokoti sā eva vijjā obhāsakaraṇaṭṭhena āloko.",
  "atk-s0504a:1508_14": "Ettha ca vijjā adhigatāti ayaṃ attho,",
  "atk-s0504a:1508_15": "sesaṃ pasaṃsāvacanaṃ.",
  "atk-s0504a:1508_16": "Yojanā panettha –",
  "atk-s0504a:1508_17": "ayaṃ kho tena bhikkhunā vijjā adhigatā,",
  "atk-s0504a:1508_18": "tassa adhigatavijjassa avijjā vihatā,",
  "atk-s0504a:1508_19": "vinaṭṭhāti attho. Kasmā?",
  "atk-s0504a:1508_20": "Yasmā vijjā uppannāti.",
  "atk-s0504a:1508_21": "Sesapadadvayepi eseva nayo.",
  "atk-s0504a:1509_0": "Yathā tanti ettha yathāti opammatthe,",
  "atk-s0504a:1509_1": "tanti nipātamattaṃ.",
  "atk-s0504a:1509_2": "Satiyā avippavāsena appamattassa.",
  "atk-s0504a:1509_3": "Vīriyātāpena ātāpino.",
  "atk-s0504a:1509_4": "Kāye ca jīvite ca anapekkhatāya pahitattassa pesitacittassāti attho.",
  "atk-s0504a:1509_5": "Idaṃ vuttaṃ hoti –",
  "atk-s0504a:1509_6": "yathā appamattassa ātāpino pahitattassa viharato avijjā vihaññeyya,",
  "atk-s0504a:1509_7": "vijjā uppajjeyya,",
  "atk-s0504a:1509_8": "tamo vihaññeyya,",
  "atk-s0504a:1509_9": "āloko uppajjeyya;",
  "atk-s0504a:1509_10": "evameva tassa bhikkhuno avijjā vihatā,",
  "atk-s0504a:1509_11": "vijjā uppannā,",
  "atk-s0504a:1509_12": "tamo vihato,",
  "atk-s0504a:1509_13": "āloko uppanno,",
  "atk-s0504a:1509_14": "tassa padhānānuyogassa anurūpameva phalaṃ labhitvā viharatīti.",
  "atk-s0504a:1510_0": "Dibbena cakkhunāti ettha yaṃ vattabbaṃ,",
  "atk-s0504a:1510_1": "taṃ heṭṭhā vuttameva.",
  "atk-s0504a:1510_2": "Visuddhenāti cutūpapātadassanena diṭṭhivisuddhihetubhāvato visuddhaṃ.",
  "atk-s0504a:1510_3": "Yo hi cutimattameva passati na upapātaṃ,",
  "atk-s0504a:1510_4": "so ucchedadiṭṭhiṃ gaṇhāti.",
  "atk-s0504a:1510_5": "Yo upapātamattameva passati na cutiṃ,",
  "atk-s0504a:1510_6": "so navasattapātubhāvadiṭṭhiṃ gaṇhāti.",
  "atk-s0504a:1510_7": "Yo pana tadubhayaṃ passati,",
  "atk-s0504a:1510_8": "so yasmā duvidhampi taṃ diṭṭhigataṃ ativattati,",
  "atk-s0504a:1510_9": "tasmāssa taṃ dassanaṃ diṭṭhivisuddhihetu hoti,",
  "atk-s0504a:1510_10": "tadubhayampāyaṃ buddhaputto passati.",
  "atk-s0504a:1510_11": "Tena vuttaṃ “cutūpapātadassanena diṭṭhivisuddhihetubhāvato visuddha”nti.",
  "atk-s0504a:1510_12": "Ekādasaupakkilesavirahato vā visuddhaṃ.",
  "atk-s0504a:1510_13": "Yathāha “vicikicchā cittassa upakkilesoti –",
  "atk-s0504a:1510_14": "iti viditvā vicikicchaṃ cittassa upakkilesaṃ pajahiṃ,",
  "atk-s0504a:1510_15": "amanasikāro…pe…",
  "atk-s0504a:1510_16": "thinamiddhaṃ,",
  "atk-s0504a:1510_17": "chambhitattaṃ, uppillaṃ,",
  "atk-s0504a:1510_18": "duṭṭhullaṃ,",
  "atk-s0504a:1510_19": "accāraddhavīriyaṃ,",
  "atk-s0504a:1510_20": "atilīnavīriyaṃ,",
  "atk-s0504a:1510_21": "abhijappā,",
  "atk-s0504a:1510_22": "nānattasaññā,",
  "atk-s0504a:1510_23": "atinijjhāyitattaṃ rūpānaṃ cittassa upakkileso”ti evaṃ vuttehi ekādasahi upakkilesehi anupakkiliṭṭhattā visuddhaṃ.",
  "atk-s0504a:1510_24": "Manussūpacāraṃ atikkamitvā rūpadassanena atikkantamānusakaṃ,",
  "atk-s0504a:1510_25": "maṃsacakkhuṃ vā atikkantattā atikkantamānusakaṃ.",
  "atk-s0504a:1510_26": "Tena dibbena cakkhunā visuddhena atikkantamānusakena.",
  "atk-s0504a:1510_27": "Satte passatīti manussamaṃsacakkhunā viya satte passati dakkhati āloketi.",
  "atk-s0504a:1511_0": "Cavamāne upapajjamāneti ettha cutikkhaṇe upapattikkhaṇe vā dibbacakkhunāpi daṭṭhuṃ na sakkā.",
  "atk-s0504a:1511_1": "Ye pana āsannacutikā idāni cavissanti,",
  "atk-s0504a:1511_2": "te cavamānā.",
  "atk-s0504a:1511_3": "Ye ca gahitapaṭisandhikā sampatinibbattā vā,",
  "atk-s0504a:1511_4": "te upapajjamānāti adhippetā.",
  "atk-s0504a:1511_5": "Te evarūpe cavamāne upapajjamāne ca passatīti dasseti.",
  "atk-s0504a:1511_6": "Hīneti mohanissandayuttattā hīnānaṃ jātikulabhogādīnaṃ vasena hīḷite paribhūte.",
  "atk-s0504a:1511_7": "Paṇīteti amohanissandayuttattā tabbiparīte.",
  "atk-s0504a:1511_8": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-s0504a:1511_9": "Dubbaṇṇeti dosanissandayuttattā aniṭṭhaakantāmanāpavaṇṇayutte.",
  "atk-s0504a:1511_10": "Abhirūpe virūpetipi attho.",
  "atk-s0504a:1511_11": "Sugateti sugatigate,",
  "atk-s0504a:1511_12": "alobhanissandayuttattā vā aḍḍhe mahaddhane.",
  "atk-s0504a:1511_13": "Duggateti duggatigate,",
  "atk-s0504a:1511_14": "lobhanissandayuttattā vā dalidde appannapānabhojane.",
  "atk-s0504a:1511_15": "Yathākammūpageti yaṃ yaṃ kammaṃ upacitaṃ,",
  "atk-s0504a:1511_16": "tena tena upagate.",
  "atk-s0504a:1511_17": "Tattha purimehi “cavamāne”tiādīhi dibbacakkhukiccaṃ vuttaṃ,",
  "atk-s0504a:1511_18": "iminā pana padena yathākammūpagañāṇakiccaṃ.",
  "atk-s0504a:1512_0": "Tassa ca ñāṇassa ayaṃ uppattikkamo –",
  "atk-s0504a:1512_1": "idha bhikkhu heṭṭhā nirayābhimukhaṃ ālokaṃ vaḍḍhetvā nerayike satte passati mahantaṃ dukkhaṃ anubhavamāne,",
  "atk-s0504a:1512_2": "idaṃ dassanaṃ dibbacakkhuñāṇakiccameva.",
  "atk-s0504a:1512_3": "So ca evaṃ manasi karoti “kiṃ nu kho kammaṃ katvā ime sattā etaṃ dukkhaṃ anubhavantī”ti,",
  "atk-s0504a:1512_4": "athassa “idaṃ nāma katvā”ti taṃkammārammaṇaṃ ñāṇaṃ uppajjati.",
  "atk-s0504a:1512_5": "Tathā upari devalokābhimukhaṃ ālokaṃ vaḍḍhetvā nandanavanamissakavanaphārusakavanādīsu satte passati dibbasampattiṃ anubhavamāne,",
  "atk-s0504a:1512_6": "idampi dassanaṃ dibbacakkhuñāṇakiccameva.",
  "atk-s0504a:1512_7": "So evaṃ manasi karoti “kiṃ nu kho kammaṃ katvā ime sattā etaṃ sampattiṃ anubhavantī”ti?",
  "atk-s0504a:1512_8": "Athassa “idaṃ nāma katvā”ti taṃkammārammaṇaṃ ñāṇaṃ uppajjati,",
  "atk-s0504a:1512_9": "idaṃ yathākammūpagañāṇaṃ nāma.",
  "atk-s0504a:1512_10": "Imassa visuṃ parikammaṃ nāma natthi.",
  "atk-s0504a:1512_11": "Yathā cimassa,",
  "atk-s0504a:1512_12": "evaṃ anāgataṃsañāṇassapi.",
  "atk-s0504a:1512_13": "Dibbacakkhupādakāneva hi imāni dibbacakkhunā saheva ijjhanti.",
  "atk-s0504a:1512_14": "Kāyaduccaritenātiādīsu yaṃ vattabbaṃ,",
  "atk-s0504a:1512_15": "taṃ heṭṭhā vuttanayameva.",
  "atk-s0504a:1512_16": "Idha vijjāti dibbacakkhuñāṇavijjā.",
  "atk-s0504a:1512_17": "Avijjāti sattānaṃ cutipaṭisandhicchādikā avijjā.",
  "atk-s0504a:1512_18": "Sesaṃ vuttanayameva.",
  "atk-s0504a:1513_0": "Tatiyavāre vijjāti arahattamaggañāṇavijjā.",
  "atk-s0504a:1513_1": "Avijjāti catusaccappaṭicchādikā avijjā.",
  "atk-s0504a:1513_2": "Sesaṃ heṭṭhā vuttanayattā suviññeyyameva.",
  "atk-s0504a:1513_3": "Evaṃ khotiādi nigamanaṃ.",
  "atk-s0504a:1514_0": "Gāthāsu ayaṃ saṅkhepattho –",
  "atk-s0504a:1514_1": "yo yathāvuttaṃ pubbenivāsaṃ aveti avagacchati,",
  "atk-s0504a:1514_2": "vuttanayena pākaṭaṃ katvā jānāti.",
  "atk-s0504a:1514_3": "“Yovedī”tipi pāṭho,",
  "atk-s0504a:1514_4": "yo avedi viditaṃ katvā ṭhitoti attho.",
  "atk-s0504a:1514_5": "Chabbīsatidevalokasaṅkhātaṃ saggaṃ catubbidhaṃ apāyañca vuttanayeneva dibbacakkhunā passati.",
  "atk-s0504a:1514_6": "Athoti tato paraṃ jātikkhayasaṅkhātaṃ arahattaṃ nibbānameva vā patto adhigato.",
  "atk-s0504a:1514_7": "Tato eva abhiññā abhivisiṭṭhāya maggapaññāya jānitabbaṃ catusaccadhammaṃ jānitvā kiccavosānena vosito niṭṭhānappatto.",
  "atk-s0504a:1514_8": "Moneyyadhammasamannāgamena muni,",
  "atk-s0504a:1514_9": "khīṇāsavo yasmā etāhi yathāvuttāhi tīhi vijjāhi samannāgatattā tato tatiyavijjāya sabbathā bāhitapāpattā ca tevijjo brāhmaṇo nāma hoti.",
  "atk-s0504a:1514_10": "Tasmā tameva ahaṃ tevijjaṃ brāhmaṇaṃ vadāmi,",
  "atk-s0504a:1514_11": "aññaṃ pana lapitalāpanaṃ yajuādimantapadānaṃ ajjhāpanaparaṃ tevijjaṃ brāhmaṇaṃ na vadāmi,",
  "atk-s0504a:1514_12": "tevijjoti taṃ na kathemīti.",
  "atk-s0504a:1515_0": "Iti imasmiṃ vagge dutiyasutte vaṭṭaṃ kathitaṃ,",
  "atk-s0504a:1515_1": "pañcamaaṭṭhamadasamasuttesu vivaṭṭaṃ kathitaṃ,",
  "atk-s0504a:1515_2": "itaresu vaṭṭavivaṭṭaṃ kathitanti veditabbaṃ.",
  "atk-s0504a:1516_0": "Dasamasuttavaṇṇanā niṭṭhitā.",
  "atk-s0504a:1517_0": "Pañcamavaggavaṇṇanā niṭṭhitā.",
  "atk-s0504a:1518_0": "Paramatthadīpaniyā khuddakanikāya-aṭṭhakathāya",
  "atk-s0504a:1519_0": "Itivuttakassa tikanipātavaṇṇanā niṭṭhitā.",
  "atk-s0504a:1520_0": "4. Catukkanipāto",
  "atk-s0504a:1521_0": "1. Brāhmaṇadhammayāgasuttavaṇṇanā",
  "atk-s0504a:1522_0": "100.",
  "atk-s0504a:1522_1": "Catukkanipātassa paṭhame ahanti attaniddeso.",
  "atk-s0504a:1522_2": "Yo hi paro na hoti,",
  "atk-s0504a:1522_3": "so niyakajjhattasaṅkhāto attā “aha”nti vuccati.",
  "atk-s0504a:1522_4": "Asmīti paṭijānanā.",
  "atk-s0504a:1522_5": "Yo paramatthabrāhmaṇabhāvo “aha”nti vuccamāno,",
  "atk-s0504a:1522_6": "tassa attani atthibhāvaṃ paṭijānanto hi satthā “asmī”ti avoca.",
  "atk-s0504a:1522_7": "“Ahamasmī”ti ca yathā “ahamasmi brahmā mahābrahmā,",
  "atk-s0504a:1522_8": "seyyohamasmī”ti ca appahīnadiṭṭhimānānusayā puthujjanā attano diṭṭhimānamaññanābhinivesavasena abhivadanti,",
  "atk-s0504a:1522_9": "na evaṃ vuttaṃ.",
  "atk-s0504a:1522_10": "Sabbaso pana pahīnadiṭṭhimānānusayo bhagavā samaññaṃ anatidhāvanto lokasamaññānurodhena veneyyasantānesu",
  "atk-s0504a:1522_11": "dhammaṃ patiṭṭhapento kevalaṃ tādisassa guṇassa attani vijjamānataṃ paṭijānanto “ahamasmī”ti āha.",
  "atk-s0504a:1522_12": "Brāhmaṇoti bāhitapāpattā brahmassa ca aṇanato brāhmaṇo.",
  "atk-s0504a:1522_13": "Ayañhettha attho –",
  "atk-s0504a:1522_14": "bhikkhave,",
  "atk-s0504a:1522_15": "ahaṃ paramatthato brāhmaṇosmīti.",
  "atk-s0504a:1522_16": "Bhagavā sabbākāraparipuṇṇassa dānasaṃyamādivatasamādānassa niravasesāya tapacariyāya pāraṃ gato sammadeva",
  "atk-s0504a:1522_17": "vusitabrahmacariyavāso sakalavedantagū suvisuddhavijjācaraṇo sabbathā ninhātapāpamalo anuttarassa ariyamaggasaṅkhātassa",
  "atk-s0504a:1522_18": "brāhmaṇassa vattā pavattā,",
  "atk-s0504a:1522_19": "suparisuddhassa ca sāsanabrahmacariyassa pavedetā,",
  "atk-s0504a:1522_20": "tasmā sabbaso bāhitapāpattā brahmassa ca aṇanato kathanato paramatthena brāhmaṇoti vuccati.",
  "atk-s0504a:1523_0": "Iti bhagavā sadevake loke attano anuttaraṃ brāhmaṇabhāvaṃ pavedetvā yāni tāni brāhmaṇadānādīni cha kammāni brāhmaṇassa paññāpenti,",
  "atk-s0504a:1523_1": "tesampi suparisuddhānaṃ ukkaṃsato attani saṃvijjamānataṃ dassetuṃ “yācayogo”tiādimāha.",
  "atk-s0504a:1524_0": "Tattha yācayogoti yācehi yutto.",
  "atk-s0504a:1524_1": "Yācantīti yācā, yācakā,",
  "atk-s0504a:1524_2": "te panettha veneyyā veditabbā.",
  "atk-s0504a:1524_3": "Te hi “desetu,",
  "atk-s0504a:1524_4": "bhante bhagavā, dhammaṃ; desetu, sugato,",
  "atk-s0504a:1524_5": "dhamma”nti bhagavantaṃ upasaṅkamitvā dhammadesanaṃ yācanti.",
  "atk-s0504a:1524_6": "Bhagavā ca tesaṃ icchāvighātaṃ akaronto yathāruci dhammaṃ desento dhammadānaṃ detīti yācayogo,",
  "atk-s0504a:1524_7": "sadā sabbakālaṃ tehi avirahito.",
  "atk-s0504a:1524_8": "Atha vā yācayogoti yācanayoggo,",
  "atk-s0504a:1524_9": "adhippāyapūraṇato yācituṃ yuttoti attho “yājayogo”tipi pāṭho.",
  "atk-s0504a:1524_10": "Tattha yājo vuccati mahādānaṃ,",
  "atk-s0504a:1524_11": "yiṭṭhanti attho.",
  "atk-s0504a:1524_12": "Idha pana dhammadānaṃ veditabbaṃ,",
  "atk-s0504a:1524_13": "yāje niyuttoti yājayogā.",
  "atk-s0504a:1524_14": "Sadāti sabbadā,",
  "atk-s0504a:1524_15": "anavaratappavattasaddhammamahādānoti attho.",
  "atk-s0504a:1524_16": "Atha vā yājena yojetītipi yājayogo.",
  "atk-s0504a:1524_17": "Tividhadānasaṅkhātena yājena satte yathārahaṃ yojeti,",
  "atk-s0504a:1524_18": "tattha dāne niyojetīti attho.",
  "atk-s0504a:1524_19": "“Yājayogo satata”ntipi paṭhanti.",
  "atk-s0504a:1524_20": "Payatapāṇīti parisuddhahattho.",
  "atk-s0504a:1524_21": "Yo hi dānādhimutto āmisadānaṃ dento sakkaccaṃ sahatthena deyyadhammaṃ dātuṃ sadā dhotahatthoyeva hoti,",
  "atk-s0504a:1524_22": "so “payatapāṇī”ti vuccati.",
  "atk-s0504a:1524_23": "Bhagavāpi dhammadānādhimutto sakkaccaṃ sabbakālaṃ dhammadāne yuttappayuttoti katvā vuttaṃ “payatapāṇī”ti.",
  "atk-s0504a:1524_24": "“Sadā”ti ca padaṃ imināpi saddhiṃ yojetabbaṃ “sadā payatapāṇī”ti.",
  "atk-s0504a:1524_25": "Avibhāgena hi satthā veneyyalokassa saddhammadānaṃ sadā sabbakālaṃ pavattento tattha yuttappayutto hutvā viharati.",
  "atk-s0504a:1525_0": "Aparo nayo –",
  "atk-s0504a:1525_1": "yogo vuccati bhāvanā.",
  "atk-s0504a:1525_2": "Yathāha “yogā ve jāyate bhūrī”ti.",
  "atk-s0504a:1525_3": "Tasmā yājayogoti yājabhāvanaṃ,",
  "atk-s0504a:1525_4": "pariccāgabhāvanaṃ anuyuttoti attho.",
  "atk-s0504a:1525_5": "Bhagavā hi abhisambodhito pubbe bodhisattabhūtopi karuṇāsamussāhito anavasesato dānaṃ paribrūhento tattha",
  "atk-s0504a:1525_6": "ukkaṃsapāramippatto hutvā abhisambodhiṃ pāpuṇi,",
  "atk-s0504a:1525_7": "buddho hutvāpi tividhaṃ dānaṃ paribrūhesi visesato dhammadānaṃ,",
  "atk-s0504a:1525_8": "parepi tattha niyojesi.",
  "atk-s0504a:1525_9": "Tathā hi so veneyyayācakānaṃ kassaci saraṇāni adāsi,",
  "atk-s0504a:1525_10": "kassaci pañca sīlāni,",
  "atk-s0504a:1525_11": "kassaci dasa sīlāni,",
  "atk-s0504a:1525_12": "kassaci catupārisuddhisīlaṃ,",
  "atk-s0504a:1525_13": "kassaci dhutadhamme,",
  "atk-s0504a:1525_14": "kassaci cattāri jhānāni,",
  "atk-s0504a:1525_15": "kassaci aṭṭha samāpattiyo,",
  "atk-s0504a:1525_16": "kassaci pañcābhiññāyo,",
  "atk-s0504a:1525_17": "cattāro magge,",
  "atk-s0504a:1525_18": "cattāri sāmaññaphalāni,",
  "atk-s0504a:1525_19": "tisso vijjā,",
  "atk-s0504a:1525_20": "catasso paṭisambhidāti evamādilokiyalokuttarabhedaṃ guṇadhanaṃ dhammadānavasena yathādhippāyaṃ dento",
  "atk-s0504a:1525_21": "pare ca “dethā”ti niyojento pariccāgabhāvanaṃ paribrūhesi.",
  "atk-s0504a:1525_22": "Tena vuttaṃ “pariccāgabhāvanaṃ anuyutto”ti.",
  "atk-s0504a:1526_0": "Payatapāṇīti vā āyatapāṇī,",
  "atk-s0504a:1526_1": "hatthagataṃ kiñci dātuṃ “ehi gaṇhā”ti pasāritahattho viya ācariyamuṭṭhiṃ akatvā saddhammadāne yuttappayuttoti attho.",
  "atk-s0504a:1526_2": "Payatapāṇīti vā ussāhitahattho,",
  "atk-s0504a:1526_3": "āmisadānaṃ dātuṃ ussāhitahattho viya dhammadāne katussāhoti attho.",
  "atk-s0504a:1526_4": "Antimadehadharoti brahmacariyavasena brāhmaṇakaraṇānaṃ dhammānaṃ pāripūriyā pacchimattabhāvadhārī.",
  "atk-s0504a:1526_5": "Avusitavato hi vasalakaraṇānaṃ dhammānaṃ appahānena vasalādisamaññā gati āyatiṃ gabbhaseyyā siyā.",
  "atk-s0504a:1526_6": "Tena bhagavā attano accantavusitabrāhmaṇabhāvaṃ dasseti.",
  "atk-s0504a:1526_7": "Anuttaro bhisakko sallakattoti duttikicchassa vaṭṭadukkharogassa tikicchanato uttamo bhisakko,",
  "atk-s0504a:1526_8": "aññehi anuddharaṇīyānaṃ rāgādisallānaṃ kantanato samucchedavasena samuddharaṇato uttamo sallakantanavejjo.",
  "atk-s0504a:1526_9": "Iminā nippariyāyato brāhmaṇakaraṇānaṃ dhammānaṃ attani patiṭṭhitānaṃ parasantatiyaṃ patiṭṭhāpanena paresampi brāhmaṇakaraṇamāha.",
  "atk-s0504a:1527_0": "Tassa me tumhe puttāti tassa evarūpassa mama tumhe,",
  "atk-s0504a:1527_1": "bhikkhave,",
  "atk-s0504a:1527_2": "puttā atrajā hotha.",
  "atk-s0504a:1527_3": "Orasāti urasi sambandhā.",
  "atk-s0504a:1527_4": "Yathā hi sattānaṃ orasaputtā atrajā visesena pitusantakassa dāyajjassa bhāgino honti,",
  "atk-s0504a:1527_5": "evametepi ariyapuggalā sammāsambuddhassa dhammassavanante ariyāya jātiyā jātā.",
  "atk-s0504a:1527_6": "Tassa santakassa vimuttisukhassa ariyadhammaratanassa ca ekaṃsabhāgiyatāya orasā.",
  "atk-s0504a:1527_7": "Atha vā bhagavato dhammadesanānubhāvena ariyabhūmiṃ okkamamānā okkantā ca ariyasāvakā satthu ure vāyāmajanitābhijātitāya",
  "atk-s0504a:1527_8": "nippariyāyena “orasaputtā”ti vattabbataṃ arahanti.",
  "atk-s0504a:1527_9": "Tathā hi te bhagavatā āsayānusayacariyādhimuttiādivolokanena vajjānucintanena ca hadaye katvā vajjato",
  "atk-s0504a:1527_10": "nivāretvā anavajje patiṭṭhapentena sīlādidhammasarīraposanena saṃvaḍḍhitā.",
  "atk-s0504a:1527_11": "Mukhato jātāti mukhato jātāya dhammadesanāya ariyāya jātiyā jātattā mukhato jātā.",
  "atk-s0504a:1527_12": "Atha vā anaññasādhāraṇato sabbassa kusaladhammassa mukhato pātimokkhato vuṭṭhānagāminivipassanāsaṅkhātato",
  "atk-s0504a:1527_13": "vimokkhamukhato vā ariyamaggajātiyā jātātipi mukhato jātā.",
  "atk-s0504a:1527_14": "Sikkhattayasaṅgahe sāsanadhamme ariyamaggadhamme vā jātāti dhammajā.",
  "atk-s0504a:1527_15": "Teneva dhammena nimmitā māpitāti dhammanimmitā.",
  "atk-s0504a:1527_16": "Satidhammavicayādi dhammadāyādā,",
  "atk-s0504a:1527_17": "na lābhasakkārādi āmisadāyādā,",
  "atk-s0504a:1527_18": "dhammadāyādā no āmisadāyādā hothāti attho.",
  "atk-s0504a:1528_0": "Tattha dhammo duvidho –",
  "atk-s0504a:1528_1": "nippariyāyadhammo,",
  "atk-s0504a:1528_2": "pariyāyadhammoti.",
  "atk-s0504a:1528_3": "Āmisampi duvidhaṃ –",
  "atk-s0504a:1528_4": "nippariyāyāmisaṃ,",
  "atk-s0504a:1528_5": "pariyāyāmisanti. Kathaṃ?",
  "atk-s0504a:1528_6": "Maggaphalanibbānappabhedo hi navavidho lokuttaradhammo nippariyāyadhammo,",
  "atk-s0504a:1528_7": "nibbattitadhammoyeva,",
  "atk-s0504a:1528_8": "na kenaci pariyāyena kāraṇena vā lesena vā dhammo.",
  "atk-s0504a:1528_9": "Yaṃ panidaṃ vivaṭṭūpanissitaṃ kusalaṃ,",
  "atk-s0504a:1528_10": "seyyathidaṃ –",
  "atk-s0504a:1528_11": "idhekacco vivaṭṭaṃ patthento dānaṃ deti,",
  "atk-s0504a:1528_12": "sīlaṃ samādiyati,",
  "atk-s0504a:1528_13": "uposathakammaṃ karoti,",
  "atk-s0504a:1528_14": "gandhamālādīhi vatthupūjaṃ karoti,",
  "atk-s0504a:1528_15": "dhammaṃ suṇāti, deseti,",
  "atk-s0504a:1528_16": "jhānasamāpattiyo nibbatteti,",
  "atk-s0504a:1528_17": "evaṃ karonto anupubbena nippariyāyaṃ amataṃ nibbānaṃ paṭilabhati,",
  "atk-s0504a:1528_18": "ayaṃ pariyāyadhammo.",
  "atk-s0504a:1528_19": "Tathā cīvarādayo cattāro paccayā nippariyāyāmisameva,",
  "atk-s0504a:1528_20": "na aññena pariyāyena vā kāraṇena vā lesena vā āmisaṃ.",
  "atk-s0504a:1528_21": "Yaṃ panidaṃ vaṭṭagāmikusalaṃ,",
  "atk-s0504a:1528_22": "seyyathidaṃ –",
  "atk-s0504a:1528_23": "idhekacco vaṭṭaṃ patthento sampattibhavaṃ icchamāno dānaṃ deti…pe…",
  "atk-s0504a:1528_24": "samāpattiyo nibbatteti,",
  "atk-s0504a:1528_25": "evaṃ karonto anupubbena devamanussasampattiyo paṭilabhati,",
  "atk-s0504a:1528_26": "idaṃ pariyāyāmisaṃ nāma.",
  "atk-s0504a:1529_0": "Tattha nippariyāyadhammopi bhagavatoyeva santako.",
  "atk-s0504a:1529_1": "Bhagavatā hi kathitattā bhikkhū maggaphalanibbānāni adhigacchanti.",
  "atk-s0504a:1529_2": "Vuttañhetaṃ –",
  "atk-s0504a:1530_0": "“So, hi, brāhmaṇa,",
  "atk-s0504a:1530_1": "bhagavā anuppannassa maggassa uppādetā,",
  "atk-s0504a:1530_2": "asañjātassa maggassa sañjanetā…pe…",
  "atk-s0504a:1530_3": "maggānugā ca panetarahi sāvakā viharanti pacchā samannāgatā”ti.",
  "atk-s0504a:1531_0": "“So, hāvuso,",
  "atk-s0504a:1531_1": "bhagavā jānaṃ jānāti,",
  "atk-s0504a:1531_2": "passaṃ passati,",
  "atk-s0504a:1531_3": "cakkhubhūto ñāṇabhūto dhammabhūto brahmabhūto,",
  "atk-s0504a:1531_4": "vattā pavattā,",
  "atk-s0504a:1531_5": "atthassa ninnetā,",
  "atk-s0504a:1531_6": "amatassa dātā,",
  "atk-s0504a:1531_7": "dhammassāmī tathāgato”ti ca.",
  "atk-s0504a:1532_0": "Pariyāyadhammopi bhagavatoyeva santako.",
  "atk-s0504a:1532_1": "Bhagavatā hi kathitattā eva jānanti “vivaṭṭaṃ patthetvā dānaṃ dento…pe…",
  "atk-s0504a:1532_2": "samāpattiyo nibbattento anukkamena amataṃ nibbānaṃ paṭilabhatī”ti.",
  "atk-s0504a:1532_3": "Nippariyāyāmisampi bhagavatoyeva santakaṃ.",
  "atk-s0504a:1532_4": "Bhagavatā hi anuññātattāyeva bhikkhūhi jīvakavatthuṃ ādiṃ katvā paṇītacīvaraṃ laddhaṃ. Yathāha –",
  "atk-s0504a:1533_0": "“Anujānāmi,",
  "atk-s0504a:1533_1": "bhikkhave,",
  "atk-s0504a:1533_2": "gahapaticīvaraṃ.",
  "atk-s0504a:1533_3": "Yo icchati,",
  "atk-s0504a:1533_4": "paṃsukūliko hotu.",
  "atk-s0504a:1533_5": "Yo icchati,",
  "atk-s0504a:1533_6": "gahapaticīvaraṃ sādiyatu.",
  "atk-s0504a:1533_7": "Itarītarenapāhaṃ,",
  "atk-s0504a:1533_8": "bhikkhave,",
  "atk-s0504a:1533_9": "santuṭṭhiṃyeva vaṇṇemī”ti.",
  "atk-s0504a:1534_0": "Evaṃ itarepi paccayā bhagavatā anuññātattā eva bhikkhūhi paribhuñjituṃ laddhā.",
  "atk-s0504a:1534_1": "Pariyāyāmisampi bhagavatoyeva santakaṃ.",
  "atk-s0504a:1534_2": "Bhagavatā hi kathitattā eva jānanti “sampattibhavaṃ patthento dānaṃ datvā sīlaṃ…pe…",
  "atk-s0504a:1534_3": "samāpattiyo nibbattetvā anukkamena pariyāyāmisaṃ dibbasampattiṃ manussasampattiñca paṭilabhatī”ti.",
  "atk-s0504a:1534_4": "Yadeva yasmā nippariyāyadhammopi pariyāyadhammopi nippariyāyāmisampi pariyāyāmisampi bhagavatoyeva santakaṃ,",
  "atk-s0504a:1534_5": "tasmā tattha attano sāmibhāvaṃ dassento tattha ca yaṃ seṭṭhataraṃ accantahitasukhāvahaṃ tattheva ne niyojento evamāha “tassa me tumhe puttā orasā…pe…",
  "atk-s0504a:1534_6": "no āmisadāyādā”ti.",
  "atk-s0504a:1535_0": "Iti bhagavā paripuṇṇavatasamādānaṃ tapacariyaṃ sammadeva vusitabrahmacariyaṃ suvisuddhavijjācaraṇasampannaṃ",
  "atk-s0504a:1535_1": "anavasesavedantapāraguṃ bāhitasabbapāpaṃ satataṃ yācayogaṃ sadevake loke anuttaradakkhiṇeyyabhāvappattaṃ",
  "atk-s0504a:1535_2": "attano paramatthabrāhmaṇabhāvaṃ ariyasāvakānañca attano orasaputtādibhāvaṃ pavedesi.",
  "atk-s0504a:1535_3": "Bhagavā hi “sīhoti kho,",
  "atk-s0504a:1535_4": "bhikkhave,",
  "atk-s0504a:1535_5": "tathāgatassetaṃ adhivacanaṃ arahato sammāsambuddhassā”ti ettha sīhasadisaṃ,",
  "atk-s0504a:1535_6": "“puriso maggakusaloti kho, tissa,",
  "atk-s0504a:1535_7": "tathāgatassetaṃ adhivacana”nti ettha maggadesakapurisasadisaṃ,",
  "atk-s0504a:1535_8": "“rājāhamasmi selā”ti ettha rājasadisaṃ,",
  "atk-s0504a:1535_9": "“bhisakko sallakattoti kho,",
  "atk-s0504a:1535_10": "sunakkhatta,",
  "atk-s0504a:1535_11": "tathāgatassetaṃ adhivacana”nti ettha vejjasadisaṃ,",
  "atk-s0504a:1535_12": "“brāhmaṇoti kho,",
  "atk-s0504a:1535_13": "bhikkhave,",
  "atk-s0504a:1535_14": "tathāgatassetaṃ adhivacana”nti ettha brāhmaṇasadisaṃ attānaṃ kathesi.",
  "atk-s0504a:1535_15": "Idhāpi brāhmaṇa sadisaṃ katvā kathesi.",
  "atk-s0504a:1536_0": "Idāni yehi dānādīhi yuttassa ito bāhirakabrāhmaṇassa brāhmaṇakiccaṃ paripuṇṇaṃ maññanti,",
  "atk-s0504a:1536_1": "tehi attano dānādīnaṃ aggaseṭṭhabhāvaṃ pakāsetuṃ “dvemāni,",
  "atk-s0504a:1536_2": "bhikkhave,",
  "atk-s0504a:1536_3": "dānānī”tiādi āraddhaṃ.",
  "atk-s0504a:1536_4": "Tattha yāgāti mahāyaññā,",
  "atk-s0504a:1536_5": "mahādānānīti attho,",
  "atk-s0504a:1536_6": "yāni “yiṭṭhānī”tipi vuccanti.",
  "atk-s0504a:1536_7": "Tattha velāmadānavessantaradānamahāvijitayaññasadisā āmisayāgā veditabbā,",
  "atk-s0504a:1536_8": "mahāsamayasuttamaṅgalasuttacūḷarāhulovādasuttasamacittasuttadesanādayo dhammayāgā.",
  "atk-s0504a:1536_9": "Sesaṃ heṭṭhā vuttanayameva.",
  "atk-s0504a:1537_0": "Gāthāyaṃ ayajīti adāsi.",
  "atk-s0504a:1537_1": "Amaccharīti sabbamacchariyānaṃ bodhimūleyeva suppahīnattā maccherarahito.",
  "atk-s0504a:1537_2": "Sabbabhūtānukampīti mahākaruṇāya sabbasatte piyaputtaṃ viya anuggaṇhanasīlo.",
  "atk-s0504a:1537_3": "Vuttañhetaṃ –",
  "atk-s0504a:1538_0": "“Vadhake devadatte ca, core aṅgulimālake;",
  "atk-s0504a:1539_0": "Dhanapāle rāhule ceva, samacitto mahāmunī”ti. –",
  "atk-s0504a:1540_0": "Sesaṃ suviññeyyameva.",
  "atk-s0504a:1541_0": "Paṭhamasuttavaṇṇanā niṭṭhitā.",
  "atk-s0504a:1542_0": "2. Sulabhasuttavaṇṇanā",
  "atk-s0504a:1543_0": "101.",
  "atk-s0504a:1543_1": "Dutiye appānīti parittāni.",
  "atk-s0504a:1543_2": "Sulabhānīti sukhena laddhabbāni,",
  "atk-s0504a:1543_3": "yattha katthaci vā sakkā hoti laddhuṃ.",
  "atk-s0504a:1543_4": "Anavajjānīti vajjarahitāni niddosāni āgamanasuddhito kāyamaṇḍanādikilesavatthubhāvābhāvato ca.",
  "atk-s0504a:1543_5": "Tattha sulabhatāya pariyesanadukkhassa abhāvo dassito,",
  "atk-s0504a:1543_6": "appatāya pariharaṇadukkhassapi abhāvo dassito,",
  "atk-s0504a:1543_7": "anavajjatāya agarahitabbatāya bhikkhusāruppabhāvo dassito hoti.",
  "atk-s0504a:1543_8": "Appatāya vā parittāsassa avatthutā,",
  "atk-s0504a:1543_9": "sulabhatāya gedhāya avatthutā,",
  "atk-s0504a:1543_10": "anavajjatāya ādīnavavasena nissaraṇapaññāya vatthutā dassitā hoti.",
  "atk-s0504a:1543_11": "Appatāya vā lābhena na somanassaṃ janayanti,",
  "atk-s0504a:1543_12": "sulabhatāya alābhena na domanassaṃ janayanti,",
  "atk-s0504a:1543_13": "anavajjatāya vippaṭisāranimittaṃ aññāṇupekkhaṃ na janayanti avippaṭisāravatthubhāvato.",
  "atk-s0504a:1544_0": "Paṃsukūlanti rathikāsusānasaṅkārakūṭādīsu yattha katthaci paṃsūnaṃ upari ṭhitattā abbhuggataṭṭhena paṃsukūlaṃ viyāti paṃsukūlaṃ,",
  "atk-s0504a:1544_1": "paṃsu viya kucchitabhāvaṃ ulati gacchatīti paṃsukūlanti evaṃ laddhanāmaṃ rathikādīsu patitanantakāni uccinitvā katacīvaraṃ.",
  "atk-s0504a:1544_2": "Piṇḍiyālopoti jaṅghapiṇḍiyā balena caritvā ghare ghare ālopamattaṃ katvā laddhabhojanaṃ.",
  "atk-s0504a:1544_3": "Rukkhamūlanti vivekānurūpaṃ yaṃkiñci rukkhasamīpaṃ.",
  "atk-s0504a:1544_4": "Pūtimuttanti yaṃkiñci gomuttaṃ.",
  "atk-s0504a:1544_5": "Yathā hi suvaṇṇavaṇṇopi kāyo pūtikāyova evaṃ abhinavampi muttaṃ pūtimuttameva.",
  "atk-s0504a:1544_6": "Tattha keci gomuttabhāvitaṃ haritakīkhaṇḍaṃ “pūtimutta”nti vadanti,",
  "atk-s0504a:1544_7": "pūtibhāvena āpaṇādito vissaṭṭhaṃ chaḍḍitaṃ apariggahitaṃ yaṃkiñci bhesajjaṃ pūtimuttanti adhippetanti apare.",
  "atk-s0504a:1545_0": "Yato khoti paccatte nissakkavacanaṃ,",
  "atk-s0504a:1545_1": "yaṃ khoti vuttaṃ hoti.",
  "atk-s0504a:1545_2": "Tena “tuṭṭho hotī”ti vuttakiriyaṃ parāmasati.",
  "atk-s0504a:1545_3": "Tuṭṭhoti santuṭṭho.",
  "atk-s0504a:1545_4": "Idamassāhanti yvāyaṃ catubbidhena yathāvuttena paccayena appena sulabhena santoso,",
  "atk-s0504a:1545_5": "idaṃ imassa bhikkhuno sīlasaṃvarādīsu aññataraṃ ekaṃ sāmaññaṅgaṃ samaṇabhāvakāraṇanti ahaṃ vadāmi.",
  "atk-s0504a:1545_6": "Santuṭṭhassa hi catupārisuddhisīlaṃ suparipuṇṇaṃ hoti,",
  "atk-s0504a:1545_7": "samathavipassanā ca bhāvanāpāripūriṃ gacchanti.",
  "atk-s0504a:1545_8": "Atha vā sāmaññaṃ nāma ariyamaggo.",
  "atk-s0504a:1545_9": "Tassa saṅkhepato dve aṅgāni – bāhiraṃ,",
  "atk-s0504a:1545_10": "ajjhattikanti.",
  "atk-s0504a:1545_11": "Tattha bāhiraṃ sappurisūpanissayo saddhammassavanañca,",
  "atk-s0504a:1545_12": "ajjhattikaṃ pana yoniso manasikāro dhammānudhammapaṭipatti ca.",
  "atk-s0504a:1545_13": "Tesu yasmā yathārahaṃ dhammānudhammapaṭipattibhūtā tassā mūlabhūtā cete dhammā,",
  "atk-s0504a:1545_14": "yadidaṃ appicchatā santuṭṭhitā pavivittatā asaṃsaṭṭhatā āraddhavīriyatāti evamādayo,",
  "atk-s0504a:1545_15": "tasmā vuttaṃ “idamassāhaṃ aññataraṃ sāmaññaṅganti vadāmī”ti.",
  "atk-s0504a:1546_0": "Gāthāsu senāsanamārabbhāti vihārādiṃ mañcapīṭhādiñca senāsanaṃ nissāya.",
  "atk-s0504a:1546_1": "Cīvaraṃ pānabhojananti nivāsanādicīvaraṃ,",
  "atk-s0504a:1546_2": "ambapānakādipānaṃ,",
  "atk-s0504a:1546_3": "khādanīyabhojanīyādibhuñjitabbavatthuñca ārabbhāti sambandho.",
  "atk-s0504a:1546_4": "Vighāto vihatabhāvo cetodukkhaṃ na hotīti yojanā.",
  "atk-s0504a:1546_5": "Ayañhettha saṅkhepattho –",
  "atk-s0504a:1546_6": "“asukasmiṃ nāma āvāse paccayā sulabhā”ti labhitabbaṭṭhānagamanena vā “mayhaṃ pāpuṇāti na tuyha”nti vivādāpajjanena",
  "atk-s0504a:1546_7": "vā navakammakaraṇādivasena vā senāsanādīni pariyesantānaṃ asantuṭṭhānaṃ icchitalābhādinā yo vighāto cittassa hoti,",
  "atk-s0504a:1546_8": "so tattha santuṭṭhassa na hotīti.",
  "atk-s0504a:1546_9": "Disā nappaṭihaññatīti santuṭṭhiyā cātuddisābhāvena disā nappaṭihanti.",
  "atk-s0504a:1546_10": "Vuttañhetaṃ –",
  "atk-s0504a:1547_0": "“Cātuddiso appaṭigho ca hoti,",
  "atk-s0504a:1548_0": "Santussamāno itarītarenā”ti. ;",
  "atk-s0504a:1549_0": "Yassa hi “asukaṭṭhānaṃ nāma gato cīvarādīni labhissāmī”ti cittaṃ uppajjati,",
  "atk-s0504a:1549_1": "tassa disā paṭihaññati nāma.",
  "atk-s0504a:1549_2": "Yassa pana evaṃ na uppajjati,",
  "atk-s0504a:1549_3": "tassa disā na paṭihaññati nāma.",
  "atk-s0504a:1549_4": "Dhammāti paṭipattidhammā.",
  "atk-s0504a:1549_5": "Sāmaññassānulomikāti samaṇadhammassa samathavipassanābhāvanāya ariyamaggasseva vā anucchavikā appicchatādayo.",
  "atk-s0504a:1549_6": "Adhiggahitāti sabbe te tuṭṭhacittassa santuṭṭhacittena bhikkhunā adhiggahitā paṭipakkhadhamme abhibhavitvā gahitā honti abbhantaragatā,",
  "atk-s0504a:1549_7": "na bāhiragatāti.",
  "atk-s0504a:1550_0": "Dutiyasuttavaṇṇanā niṭṭhitā.",
  "atk-s0504a:1551_0": "3. Āsavakkhayasuttavaṇṇanā",
  "atk-s0504a:1552_0": "102.",
  "atk-s0504a:1552_1": "Tatiye jānatoti jānantassa.",
  "atk-s0504a:1552_2": "Passatoti passantassa.",
  "atk-s0504a:1552_3": "Yadipi imāni dvepi padāni ekatthāni,",
  "atk-s0504a:1552_4": "byañjanameva nānaṃ,",
  "atk-s0504a:1552_5": "evaṃ santepi “jānato”ti ñāṇalakkhaṇaṃ upādāya puggalaṃ niddisati.",
  "atk-s0504a:1552_6": "Jānanalakkhaṇañhi ñāṇaṃ.",
  "atk-s0504a:1552_7": "“Passato”ti ñāṇappabhāvaṃ upādāya.",
  "atk-s0504a:1552_8": "Dassanappabhāvañhi upādāya ñāṇasamaṅgī puggalo cakkhumā viya puggalo cakkhunā rūpāni,",
  "atk-s0504a:1552_9": "ñāṇena vivaṭe dhamme passati.",
  "atk-s0504a:1552_10": "Atha vā jānatoti anubodhañāṇena jānato.",
  "atk-s0504a:1552_11": "Passatoti paṭivedhañāṇena passato.",
  "atk-s0504a:1552_12": "Paṭilomato vā dassanamaggena passato,",
  "atk-s0504a:1552_13": "bhāvanāmaggena jānato.",
  "atk-s0504a:1552_14": "Keci pana “ñātatīraṇapahānapariññāhi jānato,",
  "atk-s0504a:1552_15": "sikhāppattavipassanāya passato”ti vadanti.",
  "atk-s0504a:1552_16": "Atha vā dukkhaṃ pariññābhisamayena jānato,",
  "atk-s0504a:1552_17": "nirodhaṃ sacchikiriyābhisamayena passato.",
  "atk-s0504a:1552_18": "Tadubhaye ca sati pahānabhāvanābhisamayā siddhā eva hontīti catusaccābhisamayo vutto hoti.",
  "atk-s0504a:1552_19": "Yadā cettha vipassanāñāṇaṃ adhippetaṃ,",
  "atk-s0504a:1552_20": "tadā “jānato passato”ti padānaṃ hetuatthadīpanatā daṭṭhabbā.",
  "atk-s0504a:1552_21": "Yadā pana maggañāṇaṃ adhippetaṃ,",
  "atk-s0504a:1552_22": "tadā maggakiccatthadīpanatā.",
  "atk-s0504a:1553_0": "Āsavānaṃ khayanti “jānato,",
  "atk-s0504a:1553_1": "ahaṃ bhikkhave,",
  "atk-s0504a:1553_2": "passato āsavānaṃ khayaṃ vadāmī”ti evamāgate sabbāsavasaṃvarapariyāye “āsavānaṃ khayā anāsavaṃ cetovimutti”ntiādīsu",
  "atk-s0504a:1553_3": "ca suttapadesu āsavānaṃ pahānaṃ accantakkhayo asamuppādo khīṇākāro natthibhāvo “āsavakkhayo”ti vutto.",
  "atk-s0504a:1553_4": "“Āsavānaṃ khayā samaṇo hotī”tiādīsu phalaṃ.",
  "atk-s0504a:1554_0": "“Paravajjānupassissa, niccaṃ ujjhānasaññino;",
  "atk-s0504a:1555_0": "Āsavā tassa vaḍḍhanti, ārā so āsavakkhayā”ti. ; –",
  "atk-s0504a:1556_0": "Ādīsu nibbānaṃ.",
  "atk-s0504a:1557_0": "“Sekhassa sikkhamānassa, ujumaggānusārino;",
  "atk-s0504a:1558_0": "Khayasmiṃ paṭhamaṃ ñāṇaṃ, tato aññā anantarā;",
  "atk-s0504a:1559_0": "Tato aññāvimuttassa, ñāṇaṃ ve hoti tādino”ti. –",
  "atk-s0504a:1560_0": "Evamāgate indriyasutte idha ca maggo “āsavakkhayo”ti vutto.",
  "atk-s0504a:1560_1": "Tasmā yathāvuttanayena jānantassa passantassa ahaṃ ariyamaggādhigamaṃ vadāmīti vuttaṃ hoti.",
  "atk-s0504a:1560_2": "No ajānato no apassatoti yo pana na jānāti na passati,",
  "atk-s0504a:1560_3": "tassa no vadāmīti attho.",
  "atk-s0504a:1560_4": "Etena ye ajānato apassatopi saṃsārasuddhiṃ vadanti,",
  "atk-s0504a:1560_5": "te paṭikkhipati.",
  "atk-s0504a:1560_6": "Purimena vā padadvayena upāyo vutto,",
  "atk-s0504a:1560_7": "iminā anupāyapaṭisedho.",
  "atk-s0504a:1560_8": "Saṅkhepena cettha ñāṇaṃ āsavakkhayakaraṃ,",
  "atk-s0504a:1560_9": "sesaṃ tassa parikkhāroti dasseti.",
  "atk-s0504a:1561_0": "Idāni yaṃ jānato yaṃ passato āsavakkhayo hoti,",
  "atk-s0504a:1561_1": "taṃ dassetuṃ “kiñca,",
  "atk-s0504a:1561_2": "bhikkhave,",
  "atk-s0504a:1561_3": "jānato”ti pucchaṃ ārabhi.",
  "atk-s0504a:1561_4": "Tattha jānanā bahuvidhā.",
  "atk-s0504a:1561_5": "Dabbajātiko eva hi koci bhikkhu chattaṃ kātuṃ jānāti,",
  "atk-s0504a:1561_6": "koci cīvarādīnaṃ aññataraṃ,",
  "atk-s0504a:1561_7": "tassa īdisāni kammāni vattasīse ṭhatvā karontassa sā jānanā “maggaphalānaṃ padaṭṭhānaṃ na hotī”ti na vattabbā.",
  "atk-s0504a:1561_8": "Yo pana sāsane pabbajitvā vejjakammādīni kātuṃ jānāti,",
  "atk-s0504a:1561_9": "tassevaṃ jānato āsavā vaḍḍhantiyeva.",
  "atk-s0504a:1561_10": "Tasmā yaṃ jānato yaṃ passato āsavānaṃ khayo hoti,",
  "atk-s0504a:1561_11": "tadeva dassento āha “idaṃ dukkha”ntiādi.",
  "atk-s0504a:1561_12": "Tattha yaṃ vattabbaṃ catusaccakammaṭṭhānaṃ,",
  "atk-s0504a:1561_13": "taṃ heṭṭhā yonisomanasikārasutte saṅkhepato vuttameva.",
  "atk-s0504a:1562_0": "Tattha pana “yoniso,",
  "atk-s0504a:1562_1": "bhikkhave,",
  "atk-s0504a:1562_2": "bhikkhu manasi karonto akusalaṃ pajahati,",
  "atk-s0504a:1562_3": "kusalaṃ bhāvetī”ti āgatattā “idaṃ dukkhanti yoniso manasi karotī”tiādinā atthavibhāvanā katā.",
  "atk-s0504a:1562_4": "Idha “idaṃ dukkhanti,",
  "atk-s0504a:1562_5": "bhikkhave,",
  "atk-s0504a:1562_6": "jānato passato āsavānaṃ khayo hotī”ti āgatattā “idaṃ dukkhanti pariññāpaṭivedhavasena pariññābhisamayavasena",
  "atk-s0504a:1562_7": "maggañāṇena jānato passato āsavānaṃ khayo hotī”tiādinā nayena yojetabbaṃ.",
  "atk-s0504a:1562_8": "Āsavesu ca paṭhamamaggena diṭṭhāsavo khīyati,",
  "atk-s0504a:1562_9": "tatiyamaggena kāmāsavo,",
  "atk-s0504a:1562_10": "catutthamaggena bhavāsavo avijjāsavo ca khīyatīti veditabbo.",
  "atk-s0504a:1563_0": "Gāthāsu vimuttiñāṇanti vimuttiyaṃ nibbāne phale ca paccavekkhaṇañāṇaṃ.",
  "atk-s0504a:1563_1": "Uttamanti uttamadhammārammaṇattā uttamaṃ.",
  "atk-s0504a:1563_2": "Khaye ñāṇanti āsavānaṃ saṃyojanānañca khaye khayakare ariyamagge ñāṇaṃ.",
  "atk-s0504a:1563_3": "“Khīṇā saṃyojanā iti ñāṇa”nti idhāpi ānetvā sambandhitabbaṃ.",
  "atk-s0504a:1563_4": "Tena pahīnakilesapaccavekkhaṇaṃ dasseti.",
  "atk-s0504a:1563_5": "Evamettha cattāripi paccavekkhaṇañāṇāni vuttāni honti.",
  "atk-s0504a:1563_6": "Avasiṭṭhakilesapaccavekkhaṇā hi idha natthi arahattaphalādhigamassa adhippetattā.",
  "atk-s0504a:1563_7": "Yathā cettha jānato passatoti nibbānādhigamena sammādiṭṭhikiccaṃ adhikaṃ katvā vuttaṃ,",
  "atk-s0504a:1563_8": "evaṃ sammappadhānakiccampi adhikameva icchitabbanti dassento “na tvevidaṃ kusītenā”ti osānagāthamāha.",
  "atk-s0504a:1564_0": "Tattha na tvevidanti na tu eva idaṃ.",
  "atk-s0504a:1564_1": "Tusaddo nipātamattaṃ.",
  "atk-s0504a:1564_2": "Bālenamavijānatāti makāro padasandhikaro.",
  "atk-s0504a:1564_3": "Ayañhettha saṅkhepattho –",
  "atk-s0504a:1564_4": "idaṃ sekkhamaggena asekkhamaggena ca pattabbaṃ abhijjhākāyaganthādisabbaganthānaṃ pamocanaṃ pamocanassa",
  "atk-s0504a:1564_5": "nimittabhūtaṃ nibbānaṃ “idaṃ dukkha”ntiādinā cattāri saccāni yathābhūtaṃ avijānatā tato eva bālena aviddasunā",
  "atk-s0504a:1564_6": "yathā adhigantuṃ na sakkā,",
  "atk-s0504a:1564_7": "evaṃ kusītena nibbīriyenāpi,",
  "atk-s0504a:1564_8": "tasmā tadadhigamāya āraddhavīriyena bhavitabbanti.",
  "atk-s0504a:1564_9": "Tenāha bhagavā “āraddhavīriyassāyaṃ dhammo,",
  "atk-s0504a:1564_10": "no kusītassa”.",
  "atk-s0504a:1565_0": "“Ārambhatha nikkamatha, yuñjatha buddhasāsane;",
  "atk-s0504a:1566_0": "Dhunātha maccuno senaṃ, naḷāgāraṃva kuñjaro”ti. ;",
  "atk-s0504a:1567_0": "Tatiyasuttavaṇṇanā niṭṭhitā.",
  "atk-s0504a:1568_0": "4. Samaṇabrāhmaṇasuttavaṇṇanā",
  "atk-s0504a:1569_0": "103.",
  "atk-s0504a:1569_1": "Catutthe ye hi kecīti ye keci.",
  "atk-s0504a:1569_2": "Idaṃ dukkhanti yathābhūtaṃ nappajānantīti “idaṃ dukkhaṃ,",
  "atk-s0504a:1569_3": "ettakaṃ dukkhaṃ,",
  "atk-s0504a:1569_4": "na ito bhiyyo”ti aviparītaṃ sabhāvasarasalakkhaṇato vipassanāpaññāsahitāya maggapaññāya dukkhasaccaṃ na jānanti na paṭivijjhanti.",
  "atk-s0504a:1569_5": "Sesesupi eseva nayo. Na me te,",
  "atk-s0504a:1569_6": "bhikkhavetiādīsu ayaṃ saṅkhepattho –",
  "atk-s0504a:1569_7": "bhikkhave,",
  "atk-s0504a:1569_8": "catusaccakammaṭṭhānaṃ ananuyuttā pabbajjāmattasamaṇā ceva jātimattabrāhmaṇā ca na mayā te samitapāpasamaṇesu samaṇoti,",
  "atk-s0504a:1569_9": "bāhitapāpabrāhmaṇesu brāhmaṇoti ca sammatā anuññātā. Kasmā?",
  "atk-s0504a:1569_10": "Samaṇakaraṇānaṃ brāhmaṇakaraṇānañca dhammānaṃ abhāvatoti.",
  "atk-s0504a:1569_11": "Tenevāha “na ca pana te āyasmanto”tiādi.",
  "atk-s0504a:1569_12": "Tattha sāmaññatthanti sāmaññasaṅkhātaṃ atthaṃ,",
  "atk-s0504a:1569_13": "cattāri sāmaññaphalānīti attho.",
  "atk-s0504a:1569_14": "Brahmaññatthanti tasseva vevacanaṃ.",
  "atk-s0504a:1569_15": "Apare pana “sāmaññatthanti cattāro ariyamaggā,",
  "atk-s0504a:1569_16": "brahmaññatthanti cattāri ariyaphalānī”ti vadanti.",
  "atk-s0504a:1569_17": "Sesaṃ vuttanayameva.",
  "atk-s0504a:1569_18": "Sukkapakkho vuttavipariyāyena veditabbo.",
  "atk-s0504a:1569_19": "Gāthāsu apubbaṃ natthi.",
  "atk-s0504a:1570_0": "Catutthasuttavaṇṇanā niṭṭhitā.",
  "atk-s0504a:1571_0": "5. Sīlasampannasuttavaṇṇanā",
  "atk-s0504a:1572_0": "104.",
  "atk-s0504a:1572_1": "Pañcame sīlasampannāti ettha sīlaṃ nāma khīṇāsavānaṃ lokiyalokuttarasīlaṃ,",
  "atk-s0504a:1572_2": "tena sampannā samannāgatāti sīlasampannā.",
  "atk-s0504a:1572_3": "Samādhipaññāsupi eseva nayo.",
  "atk-s0504a:1572_4": "Vimutti pana phalavimuttiyeva,",
  "atk-s0504a:1572_5": "vimuttiñāṇadassanaṃ paccavekkhaṇañāṇaṃ.",
  "atk-s0504a:1572_6": "Evamettha sīlādayo tayo lokiyalokuttarā,",
  "atk-s0504a:1572_7": "vimutti lokuttarāva,",
  "atk-s0504a:1572_8": "vimuttiñāṇadassanaṃ lokiyameva.",
  "atk-s0504a:1572_9": "Diṭṭhadhammikasamparāyikaparamatthehi yathārahaṃ pare ovadanti anusāsantīti ovādakā.",
  "atk-s0504a:1572_10": "Viññāpakāti kammāni kammaphalāni ca,",
  "atk-s0504a:1572_11": "viññāpakā,",
  "atk-s0504a:1572_12": "tattha ca “ime dhammā kusalā,",
  "atk-s0504a:1572_13": "ime dhammā akusalā.",
  "atk-s0504a:1572_14": "Ime dhammā sāvajjā,",
  "atk-s0504a:1572_15": "ime dhammā anavajjā”tiādinā kusalādivibhāgato khandhādivibhāgato salakkhaṇato sāmaññalakkhaṇatoti vividhehi nayehi dhammānaṃ ñāpakā avabodhakā.",
  "atk-s0504a:1572_16": "Sandassakāti teyeva dhamme hatthena gahetvā viya parassa paccakkhato dassetāro.",
  "atk-s0504a:1572_17": "Samādapakāti yaṃ sīlādi yehi asamādinnaṃ,",
  "atk-s0504a:1572_18": "tassa samādāpetāro,",
  "atk-s0504a:1572_19": "tattha te patiṭṭhāpetāro.",
  "atk-s0504a:1572_20": "Samuttejakāti evaṃ kusaladhammesu patiṭṭhitānaṃ upari adhicittānuyoge niyojanavasena cittassa sammā uttejakā,",
  "atk-s0504a:1572_21": "yathā visesādhigamo hoti,",
  "atk-s0504a:1572_22": "evaṃ nisāmanavasena tejakā.",
  "atk-s0504a:1572_23": "Sampahaṃsakāti tesaṃ yathāladdhehi upariladdhabbehi ca guṇavisesehi cittassa sammā pahaṃsakā,",
  "atk-s0504a:1572_24": "laddhassādavasena suṭṭhu tosakā.",
  "atk-s0504a:1572_25": "Alaṃsamakkhātāroti alaṃ pariyattaṃ yathāvuttaṃ aparihāpetvā sammadeva anuggahādhippāyena akkhātāro.",
  "atk-s0504a:1573_0": "Atha vā sandassakāti dhammaṃ desentā pavattinivattiyo sabhāvasarasalakkhaṇato sammadeva dassetāro.",
  "atk-s0504a:1573_1": "Samādapakāti citte patiṭṭhāpanavasena tasseva atthassa gāhāpakā.",
  "atk-s0504a:1573_2": "Samuttejakāti tadatthaggahaṇe ussāhajananena sammadeva vodapakā jotakā vā.",
  "atk-s0504a:1573_3": "Sampahaṃsakāti tadatthapaṭipattiyaṃ ānisaṃsadassanena sammadeva pahaṃsakā tosakā.",
  "atk-s0504a:1573_4": "Alaṃsamakkhātāroti samatthā hutvā vuttanayena samakkhātāro.",
  "atk-s0504a:1573_5": "Saddhammassāti paṭivedhasaddhammassa,",
  "atk-s0504a:1573_6": "tividhassāpi vā saddhammassa desetāro.",
  "atk-s0504a:1574_0": "Dassanampahanti dassanampi ahaṃ.",
  "atk-s0504a:1574_1": "Taṃ panetaṃ cakkhudassanaṃ ñāṇadassananti duvidhaṃ.",
  "atk-s0504a:1574_2": "Tattha pasannehi cakkhūhi ariyānaṃ olokanaṃ cakkhudassanaṃ nāma.",
  "atk-s0504a:1574_3": "Ariyabhāvakarānaṃ pana dhammānaṃ ariyabhāvassa ca vipassanāmaggaphalehi adhigamo ñāṇadassanaṃ nāma.",
  "atk-s0504a:1574_4": "Imasmiṃ panatthe cakkhudassanaṃ adhippetaṃ.",
  "atk-s0504a:1574_5": "Ariyānañhi pasannehi cakkhūhi olokanampi sattānaṃ bahūpakārameva.",
  "atk-s0504a:1574_6": "Savananti “asuko nāma khīṇāsavo asukasmiṃ nāma raṭṭhe vā janapade vā gāme vā nigame vā vihāre vā leṇe vā vasatī”ti kathentānaṃ sotena savanaṃ,",
  "atk-s0504a:1574_7": "etampi bahūpakārameva.",
  "atk-s0504a:1574_8": "Upasaṅkamananti “dānaṃ vā dassāmi,",
  "atk-s0504a:1574_9": "pañhaṃ vā pucchissāmi,",
  "atk-s0504a:1574_10": "dhammaṃ vā sossāmi,",
  "atk-s0504a:1574_11": "sakkāraṃ vā karissāmī”ti evarūpena cittena ariyānaṃ upasaṅkamanaṃ.",
  "atk-s0504a:1574_12": "Payirupāsananti pañhapayirupāsanaṃ,",
  "atk-s0504a:1574_13": "ariyānaṃ guṇe sutvā te upasaṅkamitvā nimantetvā dānaṃ vā datvā vattaṃ vā katvā “kiṃ, bhante,",
  "atk-s0504a:1574_14": "kusala”ntiādinā nayena pañhapucchananti attho.",
  "atk-s0504a:1574_15": "Veyyāvaccādikaraṇaṃ payirupāsanaṃyeva.",
  "atk-s0504a:1574_16": "Anussaraṇanti rattiṭṭhānadivāṭṭhānesu nisinnassa “idāni ariyā gumbaleṇamaṇḍapādīsu jhānavipassanāmaggaphalasukhehi",
  "atk-s0504a:1574_17": "vītināmentī”ti tesaṃ dibbavihārādiguṇavisesārammaṇaṃ anussaraṇaṃ.",
  "atk-s0504a:1574_18": "Yo vā tesaṃ santikā ovādo laddho hoti,",
  "atk-s0504a:1574_19": "taṃ āvajjitvā “imasmiṃ ṭhāne sīlaṃ kathitaṃ,",
  "atk-s0504a:1574_20": "imasmiṃ samādhi,",
  "atk-s0504a:1574_21": "imasmiṃ vipassanā,",
  "atk-s0504a:1574_22": "imasmiṃ maggo,",
  "atk-s0504a:1574_23": "imasmiṃ phala”nti evaṃ anussaraṇaṃ.",
  "atk-s0504a:1575_0": "Anupabbajjanti ariyesu cittaṃ pasādetvā gharā nikkhamma tesaṃ santike pabbajjaṃ.",
  "atk-s0504a:1575_1": "Ariyesu hi cittaṃ pasādetvā tesaṃyeva santike pabbajitvā tesaṃyeva ovādānusāsaniṃ paccāsīsamānassa caratopi pabbajjā anupabbajjā nāma,",
  "atk-s0504a:1575_2": "aññesaṃ santike ovādānusāsaniṃ paccāsīsamānassa caratopi pabbajjā anupabbajjā nāma,",
  "atk-s0504a:1575_3": "ariyesu pasādena aññattha pabbajitvā ariyānaṃ santike ovādānusāsaniṃ paccāsīsamānassa caratopi pabbajjā anupabbajjāva.",
  "atk-s0504a:1575_4": "Aññesu pana pasādena aññesaṃyeva santike pabbajitvā aññesaṃyeva ovādānusāsaniṃ paccāsīsamānassa carato pabbajjā anupabbajjā nāma na hoti.",
  "atk-s0504a:1575_5": "Vuttanayena pabbajitesu pana mahākassapattherassa tāva anupabbajjaṃ pabbajitā satasahassamattā ahesuṃ,",
  "atk-s0504a:1575_6": "tathā therasseva saddhivihārikassa candaguttattherassa,",
  "atk-s0504a:1575_7": "tassāpi saddhivihārikassa sūriyaguttattherassa,",
  "atk-s0504a:1575_8": "tassāpi saddhivihārikassa assaguttattherassa,",
  "atk-s0504a:1575_9": "tassāpi saddhivihārikassa yonakadhammarakkhitattherassa.",
  "atk-s0504a:1575_10": "Tassa pana saddhivihāriko asokarañño kaniṭṭhabhātā tissatthero nāma ahosi.",
  "atk-s0504a:1575_11": "Tassa anupabbajjaṃ pabbajitā aḍḍhateyyakoṭisaṅkhā ahesuṃ.",
  "atk-s0504a:1575_12": "Dīpappasādakamahāmahindattherassa pana anupabbajitānaṃ gaṇanaparicchedo natthi.",
  "atk-s0504a:1575_13": "Yāvajjadivasā laṅkādīpe satthari pasādena pabbajantā mahāmahindattherasseva anupabbajjanti nāma.",
  "atk-s0504a:1576_0": "Idāni yena kāraṇena tesaṃ ariyānaṃ dassanādi bahūpakāranti vuttaṃ,",
  "atk-s0504a:1576_1": "taṃ dassetuṃ “tathārūpe”tiādimāha.",
  "atk-s0504a:1576_2": "Tattha tathārūpeti tādise sīlādiguṇasampanne ariye.",
  "atk-s0504a:1576_3": "Yasmā dassanasavanānussaraṇāni upasaṅkamanapayirupāsanaṭṭhānāni,",
  "atk-s0504a:1576_4": "tasmā tāni anāmasitvā upasaṅkamanapayirupāsanāniyeva dassetuṃ “sevato bhajato payirupāsato”ti vuttaṃ.",
  "atk-s0504a:1576_5": "Dassanasavanānussaraṇato hi ariyesu uppannasaddho te upasaṅkamitvā payirupāsitvā pañhaṃ pucchitvā laddhasavanānuttariyo",
  "atk-s0504a:1576_6": "aparipūre sīlādiguṇe paripūressatīti.",
  "atk-s0504a:1576_7": "Tathā hi vuttaṃ “saddhājāto upasaṅkamati,",
  "atk-s0504a:1576_8": "upasaṅkamanto payirupāsatī”tiādi.",
  "atk-s0504a:1577_0": "Tattha sevatoti vattapaṭivattakaraṇavasena kālena kālaṃ upasaṅkamato.",
  "atk-s0504a:1577_1": "Bhajatoti sampiyāyanabhattivasena bhajato.",
  "atk-s0504a:1577_2": "Payirupāsatoti pañhapucchanena paṭipattianukaraṇena ca payirupāsatoti tiṇṇaṃ padānaṃ atthavibhāgo dīpetabbo.",
  "atk-s0504a:1577_3": "Vimuttiñāṇadassanassa pāripūri ekūnavīsatimassa paccavekkhaṇañāṇassa uppattiyā veditabbā.",
  "atk-s0504a:1578_0": "Evarūpā ca te,",
  "atk-s0504a:1578_1": "bhikkhave,",
  "atk-s0504a:1578_2": "bhikkhūtiādīsu ye yathāvuttaguṇasamannāgamena evarūpā edisā bhinnasabbakilesā bhikkhū,",
  "atk-s0504a:1578_3": "te diṭṭhadhammikādihitesu sattānaṃ niyojanavasena anusāsanato satthārotipi vuccanti.",
  "atk-s0504a:1578_4": "Jātikantārādinittharaṇato satthavāhātipi,",
  "atk-s0504a:1578_5": "rāgādiraṇānaṃ jahanato jahāpanato ca raṇañjahātipi,",
  "atk-s0504a:1578_6": "avijjātamassa vinodanato vinodāpanato ca tamonudātipi,",
  "atk-s0504a:1578_7": "saparasantānesu paññāālokapaññāobhāsapaññāpajjotānaṃ karaṇena nibbattanena ālokādikarātipi,",
  "atk-s0504a:1578_8": "tathā ñāṇukkāñāṇappabhādhammukkādhammappabhānaṃ dhāraṇena karaṇena ca ukkādhārātipi,",
  "atk-s0504a:1578_9": "pabhaṅkarātipi,",
  "atk-s0504a:1578_10": "ārakattā kilesehi,",
  "atk-s0504a:1578_11": "anaye na iriyanato,",
  "atk-s0504a:1578_12": "aye ca iriyanato paresaṃ tathābhāvahetubhāvato,",
  "atk-s0504a:1578_13": "sadevakena lokena araṇīyato ariyātipi,",
  "atk-s0504a:1578_14": "paññācakkhudhammacakkhūnaṃ sātisayapaṭilābhena cakkhumantotipi vuccanti.",
  "atk-s0504a:1579_0": "Gāthāsu pāmojjakaraṇaṃ ṭhānanti nirāmisassa pamodassa nibbattakaṃ ṭhānaṃ kāraṇaṃ.",
  "atk-s0504a:1579_1": "Etanti idāni vattabbanidassanaṃ sandhāya vadati.",
  "atk-s0504a:1579_2": "Vijānatanti saṃkilesavodāne yāthāvato jānantānaṃ.",
  "atk-s0504a:1579_3": "Bhāvitattānanti bhāvitasabhāvānaṃ,",
  "atk-s0504a:1579_4": "kāyabhāvanādīhi bhāvitasantānānanti attho.",
  "atk-s0504a:1579_5": "Dhammajīvinanti micchājīvaṃ pahāya dhammena ñāyena jīvikakappanato,",
  "atk-s0504a:1579_6": "dhammena vā ñāyena attabhāvassa pavattanato,",
  "atk-s0504a:1579_7": "samāpattibahulatāya vā aggaphaladhammena jīvanato dhammajīvinaṃ.",
  "atk-s0504a:1579_8": "Ayañhettha saṅkhepattho –",
  "atk-s0504a:1579_9": "yadidaṃ bhāvitattānaṃ pariniṭṭhitasamādhipaññābhāvanānaṃ tato eva dhammajīvinaṃ ariyānaṃ dassanaṃ.",
  "atk-s0504a:1579_10": "Etaṃ avippaṭisāranimittānaṃ sīlādīnaṃ pāripūrihetubhāvato vijānataṃ sappaññajātikānaṃ ekanteneva pītipāmojjakāraṇanti.",
  "atk-s0504a:1580_0": "Idāni taṃ tassa kāraṇabhāvaṃ dassetuṃ “te jotayantī”ti osānagāthādvayamāha.",
  "atk-s0504a:1580_1": "Tattha teti te bhāvitattā dhammajīvino ariyā.",
  "atk-s0504a:1580_2": "Jotayantīti pakāsayanti.",
  "atk-s0504a:1580_3": "Bhāsayantīti saddhammobhāsena lokaṃ pabhāsayanti,",
  "atk-s0504a:1580_4": "dhammaṃ desentīti attho.",
  "atk-s0504a:1580_5": "Yesanti yesaṃ ariyānaṃ.",
  "atk-s0504a:1580_6": "Sāsananti ovādaṃ.",
  "atk-s0504a:1580_7": "Sammadaññāyāti pubbabhāgañāṇehi sammadeva jānitvā.",
  "atk-s0504a:1580_8": "Sesaṃ vuttanayameva.",
  "atk-s0504a:1581_0": "Pañcamasuttavaṇṇanā niṭṭhitā.",
  "atk-s0504a:1582_0": "6. Taṇhuppādasuttavaṇṇanā",
  "atk-s0504a:1583_0": "105.",
  "atk-s0504a:1583_1": "Chaṭṭhe taṇhuppādāti ettha uppajjati etesūti uppādā.",
  "atk-s0504a:1583_2": "Kā uppajjati? Taṇhā.",
  "atk-s0504a:1583_3": "Taṇhāya uppādā taṇhuppādā,",
  "atk-s0504a:1583_4": "taṇhāvatthūni taṇhākāraṇānīti attho.",
  "atk-s0504a:1583_5": "Yatthāti yesu nimittabhūtesu.",
  "atk-s0504a:1583_6": "Uppajjamānāti uppajjanasīlā.",
  "atk-s0504a:1583_7": "Cīvarahetūti “kattha manāpaṃ cīvaraṃ labhissāmī”ti cīvarakāraṇā uppajjati.",
  "atk-s0504a:1583_8": "Sesapadesupi eseva nayo.",
  "atk-s0504a:1583_9": "Itibhavābhavahetūti ettha pana itīti nidassanatthe nipāto.",
  "atk-s0504a:1583_10": "Yathā cīvarādihetu,",
  "atk-s0504a:1583_11": "evaṃ bhavābhavahetupīti attho.",
  "atk-s0504a:1583_12": "Bhavābhavāti cettha paṇītappaṇītāni sappinavanītādīni adhippetāni bhavati ārogyaṃ etenāti katvā.",
  "atk-s0504a:1583_13": "“Sampattibhavesu paṇītappaṇītataro bhavābhavo”tipi vadanti.",
  "atk-s0504a:1583_14": "Bhavoti vā sampatti,",
  "atk-s0504a:1583_15": "abhavoti vipatti.",
  "atk-s0504a:1583_16": "Bhavoti vuḍḍhi,",
  "atk-s0504a:1583_17": "abhavoti hāni.",
  "atk-s0504a:1583_18": "Taṃ nimittañca taṇhā uppajjatīti vuttaṃ “bhavābhavahetu vā”ti.",
  "atk-s0504a:1584_0": "Gāthā heṭṭhā vuttatthā eva.",
  "atk-s0504a:1584_1": "Apica taṇhādutiyoti taṇhāsahāyo.",
  "atk-s0504a:1584_2": "Ayañhi satto anamatagge saṃsāravaṭṭe saṃsaranto na ekakova saṃsarati,",
  "atk-s0504a:1584_3": "taṇhaṃ pana dutiyikaṃ sahāyikaṃ labhitvāva saṃsarati.",
  "atk-s0504a:1584_4": "Tathā hi taṃ papātapātaṃ acintetvā madhugaṇhanakaluddakaṃ viya anekādīnavākulesupi bhavesu ānisaṃsameva dassentī anatthajāle sā paribbhamāpeti.",
  "atk-s0504a:1584_5": "Etamādīnavaṃ ñatvāti etaṃ atītānāgatapaccuppannesu khandhesu itthabhāvaññathābhāvasaññitaṃ ādīnavaṃ jānitvā.",
  "atk-s0504a:1584_6": "Taṇhaṃ dukkhassa sambhavanti “taṇhā cāyaṃ vaṭṭadukkhassa sambhavo pabhavo kāraṇa”nti jānitvā.",
  "atk-s0504a:1584_7": "Ettāvatā ca ekassa bhikkhuno vipassanaṃ vaḍḍhetvā arahattuppatti dassitā.",
  "atk-s0504a:1584_8": "Idāni taṃ khīṇāsavaṃ thomento “vītataṇho”tiādimāha.",
  "atk-s0504a:1584_9": "Yaṃ panettha avuttaṃ,",
  "atk-s0504a:1584_10": "taṃ heṭṭhā vuttanayameva.",
  "atk-s0504a:1585_0": "Chaṭṭhasuttavaṇṇanā niṭṭhitā.",
  "atk-s0504a:1586_0": "7. Sabrahmakasuttavaṇṇanā",
  "atk-s0504a:1587_0": "106.",
  "atk-s0504a:1587_1": "Sattame sabrahmakānīti saseṭṭhakāni.",
  "atk-s0504a:1587_2": "Yesanti yesaṃ kulānaṃ.",
  "atk-s0504a:1587_3": "Puttānanti puttehi pūjitasaddayogena hi idaṃ karaṇatthe sāmivacanaṃ.",
  "atk-s0504a:1587_4": "Ajjhāgāreti sake ghare.",
  "atk-s0504a:1587_5": "Pūjitā hontīti yaṃ ghare atthi,",
  "atk-s0504a:1587_6": "tena paṭijaggitā manāpena ceva kāyikavācasikena ca paccupaṭṭhitā honti.",
  "atk-s0504a:1587_7": "Iti mātāpitupūjakāni kulāni “sabrahmakānī”ti pasaṃsitvā uparipi nesaṃ pasaṃsanīyataṃ dassento “sapubbadevatānī”tiādimāha.",
  "atk-s0504a:1588_0": "Tattha brahmātiādīni tesaṃ brahmādibhāvasādhanatthaṃ vuttāni.",
  "atk-s0504a:1588_1": "Tatrāyamatthavibhāvanā –",
  "atk-s0504a:1588_2": "brahmāti seṭṭhādhivacanaṃ.",
  "atk-s0504a:1588_3": "Yathā hi brahmuno catasso bhāvanā avijahitā honti mettā, karuṇā, muditā,",
  "atk-s0504a:1588_4": "upekkhāti,",
  "atk-s0504a:1588_5": "evaṃ mātāpitūnaṃ puttesu catasso bhāvanā avijahitā honti.",
  "atk-s0504a:1588_6": "Tā tasmiṃ tasmiṃ kāle veditabbā –",
  "atk-s0504a:1588_7": "kucchigatasmiñhi dārake “kadā na kho puttakaṃ arogaṃ paripuṇṇaṅgapaccaṅgaṃ passissāmā”ti mātāpitūnaṃ mettacittaṃ uppajjati.",
  "atk-s0504a:1588_8": "Yadā panesa mando uttānaseyyako ūkāhi vā maṅkulehi vā daṭṭho dukkhaseyyāya vā pīḷito parodati viravati,",
  "atk-s0504a:1588_9": "tadāssa saddaṃ sutvā mātāpitūnaṃ kāruññaṃ uppajjati.",
  "atk-s0504a:1588_10": "Ādhāvitvā vidhāvitvā kīḷanakāle pana lobhanīyavayasmiṃ vā ṭhitakāle dārakaṃ oloketvā mātāpitūnaṃ cittaṃ",
  "atk-s0504a:1588_11": "sappimaṇḍe pakkhittasatavihatakappāsapicupaṭalaṃ viya mudukaṃ āmoditaṃ pamoditaṃ,",
  "atk-s0504a:1588_12": "tadā nesaṃ muditā labbhati.",
  "atk-s0504a:1588_13": "Yadā pana tesaṃ putto dārabharaṇaṃ paccupaṭṭhapetvā pāṭiyekkaṃ agāraṃ ajjhāvasati,",
  "atk-s0504a:1588_14": "tadā mātāpitūnaṃ “sakkoti dāni no puttako attano dhammatāya jīvitu”nti majjhattabhāvo uppajjati.",
  "atk-s0504a:1588_15": "Evaṃ tasmiṃ kāle upekkhā labbhati.",
  "atk-s0504a:1588_16": "Evaṃ mātāpitūnaṃ puttesu yathākālaṃ catubbidhassapi brahmavihārassa labbhanato brahmasadisavuttitāya vuttaṃ “brahmāti,",
  "atk-s0504a:1588_17": "bhikkhave,",
  "atk-s0504a:1588_18": "mātāpitūnaṃ etaṃ adhivacana”nti.",
  "atk-s0504a:1589_0": "Pubbadevatāti ettha devā nāma tividhā –",
  "atk-s0504a:1589_1": "sammutidevā,",
  "atk-s0504a:1589_2": "upapattidevā,",
  "atk-s0504a:1589_3": "visuddhidevāti.",
  "atk-s0504a:1589_4": "Tesu sammutidevā nāma rājāno khattiyā.",
  "atk-s0504a:1589_5": "Te hi “devo,",
  "atk-s0504a:1589_6": "devī”ti loke voharīyanti,",
  "atk-s0504a:1589_7": "devā viya lokassa niggahānuggahasamatthā ca honti.",
  "atk-s0504a:1589_8": "Upapattidevā nāma cātumahārājikato paṭṭhāya yāva bhavaggā uppannā sattā.",
  "atk-s0504a:1589_9": "Visuddhidevā nāma khīṇāsavā sabbakilesavisuddhito.",
  "atk-s0504a:1589_10": "Tatrāyaṃ vacanattho – dibbanti, kīḷanti, laḷanti,",
  "atk-s0504a:1589_11": "jotanti paṭipakkhaṃ jayanti vāti devā.",
  "atk-s0504a:1589_12": "Tesu sabbaseṭṭhā visuddhidevā.",
  "atk-s0504a:1589_13": "Yathā te bālajanehi kataṃ aparādhaṃ agaṇetvā ekanteneva tesaṃ anatthahāniṃ atthuppattiñca ākaṅkhantāva",
  "atk-s0504a:1589_14": "yathāvuttabrahmavihārayogena atthāya hitāya sukhāya paṭipajjanti,",
  "atk-s0504a:1589_15": "dakkhiṇeyyatāya ca tesaṃ kārānaṃ mahapphalataṃ mahānisaṃsatañca āvahanti;",
  "atk-s0504a:1589_16": "evameva mātāpitaropi puttānaṃ aparādhaṃ agaṇetvā ekanteneva tesaṃ anatthahāniṃ atthuppattiñca ākaṅkhantā",
  "atk-s0504a:1589_17": "vuttanayeneva catubbidhassapi brahmavihārassa labbhanato atthāya hitāya sukhāya paṭipajjantā paramadakkhiṇeyyā",
  "atk-s0504a:1589_18": "hutvā attani katānaṃ kārānaṃ mahapphalataṃ mahānisaṃsatañca āvahanti.",
  "atk-s0504a:1589_19": "Sabbadevehi ca paṭhamaṃ tesaṃ upakāravantatāya te āditoyeva devā.",
  "atk-s0504a:1589_20": "Tesañhi vasena te paṭhamaṃ aññe deve “devā”ti jānanti ārādhenti payirupāsanti,",
  "atk-s0504a:1589_21": "ārādhanavidhiṃ ñatvā tathā paṭipajjantā tassā paṭipattiyā phalaṃ adhigacchanti,",
  "atk-s0504a:1589_22": "tasmā te pacchādevā nāma.",
  "atk-s0504a:1589_23": "Tena vuttaṃ “pubbadevatāti,",
  "atk-s0504a:1589_24": "bhikkhave,",
  "atk-s0504a:1589_25": "mātāpitūnaṃ etaṃ adhivacana”nti.",
  "atk-s0504a:1590_0": "Pubbācariyāti paṭhamaācariyā.",
  "atk-s0504a:1590_1": "Mātāpitaro hi putte sikkhāpentā atitaruṇakālato paṭṭhāya “evaṃ nisīda,",
  "atk-s0504a:1590_2": "evaṃ gaccha,",
  "atk-s0504a:1590_3": "evaṃ tiṭṭha,",
  "atk-s0504a:1590_4": "evaṃ saya,",
  "atk-s0504a:1590_5": "evaṃ khāda,",
  "atk-s0504a:1590_6": "evaṃ bhuñja,",
  "atk-s0504a:1590_7": "ayaṃ te ‘tātā’ti vattabbo,",
  "atk-s0504a:1590_8": "ayaṃ ‘bhātikā’ti,",
  "atk-s0504a:1590_9": "ayaṃ ‘bhaginī’ti,",
  "atk-s0504a:1590_10": "idaṃ nāma kātuṃ vaṭṭati,",
  "atk-s0504a:1590_11": "idaṃ na vaṭṭati,",
  "atk-s0504a:1590_12": "asukaṃ nāma upasaṅkamituṃ vaṭṭati,",
  "atk-s0504a:1590_13": "asukaṃ nāma na vaṭṭatī”ti gāhenti sikkhāpenti.",
  "atk-s0504a:1590_14": "Aparabhāge aññe ācariyāpi sippaṃ muddaṃ gaṇananti evamādiṃ sikkhāpenti,",
  "atk-s0504a:1590_15": "aññe saraṇāni denti,",
  "atk-s0504a:1590_16": "sīlesu patiṭṭhāpenti,",
  "atk-s0504a:1590_17": "pabbājenti,",
  "atk-s0504a:1590_18": "dhammaṃ uggaṇhāpenti,",
  "atk-s0504a:1590_19": "upasampādenti,",
  "atk-s0504a:1590_20": "sotāpattimaggādīni pāpenti.",
  "atk-s0504a:1590_21": "Iti sabbepi te pacchāācariyā nāma.",
  "atk-s0504a:1590_22": "Mātāpitaro pana sabbapaṭhamaṃ.",
  "atk-s0504a:1590_23": "Tenāha “pubbācariyāti,",
  "atk-s0504a:1590_24": "bhikkhave,",
  "atk-s0504a:1590_25": "mātāpitūnaṃ etaṃ adhivacana”nti.",
  "atk-s0504a:1591_0": "Āhuneyyāti ānetvā hunitabbanti āhunaṃ,",
  "atk-s0504a:1591_1": "dūratopi ānetvā phalavisesaṃ ākaṅkhantena guṇavantesu dātabbānaṃ annapānavatthacchādanādīnaṃ etaṃ nāmaṃ,",
  "atk-s0504a:1591_2": "upakārakhettatāya taṃ āhunaṃ arahantīti āhuneyyā.",
  "atk-s0504a:1591_3": "Tena vuttaṃ “āhuneyyāti,",
  "atk-s0504a:1591_4": "bhikkhave,",
  "atk-s0504a:1591_5": "mātāpitūnaṃ etaṃ adhivacana”nti.",
  "atk-s0504a:1592_0": "Idāni tesaṃ brahmādibhāve kāraṇaṃ dassetuṃ “taṃ kissa hetu?",
  "atk-s0504a:1592_1": "Bahukārā”tiādi vuttaṃ.",
  "atk-s0504a:1592_2": "Taṃ kissa hetūti taṃ mātāpitūnaṃ brahmādiadhivacanaṃ kena kāraṇenāti ceti attho.",
  "atk-s0504a:1592_3": "Bahukārāti bahūpakārā.",
  "atk-s0504a:1592_4": "Āpādakāti jīvitassa āpādakā, pālakā.",
  "atk-s0504a:1592_5": "Puttānañhi mātāpitūhi jīvitaṃ āpāditaṃ pālitaṃ ghaṭitaṃ anuppabandhena pavattitaṃ sampāditaṃ.",
  "atk-s0504a:1592_6": "Posakāti hatthapāde vaḍḍhetvā hadayalohitaṃ pāyetvā posetāro.",
  "atk-s0504a:1592_7": "Imassa lokassa dassetāroti puttānaṃ imasmiṃ loke iṭṭhāniṭṭhārammaṇadassanaṃ nāma mātāpitaro nissāya jātanti te nesaṃ imassa lokassa dassetāro nāma.",
  "atk-s0504a:1592_8": "Iti tesaṃ bahukārattaṃ brahmādibhāvassa kāraṇaṃ dassitaṃ,",
  "atk-s0504a:1592_9": "yena putto mātāpitūnaṃ lokiyena upakārena kenaci pariyāyena pariyantaṃ paṭikāraṃ kātuṃ na samatthoyeva.",
  "atk-s0504a:1592_10": "Sace hi putto “mātāpitūnaṃ upakārassa paccupakāraṃ karissāmī”ti uṭṭhāya samuṭṭhāya vāyamanto dakkhiṇe aṃsakūṭe mātaraṃ,",
  "atk-s0504a:1592_11": "itarasmiṃ pitaraṃ ṭhapetvā vassasatāyuko sakalaṃ vassasatampi parihareyya catūhi paccayehi ucchādanaparimaddananhāpanasambāhanādīhi",
  "atk-s0504a:1592_12": "ca yathāruci upaṭṭhahanto tesaṃ muttakarīsampi ajigucchanto,",
  "atk-s0504a:1592_13": "na ettāvatā puttena mātāpitūnaṃ paṭikāro kato hoti aññatra saddhādiguṇavisese patiṭṭhāpanā.",
  "atk-s0504a:1592_14": "Vuttañhetaṃ bhagavatā –",
  "atk-s0504a:1593_0": "“Dvinnāhaṃ,",
  "atk-s0504a:1593_1": "bhikkhave,",
  "atk-s0504a:1593_2": "na suppaṭikāraṃ vadāmi.",
  "atk-s0504a:1593_3": "Katamesaṃ dvinnaṃ?",
  "atk-s0504a:1593_4": "Mātu ca pitu ca. Ekena,",
  "atk-s0504a:1593_5": "bhikkhave,",
  "atk-s0504a:1593_6": "aṃsena mātaraṃ parihareyya,",
  "atk-s0504a:1593_7": "ekena aṃsena pitaraṃ parihareyya vassasatāyuko vassasatajīvī,",
  "atk-s0504a:1593_8": "so ca nesaṃ ucchādanaparimaddananhāpanasambāhanena,",
  "atk-s0504a:1593_9": "te ca tattheva muttakarīsaṃ cajeyyuṃ, na tveva,",
  "atk-s0504a:1593_10": "bhikkhave,",
  "atk-s0504a:1593_11": "mātāpitūnaṃ kataṃ vā hoti paṭikataṃ vā.",
  "atk-s0504a:1593_12": "Imissā ca,",
  "atk-s0504a:1593_13": "bhikkhave,",
  "atk-s0504a:1593_14": "mahāpathaviyā pahūtarattaratanāya mātāpitaro issariyādhipacce rajje patiṭṭhāpeyya, na tveva,",
  "atk-s0504a:1593_15": "bhikkhave,",
  "atk-s0504a:1593_16": "mātāpitūnaṃ kataṃ vā hoti paṭikataṃ vā.",
  "atk-s0504a:1593_17": "Taṃ kissa hetu? Bahukārā,",
  "atk-s0504a:1593_18": "bhikkhave,",
  "atk-s0504a:1593_19": "mātāpitaro puttānaṃ āpādakā posakā imassa lokassa dassetāro.",
  "atk-s0504a:1594_0": "“Yo ca kho,",
  "atk-s0504a:1594_1": "bhikkhave,",
  "atk-s0504a:1594_2": "mātāpitaro assaddhe saddhāsampadāya samādapeti niveseti patiṭṭhāpeti.",
  "atk-s0504a:1594_3": "Dussīle sīlasampadāya,",
  "atk-s0504a:1594_4": "maccharino cāgasampadāya,",
  "atk-s0504a:1594_5": "duppaññe paññāsampadāya samādapeti niveseti patiṭṭhāpeti.",
  "atk-s0504a:1594_6": "Ettāvatā kho,",
  "atk-s0504a:1594_7": "bhikkhave,",
  "atk-s0504a:1594_8": "mātāpitūnaṃ katañca hoti paṭikatañcā”ti.",
  "atk-s0504a:1595_0": "Tathā –",
  "atk-s0504a:1596_0": "“Mātāpituupaṭṭhānaṃ, puttadārassa saṅgaho”ti; ;",
  "atk-s0504a:1597_0": "“Mātāpituupaṭṭhānaṃ, bhikkhave, paṇḍitapaññatta”nti ca –",
  "atk-s0504a:1598_0": "Evamādīni mātāpitūnaṃ puttassa bahūpakārabhāvasādhakāni suttāni daṭṭhabbāni.",
  "atk-s0504a:1599_0": "Gāthāsu vuccareti vuccanti kathīyanti.",
  "atk-s0504a:1599_1": "Pajāya anukampakāti paresaṃ pāṇaṃ chinditvāpi attano santakaṃ yaṃkiñci cajitvāpi attano pajaṃ paṭijagganti gopayanti,",
  "atk-s0504a:1599_2": "tasmā pajāya attano puttānaṃ anukampakā anuggāhakā.",
  "atk-s0504a:1600_0": "Namasseyyāti sāyaṃ pātaṃ upaṭṭhānaṃ gantvā “idaṃ mayhaṃ uttamaṃ puññakkhetta”nti namakkāraṃ kareyya.",
  "atk-s0504a:1600_1": "Sakkareyyāti sakkārena paṭimāneyya.",
  "atk-s0504a:1600_2": "Idāni taṃ sakkāraṃ dassento “annenā”tiādimāha.",
  "atk-s0504a:1600_3": "Tattha annenāti yāgubhattakhādanīyena.",
  "atk-s0504a:1600_4": "Pānenāti aṭṭhavidhapānena.",
  "atk-s0504a:1600_5": "Vatthenāti nivāsanapārupanena.",
  "atk-s0504a:1600_6": "Sayanenāti mañcapīṭhabhisibimbohanādinā sayanena.",
  "atk-s0504a:1600_7": "Ucchādanenāti duggandhaṃ paṭivinodetvā sugandhakaraṇucchādanena.",
  "atk-s0504a:1600_8": "Nhānenāti sītakāle uṇhodakena,",
  "atk-s0504a:1600_9": "uṇhakāle sītodakena gattāni parisiñcitvā nhāpanena.",
  "atk-s0504a:1600_10": "Pādānaṃ dhovanena cāti uṇhodakasītodakehi pādadhovanena ceva telamakkhanena ca.",
  "atk-s0504a:1601_0": "Tāya naṃ pāricariyāyāti ettha nanti nipātamattaṃ,",
  "atk-s0504a:1601_1": "yathāvuttaparicaraṇena.",
  "atk-s0504a:1601_2": "Atha vā pāricariyāyāti bharaṇakiccakaraṇakulavaṃsapatiṭṭhāpanādinā pañcavidhaupaṭṭhānena.",
  "atk-s0504a:1601_3": "Vuttañhetaṃ –",
  "atk-s0504a:1602_0": "“Pañcahi kho,",
  "atk-s0504a:1602_1": "gahapatiputta,",
  "atk-s0504a:1602_2": "ṭhānehi puttena puratthimā disā mātāpitaro paccupaṭṭhātabbā ‘bhato ne bharissāmi,",
  "atk-s0504a:1602_3": "kiccaṃ nesaṃ karissāmi,",
  "atk-s0504a:1602_4": "kulavaṃsaṃ ṭhapessāmi,",
  "atk-s0504a:1602_5": "dāyajjaṃ paṭipajjissāmi.",
  "atk-s0504a:1602_6": "Atha vā pana nesaṃ petānaṃ kālakatānaṃ dakkhiṇamanuppadassāmī’ti.",
  "atk-s0504a:1602_7": "Imehi kho,",
  "atk-s0504a:1602_8": "gahapatiputta,",
  "atk-s0504a:1602_9": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi puttaṃ anukampanti –",
  "atk-s0504a:1602_10": "pāpā nivārenti,",
  "atk-s0504a:1602_11": "kalyāṇe nivesenti,",
  "atk-s0504a:1602_12": "sippaṃ sikkhāpenti,",
  "atk-s0504a:1602_13": "patirūpena dārena saṃyojenti,",
  "atk-s0504a:1602_14": "samaye dāyajjaṃ niyyādentī”ti.",
  "atk-s0504a:1603_0": "Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya vā niyojetvā upaṭṭhahati,",
  "atk-s0504a:1603_1": "ayaṃ mātāpituupaṭṭhākānaṃ aggoti veditabbo.",
  "atk-s0504a:1603_2": "Sā panāyaṃ pāricariyā puttassa ubhayalokahitasukhāvahāti dassento “idheva naṃ pasaṃsanti,",
  "atk-s0504a:1603_3": "pecca sagge pamodatī”ti āha.",
  "atk-s0504a:1603_4": "Tattha idhāti imasmiṃ loke.",
  "atk-s0504a:1603_5": "Mātāpituupaṭṭhākañhi puggalaṃ paṇḍitamanussā tattha pāricariyāya pasaṃsanti vaṇṇenti thomenti,",
  "atk-s0504a:1603_6": "tassa ca diṭṭhānugatiṃ āpajjantā sayampi attano mātāpitūsu tathā paṭipajjitvā mahantaṃ puññaṃ pasavanti.",
  "atk-s0504a:1603_7": "Peccāti paralokaṃ gantvā sagge ṭhito mātāpitupaṭṭhāko dibbasampattīhi modati pamodati abhinandatīti.",
  "atk-s0504a:1604_0": "Sattamasuttavaṇṇanā niṭṭhitā.",
  "atk-s0504a:1605_0": "8. Bahukārasuttavaṇṇanā",
  "atk-s0504a:1606_0": "107.",
  "atk-s0504a:1606_1": "Aṭṭhame brāhmaṇagahapatikāti brāhmaṇā ceva gahapatikā ca.",
  "atk-s0504a:1606_2": "Ṭhapetvā brāhmaṇe ye keci agāraṃ ajjhāvasantā idha gahapatikāti veditabbā.",
  "atk-s0504a:1606_3": "Yeti aniyamato niddiṭṭhaparāmasanaṃ.",
  "atk-s0504a:1606_4": "Voti upayogabahuvacanaṃ.",
  "atk-s0504a:1606_5": "Ayañhettha saṅkhepattho –",
  "atk-s0504a:1606_6": "bhikkhave,",
  "atk-s0504a:1606_7": "tumhākaṃ bahūpakārā brāhmaṇagahapatikā,",
  "atk-s0504a:1606_8": "ye brāhmaṇā ceva sesaagārikā ca “tumhe eva amhākaṃ puññakkhettaṃ,",
  "atk-s0504a:1606_9": "yattha mayaṃ uddhaggikaṃ dakkhiṇaṃ patiṭṭhāpema sovaggikaṃ sukhavipākaṃ saggasaṃvattanika”nti cīvarādīhi paccayehi patiupaṭṭhitāti.",
  "atk-s0504a:1607_0": "Evaṃ “āmisadānena āmisasaṃvibhāgena āmisānuggahena gahaṭṭhā bhikkhūnaṃ upakāravanto”ti dassetvā idāni",
  "atk-s0504a:1607_1": "dhammadānena dhammasaṃvibhāgena dhammānuggahena bhikkhūnampi tesaṃ upakāravantataṃ dassetuṃ “tumhepi,",
  "atk-s0504a:1607_2": "bhikkhave,”tiādi vuttaṃ,",
  "atk-s0504a:1607_3": "taṃ vuttanayameva.",
  "atk-s0504a:1608_0": "Iminā kiṃ kathitaṃ?",
  "atk-s0504a:1608_1": "Piṇḍāpacāyanaṃ nāma kathitaṃ.",
  "atk-s0504a:1608_2": "Ayañhettha adhippāyo –",
  "atk-s0504a:1608_3": "bhikkhave,",
  "atk-s0504a:1608_4": "yasmā ime brāhmaṇagahapatikā neva tumhākaṃ ñātakā, na mittā,",
  "atk-s0504a:1608_5": "na iṇaṃ vā dhārenti,",
  "atk-s0504a:1608_6": "atha kho “ime samaṇā sammaggatā sammā paṭipannā,",
  "atk-s0504a:1608_7": "ettha no kārā mahapphalā bhavissanti mahānisaṃsā”ti phalavisesaṃ ākaṅkhantā tumhe cīvarādīhi upaṭṭhahanti.",
  "atk-s0504a:1608_8": "Tasmā taṃ tesaṃ adhippāyaṃ paripūrentā appamādena sampādetha,",
  "atk-s0504a:1608_9": "dhammadesanāpi vo kārakānaṃyeva sobhati,",
  "atk-s0504a:1608_10": "ādeyyā ca hoti,",
  "atk-s0504a:1608_11": "na itaresanti evaṃ sammāpaṭipattiyaṃ appamādo karaṇīyoti.",
  "atk-s0504a:1609_0": "Evamidaṃ,",
  "atk-s0504a:1609_1": "bhikkhavetiādīsu ayaṃ saṅkhepattho –",
  "atk-s0504a:1609_2": "bhikkhave,",
  "atk-s0504a:1609_3": "evaṃ iminā vuttappakārena gahaṭṭhapabbajitehi āmisadānadhammadānavasena aññamaññaṃ sannissāya kāmādivasena",
  "atk-s0504a:1609_4": "catubbidhassapi oghassa nittharaṇatthāya sakalassapi vaṭṭadukkhassa sammadeva pariyosānakaraṇāya uposathasīlaniyamādivasena",
  "atk-s0504a:1609_5": "catupārisuddhisīlādivasena vā idaṃ sāsanabrahmacariyaṃ maggabrahmacariyañca vussati carīyatīti.",
  "atk-s0504a:1610_0": "Gāthāsu sāgārāti gahaṭṭhā.",
  "atk-s0504a:1610_1": "Anagārāti pariccattaagārā pabbajitā.",
  "atk-s0504a:1610_2": "Ubho aññoññanissitāti te ubhopi aññamaññasannissitā.",
  "atk-s0504a:1610_3": "Sāgārā hi anagārānaṃ dhammadānasannissitā,",
  "atk-s0504a:1610_4": "anagārā ca sāgārānaṃ paccayadānasannissitā.",
  "atk-s0504a:1610_5": "Ārādhayantīti sādhenti sampādenti.",
  "atk-s0504a:1610_6": "Saddhammanti paṭipattisaddhammaṃ paṭivedhasaddhammañca.",
  "atk-s0504a:1610_7": "Tattha yaṃ uttamaṃ,",
  "atk-s0504a:1610_8": "taṃ dassento āha “yogakkhemaṃ anuttara”nti arahattaṃ nibbānañca.",
  "atk-s0504a:1610_9": "Sāgāresūti sāgārehi,",
  "atk-s0504a:1610_10": "nissakke idaṃ bhummavacanaṃ,",
  "atk-s0504a:1610_11": "sāgārānaṃ vā santike.",
  "atk-s0504a:1610_12": "Paccayanti vuttāvasesaṃ duvidhaṃ paccayaṃ piṇḍapātaṃ bhesajjañca.",
  "atk-s0504a:1610_13": "Parissayavinodananti utuparissayādiparissayaharaṇaṃ vihārādiāvasathaṃ.",
  "atk-s0504a:1610_14": "Sugatanti sammā paṭipannaṃ kalyāṇaputhujjanena saddhiṃ aṭṭhavidhaṃ ariyapuggalaṃ.",
  "atk-s0504a:1610_15": "Sāvako hi idha sugatoti adhippeto.",
  "atk-s0504a:1610_16": "Gharamesinoti gharaṃ esino,",
  "atk-s0504a:1610_17": "gehe ṭhatvā gharāvāsaṃ vasantā bhogūpakaraṇāni ceva gahaṭṭhasīlādīni ca esanasīlāti attho.",
  "atk-s0504a:1610_18": "Saddahāno arahatanti arahantānaṃ ariyānaṃ vacanaṃ,",
  "atk-s0504a:1610_19": "tesaṃ vā sammāpaṭipattiṃ saddahantā.",
  "atk-s0504a:1610_20": "“Addhā ime sammā paṭipannā,",
  "atk-s0504a:1610_21": "yathā ime kathenti,",
  "atk-s0504a:1610_22": "tathā paṭipajjantānaṃ sā paṭipatti saggamokkhasampattiyā saṃvattatī”ti abhisaddahantāti attho.",
  "atk-s0504a:1610_23": "“Saddahantā”tipi pāṭho.",
  "atk-s0504a:1610_24": "Ariyapaññāyāti suvisuddhapaññāya.",
  "atk-s0504a:1610_25": "Jhāyinoti ārammaṇalakkhaṇūpanijjhānavasena duvidhenapi jhānena jhāyino.",
  "atk-s0504a:1611_0": "Idha dhammaṃ caritvānāti imasmiṃ attabhāve,",
  "atk-s0504a:1611_1": "imasmiṃ vā sāsane lokiyalokuttarasukhassa maggabhūtaṃ sīlādidhammaṃ paṭipajjitvā yāva parinibbānaṃ na pāpuṇanti,",
  "atk-s0504a:1611_2": "tāvadeva sugatigāmino.",
  "atk-s0504a:1611_3": "Nandinoti pītisomanassayogena nandanasīlā.",
  "atk-s0504a:1611_4": "Keci pana “dhammaṃ caritvāna magganti sotāpattimaggaṃ pāpuṇitvā”ti vadanti.",
  "atk-s0504a:1611_5": "Devalokasminti chabbidhepi kāmāvacaradevaloke.",
  "atk-s0504a:1611_6": "Modanti kāmakāminoti yathicchitavatthunipphattito kāmakāmino kāmavanto hutvā pamodantīti.",
  "atk-s0504a:1612_0": "Aṭṭhamasuttavaṇṇanā niṭṭhitā.",
  "atk-s0504a:1613_0": "9. Kuhasuttavaṇṇanā",
  "atk-s0504a:1614_0": "108.",
  "atk-s0504a:1614_1": "Navame kuhāti sāmantajappanādinā kuhanavatthunā kuhakā,",
  "atk-s0504a:1614_2": "asantaguṇasambhāvanicchāya kohaññaṃ katvā paresaṃ vimhāpakāti attho.",
  "atk-s0504a:1614_3": "Thaddhāti kodhena ca mānena ca thaddhamānasā.",
  "atk-s0504a:1614_4": "“Kodhano hoti upāyāsabahulo,",
  "atk-s0504a:1614_5": "appampi vutto samāno abhisajjati kuppati byāpajjati patitthīyatī”ti evaṃ vuttena kodhena ca,",
  "atk-s0504a:1614_6": "“dubbaco hoti dovacassakaraṇehi dhammehi samannāgato akkhamo appadakkhiṇaggāhī anusāsani”nti evaṃ vuttena dovacassena ca,",
  "atk-s0504a:1614_7": "“jātimado,",
  "atk-s0504a:1614_8": "gottamado,",
  "atk-s0504a:1614_9": "sippamado,",
  "atk-s0504a:1614_10": "ārogyamado,",
  "atk-s0504a:1614_11": "yobbanamado,",
  "atk-s0504a:1614_12": "jīvitamado”ti evaṃ vuttena jātimadādibhedena madena ca garukātabbesu garūsu paramanipaccakāraṃ akatvā",
  "atk-s0504a:1614_13": "ayosalākaṃ gilitvā ṭhitā viya anonatā hutvā vicaraṇakā.",
  "atk-s0504a:1614_14": "Lapāti upalāpakā micchājīvavasena kulasaṅgāhakā paccayatthaṃ payuttavācāvasena nippesikatāvasena ca lapakāti vā attho.",
  "atk-s0504a:1615_0": "Siṅgīti “tattha katamaṃ siṅgaṃ?",
  "atk-s0504a:1615_1": "Yaṃ siṅgaṃ siṅgāratā cāturatā cāturiyaṃ parikkhattatā pārikkhattiya”nti evaṃ vuttehi siṅgasadisehi pākaṭakilesehi samannāgatā.",
  "atk-s0504a:1615_2": "Unnaḷāti uggatanaḷā,",
  "atk-s0504a:1615_3": "naḷasadisaṃ tucchamānaṃ ukkhipitvā vicaraṇakā.",
  "atk-s0504a:1615_4": "Asamāhitāti cittekaggatāmattassāpi alābhino. Na me te,",
  "atk-s0504a:1615_5": "bhikkhave,",
  "atk-s0504a:1615_6": "bhikkhū māmakāti te mayhaṃ bhikkhū mama santakā na honti.",
  "atk-s0504a:1615_7": "Meti idaṃ padaṃ attānaṃ uddissa pabbajitattā bhagavatā vuttaṃ.",
  "atk-s0504a:1615_8": "Yasmā pana te kuhanādiyogato na sammā paṭipannā,",
  "atk-s0504a:1615_9": "tasmā “na māmakā”ti vuttā.",
  "atk-s0504a:1615_10": "Apagatāti yadipi te mama sāsane pabbajitā,",
  "atk-s0504a:1615_11": "yathānusiṭṭhaṃ pana appaṭipajjanato apagatā eva imasmā dhammavinayā,",
  "atk-s0504a:1615_12": "ito te suvidūravidūre ṭhitāti dasseti.",
  "atk-s0504a:1615_13": "Vuttañhetaṃ –",
  "atk-s0504a:1616_0": "“Nabhañca dūre pathavī ca dūre,",
  "atk-s0504a:1617_0": "Pāraṃ samuddassa tadāhu dūre;",
  "atk-s0504a:1618_0": "Tato have dūrataraṃ vadanti,",
  "atk-s0504a:1619_0": "Satañca dhammaṃ asatañca rājā”ti. ;",
  "atk-s0504a:1620_0": "Vuddhiṃ virūḷhiṃ vepullaṃ āpajjantīti sīlādiguṇehi vaḍḍhanavasena vuddhiṃ,",
  "atk-s0504a:1620_1": "tattha niccalabhāvena virūḷhiṃ,",
  "atk-s0504a:1620_2": "sabbattha patthaṭabhāvena sīlādidhammakkhandhapāripūriyā vepullaṃ.",
  "atk-s0504a:1620_3": "Na ca te kuhādisabhāvā bhikkhū āpajjanti,",
  "atk-s0504a:1620_4": "na ca pāpuṇantīti attho.",
  "atk-s0504a:1620_5": "Te kho me,",
  "atk-s0504a:1620_6": "bhikkhave,",
  "atk-s0504a:1620_7": "bhikkhū māmakāti idhāpi meti attānaṃ uddissa pabbajitattā vadati,",
  "atk-s0504a:1620_8": "sammā paṭipannattā pana “māmakā”ti āha.",
  "atk-s0504a:1620_9": "Vuttavipariyāyena sukkapakkho veditabbo.",
  "atk-s0504a:1620_10": "Tattha yāva arahattamaggā virūhanti nāma,",
  "atk-s0504a:1620_11": "arahattaphale pana sampatte virūḷhiṃ vepullaṃ āpannā nāma.",
  "atk-s0504a:1620_12": "Gāthā suviññeyyā eva.",
  "atk-s0504a:1621_0": "Navamasuttavaṇṇanā niṭṭhitā.",
  "atk-s0504a:1622_0": "10. Nadīsotasuttavaṇṇanā",
  "atk-s0504a:1623_0": "109.",
  "atk-s0504a:1623_1": "Dasame seyyathāpīti opammadassanatthe nipāto,",
  "atk-s0504a:1623_2": "yathā nāmāti attho.",
  "atk-s0504a:1623_3": "Nadiyā sotena ovuyheyyāti sīghasotāya hārahāriniyā nadiyā udakavegena heṭṭhato vuyheyya adho hariyetha.",
  "atk-s0504a:1623_4": "Piyarūpasātarūpenāti piyasabhāvena sātasabhāvena ca kāraṇabhūtena,",
  "atk-s0504a:1623_5": "tassaṃ nadiyaṃ tassā vā paratīre maṇisuvaṇṇādi aññaṃ vā piyavatthu vittūpakaraṇaṃ atthi,",
  "atk-s0504a:1623_6": "taṃ gahessāmīti nadiyaṃ patitvā sotena avakaḍḍheyya.",
  "atk-s0504a:1623_7": "Kiñcāpīti anujānanaasambhāvanatthe nipāto.",
  "atk-s0504a:1623_8": "Kiṃ anujānāti,",
  "atk-s0504a:1623_9": "kiṃ na sambhāveti?",
  "atk-s0504a:1623_10": "Tena purisena adhippetassa piyavatthussa tattha atthibhāvaṃ anujānāti,",
  "atk-s0504a:1623_11": "tathāgamanaṃ pana ādīnavavantatāya na sambhāveti.",
  "atk-s0504a:1623_12": "Idaṃ vuttaṃ hoti – ambho, purisa,",
  "atk-s0504a:1623_13": "yadipi tayā adhippetaṃ piyavatthu tattha upalabbhati,",
  "atk-s0504a:1623_14": "evaṃ gamane pana ayamādīnavo,",
  "atk-s0504a:1623_15": "yaṃ tvaṃ heṭṭhā rahadaṃ patvā maraṇaṃ maraṇamattaṃ vā dukkhaṃ pāpuṇeyyāsīti.",
  "atk-s0504a:1624_0": "Atthi cettha heṭṭhā rahadoti etissā nadiyā heṭṭhā anusotabhāge ativiya gambhīravitthato eko mahāsaro atthi.",
  "atk-s0504a:1624_1": "So ca samantato vātābhighātasamuṭṭhitāhi maṇimayapabbatakūṭasannibhāhi mahatīhi ūmīhi vīcīhi saūmi,",
  "atk-s0504a:1624_2": "visamesu bhūmippadesesu savegaṃ anupakkhandantena imissā tāva nadiyā mahoghena tahiṃ tahiṃ āvaṭṭamānavipulajalatāya",
  "atk-s0504a:1624_3": "balavāmukhasadisehi saha āvaṭṭehīti sāvaṭṭo.",
  "atk-s0504a:1624_4": "Taṃ rahadaṃ otiṇṇasatteyeva attano nibaddhāmisagocare katvā ajjhāvasantena ativiya bhayānakadassanena ghoracetasā dakarakkhasena sagaho sarakkhaso,",
  "atk-s0504a:1624_5": "caṇḍamacchamakarādinā vā sagaho,",
  "atk-s0504a:1624_6": "yathāvuttarakkhasena sarakkhaso.",
  "atk-s0504a:1625_0": "Yanti evaṃ sappaṭibhayaṃ yaṃ rahadaṃ.",
  "atk-s0504a:1625_1": "Ambho purisāti ālapanaṃ.",
  "atk-s0504a:1625_2": "Maraṇaṃ vā nigacchasīti tāhi vā ūmīhi ajjhotthaṭo,",
  "atk-s0504a:1625_3": "tesu vā āvaṭṭesu nipatito sīsaṃ ukkhipituṃ asakkonto tesaṃ vā caṇḍamacchamakarādīnaṃ mukhe nipatito.",
  "atk-s0504a:1625_4": "Tassa vā dakarakkhasassa hatthaṃ gato maraṇaṃ vā gamissasi,",
  "atk-s0504a:1625_5": "atha vā pana āyusese sati tato muccitvā apagacchanto tehi ūmiādīhi janitaghaṭṭitavasena maraṇamattaṃ maraṇappamāṇaṃ dukkhaṃ nigacchasi.",
  "atk-s0504a:1625_6": "Paṭisotaṃ vāyameyyāti so pubbe anusotaṃ vuyhamāno tassa purisassa vacanaṃ sutvā “anattho kira me upaṭṭhito,",
  "atk-s0504a:1625_7": "maccumukhe kirāhaṃ parivattāmī”ti uppannabalavabhayo sambhamanto diguṇaṃ katvā ussāhaṃ hatthehi ca pādehi ca vāyameyya tareyya,",
  "atk-s0504a:1625_8": "na cireneva tīraṃ sampāpuṇeyya.",
  "atk-s0504a:1626_0": "Atthassa viññāpanāyāti catusaccapaṭivedhānukūlassa atthassa sambodhanāya upamā katā.",
  "atk-s0504a:1626_1": "Ayañcettha atthoti ayameva idāni vuccamāno idha mayā adhippeto upameyyattho,",
  "atk-s0504a:1626_2": "yassa viññāpanāya upamā āhaṭā.",
  "atk-s0504a:1627_0": "Taṇhāyetaṃ adhivacananti ettha catūhi ākārehi taṇhāya sotasadisatā veditabbā anukkamaparivuḍḍhito anuppabandhato osīdāpanato duruttaraṇato ca.",
  "atk-s0504a:1627_1": "Yathā hi upari mahāmeghe abhippavuṭṭhe udakaṃ pabbatakandarapadarasākhāyo pūretvā tato bhassitvā kusubbhe",
  "atk-s0504a:1627_2": "pūretvā tato bhassitvā kunnadiyo pūretvā tato mahānadiyo pakkhanditvā ekoghaṃ hutvā pavattamānaṃ “nadīsoto”ti vuccati,",
  "atk-s0504a:1627_3": "evameva ajjhattikabāhirādivasena anekabhedesu rūpādīsu ārammaṇesu lobho uppajjitvā anukkamena parivuḍḍhiṃ gacchanto “taṇhāsoto”ti vuccati,",
  "atk-s0504a:1627_4": "yathā ca nadīsoto āgamanato yāva samuddappatti,",
  "atk-s0504a:1627_5": "tāva sati vicchedapaccayābhāve avicchijjamāno anuppabandhena pavattati,",
  "atk-s0504a:1627_6": "evaṃ taṇhāsotopi āgamanato paṭṭhāya asati vicchedapaccaye avicchijjamāno apāyasamuddābhimukho anuppabandhena pavattati.",
  "atk-s0504a:1627_7": "Yathā pana nadīsoto tadantogadhe satte osīdāpeti,",
  "atk-s0504a:1627_8": "sīsaṃ ukkhipituṃ na deti,",
  "atk-s0504a:1627_9": "maraṇaṃ vā maraṇamattaṃ vā dukkhaṃ pāpeti,",
  "atk-s0504a:1627_10": "evaṃ taṇhāsotopi attano sotantogate satte osīdāpeti,",
  "atk-s0504a:1627_11": "paññāsīsaṃ ukkhipituṃ na deti,",
  "atk-s0504a:1627_12": "kusalamūlacchedanena saṃkilesadhammasamāpajjanena ca maraṇaṃ vā maraṇamattaṃ vā dukkhaṃ pāpeti.",
  "atk-s0504a:1628_0": "Yathā ca nadiyā soto mahoghabhāvena pavattamāno uḷumpaṃ vā nāvaṃ vā bandhituṃ netuñca chekaṃ purisaṃ",
  "atk-s0504a:1628_1": "nissāya paratīraṃ gantuṃ ajjhāsayaṃ katvā tajjaṃ vāyāmaṃ karontena taritabbo,",
  "atk-s0504a:1628_2": "na yena vā tena vāti duruttaro,",
  "atk-s0504a:1628_3": "evaṃ taṇhāsotopi kāmoghabhavoghabhūto sīlasaṃvaraṃ pūretuṃ samathavipassanāsu kammaṃ kātuṃ “nipakena",
  "atk-s0504a:1628_4": "arahattaṃ pāpuṇissāmī”ti ajjhāsayaṃ samuṭṭhāpetvā kalyāṇamitte nissāya samathavipassanānāvaṃ abhiruhitvā",
  "atk-s0504a:1628_5": "sammāvāyāmaṃ karontena taritabbo,",
  "atk-s0504a:1628_6": "na yena vā tena vāti duruttaro.",
  "atk-s0504a:1628_7": "Evaṃ anukkamaparivuḍḍhito anuppabandhato osīdāpanato duruttaraṇatoti catūhi ākārehi taṇhāya nadīsotasadisatā veditabbā.",
  "atk-s0504a:1629_0": "Piyarūpaṃ sātarūpanti piyajātikaṃ piyasabhāvaṃ piyarūpaṃ,",
  "atk-s0504a:1629_1": "madhurajātikaṃ madhurasabhāvaṃ sātarūpaṃ,",
  "atk-s0504a:1629_2": "iṭṭhasabhāvanti attho.",
  "atk-s0504a:1629_3": "Channetanti channaṃ etaṃ.",
  "atk-s0504a:1629_4": "Ajjhattikānanti ettha “evaṃ mayaṃ attāti gahaṇaṃ gamissāmā”ti iminā viya adhippāyena attānaṃ adhikāraṃ katvā pavattānīti ajjhattikāni.",
  "atk-s0504a:1629_5": "Tattha gocarajjhattaṃ,",
  "atk-s0504a:1629_6": "niyakajjhattaṃ,",
  "atk-s0504a:1629_7": "visayajjhattaṃ,",
  "atk-s0504a:1629_8": "ajjhattajjhattanti catubbidhaṃ ajjhattaṃ.",
  "atk-s0504a:1629_9": "Tesu “ajjhattarato samāhito”ti evamādīsu vuttaṃ idaṃ gocarajjhattaṃ nāma.",
  "atk-s0504a:1629_10": "“Ajjhattaṃ sampasādana”nti āgataṃ idaṃ niyakajjhattaṃ nāma.",
  "atk-s0504a:1629_11": "“Sabbanimittānaṃ amanasikārā ajjhattaṃ suññataṃ upasampajja viharatī”ti evamāgataṃ idaṃ visayajjhattaṃ nāma.",
  "atk-s0504a:1629_12": "“Ajjhattikā dhammā,",
  "atk-s0504a:1629_13": "bāhirā dhammā”ti ettha vuttaṃ ajjhattaṃ ajjhattajjhattaṃ nāma.",
  "atk-s0504a:1629_14": "Idhāpi etadeva adhippetaṃ,",
  "atk-s0504a:1629_15": "tasmā ajjhattāniyeva ajjhattikāni.",
  "atk-s0504a:1629_16": "Atha vā yathāvutteneva atthena “ajjhattā dhammā,",
  "atk-s0504a:1629_17": "bahiddhā dhammā”tiādīsu viya tesu ajjhattesu bhavāni ajjhattikāni,",
  "atk-s0504a:1629_18": "cakkhādīni.",
  "atk-s0504a:1629_19": "Tesaṃ ajjhattikānaṃ.",
  "atk-s0504a:1630_0": "Āyatanānanti ettha āyatanato,",
  "atk-s0504a:1630_1": "āyānaṃ tananato,",
  "atk-s0504a:1630_2": "āyatassa ca nayanato āyatanānīti.",
  "atk-s0504a:1630_3": "Cakkhādīsu hi taṃtaṃdvāravatthukā cittacetasikā dhammā sakena sakena anubhavanādinā kiccena āyatanti uṭṭhahanti ghaṭanti vāyamanti,",
  "atk-s0504a:1630_4": "te ca āyabhūte dhamme etāni tanonti vitthārenti,",
  "atk-s0504a:1630_5": "yañca anamatagge saṃsāre pavattaṃ ativiya āyataṃ vaṭṭadukkhaṃ,",
  "atk-s0504a:1630_6": "taṃ nayanti pavattenti.",
  "atk-s0504a:1630_7": "Iti sabbathāpime dhammā āyatanato,",
  "atk-s0504a:1630_8": "āyānaṃ tananato,",
  "atk-s0504a:1630_9": "āyatassa ca nayanato āyatanānīti vuccanti.",
  "atk-s0504a:1630_10": "Apica nivāsaṭṭhānaṭṭhena,",
  "atk-s0504a:1630_11": "ākaraṭṭhena,",
  "atk-s0504a:1630_12": "samosaraṇaṭṭhānaṭṭhena,",
  "atk-s0504a:1630_13": "sañjātidesaṭṭhena,",
  "atk-s0504a:1630_14": "kāraṇaṭṭhena ca āyatanaṃ veditabbaṃ.",
  "atk-s0504a:1630_15": "Tathā hi loke “issarāyatanaṃ devāyatana”ntiādīsu nivāsaṭṭhānaṃ āyatananti vuccati.",
  "atk-s0504a:1630_16": "“Suvaṇṇāyatanaṃ rajatāyatana”ntiādīsu ākaro.",
  "atk-s0504a:1630_17": "Sāsane pana “manorame āyatane,",
  "atk-s0504a:1630_18": "sevanti naṃ vihaṅgamā”tiādīsu samosaraṇaṭṭhānaṃ.",
  "atk-s0504a:1630_19": "“Dakkhiṇāpatho gunnaṃ āyatana”ntiādīsu sañjātideso.",
  "atk-s0504a:1630_20": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ āyatananti vuccati.",
  "atk-s0504a:1630_21": "Cakkhādīsu ca te te cittacetasikā dhammā nivasanti tadāyattavuttitāyāti cakkhādayo tesaṃ nivāsaṭṭhānaṃ.",
  "atk-s0504a:1630_22": "Tattha ca te ākiṇṇā tannissitattāti te nesaṃ ākaro,",
  "atk-s0504a:1630_23": "samosaraṇaṭṭhānañca tattha vatthudvārabhāvena samosaraṇato,",
  "atk-s0504a:1630_24": "sañjātideso ca tannissayabhāvena tesaṃ tattheva uppattito,",
  "atk-s0504a:1630_25": "kāraṇañca tadabhāve tesaṃ abhāvatoti.",
  "atk-s0504a:1630_26": "Iti nivāsaṭṭhānaṭṭhena,",
  "atk-s0504a:1630_27": "ākaraṭṭhena,",
  "atk-s0504a:1630_28": "samosaraṇaṭṭhānaṭṭhena,",
  "atk-s0504a:1630_29": "sañjātidesaṭṭhena,",
  "atk-s0504a:1630_30": "kāraṇaṭṭhenāti imehi kāraṇehi cakkhādīni āyatanānīti vuccanti.",
  "atk-s0504a:1630_31": "Tena vuttaṃ “channetaṃ ajjhattikānaṃ āyatanāna”nti.",
  "atk-s0504a:1631_0": "Yadipi rūpādayopi dhammā “rūpaṃ loke piyarūpaṃ sātarūpaṃ,",
  "atk-s0504a:1631_1": "etthesā taṇhā uppajjamānā uppajjatī”ti taṇhāvatthubhāvato piyarūpasātarūpabhāvena vuttā.",
  "atk-s0504a:1631_2": "Cakkhādike pana muñcitvā attabhāvapaññattiyā abhāvato “mama cakkhu mama sota”ntiādinā adhikasinehavatthubhāvena",
  "atk-s0504a:1631_3": "cakkhādayo sātisayaṃ piyarūpaṃ sātarūpanti niddesaṃ arahantīti dassetuṃ “piyarūpaṃ sātarūpanti kho,",
  "atk-s0504a:1631_4": "bhikkhave,",
  "atk-s0504a:1631_5": "channetaṃ ajjhattikānaṃ āyatanānaṃ adhivacana”nti vuttaṃ.",
  "atk-s0504a:1632_0": "Orambhāgiyānanti ettha oraṃ vuccati kāmadhātu,",
  "atk-s0504a:1632_1": "tappariyāpannā orambhāgā,",
  "atk-s0504a:1632_2": "paccayabhāvena tesaṃ hitāti orambhāgiyā.",
  "atk-s0504a:1632_3": "Yassa saṃvijjanti,",
  "atk-s0504a:1632_4": "taṃ puggalaṃ vaṭṭasmiṃ saṃyojenti bandhantīti saṃyojanāni.",
  "atk-s0504a:1632_5": "Sakkāyadiṭṭhivicikicchāsīlabbataparāmāsakāmarāgabyāpādānaṃ etaṃ adhivacanaṃ.",
  "atk-s0504a:1632_6": "Te hi kāmabhavūpagānaṃ saṅkhārānaṃ paccayā hutvā rūpārūpadhātuto heṭṭhābhāvena nihīnabhāvena orambhāgabhūtena kāmabhavena satte saṃyojenti.",
  "atk-s0504a:1632_7": "Eteneva tesaṃ heṭṭhārahadasadisatā dīpitāti daṭṭhabbā.",
  "atk-s0504a:1632_8": "Ūmibhayanti kho,",
  "atk-s0504a:1632_9": "bhikkhave,",
  "atk-s0504a:1632_10": "kodhupāyāsassetaṃ adhivacananti bhāyati etasmāti bhayaṃ,",
  "atk-s0504a:1632_11": "ūmi eva bhayanti ūmibhayaṃ.",
  "atk-s0504a:1632_12": "Kujjhanaṭṭhena kodho,",
  "atk-s0504a:1632_13": "sveva cittassa sarīrassa ca abhippamaddanapavedhanuppādanena daḷhaṃ āyāsanaṭṭhena upāyāso.",
  "atk-s0504a:1633_0": "Ettha ca anekavāraṃ pavattitvā attanā samavetaṃ sattaṃ ajjhottharitvā sīsaṃ ukkhipituṃ adatvā anayabyasanāpādanena",
  "atk-s0504a:1633_1": "kodhupāyāsassa ūmisadisatā daṭṭhabbā.",
  "atk-s0504a:1633_2": "Tathā kāmaguṇānaṃ kilesābhibhūte satte ito ca etto,",
  "atk-s0504a:1633_3": "etto ca itoti evaṃ manāpiyarūpādivisayasaṅkhāte attani saṃsāretvā yathā tato bahibhūte nekkhamme cittampi",
  "atk-s0504a:1633_4": "na uppajjati evaṃ āvaṭṭetvā byasanāpādanena āvaṭṭasadisatā daṭṭhabbā.",
  "atk-s0504a:1633_5": "Yathā pana gaharakkhasopi ārakkharahitaṃ attano gocarabhūmigataṃ purisaṃ abhibhuyya gahetvā agocare ṭhitampi",
  "atk-s0504a:1633_6": "rakkhasamāyāya gocaraṃ netvā bheravarūpadassanādinā avasaṃ attano upakāraṃ kātuṃ asamatthaṃ katvā anvāvisitvā",
  "atk-s0504a:1633_7": "vaṇṇabalabhogayasasukhehipi viyojento mahantaṃ anayabyasanaṃ āpādeti,",
  "atk-s0504a:1633_8": "evaṃ mātugāmopi yonisomanasikārarahitaṃ avīrapurisaṃ itthikuttabhūtehi attano hāvabhāvavilāsehi abhibhuyya",
  "atk-s0504a:1633_9": "gahetvā vīrajātiyampi attano rūpādīhi palobhanavasena itthimāyāya anvāvisitvā avasaṃ attano upakāradhamme",
  "atk-s0504a:1633_10": "sīlādayo sampādetuṃ asamatthaṃ karonto guṇavaṇṇādīhi viyojetvā mahantaṃ anayabyasanaṃ āpādeti,",
  "atk-s0504a:1633_11": "evaṃ mātugāmassa gaharakkhasasadisatā daṭṭhabbā.",
  "atk-s0504a:1633_12": "Tena vuttaṃ “āvaṭṭanti kho,",
  "atk-s0504a:1633_13": "bhikkhave,",
  "atk-s0504a:1633_14": "pañcannetaṃ kāmaguṇānaṃ adhivacanaṃ,",
  "atk-s0504a:1633_15": "gaharakkhasoti kho,",
  "atk-s0504a:1633_16": "bhikkhave,",
  "atk-s0504a:1633_17": "mātugāmassetaṃ adhivacana”nti.",
  "atk-s0504a:1634_0": "Paṭisototi kho bhikkhave nekkhammassetaṃ adhivacananti ettha pabbajjā saha upacārena paṭhamajjhānaṃ vipassanāpaññā ca nibbānañca nekkhammaṃ nāma.",
  "atk-s0504a:1634_1": "Sabbepi kusalā dhammā nekkhammaṃ nāma.",
  "atk-s0504a:1634_2": "Vuttañhetaṃ –",
  "atk-s0504a:1635_0": "“Pabbajjā paṭhamaṃ jhānaṃ, nibbānañca vipassanā;",
  "atk-s0504a:1636_0": "Sabbepi kusalā dhammā, nekkhammanti pavuccare”ti.",
  "atk-s0504a:1637_0": "Imesaṃ pana pabbajjādīnaṃ taṇhāsotassa paṭilomato paṭisotasadisatā veditabbā.",
  "atk-s0504a:1637_1": "Avisesena hi dhammavinayo nekkhammaṃ,",
  "atk-s0504a:1637_2": "tassa adhiṭṭhānaṃ pabbajjā ca,",
  "atk-s0504a:1637_3": "dhammavinayo ca taṇhāsotassa paṭisotaṃ vuccati.",
  "atk-s0504a:1637_4": "Vuttañhetaṃ –",
  "atk-s0504a:1638_0": "“Paṭisotagāmiṃ nipuṇaṃ, gambhīraṃ duddasaṃ aṇuṃ;",
  "atk-s0504a:1639_0": "Rāgarattā na dakkhanti, tamokhandhena āvutā”ti. ;",
  "atk-s0504a:1640_0": "Vīriyārambhassāti catubbidhasammappadhānavīriyassa.",
  "atk-s0504a:1640_1": "Tassa kāmoghādibhedataṇhāsotasantaraṇassa hatthehi pādehi caturaṅganadīsotasantaraṇavāyāmassa sadisatā pākaṭāyeva.",
  "atk-s0504a:1640_2": "Tathā nadīsotassa tīre ṭhitassa cakkhumato purisassa kāmādiṃ catubbidhampi oghaṃ taritvā tassa paratīrabhūte",
  "atk-s0504a:1640_3": "nibbānathale ṭhitassa pañcahi cakkhūhi cakkhumato bhagavato sadisabhāvo.",
  "atk-s0504a:1640_4": "Tena vuttaṃ “cakkhumā puriso…pe…",
  "atk-s0504a:1640_5": "sammāsambuddhassā”ti.",
  "atk-s0504a:1641_0": "Tatridaṃ opammasaṃsandanaṃ –",
  "atk-s0504a:1641_1": "nadīsoto viya anuppabandhavasena pavattamāno taṇhāsoto,",
  "atk-s0504a:1641_2": "tena vuyhamāno puriso viya anamatagge saṃsāravaṭṭe paribbhamanato taṇhāsotena vuyhamāno satto,",
  "atk-s0504a:1641_3": "tassa tattha piyarūpasātarūpavatthusmiṃ abhiniveso viya imassa cakkhādīsu abhiniveso,",
  "atk-s0504a:1641_4": "saūmisāvaṭṭasagaharakkhaso heṭṭhārahado viya kodhupāyāsapañcakāmaguṇamātugāmasamākulo pañcorambhāgiyasaṃyojanasamūho,",
  "atk-s0504a:1641_5": "tamatthaṃ yathābhūtaṃ viditvā tassa nadīsotassa paratīre ṭhito cakkhumā puriso viya sakalaṃ saṃsārādīnavaṃ",
  "atk-s0504a:1641_6": "sabbañca ñeyyadhammaṃ yathābhūtaṃ viditvā taṇhāsotassa paratīrabhūte nibbānathale ṭhito samantacakkhu bhagavā,",
  "atk-s0504a:1641_7": "tassa purisassa tasmiṃ nadiyā sotena vuyhamāne purise anukampāya rahadassa rahadādīnavassa ca ācikkhanaṃ",
  "atk-s0504a:1641_8": "viya taṇhāsotena vuyhamānassa sattassa mahākaruṇāya bhagavato taṇhādīnaṃ tadādīnavassa ca vibhāvanā,",
  "atk-s0504a:1641_9": "tassa vacanaṃ asaddahitvā anusotagāmino tassa purisassa tasmiṃ rahade maraṇappattimaraṇamattadukkhappattiyo",
  "atk-s0504a:1641_10": "viya bhagavato vacanaṃ asampaṭicchantassa apāyuppatti,",
  "atk-s0504a:1641_11": "sugatiyaṃ dukkhuppatti ca,",
  "atk-s0504a:1641_12": "tassa pana vacanaṃ saddahitvā hatthehi ca pādehi ca vāyāmakaraṇaṃ viya tena ca vāyāmena paratīraṃ patvā",
  "atk-s0504a:1641_13": "sukhena yathicchitaṭṭhānagamanaṃ viya bhagavato vacanaṃ sampaṭicchitvā taṇhādīsu ādīnavaṃ passitvā taṇhāsotassa",
  "atk-s0504a:1641_14": "paṭisotapabbajjādinekkhammavasena vīriyārambho,",
  "atk-s0504a:1641_15": "āraddhavīriyassa ca teneva vīriyārambhena taṇhāsotātikkamanaṃ nibbānatīraṃ patvā arahattaphalasamāpattivasena yathāruci sukhavihāroti.",
  "atk-s0504a:1642_0": "Gāthāsu sahāpi dukkhena jaheyya kāmeti jhānamaggādhigamatthaṃ samathavipassanānuyogaṃ karonto bhikkhu",
  "atk-s0504a:1642_1": "yadipi tesaṃ pubbabhāgapaṭipadā kicchena kasirena sampajjati,",
  "atk-s0504a:1642_2": "na sukhena vīthiṃ otarati pubbabhāgabhāvanāya kilesānaṃ balavabhāvato,",
  "atk-s0504a:1642_3": "indriyānaṃ vā atikkhabhāvato.",
  "atk-s0504a:1642_4": "Tathā sati sahāpi dukkhena jaheyya kāme,",
  "atk-s0504a:1642_5": "paṭhamajjhānena vikkhambhento tatiyamaggena samucchindanto kilesakāme pajaheyya.",
  "atk-s0504a:1642_6": "Etena dukkhapaṭipade jhānamagge dasseti.",
  "atk-s0504a:1643_0": "Yogakkhemaṃ āyatiṃ patthayānoti anāgāmitaṃ arahattaṃ icchanto ākaṅkhamāno.",
  "atk-s0504a:1643_1": "Ayañhettha adhippāyo –",
  "atk-s0504a:1643_2": "yadipi etarahi kicchena kasirena jhānapurimamagge adhigacchāmi,",
  "atk-s0504a:1643_3": "ime pana nissāya upari arahattaṃ adhigantvā katakicco pahīnasabbadukkho bhavissāmīti sahāpi dukkhena jhānādīhi kāme pajaheyyāti.",
  "atk-s0504a:1643_4": "Atha vā yo kāmavitakkabahulo puggalo kalyāṇamittassa vasena pabbajjaṃ sīlavisodhanaṃ jhānādīnaṃ pubbabhāgapaṭipattiṃ",
  "atk-s0504a:1643_5": "vā paṭipajjanto kicchena kasirena assumukho rodamāno taṃ vitakkaṃ vikkhambheti,",
  "atk-s0504a:1643_6": "taṃ sandhāya vuttaṃ “sahāpi dukkhena jaheyya kāme”ti.",
  "atk-s0504a:1643_7": "So hi kicchenapi kāme pajahanto jhānaṃ nibbattetvā taṃ jhānaṃ pādakaṃ katvā vipassanto anukkamena arahatte patiṭṭhaheyya.",
  "atk-s0504a:1643_8": "Tena vuttaṃ “yogakkhemaṃ āyatiṃ patthayāno”ti.",
  "atk-s0504a:1644_0": "Sammappajānoti vipassanāsahitāya maggapaññāya sammadeva pajānanto.",
  "atk-s0504a:1644_1": "Suvimuttacittoti tassa ariyamaggādhigamassa anantaraṃ phalavimuttiyā suṭṭhu vimuttacitto.",
  "atk-s0504a:1644_2": "Vimuttiyā phassaye tattha tatthāti tasmiṃ tasmiṃ maggaphalādhigamanakāle vimuttiṃ nibbānaṃ phassaye phuseyya pāpuṇeyya adhigaccheyya sacchikareyya.",
  "atk-s0504a:1644_3": "Upayogatthe hi “vimuttiyā”ti idaṃ sāmivacanaṃ.",
  "atk-s0504a:1644_4": "Vimuttiyā vā ārammaṇabhūtāya tattha tattha taṃtaṃphalasamāpattikāle attano phalacittaṃ phassaye phuseyya pāpuṇeyya,",
  "atk-s0504a:1644_5": "nibbānogadhāya phalasamāpattiyā vihareyyāti attho.",
  "atk-s0504a:1644_6": "Sa vedagūti so vedasaṅkhātena maggañāṇena catunnaṃ saccānaṃ gatattā paṭividdhattā vedagū.",
  "atk-s0504a:1644_7": "Lokantagūti khandhalokassa pariyantaṃ gato.",
  "atk-s0504a:1644_8": "Sesaṃ suviññeyyameva.",
  "atk-s0504a:1645_0": "Dasamasuttavaṇṇanā niṭṭhitā.",
  "atk-s0504a:1646_0": "11. Carasuttavaṇṇanā",
  "atk-s0504a:1647_0": "110.",
  "atk-s0504a:1647_1": "Ekādasame caratoti gacchantassa,",
  "atk-s0504a:1647_2": "caṅkamantassa vā.",
  "atk-s0504a:1647_3": "Uppajjati kāmavitakko vāti vatthukāmesu avītarāgatāya tādise paccaye kāmapaṭisaṃyutto vā vitakko uppajjati ce,",
  "atk-s0504a:1647_4": "yadi uppajjati.",
  "atk-s0504a:1647_5": "Byāpādavitakko vā vihiṃsāvitakko vāti āghātanimittabyāpādapaṭisaṃyutto vā vitakko,",
  "atk-s0504a:1647_6": "leḍḍudaṇḍādīhi paraviheṭhanavasena vihiṃsāpaṭisaṃyutto vā vitakko uppajjati ceti sambandho.",
  "atk-s0504a:1647_7": "Adhivāsetīti taṃ yathāvuttaṃ kāmavitakkādiṃ yathāpaccayaṃ attano citte uppannaṃ “itipāyaṃ vitakko pāpako,",
  "atk-s0504a:1647_8": "itipi akusalo,",
  "atk-s0504a:1647_9": "itipi sāvajjo,",
  "atk-s0504a:1647_10": "so ca kho attabyābādhāyapi saṃvattatī”tiādinā nayena paccavekkhaṇāya abhāvato adhivāseti attano cittaṃ āropetvā vāseti ce.",
  "atk-s0504a:1647_11": "Adhivāsentoyeva ca nappajahati tadaṅgādippahānavasena na paṭinissajjati,",
  "atk-s0504a:1647_12": "tato eva na vinodeti attano cittasantānato na nudati na nīharati,",
  "atk-s0504a:1647_13": "tathā avinodanato na byantīkaroti na vigatantaṃ karoti.",
  "atk-s0504a:1647_14": "Ātāpī pahitatto yathā tesaṃ antopi nāvasissati antamaso bhaṅgamattampi evaṃ karoti,",
  "atk-s0504a:1647_15": "ayaṃ pana tathā na karotīti attho.",
  "atk-s0504a:1647_16": "Tathābhūtova na anabhāvaṃ gameti anu anu abhāvaṃ na gameti.",
  "atk-s0504a:1647_17": "Na pajahati ce,",
  "atk-s0504a:1647_18": "na vinodeti cetiādinā ce-",
  "atk-s0504a:1647_19": "saddaṃ yojetvā attho veditabbo.",
  "atk-s0504a:1648_0": "Caranti caranto.",
  "atk-s0504a:1648_1": "Evaṃbhūtoti evaṃ kāmavitakkādipāpavitakkehi samaṅgībhūto.",
  "atk-s0504a:1648_2": "Anātāpī anottāpīti kilesānaṃ ātāpanassa vīriyassa abhāvena anātāpī,",
  "atk-s0504a:1648_3": "pāputrāsaātāpanaparitāpanalakkhaṇassa ottappassa abhāvena anottāpī.",
  "atk-s0504a:1648_4": "Satataṃ samitanti sabbakālaṃ nirantaraṃ.",
  "atk-s0504a:1648_5": "Kusīto hīnavīriyoti kusalehi dhammehi parihāyitvā akusalapakkhe kucchitaṃ sīdanato kosajjasamannāgamena ca kusīto,",
  "atk-s0504a:1648_6": "sammappadhānavīriyābhāvena hīnavīriyo vīriyavirahitoti vuccati kathīyati.",
  "atk-s0504a:1648_7": "Ṭhitassāti gamanaṃ upacchinditvā tiṭṭhato.",
  "atk-s0504a:1648_8": "Sayanairiyāpathassa visesato kosajjapakkhikattā yathā taṃsamaṅgino vitakkā sambhavanti,",
  "atk-s0504a:1648_9": "taṃ dassetuṃ “jāgarassā”ti vuttaṃ.",
  "atk-s0504a:1649_0": "Sukkapakkhe tañce,",
  "atk-s0504a:1649_1": "bhikkhave,",
  "atk-s0504a:1649_2": "bhikkhu nādhivāsetīti āraddhavīriyassāpi viharato anādimati saṃsāre cirakālabhāvitena tathārūpappaccayasamāyogena",
  "atk-s0504a:1649_3": "satisammosena vā kāmavitakkādi uppajjati ce,",
  "atk-s0504a:1649_4": "taṃ bhikkhu attano cittaṃ āropetvā na vāseti ce,",
  "atk-s0504a:1649_5": "abbhantare na vāseti ceti attho.",
  "atk-s0504a:1649_6": "Anadhivāsento kiṃ karotīti?",
  "atk-s0504a:1649_7": "Pajahati chaḍḍeti.",
  "atk-s0504a:1649_8": "Kiṃ kacavaraṃ viya piṭakena? Na hi,",
  "atk-s0504a:1649_9": "apica kho taṃ vinodeti nudati nīharati.",
  "atk-s0504a:1649_10": "Kiṃ balībaddaṃ viya patodena? Na hi,",
  "atk-s0504a:1649_11": "atha kho naṃ byantīkaroti vigatantaṃ karoti.",
  "atk-s0504a:1649_12": "Yathā tesaṃ antopi nāvasissati antamaso bhaṅgamattampi,",
  "atk-s0504a:1649_13": "tathā te karoti.",
  "atk-s0504a:1649_14": "Kathaṃ pana te tathā karoti?",
  "atk-s0504a:1649_15": "Anabhāvaṃ gameti anu anu abhāvaṃ gameti,",
  "atk-s0504a:1649_16": "vikkhambhanappahānena yathā suvikkhambhitā honti tathā ne karotīti vuttaṃ hoti.",
  "atk-s0504a:1650_0": "Evaṃbhūtotiādīsu evaṃ kāmavitakkādīnaṃ anadhivāsanena suvisuddhāsayo samāno tāya ca āsayasampattiyā tannimittāya",
  "atk-s0504a:1650_1": "ca payogasampattiyā parisuddhasīlo indriyesu guttadvāro bhojane mattaññū satisampajaññena samannāgato",
  "atk-s0504a:1650_2": "jāgariyaṃ anuyutto tadaṅgādivasena kilesānaṃ ātāpanalakkhaṇena vīriyena samannāgatattā ātāpī,",
  "atk-s0504a:1650_3": "sabbaso pāputrāsena samannāgatattā.",
  "atk-s0504a:1650_4": "Ottāpī satataṃ rattindivaṃ,",
  "atk-s0504a:1650_5": "samitaṃ nirantaraṃ samathavipassanābhāvanānuyogavasena catubbidhasammappadhānasiddhiyā,",
  "atk-s0504a:1650_6": "āraddhavīriyo pahitatto nibbānaṃ paṭipesitacittoti vuccati kathīyatīti attho.",
  "atk-s0504a:1650_7": "Sesaṃ vuttanayameva.",
  "atk-s0504a:1651_0": "Gāthāsu gehanissitanti ettha gehavāsīhi apariccattattā gehavāsīnaṃ sabhāvattā gehadhammattā vā gehaṃ vuccati vatthukāmo.",
  "atk-s0504a:1651_1": "Atha vā gehapaṭibaddhabhāvato kilesakāmānaṃ nivāsaṭṭhānabhāvato taṃvatthukattā vā kāmavitakkādi gehanissitaṃ nāma.",
  "atk-s0504a:1651_2": "Kummaggaṃ paṭipannoti yasmā ariyamaggassa uppathabhāvato abhijjhādayo tadekaṭṭhadhammā ca kummaggo,",
  "atk-s0504a:1651_3": "tasmā kāmavitakkādibahulo puggalo kummaggaṃ paṭipanno nāma.",
  "atk-s0504a:1651_4": "Mohaneyyesu mucchitoti mohasaṃvattaniyesu rūpādīsu mucchito sammatto ajjhopanno.",
  "atk-s0504a:1651_5": "Sambodhinti ariyamaggañāṇaṃ.",
  "atk-s0504a:1651_6": "Phuṭṭhunti phusituṃ pattuṃ,",
  "atk-s0504a:1651_7": "so tādiso micchāsaṅkappagocaro abhabbo,",
  "atk-s0504a:1651_8": "na kadāci taṃ pāpuṇātīti attho.",
  "atk-s0504a:1652_0": "Vitakkaṃ samayitvānāti yathāvuttaṃ micchāvitakkaṃ paṭisaṅkhānabhāvanābalehi vūpasametvā.",
  "atk-s0504a:1652_1": "Vitakkūpasame ratoti navannampi mahāvitakkānaṃ accantavūpasamabhūte arahatte nibbāne eva vā ajjhāsayena rato abhirato.",
  "atk-s0504a:1652_2": "Bhabbo so tādisoti so yathāvutto sammā paṭipajjamāno puggalo pubbabhāge samathavipassanābalena sabbavitakke",
  "atk-s0504a:1652_3": "yathārahaṃ tadaṅgādivasena vūpasametvā ṭhito,",
  "atk-s0504a:1652_4": "vipassanaṃ ussukkāpetvā maggapaṭipāṭiyā arahattamaggañāṇasaṅkhātaṃ nibbānasaṅkhātañca anuttaraṃ sambodhiṃ phuṭṭhuṃ adhigantuṃ bhabbo samatthoti.",
  "atk-s0504a:1653_0": "Ekādasamasuttavaṇṇanā niṭṭhitā.",
  "atk-s0504a:1654_0": "12. Sampannasīlasuttavaṇṇanā",
  "atk-s0504a:1655_0": "111. Dvādasame sampannasīlāti ettha tividhaṃ sampannaṃ paripuṇṇasamaṅgīmadhuravasena. Tesu –",
  "atk-s0504a:1656_0": "“Sampannaṃ sālikedāraṃ, suvā bhuñjanti kosiya;",
  "atk-s0504a:1657_0": "Paṭivedemi te brahme, na ne vāretumussahe”ti. –",
  "atk-s0504a:1658_0": "Ettha paripuṇṇattho sampannasaddo.",
  "atk-s0504a:1658_1": "“Iminā pātimokkhasaṃvarena upeto hoti samupeto upagato samupagato sampanno samannāgato”ti ettha samaṅgibhāvattho sampannasaddo. “Imissā, bhante,",
  "atk-s0504a:1658_2": "mahāpathaviyā heṭṭhimatalaṃ sampannaṃ –",
  "atk-s0504a:1658_3": "seyyathāpi khuddamadhuṃ anīlakaṃ,",
  "atk-s0504a:1658_4": "evamassāda”nti ettha madhurattho sampannasaddo.",
  "atk-s0504a:1658_5": "Idha pana paripuṇṇatthepi samaṅgibhāvepi vaṭṭati,",
  "atk-s0504a:1658_6": "tasmā sampannasīlāti paripuṇṇasīlā hutvātipi,",
  "atk-s0504a:1658_7": "sīlasamaṅgino hutvātipi evamettha attho veditabbo.",
  "atk-s0504a:1659_0": "Tattha “paripuṇṇasīlā”ti iminā atthena khettadosavigamena khettapāripūri viya paripuṇṇaṃ nāma hoti.",
  "atk-s0504a:1659_1": "Tena vuttaṃ “khettadosavigamena khettapāripūri viya sīladosavigamena sīlapāripūri vuttā”ti.",
  "atk-s0504a:1659_2": "“Sīlasamaṅgino”ti iminā pana atthena sīlena samaṅgībhūtā samodhānagatā samannāgatā hutvā viharathāti vuttaṃ hoti.",
  "atk-s0504a:1659_3": "Tattha dvīhi kāraṇehi sampannasīlatā hoti sīlavipattiyā ādīnavadassanena,",
  "atk-s0504a:1659_4": "sīlasampattiyā ānisaṃsadassanena ca.",
  "atk-s0504a:1659_5": "Tadubhayampi visuddhimagge vuttanayena veditabbaṃ.",
  "atk-s0504a:1659_6": "Tattha “sampannasīlā”ti ettāvatā kira bhagavā catupārisuddhisīlaṃ uddisitvā “pātimokkhasaṃvarasaṃvutā”ti",
  "atk-s0504a:1659_7": "iminā jeṭṭhakasīlaṃ dassetītiādinā ettha yaṃ vattabbaṃ,",
  "atk-s0504a:1659_8": "taṃ heṭṭhā vuttameva.",
  "atk-s0504a:1659_9": "Kimassa uttari karaṇīyanti evaṃ sampannasīlānaṃ viharataṃ tumhākaṃ kinti siyā uttari kātabbaṃ,",
  "atk-s0504a:1659_10": "paṭipajjitabbanti ceti attho.",
  "atk-s0504a:1660_0": "Evaṃ “sampannasīlā,",
  "atk-s0504a:1660_1": "bhikkhave,",
  "atk-s0504a:1660_2": "viharathā”tiādinā sampādanūpāyena saddhiṃ sīlasampadāya bhikkhū niyojento anekapuggalādhiṭṭhānaṃ katvā",
  "atk-s0504a:1660_3": "desanaṃ ārabhitvā idāni yasmā ekapuggalādhiṭṭhānavasena pavattitāpi bhagavato desanā anekapuggalādhiṭṭhānāva",
  "atk-s0504a:1660_4": "hoti sabbasādhāraṇattā,",
  "atk-s0504a:1660_5": "tasmā taṃ ekapuggalādhiṭṭhānavasena dassento “carato cepi,",
  "atk-s0504a:1660_6": "bhikkhave,",
  "atk-s0504a:1660_7": "bhikkhuno”tiādimāha.",
  "atk-s0504a:1661_0": "Tattha abhijjhāyati etāyāti abhijjhā,",
  "atk-s0504a:1661_1": "parabhaṇḍābhijjhāyanalakkhaṇassa lobhassetaṃ adhivacanaṃ.",
  "atk-s0504a:1661_2": "Byāpajjati pūtibhavati cittaṃ etenāti byāpādo,",
  "atk-s0504a:1661_3": "“anatthaṃ me acarī”tiādinayappavattassa ekūnavīsatiāghātavatthuvisayassa dosassetaṃ adhivacanaṃ.",
  "atk-s0504a:1661_4": "Ubhinnampi “tattha katamo kāmacchando?",
  "atk-s0504a:1661_5": "Yo kāmesu kāmacchando kāmasneho kāmapipāsā kāmapariḷāho kāmamucchā kāmajjhosāna”nti,",
  "atk-s0504a:1661_6": "tathā “lobho lubbhanā lubbhitattaṃ sārāgo sārajjanā sārajjitattaṃ abhijjhā lobho akusalamūla”ntiādinā,",
  "atk-s0504a:1661_7": "“doso dussanā dussitattaṃ byāpatti byāpajjanā byāpajjitattaṃ virodho paṭivirodho caṇḍikkaṃ asuropo anattamanatā",
  "atk-s0504a:1661_8": "cittassā”tiādinā ca vitthāro veditabbo.",
  "atk-s0504a:1661_9": "Vigato hotīti ayañca abhijjhā,",
  "atk-s0504a:1661_10": "ayañca byāpādo vigato hoti apagato,",
  "atk-s0504a:1661_11": "pahīno hotīti attho.",
  "atk-s0504a:1661_12": "Ettāvatā kāmacchandanīvaraṇassa ca byāpādanīvaraṇassa ca pahānaṃ dassitaṃ hoti.",
  "atk-s0504a:1662_0": "Thinamiddhanti thinañceva middhañca.",
  "atk-s0504a:1662_1": "Tesu cittassa akammaññatā thinaṃ,",
  "atk-s0504a:1662_2": "ālasiyassetaṃ adhivacanaṃ,",
  "atk-s0504a:1662_3": "vedanādīnaṃ tiṇṇaṃ khandhānaṃ akammaññatā middhaṃ,",
  "atk-s0504a:1662_4": "pacalāyikabhāvassetaṃ adhivacanaṃ.",
  "atk-s0504a:1662_5": "Ubhinnampi “tattha katamaṃ thinaṃ?",
  "atk-s0504a:1662_6": "Yā cittassa akallatā akammaññatā olīyanā sallīyanā.",
  "atk-s0504a:1662_7": "Tattha katamaṃ middhaṃ?",
  "atk-s0504a:1662_8": "Yā kāyassa akallatā akammaññatā onāho pariyonāho”tiādinā nayena vitthāro veditabbo.",
  "atk-s0504a:1663_0": "Uddhaccakukkuccanti uddhaccañceva kukkuccañca.",
  "atk-s0504a:1663_1": "Tattha uddhaccaṃ nāma cittassa uddhatākāro,",
  "atk-s0504a:1663_2": "kukkuccaṃ nāma akatakalyāṇassa katapāpassa tappaccayā vippaṭisāro.",
  "atk-s0504a:1663_3": "Ubhinnampi “tattha katamaṃ uddhaccaṃ?",
  "atk-s0504a:1663_4": "Yaṃ cittassa uddhaccaṃ avūpasamo cetaso vikkhepo bhantattaṃ cittassā”tiādinā vitthāro.",
  "atk-s0504a:1663_5": "“Akataṃ vata me kalyāṇaṃ,",
  "atk-s0504a:1663_6": "akataṃ kusalaṃ,",
  "atk-s0504a:1663_7": "akataṃ bhīruttānaṃ;",
  "atk-s0504a:1663_8": "kataṃ pāpaṃ,",
  "atk-s0504a:1663_9": "kataṃ luddaṃ,",
  "atk-s0504a:1663_10": "kataṃ kibbisa”ntiādinā pavattiākāro veditabbo.",
  "atk-s0504a:1664_0": "Vicikicchāti buddhādīsu saṃsayo.",
  "atk-s0504a:1664_1": "Tassā “satthari kaṅkhati vicikicchati,",
  "atk-s0504a:1664_2": "nādhimuccati na sampasīdatī”tiādinā,",
  "atk-s0504a:1664_3": "“tattha katamā vicikicchā?",
  "atk-s0504a:1664_4": "Yā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsaggāho āsappanā",
  "atk-s0504a:1664_5": "parisappanā apariyogāhanā chambhitattaṃ cittassa manovilekho”tiādinā ca nayena vitthāro veditabbo.",
  "atk-s0504a:1665_0": "Ettha ca abhijjhābyāpādādīnaṃ vigamavasena ca pahānavasena ca tesaṃ vikkhambhanameva veditabbaṃ.",
  "atk-s0504a:1665_1": "Yaṃ sandhāya vuttaṃ –",
  "atk-s0504a:1666_0": "“So abhijjhaṃ loke pahāya vigatābhijjhena cetasā viharati,",
  "atk-s0504a:1666_1": "abhijjhāya cittaṃ parisodheti.",
  "atk-s0504a:1666_2": "Byāpādapadosaṃ pahāya abyāpannacitto viharati,",
  "atk-s0504a:1666_3": "byāpādapadosā cittaṃ parisodheti.",
  "atk-s0504a:1666_4": "Thinamiddhaṃ pahāya vigatathinamiddho viharati ālokasaññī sato sampajāno,",
  "atk-s0504a:1666_5": "thinamiddhā cittaṃ parisodheti.",
  "atk-s0504a:1666_6": "Uddhaccakukkuccaṃ pahāya anuddhato viharati ajjhattaṃ upasantacitto uddhaccakukkuccā cittaṃ parisodheti.",
  "atk-s0504a:1666_7": "Vicikicchaṃ pahāya tiṇṇavicikiccho viharati akathaṃkathī kusalesu dhammesu,",
  "atk-s0504a:1666_8": "vicikicchāya cittaṃ parisodhetī”ti.",
  "atk-s0504a:1667_0": "Tattha yathā nīvaraṇānaṃ pahānaṃ hoti,",
  "atk-s0504a:1667_1": "taṃ veditabbaṃ.",
  "atk-s0504a:1667_2": "Kathañca nesaṃ pahānaṃ hoti?",
  "atk-s0504a:1667_3": "Kāmacchandassa tāva asubhanimitte yonisomanasikārena pahānaṃ hoti,",
  "atk-s0504a:1667_4": "subhanimitte ayonisomanasikārenassa uppatti.",
  "atk-s0504a:1667_5": "Tenāha bhagavā –",
  "atk-s0504a:1668_0": "“Atthi,",
  "atk-s0504a:1668_1": "bhikkhave,",
  "atk-s0504a:1668_2": "subhanimittaṃ.",
  "atk-s0504a:1668_3": "Tattha ayonisomanasikārabahulīkāro ayamāhāro anuppannassa vā kāmacchandassa uppādāya,",
  "atk-s0504a:1668_4": "uppannassa vā kāmacchandassa bhiyyobhāvāya vepullāyā”ti.",
  "atk-s0504a:1669_0": "Evaṃ subhanimitte ayonisomanasikārena uppajjantassa kāmacchandassa tappaṭipakkhato asubhanimitte yonisomanasikārena pahānaṃ hoti.",
  "atk-s0504a:1669_1": "Tattha asubhanimittaṃ nāma asubhampi asubhārammaṇampi,",
  "atk-s0504a:1669_2": "yonisomanasikāro nāma upāyamanasikāro,",
  "atk-s0504a:1669_3": "pathamanasikāro,",
  "atk-s0504a:1669_4": "anicce aniccanti vā,",
  "atk-s0504a:1669_5": "dukkhe dukkhanti vā,",
  "atk-s0504a:1669_6": "anattani anattāti vā,",
  "atk-s0504a:1669_7": "asubhe asubhanti vā manasikāro.",
  "atk-s0504a:1669_8": "Taṃ tattha bahulaṃ pavattayato kāmacchando pahīyati.",
  "atk-s0504a:1669_9": "Tenāha bhagavā –",
  "atk-s0504a:1670_0": "“Atthi,",
  "atk-s0504a:1670_1": "bhikkhave,",
  "atk-s0504a:1670_2": "asubhanimittaṃ.",
  "atk-s0504a:1670_3": "Tattha yonisomanasikārabahulīkāro –",
  "atk-s0504a:1670_4": "ayamāhāro anuppannassa vā kāmacchandassa anuppādāya,",
  "atk-s0504a:1670_5": "uppannassa vā kāmacchandassa pahānāyā”ti.",
  "atk-s0504a:1671_0": "Apica cha dhammā kāmacchandassa pahānāya saṃvattanti –",
  "atk-s0504a:1671_1": "asubhanimittassa uggaho,",
  "atk-s0504a:1671_2": "asubhabhāvanānuyogo,",
  "atk-s0504a:1671_3": "indriyesu guttadvāratā,",
  "atk-s0504a:1671_4": "bhojane mattaññutā,",
  "atk-s0504a:1671_5": "kalyāṇamittatā,",
  "atk-s0504a:1671_6": "sappāyakathāti.",
  "atk-s0504a:1671_7": "Dasavidhañhi asubhanimittaṃ uggaṇhantassapi kāmacchando pahīyati,",
  "atk-s0504a:1671_8": "bhāventassapi,",
  "atk-s0504a:1671_9": "indriyesu pihitadvārassapi catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi.",
  "atk-s0504a:1671_10": "Tena vuttaṃ –",
  "atk-s0504a:1672_0": "“Cattāro pañca ālope, abhutvā udakaṃ pive;",
  "atk-s0504a:1673_0": "Alaṃ phāsuvihārāya, pahitattassa bhikkhuno”ti. ;",
  "atk-s0504a:1674_0": "Asubhakammikatissattherasadise kalyāṇamitte sevantassapi kāmacchando pahīyati,",
  "atk-s0504a:1674_1": "ṭhānanisajjādīsu dasaasubhanissitasappāyakathāyapi pahīyati.",
  "atk-s0504a:1674_2": "Tena vuttaṃ “cha dhammā kāmacchandassa pahānāya saṃvattantī”ti.",
  "atk-s0504a:1675_0": "Paṭighanimitte āyonisomanasikārena byāpādassa uppādo hoti.",
  "atk-s0504a:1675_1": "Tattha paṭighampi paṭighanimittaṃ,",
  "atk-s0504a:1675_2": "paṭighārammaṇampi paṭighanimittaṃ.",
  "atk-s0504a:1675_3": "Ayonisomanasikāro sabbattha ekalakkhaṇo eva.",
  "atk-s0504a:1675_4": "Taṃ tasmiṃ nimitte bahulaṃ pavattayato byāpādo uppajjati.",
  "atk-s0504a:1675_5": "Tenāha bhagavā –",
  "atk-s0504a:1676_0": "“Atthi,",
  "atk-s0504a:1676_1": "bhikkhave,",
  "atk-s0504a:1676_2": "paṭighanimittaṃ.",
  "atk-s0504a:1676_3": "Tattha ayonisomanasikārabahulīkāro –",
  "atk-s0504a:1676_4": "ayamāhāro anuppannassa vā byāpādassa uppādāya,",
  "atk-s0504a:1676_5": "uppannassa vā byāpādassa bhiyyobhāvāya vepullāyā”ti.",
  "atk-s0504a:1677_0": "Mettāya pana cetovimuttiyā yonisomanasikārenassa pahānaṃ hoti.",
  "atk-s0504a:1677_1": "Tattha “mettā”ti vutte appanāpi upacāropi vaṭṭati,",
  "atk-s0504a:1677_2": "“cetovimuttī”ti pana appanāva.",
  "atk-s0504a:1677_3": "Yonisomanasikāro vuttalakkhaṇova.",
  "atk-s0504a:1677_4": "Taṃ tattha bahulaṃ pavattayato byāpādo pahīyati.",
  "atk-s0504a:1677_5": "Tenāha bhagavā –",
  "atk-s0504a:1678_0": "“Atthi,",
  "atk-s0504a:1678_1": "bhikkhave,",
  "atk-s0504a:1678_2": "mettācetovimutti.",
  "atk-s0504a:1678_3": "Tattha yonisomanasikārabahulīkāro ayamāhāro anuppannassa vā byāpādassa anuppādāya uppannassa vā byāpādassa pahānāyā”ti.",
  "atk-s0504a:1679_0": "Apica cha dhammā byāpādassa pahānāya saṃvattanti –",
  "atk-s0504a:1679_1": "mettānimittassa uggaho,",
  "atk-s0504a:1679_2": "mettābhāvanā,",
  "atk-s0504a:1679_3": "kammassakatāpaccavekkhaṇā,",
  "atk-s0504a:1679_4": "paṭisaṅkhānabahulatā,",
  "atk-s0504a:1679_5": "kalyāṇamittatā,",
  "atk-s0504a:1679_6": "sappāyakathāti.",
  "atk-s0504a:1679_7": "Odhisakānodhisakadisāpharaṇānañhi aññataravasena mettaṃ uggaṇhantassapi byāpādo pahīyati,",
  "atk-s0504a:1679_8": "odhiso anodhiso disāpharaṇavasena mettaṃ bhāventassapi byāpādo pahīyati,",
  "atk-s0504a:1679_9": "“tvaṃ etassa kuddho kiṃ karissasi,",
  "atk-s0504a:1679_10": "kimassa sīlādīni vināsetuṃ sakkhissasi nanu tvaṃ attano kammena āgantvā attano kammeneva gamissasi,",
  "atk-s0504a:1679_11": "parassa kujjhanaṃ nāma vītaccikaṅgāratattaayasalākagūthādīni gahetvā paraṃ paharitukāmatā viya hoti.",
  "atk-s0504a:1679_12": "Esopi tava kuddho kiṃ karissati,",
  "atk-s0504a:1679_13": "kiṃ te sīlādīni vināsetuṃ sakkhissati esa attano kammena āgantvā attano kammeneva gamissati,",
  "atk-s0504a:1679_14": "appaṭicchitapaheṇakaṃ viya,",
  "atk-s0504a:1679_15": "paṭivātaṃ khittarajomuṭṭhi viya ca etasseva esa kodho matthake patissatī”ti evaṃ attano ca parassa cāti ubhayesaṃ kammassakataṃ paccavekkhatopi,",
  "atk-s0504a:1679_16": "paccavekkhitvā paṭisaṅkhāne ṭhitassapi,",
  "atk-s0504a:1679_17": "assaguttattherasadise mettābhāvanārate kalyāṇamitte sevantassāpi byāpādo pahīyati,",
  "atk-s0504a:1679_18": "ṭhānanisajjādīsu mettānissitasappāyakathāyapi pahīyati.",
  "atk-s0504a:1679_19": "Tena vuttaṃ “cha dhammā byāpādassa pahānāya saṃvattantī”ti.",
  "atk-s0504a:1680_0": "Aratiādīsu ayonisomanasikārena thinamiddhassa uppādo hoti.",
  "atk-s0504a:1680_1": "Arati nāma ukkaṇṭhitatā,",
  "atk-s0504a:1680_2": "tandī nāma kāyālasiyaṃ,",
  "atk-s0504a:1680_3": "vijambhitā nāma kāyavinamanā,",
  "atk-s0504a:1680_4": "bhattasammado nāma bhattamucchā bhattapariḷāho,",
  "atk-s0504a:1680_5": "cetaso līnattaṃ nāma cittassa līnākāro.",
  "atk-s0504a:1680_6": "Imesu aratiādīsu ayonisomanasikāraṃ bahulaṃ pavattayato thinamiddhaṃ uppajjati.",
  "atk-s0504a:1680_7": "Tenāha bhagavā –",
  "atk-s0504a:1681_0": "“Atthi,",
  "atk-s0504a:1681_1": "bhikkhave,",
  "atk-s0504a:1681_2": "arati tandī vijambhitā bhattasammado cetaso līnattaṃ.",
  "atk-s0504a:1681_3": "Tattha ayonisomanasikārabahulīkāro –",
  "atk-s0504a:1681_4": "ayamāhāro anuppannassa vā thinamiddhassa uppādāya,",
  "atk-s0504a:1681_5": "uppannassa vā thinamiddhassa bhiyyobhāvāya vepullāyā”ti.",
  "atk-s0504a:1682_0": "Ārambhadhātuādīsu pana yonisomanasikārena thinamiddhassa pahānaṃ hoti.",
  "atk-s0504a:1682_1": "Ārambhadhātu nāma paṭhamārambhavīriyaṃ,",
  "atk-s0504a:1682_2": "nikkamadhātu nāma kosajjato nikkhantatāya tato balavataraṃ,",
  "atk-s0504a:1682_3": "parakkamadhātu nāma paraṃ paraṃ ṭhānaṃ akkamanato tatopi balavataraṃ.",
  "atk-s0504a:1682_4": "Imasmiṃ tippabhede vīriye yonisomanasikāraṃ bahulaṃ pavattayato thinamiddhaṃ pahīyati. Tenāha –",
  "atk-s0504a:1683_0": "“Atthi,",
  "atk-s0504a:1683_1": "bhikkhave,",
  "atk-s0504a:1683_2": "ārambhadhātu,",
  "atk-s0504a:1683_3": "nikkamadhātu,",
  "atk-s0504a:1683_4": "parakkamadhātu.",
  "atk-s0504a:1683_5": "Tattha yonisomanasikārabahulīkāro –",
  "atk-s0504a:1683_6": "ayamāhāro anuppannassa vā thinamiddhassa anuppādāya,",
  "atk-s0504a:1683_7": "uppannassa vā thinamiddhassa pahānāyā”ti.",
  "atk-s0504a:1684_0": "Apica cha dhammā thinamiddhassa pahānāya saṃvattanti,",
  "atk-s0504a:1684_1": "atibhojane nimittaggāho –",
  "atk-s0504a:1684_2": "iriyāpathasamparivattanatā,",
  "atk-s0504a:1684_3": "ālokasaññāmanasikāro,",
  "atk-s0504a:1684_4": "abbhokāsavāso,",
  "atk-s0504a:1684_5": "kalyāṇamittatā,",
  "atk-s0504a:1684_6": "sappāyakathāti.",
  "atk-s0504a:1684_7": "Āharahatthakabhuttavamitakatatthavaṭṭakaalaṃsāṭakakākamāsakabhojanaṃ bhuñjitvā rattiṭṭhānadivāṭṭhāne",
  "atk-s0504a:1684_8": "nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati,",
  "atk-s0504a:1684_9": "catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na hoti.",
  "atk-s0504a:1684_10": "Evaṃ atibhojane nimittaṃ gaṇhantassapi thinamiddhaṃ pahīyati.",
  "atk-s0504a:1684_11": "Yasmiṃ iriyāpathe thinamiddhaṃ okkamati,",
  "atk-s0504a:1684_12": "tato aññaṃ parivattentassapi,",
  "atk-s0504a:1684_13": "rattiṃ candālokaṃ dīpālokaṃ ukkālokaṃ divā sūriyālokaṃ manasikarontassapi,",
  "atk-s0504a:1684_14": "abbhokāse vasantassapi mahākassapattherasadise vigatathinamiddhe kalyāṇamitte sevantassapi thinamiddhaṃ pahīyati,",
  "atk-s0504a:1684_15": "ṭhānanisajjādīsu dhutaṅganissitasappāyakathāyapi pahīyati.",
  "atk-s0504a:1684_16": "Tena vuttaṃ “cha dhammā thinamiddhassa pahānāya saṃvattantī”ti.",
  "atk-s0504a:1685_0": "Cetaso avūpasame ayonisomanasikārena uddhaccakukkuccassa uppādo hoti.",
  "atk-s0504a:1685_1": "Avūpasamo nāma avūpasantākāro,",
  "atk-s0504a:1685_2": "atthato taṃ uddhaccakukkuccameva.",
  "atk-s0504a:1685_3": "Tattha ayonisomanasikāraṃ bahulaṃ pavattayato uddhaccakukkuccaṃ uppajjati. Tenāha –",
  "atk-s0504a:1686_0": "“Atthi,",
  "atk-s0504a:1686_1": "bhikkhave,",
  "atk-s0504a:1686_2": "cetaso avūpasamo.",
  "atk-s0504a:1686_3": "Tattha ayonisomanasikārabahulīkāro –",
  "atk-s0504a:1686_4": "ayamāhāro anuppannassa vā uddhaccakukkuccassa uppādāya,",
  "atk-s0504a:1686_5": "uppannassa vā uddhaccakukkuccassa bhiyyobhāvāya vepullāyā”ti.",
  "atk-s0504a:1687_0": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha –",
  "atk-s0504a:1688_0": "“Atthi,",
  "atk-s0504a:1688_1": "bhikkhave,",
  "atk-s0504a:1688_2": "cetaso vūpasamo.",
  "atk-s0504a:1688_3": "Tattha yonisomanasikārabahulīkāro –",
  "atk-s0504a:1688_4": "ayamāhāro anuppannassa vā uddhaccakukkuccassa anuppādāya,",
  "atk-s0504a:1688_5": "uppannassa vā uddhaccakukkuccassa pahānāyā”ti.",
  "atk-s0504a:1689_0": "Apica cha dhammā uddhaccakukkuccassa pahānāya saṃvattanti –",
  "atk-s0504a:1689_1": "bahussutatā,",
  "atk-s0504a:1689_2": "paripucchakatā,",
  "atk-s0504a:1689_3": "vinaye pakataññutā,",
  "atk-s0504a:1689_4": "vuḍḍhasevitā,",
  "atk-s0504a:1689_5": "kalyāṇamittatā,",
  "atk-s0504a:1689_6": "sappāyakathāti.",
  "atk-s0504a:1689_7": "Bāhusaccenapi hi ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassapi uddhaccakukkuccaṃ pahīyati,",
  "atk-s0504a:1689_8": "kappiyākappiyaparipucchābahulassapi,",
  "atk-s0504a:1689_9": "vinayapaññattiyaṃ ciṇṇavasībhāvatāya pakataññunopi,",
  "atk-s0504a:1689_10": "vuḍḍhe mahallakatthere upasaṅkamantassapi,",
  "atk-s0504a:1689_11": "upālittherasadise vinayadhare kalyāṇamitte sevantassapi uddhaccakukkuccaṃ pahīyati,",
  "atk-s0504a:1689_12": "ṭhānanisajjādīsu kappiyākappiyanissitasappāyakathāyapi pahīyati.",
  "atk-s0504a:1689_13": "Tena vuttaṃ “cha dhammā uddhaccakukkuccassa pahānāya saṃvattantī”ti.",
  "atk-s0504a:1690_0": "Vicikicchāṭṭhāniyesu dhammesu ayonisomanasikārena vicikicchāya uppādo hoti.",
  "atk-s0504a:1690_1": "Vicikicchāṭṭhāniyā dhammā nāma punappunaṃ vicikicchāya kāraṇattā vicikicchāva.",
  "atk-s0504a:1690_2": "Tattha ayonisomanasikāraṃ bahulaṃ pavattayato vicikicchā uppajjati. Tenāha –",
  "atk-s0504a:1691_0": "“Atthi,",
  "atk-s0504a:1691_1": "bhikkhave,",
  "atk-s0504a:1691_2": "vicikicchāṭṭhāniyā dhammā.",
  "atk-s0504a:1691_3": "Tattha ayonisomanasikārabahulīkāro –",
  "atk-s0504a:1691_4": "ayamāhāro anuppannāya vā vicikicchāya uppādāya,",
  "atk-s0504a:1691_5": "uppannāya vā vicikicchāya bhiyyobhāvāya vepullāyā”ti.",
  "atk-s0504a:1692_0": "Kusalādidhammesu pana yonisomanasikārena vicikicchāya pahānaṃ hoti. Tenāha –",
  "atk-s0504a:1693_0": "“Atthi,",
  "atk-s0504a:1693_1": "bhikkhave,",
  "atk-s0504a:1693_2": "kusalākusalā dhammā,",
  "atk-s0504a:1693_3": "sāvajjānavajjā dhammā,",
  "atk-s0504a:1693_4": "sevitabbāsevitabbā dhammā,",
  "atk-s0504a:1693_5": "hīnapaṇītā dhammā,",
  "atk-s0504a:1693_6": "kaṇhasukkasappaṭibhāgā dhammā.",
  "atk-s0504a:1693_7": "Tattha yonisomanasikārabahulīkāro ayamāhāro anuppannāya vā vicikicchāya anuppādāya,",
  "atk-s0504a:1693_8": "uppannāya vā vicikicchāya pahānāyā”ti.",
  "atk-s0504a:1694_0": "Apica cha dhammā vicikicchāya pahānāya saṃvattanti bahussutatā,",
  "atk-s0504a:1694_1": "paripucchakatā,",
  "atk-s0504a:1694_2": "vinaye pakataññutā,",
  "atk-s0504a:1694_3": "adhimokkhabahulatā,",
  "atk-s0504a:1694_4": "kalyāṇamittatā,",
  "atk-s0504a:1694_5": "sappāyakathāti.",
  "atk-s0504a:1694_6": "Bāhusaccavasenapi hi ekaṃ vā…pe…",
  "atk-s0504a:1694_7": "pañca vā nikāye pāḷivasena ca atthavasena ca uggaṇhantassapi vicikicchā pahīyati,",
  "atk-s0504a:1694_8": "tīṇi ratanāni ārabbha kusalādibhedesu dhammesu paripucchābahulassapi,",
  "atk-s0504a:1694_9": "vinaye ciṇṇavasībhāvassapi,",
  "atk-s0504a:1694_10": "tīsu ratanesu okappanīya,",
  "atk-s0504a:1694_11": "saddhāsaṅkhāta,",
  "atk-s0504a:1694_12": "adhimokkhabahulassapi,",
  "atk-s0504a:1694_13": "saddhādhimutte vakkalittherasadise kalyāṇamitte sevantassapi vicikicchā pahīyati,",
  "atk-s0504a:1694_14": "ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati.",
  "atk-s0504a:1694_15": "Tena vuttaṃ “cha dhammā vicikicchāya pahānāya saṃvattantī”ti.",
  "atk-s0504a:1695_0": "Ettha ca yathāvuttehi tehi tehi dhammehi vikkhambhanavasena pahīnānaṃ imesaṃ nīvaraṇānaṃ kāmacchandanīvaraṇassa",
  "atk-s0504a:1695_1": "tāva arahattamaggena accantappahānaṃ hoti,",
  "atk-s0504a:1695_2": "tathā thinamiddhanīvaraṇassa uddhaccanīvaraṇassa ca.",
  "atk-s0504a:1695_3": "Byāpādanīvaraṇassa pana kukkuccanīvaraṇassa ca anāgāmimaggena,",
  "atk-s0504a:1695_4": "vicikicchānīvaraṇassa sotāpattimaggena accantappahānaṃ hoti.",
  "atk-s0504a:1695_5": "Tasmā tesaṃ tathā pahānāya upakāradhamme dassetuṃ “āraddhaṃ hoti vīriya”ntiādi āraddhaṃ.",
  "atk-s0504a:1695_6": "Idameva vā yathāvuttaṃ abhijjhādīnaṃ nīvaraṇānaṃ pahānaṃ,",
  "atk-s0504a:1695_7": "yasmā hīnavīriyatāya kusītena,",
  "atk-s0504a:1695_8": "anupaṭṭhitassatitāya muṭṭhassatinā,",
  "atk-s0504a:1695_9": "apaṭippassaddhadarathatāya sāraddhakāyena,",
  "atk-s0504a:1695_10": "asamāhitatāya vikkhittacittena na kadācipi te sakkā nibbattetuṃ,",
  "atk-s0504a:1695_11": "pageva itaraṃ,",
  "atk-s0504a:1695_12": "tasmā yathā paṭipannassa so abhijjhādīnaṃ vigamo pahānaṃ sambhavati,",
  "atk-s0504a:1695_13": "taṃ dassetuṃ “āraddhaṃ hoti vīriya”ntiādi āraddhaṃ.",
  "atk-s0504a:1695_14": "Tassattho –",
  "atk-s0504a:1695_15": "tesaṃ nīvaraṇānaṃ pahānāya sabbesampi vā saṃkilesadhammānaṃ samucchindanatthāya vīriyaṃ āraddhaṃ hoti,",
  "atk-s0504a:1695_16": "paggahitaṃ asithilappavattanti vuttaṃ hoti.",
  "atk-s0504a:1695_17": "Āraddhattā eva ca antarā saṅkocassa anāpajjanato asallīnaṃ.",
  "atk-s0504a:1696_0": "Upaṭṭhitā sati asammuṭṭhāti na kevalañca vīriyameva,",
  "atk-s0504a:1696_1": "satipi ārammaṇābhimukhabhāvena upaṭṭhitā hoti,",
  "atk-s0504a:1696_2": "tathā upaṭṭhitattā eva ca cirakatacirabhāsitānaṃ saraṇasamatthatāya asammuṭṭhā.",
  "atk-s0504a:1696_3": "Passaddhoti kāyacittadarathappassambhanena kāyopissa passaddho hoti.",
  "atk-s0504a:1696_4": "Tattha yasmā nāmakāye passaddhe rūpakāyopissa passaddho eva hoti,",
  "atk-s0504a:1696_5": "tasmā “nāmakāyo rūpakāyo”ti avisesetvā “passaddho kāyo”ti vuttaṃ.",
  "atk-s0504a:1696_6": "Asāraddhoti so ca passaddhattā eva asāraddho,",
  "atk-s0504a:1696_7": "vigatadarathoti vuttaṃ hoti.",
  "atk-s0504a:1696_8": "Samāhitaṃ cittaṃ ekagganti cittampissa sammā āhitaṃ suṭṭhu ṭhapitaṃ appitaṃ viya hoti,",
  "atk-s0504a:1696_9": "samāhitattā eva ca ekaggaṃ acalaṃ nipphandanaṃ niriñjananti.",
  "atk-s0504a:1697_0": "Ettāvatā jhānamaggānaṃ pubbabhāgapaṭipadā kathitā. Tenevāha –",
  "atk-s0504a:1698_0": "“Carampi,",
  "atk-s0504a:1698_1": "bhikkhave,",
  "atk-s0504a:1698_2": "bhikkhu evaṃbhūto ātāpī ottāpī satataṃ samitaṃ āraddhavīriyo pahitattoti vuccatī”ti.",
  "atk-s0504a:1699_0": "Tassattho heṭṭhā vutto eva.",
  "atk-s0504a:1700_0": "Gāthāsu yataṃ careti yatamāno careyya,",
  "atk-s0504a:1700_1": "caṅkamanādivasena gamanaṃ kappentopi “anuppannānaṃ pāpakānaṃ akusalānaṃ dhammānaṃ anuppādāya chandaṃ",
  "atk-s0504a:1700_2": "janeti vāyamatī”tiādinā nayena vuttasammappadhānavīriyavasena yatanto ghaṭento vāyamanto yathā akusalā",
  "atk-s0504a:1700_3": "dhammā pahīyanti,",
  "atk-s0504a:1700_4": "kusalā dhammā bhāvanāpāripūriṃ gacchanti,",
  "atk-s0504a:1700_5": "evaṃ gamanaṃ kappeyyāti attho.",
  "atk-s0504a:1700_6": "Esa nayo sesesupi.",
  "atk-s0504a:1700_7": "Keci pana “yata”nti etassa saṃyatoti atthaṃ vadanti.",
  "atk-s0504a:1700_8": "Tiṭṭheti tiṭṭheyya ṭhānaṃ kappeyya.",
  "atk-s0504a:1700_9": "Accheti nisīdeyya.",
  "atk-s0504a:1700_10": "Sayeti nipajjeyya.",
  "atk-s0504a:1700_11": "Yatamenaṃ pasārayeti etaṃ pasāretabbaṃ hatthapādādiṃ yataṃ yatamāno yathāvuttavīriyasamaṅgīyeva hutvā pasāreyya,",
  "atk-s0504a:1700_12": "sabbattha pamādaṃ vijaheyyāti adhippāyo.",
  "atk-s0504a:1701_0": "Idāni yathā paṭipajjanto yataṃ yatamāno nāma hoti,",
  "atk-s0504a:1701_1": "taṃ paṭipadaṃ dassetuṃ “uddha”ntiādi vuttaṃ.",
  "atk-s0504a:1701_2": "Tattha uddhanti upari.",
  "atk-s0504a:1701_3": "Tiriyanti tiriyato,",
  "atk-s0504a:1701_4": "puratthimadisādivasena samantato disābhāgesūti attho.",
  "atk-s0504a:1701_5": "Apācīnanti heṭṭhā.",
  "atk-s0504a:1701_6": "Yāvatā jagato gatīti yattakā sattasaṅkhārabhedassa lokassa pavatti,",
  "atk-s0504a:1701_7": "tattha sabbatthāti attho.",
  "atk-s0504a:1701_8": "Ettāvatā anavasesato sammasanañāṇassa visayaṃ saṅgahetvā dasseti.",
  "atk-s0504a:1701_9": "Samavekkhitāti sammā hetunā ñāyena avekkhitā,",
  "atk-s0504a:1701_10": "aniccādivasena vipassakoti vuttaṃ hoti.",
  "atk-s0504a:1701_11": "Dhammānanti sattasuññānaṃ.",
  "atk-s0504a:1701_12": "Khandhānanti rūpādīnaṃ pañcannaṃ khandhānaṃ.",
  "atk-s0504a:1701_13": "Udayabbayanti udayañca vayañca.",
  "atk-s0504a:1701_14": "Idaṃ vuttaṃ hoti –",
  "atk-s0504a:1701_15": "upari tiriyaṃ adhoti tisaṅgahe sabbasmiṃ loke atītādibhedabhinnānaṃ pañcupādānakkhandhasaṅkhātānaṃ sabbesaṃ",
  "atk-s0504a:1701_16": "rūpārūpadhammānaṃ aniccatādisammasanādhigatena udayabbayañāṇena pañcavīsatiyā ākārehi udayaṃ,",
  "atk-s0504a:1701_17": "pañcavīsatiyā ākārehi vayañca samavekkhitā samanupassitā bhaveyyāti.",
  "atk-s0504a:1702_0": "Cetosamathasāmīcinti cittasaṃkilesānaṃ accantavūpasamanato cetosamathasaṅkhātassa ariyamaggassa anucchavikapaṭipadaṃ ñāṇadassanavisuddhiṃ.",
  "atk-s0504a:1702_1": "Sikkhamānanti paṭipajjamānaṃ bhāventaṃ ñāṇaparamparaṃ nibbattentaṃ.",
  "atk-s0504a:1702_2": "Sadāti sabbakālaṃ,",
  "atk-s0504a:1702_3": "rattiñceva divā ca.",
  "atk-s0504a:1702_4": "Satanti catusampajaññena samannāgatāya satiyā satokāriṃ.",
  "atk-s0504a:1702_5": "Satataṃ pahitattoti sabbakālaṃ pahitatto nibbānaṃ paṭipesitattoti tathāvidhaṃ bhikkhuṃ buddhādayo ariyā āhu ācikkhanti kathenti.",
  "atk-s0504a:1702_6": "Sesaṃ vuttanayameva.",
  "atk-s0504a:1703_0": "Dvādasamasuttavaṇṇanā niṭṭhitā.",
  "atk-s0504a:1704_0": "13. Lokasuttavaṇṇanā",
  "atk-s0504a:1705_0": "112.",
  "atk-s0504a:1705_1": "Terasame lokoti lujjanapalujjanaṭṭhena loko,",
  "atk-s0504a:1705_2": "atthato purimaṃ ariyasaccadvayaṃ idha pana dukkhaṃ ariyasaccaṃ veditabbaṃ.",
  "atk-s0504a:1705_3": "Svāyaṃ sattaloko,",
  "atk-s0504a:1705_4": "saṅkhāraloko,",
  "atk-s0504a:1705_5": "okāsalokoti vibhāgato sarūpato ca heṭṭhā vuttoyeva.",
  "atk-s0504a:1705_6": "Apica khandhalokādivasena ca anekavidho loko. Yathāha –",
  "atk-s0504a:1706_0": "“Lokoti khandhaloko,",
  "atk-s0504a:1706_1": "dhātuloko,",
  "atk-s0504a:1706_2": "āyatanaloko,",
  "atk-s0504a:1706_3": "vipattibhavaloko,",
  "atk-s0504a:1706_4": "vipattisambhavaloko,",
  "atk-s0504a:1706_5": "sampattibhavaloko,",
  "atk-s0504a:1706_6": "sampattisambhavaloko,",
  "atk-s0504a:1706_7": "eko loko sabbe sattā ahāraṭṭhitikā,",
  "atk-s0504a:1706_8": "dve lokā nāmañca rūpañca,",
  "atk-s0504a:1706_9": "tayo lokā tisso vedanā,",
  "atk-s0504a:1706_10": "cattāro lokā cattāro āhārā,",
  "atk-s0504a:1706_11": "pañca lokā pañcupādānakkhandhā,",
  "atk-s0504a:1706_12": "cha lokā cha ajjhattikāni āyatanāni,",
  "atk-s0504a:1706_13": "satta lokā satta viññāṇaṭṭhitiyo,",
  "atk-s0504a:1706_14": "aṭṭha lokā aṭṭha lokadhammā,",
  "atk-s0504a:1706_15": "nava lokā nava sattāvāsā,",
  "atk-s0504a:1706_16": "dasa lokā dasāyatanāni,",
  "atk-s0504a:1706_17": "dvādasa lokā dvādasāyatanāni,",
  "atk-s0504a:1706_18": "aṭṭhārasa lokā aṭṭhārasa dhātuyo”ti.",
  "atk-s0504a:1707_0": "Evamanekadhā vibhattopi loko pañcasu upādānakkhandhesu eva saṅgahaṃ samosaraṇaṃ gacchati,",
  "atk-s0504a:1707_1": "upādānakkhandhā ca dukkhaṃ ariyasaccaṃ jātipi dukkhā …pe…",
  "atk-s0504a:1707_2": "saṃkhittena pañcupādānakkhandhāpi dukkhāti.",
  "atk-s0504a:1707_3": "Tena vuttaṃ “atthato purimaṃ ariyasaccadvayaṃ,",
  "atk-s0504a:1707_4": "idha pana dukkhaṃ ariyasaccaṃ veditabba”nti.",
  "atk-s0504a:1707_5": "Nanu ca lujjanapalujjanaṭṭho avisesena pañcasu khandhesu sambhavatīti?",
  "atk-s0504a:1707_6": "Saccaṃ sambhavati.",
  "atk-s0504a:1707_7": "Yaṃ pana na lujjatīti gahitaṃ,",
  "atk-s0504a:1707_8": "taṃ tathā na hoti,",
  "atk-s0504a:1707_9": "ekaṃseneva lujjati palujjatīti so lokoti upādānakkhandhesveva lokasaddo nirūḷhoti veditabbo.",
  "atk-s0504a:1707_10": "Tasmā lokoti dukkhaṃ ariyasaccaṃ eva.",
  "atk-s0504a:1708_0": "Yadipi tathāgata-",
  "atk-s0504a:1708_1": "saddassa heṭṭhā tathāgatasutte nānānayehi vitthārato attho vibhatto,",
  "atk-s0504a:1708_2": "tathāpi pāḷiyā atthasaṃvaṇṇanāmukhena ayamatthavibhāvanā –",
  "atk-s0504a:1708_3": "abhisambuddhoti “abhiññeyyato pariññeyyato”ti pubbe vuttavibhāgena vā avisesato tāva āsayānusayacariyādhimuttiādibhedato",
  "atk-s0504a:1708_4": "kusalākusalādivibhāgato vaṭṭappamāṇasaṇṭhānādibhedato,",
  "atk-s0504a:1708_5": "visesato vā pana “ayaṃ sassatāsayo,",
  "atk-s0504a:1708_6": "ayaṃ ucchedāsayo”tiādinā “kakkhaḷalakkhaṇā pathavīdhātu,",
  "atk-s0504a:1708_7": "paggharaṇalakkhaṇā āpodhātū”tiādinā ca abhivisiṭṭhena sayambhuñāṇena sammā aviparītaṃ yo yo attho yathā yathā bujjhitabbo,",
  "atk-s0504a:1708_8": "tathā tathā buddho ñāto attapaccakkho katoti abhisambuddho.",
  "atk-s0504a:1709_0": "Lokasmāti yathāvuttalokato.",
  "atk-s0504a:1709_1": "Visaṃyuttoti visaṃsaṭṭho,",
  "atk-s0504a:1709_2": "tappaṭibaddhānaṃ sabbesaṃ saṃyojanānaṃ sammadeva samucchinnattā tato vippamuttoti attho.",
  "atk-s0504a:1709_3": "Lokasamudayoti suttantanayena taṇhā,",
  "atk-s0504a:1709_4": "abhidhammanayena pana abhisaṅkhārehi saddhiṃ diyaḍḍhakilesasahassaṃ.",
  "atk-s0504a:1709_5": "Pahīnoti bodhimaṇḍe arahattamaggañāṇena samucchedappahānavasena savāsanaṃ pahīno.",
  "atk-s0504a:1709_6": "Lokanirodhoti nibbānaṃ.",
  "atk-s0504a:1709_7": "Sacchikatoti attapaccakkho kato.",
  "atk-s0504a:1709_8": "Lokanirodhagāminī paṭipadāti sīlādikkhandhattayasaṅgaho ariyo aṭṭhaṅgiko maggo.",
  "atk-s0504a:1709_9": "So hi lokanirodhaṃ nibbānaṃ gacchati adhigacchati,",
  "atk-s0504a:1709_10": "tadatthaṃ ariyehi paṭipajjīyati cāti lokanirodhagāminī paṭipadāti vuccati.",
  "atk-s0504a:1710_0": "Ettāvatā tathāni abhisambuddho yāthāvato gatoti tathāgatoti ayamattho dassito hoti.",
  "atk-s0504a:1710_1": "Cattāri hi ariyasaccāni tathāni nāma. Yathāha –",
  "atk-s0504a:1711_0": "“Cattārimāni,",
  "atk-s0504a:1711_1": "bhikkhave,",
  "atk-s0504a:1711_2": "tathāni avitathāni anaññathāni.",
  "atk-s0504a:1711_3": "Katamāni cattāri?",
  "atk-s0504a:1711_4": "Idaṃ dukkhanti,",
  "atk-s0504a:1711_5": "bhikkhave,",
  "atk-s0504a:1711_6": "tathametaṃ avitathametaṃ,",
  "atk-s0504a:1711_7": "anaññathameta”nti vitthāro.",
  "atk-s0504a:1712_0": "Apica tathāya gatoti tathāgato,",
  "atk-s0504a:1712_1": "tathaṃ gatoti tathāgato,",
  "atk-s0504a:1712_2": "gatoti ca avagato atīto patto paṭipannoti attho.",
  "atk-s0504a:1712_3": "Idaṃ vuttaṃ hoti –",
  "atk-s0504a:1712_4": "yasmā bhagavā sakalalokaṃ tīraṇapariññāya tathāya aviparītāya gato avagato,",
  "atk-s0504a:1712_5": "tasmā loko tathāgatena abhisambuddhoti tathāgato.",
  "atk-s0504a:1712_6": "Lokasamudayaṃ pahānapariññāya tathāya gato atītoti tathāgato.",
  "atk-s0504a:1712_7": "Lokanirodhaṃ sacchikiriyāya tathāya gato pattoti tathāgato.",
  "atk-s0504a:1712_8": "Lokanirodhagāminiṃ paṭipadaṃ tathaṃ aviparītaṃ gato paṭipannoti tathāgatoti.",
  "atk-s0504a:1712_9": "Evaṃ imissā pāḷiyā bhagavato tathāgatabhāvadīpanavasena attho veditabbo.",
  "atk-s0504a:1713_0": "Iti bhagavā catusaccābhisambodhanavasena attano tathāgatabhāvaṃ pakāsetvā idāni tattha diṭṭhādiabhisambodhivasenapi taṃ dassetuṃ “yaṃ,",
  "atk-s0504a:1713_1": "bhikkhave”tiādimāha.",
  "atk-s0504a:1713_2": "Aṅguttaraṭṭhakathāyaṃ pana “catūhi saccehi attano buddhabhāvaṃ kathetvā”tiādi vuttaṃ.",
  "atk-s0504a:1713_3": "Taṃ tathāgatasadda-",
  "atk-s0504a:1713_4": "buddhasaddānaṃ atthato ninnānākaraṇataṃ dassetuṃ vuttaṃ.",
  "atk-s0504a:1713_5": "Tathā ceva hi pāḷi pavattāti.",
  "atk-s0504a:1713_6": "Tattha diṭṭhanti rūpāyatanaṃ.",
  "atk-s0504a:1713_7": "Sutanti saddāyatanaṃ.",
  "atk-s0504a:1713_8": "Mutanti patvā gahetabbato gandhāyatanaṃ,",
  "atk-s0504a:1713_9": "rasāyatanaṃ,",
  "atk-s0504a:1713_10": "phoṭṭhabbāyatanañca.",
  "atk-s0504a:1713_11": "Viññātanti sukhadukkhādidhammārammaṇaṃ.",
  "atk-s0504a:1713_12": "Pattanti pariyesitvā vā apariyesitvā vā pattaṃ.",
  "atk-s0504a:1713_13": "Pariyesitanti pattaṃ vā appattaṃ vā pariyesitaṃ.",
  "atk-s0504a:1713_14": "Anuvicaritaṃ manasāti cittena anusañcaritaṃ.",
  "atk-s0504a:1713_15": "Kassa pana anuvicaritaṃ manasāti?",
  "atk-s0504a:1713_16": "Sadevakassa…pe…",
  "atk-s0504a:1713_17": "sadevamanussāyāti sambandhanīyaṃ.",
  "atk-s0504a:1713_18": "Tattha saha devehīti sadevako,",
  "atk-s0504a:1713_19": "tassa sadevakassa.",
  "atk-s0504a:1713_20": "Sesapadesupi eseva nayo.",
  "atk-s0504a:1714_0": "Sadevakavacanena cettha pañcakāmāvacaradevaggahaṇaṃ veditabbaṃ,",
  "atk-s0504a:1714_1": "samārakavacanena chaṭṭhakāmāvacaradevaggahaṇaṃ,",
  "atk-s0504a:1714_2": "sabrahmakavacanena brahmakāyikādibrahmaggahaṇaṃ,",
  "atk-s0504a:1714_3": "sassamaṇabrāhmaṇivacanena sāsanassa paccatthikasamaṇabrāhmaṇaggahaṇañceva samitapāpabāhitapāpasamaṇabrāhmaṇaggahaṇañca,",
  "atk-s0504a:1714_4": "pajāvacanena sattalokaggahaṇaṃ,",
  "atk-s0504a:1714_5": "sadevamanussavacanena sammutidevaavasesamanussaggahaṇaṃ.",
  "atk-s0504a:1714_6": "Evamettha tīhi padehi devamārabrahmehi saddhiṃ sattaloko,",
  "atk-s0504a:1714_7": "dvīhi pajāvasena sattaloko gahitoti veditabbo.",
  "atk-s0504a:1715_0": "Aparo nayo –",
  "atk-s0504a:1715_1": "sadevakaggahaṇena arūpāvacaradevaloko gahito,",
  "atk-s0504a:1715_2": "samārakavacanena chakāmāvacaradevaloko,",
  "atk-s0504a:1715_3": "sabrahmakavacanena rūpībrahmaloko,",
  "atk-s0504a:1715_4": "sassamaṇabrāhmaṇādivacanena sammutidevehi saha avasesasattaloko gahito.",
  "atk-s0504a:1715_5": "Apicettha sadevakavacanena ukkaṭṭhaparicchedato sabbalokavisayassa bhagavato abhisambuddhabhāve pakāsite",
  "atk-s0504a:1715_6": "yesamevaṃ siyā “māro nāma mahānubhāvo chakāmāvacarissaro vasavattī,",
  "atk-s0504a:1715_7": "brahmā pana tatopi mahānubhāvataro dasahi aṅgulīhi dasasu cakkavāḷasahassesu ālokaṃ pharati,",
  "atk-s0504a:1715_8": "uttamajjhānasamāpattisukhaṃ paṭisaṃvedeti.",
  "atk-s0504a:1715_9": "Puthū ca samaṇabrāhmaṇā iddhimanto dibbacakkhukā paracittaviduno mahānubhāvā saṃvijjanti.",
  "atk-s0504a:1715_10": "Ayañca sattakāyo ananto aparimāṇo,",
  "atk-s0504a:1715_11": "kimetesaṃ sabbesaṃyeva visayo anavasesato bhagavatā abhisambuddho”ti?",
  "atk-s0504a:1715_12": "Tesaṃ vimatiṃ vidhamento bhagavā “sadevakassa lokassā”tiādimāha.",
  "atk-s0504a:1716_0": "Porāṇā panāhu –",
  "atk-s0504a:1716_1": "“sadevakassā”ti devatāhi saddhiṃ avasesalokaṃ pariyādiyati,",
  "atk-s0504a:1716_2": "“samārakassā”ti mārena saddhiṃ avasesalokaṃ,",
  "atk-s0504a:1716_3": "“sabrahmakassā”ti brahmehi saddhiṃ avasesalokaṃ.",
  "atk-s0504a:1716_4": "Evaṃ sabbepi tibhavūpage satte tīsu padesu pakkhipitvā puna dvīhi padehi pariyādiyanto “sassamaṇabrāhmaṇiyā pajāya sadevamanussāyā”ti āha.",
  "atk-s0504a:1716_5": "Evaṃ pañcahipi padehi khandhattayaparicchinne sabbasatte pariyādiyati.",
  "atk-s0504a:1717_0": "Yasmā taṃ tathāgatena abhisambuddhanti iminā idaṃ dasseti –",
  "atk-s0504a:1717_1": "yaṃ aparimāṇāsu lokadhātūsu imassa sadevakassa lokassa “nīlaṃ pītaka”ntiādi rūpārammaṇaṃ cakkhudvāre āpāthaṃ āgacchati,",
  "atk-s0504a:1717_2": "taṃ sabbaṃ “ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jāto”ti tathāgatassa evaṃ abhisambuddhaṃ.",
  "atk-s0504a:1717_3": "Tathā yaṃ aparimāṇāsu lokadhātūsu imassa sadevakassa lokassa “bherisaddo mudiṅgasaddo”tiādi saddārammaṇaṃ sotadvāre āpāthaṃ āgacchati,",
  "atk-s0504a:1717_4": "“mūlagandho tacagandho”tiādi gandhārammaṇaṃ ghānadvāre āpāthamāgacchati,",
  "atk-s0504a:1717_5": "“mūlaraso khandharaso”tiādi rasārammaṇaṃ jivhādvāre āpāthamāgacchati,",
  "atk-s0504a:1717_6": "“kakkhaḷaṃ muduka”ntiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthamāgacchati,",
  "atk-s0504a:1717_7": "“ayaṃ satto imasmiṃ khaṇe imaṃ nāma phoṭṭhabbaṃ phusitvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0504a:1718_0": "Tathā yaṃ aparimāṇāsu lokadhātūsu imassa sadevakassa lokassa sukhādibhedaṃ dhammārammaṇaṃ manodvāre āpāthamāgacchati,",
  "atk-s0504a:1718_1": "“ayaṃ satto imasmiṃ khaṇe imaṃ nāma dhammārammaṇaṃ jānitvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0504a:1718_2": "Evaṃ yaṃ imassa sadevakassa lokassa diṭṭhaṃ sutaṃ mutaṃ viññātaṃ,",
  "atk-s0504a:1718_3": "taṃ tathāgatena adiṭṭhaṃ vā asutaṃ vā amutaṃ vā aviññātaṃ vā natthi.",
  "atk-s0504a:1718_4": "Imassa pana mahājanassa pariyesitvā appattampi atthi,",
  "atk-s0504a:1718_5": "apariyesitvā appattampi atthi,",
  "atk-s0504a:1718_6": "pariyesitvā pattampi atthi,",
  "atk-s0504a:1718_7": "apariyesitvā pattampi atthi.",
  "atk-s0504a:1718_8": "Sabbampi tathāgatassa appattaṃ nāma natthi ñāṇena asacchikataṃ.",
  "atk-s0504a:1718_9": "Tato eva yaṃ aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma atthi,",
  "atk-s0504a:1718_10": "taṃ bhagavā sabbaṃ sabbākārena jānāti passati.",
  "atk-s0504a:1718_11": "Evaṃ jānatā passatā cānena taṃ iṭṭhāniṭṭhādivasena vā diṭṭhasutamutaviññātesu labbhamānapadavasena vā “katamaṃ taṃ rūpaṃ rūpāyatanaṃ?",
  "atk-s0504a:1718_12": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0504a:1718_13": "anekehi nāmehi terasahi vārehi dvepaññāsāya nayehi vibhajjamānaṃ tatheva hoti,",
  "atk-s0504a:1718_14": "vitathaṃ natthi.",
  "atk-s0504a:1718_15": "Esa nayo sotadvārādīsupi āpāthamāgacchantesu saddādīsu.",
  "atk-s0504a:1719_0": "Tasmā tathāgatoti vuccatīti yaṃ yathā lokena gataṃ,",
  "atk-s0504a:1719_1": "tassa tatheva gatattā tathāgatoti vuccati.",
  "atk-s0504a:1719_2": "Pāḷiyaṃ pana “abhisambuddha”nti vuttaṃ,",
  "atk-s0504a:1719_3": "taṃ tathāgatasaddena samānatthaṃ.",
  "atk-s0504a:1719_4": "Iminā tathādassibhāvato tathāgatoti ayamattho dassito hoti.",
  "atk-s0504a:1719_5": "Vuttañhetaṃ dhammasenāpatinā –",
  "atk-s0504a:1720_0": "“Na tassa addiṭṭhamidhatthi kiñci,",
  "atk-s0504a:1721_0": "Atho aviññātamajānitabbaṃ;",
  "atk-s0504a:1722_0": "Sabbaṃ abhiññāsi yadatthi neyyaṃ,",
  "atk-s0504a:1723_0": "Tathāgato tena samantacakkhū”ti. ;",
  "atk-s0504a:1724_0": "Suttantepi vuttaṃ bhagavatā –",
  "atk-s0504a:1725_0": "“Yaṃ,",
  "atk-s0504a:1725_1": "bhikkhave,",
  "atk-s0504a:1725_2": "sadevakassa lokassa…pe…",
  "atk-s0504a:1725_3": "sadevamanussāya pajāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0504a:1725_4": "tamahaṃ jānāmi,",
  "atk-s0504a:1725_5": "tamahaṃ abbhaññāsiṃ,",
  "atk-s0504a:1725_6": "taṃ tathāgatassa viditaṃ,",
  "atk-s0504a:1725_7": "taṃ tathāgato na upaṭṭhāsī”ti.",
  "atk-s0504a:1726_0": "Yañca,",
  "atk-s0504a:1726_1": "bhikkhave,",
  "atk-s0504a:1726_2": "rattiṃ tathāgato anuttaraṃ sammāsambodhiṃ abhisambujjhatīti yassañca visākhapuṇṇamarattiyaṃ tathā āgatādiatthena",
  "atk-s0504a:1726_3": "tathāgato bhagavā bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā uttaritarābhāvato",
  "atk-s0504a:1726_4": "anuttaraṃ sammāsambodhiṃ āsavakkhayañāṇena saddhiṃ sabbaññutaññāṇaṃ adhigacchati.",
  "atk-s0504a:1726_5": "Yañca rattiṃ anupādisesāya nibbānadhātuyā parinibbāyatīti yassañca visākhapuṇṇamarattiyaṃyeva kusinārāyaṃ",
  "atk-s0504a:1726_6": "upavattane mallānaṃ sālavane yamakasālānamantare anupādisesāya nibbānadhātuyā parinibbāyati.",
  "atk-s0504a:1726_7": "Yaṃ etasmiṃ antareti imāsaṃ dvinnaṃ saupādisesaanupādisesanibbānadhātūnaṃ vemajjhe pañcacattālīsavassaparimāṇe kāle paṭhamabodhiyampi,",
  "atk-s0504a:1726_8": "majjhimabodhiyampi,",
  "atk-s0504a:1726_9": "pacchimabodhiyampi yaṃ suttageyyādippabhedaṃ dhammaṃ bhāsati niddisanavasena,",
  "atk-s0504a:1726_10": "lapati uddhisanavasena,",
  "atk-s0504a:1726_11": "niddisati paṭiniddisanavasena.",
  "atk-s0504a:1726_12": "Sabbaṃ taṃ tatheva hotīti taṃ etthantare desitaṃ sabbaṃ suttageyyādinavaṅgaṃ buddhavacanaṃ atthato byañjanato",
  "atk-s0504a:1726_13": "ca anupavajjaṃ anūnaṃ anadhikaṃ sabbākāraparipuṇṇaṃ rāgamadanimmadanaṃ…pe…",
  "atk-s0504a:1726_14": "mohamadanimmadanaṃ,",
  "atk-s0504a:1726_15": "natthi tattha vālaggamattampi avakkhalitaṃ,",
  "atk-s0504a:1726_16": "ekamuddikāya lañchitaṃ viya ekanāḷiyā mitaṃ viya ekatulāya tulitaṃ viya ca taṃ tatheva hoti yassatthāya bhāsitaṃ,",
  "atk-s0504a:1726_17": "ekanteneva tassa sādhanato,",
  "atk-s0504a:1726_18": "no aññathā.",
  "atk-s0504a:1726_19": "Tasmā tathaṃ,",
  "atk-s0504a:1726_20": "avitathaṃ,",
  "atk-s0504a:1726_21": "anaññathaṃ.",
  "atk-s0504a:1726_22": "Etena tathāvāditāya tathāgatoti dasseti.",
  "atk-s0504a:1726_23": "Gadaattho ayaṃ gatasaddo dakārassa takāraṃ katvā,",
  "atk-s0504a:1726_24": "tasmā tathaṃ gadatīti tathāgatoti attho.",
  "atk-s0504a:1726_25": "Atha vā āgadanaṃ āgado,",
  "atk-s0504a:1726_26": "vacananti attho.",
  "atk-s0504a:1726_27": "Tatho aviparīto āgado yassāti dakārassa takāraṃ katvā tathāgatoti evamettha padasiddhi veditabbā.",
  "atk-s0504a:1727_0": "Yathāvādī tathākārīti ye dhamme bhagavā “ime dhammā akusalā sāvajjā viññugarahitā samattā samādinnā ahitāya",
  "atk-s0504a:1727_1": "dukkhāya saṃvattantī”ti paresaṃ dhammaṃ desento vadati,",
  "atk-s0504a:1727_2": "te dhamme ekanteneva sayaṃ pahāsi.",
  "atk-s0504a:1727_3": "Ye pana dhamme bhagavā “ime dhammā kusalā anavajjā viññuppasatthā samattā samādinnā hitāya sukhāya saṃvattantī”ti vadati,",
  "atk-s0504a:1727_4": "te dhamme ekanteneva sayaṃ upasampajja vihāsi.",
  "atk-s0504a:1727_5": "Tasmā yathāvādī bhagavā,",
  "atk-s0504a:1727_6": "tathākārīti veditabbo.",
  "atk-s0504a:1727_7": "Yathākārī tathāvādīti sammadeva sīlādiparipūraṇavasena sammā paṭipanno sayaṃ yathākārī bhagavā,",
  "atk-s0504a:1727_8": "tatheva dhammadesanāya paresaṃ tattha patiṭṭhāpanavasena tathāvādī.",
  "atk-s0504a:1727_9": "Bhagavato hi vācāya kāyo anulometi,",
  "atk-s0504a:1727_10": "kāyassapi vācā.",
  "atk-s0504a:1727_11": "Tasmā yathāvādī tathākārī,",
  "atk-s0504a:1727_12": "yathākārī tathāvādī ca hoti.",
  "atk-s0504a:1727_13": "Evaṃbhūtassa cassa yathā vācā,",
  "atk-s0504a:1727_14": "kāyopi tathā gato pavatto.",
  "atk-s0504a:1727_15": "Yathā ca kāyo,",
  "atk-s0504a:1727_16": "vācāpi tathā gatā pavattāti attho.",
  "atk-s0504a:1728_0": "Abhibhū anabhibhūtoti upari bhavaggaṃ heṭṭhā avīcinirayaṃ pariyantaṃ katvā tiriyaṃ aparimāṇāsu lokadhātūsu",
  "atk-s0504a:1728_1": "bhagavā sabbasatte abhibhavati sīlenapi samādhināpi paññāyapi vimuttiyāpi vimuttiñāṇadassanenapi,",
  "atk-s0504a:1728_2": "na tassa tulā vā pamāṇaṃ vā atthi,",
  "atk-s0504a:1728_3": "asamo asamasamo appaṭimo appaṭibhāgo appaṭipuggalo atulo appameyyo anuttaro dhammarājā devānaṃ atidevo sakkānaṃ atisakko brahmānaṃ atibrahmā.",
  "atk-s0504a:1728_4": "Tato eva sayaṃ na kenaci abhibhūtoti anabhibhūto.",
  "atk-s0504a:1728_5": "Aññadatthūti ekaṃsatthe nipāto.",
  "atk-s0504a:1728_6": "Yañhi kiñci neyyaṃ nāma,",
  "atk-s0504a:1728_7": "sabbaṃ taṃ hatthatale āmalakaṃ viya passatīti daso.",
  "atk-s0504a:1728_8": "Aviparītaṃ āsayādiavabodhena hitūpasaṃhārādinā ca satte,",
  "atk-s0504a:1728_9": "bhāvaññathattūpanayavasena saṅkhāre sabbākārena suciṇṇavasitāya samāpattiyo cittañca vase vattetīti vasavattī.",
  "atk-s0504a:1728_10": "Ettāvatā abhibhavanaṭṭhena bhagavā attano tathāgatabhāvaṃ dasseti.",
  "atk-s0504a:1729_0": "Tatrevaṃ padasiddhi veditabbā –",
  "atk-s0504a:1729_1": "agado viya agado.",
  "atk-s0504a:1729_2": "Ko panesa?",
  "atk-s0504a:1729_3": "Desanāvilāso ceva puññussayo ca.",
  "atk-s0504a:1729_4": "Teneva hesa mahānubhāvo bhisakko viya dibbāgadena sappe,",
  "atk-s0504a:1729_5": "sabbe parappavādino sadevakañca lokaṃ abhibhavati.",
  "atk-s0504a:1729_6": "Iti sabbalokābhibhavane tatho aviparīto desanāvilāso ceva puññussayo ca agado assāti dakārassa takāraṃ katvā tathāgatoti veditabbo.",
  "atk-s0504a:1729_7": "Tena vuttaṃ “sadevake,",
  "atk-s0504a:1729_8": "bhikkhave, loke…pe…",
  "atk-s0504a:1729_9": "vasavattī,",
  "atk-s0504a:1729_10": "tasmā tathāgatoti vuccatī”ti.",
  "atk-s0504a:1730_0": "Gāthāsu sabbalokaṃ abhiññāyāti tedhātukalokasannivāsaṃ jānitvā.",
  "atk-s0504a:1730_1": "Sabbaloke yathātathanti tasmiṃ tedhātukalokasannivāse yaṃkiñci neyyaṃ,",
  "atk-s0504a:1730_2": "taṃ sabbaṃ yathātathaṃ aviparītaṃ jānitvā.",
  "atk-s0504a:1730_3": "Sabbalokavisaṃyuttoti catunnaṃ yogānaṃ anavasesappahānena sabbenapi lokena visaṃyutto vippamutto.",
  "atk-s0504a:1730_4": "Anūpayoti sabbasmimpi loke taṇhādiṭṭhiupayehi anūpayo tehi upayehi virahito.",
  "atk-s0504a:1731_0": "Sabbābhibhūti rūpādīni sabbārammaṇāni,",
  "atk-s0504a:1731_1": "sabbaṃ saṅkhāragataṃ,",
  "atk-s0504a:1731_2": "sabbepi māre abhibhavitvā ṭhito.",
  "atk-s0504a:1731_3": "Dhīroti dhitisampanno.",
  "atk-s0504a:1731_4": "Sabbaganthappamocanoti sabbe abhijjhākāyaganthādike mocetvā ṭhito veneyyasantānepi attano desanāvilāsena tesaṃ pamocanato sabbaganthappamocano.",
  "atk-s0504a:1731_5": "Phuṭṭhāssāti phuṭṭhā assa.",
  "atk-s0504a:1731_6": "Karaṇatthe idaṃ sāmivacanaṃ,",
  "atk-s0504a:1731_7": "phuṭṭhā anenāti attho.",
  "atk-s0504a:1731_8": "Paramā santīti nibbānaṃ.",
  "atk-s0504a:1731_9": "Tañhi tena ñāṇaphusanena phuṭṭhaṃ.",
  "atk-s0504a:1731_10": "Tenevāha “nibbānaṃ akutobhaya”nti.",
  "atk-s0504a:1731_11": "Atha vā paramā santīti uttamā santi.",
  "atk-s0504a:1731_12": "Katarā sāti? Nibbānaṃ.",
  "atk-s0504a:1731_13": "Yasmā pana nibbāne kutoci bhayaṃ natthi,",
  "atk-s0504a:1731_14": "tasmā taṃ akutobhayanti vuccati.",
  "atk-s0504a:1732_0": "Anīghoti niddukkho.",
  "atk-s0504a:1732_1": "Sabbakammakkhayaṃ pattoti sabbesaṃ kammānaṃ khayaṃ pariyosānaṃ accantābhāvaṃ patto.",
  "atk-s0504a:1732_2": "Vimutto upadhisaṅkhayeti upadhisaṅkhayasaṅkhāte nibbāne tadārammaṇāya phalavimuttiyā vimutto.",
  "atk-s0504a:1732_3": "Esa soti eso so.",
  "atk-s0504a:1732_4": "Sīho anuttaroti parissayānaṃ sahanaṭṭhena,",
  "atk-s0504a:1732_5": "kilesānaṃ hananaṭṭhena ca,",
  "atk-s0504a:1732_6": "tathāgato anuttaro sīho nāma.",
  "atk-s0504a:1732_7": "Brahmanti seṭṭhaṃ.",
  "atk-s0504a:1732_8": "Cakkanti dhammacakkaṃ.",
  "atk-s0504a:1732_9": "Pavattayīti tiparivaṭṭaṃ dvādasākāraṃ pavattesi.",
  "atk-s0504a:1733_0": "Itīti evaṃ tathāgatassa guṇe jānitvā.",
  "atk-s0504a:1733_1": "Saṅgammāti samāgantvā.",
  "atk-s0504a:1733_2": "Taṃ namassantīti taṃ tathāgataṃ te saraṇaṃ gatā devamanussā namassanti.",
  "atk-s0504a:1733_3": "Mahantehi sīlādiguṇehi samannāgatattā mahantaṃ,",
  "atk-s0504a:1733_4": "catuvesārajjayogena vītasāradaṃ.",
  "atk-s0504a:1733_5": "Idāni yaṃ vadantā te namassanti,",
  "atk-s0504a:1733_6": "taṃ dassetuṃ dantotiādi vuttaṃ.",
  "atk-s0504a:1733_7": "Taṃ uttānatthameva.",
  "atk-s0504a:1734_0": "Iti imasmiṃ catukkanipāte chaṭṭhe sattame ca sutte vaṭṭaṃ kathitaṃ,",
  "atk-s0504a:1734_1": "paṭhamadutiyatatiyadvādasamaterasamesu vivaṭṭaṃ kathitaṃ,",
  "atk-s0504a:1734_2": "sesesu vaṭṭavivaṭṭaṃ kathitanti veditabbaṃ.",
  "atk-s0504a:1735_0": "Terasamasuttavaṇṇanā niṭṭhitā.",
  "atk-s0504a:1736_0": "Iti paramatthadīpaniyā",
  "atk-s0504a:1737_0": "Khuddakanikāya-aṭṭhakathāya",
  "atk-s0504a:1738_0": "Itivuttakassa catukkanipātavaṇṇanā niṭṭhitā.",
  "atk-s0504a:1739_0": "Nigamanakathā",
  "atk-s0504a:1740_0": "Ettāvatā ca –",
  "atk-s0504a:1741_0": "Dhammissarena jagato, dhammālokavidhāyinā;",
  "atk-s0504a:1742_0": "Dhammānaṃ bodhaneyyānaṃ, jānatā desanāvidhiṃ.",
  "atk-s0504a:1743_0": "Taṃ taṃ nidānamāgamma, sabbalokahitesinā;",
  "atk-s0504a:1744_0": "Ekakādippabhedena, desitāni mahesinā.",
  "atk-s0504a:1745_0": "Dasuttarasataṃ dve ca, suttāni itivuttakaṃ;",
  "atk-s0504a:1746_0": "Itivuttappabhedena, saṅgāyiṃsu mahesayo.",
  "atk-s0504a:1747_0": "Chaḷabhiññā vasippattā, pabhinnapaṭisambhidā;",
  "atk-s0504a:1748_0": "Yaṃ taṃ sāsanadhorayhā, dhammasaṅgāhakā pure.",
  "atk-s0504a:1749_0": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0504a:1750_0": "Nissāya yā samāraddhā, atthasaṃvaṇṇanā mayā.",
  "atk-s0504a:1751_0": "Sā tattha paramatthānaṃ, suttantesu yathārahaṃ;",
  "atk-s0504a:1752_0": "Pakāsanā paramattha-dīpanī nāma nāmato.",
  "atk-s0504a:1753_0": "Sampattā pariniṭṭhānaṃ, anākulavinicchayā;",
  "atk-s0504a:1754_0": "Aṭṭhattiṃsappamāṇāya, pāḷiyā bhāṇavārato.",
  "atk-s0504a:1755_0": "Iti taṃ saṅkharontena, yaṃ taṃ adhigataṃ mayā;",
  "atk-s0504a:1756_0": "Puññaṃ tassānubhāvena, lokanāthassa sāsanaṃ.",
  "atk-s0504a:1757_0": "Ogāhetvā visuddhāya, sīlādipaṭipattiyā;",
  "atk-s0504a:1758_0": "Sabbepi pāṇino hontu, vimuttirasabhāgino.",
  "atk-s0504a:1759_0": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0504a:1760_0": "Tasmiṃ sagāravā niccaṃ, hontu sabbepi pāṇino.",
  "atk-s0504a:1761_0": "Sammā vassatu kālena, devopi jagatippati;",
  "atk-s0504a:1762_0": "Saddhammanirato lokaṃ, dhammeneva pasāsatūti.",
  "atk-s0504a:1763_0": "Iti badaratitthavihāravāsinā ācariyadhammapālena katā",
  "atk-s0504a:1764_0": "Itivuttakassa aṭṭhakathā niṭṭhitā."
}