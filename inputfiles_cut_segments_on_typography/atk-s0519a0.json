{
  "atk-s0519a0:0_0": "Namo tassa bhagavato arahato sammāsambuddhassa",
  "atk-s0519a0:1_0": "Khuddakanikāye",
  "atk-s0519a0:2_0": "Nettippakaraṇa-aṭṭhakathā",
  "atk-s0519a0:3_0": "Ganthārambhakathā",
  "atk-s0519a0:4_0": "Mahākāruṇikaṃ nāthaṃ, ñeyyasāgarapāraguṃ;",
  "atk-s0519a0:5_0": "Vande nipuṇagambhīra-vicitranayadesanaṃ.",
  "atk-s0519a0:6_0": "Vijjācaraṇasampannā, yena niyyanti lokato;",
  "atk-s0519a0:7_0": "Vande tamuttamaṃ dhammaṃ, sammāsambuddhapūjitaṃ.",
  "atk-s0519a0:8_0": "Sīlādiguṇasampanno, ṭhito maggaphalesu yo;",
  "atk-s0519a0:9_0": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0519a0:10_0": "Vandanājanitaṃ puññaṃ, iti yaṃ ratanattaye;",
  "atk-s0519a0:11_0": "Hatantarāyo sabbattha, hutvāhaṃ tassa tejasā.",
  "atk-s0519a0:12_0": "Ṭhitiṃ ākaṅkhamānena, ciraṃ saddhammanettiyā;",
  "atk-s0519a0:13_0": "Dhammarakkhitanāmena, therena abhiyācito.",
  "atk-s0519a0:14_0": "Padumuttaranāthassa, pādamūle pavattitaṃ;",
  "atk-s0519a0:15_0": "Passatā abhinīhāraṃ, sampattaṃ yassa matthakaṃ.",
  "atk-s0519a0:16_0": "Saṃkhittaṃ vibhajantānaṃ, eso aggoti tādinā;",
  "atk-s0519a0:17_0": "Ṭhapito etadaggasmiṃ, yo mahāsāvakuttamo.",
  "atk-s0519a0:18_0": "Chaḷabhiñño vasippatto, pabhinnapaṭisambhido;",
  "atk-s0519a0:19_0": "Mahākaccāyano thero, sambuddhena pasaṃsito.",
  "atk-s0519a0:20_0": "Tena yā bhāsitā netti, satthārā anumoditā;",
  "atk-s0519a0:21_0": "Sāsanassa sadāyattā, navaṅgassatthavaṇṇanā.",
  "atk-s0519a0:22_0": "Tassā gambhīrañāṇehi, ogāhetabbabhāvato;",
  "atk-s0519a0:23_0": "Kiñcāpi dukkarā kātuṃ, atthasaṃvaṇṇanā mayā.",
  "atk-s0519a0:24_0": "Saha saṃvaṇṇanaṃ yasmā, dharate satthusāsanaṃ;",
  "atk-s0519a0:25_0": "Pubbācariyasīhānaṃ, tiṭṭhateva vinicchayo.",
  "atk-s0519a0:26_0": "Tasmā tamupanissāya, ogāhetvāna pañcapi;",
  "atk-s0519a0:27_0": "Nikāye peṭakenāpi, saṃsanditvā yathābalaṃ.",
  "atk-s0519a0:28_0": "Suvisuddhamasaṃkiṇṇaṃ, nipuṇatthavinicchayaṃ;",
  "atk-s0519a0:29_0": "Mahāvihāravāsīnaṃ, samayaṃ avilomayaṃ.",
  "atk-s0519a0:30_0": "Pamādalekhaṃ vajjetvā, pāḷiṃ sammā niyojayaṃ;",
  "atk-s0519a0:31_0": "Upadesaṃ vibhāvento, karissāmatthavaṇṇanaṃ.",
  "atk-s0519a0:32_0": "Iti atthaṃ asaṅkiṇṇaṃ, nettippakaraṇassa me;",
  "atk-s0519a0:33_0": "Vibhajantassa sakkaccaṃ, nisāmayatha sādhavoti.",
  "atk-s0519a0:34_0": "Tattha kenaṭṭhena netti?",
  "atk-s0519a0:34_1": "Saddhammanayanaṭṭhena netti.",
  "atk-s0519a0:34_2": "Yathā hi taṇhā satte kāmādibhavaṃ nayatīti “bhavanettī”ti vuccati,",
  "atk-s0519a0:34_3": "evamayampi veneyyasatte ariyadhammaṃ nayatīti saddhammanayanaṭṭhena “nettī”ti vuccati.",
  "atk-s0519a0:34_4": "Atha vā nayanti tāyāti netti.",
  "atk-s0519a0:34_5": "Nettippakaraṇena hi karaṇabhūtena dhammakathikā veneyyasatte dassanamaggaṃ nayanti sampāpentīti,",
  "atk-s0519a0:34_6": "nīyanti vā ettha etasmiṃ pakaraṇe adhiṭṭhānabhūte patiṭṭhāpetvā veneyyā nibbānaṃ sampāpiyantīti netti.",
  "atk-s0519a0:34_7": "Na hi nettiupadesasannissayena vinā aviparītasuttatthāvabodho sambhavati.",
  "atk-s0519a0:34_8": "Tathā hi vuttaṃ –",
  "atk-s0519a0:34_9": "“tasmā nibbāyitukāmenā”tiādi.",
  "atk-s0519a0:34_10": "Sabbāpi hi suttassa atthasaṃvaṇṇanā nettiupadesāyattā,",
  "atk-s0519a0:34_11": "netti ca suttappabhavā,",
  "atk-s0519a0:34_12": "suttaṃ sammāsambuddhappabhavanti.",
  "atk-s0519a0:35_0": "Sā panāyaṃ netti pakaraṇaparicchedato tippabhedā hāranayapaṭṭhānānaṃ vasena.",
  "atk-s0519a0:35_1": "Paṭhamañhi hāravicāro,",
  "atk-s0519a0:35_2": "tato nayavicāro,",
  "atk-s0519a0:35_3": "pacchā paṭṭhānavicāroti.",
  "atk-s0519a0:35_4": "Pāḷivavatthānato pana saṅgahavāravibhāgavāravasena duvidhā.",
  "atk-s0519a0:35_5": "Sabbāpi hi netti saṅgahavāro vibhāgavāroti vāradvayameva hoti.",
  "atk-s0519a0:36_0": "Tattha saṅgahavāro ādito pañcahi gāthāhi paricchinno.",
  "atk-s0519a0:36_1": "Sabbo hi pakaraṇattho “yaṃ loko pūjayate”tiādīhi pañcahi gāthāhi apariggahito nāma natthi.",
  "atk-s0519a0:36_2": "Nanu cettha paṭṭhānaṃ asaṅgahitanti?",
  "atk-s0519a0:36_3": "Nayidamevaṃ daṭṭhabbaṃ,",
  "atk-s0519a0:36_4": "mūlapadaggahaṇena paṭṭhānassa saṅgahitattā.",
  "atk-s0519a0:36_5": "Tathā hi vakkhati –",
  "atk-s0519a0:36_6": "“aṭṭhārasa mūlapadā kuhiṃ daṭṭhabbā sāsanapaṭṭhāne”ti.",
  "atk-s0519a0:36_7": "Mūlapadapaṭṭhānāni hi atthanayasaṅkhārattikā viya aññamaññaṃ saṅgahitāni.",
  "atk-s0519a0:37_0": "Vibhāgavāro pana uddesaniddesapaṭiniddesavasena tividho.",
  "atk-s0519a0:37_1": "Tesu “tattha katame soḷasa hārā”ti ārabhitvā yāva “bhavanti aṭṭhārasa padānī”ti ayaṃ uddesavāro.",
  "atk-s0519a0:37_2": "“Assādādīnavatā”ti ārabhitvā yāva “tettiṃsā ettikā nettī”ti ayaṃ niddesavāro.",
  "atk-s0519a0:37_3": "Paṭiniddesavāro pana hāravibhaṅgavāro hārasampātavāro nayasamuṭṭhānavāro sāsanapaṭṭhānavāroti catubbidho.",
  "atk-s0519a0:37_4": "Tesu “tattha katamo desanāhāro”ti ārabhitvā yāva “ayaṃ pahānena samāropanā”ti ayaṃ hāravibhaṅgavāro.",
  "atk-s0519a0:37_5": "Tattha “katamo desanāhārasampāto”ti ārabhitvā yāva “anupādisesā ca nibbānadhātū”ti ayaṃ hārasampātavāro. Etthāha –",
  "atk-s0519a0:37_6": "hāravibhaṅgahārasampātavārānaṃ kiṃ nānākaraṇanti? Vuccate –",
  "atk-s0519a0:37_7": "yattha anekehipi udāharaṇasuttehi eko hāro niddisīyati,",
  "atk-s0519a0:37_8": "ayaṃ hāravibhaṅgavāro.",
  "atk-s0519a0:37_9": "Yattha pana ekasmiṃ sutte aneke hārā sampatanti,",
  "atk-s0519a0:37_10": "ayaṃ hārasampātavāro.",
  "atk-s0519a0:37_11": "Vuttañhetaṃ peṭake –",
  "atk-s0519a0:38_0": "“Yattha ca sabbe hārā, sampatamānā nayanti suttatthaṃ;",
  "atk-s0519a0:39_0": "Byañjanavidhiputhuttā, sā bhūmī hārasampāto”ti.",
  "atk-s0519a0:40_0": "Nayasamuṭṭhānasāsanapaṭṭhānavāravibhāgo pākaṭo eva.",
  "atk-s0519a0:40_1": "Sāsanapaṭṭhānavāro pana saṅgahavāre viya uddesaniddesavāresupi na sarūpato uddhaṭoti. Etthāha –",
  "atk-s0519a0:40_2": "“idaṃ nettippakaraṇaṃ mahāsāvakabhāsitaṃ,",
  "atk-s0519a0:40_3": "bhagavatā anumodita”nti ca kathametaṃ viññāyatīti?",
  "atk-s0519a0:40_4": "Pāḷito eva.",
  "atk-s0519a0:40_5": "Na hi pāḷito aññaṃ pamāṇataraṃ atthi.",
  "atk-s0519a0:40_6": "Yā hi catūhi mahāpadesehi aviruddhā pāḷi,",
  "atk-s0519a0:40_7": "sā pamāṇaṃ.",
  "atk-s0519a0:40_8": "Tathā hi agarahitāya ācariyaparamparāya peṭakopadeso viya idaṃ nettippakaraṇaṃ ābhataṃ.",
  "atk-s0519a0:40_9": "Yadi evaṃ kasmāssa nidānaṃ na vuttaṃ.",
  "atk-s0519a0:40_10": "Sāvakabhāsitānampi hi subhasutta-",
  "atk-s0519a0:40_11": "anaṅgaṇasutta-",
  "atk-s0519a0:40_12": "kaccāyanasaṃyuttādīnaṃ nidānaṃ bhāsitanti?",
  "atk-s0519a0:40_13": "Nayidaṃ ekantikaṃ.",
  "atk-s0519a0:40_14": "Sāvakabhāsitānaṃ buddhabhāsitānampi hi ekaccānaṃ paṭisambhidāmagganiddesādīnaṃ dhammapadabuddhavaṃsādīnañca nidānaṃ na bhāsitaṃ,",
  "atk-s0519a0:40_15": "na ca tāvatā tāni appamāṇaṃ,",
  "atk-s0519a0:40_16": "evamidhāpi daṭṭhabbaṃ.",
  "atk-s0519a0:41_0": "Nidānañca nāma suttavinayānaṃ dhammabhaṇḍāgārikaupālittherādīhi mahāsāvakeheva bhāsitaṃ,",
  "atk-s0519a0:41_1": "idañca mahāsāvakabhāsitaṃ,",
  "atk-s0519a0:41_2": "theraṃ muñcitvā anaññavisayattā imissā vicāraṇāyāti kimetena nidānagavesanena,",
  "atk-s0519a0:41_3": "atthoyevettha gavesitabbo,",
  "atk-s0519a0:41_4": "yo pāḷiyā aviruddhoti.",
  "atk-s0519a0:41_5": "Atha vā pāḷiyā atthasaṃvaṇṇanābhāvato na imassa pakaraṇassa visuṃ nidānavacanakiccaṃ atthi,",
  "atk-s0519a0:41_6": "paṭisambhidāmagganiddesādīnaṃ viyāti daṭṭhabbaṃ.",
  "atk-s0519a0:42_0": "Idāni etasmiṃ pakaraṇe nānappakārakosallatthaṃ ayaṃ vibhāgo veditabbo –",
  "atk-s0519a0:42_1": "sabbameva cetaṃ pakaraṇaṃ sāsanapariyeṭṭhibhāvato ekavidhaṃ,",
  "atk-s0519a0:42_2": "tathā ariyamaggasampādanato vimuttirasato ca.",
  "atk-s0519a0:42_3": "Byañjanatthavicārabhāvato duvidhaṃ,",
  "atk-s0519a0:42_4": "tathā saṅgahavibhāgabhāvato dhammavinayatthasaṃvaṇṇanato lokiyalokuttaratthasaṅgahaṇato rūpārūpadhammapariggāhakato",
  "atk-s0519a0:42_5": "lakkhaṇalakkhiyabhāvato pavattinivattivacanato sabhāgavisabhāganiddesato sādhāraṇāsādhāraṇadhammavibhāgato ca.",
  "atk-s0519a0:43_0": "Tividhaṃ puggalattayaniddesato tividhakalyāṇavibhāgato pariññattayakathanato pahānattayūpadesato sikkhattayasaṅgahaṇato",
  "atk-s0519a0:43_1": "tividhasaṃkilesavisodhanato mūlagītianugītisaṅgītibhedato piṭakattayatthasaṃvaṇṇanato hāranayapaṭṭhānappabhedato ca.",
  "atk-s0519a0:44_0": "Catubbidhaṃ catuppaṭisambhidāvisayato catunayadesanato dhammatthadesanāpaṭivedhagambhīrabhāvato ca.",
  "atk-s0519a0:44_1": "Pañcavidhaṃ abhiññeyyādidhammavibhāgato pañcakkhandhaniddesato pañcagatiparicchedato pañcanikāyatthavivaraṇato ca.",
  "atk-s0519a0:44_2": "Chabbidhaṃ chaḷārammaṇavibhāgato chaajjhattikabāhirāyatanavibhāgato ca.",
  "atk-s0519a0:44_3": "Sattavidhaṃ sattaviññāṇaṭṭhitiparicchedato.",
  "atk-s0519a0:44_4": "Navavidhaṃ suttādinavaṅganiddesato.",
  "atk-s0519a0:44_5": "Cuddasavidhaṃ suttādhiṭṭhānavibhāgato.",
  "atk-s0519a0:44_6": "Soḷasavidhaṃ aṭṭhavīsatividhañca sāsanapaṭṭhānappabhedato.",
  "atk-s0519a0:44_7": "Caturāsītisahassavidhaṃ caturāsītisahassadhammakkhandhavicārabhāvatotiādinā nayena pakaraṇavibhāgo veditabbo.",
  "atk-s0519a0:45_0": "Tattha sāsanapariyeṭṭhibhāvatoti sakalaṃ nettippakaraṇaṃ sikkhattayasaṅgahassa navaṅgassa satthusāsanassa atthasaṃvaṇṇanābhāvato.",
  "atk-s0519a0:45_1": "Ariyamaggasampādanatoti dassanabhūmibhāvanābhūmisampādanato.",
  "atk-s0519a0:45_2": "Vimuttirasatoti sāsanassa amatapariyosānattā vuttaṃ.",
  "atk-s0519a0:45_3": "Byañjanatthavicārabhāvatoti hārabyañjanapadakammanayānaṃ byañjanavicārattā atthapadaatthanayānaṃ atthavicārattā vuttaṃ.",
  "atk-s0519a0:45_4": "Saṅgahavibhāgabhāvo parato āvi bhavissati.",
  "atk-s0519a0:45_5": "Dhammavinayatthasaṃvaṇṇanatoti sakalassāpi pariyattisāsanassa dhammavinayabhāvato vuttaṃ.",
  "atk-s0519a0:45_6": "Lakkhaṇalakkhiyabhāvatoti nettivacanassa lakkhaṇattā udāharaṇasuttānañca lakkhiyattā vuttaṃ.",
  "atk-s0519a0:45_7": "Sabhāgavisabhāganiddesatoti samānajātiyā dhammā sabhāgā,",
  "atk-s0519a0:45_8": "paṭipakkhā visabhāgā,",
  "atk-s0519a0:45_9": "taṃvicārabhāvatoti attho.",
  "atk-s0519a0:45_10": "Sādhāraṇāsādhāraṇadhammavibhāgatoti pahānekaṭṭhasahajekaṭṭhatādisāmaññena ye dhammā yesaṃ dhammānaṃ nāmavatthādinā",
  "atk-s0519a0:45_11": "sādhāraṇā tabbidhuratāya asādhāraṇā ca,",
  "atk-s0519a0:45_12": "taṃvibhāgato duvidhanti attho.",
  "atk-s0519a0:46_0": "Puggalattayaniddesatoti ugghaṭitaññuādi puggalattayaniddesato.",
  "atk-s0519a0:46_1": "Tividhakalyāṇavibhāgatoti ādikalyāṇādivibhāgato.",
  "atk-s0519a0:46_2": "Mūlagītianugītisaṅgītibhedatoti paṭhamaṃ vacanaṃ mūlagīti,",
  "atk-s0519a0:46_3": "vuttasseva atthassa saṅgahagāthā anugīti,",
  "atk-s0519a0:46_4": "taṃtaṃsuttatthayojanavasena vippakiṇṇassa pakaraṇassa saṅgāyanaṃ saṅgīti,",
  "atk-s0519a0:46_5": "sā therassa parato pavattitāti veditabbā,",
  "atk-s0519a0:46_6": "etāsaṃ tissannaṃ bhedato tividhanti attho.",
  "atk-s0519a0:46_7": "Pañcakkhandhaniddesatoti rūpādipañcakkhandhasīlādipañcadhammakkhandhaniddesato pañcavidhanti attho.",
  "atk-s0519a0:46_8": "Suttādhiṭṭhānavibhāgatoti lobhadosamohānaṃ alobhādosāmohānaṃ kāyavacīmanokammānaṃ saddhādipañcindriyānañca",
  "atk-s0519a0:46_9": "vasena cuddasavidhassa suttādhiṭṭhānassa vibhāgavacanato cuddasavidhanti attho.",
  "atk-s0519a0:46_10": "Sesaṃ suviññeyyanti na papañcitaṃ.",
  "atk-s0519a0:47_0": "1. Saṅgahavāravaṇṇanā",
  "atk-s0519a0:48_0": "Evaṃ anekabhedavibhatte nettippakaraṇe yadidaṃ vuttaṃ “saṅgahavibhāgavāravasena duvidha”nti,",
  "atk-s0519a0:48_1": "tattha saṅgahavāro ādi.",
  "atk-s0519a0:48_2": "Tassāpi “yaṃ loko pūjayate”ti ayaṃ gāthā ādi.",
  "atk-s0519a0:48_3": "Tattha yanti aniyamato upayoganiddeso,",
  "atk-s0519a0:48_4": "tassa “tassā”ti iminā niyamanaṃ veditabbaṃ.",
  "atk-s0519a0:48_5": "Lokoti kattuniddeso.",
  "atk-s0519a0:48_6": "Pūjayateti kiriyāniddeso.",
  "atk-s0519a0:48_7": "Salokapāloti kattuvisesanaṃ.",
  "atk-s0519a0:48_8": "Sadāti kālaniddeso.",
  "atk-s0519a0:48_9": "Namassati cāti upacayena kiriyāniddeso.",
  "atk-s0519a0:48_10": "Tassāti sāminiddeso.",
  "atk-s0519a0:48_11": "Etanti paccattaniddeso.",
  "atk-s0519a0:48_12": "Sāsanavaranti paccattaniddesena niddiṭṭhadhammanidassanaṃ.",
  "atk-s0519a0:48_13": "Vidūhīti karaṇavacanena kattuniddeso.",
  "atk-s0519a0:48_14": "Ñeyyanti kammavācakakiriyāniddeso.",
  "atk-s0519a0:48_15": "Naravarassāti “tassā”ti niyametvā dassitassa sarūpato dassanaṃ.",
  "atk-s0519a0:49_0": "Tattha lokiyanti ettha puññāpuññāni tabbipāko cāti loko, pajā,",
  "atk-s0519a0:49_1": "sattanikāyoti attho. Loka-",
  "atk-s0519a0:49_2": "saddo hi jātisaddatāya sāmaññavasena niravasesato satte saṅgaṇhāti.",
  "atk-s0519a0:49_3": "Kiñcāpi hi lokasaddo saṅkhārabhājanesupi diṭṭhappayogo,",
  "atk-s0519a0:49_4": "pūjanakiriyāyogyabhūtatāvasena pana sattalokavacano eva idha gahitoti daṭṭhabbaṃ.",
  "atk-s0519a0:49_5": "Pūjayateti mānayati,",
  "atk-s0519a0:49_6": "apacāyatīti attho.",
  "atk-s0519a0:50_0": "Lokaṃ pālentīti lokapālā,",
  "atk-s0519a0:50_1": "cattāro mahārājāno.",
  "atk-s0519a0:50_2": "Lokiyā pana indayamavaruṇakuverā lokapālāti vadanti.",
  "atk-s0519a0:50_3": "Saha lokapālehīti salokapālo,",
  "atk-s0519a0:50_4": "“loko”ti iminā tulyādhikaraṇaṃ.",
  "atk-s0519a0:50_5": "Atha vā issariyādhipaccena taṃtaṃsattalokassa pālanato rakkhaṇato khattiyacatumahārājasakkasuyāmasantusitasunimmitaparanimmitavasavattimahābrahmādayo lokapālā.",
  "atk-s0519a0:50_6": "Tehi saha taṃtaṃsattanikāyo salokapālo lokoti vutto.",
  "atk-s0519a0:50_7": "Atha vā “dveme,",
  "atk-s0519a0:50_8": "bhikkhave,",
  "atk-s0519a0:50_9": "sukkā dhammā lokaṃ pālentī”ti vacanato hirottappadhammā lokapālā.",
  "atk-s0519a0:50_10": "Tehi samannāgato loko salokapālo.",
  "atk-s0519a0:50_11": "Hirottappasampannā hi pāpagarahino sappurisā dhammacchandavantatāya bhagavati pūjānamakkāraparā hontīti.",
  "atk-s0519a0:51_0": "Sadāti sabbakālaṃ rattiñceva divā ca,",
  "atk-s0519a0:51_1": "sadāti vā bhagavato dharamānakāle tato parañca.",
  "atk-s0519a0:51_2": "Atha vā sadāti abhinīhārato paṭṭhāya yāva sāsanantaradhānā,",
  "atk-s0519a0:51_3": "tato parampi vā.",
  "atk-s0519a0:51_4": "Mahābhinīhārato paṭṭhāya hi mahābodhisattā bodhiyā niyatatāya buddhaṅkurabhūtā sadevakassa lokassa pūjanīyā ceva vandanīyā ca honti.",
  "atk-s0519a0:51_5": "Yathāha bhagavā sumedhabhūto –",
  "atk-s0519a0:52_0": "“Dīpaṅkaro lokavidū, āhutīnaṃ paṭiggaho;",
  "atk-s0519a0:53_0": "Mama kammaṃ pakittetvā, dakkhiṇaṃ pādamuddhari.",
  "atk-s0519a0:54_0": "“Ye tatthāsuṃ jinaputtā, padakkhiṇamakaṃsu maṃ;",
  "atk-s0519a0:55_0": "Devā manussā asurā ca, abhivādetvāna pakkamu”nti. ;",
  "atk-s0519a0:56_0": "Namassati cāti keci kesañci pūjāsakkārādīni karontāpi tesaṃ apākaṭaguṇatāya namakkāraṃ na karonti,",
  "atk-s0519a0:56_1": "na evaṃ bhagavato,",
  "atk-s0519a0:56_2": "yathābhūtaabbhuggatakittisaddatāya pana bhagavantaṃ sadevako loko pūjayati ceva namassati cāti attho.",
  "atk-s0519a0:56_3": "“Sadā naramanusso”ti keci paṭhanti,",
  "atk-s0519a0:56_4": "taṃ na sundaraṃ.",
  "atk-s0519a0:56_5": "Tassāti yaṃ sadevako loko pūjayati ceva namassati ca, tassa.",
  "atk-s0519a0:56_6": "Etanti idāni vattabbaṃ buddhiyaṃ viparivattamānaṃ sāmaññena dasseti.",
  "atk-s0519a0:56_7": "Sāsanavaranti taṃ sarūpato dasseti.",
  "atk-s0519a0:56_8": "Tattha diṭṭhadhammikasamparāyikaparamatthehi yathārahaṃ satte sāsati vineti etenāti sāsanaṃ,",
  "atk-s0519a0:56_9": "tadeva ekantaniyyānaṭṭhena anaññasādhāraṇaguṇatāya ca uttamaṭṭhena taṃtaṃabhipatthitasamiddhihetutāya paṇḍitehi varitabbato vā varaṃ,",
  "atk-s0519a0:56_10": "sāsanameva varanti sāsanavaraṃ.",
  "atk-s0519a0:56_11": "Vidūhīti yathāsabhāvato kammakammaphalāni kusalādibhede ca dhamme vidantīti vidū,",
  "atk-s0519a0:56_12": "paṇḍitamanussā, tehi. Ñātabbaṃ,",
  "atk-s0519a0:56_13": "ñāṇamarahatīti vā ñeyyaṃ.",
  "atk-s0519a0:56_14": "Naravarassāti purisavarassa,",
  "atk-s0519a0:56_15": "aggapuggalassāti attho.",
  "atk-s0519a0:57_0": "Idaṃ vuttaṃ hoti –",
  "atk-s0519a0:57_1": "yo anaññasādhāraṇamahākaruṇāsabbaññutaññāṇādiguṇavisesayogena sadevakena lokena pūjanīyo namassanīyo ca bhagavā arahaṃ sammāsambuddho,",
  "atk-s0519a0:57_2": "tassa loke uttamapuggalassa etaṃ idāni amhehi vibhajitabbahāranayapaṭṭhānavicāraṇavisayabhūtaṃ sāsanaṃ",
  "atk-s0519a0:57_3": "ādikalyāṇatādiguṇasampattiyā varaṃ aggaṃ uttamaṃ nipuṇañāṇagocaratāya paṇḍitavedanīyamevāti.",
  "atk-s0519a0:57_4": "Bhagavato hi vacanaṃ ekagāthāmattampi saccapaṭiccasamuppādakhandhāyatanadhātindriyasatipaṭṭhānādisabhāvadhammaniddhāraṇakkhamatāya",
  "atk-s0519a0:57_5": "soḷasahārapañcanayasoḷasaaṭṭhavīsatividhapaṭṭhānavicārayogyabhāvena ca paramagambhīraṃ atthato agādhapāraṃ",
  "atk-s0519a0:57_6": "saṇhasukhumañāṇavisayamevāti.",
  "atk-s0519a0:57_7": "Tenevāha –",
  "atk-s0519a0:57_8": "“paññavantassāyaṃ dhammo,",
  "atk-s0519a0:57_9": "nāyaṃ dhammo duppaññassā”ti.",
  "atk-s0519a0:57_10": "Atha vā bhagavato sāsanaṃ pariññākkamena lakkhaṇāvabodhappaṭipattiyā suññatamukhādīhi ogāhitabbattā aviññūnaṃ supinantenapi na visayo hotīti āha –",
  "atk-s0519a0:57_11": "“vidūhi ñeyya”nti.",
  "atk-s0519a0:57_12": "Tathā ca vuttaṃ –",
  "atk-s0519a0:57_13": "“etu viññū puriso”tiādi.",
  "atk-s0519a0:58_0": "Apare pana “taṃ tassa sāsanavara”nti paṭhanti,",
  "atk-s0519a0:58_1": "tesaṃ matena yaṃ-",
  "atk-s0519a0:58_2": "saddo sāsana-",
  "atk-s0519a0:58_3": "saddena samānādhikaraṇoti daṭṭhabbo.",
  "atk-s0519a0:58_4": "Idaṃ vuttaṃ hoti yaṃ sāsanavaraṃ salokapālo loko pūjayati namassati ca,",
  "atk-s0519a0:58_5": "taṃ sāsanavaraṃ vidūhi ñātabbanti.",
  "atk-s0519a0:58_6": "Imasmiñca naye lokapāla-",
  "atk-s0519a0:58_7": "saddena bhagavāpi vuccati.",
  "atk-s0519a0:58_8": "Bhagavā hi lokaggatāyakattā nippariyāyena lokapālo,",
  "atk-s0519a0:58_9": "tasmā “tassā”ti lokapālassa satthunoti attho.",
  "atk-s0519a0:58_10": "Salokapāloti cettha lokapāla-",
  "atk-s0519a0:58_11": "saddo guṇībhūtopi satthuvisayattā sāsana-",
  "atk-s0519a0:58_12": "saddāpekkhatāya sāmibhāvena sambandhīvisesabhūto padhānabhūto viya paṭiniddesaṃ arahatīti.",
  "atk-s0519a0:59_0": "Kathaṃ pana sayaṃ dhammassāmī bhagavā dhammaṃ pūjayatīti?",
  "atk-s0519a0:59_1": "Nāyaṃ virodho.",
  "atk-s0519a0:59_2": "Dhammagaruno hi buddhā bhagavanto,",
  "atk-s0519a0:59_3": "te sabbakālaṃ dhammaṃ apacāyamānāva viharantīti.",
  "atk-s0519a0:59_4": "Vuttañhetaṃ –",
  "atk-s0519a0:59_5": "“yaṃnūnāhaṃ yvāyaṃ dhammo mayā abhisambuddho,",
  "atk-s0519a0:59_6": "tameva dhammaṃ sakkatvā garuṃ katvā upanissāya vihareyya”nti.",
  "atk-s0519a0:60_0": "Api ca bhagavato dhammapūjanā sattasattāhappaṭipattiādīhi dīpetabbā.",
  "atk-s0519a0:60_1": "Dhammassāmīti ca dhammena sadevakassa lokassa sāmīti attho,",
  "atk-s0519a0:60_2": "na dhammassa sāmīti.",
  "atk-s0519a0:60_3": "Evampi namassatīti vacanaṃ na yujjati.",
  "atk-s0519a0:60_4": "Na hi bhagavā kañci namassatīti,",
  "atk-s0519a0:60_5": "esopi niddoso.",
  "atk-s0519a0:60_6": "Na hi namassatīti padassa namakkāraṃ karotīti ayameva attho,",
  "atk-s0519a0:60_7": "atha kho garukaraṇena tanninno tappoṇo tappabbhāroti ayampi attho labbhati.",
  "atk-s0519a0:60_8": "Bhagavā ca dhammagarutāya sabbakālaṃ dhammaninnapoṇapabbhārabhāvena viharatīti.",
  "atk-s0519a0:60_9": "Ayañca attho “yena sudaṃ svāhaṃ niccakappaṃ viharāmī”ti evamādīhi suttapadehi dīpetabbo.",
  "atk-s0519a0:60_10": "“Vidūhi neyya”ntipi pāṭho,",
  "atk-s0519a0:60_11": "tassa paṇḍitehi saparasantānesu netabbaṃ pāpetabbanti attho.",
  "atk-s0519a0:60_12": "Tattha attasantāne pāpanaṃ bujjhanaṃ,",
  "atk-s0519a0:60_13": "parasantāne bodhananti daṭṭhabbaṃ.",
  "atk-s0519a0:61_0": "Evaṃ bhagavato sadevakassa lokassa pūjanīyavandanīyabhāvo aggapuggalabhāvo ca vuccamāno guṇavisiṭṭhataṃ dīpeti,",
  "atk-s0519a0:61_1": "sā ca guṇavisiṭṭhatā mahābodhiyā veditabbā.",
  "atk-s0519a0:61_2": "Āsavakkhayañāṇapadaṭṭhānañhi sabbaññutaññāṇaṃ sabbaññutaññāṇapadaṭṭhānañca āsavakkhayañāṇaṃ “mahābodhī”ti vuccati.",
  "atk-s0519a0:61_3": "Sā aviparītadhammadesanato tathāgate suppatiṭṭhitāti viññāyati.",
  "atk-s0519a0:61_4": "Na hi savāsananiravasesakilesappahānaṃ anāvaraṇañāṇañca vinā tādisī dhammadesanā sambhavati.",
  "atk-s0519a0:61_5": "Iccassa catuvesārajjayogo.",
  "atk-s0519a0:61_6": "Tena dasabalachaasādhāraṇañāṇaaṭṭhārasāveṇikabuddhadhammādisakalasabbaññuguṇapāripūrī pakāsitā hoti.",
  "atk-s0519a0:61_7": "Etādisī ca guṇavibhūti mahākaruṇāpubbaṅgamaṃ abhinīhārasampattiṃ purassaraṃ katvā sampāditaṃ samattiṃsapāramisaṅkhātaṃ",
  "atk-s0519a0:61_8": "puññañāṇasambhāramantarena na upalabbhatīti hetusampadāpi atthato vibhāvitā hotīti evaṃ bhagavato tīsupi",
  "atk-s0519a0:61_9": "avatthāsu sabbasattānaṃ ekantahitappaṭilābhahetubhūtā ādimajjhapariyosānakalyāṇā niravasesā buddhaguṇā",
  "atk-s0519a0:61_10": "imāya gāthāya pakāsitāti veditabbaṃ.",
  "atk-s0519a0:62_0": "Dutiyanaye pana yasmā sikkhattayasaṅgahaṃ saphalaṃ ariyamaggasāsanaṃ tassa ārammaṇabhūtañca amatadhātuṃ",
  "atk-s0519a0:62_1": "tadadhigamūpāyañca pubbabhāgapaṭipattisāsanaṃ tadatthaparidīpanañca pariyattisāsanaṃ yathārahaṃ saccābhisamayavasena",
  "atk-s0519a0:62_2": "abhisamento svākkhātatādiguṇavisesayuttataṃ manasikaronto sakkaccaṃ savanadhāraṇaparipucchādīhi paricayaṃ",
  "atk-s0519a0:62_3": "karonto ca sadevako loko pūjayati nāma.",
  "atk-s0519a0:62_4": "Lokanātho ca sammāsambodhippattiyā veneyyānaṃ sakkaccaṃ dhammadesanena “ariyaṃ vo,",
  "atk-s0519a0:62_5": "bhikkhave,",
  "atk-s0519a0:62_6": "sammāsamādhiṃ desessāmi”,",
  "atk-s0519a0:62_7": "“maggānaṭṭhaṅgiko seṭṭho”, “yāvatā,",
  "atk-s0519a0:62_8": "bhikkhave,",
  "atk-s0519a0:62_9": "dhammā saṅkhatā vā asaṅkhatā vā,",
  "atk-s0519a0:62_10": "virāgo tesaṃ aggamakkhāyati”,",
  "atk-s0519a0:62_11": "“khayaṃ virāgaṃ amataṃ paṇītaṃ”,",
  "atk-s0519a0:62_12": "“ekāyano ayaṃ,",
  "atk-s0519a0:62_13": "bhikkhave,",
  "atk-s0519a0:62_14": "maggo sattānaṃ visuddhiyā”,",
  "atk-s0519a0:62_15": "“dhammaṃ vo,",
  "atk-s0519a0:62_16": "bhikkhave,",
  "atk-s0519a0:62_17": "desessāmi ādikalyāṇa”ntiādīhi vacanehi thomanena ca pūjayati nāma.",
  "atk-s0519a0:62_18": "Tasmā sāsanavarassa pūjanīyabhāvo idha vuccamāno anavasesato dhammaguṇe dīpetīti ye ariyabhāvādayo niyyānādayo",
  "atk-s0519a0:62_19": "khayavirāgādayo madanimmadanādayo asaṅkhatādayo svākkhātatādayo ādikalyāṇatādayo ca anekehi suttapadehi",
  "atk-s0519a0:62_20": "paveditā aneke dhammaguṇā,",
  "atk-s0519a0:62_21": "te niravasesato imāya gāthāya pakāsitāti veditabbā.",
  "atk-s0519a0:63_0": "Yasmā pana ariyasaccappaṭivedhena samugghāṭitasammohāyeva paramatthato paṇḍitā bālyādisamatikkamanato,",
  "atk-s0519a0:63_1": "tasmā bhāvitalokuttaramaggā sacchikatasāmaññaphalā ca ariyapuggalā visesato vidūti vuccanti.",
  "atk-s0519a0:63_2": "Te hi yathāvuttasāsanavaraṃ aviparītato ñātuṃ netuñca saparasantāne sakkuṇantīti aṭṭhaariyapuggalasamūhassa",
  "atk-s0519a0:63_3": "paramatthasaṅghassāpi idha gahitattā ye suppaṭipannatādayo anekehi suttapadehi saṃvaṇṇitā ariyasaṅghaguṇā,",
  "atk-s0519a0:63_4": "tepi niravasesato idha pakāsitāti veditabbā.",
  "atk-s0519a0:64_0": "Evaṃ paṭhamagāthāya sātisayaṃ ratanattayaguṇaparidīpanaṃ katvā idāni –",
  "atk-s0519a0:65_0": "“Sabbapāpassa akaraṇaṃ, kusalassa upasampadā;",
  "atk-s0519a0:66_0": "Sacittapariyodapanaṃ, etaṃ buddhāna sāsana”nti. –",
  "atk-s0519a0:67_0": "Vacanato saṅkhepato sikkhattayasaṅgahaṃ sāsanaṃ,",
  "atk-s0519a0:67_1": "taṃ pana sikkhattayaṃ ñāṇavisesavisayabhāvabhedato avatthābhedato ca tividhaṃ hoti. Kathaṃ?",
  "atk-s0519a0:67_2": "Sutamayañāṇagocaro ca yo “pariyattisaddhammo”ti vuccati.",
  "atk-s0519a0:67_3": "Cintāmayañāṇagocaro ca yo ākāraparivitakkadiṭṭhinijjhānakkhantīhi gahetabbākāro vimuttāyatanaviseso “paṭipattisaddhammo”ti vuccati.",
  "atk-s0519a0:67_4": "Vipassanāñāṇādisahagato bhāvanāmayañāṇagocaro ca yo “paṭivedhasaddhammo”ti vuccati.",
  "atk-s0519a0:67_5": "Evaṃ tividhampi sāsanaṃ sāsanavaranti padena saṅgaṇhitvā tattha yaṃ paṭhamaṃ,",
  "atk-s0519a0:67_6": "taṃ itaresaṃ adhigamūpāyoti sabbasāsanamūlabhūtaṃ attano pakaraṇassa ca visayabhūtaṃ pariyattisāsanameva",
  "atk-s0519a0:67_7": "tāva saṅkhepato vibhajanto “dvādasa padānī”ti gāthamāha.",
  "atk-s0519a0:68_0": "Tattha dvādasāti gaṇanaparicchedo.",
  "atk-s0519a0:68_1": "Padānīti paricchinnadhammanidassanaṃ.",
  "atk-s0519a0:68_2": "Tesu byañjanapadāni pajjati attho etehīti padāni.",
  "atk-s0519a0:68_3": "Atthapadāni pana pajjanti ñāyantīti padāni.",
  "atk-s0519a0:68_4": "Ubhayampi vā ubhayathā yojetabbaṃ byañjanapadānampi aviparītaṃ paṭipajjitabbattā,",
  "atk-s0519a0:68_5": "atthapadānaṃ uttarivisesādhigamassa kāraṇabhāvato,",
  "atk-s0519a0:68_6": "tāni padāni parato pāḷiyaññeva āvi bhavissantīti tattheva vaṇṇayissāma.",
  "atk-s0519a0:68_7": "Atthasūcanādiatthato suttaṃ.",
  "atk-s0519a0:68_8": "Vuttañhetaṃ saṅgahesu –",
  "atk-s0519a0:69_0": "“Atthānaṃ sūcanato, suvuttato savanatotha sūdanato;",
  "atk-s0519a0:70_0": "Suttāṇā suttasabhāgato ca, ‘sutta’nti akkhāta”nti. ;",
  "atk-s0519a0:71_0": "Tadetaṃ tattha suttapiṭakavasena āgataṃ,",
  "atk-s0519a0:71_1": "idha pana piṭakattayavasena yojetabbaṃ.",
  "atk-s0519a0:71_2": "“Dvādasa padāni sutta”nti vuttaṃ,",
  "atk-s0519a0:71_3": "yaṃ pariyattisāsananti attho.",
  "atk-s0519a0:71_4": "Taṃ sabbanti taṃ “sutta”nti vuttaṃ sakalaṃ buddhavacanaṃ.",
  "atk-s0519a0:71_5": "Byañjanañca attho cāti byañjanañceva tadattho ca.",
  "atk-s0519a0:71_6": "Yato “dvādasa padāni sutta”nti vuttaṃ.",
  "atk-s0519a0:71_7": "Idaṃ vuttaṃ hoti –",
  "atk-s0519a0:71_8": "atthasūcanādito suttaṃ pariyattidhammo,",
  "atk-s0519a0:71_9": "tañca sabbaṃ atthato dvādasa padāni cha byañjanapadāni ceva cha atthapadāni cāti.",
  "atk-s0519a0:71_10": "Atha vā yadetaṃ “sāsanavara”nti vuttaṃ,",
  "atk-s0519a0:71_11": "taṃ sabbaṃ suttaṃ,",
  "atk-s0519a0:71_12": "pariyattisāsanassa adhippetattā.",
  "atk-s0519a0:71_13": "Atthato pana dvādasa padāni,",
  "atk-s0519a0:71_14": "byañjanatthapadasamudāyabhāvato. Yathāha –",
  "atk-s0519a0:71_15": "“byañjanañca attho cā”ti.",
  "atk-s0519a0:71_16": "Taṃ viññeyyaṃ ubhayanti yasmiṃ byañjane atthe ca vacanavacanīyabhāvena sambandhe suttavohāro,",
  "atk-s0519a0:71_17": "tadubhayaṃ sarūpato viññātabbaṃ tattha katamaṃ byañjanaṃ katamo atthoti?",
  "atk-s0519a0:71_18": "Tenevāha –",
  "atk-s0519a0:71_19": "“ko attho byañjanaṃ katama”nti.",
  "atk-s0519a0:72_0": "Evaṃ “sāsanavara”nti vuttassa suttassa pariyattibhāvaṃ tassa ca atthabyañjanapadabhāvena veditabbataṃ",
  "atk-s0519a0:72_1": "dassetvā idāni tassa pavicayupāyaṃ nettippakaraṇaṃ padatthavibhāgena dassetuṃ “soḷasahārā”ti gāthamāha.",
  "atk-s0519a0:73_0": "Tattha soḷasa hārā etissāti soḷasahārā.",
  "atk-s0519a0:73_1": "Pañcanayā aṭṭhārasamūlapadāti etthāpi eseva nayo.",
  "atk-s0519a0:73_2": "Atha vā soḷasa hārā soḷasahārā.",
  "atk-s0519a0:73_3": "Evaṃ itaratthāpi.",
  "atk-s0519a0:73_4": "Hāranayamūlapadāni eva hi saṅkhepato vitthārato ca bhāsitāni nettīti.",
  "atk-s0519a0:73_5": "Sāsanassa pariyeṭṭhīti sāsanassa atthapariyesanā,",
  "atk-s0519a0:73_6": "pariyattisāsanassa atthasaṃvaṇṇanāti attho,",
  "atk-s0519a0:73_7": "sakalasseva vā sāsanassa atthavicāraṇāti attho.",
  "atk-s0519a0:73_8": "Paṭipattipaṭivedhepi hi nettinayānusārena adhigacchantīti.",
  "atk-s0519a0:73_9": "Mahakaccānenāti kaccoti purātano isi,",
  "atk-s0519a0:73_10": "tassa vaṃsālaṅkārabhūtoyaṃ mahāthero “kaccāno”ti vuccati.",
  "atk-s0519a0:73_11": "Mahakaccānoti pana pūjāvacanaṃ,",
  "atk-s0519a0:73_12": "yathā mahāmoggallānoti,",
  "atk-s0519a0:73_13": "“kaccāyanagottaniddiṭṭhā”tipi pāṭho.",
  "atk-s0519a0:73_14": "Ayañca gāthā nettiṃ saṅgāyantehi pakaraṇatthasaṅgaṇhanavasena ṭhapitāti daṭṭhabbā.",
  "atk-s0519a0:73_15": "Yathā cāyaṃ,",
  "atk-s0519a0:73_16": "evaṃ hāravibhaṅgavāre taṃtaṃhāraniddesanigamane “tenāha āyasmā”tiādivacanaṃ,",
  "atk-s0519a0:73_17": "hārādisamudāyabhūtāyaṃ nettiyaṃ byañjanatthasamudāye ca sutte kiṃ kena viciyatīti vicāraṇāyaṃ āha –",
  "atk-s0519a0:73_18": "“hārā byañjanavicayo”tiādi.",
  "atk-s0519a0:74_0": "Tattha soḷasapi hārā mūlapadaniddhāraṇamantarena byañjanamukheneva suttassa saṃvaṇṇanā honti,",
  "atk-s0519a0:74_1": "na nayā viya mūlapadasaṅkhātasabhāvadhammaniddhāraṇamukhenāti te “byañjanavicayo suttassā”ti vuttā.",
  "atk-s0519a0:74_2": "Atthanayā pana yathāvuttaatthamukheneva suttassa atthasampaṭipattiyā hontīti āha –",
  "atk-s0519a0:74_3": "“nayā tayo ca suttattho”ti.",
  "atk-s0519a0:74_4": "Ayañca vicāraṇā paratopi āgamissati.",
  "atk-s0519a0:74_5": "Keci “nayo cā”ti paṭhanti,",
  "atk-s0519a0:74_6": "taṃ na sundaraṃ.",
  "atk-s0519a0:74_7": "Ubhayaṃ pariggahītanti hārā nayā cāti etaṃ ubhayaṃ suttassa atthaniddhāraṇavasena parisamantato gahitaṃ sabbathā sutte yojitaṃ.",
  "atk-s0519a0:74_8": "Vuccati suttaṃ vadati saṃvaṇṇeti. Kathaṃ?",
  "atk-s0519a0:74_9": "Yathāsuttaṃ suttānurūpaṃ,",
  "atk-s0519a0:74_10": "yaṃ suttaṃ yathā saṃvaṇṇetabbaṃ,",
  "atk-s0519a0:74_11": "tathā saṃvaṇṇetīti attho.",
  "atk-s0519a0:74_12": "Yaṃ yaṃ suttanti vā yathāsuttaṃ,",
  "atk-s0519a0:74_13": "sabbaṃ suttanti attho.",
  "atk-s0519a0:74_14": "Nettinayena hi saṃvaṇṇetuṃ asakkuṇeyyaṃ nāma suttaṃ natthīti.",
  "atk-s0519a0:75_0": "Idāni yaṃ vuttaṃ –",
  "atk-s0519a0:75_1": "“sāsanavaraṃ vidūhi ñeyya”nti,",
  "atk-s0519a0:75_2": "tattha nettisaṃvaṇṇanāya visayabhūtaṃ pariyattidhammameva pakārantarena niyametvā dassetuṃ “yā cevā”tiādi vuttaṃ.",
  "atk-s0519a0:76_0": "Tattha atthesu kataparicchedo byañjanappabandho desanā,",
  "atk-s0519a0:76_1": "yo pāṭhoti vuccati.",
  "atk-s0519a0:76_2": "Tadattho desitaṃ tāya desanāya pabodhitattā.",
  "atk-s0519a0:76_3": "Tadubhayañca vimuttāyatanasīsena paricayaṃ karontānaṃ anupādāparinibbānapariyosānānaṃ sampattīnaṃ hetubhāvato ekantena viññeyyaṃ,",
  "atk-s0519a0:76_4": "tadubhayavinimuttassa vā ñeyyassa abhāvato tadeva dvayaṃ viññeyyanti imamatthaṃ dasseti yā ceva…pe…",
  "atk-s0519a0:76_5": "viññeyyanti.",
  "atk-s0519a0:76_6": "Tatrāti tasmiṃ vijānane sādhetabbe,",
  "atk-s0519a0:76_7": "nipphādetabbe cetaṃ bhummaṃ.",
  "atk-s0519a0:76_8": "Ayamānupubbīti ayaṃ vakkhamānā anupubbi hāranayānaṃ anukkamo,",
  "atk-s0519a0:76_9": "anukkamena vakkhamānā hāranayāti attho.",
  "atk-s0519a0:76_10": "Navavidhasuttantapariyeṭṭhīti suttādivasena navaṅgassa sāsanassa pariyesanā,",
  "atk-s0519a0:76_11": "atthavicāraṇāti attho.",
  "atk-s0519a0:76_12": "Sāmiatthe vā etaṃ paccattaṃ navavidhasuttantapariyeṭṭhiyā anupubbīti.",
  "atk-s0519a0:76_13": "Atha vā anupubbīti karaṇatthe paccattaṃ.",
  "atk-s0519a0:76_14": "Idaṃ vuttaṃ hoti –",
  "atk-s0519a0:76_15": "yathāvuttavijānane sādhetabbe vakkhamānāya hāranayānupubbiyā ayaṃ navavidhasuttantassa atthapariyesanāti.",
  "atk-s0519a0:77_0": "Etthāha –",
  "atk-s0519a0:77_1": "kathaṃ panettha geyyaṅgādīnaṃ suttabhāvo,",
  "atk-s0519a0:77_2": "suttabhāve ca tesaṃ kathaṃ sāsanassa navaṅgabhāvo.",
  "atk-s0519a0:77_3": "Yañca saṅgahesu vuccati “sagāthakaṃ suttaṃ geyyaṃ,",
  "atk-s0519a0:77_4": "niggāthakaṃ suttaṃ veyyākaraṇa”nti,",
  "atk-s0519a0:77_5": "tathā ca sati suttaṅgameva na siyā.",
  "atk-s0519a0:77_6": "Athāpi visuṃ suttaṅgaṃ siyā,",
  "atk-s0519a0:77_7": "maṅgalasuttādīnaṃ suttaṅgasaṅgaho na siyā,",
  "atk-s0519a0:77_8": "gāthābhāvato dhammapadādīnaṃ viya,",
  "atk-s0519a0:77_9": "geyyaṅgasaṅgaho vā siyā,",
  "atk-s0519a0:77_10": "sagāthakattā sagāthāvaggassa viya,",
  "atk-s0519a0:77_11": "tathā ubhatovibhaṅgādīsu sagāthakappadesānanti. Vuccate –",
  "atk-s0519a0:78_0": "Suttanti sāmaññavidhi, visesavidhayo pare;",
  "atk-s0519a0:79_0": "Sanimittā niruḷhattā, sahatāññena nāññato.",
  "atk-s0519a0:80_0": "Sabbassāpi hi buddhavacanassa suttanti ayaṃ sāmaññavidhi.",
  "atk-s0519a0:80_1": "Tathā hi “ettakaṃ tassa bhagavato suttāgataṃ suttapariyāpannaṃ,",
  "atk-s0519a0:80_2": "sāvatthiyā suttavibhaṅge,",
  "atk-s0519a0:80_3": "sakavāde pañca suttasatānī”tiādivacanato vinayābhidhammapariyattivisesepi suttavohāro dissati.",
  "atk-s0519a0:80_4": "Tadekadesesu pana geyyādayo visesavidhayo tena tena nimittena patiṭṭhitā.",
  "atk-s0519a0:80_5": "Tathā hi geyyassa sagāthakattaṃ tabbhāvanimittaṃ.",
  "atk-s0519a0:80_6": "Lokepi hi sasilokaṃ sagāthakaṃ cuṇṇiyaganthaṃ geyya”nti vadanti.",
  "atk-s0519a0:80_7": "Gāthāvirahe pana sati pucchitvā vissajjanabhāvo veyyākaraṇassa.",
  "atk-s0519a0:80_8": "Pucchāvissajjanañhi “byākaraṇa”nti vuccati.",
  "atk-s0519a0:80_9": "Byākaraṇameva veyyākaraṇanti.",
  "atk-s0519a0:80_10": "Evaṃ sante sagāthakādīnampi pañhāvissajjanavasena pavattānaṃ veyyākaraṇabhāvo āpajjatīti?",
  "atk-s0519a0:80_11": "Nāpajjati,",
  "atk-s0519a0:80_12": "geyyādisaññānaṃ anokāsabhāvato “gāthāvirahe satī”ti visesitattā ca.",
  "atk-s0519a0:80_13": "Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu “vuttañheta”ntiādivacanasambandhesu",
  "atk-s0519a0:80_14": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā patiṭṭhitā,",
  "atk-s0519a0:80_15": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā.",
  "atk-s0519a0:80_16": "Satipi pañhāvissajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti",
  "atk-s0519a0:80_17": "evaṃ tena tena sagāthakattādinā nimittena tesu tesu suttavisesesu geyyaṅgādisaññā patiṭṭhitāti visesavidhayo",
  "atk-s0519a0:80_18": "suttaṅgato pare geyyādayo.",
  "atk-s0519a0:81_0": "Yaṃ panettha geyyaṅgādinimittarahitaṃ suttaṃ,",
  "atk-s0519a0:81_1": "taṃ suttaṅgaṃ visesasaññāparihārena sāmaññasaññāya pavattanatoti.",
  "atk-s0519a0:81_2": "Nanu ca sagāthakaṃ suttaṃ geyyaṃ,",
  "atk-s0519a0:81_3": "niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthā evāti?",
  "atk-s0519a0:81_4": "Na tadavatthā,",
  "atk-s0519a0:81_5": "sodhitattā.",
  "atk-s0519a0:81_6": "Sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "atk-s0519a0:81_7": "Yañca vuttaṃ –",
  "atk-s0519a0:81_8": "“gāthābhāvato maṅgalasuttādīnaṃ suttaṅgasaṅgaho na siyā”ti, tampi na,",
  "atk-s0519a0:81_9": "niruḷhattā.",
  "atk-s0519a0:81_10": "Niruḷho hi maṅgalasuttādīsu suttabhāvo,",
  "atk-s0519a0:81_11": "na hi tāni dhammapadabuddhavaṃsādayo viya gāthābhāvena paññātāni,",
  "atk-s0519a0:81_12": "kintu suttabhāveneva.",
  "atk-s0519a0:81_13": "Teneva hi aṭṭhakathāyaṃ “suttanāmaka”nti nāmaggahaṇaṃ kataṃ.",
  "atk-s0519a0:82_0": "Yaṃ pana vuttaṃ “sagāthakattā geyyaṅgasaṅgaho vā siyā”ti,",
  "atk-s0519a0:82_1": "tadapi natthi,",
  "atk-s0519a0:82_2": "yasmā sahatāññena.",
  "atk-s0519a0:82_3": "Saha gāthāhīti hi sagāthakaṃ.",
  "atk-s0519a0:82_4": "Sahabhāvo ca nāma atthato aññena hoti,",
  "atk-s0519a0:82_5": "na ca maṅgalasuttādīsu gāthāvinimutto koci suttappadeso atthi.",
  "atk-s0519a0:82_6": "Yo saha gāthāhīti vucceyya,",
  "atk-s0519a0:82_7": "na ca samudāyo nāma koci atthi.",
  "atk-s0519a0:82_8": "Yadapi vuttaṃ –",
  "atk-s0519a0:82_9": "“ubhatovibhaṅgādīsu sagāthakappadesānaṃ geyyaṅgasaṅgaho siyā”ti,",
  "atk-s0519a0:82_10": "tadapi na aññato.",
  "atk-s0519a0:82_11": "Aññā eva hi tā gāthā,",
  "atk-s0519a0:82_12": "jātakādipariyāpannattā.",
  "atk-s0519a0:82_13": "Ato na tāhi ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.",
  "atk-s0519a0:82_14": "Yasmā pana sabbampi buddhavacanaṃ yathāvuttanayena atthānaṃ sūcanādiatthena suttantveva vuccati,",
  "atk-s0519a0:82_15": "tasmā vuttaṃ –",
  "atk-s0519a0:82_16": "“navavidhasuttantapariyeṭṭhī”ti.",
  "atk-s0519a0:83_0": "Saṅgahavāravaṇṇanā niṭṭhitā.",
  "atk-s0519a0:84_0": "2. Uddesavāravaṇṇanā",
  "atk-s0519a0:85_0": "1.",
  "atk-s0519a0:85_1": "Evaṃ saṅgahavārena saṅkhepato dassite hārādayo idāni vibhāgena dassetuṃ “tattha katame soḷasa hārā”tiādidesanā āraddhā.",
  "atk-s0519a0:85_2": "Tattha tatthāti yaṃ vuttaṃ –",
  "atk-s0519a0:85_3": "“soḷasahārā nettī”ti,",
  "atk-s0519a0:85_4": "tasmiṃ vacane,",
  "atk-s0519a0:85_5": "tissaṃ vā gāthāyaṃ,",
  "atk-s0519a0:85_6": "yāni hāranayamūlapadāni uddhaṭāni,",
  "atk-s0519a0:85_7": "tesūti attho.",
  "atk-s0519a0:85_8": "Katameti pucchāvacanaṃ.",
  "atk-s0519a0:85_9": "Pucchā ca nāmesā pañcavidhā adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti.",
  "atk-s0519a0:85_10": "Tāsu ayaṃ kathetukamyatāpucchā.",
  "atk-s0519a0:85_11": "Soḷasāti gaṇanavasena paricchedo.",
  "atk-s0519a0:85_12": "Tena nesaṃ na tato uddhaṃ adho cāti etaparamataṃ dasseti.",
  "atk-s0519a0:85_13": "Sā cetaparamatā parato āvi bhavissati.",
  "atk-s0519a0:85_14": "Hārāti gaṇanavasena paricchinnānaṃ sāmaññato dassanaṃ.",
  "atk-s0519a0:85_15": "Desanā vicayotiādi sarūpadassanaṃ.",
  "atk-s0519a0:86_0": "Tattha kenaṭṭhena hārā?",
  "atk-s0519a0:86_1": "Harīyanti etehi,",
  "atk-s0519a0:86_2": "ettha vā suttageyyādivisayā aññāṇasaṃsayavipallāsāti hārā,",
  "atk-s0519a0:86_3": "haranti vā sayaṃ tāni,",
  "atk-s0519a0:86_4": "haraṇamattameva vāti hārā phalūpacārena.",
  "atk-s0519a0:86_5": "Atha vā harīyanti voharīyanti dhammasaṃvaṇṇakadhammapaṭiggāhakehi dhammassa dānaggahaṇavasenāti hārā.",
  "atk-s0519a0:86_6": "Atha vā hārā viyāti hārā.",
  "atk-s0519a0:86_7": "Yathā hi anekaratanāvalisamūho hārasaṅkhāto attano avayavabhūtaratanasamphassehi samuppajjanīyamānahilādasukho",
  "atk-s0519a0:86_8": "hutvā tadupabhogījanasarīrasantāpaṃ nidāghapariḷāhupajanitaṃ vūpasameti,",
  "atk-s0519a0:86_9": "evametepi nānāvidhaparamattharatanappabandhā saṃvaṇṇanāvisesā attano avayavabhūtaparamattharatanādhigamena",
  "atk-s0519a0:86_10": "samuppādiyamānanibbutisukhā dhammapaṭiggāhakajanahadayaparitāpaṃ kāmarāgādikilesahetukaṃ vūpasamentīti.",
  "atk-s0519a0:86_11": "Atha vā hārayanti aññāṇādīnaṃ hāraṃ apagamaṃ karonti ācikkhantīti vā hārā.",
  "atk-s0519a0:86_12": "Atha vā sotujanacittassa haraṇato ramaṇato ca hārā niruttinayena, yathā –",
  "atk-s0519a0:86_13": "“bhavesu vantagamano bhagavā”ti.",
  "atk-s0519a0:86_14": "Ayaṃ tāva hārānaṃ sādhāraṇato attho.",
  "atk-s0519a0:87_0": "Asādhāraṇato pana desīyati saṃvaṇṇīyati etāya suttatthoti desanā,",
  "atk-s0519a0:87_1": "desanāsahacaraṇato vā desanā.",
  "atk-s0519a0:87_2": "Nanu ca aññepi hārā desanāsaṅkhātassa suttassa atthasaṃvaṇṇanato desanāsahacārinovāti?",
  "atk-s0519a0:87_3": "Saccametaṃ,",
  "atk-s0519a0:87_4": "ayaṃ pana hāro yebhuyyena yathārutavaseneva viññāyamāno desanāya saha caratīti vattabbataṃ arahati,",
  "atk-s0519a0:87_5": "na tathā pare.",
  "atk-s0519a0:87_6": "Na hi assādādīnavanissaraṇādisandassanarahitā suttadesanā atthi.",
  "atk-s0519a0:87_7": "Assādādisandassanavibhāvanalakkhaṇo cāyaṃ hāroti.",
  "atk-s0519a0:88_0": "Viciyanti etena,",
  "atk-s0519a0:88_1": "ettha vā padapañhādayo,",
  "atk-s0519a0:88_2": "viciti eva vā tesanti vicayo.",
  "atk-s0519a0:88_3": "Pāḷiyaṃ pana vicinatīti vicayoti ayamattho dassito.",
  "atk-s0519a0:89_0": "Yuttīti upapattisādhanayutti,",
  "atk-s0519a0:89_1": "idha pana yuttivicāraṇā yutti uttarapadalopena “rūpabhavo rūpa”nti yathā,",
  "atk-s0519a0:89_2": "yuttisahacaraṇato vā.",
  "atk-s0519a0:89_3": "Idhāpi desanāhāre vuttanayena attho vitthāretabbo.",
  "atk-s0519a0:90_0": "Padaṭṭhānanti āsannakāraṇaṃ, idhāpi padaṭṭhānavicāraṇātiādi vuttanayeneva veditabbaṃ.",
  "atk-s0519a0:91_0": "Lakkhīyanti etena, ettha vā ekalakkhaṇā dhammā avuttāpi ekavacanenāti lakkhaṇaṃ.",
  "atk-s0519a0:92_0": "Viyūhīyanti vibhāgena piṇḍīyanti etena,",
  "atk-s0519a0:92_1": "ettha vāti byūho.",
  "atk-s0519a0:92_2": "Nibbacanādīnaṃ sutte dassiyamānānaṃ catunnaṃ byūhoti catubyūho,",
  "atk-s0519a0:92_3": "catunnaṃ vā byūho etthāti catubyūho.",
  "atk-s0519a0:93_0": "Āvaṭṭīyanti etena, ettha vā sabhāgā visabhāgā ca dhammā, tesaṃ vā āvaṭṭananti āvaṭṭo.",
  "atk-s0519a0:94_0": "Vibhajīyanti etena,",
  "atk-s0519a0:94_1": "ettha vā sādhāraṇāsādhāraṇānaṃ saṃkilesavodānadhammānaṃ bhūmiyoti vibhatti,",
  "atk-s0519a0:94_2": "vibhajanaṃ vā etesaṃ bhūmiyāti vibhatti.",
  "atk-s0519a0:95_0": "Paṭipakkhavasena parivattīyanti iminā,",
  "atk-s0519a0:95_1": "ettha vā sutte vuttadhammā,",
  "atk-s0519a0:95_2": "parivattanaṃ vā tesanti parivattano.",
  "atk-s0519a0:96_0": "Vividhaṃ vacanaṃ ekassevatthassa vācakametthāti vivacanaṃ,",
  "atk-s0519a0:96_1": "vivacanameva vevacanaṃ,",
  "atk-s0519a0:96_2": "vividhaṃ vuccati etena atthoti vā vivacanaṃ.",
  "atk-s0519a0:96_3": "Sesaṃ vuttanayameva.",
  "atk-s0519a0:97_0": "Pakārehi pabhedato vā ñāpīyanti iminā, ettha vā atthāti paññatti.",
  "atk-s0519a0:98_0": "Otārīyanti anuppavesīyanti etena, ettha vā suttāgatā dhammā paṭiccasamuppādādīsūti otaraṇo.",
  "atk-s0519a0:99_0": "Sodhīyanti samādhīyanti etena, ettha vā sutte padapadatthapañhārambhāti sodhano.",
  "atk-s0519a0:100_0": "Adhiṭṭhīyanti anupavattīyanti etena, ettha vā sāmaññavisesabhūtā dhammā vinā vikappenāti adhiṭṭhāno.",
  "atk-s0519a0:101_0": "Parikaroti abhisaṅkharoti phalanti parikkhāro,",
  "atk-s0519a0:101_1": "hetu paccayo ca,",
  "atk-s0519a0:101_2": "parikkhāraṃ ācikkhatīti parikkhāro, hāro,",
  "atk-s0519a0:101_3": "parikkhāravisayattā parikkhārasahacaraṇato vā parikkhāro.",
  "atk-s0519a0:102_0": "Samāropīyanti etena,",
  "atk-s0519a0:102_1": "ettha vā padaṭṭhānādimukhena dhammāti samāropano.",
  "atk-s0519a0:102_2": "Sabbattha ca bhāvasādhanavasenāpi attho sambhavatīti tassāpi vasena yojetabbaṃ.",
  "atk-s0519a0:103_0": "Tassāti yathāvuttassa hāruddesassa.",
  "atk-s0519a0:103_1": "Anugītīti vuttassevatthassa sukhaggahaṇatthaṃ anupacchā gāyanagāthā,",
  "atk-s0519a0:103_2": "tāsu osānagāthāya atthato asaṃkiṇṇāti padatthena saṅkararahitā,",
  "atk-s0519a0:103_3": "tena yadipi keci hārā aññamaññaṃ avisiṭṭhā viya dissanti,",
  "atk-s0519a0:103_4": "tathāpi tesaṃ atthato saṅkaro natthīti dasseti.",
  "atk-s0519a0:103_5": "So ca nesaṃ asaṅkaro lakkhaṇaniddese supākaṭo hoti.",
  "atk-s0519a0:103_6": "Etesañcevāti etesaṃ soḷasannaṃ hārānaṃ.",
  "atk-s0519a0:103_7": "Yathā asaṅkaro,",
  "atk-s0519a0:103_8": "tathā ceva bhavati.",
  "atk-s0519a0:103_9": "Kiṃ bhavati?",
  "atk-s0519a0:103_10": "Vitthāratayā vitthārena.",
  "atk-s0519a0:103_11": "Nayavibhatti nayena upāyena ñāyena vibhāgo.",
  "atk-s0519a0:103_12": "Etena taṃ eva asaṅkiṇṇataṃ vibhāveti.",
  "atk-s0519a0:103_13": "Keci “vitthāranayā”ti paṭhanti,",
  "atk-s0519a0:103_14": "taṃ na sundaraṃ,",
  "atk-s0519a0:103_15": "ayañca gāthā kesuci potthakesu natthi.",
  "atk-s0519a0:104_0": "2.",
  "atk-s0519a0:104_1": "Evaṃ hāre uddisitvā idāni naye uddisituṃ “tattha katame”tiādi vuttaṃ.",
  "atk-s0519a0:104_2": "Tattha nayanti saṃkilese vodānāni ca vibhāgato ñāpentīti nayā,",
  "atk-s0519a0:104_3": "nīyanti vā tāni etehi,",
  "atk-s0519a0:104_4": "ettha vāti nayā,",
  "atk-s0519a0:104_5": "nayanamattameva vāti nayā,",
  "atk-s0519a0:104_6": "nīyanti vā sayaṃ dhammakathikehi upanīyanti suttassa atthapavicayatthanti nayā.",
  "atk-s0519a0:104_7": "Atha vā nayā viyāti nayā.",
  "atk-s0519a0:104_8": "Yathā hi ekattādayo nayā sammā paṭivijjhiyamānā paccayapaccayuppannadhammānaṃ yathākkamaṃ sambandhavibhāgabyāpāravirahānurūpaphalabhāvadassanena",
  "atk-s0519a0:104_9": "asaṅkarato sammutisaccaparamatthasaccānaṃ sabhāvaṃ pavedayantā paramatthasaccappaṭivedhāya saṃvattanti,",
  "atk-s0519a0:104_10": "evametepi kaṇhasukkasappaṭibhāgadhammavibhāgadassanena aviparītasuttatthāvabodhāya abhisambhuṇantā veneyyānaṃ catusaccappaṭivedhāya saṃvattanti.",
  "atk-s0519a0:104_11": "Atha vā pariyattiatthassa nayanato saṃkilesato yamanato ca nayā niruttinayena.",
  "atk-s0519a0:105_0": "Nandiyāvaṭṭotiādīsu nandiyāvaṭṭassa viya āvaṭṭo etassāti nandiyāvaṭṭo,",
  "atk-s0519a0:105_1": "yathā hi nandiyāvaṭṭo antoṭhitena padhānāvayavena bahiddhā āvaṭṭati,",
  "atk-s0519a0:105_2": "evamayampi nayoti attho.",
  "atk-s0519a0:105_3": "Atha vā nandiyā taṇhāya pamodassa vā āvaṭṭo etthāti nandiyāvaṭṭo.",
  "atk-s0519a0:105_4": "Tīhi avayavehi lobhādīhi saṃkilesapakkhe alobhādīhi ca vodānapakkhe pukkhalo sobhanoti tipukkhalo.",
  "atk-s0519a0:105_5": "Asantāsanajavaparakkamādivisesayogena sīho bhagavā,",
  "atk-s0519a0:105_6": "tassa vikkīḷitaṃ desanāvacīkammabhūto vihāroti katvā vipallāsatappaṭipakkhaparidīpanato sīhassa vikkīḷitaṃ etthāti sīhavikkīḷito, nayo.",
  "atk-s0519a0:105_7": "Balavisesayogadīpanato vā sīhavikkīḷitasadisattā nayo sīhavikkīḷito.",
  "atk-s0519a0:105_8": "Balaviseso cettha saddhādibalaṃ,",
  "atk-s0519a0:105_9": "dasabalāni eva vā.",
  "atk-s0519a0:105_10": "Atthanayattayadisābhāvena kusalādidhammānaṃ ālocanaṃ disālocanaṃ.",
  "atk-s0519a0:105_11": "Tathā ālocitānaṃ tesaṃ dhammānaṃ atthanayattayayojane samānayanato aṅkuso viya aṅkuso.",
  "atk-s0519a0:105_12": "Gāthāsu lañjeti pakāseti suttatthanti lañjako,",
  "atk-s0519a0:105_13": "nayo ca so lañjako cāti nayalañjako.",
  "atk-s0519a0:105_14": "Gatāti ñātā,",
  "atk-s0519a0:105_15": "matāti attho.",
  "atk-s0519a0:105_16": "So eva vā pāṭho.",
  "atk-s0519a0:105_17": "Sesaṃ vuttanayena veditabbaṃ.",
  "atk-s0519a0:106_0": "3.",
  "atk-s0519a0:106_1": "Evaṃ nayepi uddisitvā idāni mūlapadāni uddisituṃ “tattha katamānī”tiādi āraddhaṃ.",
  "atk-s0519a0:106_2": "Tattha mūlāni ca tāni nayānaṃ paṭṭhānabhāgānañca patiṭṭhābhāvato padāni ca adhigamūpāyabhāvato koṭṭhāsabhāvato cāti mūlapadāni.",
  "atk-s0519a0:106_3": "Kosallasambhūtaṭṭhena,",
  "atk-s0519a0:106_4": "kucchitānaṃ vā pāpadhammānaṃ salanato viddhaṃsanato,",
  "atk-s0519a0:106_5": "kusānaṃ vā rāgādīnaṃ lavanato,",
  "atk-s0519a0:106_6": "kusā viya vā lavanato,",
  "atk-s0519a0:106_7": "kusena vā ñāṇena lātabbato pavattetabbato kusalāni,",
  "atk-s0519a0:106_8": "tappaṭipakkhato akusalānīti padattho veditabbo.",
  "atk-s0519a0:107_0": "Evaṃ gaṇanaparicchedato jātibhedato ca mūlapadāni dassetvā idāni sarūpato dassento saṃkilesapakkhaṃyeva paṭhamaṃ uddisati “taṇhā”tiādinā.",
  "atk-s0519a0:107_1": "Tattha tasati paritasatīti taṇhā.",
  "atk-s0519a0:107_2": "Avindiyaṃ vindati,",
  "atk-s0519a0:107_3": "vindiyaṃ na vindatīti avijjā,",
  "atk-s0519a0:107_4": "vijjāpaṭipakkhāti vā avijjā.",
  "atk-s0519a0:107_5": "Lubbhanti tena,",
  "atk-s0519a0:107_6": "sayaṃ vā lubbhati,",
  "atk-s0519a0:107_7": "lubbhanamattameva vā soti lobho.",
  "atk-s0519a0:107_8": "Dosamohesupi eseva nayo.",
  "atk-s0519a0:107_9": "Asubhe “subha”nti pavattā saññā subhasaññā.",
  "atk-s0519a0:107_10": "Sukhasaññādīsupi imināva nayena attho veditabbo.",
  "atk-s0519a0:107_11": "Saṅgahanti gaṇanaṃ.",
  "atk-s0519a0:107_12": "Samosaraṇanti samoropanaṃ.",
  "atk-s0519a0:108_0": "Paccanīkadhamme sametīti samatho.",
  "atk-s0519a0:108_1": "Aniccādīhi vividhehi ākārehi passatīti vipassanā.",
  "atk-s0519a0:108_2": "Alobhādayo lobhādipaṭipakkhato veditabbā.",
  "atk-s0519a0:108_3": "Asubhe “asubha”nti pavattā saññā asubhasaññā,",
  "atk-s0519a0:108_4": "kāyānupassanāsatipaṭṭhānaṃ.",
  "atk-s0519a0:108_5": "Saññāsīsena hi desanā.",
  "atk-s0519a0:108_6": "Dukkhasaññādīsupi eseva nayo.",
  "atk-s0519a0:109_0": "Idaṃ uddānanti idaṃ vuttasseva atthassa vippakiṇṇabhāvena nassituṃ adatvā uddhaṃ dānaṃ rakkhaṇaṃ uddānaṃ,",
  "atk-s0519a0:109_1": "saṅgahavacananti attho.",
  "atk-s0519a0:109_2": "“Cattāro vipallāsā”tipi pāṭho.",
  "atk-s0519a0:109_3": "Kilesabhūmīti saṃkilesabhūmi sabbesaṃ akusaladhammānaṃ samosaraṇaṭṭhānattā.",
  "atk-s0519a0:109_4": "Kusalānaṃ yāni tīṇi mūlāni.",
  "atk-s0519a0:109_5": "“Kusalānī”tipi paṭhanti.",
  "atk-s0519a0:109_6": "Satipaṭṭhānāti asubhasaññādayo sandhāyāha.",
  "atk-s0519a0:109_7": "Indriyabhūmīti saddhādīnaṃ vimuttiparipācanindriyānaṃ samosaraṇaṭṭhānattā vuttaṃ.",
  "atk-s0519a0:109_8": "Yujjantīti yojīyanti.",
  "atk-s0519a0:109_9": "Khoti padapūraṇe,",
  "atk-s0519a0:109_10": "avadhāraṇatthe vā nipāto.",
  "atk-s0519a0:109_11": "Tena ete evāti dasseti.",
  "atk-s0519a0:109_12": "Aṭṭhārasevāti vā.",
  "atk-s0519a0:109_13": "Mūlapadāti mūlapadāni,",
  "atk-s0519a0:109_14": "liṅgavipallāso vā.",
  "atk-s0519a0:110_0": "Uddesavāravaṇṇanā niṭṭhitā.",
  "atk-s0519a0:111_0": "3. Niddesavāravaṇṇanā",
  "atk-s0519a0:112_0": "4.",
  "atk-s0519a0:112_1": "Evaṃ uddiṭṭhe hārādayo niddisituṃ “tattha saṅkhepato”tiādi āraddhaṃ.",
  "atk-s0519a0:112_2": "Tattha tatthāti tasmiṃ uddesapāṭhe.",
  "atk-s0519a0:112_3": "Saṅkhepato netti kittitāti samāsato nettippakaraṇaṃ kathitaṃ.",
  "atk-s0519a0:112_4": "Hāranayamūlapadānañhi sarūpadassanaṃ uddesapāṭhena katanti.",
  "atk-s0519a0:112_5": "Ettha ca hāranayānaṃ –",
  "atk-s0519a0:113_0": "Sāmaññato visesena, padattho lakkhaṇaṃ kamo;",
  "atk-s0519a0:114_0": "Ettāvatā ca hetvādī, veditabbā hi viññunā.",
  "atk-s0519a0:115_0": "Tesu avisesato visesato ca hāranayānaṃ attho dassito.",
  "atk-s0519a0:115_1": "Lakkhaṇādīsu pana avisesato sabbepi hārā nayā ca yathākkamaṃ byañjanatthamukhena navaṅgassa sāsanassa atthasaṃvaṇṇanalakkhaṇā.",
  "atk-s0519a0:115_2": "Visesato pana tassa tassa hārassa nayassa ca lakkhaṇaṃ niddese eva kathayissāma.",
  "atk-s0519a0:115_3": "Kamādīni ca yasmā nesaṃ lakkhaṇesu ñātesu viññeyyāni honti,",
  "atk-s0519a0:115_4": "tasmā tānipi niddesato parato pakāsayissāma.",
  "atk-s0519a0:116_0": "Hārasaṅkhepo",
  "atk-s0519a0:117_0": "1.",
  "atk-s0519a0:117_1": "Yā pana assādādīnavatātiādikā niddesagāthā,",
  "atk-s0519a0:117_2": "tāsu assādādīnavatāti assādo ādīnavatāti padavibhāgo.",
  "atk-s0519a0:117_3": "Ādīnavatāti ca ādīnavo eva.",
  "atk-s0519a0:117_4": "Keci “assādādīnavato”ti paṭhanti,",
  "atk-s0519a0:117_5": "taṃ na sundaraṃ.",
  "atk-s0519a0:117_6": "Tattha assādīyatīti assādo,",
  "atk-s0519a0:117_7": "sukhaṃ somanassañca.",
  "atk-s0519a0:117_8": "Vuttañhetaṃ – “yaṃ,",
  "atk-s0519a0:117_9": "bhikkhave,",
  "atk-s0519a0:117_10": "pañcupādānakkhandhe paṭicca uppajjati sukhaṃ somanassaṃ,",
  "atk-s0519a0:117_11": "ayaṃ pañcasu upādānakkhandhesu assādo”ti.",
  "atk-s0519a0:117_12": "Yathā cetaṃ sukhaṃ somanassaṃ,",
  "atk-s0519a0:117_13": "evaṃ iṭṭhārammaṇampi.",
  "atk-s0519a0:117_14": "Vuttampi cetaṃ –",
  "atk-s0519a0:117_15": "“so tadassādeti taṃ nikāmetī”ti “rūpaṃ assādeti abhinandati,",
  "atk-s0519a0:117_16": "taṃ ārabbha rāgo uppajjatī”ti,",
  "atk-s0519a0:117_17": "“saṃyojanīyesu,",
  "atk-s0519a0:117_18": "bhikkhave,",
  "atk-s0519a0:117_19": "dhammesu assādānupassino”ti ca.",
  "atk-s0519a0:117_20": "Assādeti etāyāti vā assādo, taṇhā.",
  "atk-s0519a0:117_21": "Taṇhāya hi kāraṇabhūtāya puggalo sukhampi sukhārammaṇampi assādeti.",
  "atk-s0519a0:117_22": "Yathā ca taṇhā,",
  "atk-s0519a0:117_23": "evaṃ vipallāsāpi.",
  "atk-s0519a0:117_24": "Vipallāsavasena hi sattā aniṭṭhampi ārammaṇaṃ iṭṭhākārena assādenti,",
  "atk-s0519a0:117_25": "evaṃ vedanāya sabbesaṃ tebhūmakasaṅkhārānaṃ taṇhāya vipallāsānañca assādavicāro veditabbo.",
  "atk-s0519a0:118_0": "Kathaṃ pana dukkhādukkhamasukhavedanānaṃ assādanīyatāti?",
  "atk-s0519a0:118_1": "Vipallāsato sukhapariyāyasabbhāvato ca.",
  "atk-s0519a0:118_2": "Tathā hi vuttaṃ –",
  "atk-s0519a0:118_3": "“sukhā kho,",
  "atk-s0519a0:118_4": "āvuso visākha,",
  "atk-s0519a0:118_5": "vedanā ṭhitisukhā vipariṇāmadukkhā.",
  "atk-s0519a0:118_6": "Dukkhā vedanā ṭhitidukkhā vipariṇāmasukhā,",
  "atk-s0519a0:118_7": "adukkhamasukhā vedanā ñāṇasukhā aññāṇadukkhā”ti.",
  "atk-s0519a0:118_8": "Tattha vedanāya aṭṭhasatapariyāyavasena,",
  "atk-s0519a0:118_9": "tebhūmakasaṅkhārānaṃ nikkhepakaṇḍarūpakaṇḍavasena,",
  "atk-s0519a0:118_10": "taṇhāya saṃkilesavatthuvibhaṅge nikkhepakaṇḍe ca taṇhāniddesavasena,",
  "atk-s0519a0:118_11": "vipallāsānaṃ sukhasaññādivasena dvāsaṭṭhidiṭṭhigatavasena ca vibhāgo veditabbo.",
  "atk-s0519a0:119_0": "Ādīnavo dukkhā vedanā tissopi vā dukkhatā.",
  "atk-s0519a0:119_1": "Atha vā sabbepi tebhūmakā saṅkhārā ādīnavo.",
  "atk-s0519a0:119_2": "Ādīnaṃ ativiya kapaṇaṃ vāti pavattatīti hi ādīnavo,",
  "atk-s0519a0:119_3": "kapaṇamanusso,",
  "atk-s0519a0:119_4": "evaṃsabhāvā ca tebhūmakā dhammā aniccatādiyogena.",
  "atk-s0519a0:119_5": "Yato tattha ādīnavānupassanā āraddhavipassakānaṃ yathābhūtanayoti vuccati.",
  "atk-s0519a0:119_6": "Tathā ca vuttaṃ – “yaṃ,",
  "atk-s0519a0:119_7": "bhikkhave,",
  "atk-s0519a0:119_8": "pañcupādānakkhandhā aniccā dukkhā vipariṇāmadhammā,",
  "atk-s0519a0:119_9": "ayaṃ pañcasu upādānakkhandhesu ādīnavo”ti.",
  "atk-s0519a0:119_10": "Tasmā ādīnavo dukkhasaccaniddesabhūtānaṃ jātiyādīnaṃ aniccatādīnaṃ dvācattālīsāya ākārānañca vasena vibhajitvā niddisitabbo.",
  "atk-s0519a0:120_0": "Nissarati etenāti nissaraṇaṃ,",
  "atk-s0519a0:120_1": "ariyamaggo.",
  "atk-s0519a0:120_2": "Nissaratīti vā nissaraṇaṃ nibbānaṃ.",
  "atk-s0519a0:120_3": "Ubhayampi sāmaññaniddesena ekasesena vā “nissaraṇa”nti vuttaṃ. Pi-",
  "atk-s0519a0:120_4": "saddo purimānaṃ pacchimānañca sampiṇḍanattho.",
  "atk-s0519a0:120_5": "Tattha ariyamaggapakkhe satipaṭṭhānādīnaṃ sattattiṃsabodhipakkhiyadhammānaṃ kāyānupassanādīnañca tadantogadhabhedānaṃ",
  "atk-s0519a0:120_6": "vasena nissaraṇaṃ vibhajitvā niddisitabbaṃ.",
  "atk-s0519a0:121_0": "Nibbānapakkhe pana kiñcāpi asaṅkhatāya dhātuyā nippariyāyena vibhāgo natthi.",
  "atk-s0519a0:121_1": "Pariyāyena pana sopādisesanirupādisesabhedena.",
  "atk-s0519a0:121_2": "Yato vā taṃ nissaṭaṃ,",
  "atk-s0519a0:121_3": "tesaṃ paṭisambhidāmagge dassitappabhedānaṃ cakkhādīnaṃ channaṃ dvārānaṃ rūpādīnaṃ channaṃ ārammaṇānaṃ",
  "atk-s0519a0:121_4": "taṃtaṃdvārappavattānaṃ channaṃ channaṃ viññāṇaphassavedanāsaññācetanātaṇhāvitakkavicārānaṃ pathavīdhātuādīnaṃ",
  "atk-s0519a0:121_5": "channaṃ dhātūnaṃ dasannaṃ kasiṇāyatanānaṃ asubhānaṃ kesādīnaṃ dvattiṃsāya ākārānaṃ pañcannaṃ khandhānaṃ",
  "atk-s0519a0:121_6": "dvādasannaṃ āyatanānaṃ aṭṭhārasannaṃ dhātūnaṃ lokiyānaṃ indriyānaṃ kāmadhātuādīnaṃ tissannaṃ dhātūnaṃ",
  "atk-s0519a0:121_7": "kāmabhavādīnaṃ tiṇṇaṃ tiṇṇaṃ bhavānaṃ catunnaṃ jhānānaṃ appamaññānaṃ āruppānaṃ dvādasannaṃ paṭiccasamuppādaṅgānañcāti",
  "atk-s0519a0:121_8": "evamādīnaṃ saṅkhatadhammānaṃ nissaraṇabhāvena ca vibhajitvā niddisitabbaṃ.",
  "atk-s0519a0:122_0": "Phalanti desanāphalaṃ.",
  "atk-s0519a0:122_1": "Kiṃ pana tanti?",
  "atk-s0519a0:122_2": "Yaṃ desanāya nipphādīyati.",
  "atk-s0519a0:122_3": "Nanu ca nibbānādhigamo bhagavato desanāya nipphādīyati.",
  "atk-s0519a0:122_4": "Nibbānañca “nissaraṇa”nti iminā vuttamevāti?",
  "atk-s0519a0:122_5": "Saccametaṃ,",
  "atk-s0519a0:122_6": "tañca kho paramparāya.",
  "atk-s0519a0:122_7": "Idha pana paccakkhato desanāphalaṃ adhippetaṃ.",
  "atk-s0519a0:122_8": "Taṃ pana sutamayañāṇaṃ.",
  "atk-s0519a0:122_9": "Atthadhammavedādiariyamaggassa pubbabhāgappaṭipattibhūtā chabbisuddhiyo.",
  "atk-s0519a0:122_10": "Yañca tasmiṃ khaṇe maggaṃ anabhisambhuṇantassa kālantare tadadhigamakāraṇabhūtaṃ sampattibhavahetu ca siyā.",
  "atk-s0519a0:122_11": "Tathā hi vakkhati –",
  "atk-s0519a0:122_12": "“attānudiṭṭhiṃ ūhacca,",
  "atk-s0519a0:122_13": "evaṃ maccutaro siyāti idaṃ phala”nti,",
  "atk-s0519a0:122_14": "“dhammo have rakkhati dhammacārinti idaṃ phala”nti ca.",
  "atk-s0519a0:122_15": "Etena nayena devesu ca mānusesu ca āyuvaṇṇabalasukhayasaparivāraādhipateyyasampattiyo upadhisampattiyo",
  "atk-s0519a0:122_16": "cakkavattisirī devarajjasirī cattāri sampatticakkāni sīlasampadā samādhisampadā tisso vijjā cha abhiññā",
  "atk-s0519a0:122_17": "catasso paṭisambhidā sāvakabodhi paccekabodhi sammāsambodhīti sabbāpi sampattiyo puññasambhārahetukā",
  "atk-s0519a0:122_18": "bhagavato desanāya sādhetabbatāya phalanti veditabbā.",
  "atk-s0519a0:123_0": "Upāyoti ariyamaggapadaṭṭhānabhūtā pubbabhāgappaṭipadā.",
  "atk-s0519a0:123_1": "Sā hi purimā purimā pacchimāya pacchimāya adhigamūpāyabhāvato paramparāya magganibbānādhigamassa ca hetubhāvato upāyo.",
  "atk-s0519a0:123_2": "Yā ca pubbe vuttaphalādhigamassa upāyapaṭipatti.",
  "atk-s0519a0:123_3": "Keci pana “saha vipassanāya maggo upāyo”ti vadanti,",
  "atk-s0519a0:123_4": "tesaṃ matena nissaraṇanti nibbānameva vuttaṃ siyā.",
  "atk-s0519a0:123_5": "Phalaṃ viya upāyopi pubbabhāgoti vuttaṃ siyā,",
  "atk-s0519a0:123_6": "yaṃ pana vakkhati “sabbe dhammā…pe…",
  "atk-s0519a0:123_7": "visuddhiyāti ayaṃ upāyo”ti.",
  "atk-s0519a0:123_8": "Etthāpi pubbabhāgappaṭipadā eva udāhaṭāti sakkā viññātuṃ.",
  "atk-s0519a0:123_9": "Yasmā pana “te pahāya tare oghanti idaṃ nissaraṇa”nti ariyamaggassa nissaraṇabhāvaṃ vakkhati.",
  "atk-s0519a0:123_10": "Ariyamaggo hi oghataraṇanti.",
  "atk-s0519a0:124_0": "Āṇattīti āṇārahassa bhagavato veneyyajanassa hitasiddhiyā “evaṃ paṭipajjāhī”ti vidhānaṃ.",
  "atk-s0519a0:124_1": "Tathā hi vakkhati “suññato lokaṃ avekkhassu,",
  "atk-s0519a0:124_2": "mogharājāti āṇattī”ti.",
  "atk-s0519a0:125_0": "Yogīnanti catusaccakammaṭṭhānabhāvanāya yuttappayuttānaṃ veneyyānaṃ,",
  "atk-s0519a0:125_1": "atthāyāti vacanaseso.",
  "atk-s0519a0:125_2": "Desanāhāroti etesaṃ yathāvuttānaṃ assādādīnaṃ vibhajanalakkhaṇo saṃvaṇṇanāviseso desanāhāro nāmāti attho. Etthāha –",
  "atk-s0519a0:125_3": "kiṃ panetesaṃ assādādīnaṃ anavasesānaṃ vacanaṃ desanāhāro,",
  "atk-s0519a0:125_4": "udāhu ekaccānanti?",
  "atk-s0519a0:125_5": "Niravasesānaṃyeva.",
  "atk-s0519a0:125_6": "Yasmiñhi sutte assādādīnavanissaraṇāni sarūpato āgatāni,",
  "atk-s0519a0:125_7": "tattha vattabbameva natthi.",
  "atk-s0519a0:125_8": "Yattha pana ekadesena āgatāni,",
  "atk-s0519a0:125_9": "na vā sarūpena.",
  "atk-s0519a0:125_10": "Tattha anāgataṃ atthavasena niddhāretvā hāro yojetabbo.",
  "atk-s0519a0:125_11": "Ayañca attho desanāhāravibhaṅge āgamissatīti idha na papañcito.",
  "atk-s0519a0:126_0": "2.",
  "atk-s0519a0:126_1": "Yaṃ pucchitanti yā pucchā,",
  "atk-s0519a0:126_2": "viciyamānāti vacanaseso.",
  "atk-s0519a0:126_3": "Vissajjitaṃ anugītīti etthāpi eseva nayo.",
  "atk-s0519a0:126_4": "Tattha vissajjitanti vissajjanā,",
  "atk-s0519a0:126_5": "sā ekaṃsabyākaraṇādivasena catubbidhaṃ byākaraṇaṃ. Ca-",
  "atk-s0519a0:126_6": "saddo sampiṇḍanattho,",
  "atk-s0519a0:126_7": "tena gāthāyaṃ avuttaṃ padādiṃ saṅgaṇhāti.",
  "atk-s0519a0:126_8": "Tā pana pucchāvissajjanā kassāti āha “suttassā”ti.",
  "atk-s0519a0:126_9": "Etena sutte āgataṃ pucchāvissajjanaṃ vicetabbanti dasseti.",
  "atk-s0519a0:126_10": "Yā ca anugītiti vuttasseva atthassa yā anu pacchā gīti anugīti,",
  "atk-s0519a0:126_11": "saṅgahagāthā,",
  "atk-s0519a0:126_12": "pucchāya vā anurūpā gīti.",
  "atk-s0519a0:126_13": "Etena pubbāparaṃ gahitaṃ.",
  "atk-s0519a0:126_14": "Byākaraṇassa hi pucchānurūpatā idha pubbāparaṃ adhippetaṃ.",
  "atk-s0519a0:126_15": "Yā “pucchānusandhī”ti vuccati.",
  "atk-s0519a0:126_16": "Purimaṃ “suttassā”ti padaṃ pubbāpekkhanti puna “suttassā”ti vuttaṃ.",
  "atk-s0519a0:126_17": "Tena suttassa nissayabhūte assādādike pariggaṇhāti.",
  "atk-s0519a0:126_18": "Ettāvatā vicayahārassa visayo niravasesena dassito hoti.",
  "atk-s0519a0:126_19": "Tathā ca vakkhati vicayahāravibhaṅge “padaṃ vicinati…pe…",
  "atk-s0519a0:126_20": "anugītiṃ vicinatī”ti.",
  "atk-s0519a0:127_0": "Tattha sutte sabbesaṃ padānaṃ anupubbena atthaso byañjanaso ca vicayo padavicayo.",
  "atk-s0519a0:127_1": "“Ayaṃ pucchā adiṭṭhajotanā diṭṭhasaṃsandanā vimaticchedanā anumatipucchā kathetukamyatāpucchā sattādhiṭṭhānā",
  "atk-s0519a0:127_2": "dhammādhiṭṭhānā ekādhiṭṭhānā anekādhiṭṭhānā sammutivisayā paramatthavisayā atītavisayā anāgatavisayā",
  "atk-s0519a0:127_3": "paccuppannavisayā”tiādinā pucchāvicayo veditabbo.",
  "atk-s0519a0:127_4": "“Idaṃ vissajjanaṃ ekaṃsabyākaraṇaṃ vibhajjabyākaraṇaṃ paṭipucchābyākaraṇaṃ ṭhapanaṃ sāvasesaṃ niravasesaṃ",
  "atk-s0519a0:127_5": "sauttaraṃ anuttaraṃ lokiyaṃ lokuttara”ntiādinā vissajjanavicayo.",
  "atk-s0519a0:128_0": "“Ayaṃ pucchā iminā sameti,",
  "atk-s0519a0:128_1": "etena na sametī”ti pucchitatthaṃ ānetvā vicayo pubbenāparaṃ saṃsanditvā ca vicayo pubbāparavicayo.",
  "atk-s0519a0:128_2": "“Ayaṃ anugīti vuttatthasaṅgahā avuttatthasaṅgahā tadubhayatthasaṅgahā kusalatthasaṅgahā akusalatthasaṅgahā”tiādinā anugītivicayo.",
  "atk-s0519a0:128_3": "Assādādīsu sukhavedanāya “iṭṭhārammaṇānubhavanalakkhaṇā”tiādinā,",
  "atk-s0519a0:128_4": "taṇhāya “ārammaṇaggahaṇalakkhaṇā”tiādinā,",
  "atk-s0519a0:128_5": "vipallāsānaṃ “viparītaggahaṇalakkhaṇā”tiādinā,",
  "atk-s0519a0:128_6": "avasiṭṭhānaṃ tebhūmakadhammānaṃ “yathāsakalakkhaṇā”tiādinā sabbesañca dvāvīsatiyā tikesu dvācattālīsādhike",
  "atk-s0519a0:128_7": "ca dukasate labbhamānapadavasena taṃtaṃassādatthavisesaniddhāraṇaṃ assādavicayo.",
  "atk-s0519a0:129_0": "Dukkhavedanāya “aniṭṭhānubhavanalakkhaṇā”tiādinā,",
  "atk-s0519a0:129_1": "dukkhasaccānaṃ “paṭisandhilakkhaṇā”tiādinā,",
  "atk-s0519a0:129_2": "aniccatādīnaṃ ādiantavantatāya aniccantikatāya ca “aniccā”tiādinā sabbesañca lokiyadhammānaṃ saṃkilesabhāgiyahānabhāgiyatādivasena",
  "atk-s0519a0:129_3": "ādīnavavuttiyā okāraniddhāraṇena ādīnavavicayo.",
  "atk-s0519a0:129_4": "Nissaraṇapade ariyamaggassa āgamanato kāyānupassanādipubbabhāgappaṭipadāvibhāgavisesaniddhāraṇavasena",
  "atk-s0519a0:129_5": "nibbānassa yathāvuttapariyāyavibhāgavisesaniddhāraṇavasenāti evaṃ nissaraṇavicayo.",
  "atk-s0519a0:129_6": "Phalādīnaṃ taṃtaṃsuttadesanāya sādhetabbaphalassa tadupāyassa tattha tattha suttavidhivacanassa ca vibhāganiddhāraṇavasena vicayo veditabbo.",
  "atk-s0519a0:129_7": "Evaṃ padapucchāvissajjanapubbāparānugītīnaṃ assādādīnañca visesaniddhāraṇavaseneva vicayalakkhaṇo “vicayo hāro”ti veditabbo.",
  "atk-s0519a0:130_0": "3.",
  "atk-s0519a0:130_1": "Sabbesanti soḷasannaṃ.",
  "atk-s0519a0:130_2": "Bhūmīti byañjanaṃ sandhāyāha.",
  "atk-s0519a0:130_3": "Byañjanañhi mūlapadāni viya nayānaṃ hārānaṃ bhūmi pavattiṭṭhānaṃ,",
  "atk-s0519a0:130_4": "tesaṃ byañjanavicārabhāvato.",
  "atk-s0519a0:130_5": "Vuttañhi –",
  "atk-s0519a0:130_6": "“hārā byañjanavicayo”ti,",
  "atk-s0519a0:130_7": "peṭakepi hi vuttaṃ –",
  "atk-s0519a0:130_8": "“yattha ca sabbe hārā,",
  "atk-s0519a0:130_9": "sampatamānā nayanti suttatthaṃ.",
  "atk-s0519a0:130_10": "Byañjanavidhiputhuttā”ti.",
  "atk-s0519a0:130_11": "Gocaroti suttattho.",
  "atk-s0519a0:130_12": "Suttassa hi padatthuddhāraṇamukhena hārayojanā.",
  "atk-s0519a0:130_13": "Tesaṃ byañjanatthānaṃ.",
  "atk-s0519a0:130_14": "Yuttāyuttaparikkhāti yuttassa ca ayuttassa ca upaparikkhā.",
  "atk-s0519a0:130_15": "“Yuttāyuttiparikkhā”tipi pāṭho,",
  "atk-s0519a0:130_16": "yuttiayuttīnaṃ vicāraṇāti attho.",
  "atk-s0519a0:130_17": "Kathaṃ pana tesaṃ yuttāyuttajānanā?",
  "atk-s0519a0:130_18": "Catūhi mahāpadesehi avirujjhanena.",
  "atk-s0519a0:130_19": "Tattha byañjanassa tāva sabhāvaniruttibhāvo adhippetatthavācakabhāvo ca yuttabhāvo.",
  "atk-s0519a0:130_20": "Atthassa pana suttavinayadhammatāhi avilomanaṃ.",
  "atk-s0519a0:130_21": "Ayamettha saṅkhepo.",
  "atk-s0519a0:130_22": "Vitthāro pana parato āvi bhavissati.",
  "atk-s0519a0:130_23": "Hāro yuttīti niddiṭṭhoti evaṃ sutte byañjanatthānaṃ yuttāyuttabhāvavibhāvanalakkhaṇo yuttihāroti veditabbo.",
  "atk-s0519a0:131_0": "4.",
  "atk-s0519a0:131_1": "Dhammanti yaṃ kiñci suttāgataṃ kusalādidhammamāha.",
  "atk-s0519a0:131_2": "Tassa dhammassāti tassa yathāvuttassa kusalādidhammassa.",
  "atk-s0519a0:131_3": "Yaṃ padaṭṭhānanti yaṃ kāraṇaṃ,",
  "atk-s0519a0:131_4": "yonisomanasikārādi sutte āgataṃ vā anāgataṃ vā sambhavato niddhāretvā kathetabbanti adhippāyo.",
  "atk-s0519a0:131_5": "Itīti evaṃ,",
  "atk-s0519a0:131_6": "vuttanayenāti attho.",
  "atk-s0519a0:131_7": "Yāva sabbadhammāti yattakā tasmiṃ sutte āgatā dhammā,",
  "atk-s0519a0:131_8": "tesaṃ sabbesampi yathānurūpaṃ padaṭṭhānaṃ niddhāretvā kathetabbanti adhippāyo.",
  "atk-s0519a0:131_9": "Atha vā yāva sabbadhammāti suttāgatassa dhammassa yaṃ padaṭṭhānaṃ,",
  "atk-s0519a0:131_10": "tassapi yaṃ padaṭṭhānanti sambhavato yāva sabbadhammā padaṭṭhānavicāraṇā kātabbāti attho.",
  "atk-s0519a0:131_11": "Eso hāro padaṭṭhānoti evaṃ sutte āgatadhammānaṃ padaṭṭhānabhūtā dhammā tesañca padaṭṭhānabhūtāti sambhavato",
  "atk-s0519a0:131_12": "padaṭṭhānabhūtadhammaniddhāraṇalakkhaṇo padaṭṭhāno nāma hāroti attho.",
  "atk-s0519a0:132_0": "5.",
  "atk-s0519a0:132_1": "Vuttamhi ekadhammeti kusalādīsu khandhādīsu vā yasmiṃ kismiñci ekadhamme,",
  "atk-s0519a0:132_2": "sutte sarūpato niddhāraṇavasena vā kathite.",
  "atk-s0519a0:132_3": "Ye dhammā ekalakkhaṇā kecīti ye keci dhammā kusalādibhāvena rūpakkhandhādibhāvena vā tena dhammena samānalakkhaṇā.",
  "atk-s0519a0:132_4": "Vuttā bhavanti sabbeti te sabbepi kusalādisabhāvā,",
  "atk-s0519a0:132_5": "khandhādisabhāvā vā dhammā sutte avuttāpi tāya samānalakkhaṇatāya vuttā bhavanti ānetvā saṃvaṇṇanāvasenāti adhippāyo.",
  "atk-s0519a0:132_6": "Ettha ca ekalakkhaṇāti samānalakkhaṇā vuttā.",
  "atk-s0519a0:132_7": "Tena sahacāritā samānakiccatā samānahetutā samānaphalatā samānārammaṇatāti evamādīhi avuttānampi vuttānaṃ viya niddhāraṇaṃ veditabbaṃ.",
  "atk-s0519a0:132_8": "So hāro lakkhaṇo nāmāti evaṃ sutte anāgatepi dhamme vuttappakārena āgate viya niddhāretvā yā saṃvaṇṇanā,",
  "atk-s0519a0:132_9": "so lakkhaṇo nāma hāroti attho.",
  "atk-s0519a0:133_0": "6.",
  "atk-s0519a0:133_1": "Neruttanti niruttaṃ,",
  "atk-s0519a0:133_2": "padanibbacananti attho.",
  "atk-s0519a0:133_3": "Adhippāyoti buddhānaṃ sāvakānaṃ vā tassa suttassa desakānaṃ adhippāyo.",
  "atk-s0519a0:133_4": "Byañjananti byañjanena,",
  "atk-s0519a0:133_5": "karaṇe hi etaṃ paccattaṃ.",
  "atk-s0519a0:133_6": "Kāmañca sabbe hārā byañjanavicayā,",
  "atk-s0519a0:133_7": "ayaṃ pana visesato byañjanadvāreneva atthapariyesanāti katvā “byañjana”nti vuttaṃ.",
  "atk-s0519a0:133_8": "Tathā hi vakkhati –",
  "atk-s0519a0:133_9": "“byañjanena suttassa neruttañca adhippāyo ca nidānañca pubbāparānusandhi ca gavesitabbā”ti.",
  "atk-s0519a0:133_10": "Athāti padapūraṇamattaṃ.",
  "atk-s0519a0:133_11": "Desanānidānanti nidadāti phalanti nidānaṃ, kāraṇaṃ,",
  "atk-s0519a0:133_12": "yena kāraṇena desanā pavattā,",
  "atk-s0519a0:133_13": "taṃ desanāya pavattinimittanti attho.",
  "atk-s0519a0:133_14": "Pubbāparānusandhīti pubbena ca aparena ca anusandhi.",
  "atk-s0519a0:133_15": "“Pubbāparena sandhī”tipi pāṭho,",
  "atk-s0519a0:133_16": "suttassa pubbabhāgena aparabhāgaṃ saṃsanditvā kathananti attho.",
  "atk-s0519a0:133_17": "Saṅgītivasena vā pubbāparabhūtehi suttantarehi saṃvaṇṇiyamānassa suttassa saṃsandanaṃ pubbāparānusandhi.",
  "atk-s0519a0:133_18": "Yañca pubbapadena parapadassa sambandhanaṃ,",
  "atk-s0519a0:133_19": "ayampi pubbāparānusandhi.",
  "atk-s0519a0:133_20": "Eso hāro catubyūhoti evaṃ nibbacanādhippāyādīnaṃ catunnaṃ vibhāvanalakkhaṇo catubyūho hāro nāmāti attho.",
  "atk-s0519a0:134_0": "7.",
  "atk-s0519a0:134_1": "Ekamhi padaṭṭhāneti ekasmiṃ ārambhadhātuādike parakkamadhātuādīnaṃ padaṭṭhānabhūte dhamme desanāruḷhe sati.",
  "atk-s0519a0:134_2": "Pariyesati sesakaṃ padaṭṭhānanti tassa visabhāgatāya aggahaṇena vā sesakaṃ pamādādīnaṃ āsannakāraṇattā",
  "atk-s0519a0:134_3": "padaṭṭhānabhūtaṃ kosajjādikaṃ dhammantaraṃ pariyesati paññāya gavesati,",
  "atk-s0519a0:134_4": "pariyesitvā ca saṃvaṇṇanāya yojento desanaṃ āvaṭṭati paṭipakkheti vīriyārambhādimukhena āraddhasuttaṃ",
  "atk-s0519a0:134_5": "vuttanayena pamādādivasena niddisanto desanaṃ paṭipakkhato āvaṭṭeti nāma.",
  "atk-s0519a0:134_6": "Āvaṭṭo nāma so hāroti desanāya gahitadhammānaṃ sabhāgavisabhāgadhammavasena āvaṭṭanalakkhaṇo āvaṭṭo hāro nāmāti attho.",
  "atk-s0519a0:135_0": "8.",
  "atk-s0519a0:135_1": "Dhammanti sabhāvadhammaṃ,",
  "atk-s0519a0:135_2": "taṃ kusalādivasena anekavidhaṃ.",
  "atk-s0519a0:135_3": "Padaṭṭhānanti yasmiṃ patiṭṭhite uttari guṇavisese adhigacchati,",
  "atk-s0519a0:135_4": "taṃ visesādhigamanakāraṇaṃ.",
  "atk-s0519a0:135_5": "Bhūminti puthujjanabhūmi dassanabhūmīti evamādikaṃ bhūmiṃ.",
  "atk-s0519a0:135_6": "Vibhajjateti vibhāgena katheti.",
  "atk-s0519a0:135_7": "Sādhāraṇeti dassanapahātabbādināmavasena vā puthujjanasotāpannādivatthuvasena vā sādhāraṇe avisiṭṭhe samāneti attho.",
  "atk-s0519a0:135_8": "Vuttavipariyāyena asādhāraṇā veditabbā.",
  "atk-s0519a0:135_9": "Neyyo vibhattīti yathāvuttadhammādīnaṃ vibhajano ayaṃ hāro vibhattīti ñātabboti attho.",
  "atk-s0519a0:135_10": "Tasmā saṃkilesadhamme vodānadhamme ca sādhāraṇāsādhāraṇato padaṭṭhānato bhūmito ca vibhajanalakkhaṇo “vibhattihāro”ti daṭṭhabbaṃ.",
  "atk-s0519a0:136_0": "9.",
  "atk-s0519a0:136_1": "Niddiṭṭheti kathite sutte āgate,",
  "atk-s0519a0:136_2": "saṃvaṇṇite vā.",
  "atk-s0519a0:136_3": "Bhāviteti yathā uppannasadisā uppannāti vuccanti,",
  "atk-s0519a0:136_4": "evaṃ bhāvitasadise bhāvetabbeti attho.",
  "atk-s0519a0:136_5": "Pahīneti etthāpi eseva nayo.",
  "atk-s0519a0:136_6": "Parivattati paṭipakkheti vuttānaṃ dhammānaṃ ye paṭipakkhā,",
  "atk-s0519a0:136_7": "tesaṃ vasena parivattetīti attho.",
  "atk-s0519a0:136_8": "Evaṃ niddiṭṭhānaṃ dhammānaṃ paṭipakkhato parivattanalakkhaṇo “parivattano hāro”ti veditabbo.",
  "atk-s0519a0:137_0": "10.",
  "atk-s0519a0:137_1": "Vividhāni ekasmiṃyeva atthe vacanāni vivacanāni,",
  "atk-s0519a0:137_2": "vivacanāni eva vevacanāni,",
  "atk-s0519a0:137_3": "pariyāyasaddāti attho.",
  "atk-s0519a0:137_4": "Tāni vevacanāni.",
  "atk-s0519a0:137_5": "Bahūnīti anekāni. Tu-",
  "atk-s0519a0:137_6": "saddo avadhāraṇe.",
  "atk-s0519a0:137_7": "Tena bahū eva pariyāyasaddā vevacanahārayojanāyaṃ kathetabbā,",
  "atk-s0519a0:137_8": "na katipayāti dasseti.",
  "atk-s0519a0:137_9": "Sutte vuttānīti navavidhasuttantasaṅkhāte tepiṭake buddhavacane bhāsitāni.",
  "atk-s0519a0:137_10": "Etthāpi tu-",
  "atk-s0519a0:137_11": "saddassa attho ānetvā yojetabbo,",
  "atk-s0519a0:137_12": "tena pāḷiyaṃ āgatāniyeva vevacanāni gahetabbānīti vuttaṃ hoti.",
  "atk-s0519a0:137_13": "Ekadhammassāti ekassa padatthassa.",
  "atk-s0519a0:137_14": "Yo jānāti suttavidūti yathā “sappissa jānāhī”ti vutte “sappinā vicārehi,",
  "atk-s0519a0:137_15": "sappiṃ dehi,",
  "atk-s0519a0:137_16": "dethā”ti vā āṇāpetīti attho,",
  "atk-s0519a0:137_17": "evaṃ yo suttakovido dhammakathiko ekassa atthassa bahūpi pariyāyasadde vicāreti vibhāveti yojetīti attho.",
  "atk-s0519a0:137_18": "Vevacano nāma so hāroti tassa atthassa vuttappakārapariyāyasaddayojanālakkhaṇo vevacanahāro nāma.",
  "atk-s0519a0:137_19": "Tasmā ekasmiṃ atthe anekapariyāyasaddayojanālakkhaṇo “vevacanahāro”ti veditabbaṃ.",
  "atk-s0519a0:138_0": "11.",
  "atk-s0519a0:138_1": "Dhammanti khandhādidhammaṃ.",
  "atk-s0519a0:138_2": "Paññattīhīti paññāpanehi pakārehi ñāpanehi,",
  "atk-s0519a0:138_3": "asaṅkarato vā ṭhapanehi.",
  "atk-s0519a0:138_4": "Vividhāhīti nikkhepappabhavādivasena anekavidhāhi.",
  "atk-s0519a0:138_5": "So ākāroti yo ekassevatthassa nikkhepappabhavapaññattiādivasena anekāhi paññattīhi paññāpanākāro.",
  "atk-s0519a0:138_6": "Ñeyyo paññatti nāma hāroti paññattihāro nāmāti ñātabbo.",
  "atk-s0519a0:138_7": "Tasmā ekekassa dhammassa anekāhi paññattīhi paññāpetabbākāravibhāvanalakkhaṇo “paññattihāro”ti veditabbaṃ.",
  "atk-s0519a0:139_0": "12.",
  "atk-s0519a0:139_1": "Paṭiccuppādoti paṭiccasamuppādo.",
  "atk-s0519a0:139_2": "Indriyakhandhāti indriyāni ca khandhā ca.",
  "atk-s0519a0:139_3": "Dhātuāyatanāti dhātuyo ca āyatanāni ca.",
  "atk-s0519a0:139_4": "Etehīti yo dvādasapadiko paccayākāro yāni ca dvāvīsatindriyāni ye ca pañcakkhandhā yā ca aṭṭhārasa dhātuyo yāni ca dvādasāyatanāni,",
  "atk-s0519a0:139_5": "etehi sutte āgatapadatthamukhena niddhāriyamānehi.",
  "atk-s0519a0:139_6": "Otarati yoti yo saṃvaṇṇanānayo ogāhati,",
  "atk-s0519a0:139_7": "paṭiccasamuppādādike anupavisatīti attho.",
  "atk-s0519a0:139_8": "Otaraṇo nāma so hāroti yo yathāvutto saṃvaṇṇanāviseso,",
  "atk-s0519a0:139_9": "so otaraṇahāro nāma. Ca-",
  "atk-s0519a0:139_10": "saddena cettha suññatamukhādīnaṃ gāthāyaṃ avuttānampi saṅgaho daṭṭhabbo.",
  "atk-s0519a0:139_11": "Evaṃ paṭiccasamuppādādimukhehi suttatthassa otaraṇalakkhaṇo otaraṇo hāro nāmāti veditabbaṃ.",
  "atk-s0519a0:140_0": "13.",
  "atk-s0519a0:140_1": "Vissajjitamhīti buddhādīhi byākate.",
  "atk-s0519a0:140_2": "Pañheti ñātuṃ icchite atthe.",
  "atk-s0519a0:140_3": "Gāthāyanti gāthāruḷhe.",
  "atk-s0519a0:140_4": "Idañca pucchantā yebhuyyena gāthābandhavasena pucchantīti katvā vuttaṃ.",
  "atk-s0519a0:140_5": "Yamārabbhāti sā pana gāthā yaṃ atthaṃ ārabbha adhikicca pucchitā,",
  "atk-s0519a0:140_6": "tassa atthassa.",
  "atk-s0519a0:140_7": "Suddhāsuddhaparikkhāti padaṃ sodhitaṃ,",
  "atk-s0519a0:140_8": "ārambho na sodhito,",
  "atk-s0519a0:140_9": "padañca sodhitaṃ ārambho ca sodhitoti evaṃ padādīnaṃ sodhitāsodhitabhāvavicāro.",
  "atk-s0519a0:140_10": "Hāro so sodhano nāmāti yathāvuttavicāro sodhano hāro nāma.",
  "atk-s0519a0:140_11": "Evaṃ sutte padapadatthapañhārambhānaṃ sodhanalakkhaṇo “sodhano hāro”ti veditabbaṃ.",
  "atk-s0519a0:141_0": "14.",
  "atk-s0519a0:141_1": "Ekattatāyāti ekassa bhāvo ekattaṃ,",
  "atk-s0519a0:141_2": "ekattameva ekattatā,",
  "atk-s0519a0:141_3": "tāya ekattatāya. Eka-",
  "atk-s0519a0:141_4": "saddo cettha samānasaddapariyāyo,",
  "atk-s0519a0:141_5": "tasmā sāmaññenāti attho.",
  "atk-s0519a0:141_6": "Visiṭṭhā mattā vimattā,",
  "atk-s0519a0:141_7": "vimattāva vemattaṃ,",
  "atk-s0519a0:141_8": "tassa bhāvo vemattatā,",
  "atk-s0519a0:141_9": "tāya vemattatāya,",
  "atk-s0519a0:141_10": "visesenāti attho.",
  "atk-s0519a0:141_11": "Te na vikappayitabbāti ye dhammā “dukkhaṃ samudayo”tiādinā sāmaññena,",
  "atk-s0519a0:141_12": "“jāti jarā kāmataṇhā bhavataṇhā”tiādinā visesena ca sutte desitā,",
  "atk-s0519a0:141_13": "te “kimettha sāmaññaṃ,",
  "atk-s0519a0:141_14": "ko vā viseso”ti evaṃ sāmaññavisesavikappanavasena na vikappayitabbā. Kasmā?",
  "atk-s0519a0:141_15": "Sāmaññavisesakappanāya vohārabhāvena anavaṭṭhānato kāladisāvisesādīnaṃ viya apekkhāsiddhito ca.",
  "atk-s0519a0:141_16": "Yathā hi “ajja hiyyo sve”ti vuccamānā kālavisesā anavaṭṭhitasabhāvā “purimā disā pacchimā disā”ti vuccamānā disāvisesā ca,",
  "atk-s0519a0:141_17": "evaṃ sāmaññavisesāpi.",
  "atk-s0519a0:141_18": "Tathā hi “idaṃ dukkha”nti vuccamānaṃ jātiādiapekkhāya sāmaññampi samānaṃ saccāpekkhāya viseso hoti.",
  "atk-s0519a0:141_19": "Esa nayo samudayādīsupi.",
  "atk-s0519a0:141_20": "Eso hāro adhiṭṭhānoti evaṃ suttāgatānaṃ dhammānaṃ avikappanavasena sāmaññavisesaniddhāraṇalakkhaṇo adhiṭṭhāno hāro nāmāti attho.",
  "atk-s0519a0:142_0": "15.",
  "atk-s0519a0:142_1": "Ye dhammāti ye avijjādikā paccayadhammā.",
  "atk-s0519a0:142_2": "Yaṃ dhammanti yaṃ saṅkhārādikaṃ paccayuppannadhammaṃ.",
  "atk-s0519a0:142_3": "Janayantīti nibbattenti.",
  "atk-s0519a0:142_4": "Paccayāti sahajātapaccayabhāvena.",
  "atk-s0519a0:142_5": "Paramparatoti paramparapaccayabhāvena,",
  "atk-s0519a0:142_6": "anurūpasantānaghaṭanavasena paccayo hutvāti attho.",
  "atk-s0519a0:142_7": "Upanissayakoṭi hi idhādhippetā.",
  "atk-s0519a0:142_8": "Purimasmiṃ avasiṭṭho paccayabhāvo.",
  "atk-s0519a0:142_9": "Hetumavakaḍḍhayitvāti taṃ yathāvuttapaccayasaṅkhātaṃ janakādibhedabhinnaṃ hetuṃ ākaḍḍhitvā suttato niddhāretvā yo saṃvaṇṇanāsaṅkhāto,",
  "atk-s0519a0:142_10": "eso hāro parikkhāroti evaṃ sutte āgatadhammānaṃ parikkhārasaṅkhāte hetupaccaye niddhāretvā saṃvaṇṇanalakkhaṇo parikkhāro hāroti attho.",
  "atk-s0519a0:143_0": "16.",
  "atk-s0519a0:143_1": "Ye dhammāti ye sīlādidhammā.",
  "atk-s0519a0:143_2": "Yaṃmūlāti yesaṃ samādhiādīnaṃ mūlabhūtā,",
  "atk-s0519a0:143_3": "te tesaṃ samādhiādīnaṃ padaṭṭhānabhāvena samāropayitabbāti sambandho.",
  "atk-s0519a0:143_4": "Ye cekatthā pakāsitā munināti ye ca rāgavirāgācetovimuttisekkhaphalakāmadhātusamatikkamanādisaddā anāgāmiphalatthatāya",
  "atk-s0519a0:143_5": "ekatthā buddhamuninā paridīpitā,",
  "atk-s0519a0:143_6": "te aññamaññavevacanabhāvena samāropayitabbāti sambandho.",
  "atk-s0519a0:143_7": "Samāropanañcettha sutte yathārutavasena niddhāraṇavasena vā gayhamānassa sikkhattayasaṅkhātassa sīlādikkhandhattayassa",
  "atk-s0519a0:143_8": "pariyāyantaravibhāvanamukhena bhāvanāpāripūrikathanaṃ,",
  "atk-s0519a0:143_9": "bhāvanāpāripūrī ca pahātabbassa pahānenāti pahānasamāropanāpi atthato dassitā eva hoti.",
  "atk-s0519a0:143_10": "Esa samāropano hāroti esa sutte āgatadhammānaṃ padaṭṭhānavevacanabhāvanāpahānasamāropanavicāraṇalakkhaṇo samāropano nāma hāroti attho.",
  "atk-s0519a0:144_0": "Nayasaṅkhepo",
  "atk-s0519a0:145_0": "17.",
  "atk-s0519a0:145_1": "Evaṃ gāthābandhavasena soḷasapi hāre niddisitvā idāni naye niddisituṃ “taṇhañcā”tiādi vuttaṃ.",
  "atk-s0519a0:145_2": "Tattha taṇhañca avijjampi cāti sutte āgataṃ atthato niddhāraṇavasena vā gahitaṃ taṇhaṃ avijjañca yo netīti sambandho.",
  "atk-s0519a0:145_3": "Yo saṃvaṇṇanāviseso taṃ neti saṃkilesapakkhaṃ pāpeti saṃkilesavasena suttatthaṃ yojetīti adhippāyo.",
  "atk-s0519a0:145_4": "Samathenāti samādhinā.",
  "atk-s0519a0:145_5": "Vipassanāyāti paññāya,",
  "atk-s0519a0:145_6": "yo neti vodānapakkhaṃ pāpeti,",
  "atk-s0519a0:145_7": "tathā suttatthaṃ yojetīti adhippāyo.",
  "atk-s0519a0:145_8": "Saccehi yojayitvāti nayanto ca taṇhā ca avijjā ca bhavamūlakattā samudayasaccaṃ,",
  "atk-s0519a0:145_9": "avasesā tebhūmakadhammā dukkhasaccaṃ,",
  "atk-s0519a0:145_10": "samathavipassanā maggasaccaṃ,",
  "atk-s0519a0:145_11": "tena pattabbā asaṅkhatadhātu nirodhasaccanti evaṃ imehi catūhi saccehi yojetvā.",
  "atk-s0519a0:145_12": "Ayaṃ nayo nandiyāvaṭṭoti yo taṇhāvijjāhi saṃkilesapakkhassa suttatthassa samathavipassanāhi vodānapakkhassa",
  "atk-s0519a0:145_13": "catusaccayojanamukhena nayanalakkhaṇo saṃvaṇṇanāviseso,",
  "atk-s0519a0:145_14": "ayaṃ nandiyāvaṭṭo nayo nāmāti attho.",
  "atk-s0519a0:145_15": "Ettha ca nayassa bhūmi gāthāyaṃ “nayo”ti vuttā,",
  "atk-s0519a0:145_16": "tasmā saṃvaṇṇanāvisesoti vuttaṃ.",
  "atk-s0519a0:145_17": "Na hi atthanayo saṃvaṇṇanā,",
  "atk-s0519a0:145_18": "catusaccapaṭivedhassa anurūpo pubbabhāge anugāhaṇanayo atthanayo.",
  "atk-s0519a0:145_19": "Tassa pana yā ugghaṭitaññuādīnaṃ vasena taṇhādimukhena nayabhūmiracanā,",
  "atk-s0519a0:145_20": "tattha nayavohāro.",
  "atk-s0519a0:146_0": "18.",
  "atk-s0519a0:146_1": "Akusaleti dvādasacittuppādasaṅgahite sabbepi akusale dhamme.",
  "atk-s0519a0:146_2": "Samūlehīti attano mūlehi,",
  "atk-s0519a0:146_3": "lobhadosamohehīti attho.",
  "atk-s0519a0:146_4": "Kusaleti sabbepi catubhūmake kusale dhamme.",
  "atk-s0519a0:146_5": "Kusalamūlehīti kusalehi alobhādimūlehi yo neti.",
  "atk-s0519a0:146_6": "Nayanto ca kusalākusalaṃ māyāmarīciādayo viya abhūtaṃ na hotīti bhūtaṃ.",
  "atk-s0519a0:146_7": "Paṭaghaṭādayo viya na sammutisaccamattanti tathaṃ.",
  "atk-s0519a0:146_8": "Akusalassa iṭṭhavipākatābhāvato kusalassa ca aniṭṭhavipākatābhāvato vipāke sati avisaṃvādakattā avitathaṃ neti.",
  "atk-s0519a0:146_9": "Evametesaṃ tiṇṇampi padānaṃ kusalākusalavisesanatā daṭṭhabbā.",
  "atk-s0519a0:146_10": "Atha vā akusalamūlehi akusalāni kusalamūlehi ca kusalāni nayanto ayaṃ nayo bhūtaṃ tathaṃ avitathaṃ neti,",
  "atk-s0519a0:146_11": "cattāri saccāni niddhāretvā yojetīti attho.",
  "atk-s0519a0:146_12": "Dukkhādīni hi bādhakādibhāvato aññathābhāvābhāvena bhūtāni,",
  "atk-s0519a0:146_13": "saccasabhāvattā tathāni,",
  "atk-s0519a0:146_14": "avisaṃvādanato avitathāni.",
  "atk-s0519a0:146_15": "Vuttañhetaṃ bhagavatā “cattārimāni,",
  "atk-s0519a0:146_16": "bhikkhave,",
  "atk-s0519a0:146_17": "tathāni avitathāni anaññathānī”ti.",
  "atk-s0519a0:146_18": "Tipukkhalaṃ taṃ nayaṃ āhūti yo akusalamūlehi saṃkilesapakkhassa kusalamūlehi vodānapakkhassa suttatthassa",
  "atk-s0519a0:146_19": "catusaccayojanamukhena nayanalakkhaṇo saṃvaṇṇanāviseso,",
  "atk-s0519a0:146_20": "taṃ tipukkhalaṃ nayanti vadantīti attho.",
  "atk-s0519a0:147_0": "19.",
  "atk-s0519a0:147_1": "Vipallāsehīti asubhe subhantiādinayappavattehi catūhi vipallāsehi.",
  "atk-s0519a0:147_2": "Kileseti kilissanti vibādhiyantīti kilesā,",
  "atk-s0519a0:147_3": "saṃkiliṭṭhadhammā,",
  "atk-s0519a0:147_4": "saṃkilesapakkhanti attho.",
  "atk-s0519a0:147_5": "Keci “saṃkilese”tipi paṭhanti,",
  "atk-s0519a0:147_6": "kilesasahiteti attho.",
  "atk-s0519a0:147_7": "Indriyehīti saddhādīhi indriyehi.",
  "atk-s0519a0:147_8": "Saddhammeti paṭipattipaṭivedhasaddhamme,",
  "atk-s0519a0:147_9": "vodānapakkhanti attho.",
  "atk-s0519a0:147_10": "Etaṃ nayanti yo subhasaññādīhi vipallāsehi sakalassa saṃkilesapakkhassa saddhindriyādīhi vodānapakkhassa",
  "atk-s0519a0:147_11": "catusaccayojanavasena nayanalakkhaṇo saṃvaṇṇanāviseso,",
  "atk-s0519a0:147_12": "etaṃ nayaṃ nayavidū saddhammanayakovidā,",
  "atk-s0519a0:147_13": "atthanayakusalā eva vā sīhavikkīḷitaṃ nayanti vadantīti attho.",
  "atk-s0519a0:148_0": "20.",
  "atk-s0519a0:148_1": "Veyyākaraṇesūti tassa tassa atthanayassa yojanatthaṃ katesu suttassa atthavissajjanesūti attho.",
  "atk-s0519a0:148_2": "Tenevāha “tahiṃ tahi”nti.",
  "atk-s0519a0:148_3": "Kusalākusalāti vodāniyā saṃkilesikā ca tassa tassa nayassa disābhūtadhammā.",
  "atk-s0519a0:148_4": "Vuttāti suttato niddhāretvā kathitā.",
  "atk-s0519a0:148_5": "Manasā volokayateti te yathāvuttadhamme citteneva “ayaṃ paṭhamā disā ayaṃ dutiyā disā”tiādinā tassa tassa nayassa disābhāvena upaparikkhati,",
  "atk-s0519a0:148_6": "vicāretīti attho.",
  "atk-s0519a0:148_7": "“Olokayate te abahī”tipi pāṭho.",
  "atk-s0519a0:148_8": "Tattha teti te yathāvuttadhamme.",
  "atk-s0519a0:148_9": "Abahīti abbhantaraṃ,",
  "atk-s0519a0:148_10": "citte evāti attho.",
  "atk-s0519a0:148_11": "Taṃ khu disālocanaṃ āhūti olokayateti ettha yadetaṃ olokanaṃ,",
  "atk-s0519a0:148_12": "taṃ disālocanaṃ nāma nayaṃ vadanti. Khu-",
  "atk-s0519a0:148_13": "ti ca nipāto avadhāraṇe.",
  "atk-s0519a0:148_14": "Tena olokanameva ayaṃ nayo,",
  "atk-s0519a0:148_15": "na koci atthavisesoti dasseti.",
  "atk-s0519a0:149_0": "21.",
  "atk-s0519a0:149_1": "Oloketvāti paṭhamādidisābhāvena upaparikkhitvā.",
  "atk-s0519a0:149_2": "Disālocanenāti disālocananayena karaṇabhūtena.",
  "atk-s0519a0:149_3": "Yena hi vidhinā tassa tassa atthanayassa yojanāya disā olokīyanti,",
  "atk-s0519a0:149_4": "so vidhi disālocananti evaṃ vā ettha attho daṭṭhabbo.",
  "atk-s0519a0:149_5": "Ukkhipiyāti uddharitvā,",
  "atk-s0519a0:149_6": "disābhūtadhamme suttato niddhāretvāti attho.",
  "atk-s0519a0:149_7": "“Ukkhipiya yo samānetī”tipi paṭhanti,",
  "atk-s0519a0:149_8": "tassattho –",
  "atk-s0519a0:149_9": "“yo tesaṃ disābhūtadhammānaṃ samānayanaṃ karotī”ti.",
  "atk-s0519a0:149_10": "Yanti vā kiriyāparāmasanaṃ.",
  "atk-s0519a0:149_11": "Samānetīti samaṃ,",
  "atk-s0519a0:149_12": "sammā vā āneti tassa tassa nayassa yojanāvasena.",
  "atk-s0519a0:149_13": "Ke pana āneti?",
  "atk-s0519a0:149_14": "Sabbe kusalākusale taṃtaṃnayadisābhūte.",
  "atk-s0519a0:149_15": "Ayaṃ nayoti samānetīti ettha yadetaṃ taṃtaṃnayadisābhūtadhammānaṃ samānayanaṃ,",
  "atk-s0519a0:149_16": "ayaṃ aṅkuso nāma nayoti attho.",
  "atk-s0519a0:149_17": "Etañca dvayaṃ “vohāranayo,",
  "atk-s0519a0:149_18": "kammanayo”ti ca vuccati.",
  "atk-s0519a0:150_0": "22.",
  "atk-s0519a0:150_1": "Evaṃ hāre naye ca niddisitvā idāni nesaṃ yojanakkamaṃ dassento “soḷasa hārā paṭhama”ntiādimāha.",
  "atk-s0519a0:150_2": "Tattha paṭhamaṃ soḷasa hārā “yojetabbā”ti vacanaseso.",
  "atk-s0519a0:150_3": "Hārasaṃvaṇṇanā paṭhamaṃ kātabbā byañjanapariyeṭṭhibhāvatoti adhippāyo.",
  "atk-s0519a0:150_4": "Disalocanatoti disālocanena,",
  "atk-s0519a0:150_5": "ayameva vā pāṭho.",
  "atk-s0519a0:150_6": "Aṅkusena hīti hi-",
  "atk-s0519a0:150_7": "saddo nipātamattaṃ.",
  "atk-s0519a0:150_8": "Sesaṃ uttānameva.",
  "atk-s0519a0:151_0": "Dvādasapadaṃ",
  "atk-s0519a0:152_0": "23.",
  "atk-s0519a0:152_1": "Idāni yesaṃ byañjanapadānaṃ atthapadānañca vasena dvādasa padāni suttanti vuttaṃ,",
  "atk-s0519a0:152_2": "tāni padāni niddisituṃ “akkharaṃ pada”ntiādimāha.",
  "atk-s0519a0:152_3": "Tattha apariyosite pade vaṇṇo akkharaṃ pariyāyavasena akkharaṇato asañcaraṇato.",
  "atk-s0519a0:152_4": "Na hi vaṇṇassa pariyāyo vijjati,",
  "atk-s0519a0:152_5": "atha vaṇṇoti kenaṭṭhena vaṇṇo?",
  "atk-s0519a0:152_6": "Atthasaṃvaṇṇanaṭṭhena.",
  "atk-s0519a0:152_7": "Vaṇṇo eva hi ittarakhaṇatāya aparāparabhāvena pavatto padādibhāvena gayhamāno yathāsambandhaṃ taṃ taṃ atthaṃ vadati.",
  "atk-s0519a0:152_8": "Ekakkharaṃ vā padaṃ akkharaṃ,",
  "atk-s0519a0:152_9": "keci pana “manasā desanāvācāya akkharaṇato akkhara”nti vadanti.",
  "atk-s0519a0:153_0": "Padanti pajjati attho etenāti padaṃ,",
  "atk-s0519a0:153_1": "taṃ nāmapadaṃ ākhyātapadaṃ upasaggapadaṃ nipātapadanti catubbidhaṃ.",
  "atk-s0519a0:153_2": "Tattha “phasso vedanā citta”nti evamādikaṃ satvappadhānaṃ nāmapadaṃ.",
  "atk-s0519a0:153_3": "“Phusati vedayati vijānātī”ti evamādikaṃ kiriyāpadhānaṃ ākhyātapadaṃ.",
  "atk-s0519a0:153_4": "Kiriyāvisesaggahaṇanimittaṃ “pa” iti evamādikaṃ upasaggapadaṃ.",
  "atk-s0519a0:153_5": "Kiriyāya satvassa ca sarūpavisesappakāsanahetubhūtaṃ “eva”nti evamādikaṃ nipātapadaṃ.",
  "atk-s0519a0:154_0": "Byañjananti saṅkhepato vuttaṃ padābhihitaṃ atthaṃ byañjayatīti byañjanaṃ, vākyaṃ.",
  "atk-s0519a0:154_1": "Taṃ pana atthato padasamudāyoti daṭṭhabbaṃ.",
  "atk-s0519a0:154_2": "Padamattasavanepi hi adhikārādivasena labbhamānehi padantarehi anusandhānaṃ katvāva atthasampaṭipatti hotīti vākyameva atthaṃ byañjayati.",
  "atk-s0519a0:154_3": "Niruttīti ākārābhihitaṃ nibbacanaṃ nirutti.",
  "atk-s0519a0:155_0": "Niddesoti nibbacanavitthāro niravasesadesanattā niddeso.",
  "atk-s0519a0:155_1": "Padehi vākyassa vibhāgo ākāro.",
  "atk-s0519a0:155_2": "Yadi evaṃ padato ākārassa ko visesoti?",
  "atk-s0519a0:155_3": "Apariyosite vākye avibhajjamāne vā tadavayavo padaṃ.",
  "atk-s0519a0:155_4": "Uccāraṇavasena pariyosite vākye vibhajjamāne vā tadavayavo ākāroti ayametesaṃ viseso.",
  "atk-s0519a0:155_5": "Chaṭṭhaṃ vacanaṃ chaṭṭhavacanaṃ.",
  "atk-s0519a0:155_6": "Ākāro chaṭṭhavacanaṃ etassāti ākārachaṭṭhavacanaṃ,",
  "atk-s0519a0:155_7": "byañjanapadaṃ.",
  "atk-s0519a0:155_8": "Ettha ca byañjananti imassa padassa anantaraṃ vattabbaṃ ākārapadaṃ niddesapadānantaraṃ vadantena “ākārachaṭṭhavacana”nti vuttaṃ,",
  "atk-s0519a0:155_9": "padānupubbikaṃ pana icchantehi taṃ byañjanapadānantarameva kātabbaṃ.",
  "atk-s0519a0:155_10": "Tathā hi vakkhati “aparimāṇā byañjanā aparimāṇā ākārāti,",
  "atk-s0519a0:155_11": "byañjanehi vivarati ākārehi vibhajatī”ti ca.",
  "atk-s0519a0:155_12": "Keci pana “ākārapadabyañjananiruttiyo ca niddeso”ti paṭhanti.",
  "atk-s0519a0:155_13": "Ettāva byañjanaṃ sabbanti yānimāni akkharādīni niddiṭṭhāni,",
  "atk-s0519a0:155_14": "ettakameva sabbaṃ byañjanaṃ,",
  "atk-s0519a0:155_15": "etehi asaṅgahitaṃ byañjanaṃ nāma natthīti attho.",
  "atk-s0519a0:156_0": "24.",
  "atk-s0519a0:156_1": "Saṅkāsanāti saṃkhittena kāsanā.",
  "atk-s0519a0:156_2": "Pakāsanāti paṭhamaṃ kāsanā,",
  "atk-s0519a0:156_3": "kāsīyati dīpīyatīti attho.",
  "atk-s0519a0:156_4": "Iminā hi atthapadadvayena akkharapadehi vibhāviyamāno atthākāro gahito.",
  "atk-s0519a0:156_5": "Yasmā akkharehi suyyamānehi suṇantānaṃ visesavidhānassa katattā padapariyosāne padatthasampaṭipatti hoti.",
  "atk-s0519a0:156_6": "Tathā hi vakkhati “tattha bhagavā akkharehi saṅkāseti padehi pakāsetīti,",
  "atk-s0519a0:156_7": "akkharehi padehi ca ugghāṭetī”ti ca.",
  "atk-s0519a0:157_0": "Vivaraṇāti vitthāraṇā.",
  "atk-s0519a0:157_1": "Vibhajanā ca uttānīkammañca paññatti ca vibhajanuttānīkammapaññatti.",
  "atk-s0519a0:157_2": "Tattha vibhajanāti vibhāgakaraṇaṃ,",
  "atk-s0519a0:157_3": "ubhayenāpi niddisanamāha.",
  "atk-s0519a0:157_4": "Idha purimanayeneva byañjanākārehi niddisiyamāno atthākāro dassitoti daṭṭhabbaṃ.",
  "atk-s0519a0:157_5": "Uttānīkammaṃ pākaṭakaraṇaṃ.",
  "atk-s0519a0:157_6": "Pakārehi ñāpanaṃ paññatti.",
  "atk-s0519a0:157_7": "Dvayenāpi paṭiniddisanaṃ katheti.",
  "atk-s0519a0:157_8": "Etthāpi niruttiniddesasaṅkhātehi byañjanapadehi niddisiyamāno atthākāro vutto,",
  "atk-s0519a0:157_9": "yo paṭiniddisīyatīti vuccati.",
  "atk-s0519a0:157_10": "Etehīti etehi eva saṅkāsanādivinimuttassa desanātthassa abhāvato.",
  "atk-s0519a0:157_11": "Atthoti suttattho.",
  "atk-s0519a0:157_12": "Kammanti ugghaṭanādikammaṃ.",
  "atk-s0519a0:157_13": "Suttatthena hi desanāya pavattiyamānena ugghaṭitaññuādiveneyyānaṃ cittasantānassa pabodhanakiriyānibbatti.",
  "atk-s0519a0:157_14": "So ca suttattho saṅkāsanādiākāroti.",
  "atk-s0519a0:157_15": "Tena vuttaṃ –",
  "atk-s0519a0:157_16": "“attho kammañca niddiṭṭha”nti.",
  "atk-s0519a0:158_0": "25.",
  "atk-s0519a0:158_1": "Tīṇīti liṅgavipallāsena vuttaṃ,",
  "atk-s0519a0:158_2": "tayoti vuttaṃ hoti.",
  "atk-s0519a0:158_3": "Navahi padehīti navahi koṭṭhāsehi.",
  "atk-s0519a0:158_4": "Attho samāyuttoti attho sammā yutto na vinā vattati.",
  "atk-s0519a0:158_5": "Sabbassa hi buddhavacanassa catusaccappakāsanato atthanayānañca catusaccayojanavasena pavattanato sabbo",
  "atk-s0519a0:158_6": "pāḷiattho atthanayattayasaṅgahito saṅkāsanādiākāravisesavutti cāti.",
  "atk-s0519a0:159_0": "26.",
  "atk-s0519a0:159_1": "Idāni yathāniddiṭṭhe desanāhārādike nettippakaraṇassa padatthe sukhaggahaṇatthaṃ gaṇanavasena paricchinditvā dassento “atthassā”tiādimāha.",
  "atk-s0519a0:159_2": "Tattha catubbīsāti soḷasa hārā cha byañjanapadāni dve kammanayāti evaṃ catubbīsa.",
  "atk-s0519a0:159_3": "Ubhayanti cha atthapadāni tayo atthanayāti idaṃ navavidhaṃ yathāvuttaṃ catubbīsavidhañcāti etaṃ ubhayaṃ.",
  "atk-s0519a0:159_4": "Saṅkalayitvāti sampiṇḍetvā.",
  "atk-s0519a0:159_5": "“Saṅkhepayato”tipi pāṭho,",
  "atk-s0519a0:159_6": "ekato karontassāti attho.",
  "atk-s0519a0:159_7": "Ettikāti etappamāṇā,",
  "atk-s0519a0:159_8": "ito vinimutto koci nettipadatthā natthīti attho.",
  "atk-s0519a0:160_0": "Evaṃ tettiṃsapadatthāya nettiyā suttassa atthapariyesanāya yo “soḷasa hārā paṭhama”nti nayehi paṭhamaṃ",
  "atk-s0519a0:160_1": "hārā saṃvaṇṇetabbāti hāranayānaṃ saṃvaṇṇanākkamo dassito,",
  "atk-s0519a0:160_2": "svāyaṃ hāranayānaṃ desanākkameneva siddho.",
  "atk-s0519a0:160_3": "Evaṃ siddhe sati ayaṃ ārambho imamatthaṃ dīpeti –",
  "atk-s0519a0:160_4": "sabbepime hārā nayā ca iminā dassitakkameneva suttesu saṃvaṇṇanāvasena yojetabbā,",
  "atk-s0519a0:160_5": "na uppaṭipāṭiyāti.",
  "atk-s0519a0:161_0": "Kiṃ panettha kāraṇaṃ,",
  "atk-s0519a0:161_1": "yadete hārā nayā ca imināva kamena desitāti?",
  "atk-s0519a0:161_2": "Yadipi nāyamanuyogo katthaci anukkame nivisati,",
  "atk-s0519a0:161_3": "api ca dhammadesanāya nissayaphalatadupāyasarīrabhūtānaṃ assādādīnaṃ vibhāvanasabhāvattā pakatiyā sabbasuttānurūpāti",
  "atk-s0519a0:161_4": "suviññeyyabhāvato paresañca saṃvaṇṇanāvisesānaṃ vicayahārādīnaṃ patiṭṭhābhāvato paṭhamaṃ desanāhāro dassito.",
  "atk-s0519a0:162_0": "Padapucchāvissajjanapubbāparānugītīhi saddhiṃ desanāhārapadatthānaṃ pavicayasabhāvatāya tassa anantaraṃ vicayo.",
  "atk-s0519a0:162_1": "Tathā hi vakkhati “padaṃ vicinati…pe…",
  "atk-s0519a0:162_2": "āṇattiṃ vicinati anugītiṃ vicinatī”ti.",
  "atk-s0519a0:163_0": "Vicayena hārena pavicitānaṃ atthānaṃ yuttāyuttivicāraṇā yuttāti yuttivicāraṇabhāvato vicayānantaraṃ yuttihāro vutto.",
  "atk-s0519a0:163_1": "Tathā hi vakkhati –",
  "atk-s0519a0:163_2": "“vicayena hārena vicinitvā yuttihārena yojetabba”nti.",
  "atk-s0519a0:164_0": "Yuttāyuttānaṃyeva atthānaṃ upapattianurūpaṃ kāraṇaparamparāya niddhāraṇalakkhaṇaṃ padaṭṭhānacintanaṃ",
  "atk-s0519a0:164_1": "kattabbanti yuttihārānantaraṃ padaṭṭhānahāro dassito.",
  "atk-s0519a0:164_2": "Tathā hi vakkhati –",
  "atk-s0519a0:164_3": "“yo koci upanissayo yo koci paccayo ca,",
  "atk-s0519a0:164_4": "sabbo so padaṭṭhāna”nti.",
  "atk-s0519a0:165_0": "Yuttāyuttānaṃ kāraṇaparamparāya pariggahitasabhāvānaṃyeva ca dhammānaṃ avuttānampi ekalakkhaṇatāya gahaṇaṃ",
  "atk-s0519a0:165_1": "kātabbanti dassanatthaṃ padaṭṭhānānantaraṃ lakkhaṇo hāro vutto.",
  "atk-s0519a0:165_2": "Tathā hi lakkhaṇahāravibhaṅge “avijjāpaccayā saṅkhārā”tiādinā paṭiccasamuppādaṃ dassetvā “evaṃ ye dhammā ekalakkhaṇā”tiādi vuttaṃ.",
  "atk-s0519a0:166_0": "Atthato niddhāritānampi dhammānaṃ nibbacanādīni vattabbāni,",
  "atk-s0519a0:166_1": "na sutte sarūpato āgatānamevāti dassanatthaṃ lakkhaṇānantaraṃ catubyūho vutto.",
  "atk-s0519a0:166_2": "Evañhi niravasesato atthāvabodho hoti,",
  "atk-s0519a0:166_3": "evañca katvā “yadā hi bhikkhu atthassa ca nāmaṃ jānāti dhammassa ca nāmaṃ jānāti tathā tathā naṃ abhiniropetī”ti anavasesapariyādānaṃ vakkhati.",
  "atk-s0519a0:166_4": "Tathā “punappunaṃ gabbhamupetī”ti ettha “ye jarāmaraṇena aṭṭiyitukāmā bhavissanti,",
  "atk-s0519a0:166_5": "te bhavissanti bhojane mattaññuno indriyesu guttadvārā”tiādinā sammāpaṭipattiṃ adhippāyabhāvena vakkhati.",
  "atk-s0519a0:167_0": "Nibbacanādhippāyanidānavacanehi saddhiṃ sutte padatthānaṃ suttantarasaṃsandanasaṅkhāte pubbāparavicāre",
  "atk-s0519a0:167_1": "dassite tesaṃ sabhāgavisabhāgadhammantarāvaṭṭanaṃ sukhena sakkā dassetunti catubyūhānantaraṃ āvaṭṭo vutto.",
  "atk-s0519a0:167_2": "Teneva hi “ārambhatha nikkamathā”ti gāthāyaṃ ārambhanikkamanabuddhasāsanayogadhunanehi vīriyasamādhipaññindriyāni",
  "atk-s0519a0:167_3": "niddhāretvā tadanuyogassa mūlaṃ “pamādo”ti suttantare dassito pamādo āvaṭṭito.",
  "atk-s0519a0:168_0": "Sabhāgavisabhāgadhammāvaṭṭane niyojite sādhāraṇāsādhāraṇavasena saṃkilesavodānadhammānaṃ padaṭṭhānato",
  "atk-s0519a0:168_1": "bhūmito ca vibhāgo sakkā sukhena yojitunti āvaṭṭānantaraṃ vibhattihāro vutto.",
  "atk-s0519a0:168_2": "Yato vibhattihāravibhaṅge “katame dhammā sādhāraṇā?",
  "atk-s0519a0:168_3": "Dve dhammā sādhāraṇā,",
  "atk-s0519a0:168_4": "nāmasādhāraṇā vatthusādhāraṇā cā”ti ārabhitvā “micchattaniyatānaṃ sattānaṃ aniyatānañca sattānaṃ dassanappahātabbā kilesā sādhāraṇā,",
  "atk-s0519a0:168_5": "puthujjanassa sotāpannassa ca kāmarāgabyāpādā sādhāraṇā”tiādinā sabhāgavisabhāgapariyāyavanteyeva dhamme vibhajissati.",
  "atk-s0519a0:169_0": "Sāvajjānavajjadhammānaṃ sappaṭibhāgābhāvato tesaṃ vibhāge kate suttāgate dhamme akasirena paṭipakkhato",
  "atk-s0519a0:169_1": "parivattetuṃ sakkāti vibhattianantaraṃ parivattanahāro vutto.",
  "atk-s0519a0:169_2": "Tathā hi “sammādiṭṭhissa purisapuggalassa micchādiṭṭhi nijjiṇṇā bhavatī”ti paṭivibhattasabhāve eva dhamme parivattanahāravibhaṅge udāharissati.",
  "atk-s0519a0:170_0": "Paṭipakkhato parivattitāpi dhammā pariyāyavacanehi bodhetabbā,",
  "atk-s0519a0:170_1": "na sutte āgatāyevāti dassanatthaṃ parivattanānantaraṃ vevacanahāro vutto.",
  "atk-s0519a0:171_0": "Evaṃ te dhammā pariyāyasaddatopi vibhāvitā hontīti pariyāyato pakāsitānaṃ dhammānaṃ pabhedato paññattivasena",
  "atk-s0519a0:171_1": "vibhajanaṃ sukhena sakkā ñātunti vevacanahārānantaraṃ paññattihāro vutto.",
  "atk-s0519a0:171_2": "Tathā hi sutte āgatadhammānaṃ pariyāyapaññattivibhāgaṃ subodhanañca paññattihāravibhaṅge vakkhati.",
  "atk-s0519a0:172_0": "Pabhāvapariññādipaññattivibhāgamukhena paṭiccasamuppādasaccādidhammavibhāge kate sutte āgatadhammānaṃ",
  "atk-s0519a0:172_1": "paṭiccasamuppādādimukhena avadhāraṇaṃ sakkā dassetunti paññattianantaraṃ otaraṇo hāro vutto.",
  "atk-s0519a0:172_2": "Tathā hi “uddhaṃ adho”ti gāthaṃ uddisitvā “vippamutto”ti padena asekkhaṃ vijjaṃ niddhāretvā “vijjuppādā",
  "atk-s0519a0:172_3": "avijjānirodho”tiādinā paṭiccasamuppādaṃ udāharissati.",
  "atk-s0519a0:173_0": "Dhātāyatanādīsu otāritānaṃ sutte padatthānaṃ pucchārambhavisodhanaṃ sakkā sukhena sampādetunti otaraṇānantaraṃ sodhano hāro vutto.",
  "atk-s0519a0:173_1": "Tathā hi vakkhati –",
  "atk-s0519a0:173_2": "“yattha evaṃ suddho ārambho,",
  "atk-s0519a0:173_3": "so pañho vissajjito bhavatī”tiādi.",
  "atk-s0519a0:174_0": "Visodhitesu sutte padapadatthesu tattha labbhamānasāmaññavisesabhāvo sukaro hotīti dassetuṃ sodhanānantaraṃ adhiṭṭhāno hāro dassito.",
  "atk-s0519a0:174_1": "Sodhano hi adhiṭṭhānassa bahūpakāro,",
  "atk-s0519a0:174_2": "tato eva hi “yathā yathā vā pana pucchitaṃ,",
  "atk-s0519a0:174_3": "tathā tathā vissajjayitabba”nti vakkhati.",
  "atk-s0519a0:175_0": "Sāmaññavisesabhūtesu sādhāraṇāsādhāraṇesu dhammesu paveditesu parikkhārasaṅkhātassa sādhāraṇāsādhāraṇarūpassa",
  "atk-s0519a0:175_1": "paccayaheturāsissa pabhedo suviññeyyoti adhiṭṭhānānantaraṃ parikkhāro vutto.",
  "atk-s0519a0:175_2": "Tathā hi vakkhati “asādhāraṇalakkhaṇo hetu,",
  "atk-s0519a0:175_3": "sādhāraṇalakkhaṇo paccayo.",
  "atk-s0519a0:175_4": "Yathā kiṃ bhave,",
  "atk-s0519a0:175_5": "yathā aṅkurassa nibbattiyā bījaṃ asādhāraṇaṃ,",
  "atk-s0519a0:175_6": "pathavī āpo ca sādhāraṇā”tiādi.",
  "atk-s0519a0:176_0": "Asādhāraṇe sādhāraṇe ca kāraṇe dassite tassa attano phalesu kāraṇākāro tesaṃ hetuphalānaṃ pabhedato desanākāro",
  "atk-s0519a0:176_1": "bhāvetabbapahātabbadhammānaṃ bhāvanāpahānāni ca niddhāretvā vuccamānāni sammā suttassa atthaṃ tathattāvabodhāya",
  "atk-s0519a0:176_2": "saṃvattantīti parikkhārānantaraṃ samāropano hāro dassitoti.",
  "atk-s0519a0:176_3": "Idaṃ hārānaṃ anukkamakāraṇaṃ.",
  "atk-s0519a0:177_0": "Nayānaṃ pana veneyyattayappayojitattā atthanayattayūpadesassa tadanukkameneva nandiyāvaṭṭādīnaṃ tiṇṇaṃ atthanayānaṃ kamo veditabbo.",
  "atk-s0519a0:177_1": "Ugghaṭitaññuādayo hi tayo veneyyā nandiyāvaṭṭādayo payojenti.",
  "atk-s0519a0:177_2": "Tasmā te uddesaniddesapaṭiniddesā viya yathākkamaṃ tesaṃ upakārāya savaṃttantīti.",
  "atk-s0519a0:177_3": "Tathā hi nesaṃ cattāro cha aṭṭha ca mūlapadā niddiṭṭhā.",
  "atk-s0519a0:177_4": "Itarassa pana nayadvayassa atthanayattayassa bhūmiyā ālocanaṃ tassa tattha samānayanañcāti iminā kāraṇena uddesakkamo veditabbo.",
  "atk-s0519a0:177_5": "Na hi sakkā anoloketvā samānetunti.",
  "atk-s0519a0:178_0": "Etaparamatā ca hārānaṃ ettakehi pakāravisesehi atthanayattayasahitehi suttassa attho niddhāriyamāno veneyyānaṃ",
  "atk-s0519a0:178_1": "alamanuttarāya paṭhamāya bhūmiyā samadhigamāyāti veditabbo.",
  "atk-s0519a0:178_2": "Dassanabhūmisamanuppattiatthā hi nettippakaraṇadesanāti.",
  "atk-s0519a0:178_3": "Atha vā etadantogadhattā sabbesaṃ suttassa saṃvaṇṇanāvisesānaṃ ettāvatā hārānaṃ daṭṭhabbā.",
  "atk-s0519a0:178_4": "Yattakā hi suttassa saṃvaṇṇanāvisesā,",
  "atk-s0519a0:178_5": "sabbe te nettiupadesāyattāti vuttovāyamattho.",
  "atk-s0519a0:179_0": "Tathā hi ye keci suttassa saṃvaṇṇanāpakārā niddisīyanti.",
  "atk-s0519a0:179_1": "Seyyathidaṃ –",
  "atk-s0519a0:179_2": "suttassa samuṭṭhānaṃ vattabbaṃ,",
  "atk-s0519a0:179_3": "adhippāyo vibhāvetabbo,",
  "atk-s0519a0:179_4": "anekadhā padattho saṃvaṇṇetabbo,",
  "atk-s0519a0:179_5": "vidhi anuvādo ca veditabbo,",
  "atk-s0519a0:179_6": "virodho samādhātabbo,",
  "atk-s0519a0:179_7": "anusandhiyā anurūpaṃ nigametabbanti.",
  "atk-s0519a0:179_8": "Tathā suttassa payojanaṃ piṇḍattho padattho anusandhi codanā parihāro ca atthaṃ vadantena vattabbāti.",
  "atk-s0519a0:179_9": "Tathā upogghāṭapadaviggahapadatthacālanāpaccupaṭṭhānāni vattabbānīti.",
  "atk-s0519a0:180_0": "Tathā tisso kathā ekanāḷikā caturassā nisinnavattikā.",
  "atk-s0519a0:180_1": "Tattha pāḷiṃ vatvā ekekapadassa atthakathanaṃ ekanāḷikā nāma.",
  "atk-s0519a0:181_0": "Paṭipakkhaṃ dassetvā paṭipakkhassa upamaṃ dassetvā sapakkhaṃ dassetvā sapakkhassa upamaṃ dassetvā kathanaṃ caturassā nāma.",
  "atk-s0519a0:182_0": "Visabhāgadhammavaseneva pariyosānaṃ gantvā puna sabhāgadhammavaseneva pariyosānagamanaṃ nisinnavattikā nāma.",
  "atk-s0519a0:183_0": "Bhedakathāya tatvakathāya pariyāyavacanehi ca suttaṃ saṃvaṇṇetabbanti ca evamādayo.",
  "atk-s0519a0:183_1": "Tesampi ettheva avarodho,",
  "atk-s0519a0:183_2": "yasmā te idha katipayahārasaṅgahitāti.",
  "atk-s0519a0:184_0": "Nayānaṃ pana yasmā ugghaṭitaññuādayo tayo eva veneyyā saccābhisamayabhāgino tadatthāya ca atthanayadesanā,",
  "atk-s0519a0:184_1": "tasmā satipi saṃkilesavodānadhammānaṃ yathāvuttamūlapadabhedato vaḍḍhetvā vibhajitabbappakāre tathā mūlapadāni",
  "atk-s0519a0:184_2": "avaḍḍhetvā veneyyattayavaseneva etaparamatā vuttā.",
  "atk-s0519a0:184_3": "Navasu navasu eva hi mūlapadesu sabbesaṃ saṃkilesavodānadhammānaṃ antogadhabhāvato na tāni vaḍḍhetabbāni",
  "atk-s0519a0:184_4": "veneyyattayādhikārato na hāpetabbānīti nayānaṃ etaparamatā daṭṭhabbā.",
  "atk-s0519a0:185_0": "Kammanayānaṃ pana ālocanasamānayanato aññassa pakārantarassa asambhavato etaparamatā.",
  "atk-s0519a0:185_1": "Hetvādīti ettha ādisaddena phalabhūmiupanisāsabhāgavisabhāgalakkhaṇanayādayo pariggahitā.",
  "atk-s0519a0:185_2": "Tesu hetūti kāraṇaṃ,",
  "atk-s0519a0:185_3": "yo dhammotipi vuccati,",
  "atk-s0519a0:185_4": "so pana paccayabhāvena ekavidho.",
  "atk-s0519a0:185_5": "Kārako sampāpakoti duvidho.",
  "atk-s0519a0:185_6": "Puna kārako ñāpako sampāpakoti tividho.",
  "atk-s0519a0:185_7": "Hetuhetu paccayahetu uttamahetu sādhāraṇahetūti catubbidho.",
  "atk-s0519a0:185_8": "Paccayadhammo kusalo akusalo saddo ariyamaggoti pañcavidho.",
  "atk-s0519a0:185_9": "Tathā sabhāgahetu asabhāgahetu ajjhattikahetu bāhirahetu janakahetu pariggāhakahetu sādhāraṇahetu asādhāraṇahetu",
  "atk-s0519a0:185_10": "samanantarahetu paramparahetu sahajātahetu asahajātahetu sāsavahetu anāsavahetūtiādinā anekavidho cāti",
  "atk-s0519a0:185_11": "veditabbo.",
  "atk-s0519a0:186_0": "Phalampi paccayuppannabhāvena ekavidhaṃ.",
  "atk-s0519a0:186_1": "Adhigantabbatopi sampāpakahetuvasena phalapariyāyo labbhatīti nibbattetabbaadhigantabbabhāvato duvidhaṃ.",
  "atk-s0519a0:186_2": "Ñāpetabbanibbattetabbapattabbato tividhaṃ.",
  "atk-s0519a0:186_3": "Paccayuppannavipākakiriyāvacanatthanibbānavasena pañcavidhaṃ.",
  "atk-s0519a0:186_4": "Sabhāgahetunibbattaṃ asabhāgahetunibbattanti evamādivasena anekavidhañcāti veditabbaṃ.",
  "atk-s0519a0:186_5": "Tathā lokiyaṃ lokuttaranti.",
  "atk-s0519a0:186_6": "Tattha lokuttaraṃ cattāri sāmaññaphalāni.",
  "atk-s0519a0:186_7": "Lokiyaphalaṃ duvidhaṃ kāyikaṃ mānasañca.",
  "atk-s0519a0:186_8": "Tattha kāyikaṃ pañcadvārikaṃ,",
  "atk-s0519a0:186_9": "avasiṭṭhaṃ mānasaṃ.",
  "atk-s0519a0:186_10": "Yañca tāya tāya suttadesanāya sādhetabbaṃ,",
  "atk-s0519a0:186_11": "tadapi phalanti.",
  "atk-s0519a0:187_0": "Bhūmīti sāsavabhūmi anāsavabhūmi saṅkhatabhūmi asaṅkhatabhūmi dassanabhūmi bhāvanābhūmi puthujjanabhūmi",
  "atk-s0519a0:187_1": "sekkhabhūmi asekkhabhūmi sāvakabhūmi paccekabuddhabhūmi sammāsambuddhabhūmi jhānabhūmi asamāhitabhūmi",
  "atk-s0519a0:187_2": "paṭipajjamānabhūmi paṭipannabhūmi paṭhamābhūmi yāva catutthībhūmi kāmāvacarabhūmi yāva lokuttarabhūmīti",
  "atk-s0519a0:187_3": "bahuvidhā.",
  "atk-s0519a0:187_4": "Tattha sāsavabhūmi parittamahaggatā dhammā.",
  "atk-s0519a0:187_5": "Anāsavabhūmi appamāṇā dhammā.",
  "atk-s0519a0:187_6": "Saṅkhatabhūmi nibbānavajjā sabbe sabhāvadhammā.",
  "atk-s0519a0:187_7": "Asaṅkhatabhūmi appaccayā dhammā.",
  "atk-s0519a0:187_8": "Dassanabhūmi paṭhamamaggaphaladhammā.",
  "atk-s0519a0:187_9": "Bhāvanābhūmi avasiṭṭhamaggaphaladhammā.",
  "atk-s0519a0:187_10": "Puthujjanabhūmi hīnamajjhimā dhammā.",
  "atk-s0519a0:187_11": "Sekkhabhūmi cattāro ariyamaggadhammā heṭṭhimā ca tayo phaladhammā.",
  "atk-s0519a0:187_12": "Asekkhabhūmi aggaphaladhammā.",
  "atk-s0519a0:187_13": "Sāvakapaccekabuddhabuddhadhammā sāvakādibhūmiyo.",
  "atk-s0519a0:187_14": "Jhānabhūmi jhānadhammā.",
  "atk-s0519a0:187_15": "Asamāhitabhūmi jhānavajjitā dhammā.",
  "atk-s0519a0:187_16": "Paṭipajjamānabhūmi maggadhammā.",
  "atk-s0519a0:187_17": "Paṭipannabhūmi phaladhammā.",
  "atk-s0519a0:187_18": "Paṭhamādibhūmiyo saha phalena cattāro maggā apariyāpannā dhammā “paṭhamāya bhūmiyā pattiyā”tiādivacanato.",
  "atk-s0519a0:187_19": "Kāmāvacarādibhūmiyo kāmāvacarādidhammā.",
  "atk-s0519a0:187_20": "Ye ca dhammā tesaṃ tesaṃ hāranayānaṃ patiṭṭhānabhāvena suttesu niddhārīyanti,",
  "atk-s0519a0:187_21": "tepi bhūmiyoti viññātabbā.",
  "atk-s0519a0:188_0": "Upanisāti balavakāraṇaṃ,",
  "atk-s0519a0:188_1": "yo upanissayapaccayoti vuccati.",
  "atk-s0519a0:188_2": "Yañca sandhāya sutte “dukkhūpanisā saddhā saddhūpanisaṃ ‘sīla’nti yāva vimuttūpanisaṃ vimuttiñāṇadassana”nti vuttaṃ.",
  "atk-s0519a0:188_3": "Api ca upanisāti tasmiṃ tasmiṃ samaye siddhante hadayabhūtaṃ abbhantaraṃ vuccati.",
  "atk-s0519a0:188_4": "Idhāpi nettihadayaṃ,",
  "atk-s0519a0:188_5": "yaṃ sammā pariggaṇhantā dhammakathikā tasmiṃ tasmiṃ sutte āgatadhammamukhena sabbahāranayayojanāya samatthā honti.",
  "atk-s0519a0:188_6": "Kiṃ panetaṃ nettihadayaṃ?",
  "atk-s0519a0:188_7": "Yadidaṃ etasseva tettiṃsavidhassa pakaraṇapadatthasoḷasassa aṭṭhavīsatividhapaṭṭhānavibhaṅgasahitassa",
  "atk-s0519a0:188_8": "visayo saha nimittavibhāgena asaṅkarato vavatthito.",
  "atk-s0519a0:189_0": "Seyyathidaṃ –",
  "atk-s0519a0:189_1": "desanāhārassa assādādayo visayo,",
  "atk-s0519a0:189_2": "tassa assādādivibhāvanalakkhaṇattā.",
  "atk-s0519a0:189_3": "Tassa assādo sukhaṃ somanassanti evamādivibhāgo,",
  "atk-s0519a0:189_4": "tassa nimittaṃ iṭṭhārammaṇādi,",
  "atk-s0519a0:189_5": "ayañca attho desanāhāravicayahāraniddesavaṇṇanāyaṃ vitthārato pakāsito eva.",
  "atk-s0519a0:189_6": "Sutte āgatadhammassa sabhāgavisabhāgadhammāvaṭṭanavisayo āvaṭṭahāro,",
  "atk-s0519a0:189_7": "tadubhayaāvaṭṭanalakkhaṇattā.",
  "atk-s0519a0:189_8": "Sutte āgatadhammānaṃ paccanīkadhammavisayo parivattanahāro,",
  "atk-s0519a0:189_9": "paṭipakkhadhammaparivattanalakkhaṇattā.",
  "atk-s0519a0:189_10": "Padaṭṭhānaparikkhāresu āsannakāraṇaṃ upanissayakāraṇañca padaṭṭhānaṃ,",
  "atk-s0519a0:189_11": "hetu parikkhāroti ayametesaṃ viseso.",
  "atk-s0519a0:190_0": "Sabhāgavisabhāgadhammā ca tesaṃ tesaṃ dhammānaṃ anukūlapaṭikūladhammā yathākkamaṃ veditabbā. Yathā –",
  "atk-s0519a0:190_1": "sammādiṭṭhiyā sammāsaṅkappo sabhāgo,",
  "atk-s0519a0:190_2": "micchāsaṅkappo visabhāgoti iminā nayena sabbaṃ sabhāgavisabhāgato veditabbaṃ.",
  "atk-s0519a0:191_0": "Lakkhaṇanti sabhāvo. So hāranayānaṃ niddese vibhāvito eva.",
  "atk-s0519a0:192_0": "Yaṃ panetaṃ hetuādivisesavinimuttaṃ hāranayānaṃ yojanānibandhanaṃ, so nayo. Yathāha –",
  "atk-s0519a0:192_1": "lakkhaṇahāre “evaṃ ye dhammā ekalakkhaṇā kiccato ca lakkhaṇato ca sāmaññato cā”tiādi.",
  "atk-s0519a0:192_2": "Tathā vicayena hārena vicinitvā yuttihārena yojetabbāti.",
  "atk-s0519a0:192_3": "Tathā sodhanahārādīsu suddho ārambho hoti,",
  "atk-s0519a0:192_4": "so pañho vissajjito bhavatīti evamādi.",
  "atk-s0519a0:192_5": "Ekattādayopi nayā idha nayoti gahetabbā.",
  "atk-s0519a0:193_0": "Evaṃ hetuphalādīni upadhāretvā nesaṃ vasena tattha tattha sutte labbhamānapadatthaniddhāraṇamukhena yathālakkhaṇaṃ ete hārā nayā ca yojetabbā.",
  "atk-s0519a0:193_1": "Visesato pana padaṭṭhānaparikkhārā hetuvasena.",
  "atk-s0519a0:193_2": "Desanāvicayacatubyūhasamāropanā hetuphalavasena.",
  "atk-s0519a0:193_3": "Tathā vevacanapaññattiotaraṇasodhanā phalavasenevāti keci.",
  "atk-s0519a0:193_4": "Vibhatti hetubhūmivasena.",
  "atk-s0519a0:193_5": "Parivatto visabhāgavasena.",
  "atk-s0519a0:193_6": "Āvaṭṭo sabhāgavisabhāgavasena.",
  "atk-s0519a0:193_7": "Lakkhaṇayuttiadhiṭṭhānā nayavasena yojetabbāti.",
  "atk-s0519a0:193_8": "Ettāvatā ca yaṃ vuttaṃ –",
  "atk-s0519a0:194_0": "“Sāmaññato visesena, padattho lakkhaṇaṃ kamo;",
  "atk-s0519a0:195_0": "Ettāvatā ca hetvādī, veditabbā hi viññunā”ti.",
  "atk-s0519a0:196_0": "Ayaṃ gāthā vuttatthā hoti.",
  "atk-s0519a0:197_0": "Niddesavāravaṇṇanā niṭṭhitā.",
  "atk-s0519a0:198_0": "4. Paṭiniddesavāravaṇṇanā",
  "atk-s0519a0:199_0": "1. Desanāhāravibhaṅgavaṇṇanā",
  "atk-s0519a0:200_0": "5.",
  "atk-s0519a0:200_1": "Evaṃ hārādayo sukhaggahaṇatthaṃ gāthābandhavasena sarūpato niddisitvā idāni tesu hāre tāva paṭiniddesavasena",
  "atk-s0519a0:200_2": "vibhajituṃ “tattha katamo desanāhāro”tiādi āraddhaṃ.",
  "atk-s0519a0:200_3": "Tattha katamoti kathetukamyatāpucchā.",
  "atk-s0519a0:200_4": "Desanāhāroti pucchitabbadhammanidassanaṃ.",
  "atk-s0519a0:200_5": "Kiñcāpi desanāhāro niddesavāre sarūpato dassito,",
  "atk-s0519a0:200_6": "paṭiniddesassa pana visayaṃ dassento “assādādīnavatā”ti gāthaṃ ekadesena paccāmasati.",
  "atk-s0519a0:200_7": "Ayaṃ desanāhāro pubbāparāpekkho.",
  "atk-s0519a0:200_8": "Tattha pubbāpekkhatte “katamo desanāhāro”ti pucchitvā “assādādīnavatā”ti sarūpato dassitassa nigamanaṃ hoti.",
  "atk-s0519a0:200_9": "Parāpekkhatte pana “ayaṃ desanāhāro kiṃ desayatī”ti desanākiriyāya kattuniddeso hoti.",
  "atk-s0519a0:200_10": "Tena desanāhārassa anvatthasaññataṃ dasseti.",
  "atk-s0519a0:200_11": "Desayatīti saṃvaṇṇeti,",
  "atk-s0519a0:200_12": "vitthāretīti attho.",
  "atk-s0519a0:201_0": "Idāni anena desetabbadhamme sarūpato dassento “assāda”ntiādimāha,",
  "atk-s0519a0:201_1": "taṃ pubbe vuttanayattā uttānameva.",
  "atk-s0519a0:201_2": "Tasmā ito parampi avuttameva vaṇṇayissāma.",
  "atk-s0519a0:201_3": "“Kattha pana āgate assādādike ayaṃ hāro saṃvaṇṇetī”ti anuyogaṃ manasikatvā desanāhārena saṃvaṇṇetabbadhammaṃ dassento “dhammaṃ vo,",
  "atk-s0519a0:201_4": "bhikkhave,",
  "atk-s0519a0:201_5": "desessāmī”tiādikaṃ sabbapariyattidhammasaṅgāhakaṃ bhagavato chachakkadesanaṃ ekadesena dasseti.",
  "atk-s0519a0:202_0": "Tattha dhammanti ayaṃ dhamma-",
  "atk-s0519a0:202_1": "saddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo.",
  "atk-s0519a0:202_2": "Tathā hi “idha, bhikkhu,",
  "atk-s0519a0:202_3": "dhammaṃ pariyāpuṇātī”tiādīsu pariyattidhamme dissati.",
  "atk-s0519a0:202_4": "“Diṭṭhadhammo pattadhammo”tiādīsu sacce.",
  "atk-s0519a0:202_5": "“Evaṃdhammā te bhagavanto ahesu”ntiādīsu samādhimhi.",
  "atk-s0519a0:202_6": "“Saccaṃ dhammo dhiti cāgo”ti evamādīsu paññāyaṃ.",
  "atk-s0519a0:202_7": "“Jātidhammānaṃ,",
  "atk-s0519a0:202_8": "bhikkhave,",
  "atk-s0519a0:202_9": "sattāna”nti evamādīsu pakatiyaṃ.",
  "atk-s0519a0:202_10": "“Dhammo have rakkhati dhammacāri”ntiādīsu puññe.",
  "atk-s0519a0:202_11": "“Cattāro pārājikā dhammā”ti evamādīsu āpattiyaṃ.",
  "atk-s0519a0:202_12": "“Kusalā dhammā akusalādhammā”tiādīsu ñeyye.",
  "atk-s0519a0:202_13": "Idha pana pariyattiyaṃ daṭṭhabboti.",
  "atk-s0519a0:203_0": "Voti pana ayaṃ vo-",
  "atk-s0519a0:203_1": "saddo “handa dāni,",
  "atk-s0519a0:203_2": "bhikkhave,",
  "atk-s0519a0:203_3": "pavāremi vo”ti ettha upayogatthe āgato.",
  "atk-s0519a0:203_4": "“Sannipatitānaṃ vo,",
  "atk-s0519a0:203_5": "bhikkhave,",
  "atk-s0519a0:203_6": "dvayaṃ karaṇīya”ntiādīsu karaṇatthe.",
  "atk-s0519a0:203_7": "“Ye hi vo ariyā parisuddhakāyakammantā”tiādīsu padapūraṇe.",
  "atk-s0519a0:203_8": "“Ārocayāmi vo,",
  "atk-s0519a0:203_9": "bhikkhave”tiādīsu sampadānatthe.",
  "atk-s0519a0:203_10": "Idhāpi sampadānatthe evāti daṭṭhabbo.",
  "atk-s0519a0:204_0": "Bhikkhanasīlatādiguṇayogena bhikkhū,",
  "atk-s0519a0:204_1": "bhinnakilesatādiguṇayogena vā.",
  "atk-s0519a0:204_2": "Atha vā saṃsāre bhayaṃ ikkhantīti bhikkhū.",
  "atk-s0519a0:204_3": "Bhikkhaveti tesaṃ ālapanaṃ.",
  "atk-s0519a0:204_4": "Tena te dhammassavane niyojento attano mukhābhimukhaṃ karoti.",
  "atk-s0519a0:204_5": "Desessāmīti kathessāmi.",
  "atk-s0519a0:204_6": "Tena nāhaṃ dhammissaratāya tumhe aññaṃ kiñci kāreyyāmi,",
  "atk-s0519a0:204_7": "anāvaraṇañāṇena sabbaṃ ñeyyadhammaṃ paccakkhakāritāya pana dhammaṃ desessāmīti idāni pavattiyamānaṃ dhammadesanaṃ paṭijānāti.",
  "atk-s0519a0:204_8": "Ādikalyāṇantiādīsu ādimhi kalyāṇaṃ ādikalyāṇaṃ,",
  "atk-s0519a0:204_9": "ādikalyāṇametassāti vā ādikalyāṇaṃ.",
  "atk-s0519a0:204_10": "Sesapadadvayepi eseva nayo.",
  "atk-s0519a0:204_11": "Tattha sīlena ādikalyāṇaṃ.",
  "atk-s0519a0:204_12": "Samādhinā majjhekalyāṇaṃ.",
  "atk-s0519a0:204_13": "Paññāya pariyosānakalyāṇaṃ.",
  "atk-s0519a0:204_14": "Buddhasubuddhatāya vā ādikalyāṇaṃ.",
  "atk-s0519a0:204_15": "Dhammasudhammatāya majjhekalyāṇaṃ.",
  "atk-s0519a0:204_16": "Saṅghasuppaṭipattiyā pariyosānakalyāṇaṃ.",
  "atk-s0519a0:204_17": "Atha vā ugghaṭitaññuvinayanena ādikalyāṇaṃ.",
  "atk-s0519a0:204_18": "Vipañcitaññuvinayanena majjhekalyāṇaṃ neyyapuggalavinayanena pariyosānakalyāṇaṃ.",
  "atk-s0519a0:204_19": "Ayamevattho idhādhippeto.",
  "atk-s0519a0:205_0": "Atthasampattiyā sātthaṃ.",
  "atk-s0519a0:205_1": "Byañjanasampattiyā sabyañjanaṃ.",
  "atk-s0519a0:205_2": "Saṅkāsanādichaatthapadasamāyogato vā sātthaṃ.",
  "atk-s0519a0:205_3": "Akkharādichabyañjanapadasamāyogato sabyañjanaṃ.",
  "atk-s0519a0:205_4": "Ayamevattho idhādhippeto.",
  "atk-s0519a0:205_5": "Upanetabbābhāvato ekantena paripuṇṇanti kevalaparipuṇṇaṃ.",
  "atk-s0519a0:205_6": "Apanetabbābhāvato parisuddhaṃ.",
  "atk-s0519a0:205_7": "Sīlādipañcadhammakkhandhapāripūriyā vā paripuṇṇaṃ.",
  "atk-s0519a0:205_8": "Caturoghanittharaṇāya pavattiyā lokāmisanirapekkhatāya ca parisuddhaṃ.",
  "atk-s0519a0:205_9": "Brahmaṃ seṭṭhaṃ uttamaṃ brahmūnaṃ vā seṭṭhānaṃ ariyānaṃ cariyaṃ sikkhattayasaṅgahaṃ sāsanaṃ brahmacariyaṃ pakāsayissāmi paridīpayissāmīti attho.",
  "atk-s0519a0:206_0": "Evaṃ bhagavatā desito pakāsito ca sāsanadhammo yesaṃ assādādīnaṃ dassanavasena pavatto,",
  "atk-s0519a0:206_1": "te assādādayo desanāhārassa visayabhūtā yattha yattha pāṭhe savisesaṃ vuttā,",
  "atk-s0519a0:206_2": "tato tato niddhāretvā udāharaṇavasena idhānetvā dassetuṃ “tattha katamo assādo”tiādi āraddhaṃ.",
  "atk-s0519a0:206_3": "Tattha kāmanti manāpiyarūpādiṃ tebhūmakadhammasaṅkhātaṃ vatthukāmaṃ.",
  "atk-s0519a0:206_4": "Kāmayamānassāti icchantassa.",
  "atk-s0519a0:206_5": "Tassa cetaṃ samijjhatīti tassa kāmayamānassa sattassa taṃ kāmasaṅkhātaṃ vatthu samijjhati ce,",
  "atk-s0519a0:206_6": "sace so taṃ labhatīti vuttaṃ hoti.",
  "atk-s0519a0:206_7": "Addhā pītimano hotīti ekaṃsena tuṭṭhacitto hoti.",
  "atk-s0519a0:206_8": "Laddhāti labhitvā.",
  "atk-s0519a0:206_9": "Maccoti satto.",
  "atk-s0519a0:206_10": "Yadicchatīti yaṃ icchati.",
  "atk-s0519a0:206_11": "Ayamettha saṅkhepo,",
  "atk-s0519a0:206_12": "vitthāro pana niddese vuttanayena veditabbo.",
  "atk-s0519a0:206_13": "Ayaṃ assādoti yāyaṃ adhippāyasamijjhanā icchitalābhe pītimanatā somanassaṃ,",
  "atk-s0519a0:206_14": "ayaṃ assādetabbato assādo.",
  "atk-s0519a0:207_0": "Tassa ce kāmayānassāti tassa puggalassa kāme icchamānassa,",
  "atk-s0519a0:207_1": "kāmena vā yāyamānassa.",
  "atk-s0519a0:207_2": "Chandajātassāti jātataṇhassa.",
  "atk-s0519a0:207_3": "Jantunoti sattassa.",
  "atk-s0519a0:207_4": "Te kāmā parihāyantīti te vatthukāmā kenaci antarāyena vinassanti ce.",
  "atk-s0519a0:207_5": "Sallaviddhova ruppatīti atha ayomayādinā sallena viddho viya pīḷiyatīti attho.",
  "atk-s0519a0:207_6": "Ayaṃ ādīnavoti yāyaṃ kāmānaṃ vipariṇāmaññathābhāvā kāmayānassa sattassa ruppanā domanassuppatti,",
  "atk-s0519a0:207_7": "ayaṃ ādīnavo.",
  "atk-s0519a0:208_0": "Yo kāme parivajjetīti yo bhikkhu yathāvutte kāme tattha chandarāgassa vikkhambhanena vā samucchindanena vā sabbabhāgena vajjeti.",
  "atk-s0519a0:208_1": "Yathā kiṃ?",
  "atk-s0519a0:208_2": "Sappasseva padā siroti,",
  "atk-s0519a0:208_3": "yathā koci puriso jīvitukāmo kaṇhasappaṃ paṭipathe passitvā attano pādena tassa siraṃ parivajjeti, somaṃ…pe…",
  "atk-s0519a0:208_4": "samativattatīti so bhikkhu sabbaṃ lokaṃ visaritvā ṭhitattā loke visattikāsaṅkhātaṃ imaṃ taṇhaṃ satimā hutvā samatikkamatīti.",
  "atk-s0519a0:208_5": "Idaṃ nissaraṇanti yadidaṃ visattikāsaṅkhātāya taṇhāya nibbānārammaṇena ariyamaggena samativattanaṃ,",
  "atk-s0519a0:208_6": "idaṃ nissaraṇaṃ.",
  "atk-s0519a0:209_0": "Khettanti kedārādikhettaṃ.",
  "atk-s0519a0:209_1": "Vatthunti gharavatthuādivatthuṃ.",
  "atk-s0519a0:209_2": "Hiraññaṃ vāti kahāpaṇasaṅkhātaṃ suvaṇṇasaṅkhātañca hiraññaṃ. Vā-",
  "atk-s0519a0:209_3": "saddo vikappanattho,",
  "atk-s0519a0:209_4": "so sabbapadesu yojetabbo.",
  "atk-s0519a0:209_5": "Gavāssanti gāvo ca asse cāti gavāssaṃ.",
  "atk-s0519a0:209_6": "Dāsaporisanti dāse ca porise cāti dāsaporisaṃ.",
  "atk-s0519a0:209_7": "Thiyoti itthiyo.",
  "atk-s0519a0:209_8": "Bandhūti ñātibandhavo.",
  "atk-s0519a0:209_9": "Puthū kāmeti aññepi vā manāpiyarūpādike bahū kāmaguṇe.",
  "atk-s0519a0:209_10": "Yo naro anugijjhatīti yo satto anu anu abhikaṅkhati patthetīti attho.",
  "atk-s0519a0:209_11": "Ayaṃ assādoti yadidaṃ khettādīnaṃ anugijjhanaṃ,",
  "atk-s0519a0:209_12": "ayaṃ assādeti vatthukāme etenāti assādo.",
  "atk-s0519a0:210_0": "Abalā naṃ balīyantīti khettādibhede kāme anugijjhantaṃ taṃ puggalaṃ kusalehi pahātabbattā abalasaṅkhātā kilesā balīyanti abhibhavanti,",
  "atk-s0519a0:210_1": "saddhābalādivirahena vā abalaṃ taṃ puggalaṃ abalā kilesā balīyanti,",
  "atk-s0519a0:210_2": "abalattā abhibhavantīti attho.",
  "atk-s0519a0:210_3": "Maddantenaṃ parissayāti enaṃ kāmagiddhaṃ kāme pariyesantaṃ rakkhantañca sīhādayo ca pākaṭaparissayā kāyaduccaritādayo ca apākaṭaparissayā maddanti.",
  "atk-s0519a0:210_4": "Tato naṃ…pe…",
  "atk-s0519a0:210_5": "dakanti tato tehi pākaṭāpākaṭaparissayehi abhibhūtaṃ taṃ puggalaṃ jātiādidukkhaṃ samudde bhinnanāvaṃ udakaṃ viya anveti anugacchatīti attho.",
  "atk-s0519a0:210_6": "Ayaṃ ādīnavoti yvāyaṃ taṇhāduccaritasaṃkilesahetuko jātiādidukkhānubandho,",
  "atk-s0519a0:210_7": "ayaṃ ādīnavo.",
  "atk-s0519a0:211_0": "Tasmāti yasmā kāmagiddhassa vuttanayena dukkhānubandho vijjati, tasmā.",
  "atk-s0519a0:211_1": "Jantūti satto.",
  "atk-s0519a0:211_2": "Sadā satoti pubbarattāpararattaṃ jāgariyānuyogena sato hutvā.",
  "atk-s0519a0:211_3": "Kāmāni parivajjayeti vikkhambhanavasena samucchedavasena ca rūpādīsu vatthukāmesu sabbappakāraṃ kilesakāmaṃ anuppādento kāmāni parivajjaye pajaheyya.",
  "atk-s0519a0:211_4": "Te pahāya tare oghanti evaṃ te kāme pahāya tappahānakaraariyamaggeneva catubbidhampi oghaṃ tareyya,",
  "atk-s0519a0:211_5": "tarituṃ sakkuṇeyyāti attho.",
  "atk-s0519a0:211_6": "Nāvaṃ sitvāva pāragūti yathā puriso udakaggahaṇena garubhāraṃ nāvaṃ udakaṃ bahi siñcitvā lahukāya nāvāya appakasireneva pāragū bhaveyya,",
  "atk-s0519a0:211_7": "pāraṃ gaccheyya,",
  "atk-s0519a0:211_8": "evameva attabhāvanāvaṃ kilesūdakagarukaṃ siñcitvā lahukena attabhāvena pāragū bhaveyya,",
  "atk-s0519a0:211_9": "pāraṃ nibbānaṃ arahattappattiyā gaccheyya anupādisesāya nibbānadhātuyā parinibbānenāti attho.",
  "atk-s0519a0:211_10": "Idaṃ nissaraṇanti yaṃ kāmappahānamukhena caturoghaṃ taritvā anupādisesāya nibbānadhātuyā nibbānaṃ,",
  "atk-s0519a0:211_11": "idaṃ sabbasaṅkhatanissaraṇato nissaraṇanti.",
  "atk-s0519a0:212_0": "Dhammoti dānādipuññadhammo.",
  "atk-s0519a0:212_1": "Haveti nipātamattaṃ.",
  "atk-s0519a0:212_2": "Rakkhati dhammacārinti yo taṃ dhammaṃ appamatto carati,",
  "atk-s0519a0:212_3": "taṃ dhammacāriṃ diṭṭhadhammikasamparāyikabhedena duvidhatopi anatthato rakkhati pāleti.",
  "atk-s0519a0:212_4": "Chattaṃ mahantaṃ yatha vassakāleti vassakāle deve vassante yathā mahantaṃ chattaṃ kusalena purisena dhāritaṃ taṃ vassatemanato rakkhati.",
  "atk-s0519a0:212_5": "Tattha yathā taṃ chattaṃ appamatto hutvā attānaṃ rakkhantaṃ chādentañca vassādito rakkhati,",
  "atk-s0519a0:212_6": "evaṃ dhammopi attasammāpaṇidhānena appamatto hutvā dhammacariyāya attānaṃ rakkhantaṃyeva rakkhatīti adhippāyo. Esā…pe…",
  "atk-s0519a0:212_7": "cārīti etena vuttamevatthaṃ pākaṭataraṃ karoti,",
  "atk-s0519a0:212_8": "taṃ suviññeyyameva.",
  "atk-s0519a0:212_9": "Idaṃ phalanti diṭṭhadhammikehi samparāyikehi ca anatthehi yadidaṃ dhammassa rakkhaṇaṃ vuttaṃ rakkhāvasānassa ca abbhudayassa nipphādanaṃ,",
  "atk-s0519a0:212_10": "idaṃ nissaraṇaṃ anāmasitvā desanāya nibbattetabbatāya phalanti.",
  "atk-s0519a0:213_0": "Sabbe dhammāti sabbe saṅkhatā dhammā.",
  "atk-s0519a0:213_1": "Anattāti natthi etesaṃ attā kārakavedakasabhāvo,",
  "atk-s0519a0:213_2": "sayaṃ vā na attāti anattāti.",
  "atk-s0519a0:213_3": "Itīti evaṃ.",
  "atk-s0519a0:213_4": "Yadā paññāya passatīti yasmiṃ kāle vipassanaṃ ussukkāpento anattānupassanāsaṅkhātāya paññāya passati.",
  "atk-s0519a0:213_5": "Atha nibbindati dukkheti atha anattānupassanāya pubbe eva aniccatādukkhatānaṃ suparidiṭṭhattā nibbidānupassanāvasena",
  "atk-s0519a0:213_6": "vipassanāgocarabhūte pañcakkhandhadukkhe nibbindati nibbedaṃ āpajjati.",
  "atk-s0519a0:213_7": "Esa maggo visuddhiyāti yā vuttalakkhaṇā nibbidānupassanā sabbakilesavisujjhanato visuddhisaṅkhātassa",
  "atk-s0519a0:213_8": "ariyamaggassa accantavisuddhiyā vā amatadhātuyā maggo upāyo.",
  "atk-s0519a0:213_9": "Ayaṃ upāyoti yadidaṃ anattānupassanāmukhena sabbasmiṃ vaṭṭasmiṃ nibbindanaṃ vuttaṃ,",
  "atk-s0519a0:213_10": "taṃ visuddhiyā adhigamahetubhāvato upāyo.",
  "atk-s0519a0:214_0": "“Cakkhumā…pe…",
  "atk-s0519a0:214_1": "parivajjaye”ti imissā gāthāya ayaṃ saṅkhepattho –",
  "atk-s0519a0:214_2": "yathā cakkhumā puriso sarīre vahante visamāni bhūmippadesāni caṇḍatāya vā visame hatthiādayo parivajjeti,",
  "atk-s0519a0:214_3": "evaṃ loke sappañño puriso sappaññatāya hitāhitaṃ jānanto pāpāni lāmakāni duccaritāni parivajjeyyāti.",
  "atk-s0519a0:214_4": "Ayaṃ āṇattīti yā ayaṃ “pāpāni parivajjetabbānī”ti dhammarājassa bhagavato āṇā,",
  "atk-s0519a0:214_5": "ayaṃ āṇattīti.",
  "atk-s0519a0:215_0": "Evaṃ visuṃ visuṃ suttesu āgatā phalūpāyāṇattiyo udāharaṇabhāvena dassetvā idāni tā ekato āgatā dassetuṃ “suññato”ti gāthamāha.",
  "atk-s0519a0:216_0": "Tattha suññato lokaṃ avekkhassu,",
  "atk-s0519a0:216_1": "mogharājāti āṇattīti “mogharāja,",
  "atk-s0519a0:216_2": "sabbampi saṅkhāralokaṃ avasavattitāsallakkhaṇavasena vā tucchabhāvasamanupassanavasena vā suññoti passā”ti",
  "atk-s0519a0:216_3": "idaṃ dhammarājassa vacanaṃ vidhānabhāvato āṇatti.",
  "atk-s0519a0:216_4": "Sabbadā satikiriyāya taṃsuññatādassanaṃ sampajjatīti “sadā satoti upāyo”ti vuttaṃ.",
  "atk-s0519a0:216_5": "Attānudiṭṭhiṃ ūhaccāti vīsativatthukaṃ sakkāyadassanaṃ uddharitvā samucchinditvā.",
  "atk-s0519a0:216_6": "Evaṃ maccutaro siyāti.",
  "atk-s0519a0:216_7": "Idaṃ phalanti yaṃ evaṃ vuttena vidhinā maccutaraṇaṃ maccuno visayātikkamanaṃ tassa yaṃ pubbabhāgapaṭipadāpaṭipajjanaṃ,",
  "atk-s0519a0:216_8": "idaṃ desanāya phalanti attho.",
  "atk-s0519a0:216_9": "Yathā pana assādādayo sutte katthaci sarūpato katthaci niddhāretabbatāya katthaci visuṃ visuṃ katthaci ekato dassitā,",
  "atk-s0519a0:216_10": "na evaṃ phalādayo.",
  "atk-s0519a0:216_11": "Phalādayo pana sabbattha sutte gāthāsu vā ekato dassetabbāti imassa nayassa dassanatthaṃ visuṃ visuṃ",
  "atk-s0519a0:216_12": "udāharitvāpi puna “suññato loka”ntiādinā ekato udāharaṇaṃ katanti daṭṭhabbaṃ.",
  "atk-s0519a0:217_0": "6.",
  "atk-s0519a0:217_1": "Evaṃ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṃ dassetuṃ “tattha bhagavā”tiādi vuttaṃ.",
  "atk-s0519a0:218_0": "Tattha ugghaṭitaṃ ghaṭitamattaṃ uddiṭṭhamattaṃ yassa niddesapaṭiniddesā na katā,",
  "atk-s0519a0:218_1": "taṃ jānātīti ugghaṭitaññū.",
  "atk-s0519a0:218_2": "Uddesamattena sappabhedaṃ savitthāramatthaṃ paṭivijjhatīti attho,",
  "atk-s0519a0:218_3": "ugghaṭitaṃ vā uccalitaṃ uṭṭhapitanti attho,",
  "atk-s0519a0:218_4": "taṃ jānātīti ugghaṭitaññū.",
  "atk-s0519a0:218_5": "Dhammo hi desiyamāno desakato desanābhājanaṃ saṅkamanto viya hoti,",
  "atk-s0519a0:218_6": "tamesa uccalitameva jānātīti attho,",
  "atk-s0519a0:218_7": "calitameva vā ugghaṭitaṃ.",
  "atk-s0519a0:218_8": "Sassatādiākārassa hi veneyyānaṃ āsayassa buddhāveṇikā dhammadesanā taṅkhaṇapatitā eva calanāya hoti,",
  "atk-s0519a0:218_9": "tato paramparānuvattiyā,",
  "atk-s0519a0:218_10": "tatthāyaṃ ugghaṭite calitamatteyeva āsaye dhammaṃ jānāti avabujjhatīti ugghaṭitaññū,",
  "atk-s0519a0:218_11": "tassa ugghaṭitaññussa nissaraṇaṃ desayati,",
  "atk-s0519a0:218_12": "tattakeneva tassa atthasiddhito.",
  "atk-s0519a0:218_13": "Vipañcitaṃ vitthāritaṃ niddiṭṭhaṃ jānātīti vipañcitaññū,",
  "atk-s0519a0:218_14": "vipañcitaṃ vā mandaṃ saṇikaṃ dhammaṃ jānātīti vipañcitaññū,",
  "atk-s0519a0:218_15": "tassa vipañcitaññussa ādīnavañca nissaraṇañca desayati,",
  "atk-s0519a0:218_16": "nātisaṅkhepavitthārāya desanāya tassa atthasiddhito.",
  "atk-s0519a0:218_17": "Netabbo dhammassa paṭiniddisena atthaṃ pāpetabboti neyyo,",
  "atk-s0519a0:218_18": "mudindriyatāya vā paṭilomaggahaṇato netabbo anunetabboti neyyo,",
  "atk-s0519a0:218_19": "tassa neyyassa assādaṃ ādīnavaṃ nissaraṇañca desayati,",
  "atk-s0519a0:218_20": "anavasesetvāva desanena tassa atthasiddhito.",
  "atk-s0519a0:218_21": "Tatthāyaṃ pāḷi –",
  "atk-s0519a0:219_0": "“Katamo ca puggalo ugghaṭitaññū?",
  "atk-s0519a0:219_1": "Yassa puggalassa saha udāhaṭavelāya dhammābhisamayo hoti.",
  "atk-s0519a0:219_2": "Ayaṃ vuccati puggalo ugghaṭitaññū.",
  "atk-s0519a0:220_0": "“Katamo ca puggalo vipañcitaññū?",
  "atk-s0519a0:220_1": "Yassa puggalassa saṃkhittena bhāsitassa vitthārena atthe vibhajiyamāne dhammābhisamayo hoti.",
  "atk-s0519a0:220_2": "Ayaṃ vuccati puggalo vipañcitaññū.",
  "atk-s0519a0:221_0": "“Katamo ca puggalo neyyo?",
  "atk-s0519a0:221_1": "Yassa puggalassa uddesato paripucchato yonisomanasikaroto kalyāṇamitte sevato bhajato payirupāsato evaṃ anupubbena dhammābhisamayo hoti.",
  "atk-s0519a0:221_2": "Ayaṃ vuccati puggalo neyyo”ti.",
  "atk-s0519a0:222_0": "Padaparamo panettha nettiyaṃ paṭivedhassa abhājananti na gahitoti daṭṭhabbaṃ.",
  "atk-s0519a0:222_1": "Ettha ca assādo, ādīnavo,",
  "atk-s0519a0:222_2": "nissaraṇaṃ,",
  "atk-s0519a0:222_3": "assādo ca ādīnavo ca,",
  "atk-s0519a0:222_4": "assādo ca nissaraṇañca,",
  "atk-s0519a0:222_5": "ādīnavo ca nissaraṇañca,",
  "atk-s0519a0:222_6": "assādo ca ādīnavo ca nissaraṇañcāti ete satta paṭṭhānanayā.",
  "atk-s0519a0:223_0": "Tesu tatiyachaṭṭhasattamā veneyyattayavinayane samatthatāya gahitā,",
  "atk-s0519a0:223_1": "itare cattāro na gahitā.",
  "atk-s0519a0:223_2": "Na hi kevalena assādena ādīnavena tadubhayena vā kathitena veneyyavinayanaṃ sambhavati,",
  "atk-s0519a0:223_3": "kilesānaṃ pahānāvacanato.",
  "atk-s0519a0:223_4": "Pañcamopi ādīnavāvacanato nissaraṇassa anupāyo eva.",
  "atk-s0519a0:223_5": "Na hi vimuttirasā bhagavato desanā vimuttiṃ tadupāyañca anāmasantī pavattati.",
  "atk-s0519a0:223_6": "Tasmā ete cattāro nayā anuddhaṭā.",
  "atk-s0519a0:223_7": "Sace pana padaparamassa puggalassa vasena pavattaṃ saṃkilesabhāgiyaṃ vāsanābhāgiyaṃ tadubhayabhāge ṭhitaṃ",
  "atk-s0519a0:223_8": "desanaṃ suttekadesaṃ gāthaṃ vā tādisaṃ etesaṃ nayānaṃ udāharaṇabhāvena uddharati,",
  "atk-s0519a0:223_9": "evaṃ sati sattannampi nayānaṃ gahaṇaṃ bhaveyya.",
  "atk-s0519a0:223_10": "Veneyyavinayanaṃ pana tesaṃ santāne ariyamaggassa uppādanaṃ.",
  "atk-s0519a0:223_11": "Taṃ yathāvuttehi eva nayeti,",
  "atk-s0519a0:223_12": "nāvasesehīti itare idha na vuttā.",
  "atk-s0519a0:223_13": "Yasmā pana peṭake –",
  "atk-s0519a0:224_0": "“Tattha katamo assādo ca ādīnavo ca?",
  "atk-s0519a0:225_0": "Yāni karoti puriso, tāni attani passati;",
  "atk-s0519a0:226_0": "Kalyāṇakārī kalyāṇaṃ, pāpakārī ca pāpaka”nti.",
  "atk-s0519a0:227_0": "Tattha yaṃ kalyāṇakārī kalyāṇaṃ paccanubhoti,",
  "atk-s0519a0:227_1": "ayaṃ assādo.",
  "atk-s0519a0:227_2": "Yaṃ pāpakārī pāpaṃ paccanubhoti,",
  "atk-s0519a0:227_3": "ayaṃ ādīnavo.",
  "atk-s0519a0:228_0": "Aṭṭhime,",
  "atk-s0519a0:228_1": "bhikkhave,",
  "atk-s0519a0:228_2": "lokadhammā.",
  "atk-s0519a0:228_3": "Katame aṭṭha?",
  "atk-s0519a0:228_4": "Lābhotiādi.",
  "atk-s0519a0:228_5": "Tattha lābho yaso sukhaṃ pasaṃsā,",
  "atk-s0519a0:228_6": "ayaṃ assādo.",
  "atk-s0519a0:228_7": "Alābho ayaso dukkhaṃ nindā,",
  "atk-s0519a0:228_8": "ayaṃ ādīnavo.",
  "atk-s0519a0:229_0": "Tattha katamo assādo ca nissaraṇañca?",
  "atk-s0519a0:230_0": "“Sukho vipāko puññānaṃ, adhippāyo ca ijjhati;",
  "atk-s0519a0:231_0": "Khippañca paramaṃ santiṃ, nibbānamadhigacchatī”ti. ;",
  "atk-s0519a0:232_0": "Ayaṃ assādo ca nissaraṇañca.",
  "atk-s0519a0:233_0": "Dvattiṃsimāni,",
  "atk-s0519a0:233_1": "bhikkhave,",
  "atk-s0519a0:233_2": "mahāpurisassa mahāpurisalakkhaṇāni,",
  "atk-s0519a0:233_3": "yehi samannāgatassa mahāpurisassa dveva gatiyo bhavanti anaññā…pe…",
  "atk-s0519a0:233_4": "vivaṭacchadoti sabbaṃ lakkhaṇasuttaṃ,",
  "atk-s0519a0:233_5": "ayaṃ assādo ca nissaraṇañca.",
  "atk-s0519a0:234_0": "Tattha katamo ādīnavo ca nissaraṇañca?",
  "atk-s0519a0:235_0": "“Bhārā have pañcakkhandhā, bhārahāro ca puggalo;",
  "atk-s0519a0:236_0": "Bhārādānaṃ dukhaṃ loke, bhāranikkhepanaṃ sukhaṃ.",
  "atk-s0519a0:237_0": "“Nikkhipitvā garuṃ bhāraṃ, aññaṃ bhāraṃ anādiya;",
  "atk-s0519a0:238_0": "Samūlaṃ taṇhamabbuyha, nicchāto parinibbuto”ti. ;",
  "atk-s0519a0:239_0": "Ayaṃ ādīnavo ca nissaraṇañca.",
  "atk-s0519a0:240_0": "Tattha katamo assādo ca ādīnavo ca nissaraṇañca?",
  "atk-s0519a0:241_0": "“Kāmā hi citrā madhurā manoramā, virūparūpena mathenti cittaṃ;",
  "atk-s0519a0:242_0": "Tasmā ahaṃ pabbajitomhi rāja, apaṇṇakaṃ sāmaññameva seyyoti. ;",
  "atk-s0519a0:243_0": "Ayaṃ assādo ca ādīnavo ca nissaraṇañcā”ti vuttaṃ.",
  "atk-s0519a0:243_1": "Tasmā tepi nayā idha niddhāretvā veditabbā.",
  "atk-s0519a0:243_2": "Phalādīsupi ayaṃ nayo labbhati eva.",
  "atk-s0519a0:243_3": "Yasmā peṭake “tattha katamaṃ phalañca upāyo ca?",
  "atk-s0519a0:243_4": "Sīle patiṭṭhāya naro sapañño”ti gāthā,",
  "atk-s0519a0:243_5": "idaṃ phalañca upāyo ca.",
  "atk-s0519a0:244_0": "Tattha katamaṃ phalañca āṇatti ca?",
  "atk-s0519a0:245_0": "“Sace bhāyatha dukkhassa, sace vo dukkhamappiyaṃ;",
  "atk-s0519a0:246_0": "Mākattha pāpakaṃ kammaṃ, āvi vā yadi vā rahoti. ;",
  "atk-s0519a0:247_0": "Idaṃ phalañca āṇatti ca.",
  "atk-s0519a0:248_0": "Tattha katamo upāyo ca āṇatti ca?",
  "atk-s0519a0:249_0": "“Kumbhūpamaṃ kāyamimaṃ viditvā, nagarūpamaṃ cittamidaṃ ṭhapetvā;",
  "atk-s0519a0:250_0": "Yodhetha māraṃ paññāvudhena, jitañca rakkhe anivesano siyā”ti. ;",
  "atk-s0519a0:251_0": "Ayaṃ upāyo ca āṇatti ca.",
  "atk-s0519a0:251_1": "Evaṃ phalādīnaṃ dukavasenapi udāharaṇaṃ veditabbaṃ.",
  "atk-s0519a0:251_2": "Ettha ca yo nissaraṇadesanāya vinetabbo,",
  "atk-s0519a0:251_3": "so ugghaṭitaññūtiādinā yathā desanāvibhāgena puggalavibhāgasiddhi hoti,",
  "atk-s0519a0:251_4": "evaṃ ugghaṭitaññussa bhagavā nissaraṇaṃ desetītiādinā puggalavibhāgena desanāvibhāgo sambhavatīti so tathā dassito.",
  "atk-s0519a0:252_0": "Evaṃ yesaṃ puggalānaṃ vasena desanāvibhāgo dassito,",
  "atk-s0519a0:252_1": "te puggale paṭipadāvibhāgena vibhajitvā dassetuṃ “catasso paṭipadā”tiādi vuttaṃ.",
  "atk-s0519a0:252_2": "Tattha paṭipadābhiññākato vibhāgo paṭipadākato hotīti āha –",
  "atk-s0519a0:252_3": "“catasso paṭipadā”ti.",
  "atk-s0519a0:252_4": "Tā panetā ca samathavipassanāpaṭipattivasena duvidhā honti. Kathaṃ?",
  "atk-s0519a0:252_5": "Samathapakkhe tāva paṭhamasamannāhārato paṭṭhāya yāva tassa tassa jhānassa upacāraṃ uppajjati,",
  "atk-s0519a0:252_6": "tāva pavattā samathabhāvanā “paṭipadā”ti vuccati.",
  "atk-s0519a0:252_7": "Upacārato pana paṭṭhāya yāva appanā tāva pavattā paññā “abhiññā”ti vuccati.",
  "atk-s0519a0:253_0": "Sā panāyaṃ paṭipadā ekaccassa dukkhā hoti nīvaraṇādipaccanīkadhammasamudācāragahaṇatāya kicchā asukhasevanāti attho,",
  "atk-s0519a0:253_1": "ekaccassa tadabhāvena sukhā.",
  "atk-s0519a0:253_2": "Abhiññāpi ekaccassa dandhā hoti mandā asīghappavatti,",
  "atk-s0519a0:253_3": "ekaccassa khippā amandā sīghappavatti.",
  "atk-s0519a0:253_4": "Tasmā yo ādito kilese vikkhambhento dukkhena sasaṅkhārena sappayogena kilamanto vikkhambheti,",
  "atk-s0519a0:253_5": "tassa dukkhā paṭipadā hoti.",
  "atk-s0519a0:253_6": "Yo pana vikkhambhitakileso appanāparivāsaṃ vasanto cirena aṅgapātubhāvaṃ pāpuṇāti,",
  "atk-s0519a0:253_7": "tassa dandhābhiññā nāma hoti.",
  "atk-s0519a0:253_8": "Yo khippaṃ aṅgapātubhāvaṃ pāpuṇāti,",
  "atk-s0519a0:253_9": "tassa khippābhiññā nāma hoti.",
  "atk-s0519a0:253_10": "Yo kilese vikkhambhento sukhena akilamanto vikkhambheti,",
  "atk-s0519a0:253_11": "tassa sukhā paṭipadā nāma hoti.",
  "atk-s0519a0:254_0": "Vipassanāpakkhe pana yo rūpārūpamukhena vipassanaṃ abhinivisanto cattāri mahābhūtāni pariggahetvā upādārūpaṃ pariggaṇhāti arūpaṃ pariggaṇhāti,",
  "atk-s0519a0:254_1": "rūpārūpaṃ pana pariggaṇhanto dukkhena kasirena kilamanto pariggahetuṃ sakkoti,",
  "atk-s0519a0:254_2": "tassa dukkhā paṭipadā nāma hoti.",
  "atk-s0519a0:254_3": "Pariggahitarūpārūpassa pana vipassanāparivāse maggapātubhāvadandhatāya dandhābhiññā nāma hoti.",
  "atk-s0519a0:254_4": "Yopi rūpārūpaṃ pariggahetvā nāmarūpaṃ vavatthapento dukkhena kasirena kilamanto vavatthapeti,",
  "atk-s0519a0:254_5": "vavatthapite ca nāmarūpe vipassanāparivāsaṃ vasanto cirena maggaṃ uppādetuṃ sakkoti.",
  "atk-s0519a0:254_6": "Tassāpi dukkhā paṭipadā dandhābhiññā nāma hoti.",
  "atk-s0519a0:255_0": "Aparo nāmarūpampi vavatthapetvā paccaye pariggaṇhanto dukkhena kasirena kilamanto pariggaṇhāti,",
  "atk-s0519a0:255_1": "paccaye ca pariggahetvā vipassanāparivāsaṃ vasanto cirena maggaṃ uppādeti.",
  "atk-s0519a0:255_2": "Evampi dukkhā paṭipadā dandhābhiññā nāma hoti.",
  "atk-s0519a0:256_0": "Aparo paccayepi pariggahetvā lakkhaṇāni paṭivijjhanto dukkhena kasirena kilamanto paṭivijjhati,",
  "atk-s0519a0:256_1": "paṭividdhalakkhaṇo ca vipassanāparivāsaṃ vasanto cirena maggaṃ uppādeti.",
  "atk-s0519a0:256_2": "Evampi dukkhā paṭipadā dandhābhiññā nāma hoti.",
  "atk-s0519a0:257_0": "Aparo lakkhaṇānipi paṭivijjhitvā vipassanāñāṇe tikkhe sūre suppasanne vahante uppannaṃ vipassanānikantiṃ",
  "atk-s0519a0:257_1": "pariyādiyamāno dukkhena kasirena kilamanto pariyādiyati,",
  "atk-s0519a0:257_2": "nikantiñca pariyādiyitvā vipassanāparivāsaṃ vasanto cirena maggaṃ uppādeti.",
  "atk-s0519a0:257_3": "Evampi dukkhā paṭipadā dandhābhiññā nāma hoti.",
  "atk-s0519a0:257_4": "Imināvupāyena itarāpi tisso paṭipadā veditabbā.",
  "atk-s0519a0:257_5": "Vipassanāpakkhikā eva panettha catasso paṭipadā daṭṭhabbā.",
  "atk-s0519a0:258_0": "Cattāro puggalāti yathāvuttapaṭipadāvibhāgena cattāro paṭipannakapuggalā.",
  "atk-s0519a0:258_1": "Taṃ pana paṭipadāvibhāgaṃ saddhiṃ hetupāyaphalehi dassetuṃ “taṇhācarito”tiādi vuttaṃ.",
  "atk-s0519a0:259_0": "Tattha caritanti cariyā,",
  "atk-s0519a0:259_1": "vuttīti attho.",
  "atk-s0519a0:259_2": "Taṇhāya nibbattitaṃ caritaṃ etassāti taṇhācarito,",
  "atk-s0519a0:259_3": "taṇhāya vā pavattito carito taṇhācarito,",
  "atk-s0519a0:259_4": "lobhajjhāsayoti attho.",
  "atk-s0519a0:259_5": "Diṭṭhicaritoti etthāpi eseva nayo.",
  "atk-s0519a0:259_6": "Mandoti mandiyaṃ vuccati avijjā,",
  "atk-s0519a0:259_7": "tāya samannāgato mando,",
  "atk-s0519a0:259_8": "mohādhikoti attho.",
  "atk-s0519a0:260_0": "Satindriyenāti satiyā ādhipaccaṃ kurumānāya.",
  "atk-s0519a0:260_1": "Satindriyameva hissa visadaṃ hoti.",
  "atk-s0519a0:260_2": "Yasmā taṇhācaritatāya pubbabhāge kosajjābhibhavena na vīriyaṃ balavaṃ hoti,",
  "atk-s0519a0:260_3": "mohādhikatāya na paññā balavatī.",
  "atk-s0519a0:260_4": "Tadubhayenāpi na samādhi balavā hoti,",
  "atk-s0519a0:260_5": "tasmā “satindriyameva hissa visadaṃ hotī”ti vuttaṃ.",
  "atk-s0519a0:260_6": "Tenevāha –",
  "atk-s0519a0:260_7": "“satipaṭṭhānehi nissayehī”ti.",
  "atk-s0519a0:260_8": "Taṇhācaritatāya cassa kilesavikkhambhanaṃ na sukaranti dukkhā paṭipadā,",
  "atk-s0519a0:260_9": "avisadañāṇatāya dandhābhiññāti pubbe vuttanayaṃ ānetvā yojetabbaṃ.",
  "atk-s0519a0:260_10": "Niyyātīti ariyamaggena vaṭṭadukkhato niggacchati.",
  "atk-s0519a0:261_0": "Udatthoti udaattho,",
  "atk-s0519a0:261_1": "uḷārapaññoti attho.",
  "atk-s0519a0:261_2": "Paññāsahāyapaṭilābhena cassa samādhi tikkho hoti sampayuttesu ādhipaccaṃ pavatteti.",
  "atk-s0519a0:261_3": "Tenevāha –",
  "atk-s0519a0:261_4": "“samādhindriyenā”ti.",
  "atk-s0519a0:261_5": "Visadañāṇattā “khippābhiññāyā”ti vuttaṃ.",
  "atk-s0519a0:261_6": "Samādhipadhānattā jhānānaṃ jhānehi nissayehīti ayaṃ viseso.",
  "atk-s0519a0:261_7": "Sesaṃ purimasadisameva.",
  "atk-s0519a0:261_8": "Diṭṭhicarito aniyyānikamaggampi niyyānikanti maññamāno tattha ussāhabahulattā vīriyādhiko hoti.",
  "atk-s0519a0:261_9": "Vīriyādhikatāyeva cassa kilesavikkhambhanaṃ sukaranti sukhā paṭipadā,",
  "atk-s0519a0:261_10": "avisadañāṇatāya pana dandhābhiññāti imamatthaṃ dasseti “diṭṭhicarito mando”tiādinā.",
  "atk-s0519a0:261_11": "Sesaṃ vuttanayameva.",
  "atk-s0519a0:262_0": "Saccehīti ariyasaccehi.",
  "atk-s0519a0:262_1": "Ariyasaccāni hi lokiyāni pubbabhāgañāṇassa sammasanaṭṭhānatāya lokuttarāni adhimuccanatāya maggañāṇassa abhisamayaṭṭhānatāya ca nissayāni hontīti.",
  "atk-s0519a0:262_2": "Sesaṃ vuttanayameva.",
  "atk-s0519a0:262_3": "Ettha ca diṭṭhicarito udattho ugghaṭitaññū.",
  "atk-s0519a0:262_4": "Taṇhācarito mando neyyo.",
  "atk-s0519a0:262_5": "Itare dvepi vipañcitaññūti evaṃ yena veneyyattayena pubbe desanāvibhāgo dassito,",
  "atk-s0519a0:262_6": "tadeva veneyyattayaṃ iminā paṭipadāvibhāgena dassitanti daṭṭhabbaṃ.",
  "atk-s0519a0:263_0": "Idāni taṃ veneyyupuggalavibhāgaṃ atthanayayojanāya visayaṃ katvā dassetuṃ “ubho taṇhācaritā”tiādi vuttaṃ.",
  "atk-s0519a0:263_1": "Taṇhāya samādhipaṭipakkhattā taṇhācarito visujjhamāno samādhimukhena visujjhatīti āha –",
  "atk-s0519a0:263_2": "“samathapubbaṅgamāyā”ti.",
  "atk-s0519a0:263_3": "“Samathavipassanaṃ yuganaddhaṃ bhāvetī”ti vacanato pana sammādiṭṭhisahiteneva sammāsamādhinā niyyānaṃ,",
  "atk-s0519a0:263_4": "na sammāsamādhinā evāti āha –",
  "atk-s0519a0:263_5": "“samathapubbaṅgamāya vipassanāyā”ti.",
  "atk-s0519a0:263_6": "“Rāgavirāgā cetovimuttīti arahattaphalasamādhī”ti saṅgahesu vuttaṃ.",
  "atk-s0519a0:263_7": "Idha pana anāgāmiphalasamādhīti vakkhati.",
  "atk-s0519a0:263_8": "So hi samādhismiṃ paripūrakārīti.",
  "atk-s0519a0:263_9": "Tattha rañjanaṭṭhena rāgo.",
  "atk-s0519a0:263_10": "So virajjati etāyāti rāgavirāgā,",
  "atk-s0519a0:263_11": "tāya rāgavirāgāya,",
  "atk-s0519a0:263_12": "rāgappahāyikāyāti attho.",
  "atk-s0519a0:264_0": "Cetovimuttiyāti cetoti cittaṃ,",
  "atk-s0519a0:264_1": "tadapadesena cettha samādhi vuccati “yathā cittaṃ paññañca bhāvaya”nti.",
  "atk-s0519a0:264_2": "Paṭippassaddhivasena paṭipakkhato vimuccatīti vimutti,",
  "atk-s0519a0:264_3": "tena vā vimutto,",
  "atk-s0519a0:264_4": "tato vimuccananti vā vimutti,",
  "atk-s0519a0:264_5": "samādhiyeva.",
  "atk-s0519a0:264_6": "Yathā hi lokiyakathāyaṃ saññā cittañca desanāsīsaṃ. Yathāha –",
  "atk-s0519a0:264_7": "“nānattakāyā nānattasaññino”ti “kiṃ citto tvaṃ,",
  "atk-s0519a0:264_8": "bhikkhū”ti ca,",
  "atk-s0519a0:264_9": "evaṃ lokuttarakathāyaṃ paññā samādhi ca. Yathāha –",
  "atk-s0519a0:264_10": "“pañcañāṇiko sammāsamādhī”ti ca “samathavipassanaṃ yuganaddhaṃ bhāvetī”ti ca.",
  "atk-s0519a0:264_11": "Tesu idha rāgassa ujuvipaccanīkato samathapubbaṅgamatāvacanato ca cetoggahaṇena samādhi vutto.",
  "atk-s0519a0:264_12": "Tathā vimuttivacanena.",
  "atk-s0519a0:264_13": "Tena vuttaṃ “samādhiyevā”ti.",
  "atk-s0519a0:264_14": "Ceto ca taṃ vimutti cāti cetovimutti.",
  "atk-s0519a0:264_15": "Atha vā vuttappakārasseva cetaso paṭipakkhato vimutti vimokkhoti cetovimutti,",
  "atk-s0519a0:264_16": "cetasi vā phalaviññāṇe vuttappakārāva vimuttīti cetovimutti,",
  "atk-s0519a0:264_17": "cetaso vā phalaviññāṇassa paṭipakkhato vimutti vimokkho etasminti cetovimutti,",
  "atk-s0519a0:264_18": "samādhiyeva.",
  "atk-s0519a0:264_19": "Paññāvimuttiyāti etthāpi ayaṃ nayo yathāsambhavaṃ yojetabbo.",
  "atk-s0519a0:265_0": "Diṭṭhiyā savisaye paññāsadisī pavattīti diṭṭhicarito visujjhamāno paññāmukhena visujjhatīti āha –",
  "atk-s0519a0:265_1": "“ubho diṭṭhicaritā vipassanā”tiādi.",
  "atk-s0519a0:265_2": "Avijjāvirāgā paññāvimuttīti arahattaphalapaññā.",
  "atk-s0519a0:265_3": "Samathaggahaṇena tappaṭipakkhato taṇhaṃ vipassanāggahaṇena avijjañca niddhāretvā paṭhamanayassa bhūmiṃ sakkā sukhena dassetunti āha –",
  "atk-s0519a0:265_4": "“ye samatha…pe…",
  "atk-s0519a0:265_5": "hātabbā”ti.",
  "atk-s0519a0:266_0": "Tattha samathapubbaṅgamā paṭipadāti purimā dve paṭipadā,",
  "atk-s0519a0:266_1": "itarā vipassanāpubbaṅgamāti daṭṭhabbā.",
  "atk-s0519a0:266_2": "Hātabbāti gametabbā,",
  "atk-s0519a0:266_3": "netabbāti attho.",
  "atk-s0519a0:266_4": "Vipassanāya aniccadukkhaanattasaññābhāvato dukkhasaññāparivārattā ca asubhasaññāya imā catasso saññā dassitā honti.",
  "atk-s0519a0:266_5": "Tappaṭipakkhena ca cattāro vipallāsāti sakalassa sīhavikkīḷitanayassa bhūmiṃ sukhena sakkā dassetunti āha –",
  "atk-s0519a0:266_6": "“ye vipassanā…pe…",
  "atk-s0519a0:266_7": "hātabbā”ti.",
  "atk-s0519a0:267_0": "7.",
  "atk-s0519a0:267_1": "Evaṃ paṭipadāvibhāgena veneyyapuggalavibhāgaṃ dassetvā idāni taṃ ñāṇavibhāgena dassento yasmā bhagavato desanā yāvadeva veneyyavinayanatthā,",
  "atk-s0519a0:267_2": "vinayanañca nesaṃ sutamayādīnaṃ tissannaṃ paññānaṃ anukkamena nibbattanaṃ,",
  "atk-s0519a0:267_3": "yathā bhagavato desanāya pavattibhāvavibhāvanañca hāranayabyāpāro,",
  "atk-s0519a0:267_4": "tasmā imassa hārassa samuṭṭhitappakāraṃ tāva pucchitvā yena puggalavibhāgadassanena desanābhājanaṃ vibhajitvā",
  "atk-s0519a0:267_5": "tattha desanāyaṃ desanāhāraṃ niyojetukāmo taṃ dassetuṃ “svāyaṃ hāro kattha sambhavatī”tiādimāha.",
  "atk-s0519a0:268_0": "Tattha yassāti yo so aṭṭhahi akkhaṇehi vimutto sotāvadhānapariyosānāhi ca sampattīti samannāgato yassa.",
  "atk-s0519a0:268_1": "Satthāti diṭṭhadhammikasamparāyikaparamatthehi yathārahaṃ anusāsanato satthā.",
  "atk-s0519a0:268_2": "Dhammanti yathānusiṭṭhaṃ paṭipajjamāne apāyesu apatamāne dhāretīti dhammo,",
  "atk-s0519a0:268_3": "taṃ dhammaṃ.",
  "atk-s0519a0:268_4": "Desayatīti saṅkhepavitthāranayehi bhāsati katheti.",
  "atk-s0519a0:268_5": "Aññataroti bhagavato sāvakesu aññataro.",
  "atk-s0519a0:268_6": "Garuṭṭhānīyoti sīlasutādiguṇavisesayogena garukaraṇīyo.",
  "atk-s0519a0:268_7": "Sabrahmacārīti brahmaṃ vuccati seṭṭhaṭṭhena sakalaṃ satthusāsanaṃ.",
  "atk-s0519a0:268_8": "Samaṃ saha vā brahmaṃ carati paṭipajjatīti sabrahmacārī.",
  "atk-s0519a0:268_9": "Saddhaṃ paṭilabhatīti “sammāsambuddho vata so bhagavā yo evarūpassa dhammassa desetā”ti tathāgate,",
  "atk-s0519a0:268_10": "“svākkhāto vatāyaṃ dhammo yo evaṃ ekantaparipuṇṇo ekantaparisuddho”tiādinā dhamme ca saddhaṃ labhati uppādetīti attho.",
  "atk-s0519a0:269_0": "Tatthāti tasmiṃ yathāsute yathāpariyatte dhamme.",
  "atk-s0519a0:269_1": "Vīmaṃsāti pāḷiyā pāḷiatthassa ca vīmaṃsanapaññā.",
  "atk-s0519a0:269_2": "Sesaṃ tassā eva vevacanaṃ.",
  "atk-s0519a0:269_3": "Sā hi yathāvuttavīmaṃsane saṅkocaṃ anāpajjitvā ussahanavasena ussāhanā,",
  "atk-s0519a0:269_4": "tulanavasena tulanā,",
  "atk-s0519a0:269_5": "upaparikkhaṇavasena upaparikkhāti ca vuttā.",
  "atk-s0519a0:269_6": "Atha vā vīmaṃsatīti vīmaṃsā,",
  "atk-s0519a0:269_7": "sā padapadatthavicāraṇā paññā.",
  "atk-s0519a0:269_8": "Ussāhanāti vīriyena upatthambhitā dhammassa dhāraṇaparicayasādhikā paññā.",
  "atk-s0519a0:269_9": "Tulanāti padena padantaraṃ,",
  "atk-s0519a0:269_10": "desanāya vā desanantaraṃ tulayitvā saṃsanditvā gahaṇapaññā.",
  "atk-s0519a0:269_11": "Upaparikkhāti mahāpadese otāretvā pāḷiyā pāḷiatthassa ca upaparikkhaṇapaññā.",
  "atk-s0519a0:269_12": "Attahitaṃ parahitañca ākaṅkhantehi suyyatīti sutaṃ,",
  "atk-s0519a0:269_13": "kālavacanicchāya abhāvato,",
  "atk-s0519a0:269_14": "yathā duddhanti.",
  "atk-s0519a0:269_15": "Kiṃ pana tanti?",
  "atk-s0519a0:269_16": "Adhikārato sāmatthiyato vā pariyattidhammoti viññāyati.",
  "atk-s0519a0:269_17": "Atha vā savanaṃ sutaṃ,",
  "atk-s0519a0:269_18": "sotadvārānusārena pariyattidhammassa upadhāraṇanti attho.",
  "atk-s0519a0:269_19": "Sutena hetunā nibbattā sutamayī.",
  "atk-s0519a0:269_20": "Pakārena jānātīti paññā.",
  "atk-s0519a0:269_21": "Yā vīmaṃsā,",
  "atk-s0519a0:269_22": "ayaṃ sutamayī paññāti paccekampi yojetabbaṃ.",
  "atk-s0519a0:269_23": "Tathāti yathā sutamayī paññā vīmaṃsādipariyāyavatī vīmaṃsādivibhāgavatī ca,",
  "atk-s0519a0:269_24": "tathā cintāmayī cāti attho.",
  "atk-s0519a0:269_25": "Yathā vā sutamayī oramattikā anavaṭṭhitā ca,",
  "atk-s0519a0:269_26": "evaṃ cintāmayī cāti dasseti.",
  "atk-s0519a0:270_0": "Sutena nissayenāti sutena pariyattidhammena pariyattidhammassavanena vā upanissayena itthambhūtalakkhaṇe karaṇavacanaṃ,",
  "atk-s0519a0:270_1": "yathāvuttaṃ sutaṃ upanissāyāti attho.",
  "atk-s0519a0:270_2": "Vīmaṃsātiādīsu “idaṃ sīlaṃ,",
  "atk-s0519a0:270_3": "ayaṃ samādhi,",
  "atk-s0519a0:270_4": "ime rūpārūpadhammā,",
  "atk-s0519a0:270_5": "ime pañcakkhandhā”ti tesaṃ tesaṃ dhammānaṃ sabhāvavīmaṃsanabhūtā paññā vīmaṃsā.",
  "atk-s0519a0:270_6": "Tesaṃyeva dhammānaṃ vacanatthaṃ muñcitvā sabhāvasarasalakkhaṇassa tulayitvā viya gahaṇapaññā tulanā.",
  "atk-s0519a0:270_7": "Tesaṃyeva dhammānaṃ salakkhaṇaṃ avijahitvā aniccatādiruppanasappaccayādiākāre ca takketvā vitakketvā ca upaparikkhaṇapaññā upaparikkhā,",
  "atk-s0519a0:270_8": "tathā upaparikkhite dhamme saviggahe viya upaṭṭhahante evametehi nijjhānakkhame katvā cittena anu anu pekkhaṇā manasānupekkhaṇā.",
  "atk-s0519a0:270_9": "Ettha ca yathā sutamayī paññā yathāsutassa dhammassa dhāraṇaparicayavasena pavattanato ussāhajātā “ussāhanā”ti vattabbataṃ arahati,",
  "atk-s0519a0:270_10": "na evaṃ cintāmayīti idha “ussāhanā”ti padaṃ na vuttaṃ.",
  "atk-s0519a0:270_11": "Cintanaṃ cintā,",
  "atk-s0519a0:270_12": "nijjhānanti attho.",
  "atk-s0519a0:270_13": "Sesaṃ vuttanayameva.",
  "atk-s0519a0:271_0": "Imāhi dvīhi paññāhīti yathāvuttāhi dvīhi paññāhi kāraṇabhūtāhi.",
  "atk-s0519a0:271_1": "Sutacintāmayañāṇesu hi patiṭṭhito vipassanaṃ ārabhatīti.",
  "atk-s0519a0:271_2": "“Imāsu dvīsu paññāsū”tipi paṭhanti.",
  "atk-s0519a0:271_3": "“Tehi jātāsu uppannāsū”ti vā vacanaseso yojetabbo.",
  "atk-s0519a0:271_4": "Manasikārasampayuttassāti rūpārūpapariggahādimanasikāre yuttappayuttassa.",
  "atk-s0519a0:271_5": "Yaṃ ñāṇaṃ uppajjatīti vuttanayena manasikārappayogena diṭṭhivisuddhikaṅkhāvitaraṇavisuddhimaggāmaggañāṇadassanavisuddhipaṭipadāñāṇadassanavisuddhīnaṃ",
  "atk-s0519a0:271_6": "sampa ādanena vipassanaṃ ussukkantassa yaṃ ñāṇadassanavisuddhisaṅkhātaṃ ariyamaggañāṇaṃ uppajjati,",
  "atk-s0519a0:271_7": "ayaṃ bhāvanāmayī paññāti sambandho.",
  "atk-s0519a0:271_8": "Taṃ pana dassanaṃ bhāvanāti duvidhanti āha –",
  "atk-s0519a0:271_9": "“dassanabhūmiyaṃ vā bhāvanābhūmiyaṃ vā”ti.",
  "atk-s0519a0:271_10": "Yadi dassananti vuccati,",
  "atk-s0519a0:271_11": "kathaṃ tattha paññā bhāvanāmayīti?",
  "atk-s0519a0:271_12": "Bhāvanāmayameva hi taṃ ñāṇaṃ,",
  "atk-s0519a0:271_13": "paṭhamaṃ nibbānadassanato pana “dassana”nti vuttanti saphalo paṭhamamaggo dassanabhūmi.",
  "atk-s0519a0:271_14": "Sesā sekkhāsekkhadhammā bhāvanābhūmi.",
  "atk-s0519a0:272_0": "8.",
  "atk-s0519a0:272_1": "Idāni imā tisso paññā pariyāyantarena dassetuṃ “paratoghosā”tiādi vuttaṃ.",
  "atk-s0519a0:272_2": "Tattha paratoti na attato,",
  "atk-s0519a0:272_3": "aññato satthuto sāvakato vāti attho.",
  "atk-s0519a0:272_4": "Ghosāti tesaṃ desanāghosato,",
  "atk-s0519a0:272_5": "desanāpaccayāti attho.",
  "atk-s0519a0:272_6": "Atha vā parato ghoso etissāti paratoghosā, yā paññā,",
  "atk-s0519a0:272_7": "sā sutamayīti yojetabbaṃ.",
  "atk-s0519a0:272_8": "Paccattasamuṭṭhitāti paccattaṃ tassa tassa attani sambhūtā.",
  "atk-s0519a0:272_9": "Yonisomanasikārāti tesaṃ tesaṃ dhammānaṃ sabhāvapariggaṇhanādinā yathāvuttena upāyena pavattamanasikārā.",
  "atk-s0519a0:272_10": "Parato ca ghosenāti paratoghosena hetubhūtena.",
  "atk-s0519a0:272_11": "Sesaṃ vuttanayameva.",
  "atk-s0519a0:273_0": "Idāni yadatthaṃ imā paññā uddhaṭā,",
  "atk-s0519a0:273_1": "tameva veneyyapuggalavibhāgaṃ yojetvā dassetuṃ “yassā”tiādi vuttaṃ.",
  "atk-s0519a0:273_2": "Tattha imā dveti gaṇanavasena vatvā puna tā sutamayī cintāmayī cāti sarūpato dasseti.",
  "atk-s0519a0:273_3": "Ayaṃ ugghaṭitaññūti ayaṃ sutamayacintāmayañāṇehi āsayapayogapabodhassa nipphāditattā uddesamatteneva jānanato “ugghaṭitaññū”ti vuccati.",
  "atk-s0519a0:273_4": "Ayaṃ vipañcitaññūti cintāmayañāṇena āsayassa aparikkhatattā uddesaniddesehi jānanato vipañcitaññū.",
  "atk-s0519a0:273_5": "Ayaṃ neyyoti sutamayañāṇassāpi abhāvato niravasesaṃ vitthāradesanāya netabbato neyyo.",
  "atk-s0519a0:274_0": "9.",
  "atk-s0519a0:274_1": "Evaṃ desanāpaṭipadāñāṇavibhāgehi desanābhājanaṃ veneyyattayaṃ vibhajitvā idāni tattha pavattitāya bhagavato",
  "atk-s0519a0:274_2": "dhammadesanāya desanāhāraṃ niddhāretvā yojetuṃ “sāyaṃ dhammadesanā”tiādi āraddhaṃ.",
  "atk-s0519a0:275_0": "Tattha sāyanti sā ayaṃ.",
  "atk-s0519a0:275_1": "Yā pubbe “dhammaṃ vo,",
  "atk-s0519a0:275_2": "bhikkhave,",
  "atk-s0519a0:275_3": "desessāmī”tiādinā paṭiniddesavārassa ādito desanāhārassa visayabhāvena nikkhittā pāḷi,",
  "atk-s0519a0:275_4": "tamevettha desanāhāraṃ niyojetuṃ “sāyaṃ dhammadesanā”ti paccāmasati.",
  "atk-s0519a0:275_5": "Kiṃ desayatīti kathetukamyatāvasena desanāya piṇḍatthaṃ pucchitvā taṃ gaṇanāya paricchinditvā sāmaññato dasseti “cattāri saccānī”ti.",
  "atk-s0519a0:275_6": "Saccavinimuttā hi bhagavato desanā natthīti.",
  "atk-s0519a0:275_7": "Tassā ca cattāri saccāni piṇḍattho.",
  "atk-s0519a0:275_8": "Pavattipavattakanivattitadupāyavimuttassa neyyassa abhāvato cattāri aviparītabhāvena saccānīti daṭṭhabbaṃ.",
  "atk-s0519a0:275_9": "Tāni “dukkhaṃ samudayaṃ nirodhaṃ magga”nti sarūpato dasseti.",
  "atk-s0519a0:276_0": "Tattha anekupaddavādhiṭṭhānabhāvena kucchitattā bālajanaparikappitadhuvasubhasukhattabhāvavirahena tucchattā ca dukkhaṃ.",
  "atk-s0519a0:276_1": "Avasesapaccayasamavāye dukkhassa uppattikāraṇattā samudayo.",
  "atk-s0519a0:276_2": "Sabbagatisuññattā natthi ettha saṃsāracārakasaṅkhāto dukkharodho,",
  "atk-s0519a0:276_3": "etasmiṃ vā adhigate saṃsāracārakasaṅkhātassa dukkharodhassa abhāvotipi nirodho,",
  "atk-s0519a0:276_4": "anuppādanirodhapaccayattā vā.",
  "atk-s0519a0:276_5": "Mārento gacchati,",
  "atk-s0519a0:276_6": "nibbānatthikehi maggiyatīti vā maggo.",
  "atk-s0519a0:276_7": "Tattha samudayena assādo,",
  "atk-s0519a0:276_8": "dukkhena ādīnavo,",
  "atk-s0519a0:276_9": "magganirodhehi nissaraṇaṃ.",
  "atk-s0519a0:276_10": "Evaṃ yasmiṃ sutte cattāri saccāni sarūpato āgatāni,",
  "atk-s0519a0:276_11": "tattha yathārutavasena.",
  "atk-s0519a0:276_12": "Yattha pana sutte cattāri saccāni sarūpato na āgatāni,",
  "atk-s0519a0:276_13": "tattha atthato cattāri saccāni uddharitvā tesaṃ vasena assādādayo niddhāretabbā.",
  "atk-s0519a0:276_14": "Yattha ca assādādayo sarūpato āgatā,",
  "atk-s0519a0:276_15": "tattha vattabbameva natthi.",
  "atk-s0519a0:276_16": "Yattha pana na āgatā,",
  "atk-s0519a0:276_17": "tattha atthato uddharitvā tesaṃ vasena cattāri saccāni niddhāretabbāni.",
  "atk-s0519a0:276_18": "Idha pana assādādayo udāharaṇavasena sarūpato dassitāti tehi saccāni niddhāretuṃ “ādīnavo cā”tiādi vuttaṃ.",
  "atk-s0519a0:277_0": "Tattha “saṃkhittena pañcupādānakkhandhā dukkhā”ti vacanato taṇhāvajjā tebhūmakadhammā dukkhasaccaṃ,",
  "atk-s0519a0:277_1": "te ca aniccādisabhāvattā ādīnavo,",
  "atk-s0519a0:277_2": "phalañca desanāya sādhetabbaṃ.",
  "atk-s0519a0:277_3": "Tattha yaṃ lokiyaṃ,",
  "atk-s0519a0:277_4": "taṃ sandhāya vuttaṃ “phalañca dukkha”nti.",
  "atk-s0519a0:277_5": "Assādoti taṇhāvipallāsānampi icchitattā te sandhāya “assādo samudayo”ti vuttaṃ.",
  "atk-s0519a0:277_6": "Saha vipassanāya ariyamaggo desanā ca desanāphalādhigamassa upāyoti katvā “upāyo āṇatti ca maggo”ti vuttaṃ.",
  "atk-s0519a0:277_7": "Nissaraṇapade cāpi ariyamaggo niddhāretabbo,",
  "atk-s0519a0:277_8": "na cāyaṃ saccavibhāgo ākuloti daṭṭhabbo.",
  "atk-s0519a0:277_9": "Yathā hi saccavibhaṅge “taṇhā avasiṭṭhā kilesā avasiṭṭhā akusalā dhammā sāsavāni kusalamūlāni sāsavā",
  "atk-s0519a0:277_10": "ca kusalā dhammā samudayasaccabhāvena vibhattā”ti tasmiṃ tasmiṃ naye taṃtaṃavasiṭṭhā tebhūmakadhammā",
  "atk-s0519a0:277_11": "dukkhasaccabhāvena vibhattā,",
  "atk-s0519a0:277_12": "evamidhāpi daṭṭhabbanti.",
  "atk-s0519a0:277_13": "Imāni cattāri saccānīti nigamanaṃ.",
  "atk-s0519a0:277_14": "Idaṃ dhammacakkanti yāyaṃ bhagavato catusaccavasena sāmukkaṃsikā dhammadesanā,",
  "atk-s0519a0:277_15": "idaṃ dhammacakkaṃ.",
  "atk-s0519a0:278_0": "Idāni tassā dhammadesanāya dhammacakkabhāvaṃ saccavibhaṅgasuttavasena dassetuṃ “yathāha bhagavā”tiādi vuttaṃ.",
  "atk-s0519a0:278_1": "Tattha idaṃ dukkhanti idaṃ jātiādivibhāgaṃ saṅkhepato pañcupādānakkhandhasaṅgahaṃ taṇhāvajjaṃ tebhūmakadhammajātaṃ",
  "atk-s0519a0:278_2": "dukkhassa adhiṭṭhānabhāvena dukkhadukkhādibhāvena ca dukkhaṃ ariyasaccanti attho.",
  "atk-s0519a0:278_3": "Meti bhagavā attānaṃ niddisati.",
  "atk-s0519a0:278_4": "Bārāṇasiyanti bārāṇasīnāmakassa nagarassa avidūre.",
  "atk-s0519a0:278_5": "Paccekabuddhaisīnaṃ ākāsato otaraṇaṭṭhānatāya isipatanaṃ.",
  "atk-s0519a0:278_6": "Migānaṃ tattha abhayassa dinnattā migadāyanti ca laddhanāme assame.",
  "atk-s0519a0:278_7": "Uttarati atikkamati,",
  "atk-s0519a0:278_8": "abhibhavatīti vā uttaraṃ,",
  "atk-s0519a0:278_9": "natthi etassa uttaranti anuttaraṃ.",
  "atk-s0519a0:278_10": "Anatisayaṃ appaṭibhāgaṃ vā.",
  "atk-s0519a0:278_11": "Kiñcāpi bhagavato dhammadesanā anekāsu devamanussaparisāsu anekasatakkhattuṃ tesaṃ ariyasaccappaṭivedhasampādanavasena pavattitā,",
  "atk-s0519a0:278_12": "tathāpi sabbapaṭhamaṃ aññāsikoṇḍaññappamukhāya aṭṭhārasaparimāṇāya brahmakoṭiyā catusaccappaṭivedhavibhāvanīyā dhammadesanā,",
  "atk-s0519a0:278_13": "tassā sātisayā dhammacakkasamaññāti “dhammacakkaṃ pavattita”nti vuttaṃ.",
  "atk-s0519a0:279_0": "Tattha satipaṭṭhānādidhammo eva pavattanaṭṭhena cakkanti dhammacakkaṃ,",
  "atk-s0519a0:279_1": "cakkanti vā āṇā.",
  "atk-s0519a0:279_2": "Dhammato anapetattā dhammañca taṃ cakkañcāti dhammacakkaṃ.",
  "atk-s0519a0:279_3": "Dhammena ñāyena cakkantipi dhammacakkaṃ. Yathāha –",
  "atk-s0519a0:279_4": "“dhammañca pavatteti cakkañcāti dhammacakkaṃ,",
  "atk-s0519a0:279_5": "cakkañca pavatteti dhammañcāti dhammacakkaṃ,",
  "atk-s0519a0:279_6": "dhammena pavattetīti dhammacakka”ntiādi.",
  "atk-s0519a0:279_7": "Appaṭivattiyanti dhammissarassa bhagavato sammāsambuddhabhāvato dhammacakkassa ca anuttarabhāvato appaṭisedhanīyaṃ.",
  "atk-s0519a0:279_8": "Kena pana appaṭivattiyanti āha “samaṇena vā”tiādi.",
  "atk-s0519a0:279_9": "Tattha samaṇenāti pabbajjaṃ upagatena.",
  "atk-s0519a0:279_10": "Brāhmaṇenāti jātibrāhmaṇena.",
  "atk-s0519a0:279_11": "Paramatthasamaṇabrāhmaṇānañhi paṭilomanacittaṃyeva natthi.",
  "atk-s0519a0:279_12": "Devenāti kāmāvacaradevena.",
  "atk-s0519a0:279_13": "Kenacīti yena kenaci avasiṭṭhapārisajjena.",
  "atk-s0519a0:279_14": "Ettāvatā aṭṭhannampi parisānaṃ anavasesapariyādānaṃ daṭṭhabbaṃ.",
  "atk-s0519a0:279_15": "Lokasminti sattaloke.",
  "atk-s0519a0:280_0": "Tatthāti tissaṃ catusaccadhammadesanāyaṃ.",
  "atk-s0519a0:280_1": "Aparimāṇā padā,",
  "atk-s0519a0:280_2": "aparimāṇā akkharāti uppaṭipāṭivacanaṃ yebhuyyena padasaṅgahitāni akkharānīti dassanatthaṃ.",
  "atk-s0519a0:280_3": "Padā akkharā byañjanāti liṅgavipallāso katoti daṭṭhabbaṃ.",
  "atk-s0519a0:280_4": "Atthassāti catusaccasaṅkhātassa atthassa.",
  "atk-s0519a0:280_5": "Saṅkāsanāti saṅkāsitabbākāro.",
  "atk-s0519a0:280_6": "Esa nayo sesesupi.",
  "atk-s0519a0:280_7": "Atthassāti ca sambandhe sāmivacanaṃ.",
  "atk-s0519a0:280_8": "Itipidanti itīti pakārattho, pi-",
  "atk-s0519a0:280_9": "saddo sampiṇḍanattho,",
  "atk-s0519a0:280_10": "imināpi imināpi pakārena idaṃ dukkhaṃ ariyasaccaṃ veditabbanti attho.",
  "atk-s0519a0:280_11": "Tena jātiādibhedena yathāvuttassa dukkhasaccassa anekabhedataṃ taṃdīpakānaṃ akkharapadādīnaṃ vuttappakāraṃ aparimāṇatañca samattheti.",
  "atk-s0519a0:281_0": "Ayaṃ dukkhasamudayoti ayaṃ kāmataṇhādibhedā taṇhāvaṭṭassa mūlabhūtā yathāvuttassa dukkhassa nibbattihetubhāvato dukkhasamudayo.",
  "atk-s0519a0:281_1": "Ayaṃ dukkhanirodhoti ayaṃ sabbasaṅkhatanissaṭā asaṅkhatadhātu yathāvuttassa dukkhassa anuppādanirodhapaccayattā dukkhanirodho.",
  "atk-s0519a0:281_2": "Ayaṃ dukkhanirodhagāminī paṭipadāti ayaṃ sammādiṭṭhiādiaṭṭhaṅgasamūho dukkhanirodhasaṅkhātaṃ nibbānaṃ",
  "atk-s0519a0:281_3": "gacchati ārammaṇavasena tadabhimukhībhūtattā paṭipadā ca hoti dukkhanirodhappattiyāti dukkhanirodhagāminī paṭipadā.",
  "atk-s0519a0:281_4": "Itipidanti padassa pana samudayasacce aṭṭhasatataṇhāvicaritehi,",
  "atk-s0519a0:281_5": "nirodhasacce madanimmadanādipariyāyehi,",
  "atk-s0519a0:281_6": "maggasacce sattattiṃsabodhipakkhiyadhammehi attho vibhajitvā veditabbo.",
  "atk-s0519a0:281_7": "Sesaṃ vuttanayameva.",
  "atk-s0519a0:282_0": "Evaṃ “dvādasa padāni sutta”nti gāthāya sakalassa sāsanassa channaṃ atthapadānaṃ channañca byañjanapadānaṃ vasena yā dvādasapadatā vuttā,",
  "atk-s0519a0:282_1": "tameva “dhammaṃ vo,",
  "atk-s0519a0:282_2": "bhikkhave,",
  "atk-s0519a0:282_3": "desessāmī”tiādinā desanāhārassa visayadassanavasena chachakkapariyāyaṃ ekadesena uddisitvā dhammacakkappavattanasuttena",
  "atk-s0519a0:282_4": "tadatthassa saṅgahitabhāvadassanamukhena sabbassāpi bhagavato vacanassa catusaccadesanābhāvaṃ tadatthassa",
  "atk-s0519a0:282_5": "ca catusaccabhāvaṃ vibhāvento “idaṃ dukkhanti me,",
  "atk-s0519a0:282_6": "bhikkhave,",
  "atk-s0519a0:282_7": "bārāṇasiya”ntiādinā saccavibhaṅgasuttaṃ uddesato dassetvā “tattha aparimāṇā padā”tiādinā byañjanatthapadāni",
  "atk-s0519a0:282_8": "vibhajanto dvādasapadabhāvaṃ dīpetvā idāni tesaṃ aññamaññavisayivisayabhāvena sambandhabhāvaṃ dassetuṃ",
  "atk-s0519a0:282_9": "“tattha bhagavā akkharehi saṅkāsetī”tiādi vuttaṃ.",
  "atk-s0519a0:283_0": "Tattha padāvayavaggahaṇamukhena padaggahaṇaṃ,",
  "atk-s0519a0:283_1": "gahite ca pade padatthāvabodho gahitapubbasaṅketassa hoti.",
  "atk-s0519a0:283_2": "Tattha ca padāvayavaggahaṇena viya padaggahaṇassa,",
  "atk-s0519a0:283_3": "padatthāvayavaggahaṇenāpi padatthaggahaṇassa visesādhānaṃ jāyatīti āha –",
  "atk-s0519a0:283_4": "“akkharehi saṅkāsetī”ti.",
  "atk-s0519a0:283_5": "Yasmā pana akkharehi saṃkhittena dīpiyamāno attho padapariyosāne vākyassa apariyositattā padeneva pakāsito dīpito hoti,",
  "atk-s0519a0:283_6": "tasmā “padehi pakāsetī”ti vuttaṃ.",
  "atk-s0519a0:283_7": "Vākyapariyosāne pana so attho vivarito vivaṭo kato hotīti vuttaṃ “byañjanehi vivaratī”ti.",
  "atk-s0519a0:283_8": "Yasmā ca pakārehi vākyabhede kate tadattho vibhatto nāma hoti,",
  "atk-s0519a0:283_9": "tasmā “ākārehi vibhajatī”ti vuttaṃ.",
  "atk-s0519a0:283_10": "Tathā vākyāvayavānaṃ paccekaṃ nibbacanavibhāge kate so attho pākaṭo hotīti vuttaṃ “niruttīhi uttānīkarotī”ti.",
  "atk-s0519a0:283_11": "Katanibbacanehi vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca kataṃ hotīti āha –",
  "atk-s0519a0:283_12": "“niddesehi paññapetī”ti.",
  "atk-s0519a0:283_13": "Ettha ca akkharehi eva saṅkāsetīti avadhāraṇaṃ akatvā akkharehi saṅkāsetiyevāti evaṃ avadhāraṇaṃ daṭṭhabbaṃ.",
  "atk-s0519a0:283_14": "Evañhi sati atthapadānaṃ nānāvākyavisayatāpi siddhā hoti.",
  "atk-s0519a0:283_15": "Tena ekānusandhike sutte chaḷeva atthapadāni,",
  "atk-s0519a0:283_16": "nānānusandhike pana anusandhimhi anusandhimhi cha cha atthapadāni niddhāretabbāni.",
  "atk-s0519a0:284_0": "“Akkharehi ca padehi ca ugghaṭetī”tiādinā byañjanapadānaṃ kiccasādhanaṃ dasseti.",
  "atk-s0519a0:284_1": "Veneyyattayavinayameva hi tesaṃ byāpāro.",
  "atk-s0519a0:284_2": "Aṭṭhānabhāvato pana saccappaṭivedhassa padaparamo na idha vutto.",
  "atk-s0519a0:284_3": "Neyyaggahaṇeneva vā tassāpi idha gahaṇaṃ sekkhaggahaṇena viya kalyāṇaputhujjanassāti daṭṭhabbaṃ.",
  "atk-s0519a0:284_4": "Akkharehītiādīsu karaṇasādhane karaṇavacanaṃ,",
  "atk-s0519a0:284_5": "na hetumhi.",
  "atk-s0519a0:284_6": "Akkharādīni hi ugghaṭanādiatthāni,",
  "atk-s0519a0:284_7": "na ugghaṭanādiakkharādiatthaṃ.",
  "atk-s0519a0:284_8": "Yadatthā ca kiriyā so hetu,",
  "atk-s0519a0:284_9": "yathā “annenavasatī”ti.",
  "atk-s0519a0:284_10": "Ugghaṭetīti sotāvadhānaṃ katvā samāhitacittānaṃ veneyyānaṃ saṅkāsanavasena akkharehi visesaṃ ādahanto yathā padapariyosāne āsayappaṭibodho hoti,",
  "atk-s0519a0:284_11": "tathā yathādhippetaṃ atthaṃ saṅkhepena katheti uddisatīti attho.",
  "atk-s0519a0:284_12": "Vipañcayatīti yathāuddiṭṭhaṃ atthaṃ niddisati.",
  "atk-s0519a0:284_13": "Vitthāretīti vitthāraṃ karoti,",
  "atk-s0519a0:284_14": "vitthāraṃ katvā ācikkhati vā,",
  "atk-s0519a0:284_15": "paṭiniddisatīti attho.",
  "atk-s0519a0:284_16": "Yasmā cettha ugghaṭetīti uddisanaṃ adhippetaṃ.",
  "atk-s0519a0:284_17": "Uddeso ca desanāya ādi,",
  "atk-s0519a0:284_18": "tasmā vuttaṃ –",
  "atk-s0519a0:284_19": "“ugghaṭanā ādī”ti.",
  "atk-s0519a0:284_20": "Tathā vipañcanaṃ niddisanaṃ,",
  "atk-s0519a0:284_21": "vittharaṇaṃ paṭiniddisanaṃ,",
  "atk-s0519a0:284_22": "niddesapaṭiniddesā ca desanāya majjhapariyosānāti.",
  "atk-s0519a0:284_23": "Tena vuttaṃ –",
  "atk-s0519a0:284_24": "“vipañcanā majjhe,",
  "atk-s0519a0:284_25": "vitthāraṇā pariyosāna”nti.",
  "atk-s0519a0:285_0": "Evaṃ “akkharehi saṅkāsetī”tiādinā channaṃ byañjanapadānaṃ byāpāraṃ dassetvā idāni atthapadānaṃ byāpāraṃ dassetuṃ “soyaṃ dhammavinayo”tiādi vuttaṃ.",
  "atk-s0519a0:285_1": "Tattha sīlādidhammo eva pariyattiatthabhūto veneyyavinayanato dhammavinayo.",
  "atk-s0519a0:285_2": "Ugghaṭīyantoti uddisiyamāno.",
  "atk-s0519a0:285_3": "Tenāti ugghaṭitaññūvinayanena.",
  "atk-s0519a0:285_4": "Vipañcīyantoti niddisiyamāno.",
  "atk-s0519a0:285_5": "Vitthārīyantoti paṭiniddisiyamāno.",
  "atk-s0519a0:286_0": "10.",
  "atk-s0519a0:286_1": "Ettāvatā “dhammaṃ vo,",
  "atk-s0519a0:286_2": "bhikkhave,",
  "atk-s0519a0:286_3": "desessāmī”ti uddiṭṭhāya pāḷiyā tividhakalyāṇataṃ dassetvā idāni atthabyañjanasampattiṃ dassetuṃ “cha padāni attho”tiādi vuttaṃ.",
  "atk-s0519a0:286_4": "Taṃ suviññeyyaṃ.",
  "atk-s0519a0:286_5": "“Tenāha bhagavā”tiādinā desanāhārassa visayabhāvena uddiṭṭhaṃ pāḷiṃ nigamanavasena dasseti.",
  "atk-s0519a0:286_6": "Lokuttarantiādi “kevalaparipuṇṇaṃ parisuddha”nti padānaṃ atthavivaraṇaṃ.",
  "atk-s0519a0:286_7": "Tattha upaṭṭhitaṃ sabbavisesānanti sabbesaṃ uttarimanussadhammasaṅkhātānaṃ visesānaṃ adhisīlasikkhādivisesānaṃ vā upatiṭṭhanaṭṭhānaṃ.",
  "atk-s0519a0:286_8": "“Idaṃ nesaṃ padakkanta”ntiādīnaṃ viya etassa saddasiddhi veditabbā.",
  "atk-s0519a0:286_9": "“Idaṃ vuccati tathāgatapadaṃ itipī”tiādīsu idaṃ sikkhattayasaṅgahaṃ sāsanabrahmacariyaṃ tathāgatagandhahatthino",
  "atk-s0519a0:286_10": "paṭipattidesanāgamanehi kilesagahanaṃ ottharitvā gatamaggotipi.",
  "atk-s0519a0:286_11": "Tena gocarabhāvanāsevanāhi nisevitaṃ bhajitantipi.",
  "atk-s0519a0:286_12": "Tassa mahāvajirañāṇasabbaññutaññāṇadantehi ārañjitaṃ tebhūmakadhammānaṃ ārañjanaṭṭhānantipi vuccatīti attho.",
  "atk-s0519a0:286_13": "Ato cetanti yato tathāgatapadādibhāvena vuccati,",
  "atk-s0519a0:286_14": "ato aneneva kāraṇena brahmuno sabbasattuttamassa bhagavato,",
  "atk-s0519a0:286_15": "brahmaṃ vā sabbaseṭṭhaṃ cariyanti paññāyati yāvadeva manussehi suppakāsitattā yathāvuttappakārehi ñāyati.",
  "atk-s0519a0:286_16": "Tenāha bhagavāti yathāvuttatthaṃ pāḷiṃ nigamanavasena dasseti.",
  "atk-s0519a0:287_0": "Anupādāparinibbānatthatāya bhagavato desanāya yāvadeva ariyamaggasampāpanattho desanāhāroti dassetuṃ",
  "atk-s0519a0:287_1": "“kesaṃ ayaṃ dhammadesanā”ti pucchitvā “yogīna”nti āha.",
  "atk-s0519a0:287_2": "Catusaccakammaṭṭhānabhāvanāya yuttappayuttāti yogino.",
  "atk-s0519a0:287_3": "Te hi imaṃ desanāhāraṃ payojentīti.",
  "atk-s0519a0:287_4": "Idaṃ vacanaṃ desanāhāravibhaṅgassa yathānusandhinā sammā ṭhapitabhāvaṃ dassetuṃ pakaraṇaṃ saṅgāyantehi ṭhapitanti daṭṭhabbaṃ.",
  "atk-s0519a0:287_5": "Tathā hi vuttaṃ “tenāha āyasmā mahākaccāyano”ti.",
  "atk-s0519a0:287_6": "Niyuttoti pāḷito assādādipadatthe niddhāretvā yojitoti attho.",
  "atk-s0519a0:288_0": "Desanāhāravibhaṅgavaṇṇanā niṭṭhitā.",
  "atk-s0519a0:289_0": "2. Vicayahāravibhaṅgavaṇṇanā",
  "atk-s0519a0:290_0": "11.",
  "atk-s0519a0:290_1": "Tattha katamo vicayo hārotiādi vicayahāravibhaṅgo.",
  "atk-s0519a0:290_2": "Tatthāyaṃ apubbapadavaṇṇanā –",
  "atk-s0519a0:290_3": "kiṃ vicinatīti ettha “vicinatī”ti etena vicayasaddassa kattuniddesataṃ dasseti.",
  "atk-s0519a0:290_4": "Kinti panatthassa hārassa visayo pucchitoti taṃ tassa visayaṃ dassetuṃ “padaṃ vicinatī”tiādi vuttaṃ.",
  "atk-s0519a0:290_5": "Tattha padaṃ vicinatīti ādito paṭṭhāya yāva nigamanā suttassa sabbaṃ padaṃ vicinati.",
  "atk-s0519a0:290_6": "Ayañca vicayo duvidho saddato atthato ca.",
  "atk-s0519a0:290_7": "Tesu “idaṃ nāmapadaṃ,",
  "atk-s0519a0:290_8": "idaṃ ākhyātapadaṃ,",
  "atk-s0519a0:290_9": "idaṃ upasaggapadaṃ,",
  "atk-s0519a0:290_10": "idaṃ nipātapadaṃ,",
  "atk-s0519a0:290_11": "idaṃ itthiliṅgaṃ,",
  "atk-s0519a0:290_12": "idaṃ purisaliṅgaṃ,",
  "atk-s0519a0:290_13": "idaṃ napuṃsakaliṅgaṃ,",
  "atk-s0519a0:290_14": "idaṃ atītakālaṃ,",
  "atk-s0519a0:290_15": "idaṃ anāgatakālaṃ,",
  "atk-s0519a0:290_16": "idaṃ vattamānakālaṃ,",
  "atk-s0519a0:290_17": "idaṃ kattusādhanaṃ,",
  "atk-s0519a0:290_18": "idaṃ karaṇasādhanaṃ,",
  "atk-s0519a0:290_19": "idaṃ kammasādhanaṃ,",
  "atk-s0519a0:290_20": "idaṃ adhikaraṇasādhanaṃ,",
  "atk-s0519a0:290_21": "idaṃ paccattavacanaṃ,",
  "atk-s0519a0:290_22": "idaṃ upayogavacanaṃ,",
  "atk-s0519a0:290_23": "yāva idaṃ bhummavacanaṃ,",
  "atk-s0519a0:290_24": "idaṃ ekavacanaṃ,",
  "atk-s0519a0:290_25": "idaṃ anekavacana”nti evamādivibhāgavacanaṃ,",
  "atk-s0519a0:290_26": "ayaṃ saddato padavicayo.",
  "atk-s0519a0:290_27": "So panāyaṃ padavicayo aviparītasabhāvaniruttisallakkhaṇeneva sampajjatīti daṭṭhabbaṃ.",
  "atk-s0519a0:290_28": "Atthato pana vicayo tena tena padena vattabbaatthasaṃvaṇṇanā.",
  "atk-s0519a0:290_29": "Sace pana padaṃ pucchādivasena pavattaṃ,",
  "atk-s0519a0:290_30": "tassa tadatthassa ca pucchādibhāvo vicetabboti imamatthaṃ dassento “pañhaṃ vicinatī”tiādimāha.",
  "atk-s0519a0:291_0": "Yasmā ca sabbo desanāhāro vicayahārassa visayo suttassa vicayoti katvā,",
  "atk-s0519a0:291_1": "tasmā vuttaṃ –",
  "atk-s0519a0:291_2": "“assādaṃ vicinatī”tiādi.",
  "atk-s0519a0:291_3": "Yasmā pana anugītīti ettha anurūpā gīti anugītīti ayampi attho icchito,",
  "atk-s0519a0:291_4": "tasmā viciyamānassa suttapadassa anurūpato suttantarapadānipi atthuddhāravasena vā paduddhāravasena vā",
  "atk-s0519a0:291_5": "ānetvā vicetabbānīti dassento “sabbe nava suttante vicinatī”ti āha.",
  "atk-s0519a0:291_6": "Nava suttanteti suttageyyādike nava sutte,",
  "atk-s0519a0:291_7": "yathāsambhavatoti adhippāyo.",
  "atk-s0519a0:291_8": "Ayaṃ vicayahārassa padatthaniddeso.",
  "atk-s0519a0:292_0": "Evaṃ niddesavāre vicayahāro saṅkhepato niddiṭṭhoti taṃ vibhāgena niddisitvā paṭiniddesavasena vibhajanto",
  "atk-s0519a0:292_1": "yasmā padavicayo suttassa anupadaṃ pavattetabbatāya atibhāriko na sukaro cāti taṃ anāmasitvā pañhavissajjanavicaye",
  "atk-s0519a0:292_2": "tāva dassento “yathā kiṃ bhave”tiādimāha.",
  "atk-s0519a0:292_3": "Tattha yathā kiṃ bhaveti yena pakārena so vicayo pavattetabbo,",
  "atk-s0519a0:292_4": "taṃ pakārajātaṃ kiṃ bhave,",
  "atk-s0519a0:292_5": "kīdisaṃ bhaveyyāti attho.",
  "atk-s0519a0:292_6": "“Yathā kiṃ bhaveyyā”tipi pāṭho.",
  "atk-s0519a0:292_7": "Puna yathāti nipātamattaṃ.",
  "atk-s0519a0:292_8": "Āyasmāti piyavacanaṃ ajitoti bāvarībrāhmaṇassa paricārakabhūtānaṃ soḷasannaṃ aññataro.",
  "atk-s0519a0:292_9": "Pārāyaneti pāraṃ vuccati nibbānaṃ,",
  "atk-s0519a0:292_10": "tassa adhigamūpāyadesanattā kiñcāpi sabbaṃ bhagavato vacanaṃ “pārāyana”nti vattabbataṃ arahati,",
  "atk-s0519a0:292_11": "saṅgītikārehi pana vatthugāthānugītigāthādīhi saddhiṃ ajitasuttādīnaṃ soḷasannaṃ suttānaṃ idaṃ nāmaṃ",
  "atk-s0519a0:292_12": "katanti tesaññeva pārāyanasamaññāti āha “pārāyane”ti.",
  "atk-s0519a0:292_13": "Keci “pārāyaniko”ti paṭhanti.",
  "atk-s0519a0:292_14": "Te kira tāpasapabbajjūpagamanato pubbe pārāyanaṃ adhīyantā vicariṃsu.",
  "atk-s0519a0:292_15": "Tasmā ayampi pārāyanaṃ vattetīti pārāyanikoti vutto.",
  "atk-s0519a0:292_16": "Pucchatīti kasmā vuttaṃ,",
  "atk-s0519a0:292_17": "nanu pucchānibbattattā atītāti?",
  "atk-s0519a0:292_18": "Saccametaṃ,",
  "atk-s0519a0:292_19": "pucchanākāraṃ pana buddhiyaṃ viparivattamānaṃ katvā evamāha.",
  "atk-s0519a0:293_0": "Pucchā ca nāmesā adiṭṭhajotanāpucchā diṭṭhasaṃsandanā vimaticchedanā anumatipucchā kathetukamyatāpucchā",
  "atk-s0519a0:293_1": "ekaṃsabyākaraṇīyā vibhajjabyākaraṇīyā paṭipucchābyākaraṇīyā ṭhapanīyā dhammādhiṭṭhānā sattādhiṭṭhānāti",
  "atk-s0519a0:293_2": "anekavidhā.",
  "atk-s0519a0:293_3": "Tasmā “kimayaṃ pucchā adiṭṭhajotanā”tiādinā yathāsambhavaṃ pucchā vicetabbā.",
  "atk-s0519a0:293_4": "Yathā cettha pucchāvibhāgo,",
  "atk-s0519a0:293_5": "evaṃ vissajjanavibhāgopi vissajjanavicaye yathāsambhavaṃ vattabbo.",
  "atk-s0519a0:293_6": "Pucchāsabhāgena hi vissajjananti.",
  "atk-s0519a0:293_7": "Idha pana vimaticchedanaṃ sattādhiṭṭhānaṃ pucchaṃ udāharitvā tattha vicayanākāraṃ dassetuṃ “kenassu nivuto loko”tiādimāha.",
  "atk-s0519a0:294_0": "Tattha kenāti kattari karaṇavacanaṃ.",
  "atk-s0519a0:294_1": "Sūti nipātamattaṃ,",
  "atk-s0519a0:294_2": "sūti vā saṃsaye nipāto,",
  "atk-s0519a0:294_3": "tenassa pañhassa vimaticchedanapucchābhāvaṃ dasseti.",
  "atk-s0519a0:294_4": "Nivutoti paṭicchādito.",
  "atk-s0519a0:294_5": "Lokoti sattaloko.",
  "atk-s0519a0:294_6": "Iccāyasmā ajitoti saṅgītikārakavacanaṃ.",
  "atk-s0519a0:294_7": "Nappakāsatīti na paññāyati.",
  "atk-s0519a0:294_8": "Kissābhilepanaṃ brūsīti kiṃ assa lokassa abhilepanaṃ vadasi.",
  "atk-s0519a0:294_9": "“Kiṃ svābhilepana”ntipi pāṭho,",
  "atk-s0519a0:294_10": "tassa kiṃ su abhilepananti padavibhāgo.",
  "atk-s0519a0:295_0": "Padānīti pajjati etehi atthoti padāni, vākyāni.",
  "atk-s0519a0:295_1": "Pucchitānīti pucchābhāvena vuttānīti attho.",
  "atk-s0519a0:295_2": "Eko pañhoti yadipi cattāri padāni pucchanavasena vuttāni,",
  "atk-s0519a0:295_3": "ñātuṃ icchito pana attho eko evāti “eko pañho”ti vuttaṃ.",
  "atk-s0519a0:295_4": "Tattha kāraṇamāha “ekavatthupariggahā”ti.",
  "atk-s0519a0:295_5": "Idaṃ vuttaṃ hoti –",
  "atk-s0519a0:295_6": "kiñcāpi nivāraṇaappakāsanaabhilepanamahābhayasaṅkhātā pucchāya gahitā cattāro ete atthā,",
  "atk-s0519a0:295_7": "te panekaṃ lokaṃ patiguṇabhūtā,",
  "atk-s0519a0:295_8": "loko padhānabhāvena gahitoti tabbasena ekovāyaṃ pañhoti.",
  "atk-s0519a0:295_9": "Tenevāha “lokādhiṭṭhāna”ntiādi.",
  "atk-s0519a0:295_10": "Ko pana so lokoti?",
  "atk-s0519a0:295_11": "Āha “loko tividho”tiādi.",
  "atk-s0519a0:296_0": "Tattha rāgādikilesabahulatāya kāmāvacarasattā kilesaloko.",
  "atk-s0519a0:296_1": "Jhānābhiññāparibuddhiyā rūpāvacarasattā bhavaloko.",
  "atk-s0519a0:296_2": "Āneñjasamādhibahulatāya visadindriyattā arūpāvacarasattā indriyaloko.",
  "atk-s0519a0:296_3": "Atha vā kilissanaṃ kileso,",
  "atk-s0519a0:296_4": "vipākadukkhanti attho.",
  "atk-s0519a0:296_5": "Tasmā dukkhabahulatāya apāyesu sattā kilesaloko.",
  "atk-s0519a0:296_6": "Tadaññe sattā sampattibhavabhāvato bhavaloko.",
  "atk-s0519a0:296_7": "Tattha ye vimuttiparipācakehi indriyehi samannāgatā sattā,",
  "atk-s0519a0:296_8": "so indriyalokoti veditabbaṃ.",
  "atk-s0519a0:296_9": "Pariyāpannadhammavasena lokasamaññāti ariyapuggalā idha na saṅgayhanti.",
  "atk-s0519a0:297_0": "Avijjāya nivuto lokoti caturaṅgasamannāgatena andhakārena viya rathaghaṭādidhammasabhāvappaṭicchādanalakkhaṇāya avijjāya nivuto paṭicchādito loko.",
  "atk-s0519a0:297_1": "Vivicchāti vicikicchāhetu.",
  "atk-s0519a0:297_2": "“Vivicchā macchariya”nti saṅgahe vuttaṃ.",
  "atk-s0519a0:297_3": "Pamādāti pamādahetu.",
  "atk-s0519a0:297_4": "Jappābhilepananti jappā taṇhā assa lokassa makkaṭālepo viya makkaṭassa abhilepanaṃ silesoti brūmi.",
  "atk-s0519a0:297_5": "Dukkhanti jātiādikaṃ vaṭṭadukkhanti ayaṃ padattho.",
  "atk-s0519a0:297_6": "Sesaṃ pāḷiyā eva viññāyati.",
  "atk-s0519a0:297_7": "Imāni cattāri padāni pucchāgāthāyaṃ vuttāni “imehī”ti vissajjanagāthāyaṃ vuttehi imehi catūhi padehi vissajjitāni.",
  "atk-s0519a0:297_8": "Kathanti āha “paṭhama”ntiādiṃ.",
  "atk-s0519a0:297_9": "Tena yathākkamaṃ pucchāvissajjanāni veditabbānīti dasseti.",
  "atk-s0519a0:298_0": "Idāni taṃ yathākkamaṃ pucchaṃ vissajjanañca sarūpato dassetuṃ gāthāya ca atthaṃ vivarituṃ “kenassū”tiādi vuttaṃ.",
  "atk-s0519a0:298_1": "Tattha “nīvaraṇehī”ti padena vuttamevatthaṃ pākaṭaṃ katvā dassetuṃ “avijjānīvaraṇā hi sabbe sattā”tiādi vuttaṃ.",
  "atk-s0519a0:298_2": "Ettha ca “yathāhā”tiādinā suttantaradassanena imasmiṃ pañhavissajjanavicaye anugītivicayaṃ dassetīti daṭṭhabbaṃ.",
  "atk-s0519a0:298_3": "Tattha pariyāyatoti kāraṇato.",
  "atk-s0519a0:298_4": "Nīvaraṇasaṅkhātānaṃ kāmacchandādīnampi kāraṇabhāvato paṭicchādanabhāvato ca ekaṃyeva nīvaraṇaṃ vadāmi,",
  "atk-s0519a0:298_5": "na pana aññesaṃ nīvaraṇasabhāvānaṃ abhāvāti attho.",
  "atk-s0519a0:298_6": "Yathā ca avijjāya sati nīvaraṇānaṃ bhāvo,",
  "atk-s0519a0:298_7": "evaṃ avijjāya asati na santi nīvaraṇānīti dassetuṃ “sabbaso”tiādi vuttaṃ.",
  "atk-s0519a0:299_0": "Tenāti “avijjāya nivuto loko”ti padena.",
  "atk-s0519a0:299_1": "Paṭhamassa padassāti “kenassu nivuto loko”ti padassa.",
  "atk-s0519a0:299_2": "Yuttāti yojitā,",
  "atk-s0519a0:299_3": "anurūpāti vā attho.",
  "atk-s0519a0:299_4": "Etena pucchānurūpatā vissajjanassa dassitāti pubbāparavicayo vuttoti veditabbaṃ.",
  "atk-s0519a0:299_5": "“Yo puggalo nīvaraṇehi nivuto”tiādinā vivicchāpamādānaṃ avijjāya paccayabhāvaṃ dasseti.",
  "atk-s0519a0:299_6": "Nivuto eva hi nappakāsati.",
  "atk-s0519a0:299_7": "Vivicchāti vicikicchā.",
  "atk-s0519a0:299_8": "Tenevāha –",
  "atk-s0519a0:299_9": "“vivicchā nāma vuccati vicikicchā”ti.",
  "atk-s0519a0:299_10": "Tatrāyaṃ padasiddhi –",
  "atk-s0519a0:299_11": "yathā micchādiṭṭhisammādiṭṭhiyo “niccaṃ anicca”ntiādinā ekaṃsaggāhabhāvena pavattanti,",
  "atk-s0519a0:299_12": "na evamayaṃ.",
  "atk-s0519a0:299_13": "Ayaṃ pana anekaṃsaggāhabhāvato “niccaṃ nu kho aniccaṃ nu kho”tiādinā vividhaṃ viruddhaṃ vā icchati esatīti vivicchāti.",
  "atk-s0519a0:299_14": "“So vicikicchanto”tiādinā appakāsanassa vivicchāpamādānaṃ kāraṇabhāvaṃ vivarati.",
  "atk-s0519a0:299_15": "Sukke dhamme na uppādiyatīti na samādāya vattati.",
  "atk-s0519a0:299_16": "Nappakāsantīti te attano santāne anuppādiyamānā kusalā dhammā taṃ puggalaṃ pakāsaṃ loke abhiññātaṃ na karontīti attho.",
  "atk-s0519a0:299_17": "Abhilimpatīti makkaṭālepo viya makkaṭaṃ dārusilādīsu purisaṃ rūpādivisaye allīyāpetīti attho.",
  "atk-s0519a0:299_18": "Āsattibahulassāti āsaṅgabahulassa.",
  "atk-s0519a0:299_19": "Evaṃ abhijappāti karitvāti evaṃ pariyuṭṭhānaṭṭhāyinīti iminā kāraṇena.",
  "atk-s0519a0:299_20": "Tatthāti tāya taṇhāya.",
  "atk-s0519a0:299_21": "Loko abhilitto silesena makkhito viya hotīti attho.",
  "atk-s0519a0:300_0": "Bhāyati etasmāti bhayaṃ.",
  "atk-s0519a0:300_1": "Mahantaṃ bhayaṃ mahabbhayaṃ.",
  "atk-s0519a0:300_2": "Tenevāha –",
  "atk-s0519a0:300_3": "“dukkhamassa mahabbhaya”nti.",
  "atk-s0519a0:300_4": "Dukkhaṃ domanassanti dukkhameva vibhattanti sabbaṃ dukkhaṃ vibhajitvā dassetuṃ “tisso dukkhatā”tiādi vuttaṃ.",
  "atk-s0519a0:300_5": "Odhasoti kadāci attūpakkamamūlāya kadāci parūpakkamamūlāyātiādinā vibhāgena dukkhadukkhatāya muccanakā visesena rūpāvacarā.",
  "atk-s0519a0:300_6": "Tathāti odhaso kadāci karahacīti evaṃ ākaḍḍhati.",
  "atk-s0519a0:300_7": "Vipariṇāmadukkhatāya muccanakā upekkhāsamāpattibahulā visesena arūpāvacarasattā.",
  "atk-s0519a0:300_8": "Appābādhāti padaṃ dukkhadukkhatāya muccanassa kāraṇavacanaṃ.",
  "atk-s0519a0:300_9": "Dīghāyukāti vipariṇāmadukkhatāya.",
  "atk-s0519a0:300_10": "Arūpadevā hi loke visesato dīghāyukāti.",
  "atk-s0519a0:300_11": "Idañca muccanamaccantikaṃ.",
  "atk-s0519a0:300_12": "Yasmā ca dukkhā vedanāpi saṅkhatattā aniccatādisaṅkhāradukkhasabhāvā eva,",
  "atk-s0519a0:300_13": "tasmā yato muccanamaccantikaṃ,",
  "atk-s0519a0:300_14": "taṃ anavasesapariyādānavasena saṅgaṇhitvā dassetuṃ “saṅkhāradukkhatāya panā”tiādimāha.",
  "atk-s0519a0:301_0": "Tattha upādiyatīti upādi,",
  "atk-s0519a0:301_1": "vipākakkhandhā kaṭattā ca rūpaṃ.",
  "atk-s0519a0:301_2": "Upādissa sesaṃ upādisesaṃ,",
  "atk-s0519a0:301_3": "taṃ natthi etissāti anupādisesā,",
  "atk-s0519a0:301_4": "nibbānadhātu,",
  "atk-s0519a0:301_5": "tāya anupādisesāya nibbānadhātuyā,",
  "atk-s0519a0:301_6": "itthambhūtalakkhaṇe cāyaṃ karaṇaniddeso.",
  "atk-s0519a0:301_7": "Nibbānadhātūti ca nibbāyanamattaṃ.",
  "atk-s0519a0:301_8": "Tasmāti yasmā sakalalokabyāpinī sabbasaṅgāhinī ca saṅkhāradukkhatā, tasmā.",
  "atk-s0519a0:301_9": "Lokassāti sambandhe sāmivacanaṃ.",
  "atk-s0519a0:301_10": "Tena “dukkhamassā”ti padassa atthaṃ dasseti.",
  "atk-s0519a0:301_11": "Evamettha lokassa nīvaraṇādīni ajānantena,",
  "atk-s0519a0:301_12": "samayantaraparicayena vā tattha saṃsayapakkhandena ekaṃseneva byākātabbattā sattādhiṭṭhānā pucchā katā,",
  "atk-s0519a0:301_13": "sā ca ajānanassa,",
  "atk-s0519a0:301_14": "saṃsayassa vā nīvaraṇādivisayatāya catubbidhā.",
  "atk-s0519a0:301_15": "Pāḷiyaṃ pana nīvaraṇādīnaṃ loko ādhārabhāvena gāthāyaṃ vuttoti eko pañhoti dassitanti.",
  "atk-s0519a0:301_16": "Ayamettha pucchāvicayo.",
  "atk-s0519a0:301_17": "Vissajjanavicayopi adiṭṭhajotinī vissajjanā vimaticchedinī cātiādinā pucchāvicaye vuttanayānusārena veditabbo.",
  "atk-s0519a0:302_0": "Evaṃ ekādhāraṃ pucchaṃ dassetvā idāni anekādhāraṃ dassetuṃ “savanti sabbadhī”tiādi vuttaṃ.",
  "atk-s0519a0:302_1": "Tattha savantīti sandanti.",
  "atk-s0519a0:302_2": "Sabbadhīti sabbesu rūpādīsu āyatanesu.",
  "atk-s0519a0:302_3": "Sotāti taṇhādisotā.",
  "atk-s0519a0:302_4": "Kiṃ nivāraṇanti tesaṃ kiṃ āvaraṇaṃ kā rakkhā.",
  "atk-s0519a0:302_5": "Saṃvaraṃ brūhīti taṃ nesaṃ nīvaraṇasaṅkhātaṃ saṃvaraṃ kathehi.",
  "atk-s0519a0:302_6": "Kena sotā pidhīyareti kena dhammena taṇhādisotā pidhiyyanti pacchijjantīti ayamettha padattho.",
  "atk-s0519a0:302_7": "Sesaṃ pāḷivaseneva āvi bhavissati.",
  "atk-s0519a0:303_0": "Te dve pañhāti yadipi imissā gāthāya pucchāvasena pavattāya cattāri padāni cattāri vākyāni.",
  "atk-s0519a0:303_1": "Ñātuṃ icchitassa pana atthassa duvidhattā te dve pañhā.",
  "atk-s0519a0:303_2": "Kasmāti ce?",
  "atk-s0519a0:303_3": "“Imehi bahvādhivacanena pucchitā”ti āha.",
  "atk-s0519a0:303_4": "Tatthāyaṃ saṅkhepattho –",
  "atk-s0519a0:303_5": "ime etāya gāthāya gahitā atthā yasmā bahūni adhikicca pavattavacanena pucchitā,",
  "atk-s0519a0:303_6": "tasmā te dve pañhāti.",
  "atk-s0519a0:303_7": "Ekato upari bahūti hi sāsanavohāro,",
  "atk-s0519a0:303_8": "tameva pucchāya duvidhatthavisayataṃ vivarituṃ “eva”ntiādi vuttaṃ.",
  "atk-s0519a0:303_9": "Tassattho –",
  "atk-s0519a0:303_10": "yāhi ñātibyasanādisaṅkhātāhi pāṇavadhādīhi eva vā duggatihetubhūtāhi āpadāhi samaṃ saha,",
  "atk-s0519a0:303_11": "sabbathā vā ayaṃ loko āpanno ajjhotthaṭo.",
  "atk-s0519a0:303_12": "Taṃnimittehi dasahi kilesavatthūhi saṃkiliṭṭho ca,",
  "atk-s0519a0:303_13": "tassa taṃ āpannākāraṃ saṃkiliṭṭhākārañca buddhiyaṃ katvā āha –",
  "atk-s0519a0:303_14": "“evaṃ samāpannassa evaṃ saṃkiliṭṭhassā”ti.",
  "atk-s0519a0:303_15": "Vodāyati sujjhati etenāti vodānaṃ,",
  "atk-s0519a0:303_16": "samathavipassanā.",
  "atk-s0519a0:303_17": "Vuṭṭhāti etena nimittato pavattato cāti vuṭṭhānaṃ,",
  "atk-s0519a0:303_18": "ariyamaggo.",
  "atk-s0519a0:304_0": "Asamāhitassāti nānārammaṇesu vikkhittacittassa.",
  "atk-s0519a0:304_1": "Savantīti pavattanti.",
  "atk-s0519a0:304_2": "Abhijjhātiādi asamādhānahetudassanaṃ.",
  "atk-s0519a0:304_3": "Tenevāha –",
  "atk-s0519a0:304_4": "“evaṃ asamāhitassā”ti.",
  "atk-s0519a0:304_5": "“Yathāha bhagavā”tiādinā idhāpi anugītivicayaṃ dasseti.",
  "atk-s0519a0:304_6": "Sotānaṃ savanaṃ yebhuyyena anurodhavasenevāti āha –",
  "atk-s0519a0:304_7": "“savati manāpikesu rūpesū”ti.",
  "atk-s0519a0:304_8": "Ettha ca cakkhādayo sotānaṃ dvārabhāvena pavattamānā upacāravasena sayaṃ savantā viya vuttā.",
  "atk-s0519a0:304_9": "Itīti evaṃ.",
  "atk-s0519a0:304_10": "Sabbāti sabbasmā.",
  "atk-s0519a0:304_11": "Sabbathāti sabbappakārena.",
  "atk-s0519a0:304_12": "Idaṃ vodānanti idaṃ “pariyuṭṭhānavighāta”nti vuttaṃ pariyuṭṭhānappahānaṃ vodānaṃ.",
  "atk-s0519a0:305_0": "Vissajjanagāthāya sati tesaṃ nivāraṇanti vipassanāsampayuttā sati kusalākusalānaṃ dhammānaṃ gatiyo samanvesamānā tesaṃ sotānaṃ nivāraṇanti.",
  "atk-s0519a0:305_1": "Sotānaṃ saṃvaraṃ brūmīti tameva satiṃ sotānaṃ saṃvaraṃ brūmi.",
  "atk-s0519a0:305_2": "Paññāyete pidhīyareti rūpādīsu aniccatādipaṭivedhasādhikāya maggapaññāya ete sotā sabbaso pidhiyyanti,",
  "atk-s0519a0:305_3": "uppajjituṃ appadānavasena samucchijjantīti attho.",
  "atk-s0519a0:306_0": "Nāviñchatīti abhijjhādippavattidvārabhāvena cittasantānaṃ,",
  "atk-s0519a0:306_1": "puggalaṃ vā nākaḍḍhati.",
  "atk-s0519a0:306_2": "Anusayappahānaṃ idha pidhānaṃ adhippetanti āha –",
  "atk-s0519a0:306_3": "“paññāya anusayā pahīyantī”ti.",
  "atk-s0519a0:306_4": "Yasmā anusayanimittaṃ pariyuṭṭhānaṃ anusayābhāve na hotīti āha “anusayesū”tiādi.",
  "atk-s0519a0:306_5": "Idāni tamevatthaṃ upamāya vibhāvento “taṃ yathā khandhavantassā”tiādimāha.",
  "atk-s0519a0:306_6": "Etthāpi sotānaṃ nivāraṇasaṅkhātaṃ saṃvaraṃ pidhānañca ajānantena tattha vā saṃsayitena ekaṃsikattā dhammādhiṭṭhānā",
  "atk-s0519a0:306_7": "pucchā katāti idha pucchāvicayo vuttanayeneva vissajjanavicayo ca veditabbo.",
  "atk-s0519a0:307_0": "Ettha ca yena adhippāyena “kenassu nivuto loko”ti gāthāya satipi nivāraṇādīnaṃ catunnaṃ pucchitabbabhāve eko pañhoti vuttaṃ.",
  "atk-s0519a0:307_1": "Tena tāva sotānaṃyeva saṃvaro pidhānañca pucchitanti sote ekatthavasena gahetvā pucchāya ekādhiṭṭhānabhāvato eko pañhoti vattabbaṃ siyā.",
  "atk-s0519a0:307_2": "Sotānaṃ vā bahubhāvato bahūti yattakā sotā,",
  "atk-s0519a0:307_3": "tattakā pañhāti.",
  "atk-s0519a0:307_4": "Yena pana adhippāyena “savanti sabbadhi sotā”ti gāthāyaṃ sote anāmasitvā saṃvarapidhānānaṃ vasena “dve pañhā”ti vuttaṃ.",
  "atk-s0519a0:307_5": "Tena paṭhamagāthāyaṃ satipi nivāraṇādīnaṃ lokādhārabhāve lokaṃ anāmasitvā nivāraṇādīnaṃ vibhāgena cattāro",
  "atk-s0519a0:307_6": "pañhātipi vattabbanti ayaṃ nayo dassitoti daṭṭhabbaṃ.",
  "atk-s0519a0:308_0": "Idāni yasmā pucchanto na kevalaṃ pubbe attanā racitaniyāmeneva pucchati,",
  "atk-s0519a0:308_1": "atha kho desanākāle vuttadhammassa anusandhiṃ gahetvāpi pucchati,",
  "atk-s0519a0:308_2": "tasmā tassa anusandhiṃ pucchāya vicetabbākāraṃ dassento “yāni sotānī”ti gāthāya anantaraṃ “paññā ceva sati cā”ti gāthamāha.",
  "atk-s0519a0:308_3": "Tassāyaṃ saṅkhepattho –",
  "atk-s0519a0:308_4": "yāyaṃ bhagavatā vuttā paññā,",
  "atk-s0519a0:308_5": "yā ca sati yañca tadavasesaṃ nāmarūpaṃ,",
  "atk-s0519a0:308_6": "etaṃ sabbampi kattha nirujjhati,",
  "atk-s0519a0:308_7": "etaṃ me puṭṭho pabrūhīti.",
  "atk-s0519a0:309_0": "Vissajjanagāthāyaṃ panassa yasmā paññāsatiyo nāmeneva saṅgahaṃ gacchanti,",
  "atk-s0519a0:309_1": "tasmā tā visuṃ na vuttā.",
  "atk-s0519a0:309_2": "Ayañcettha saṅkhepattho –",
  "atk-s0519a0:309_3": "yaṃ maṃ tvaṃ, ajita,",
  "atk-s0519a0:309_4": "etaṃ pañhaṃ apucchi –",
  "atk-s0519a0:309_5": "“katthetaṃ uparujjhatī”ti anantaragāthāyaṃ,",
  "atk-s0519a0:309_6": "yattha taṃ asesaṃ uparujjhati,",
  "atk-s0519a0:309_7": "taṃ te vadāmi.",
  "atk-s0519a0:309_8": "Tassa tassa hi viññāṇassa nirodhena saheva apubbaṃ acarimaṃ etthetaṃ uparujjhati,",
  "atk-s0519a0:309_9": "ettheva viññāṇassa nirodhena nirujjhati,",
  "atk-s0519a0:309_10": "etaṃ viññāṇanirodhaṃ tassa nirodho nātivattatīti vuttaṃ hotīti.",
  "atk-s0519a0:309_11": "Ayaṃ pañhe anusandhiṃ pucchatīti anantaragāthāyaṃ sotānaṃ pariyuṭṭhānānusayappahānakiccena saddhiṃ sati paññā ca vuttā,",
  "atk-s0519a0:309_12": "taṃ sutvā tappahāne paññāsatīsu tiṭṭhantīsu tāsaṃ sannissayena nāmarūpena bhavitabbaṃ,",
  "atk-s0519a0:309_13": "tathā ca sati vaṭṭati eva.",
  "atk-s0519a0:309_14": "Kattha nu kho imāsaṃ sanissayānaṃ paññāsatīnaṃ asesanirodhoti iminā adhippāyena ayaṃ pucchā katāti āha –",
  "atk-s0519a0:309_15": "“ayaṃ pañhe…pe…",
  "atk-s0519a0:309_16": "dhātu”nti.",
  "atk-s0519a0:309_17": "Tattha anusandhīyati desanā etāyāti anusandhi.",
  "atk-s0519a0:310_0": "Yāya paṭipadāya anupādisesaṃ nibbānadhātuṃ adhigacchanti,",
  "atk-s0519a0:310_1": "taṃ catusaccakammaṭṭhānabhāvanāsaṅkhātaṃ paṭipadaṃ saha visayena dassetuṃ “tīṇi ca saccānī”tiādi vuttaṃ.",
  "atk-s0519a0:310_2": "Tattha saṅkhatānīti samecca sambhūya paccayehi katānīti saṅkhatāni.",
  "atk-s0519a0:310_3": "Nirodhadhammānīti nirujjhanasabhāvāni.",
  "atk-s0519a0:310_4": "Dukkhaṃ samudayo maggoti tesaṃ sarūpadassanaṃ.",
  "atk-s0519a0:310_5": "Nirodho pana kathanti āha “nirodho asaṅkhato”ti.",
  "atk-s0519a0:310_6": "So hi kenaci paccayena na saṅkhatoti asaṅkhato.",
  "atk-s0519a0:310_7": "Saha visayena pahātabbapahāyakasabhāvesu ariyasaccesu pahāyakavibhāgamukhena pahātabbavibhāgaṃ dassetuṃ “tattha samudayo”tiādi vuttaṃ.",
  "atk-s0519a0:311_0": "Tattha avijjāvasesāti dassanamaggena pahīnāvasesā avijjāti attho.",
  "atk-s0519a0:311_1": "Ayañca sesa-",
  "atk-s0519a0:311_2": "saddo kāmacchando byāpādo māno uddhaccanti etthāpi yojetabbo.",
  "atk-s0519a0:311_3": "Yathā hi avijjā,",
  "atk-s0519a0:311_4": "evaṃ etepi dhammā apāyagamanīyasabhāvā paṭhamamaggena pahīyanti evāti.",
  "atk-s0519a0:311_5": "“Avijjāniravasesā”tipi pāṭho,",
  "atk-s0519a0:311_6": "etthāpi yathāvuttesu kāmacchandādipadesupi niravasesa-",
  "atk-s0519a0:311_7": "saddo yojetabbo.",
  "atk-s0519a0:311_8": "Sāvasesañhi purimamaggadvayena kāmacchandādayo pahīyanti,",
  "atk-s0519a0:311_9": "itarehi pana niravasesanti.",
  "atk-s0519a0:311_10": "Tedhātuke imāni dasa saṃyojanānīti ettha tedhātuketi saṃyojanānaṃ visayadassanaṃ.",
  "atk-s0519a0:311_11": "Tattha hi tāni saṃyojanavasena pavattanti.",
  "atk-s0519a0:312_0": "12.",
  "atk-s0519a0:312_1": "Anaññātaññassāmītindriyaṃ adhiṭṭhāyāti taṃ pahāyakaṃ patvā.",
  "atk-s0519a0:312_2": "Yaṃ panāti ettha yanti hetuatthe nipāto.",
  "atk-s0519a0:312_3": "Idaṃ khaye ñāṇanti yena ñāṇena hetubhūtena “khīṇā me jātī”ti attano jātiyā khīṇabhāvaṃ jānāti,",
  "atk-s0519a0:312_4": "idaṃ evaṃ paccavekkhaṇassa nimittabhūtaṃ arahattaphalañāṇaṃ khaye ñāṇaṃ nāma.",
  "atk-s0519a0:312_5": "Nāparaṃ itthattāyāti pajānātīti etthāpi yanti ānetabbaṃ “yaṃ nāparaṃ itthattāyāti pajānātī”ti.",
  "atk-s0519a0:312_6": "Idaṃ anuppāde ñāṇanti idhāpi pubbe vuttanayeneva arahattaphalañāṇavasena attho yojetabbo.",
  "atk-s0519a0:312_7": "Aṭṭhasāliniyaṃ pana “khaye ñāṇaṃ kilesakkhayakare ariyamagge ñāṇanti vuttaṃ.",
  "atk-s0519a0:312_8": "Anuppāde ñāṇaṃ paṭisandhivasena anuppādabhūte taṃtaṃmaggavajjhakilesānaṃ anuppādapariyosāne uppanne ariyaphale ñāṇa”nti vuttaṃ.",
  "atk-s0519a0:312_9": "Idha pana ubhayampi arahattaphalañāṇavaseneva vibhattaṃ.",
  "atk-s0519a0:312_10": "Tenevāha –",
  "atk-s0519a0:312_11": "“imāni dve ñāṇāni aññātāvindriya”nti,",
  "atk-s0519a0:312_12": "“ārammaṇasaṅketena dve nāmāni labbhantī”ti ca.",
  "atk-s0519a0:313_0": "Aññindriyaṃ heṭṭhimesu tīsu phalesu,",
  "atk-s0519a0:313_1": "uparimesu ca tīsu maggesu uppattiyā punappunaṃ uppajjamānampi anaññātaññassāmītindriyaṃ viya paṭhamaphaluppattiyā",
  "atk-s0519a0:313_2": "aggaphaluppattiyā anuppādanirodhena nirujjhatīti āha –",
  "atk-s0519a0:313_3": "“yañca anaññātaññassāmītindriya”ntiādi.",
  "atk-s0519a0:313_4": "Etena pahātabbadhammā viya dassanabhāvanāhi aggaphaluppattiyā tadavasesaphaladhammāpi anuppādanirodhena nirujjhanti.",
  "atk-s0519a0:313_5": "Ko pana vādo tebhūmakadhammānanti dasseti,",
  "atk-s0519a0:313_6": "ekā paññā aññātāvindriyattā. Yadi ekā,",
  "atk-s0519a0:313_7": "kathaṃ dvidhā vuttāti āha “api cā”tiādi.",
  "atk-s0519a0:313_8": "Ārammaṇasaṅketenāti khaye anuppādeti imāya ārammaṇasamaññāya.",
  "atk-s0519a0:313_9": "Sā pajānanaṭṭhena paññāti yā pubbe sotānaṃ pidhānakiccā vuttā paññā,",
  "atk-s0519a0:313_10": "sā pajānanasabhāvena paññā.",
  "atk-s0519a0:313_11": "Itarā pana yathādiṭṭhaṃ yathāgahitaṃ ārammaṇaṃ apilāpanaṭṭhena ogāhanaṭṭhena satīti.",
  "atk-s0519a0:314_0": "13.",
  "atk-s0519a0:314_1": "Evaṃ “paññā ceva sati cā”ti padassa atthaṃ vivaritvā idāni “nāmarūpa”nti padassa atthaṃ vivaranto “tattha ye pañcupādānakkhandhā,",
  "atk-s0519a0:314_2": "idaṃ nāmarūpa”nti āha.",
  "atk-s0519a0:314_3": "Nāmarūpañca vibhāgena dassento sukhaggahaṇatthaṃ pākaṭanāmarūpameva vibhāvetuṃ “tattha ye”tiādimāha.",
  "atk-s0519a0:314_4": "Taggahaṇeneva hi sahacaraṇādinā tadaññe cittacetasikā rūpadhammā ca gahitā hontīti.",
  "atk-s0519a0:314_5": "Nāmaggahaṇena cettha khandhattayameva gahitanti “nāmarūpaṃ viññāṇasampayutta”nti vuttaṃ.",
  "atk-s0519a0:314_6": "Taṃ pana rūpaṃ sampayuttanti?",
  "atk-s0519a0:314_7": "Nayidaṃ sampayuttapaccayavasena vuttaṃ.",
  "atk-s0519a0:314_8": "Pacurajanassa pana avibhāgena gahaṇīyasabhāvaṃ sandhāya vuttanti daṭṭhabbaṃ.",
  "atk-s0519a0:315_0": "Gāthāya anupādisesā nibbānadhātu pucchitāti taṃ caturiddhipādamukhena ariyamaggādhigamena pattabbanti",
  "atk-s0519a0:315_1": "dassento iddhipādabhāvanāmūlabhūtāni indriyāni satipaññāhi niddhāretuṃ “tattha sati ca paññā ca cattāri",
  "atk-s0519a0:315_2": "indriyānī”ti āha.",
  "atk-s0519a0:315_3": "Kusalākusalānaṃ dhammānaṃ gatiyo samanvesamānā sati sijjhantī ekantena samādhiṃ nipphādeti.",
  "atk-s0519a0:315_4": "Satiggahaṇena cettha pariyuṭṭhānappahānaṃ idhādhippetanti āha –",
  "atk-s0519a0:315_5": "“sati dve indriyāni,",
  "atk-s0519a0:315_6": "satindriyañca samādhindriyañcā”ti.",
  "atk-s0519a0:315_7": "Tathā anusayasamugghātavidhāyinī paññā sijjhamānā na vinā catubbidhasammappadhānavīriyaṃ sijjhatīti vuttaṃ –",
  "atk-s0519a0:315_8": "“paññā dve indriyāni paññindriyañca vīriyindriyañcā”ti.",
  "atk-s0519a0:316_0": "Yā imesu catūsu indriyesūti imesu satiādīsu catūsu indriyesu nissayapaccayatāya adhiṭṭhānabhūtesu taṃsahajātā eva yā saddahanā.",
  "atk-s0519a0:316_1": "“Imehi catūhi indriyehī”tipi pāḷi,",
  "atk-s0519a0:316_2": "tassā imehi catūhi indriyehi sampayuttāti vacanaseso,",
  "atk-s0519a0:316_3": "ārammaṇe abhippasādalakkhaṇā saddhā kattukāmatāsabhāvassa chandassa visesapaccayo hotīti āha –",
  "atk-s0519a0:316_4": "“yā saddhādhipateyyā cittekaggatā,",
  "atk-s0519a0:316_5": "ayaṃ chandasamādhī”ti.",
  "atk-s0519a0:316_6": "Samāhite citteti vipassanāsamādhinā samāhite citte.",
  "atk-s0519a0:316_7": "Idaṃ pahānanti vikkhambhanappahānasādhako samādhi pahānanti vutto pajahati etenāti katvā.",
  "atk-s0519a0:316_8": "“Padhāna”ntipi pāṭho,",
  "atk-s0519a0:316_9": "aggoti attho.",
  "atk-s0519a0:316_10": "Tathā hi “samādhi ekodī”ti vuccati.",
  "atk-s0519a0:317_0": "“Assāsapassāsā”tiādinā kāyavacīcittasaṅkhārasīsena taṃsamuṭṭhāpakā vīriyasaṅkhārāva gahitā.",
  "atk-s0519a0:317_1": "Te hi yāva bhāvanānipphatti tāva ekarasena saraṇato saṅkappetabbato ca sarasaṅkappā”ti vuttā “evaṃ me bhāvanā hotū”ti yathā icchitā,",
  "atk-s0519a0:317_2": "tathā pavattiyā hetubhāvato.",
  "atk-s0519a0:317_3": "Tadubhayanti chandasamādhisaṅkhātañca padhānasaṅkhārasaṅkhātañca vīriyanti taṃ ubhayaṃ.",
  "atk-s0519a0:317_4": "Ubhayameva hi upacāravasena aññaṃ viya katvā “chandasamādhippadhānasaṅkhārasamannāgataṃ iddhipāda”nti vuttaṃ.",
  "atk-s0519a0:317_5": "Abhinnampi hi upacāravasena bhinnaṃ viya katvā voharanti,",
  "atk-s0519a0:317_6": "yathā “silāputtakassa sarīra”nti.",
  "atk-s0519a0:318_0": "Tattha ijjhatīti iddhi,",
  "atk-s0519a0:318_1": "samijjhati nipphajjatīti attho.",
  "atk-s0519a0:318_2": "Ijjhanti vā tāya sattā iddhā vuddhā ukkaṃsagatā hontīti iddhi,",
  "atk-s0519a0:318_3": "pajjati etenāti pādo,",
  "atk-s0519a0:318_4": "paṭhamena atthena iddhi eva pādo iddhipādo,",
  "atk-s0519a0:318_5": "iddhikoṭṭhāsoti attho.",
  "atk-s0519a0:318_6": "Dutiyena atthena iddhiyā pādo patiṭṭhā adhigamūpāyoti iddhipādo.",
  "atk-s0519a0:318_7": "Tena hi uparūparivisesasaṅkhātaṃ iddhiṃ pajjanti pāpuṇanti.",
  "atk-s0519a0:318_8": "Vivekanissitanti tadaṅgavivekanissitaṃ samucchedavivekanissitaṃ nissaraṇavivekanissitañca iddhipādaṃ bhāvetīti attho.",
  "atk-s0519a0:318_9": "Tathā hi ayaṃ iddhipādabhāvanānuyutto yogī vipassanākkhaṇe kiccato tadaṅgavivekanissitaṃ ajjhāsayato nissaraṇavivekanissitaṃ.",
  "atk-s0519a0:318_10": "Maggakkhaṇe pana kiccato samucchedavivekanissitaṃ ārammaṇato nissaraṇavivekanissitaṃ iddhipādaṃ bhāvetīti.",
  "atk-s0519a0:318_11": "Esa nayo virāganissitantiādīsu.",
  "atk-s0519a0:319_0": "Vivekattā eva hi virāgādayo,",
  "atk-s0519a0:319_1": "kevalañcettha vossaggo duvidho pariccāgavossaggo ca pakkhandanavossaggo cāti.",
  "atk-s0519a0:319_2": "Tattha pariccāgavossaggo vipassanākkhaṇe tadaṅgavasena,",
  "atk-s0519a0:319_3": "maggakkhaṇe samucchedavasena kilesappahānaṃ.",
  "atk-s0519a0:319_4": "Pakkhandanavossaggo vipassanākkhaṇe tanninnabhāvena,",
  "atk-s0519a0:319_5": "maggakkhaṇe ārammaṇakaraṇavasena nibbānapakkhandanaṃ.",
  "atk-s0519a0:319_6": "Tadubhayampi imasmiṃ lokiyalokuttaramissake atthasaṃvaṇṇanānaye yujjati.",
  "atk-s0519a0:319_7": "Tathā hi ayaṃ paṭhamiddhipādo yathāvuttena pakārena kilese pariccajati nibbānañca pakkhandati.",
  "atk-s0519a0:319_8": "Vossaggapariṇāminti iminā pana vacanena vossaggatthaṃ pariṇamantaṃ pariṇatañca paripaccantaṃ paripakkañcāti attho.",
  "atk-s0519a0:319_9": "Ayañhi iddhipādabhāvanānuyutto yogī yathā paṭhamo iddhipādo kilesapariccāgavossaggatthaṃ nibbānapakkhandanavossaggatthañca paripaccati,",
  "atk-s0519a0:319_10": "yathā ca paripakko hoti,",
  "atk-s0519a0:319_11": "tathā naṃ bhāvetīti.",
  "atk-s0519a0:319_12": "Sesiddhipādesupi eseva nayo.",
  "atk-s0519a0:319_13": "Ayaṃ pana viseso –",
  "atk-s0519a0:319_14": "yathā chandaṃ jeṭṭhakaṃ katvā pavattito samādhi chandasamādhi.",
  "atk-s0519a0:319_15": "Evaṃ vīriyaṃ cittaṃ vīmaṃsaṃ jeṭṭhakaṃ katvā pavattito samādhi vīmaṃsāsamādhīti.",
  "atk-s0519a0:320_0": "14.",
  "atk-s0519a0:320_1": "Na kevalaṃ catutthaiddhipādo eva samādhiñāṇamūlako,",
  "atk-s0519a0:320_2": "atha kho sabbopīti dassetuṃ “sabbo samādhi ñāṇamūlako ñāṇapubbaṅgamo ñāṇānuparivattī”ti vuttaṃ.",
  "atk-s0519a0:320_3": "Yadi evaṃ kasmā so eva vīmaṃsāsamādhīti vuttoti?",
  "atk-s0519a0:320_4": "Vīmaṃsaṃ jeṭṭhakaṃ katvā pavattitattāti vuttovāyamattho.",
  "atk-s0519a0:320_5": "Tattha pubbabhāgapaññāya ñāṇamūlako.",
  "atk-s0519a0:320_6": "Adhigamapaññāya ñāṇapubbaṅgamo.",
  "atk-s0519a0:320_7": "Paccavekkhaṇapaññāya ñāṇānuparivatti.",
  "atk-s0519a0:320_8": "Atha vā pubbabhāgapaññāya ñāṇamūlako.",
  "atk-s0519a0:320_9": "Upacārapaññāya ñāṇapubbaṅgamo.",
  "atk-s0519a0:320_10": "Appanāpaññāya ñāṇānuparivatti.",
  "atk-s0519a0:320_11": "Upacārapaññāya vā ñāṇamūlako.",
  "atk-s0519a0:320_12": "Appanāpaññāya ñāṇapubbaṅgamo.",
  "atk-s0519a0:320_13": "Abhiññāpaññāya ñāṇānuparivattīti veditabbaṃ.",
  "atk-s0519a0:321_0": "Yathā pureti yathā samādhissa pubbenivāsānussatiñāṇānuparivattibhāvena pure pubbe atītāsu jātīsu asaṅkhyeyyesupi",
  "atk-s0519a0:321_1": "saṃvaṭṭavivaṭṭesu attano paresañca khandhaṃ khandhūpanibaddhañca duppaṭivijjhaṃ nāma natthi,",
  "atk-s0519a0:321_2": "tathā pacchā samādhissa anāgataṃsañāṇānuparivattibhāvena anāgatāsu jātīsu asaṅkhyeyyesupi saṃvaṭṭavivaṭṭesu",
  "atk-s0519a0:321_3": "attano paresañca khandhaṃ khandhūpanibaddhañca duppaṭivijjhaṃ nāma natthīti attho.",
  "atk-s0519a0:322_0": "Yathā pacchāti yathā samādhissa cetopariyañāṇānuparivattibhāvena anāgatesu sattasu divasesu parasattānaṃ cittaṃ duppaṭivijjhaṃ nāma natthi,",
  "atk-s0519a0:322_1": "tathā pure atītesu sattasu divasesu parasattānaṃ cittaṃ duppaṭivijjhaṃ nāma natthīti attho.",
  "atk-s0519a0:322_2": "Yathā divāti yathā divasabhāge sūriyālokena andhakārassa vidhamitattā cakkhumantānaṃ sattānaṃ āpāthagataṃ cakkhuviññeyyaṃ rūpaṃ suviññeyyaṃ.",
  "atk-s0519a0:322_3": "Tathā rattinti tathā rattibhāge caturaṅgasamannāgatepi andhakāre vattamāne samādhissa dibbacakkhuñāṇānuparivattitāya",
  "atk-s0519a0:322_4": "duppaṭivijjhaṃ rūpāyatanaṃ natthi.",
  "atk-s0519a0:323_0": "Yathā rattiṃ tathā divāti yathā ca rattiyaṃ tathā divāpi atisukhumaṃ kenaci tirohitaṃ yañca atidūre,",
  "atk-s0519a0:323_1": "taṃ sabbarūpaṃ duppaṭivijjhaṃ nāma natthi.",
  "atk-s0519a0:323_2": "Yathā ca rūpāyatane vuttaṃ,",
  "atk-s0519a0:323_3": "tathā samādhissa dibbasotañāṇānuparivattitāya saddāyatane ca netabbaṃ.",
  "atk-s0519a0:323_4": "Tenevāha “iti vivaṭena cetasā”tiādi.",
  "atk-s0519a0:323_5": "Tattha apariyonaddhenāti abhiññāñāṇassa pāribandhakakilesehi anajjhotthaṭena,",
  "atk-s0519a0:323_6": "apariyonaddhattā eva sappabhāsaṃ cittaṃ.",
  "atk-s0519a0:323_7": "Eteneva samādhissa iddhividhañāṇānuparivattitāpi vuttā evāti daṭṭhabbaṃ.",
  "atk-s0519a0:323_8": "Pañcindriyānīti iddhipādasampayuttāni sekkhassa pañcindriyāni adhippetānīti āha “kusalānī”ti.",
  "atk-s0519a0:323_9": "Cittasahabhūnītiādi tesaṃ viññāṇanirodhena nirodhadassanatthaṃ āraddhaṃ.",
  "atk-s0519a0:323_10": "Tathā “nāmarūpañcā”tiādi.",
  "atk-s0519a0:323_11": "Tenetaṃ dasseti “na kevalaṃ pañcindriyāni eva,",
  "atk-s0519a0:323_12": "atha kho nāmarūpañca viññāṇahetukaṃ viññāṇassa nirodhā nirujjhatī”ti.",
  "atk-s0519a0:324_0": "Tassāti viññāṇassa.",
  "atk-s0519a0:324_1": "Hetūti taṇhāavijjādiko.",
  "atk-s0519a0:324_2": "Anāhāranti padassa atthavivaraṇaṃ.",
  "atk-s0519a0:324_3": "Anabhinanditanti abhinandanabhūtāya taṇhāya pahīnattā eva apatthitaṃ.",
  "atk-s0519a0:324_4": "Tato eva appaṭisandhikaṃ viññāṇaṃ taṃ nirujjhati.",
  "atk-s0519a0:324_5": "Yathā ca viññāṇaṃ,",
  "atk-s0519a0:324_6": "evaṃ nāmarūpampi viññāṇasaṅkhātassa hetuno paccayassa ca abhāvā tappaccayānaṃ saṅkhārādīnaṃ abhāvā ahetu appaccayaṃ.",
  "atk-s0519a0:324_7": "Sesaṃ pākaṭameva.",
  "atk-s0519a0:324_8": "Pucchāvissajjanavicayopi vuttanayānusārena veditabbo.",
  "atk-s0519a0:325_0": "Evaṃ anusandhipucchampi dassetvā heṭṭhā sattādhiṭṭhānā dhammādhiṭṭhānā ca pucchā visuṃ visuṃ dassitāti",
  "atk-s0519a0:325_1": "idāni tā saha dassetuṃ “ye ca saṅkhātadhammāse”tiādi āraddhaṃ.",
  "atk-s0519a0:325_2": "Tatthāyaṃ padattho –",
  "atk-s0519a0:325_3": "saṅkhātadhammāti aniccādivasena parivīmaṃsitadhammā,",
  "atk-s0519a0:325_4": "arahataṃ etaṃ adhivacanaṃ.",
  "atk-s0519a0:325_5": "Sekkhāti sīlādīni sikkhamānā avasesā ariyapuggalā.",
  "atk-s0519a0:325_6": "Puthūti bahū sattajanā.",
  "atk-s0519a0:325_7": "Tesaṃ me nipako iriyaṃ,",
  "atk-s0519a0:325_8": "puṭṭho pabrūhīti tesaṃ sekhāsekhānaṃ nipako paṇḍito tvaṃ bhagavā paṭipattiṃ puṭṭho me brūhīti.",
  "atk-s0519a0:325_9": "Sesaṃ pāḷivaseneva viññāyati.",
  "atk-s0519a0:326_0": "15.",
  "atk-s0519a0:326_1": "Kissāti kissa hetu,",
  "atk-s0519a0:326_2": "kena kāraṇenāti attho.",
  "atk-s0519a0:326_3": "Sekhāsekhavipassanā pubbaṅgamappahānayogenāti sekhe asekhe vipassanāpubbaṅgamappahāne ca pucchanayogena,",
  "atk-s0519a0:326_4": "pucchāvidhināti attho.",
  "atk-s0519a0:327_0": "Vissajjanagāthāyaṃ kāmesu nābhigijjheyyāti vatthukāmesu kilesakāmena na abhigijjheyya.",
  "atk-s0519a0:327_1": "Manasānāvilo siyāti byāpādavitakkādayo kāyaduccaritādayo ca manaso āvilabhāvakare dhamme pajahanto cittena anāvilo bhaveyya.",
  "atk-s0519a0:327_2": "Yasmā pana asekkho aniccatādivasena sabbadhammānaṃ paritulitattā kusalo sabbadhammesu kāyānupassanāsatiādīhi",
  "atk-s0519a0:327_3": "ca sato sabbakilesānaṃ bhinnattā uttamabhikkhubhāvaṃ patto ca hutvā sabbairiyāpathesu pavattati,",
  "atk-s0519a0:327_4": "tasmā “kusalo…pe…",
  "atk-s0519a0:327_5": "paribbaje”ti āhāti ayaṃ saṅkhepattho.",
  "atk-s0519a0:328_0": "Tattha yaṃ pucchāgāthāyaṃ “nipako”ti padaṃ vuttaṃ,",
  "atk-s0519a0:328_1": "taṃ bhagavantaṃ sandhāya vuttaṃ,",
  "atk-s0519a0:328_2": "bhagavato ca nepakkaṃ ukkaṃsapāramippattaṃ anāvaraṇañāṇadassanena dīpetabbanti anāvaraṇañāṇaṃ tāva kammadvārabhedehi",
  "atk-s0519a0:328_3": "vibhajitvā sekhāsekhapaṭipadaṃ dassetuṃ “bhagavato sabbaṃ kāyakamma”ntiādi vuttaṃ.",
  "atk-s0519a0:328_4": "Tena sabbattha appaṭihatañāṇadassanena tathāgatassa sekhāsekhapaṭipattidesanākosallameva vibhāveti.",
  "atk-s0519a0:328_5": "Tattha ko cāti kva ca,",
  "atk-s0519a0:328_6": "kasmiṃ visayeti attho.",
  "atk-s0519a0:328_7": "Taṃ visayaṃ dasseti “yaṃ anicce dukkhe anattani cā”ti.",
  "atk-s0519a0:328_8": "Idaṃ vuttaṃ hoti –",
  "atk-s0519a0:328_9": "ñāṇadassanaṃ nāma uppajjamānaṃ “sabbaṃ saṅkhataṃ aniccaṃ dukkhaṃ sabbe dhammā anattā”ti uppajjati,",
  "atk-s0519a0:328_10": "tassa pana tasmiṃ visaye yena appavatti,",
  "atk-s0519a0:328_11": "so paṭighātoti,",
  "atk-s0519a0:328_12": "etena lakkhaṇattayappaṭivedhassa durabhisambhavataṃ anaññasādhāraṇatañca dasseti.",
  "atk-s0519a0:328_13": "Lakkhaṇattayavibhāvanena hi bhagavato catusaccappaṭivedhaṃ sammāsambodhiñca paṇḍitā paṭijānanti.",
  "atk-s0519a0:329_0": "Aññāṇaṃ adassananti taṃ paṭighātaṃ sarūpato dasseti.",
  "atk-s0519a0:329_1": "Chaḷārammaṇasabhāvappaṭicchādako hi sammoho ñāṇadassanassa paṭighātoti.",
  "atk-s0519a0:329_2": "Yasmiṃ visaye ñāṇadassanaṃ uppattirahaṃ,",
  "atk-s0519a0:329_3": "tattheva tassa paṭighātena bhavitabbanti āha –",
  "atk-s0519a0:329_4": "“yaṃ anicce dukkhe anattani cā”ti.",
  "atk-s0519a0:329_5": "Yathā idha purisotiādi upamādassanaṃ.",
  "atk-s0519a0:329_6": "Tatridaṃ opammasaṃsandanaṃ –",
  "atk-s0519a0:329_7": "puriso viya sabbo loko,",
  "atk-s0519a0:329_8": "tārakarūpāni viya cha ārammaṇāni,",
  "atk-s0519a0:329_9": "tassa purisassa tārakarūpānaṃ dassanaṃ viya lokassa cakkhuviññāṇādīhi yathārahaṃ chaḷārammaṇajānanaṃ,",
  "atk-s0519a0:329_10": "tassa purisassa tārakarūpāni passantassāpi “ettakāni satāni,",
  "atk-s0519a0:329_11": "ettakāni sahassānī”tiādinā gaṇanasaṅketena ajānanaṃ viya lokassa rūpādiārammaṇaṃ kathañci jānantassāpi aniccādilakkhaṇattayānavabodhoti.",
  "atk-s0519a0:329_12": "Sesaṃ pākaṭameva.",
  "atk-s0519a0:330_0": "Idāni yehi padehi bhagavatā āyasmato ajitassa sekhāsekhapaṭipadā vuttā,",
  "atk-s0519a0:330_1": "tesaṃ padānaṃ atthaṃ vibhajituṃ “tattha sekhenā”tiādimāha.",
  "atk-s0519a0:330_2": "Tattha tatthāti nipātamattaṃ,",
  "atk-s0519a0:330_3": "tasmiṃ vā vissajjane.",
  "atk-s0519a0:330_4": "Sekhenāti sikkhā etassa sīlanti sekho,",
  "atk-s0519a0:330_5": "tena sekhena.",
  "atk-s0519a0:330_6": "Dvīsu dhammesūti duvidhesu dhammesūti adhippāyo.",
  "atk-s0519a0:330_7": "Pariyuṭṭhānīyesūti dosena pariyuṭṭhitena yattha parivattitabbaṃ,",
  "atk-s0519a0:330_8": "tesu āghātavatthūsūti attho.",
  "atk-s0519a0:330_9": "“Paṭighaṭṭhānīyesū”tipi pāṭho,",
  "atk-s0519a0:330_10": "soyevattho.",
  "atk-s0519a0:331_0": "Ettha ca gedhapaṭisedhacodanāyaṃ gedhanimitto doso gedhe sati hotīti tatopi cittassa rakkhitabbatā niddhāretvā vuttā.",
  "atk-s0519a0:331_1": "Yasmā pana bhagavatā “kāmesu nābhigijjheyyā”ti vuttaṃ,",
  "atk-s0519a0:331_2": "tasmā “tattha yā icchā”tiādinā gedhavasena niddeso kato.",
  "atk-s0519a0:331_3": "Atha vā dosato cittassa rakkhitabbatā gāthāya dutiyapādena vuttāyevāti daṭṭhabbā.",
  "atk-s0519a0:331_4": "Dutiyapādena hi sesakilesavodānadhammā dassitā.",
  "atk-s0519a0:331_5": "Tathā hi uppannānuppannabhedato sammāvāyāmassa visayabhāvena sabbe saṃkilesavodānadhamme catudhā vibhajitvā",
  "atk-s0519a0:331_6": "sammappadhānamukhena sekhapaṭipadaṃ matthakaṃ pāpetvā dassetuṃ “sekho abhigijjhanto”tiādi vuttaṃ.",
  "atk-s0519a0:331_7": "Tattha anāvilasaṅkappoti āvilānaṃ kāmasaṅkappādīnaṃ abhāvena anāvilasaṅkappo.",
  "atk-s0519a0:331_8": "Tato eva ca anabhigijjhanto vāyamati,",
  "atk-s0519a0:331_9": "vīriyaṃ pavatteti.",
  "atk-s0519a0:331_10": "Kathaṃ vāyamatīti āha –",
  "atk-s0519a0:331_11": "“so anuppannāna”ntiādi.",
  "atk-s0519a0:332_0": "Tattha soti uttarivisesatthāya paṭipajjamāno sekkho.",
  "atk-s0519a0:332_1": "Anuppannānanti anibbattānaṃ.",
  "atk-s0519a0:332_2": "Pāpakānanti lāmakānaṃ.",
  "atk-s0519a0:332_3": "Akusalānaṃ dhammānanti akosallasambhūtānaṃ dhammānaṃ.",
  "atk-s0519a0:332_4": "Anuppādāyāti na uppādanatthāya.",
  "atk-s0519a0:332_5": "Chandaṃ janetīti kattukamyatāsaṅkhātaṃ kusalacchandaṃ uppādeti.",
  "atk-s0519a0:332_6": "Vāyamatīti payogaparakkamaṃ karoti.",
  "atk-s0519a0:332_7": "Vīriyaṃ ārabhatīti kāyikacetasikavīriyaṃ karoti.",
  "atk-s0519a0:332_8": "Cittaṃ paggaṇhātīti teneva sahajātavīriyena cittaṃ ukkhipati.",
  "atk-s0519a0:332_9": "Padahatīti padhānavīriyaṃ karoti.",
  "atk-s0519a0:332_10": "Vāyamatītiādīni pana cattāri padāni āsevanābhāvanābahulīkammasātaccakiriyāhi yojetabbāni.",
  "atk-s0519a0:332_11": "Uppannānaṃ pāpakānanti anuppannāti avattabbataṃ āpannānaṃ pāpadhammānaṃ.",
  "atk-s0519a0:332_12": "Pahānāyāti pajahanatthāya.",
  "atk-s0519a0:332_13": "Anuppannānaṃ kusalānanti anibbattānaṃ kosallasambhūtānaṃ dhammānaṃ.",
  "atk-s0519a0:332_14": "Uppādāyāti uppādanatthāya.",
  "atk-s0519a0:332_15": "Uppannānanti nibbattānaṃ.",
  "atk-s0519a0:332_16": "Ṭhitiyāti ṭhitatthaṃ.",
  "atk-s0519a0:332_17": "Asammosāyāti anassanatthaṃ.",
  "atk-s0519a0:332_18": "Bhiyyobhāvāyāti punappunaṃ bhāvāya.",
  "atk-s0519a0:332_19": "Vepullāyāti vipulabhāvāya.",
  "atk-s0519a0:332_20": "Bhāvanāyāti vaḍḍhiyā.",
  "atk-s0519a0:332_21": "Pāripūriyāti paripūraṇatthāyāti ayaṃ tāva padattho.",
  "atk-s0519a0:333_0": "16.",
  "atk-s0519a0:333_1": "“Katame anuppannā”tiādi akusaladhammā kusaladhammā ca yādisā anuppannā yādisā ca uppannā,",
  "atk-s0519a0:333_2": "te dassetuṃ āraddhaṃ.",
  "atk-s0519a0:333_3": "Tattha ime anuppannāti ime kāmavitakkādayo asamudācāravasena vā ananubhūtārammaṇavasena vā anuppannā nāma.",
  "atk-s0519a0:333_4": "Aññathā hi anamatagge saṃsāre anuppannā nāma akusalā dhammā natthi.",
  "atk-s0519a0:333_5": "Vitakkattayaggahaṇañcettha nidassanamattaṃ daṭṭhabbaṃ.",
  "atk-s0519a0:333_6": "Akusalamūlānīti anusayā eva sabbesaṃ akusalānaṃ mūlabhāvato evaṃ vuttā,",
  "atk-s0519a0:333_7": "na lobhādayo eva.",
  "atk-s0519a0:333_8": "Ime uppannā anusayā bhūmiladdhuppannā asamugghāṭituppannātiādiuppannapariyāyasabbhāvato nāmavasena uppannā nāma,",
  "atk-s0519a0:333_9": "na vattamānabhāvenāti attho.",
  "atk-s0519a0:333_10": "Ime anuppannā kusalā dhammāti ime sotāpannassa saddhādayo sotāpattiphalasacchikiriyāya paṭipannassa anuppannā kusalā dhammā nāma,",
  "atk-s0519a0:333_11": "ko pana vādo puthujjanānanti dasseti.",
  "atk-s0519a0:333_12": "Kusalasaddo cettha bāhitikasutte viya anavajjapariyāyo daṭṭhabbo.",
  "atk-s0519a0:333_13": "Ime uppannā kusalā dhammāti ime paṭhamamagge saddhādayo sotāpattiphalasacchikiriyāya paṭipannassa uppannā kusalā dhammā nāma.",
  "atk-s0519a0:334_0": "Satipaṭṭhānabhāvanāya suniggahito kāmavitakkoti āha –",
  "atk-s0519a0:334_1": "“yena kāmavitakkaṃ vāreti,",
  "atk-s0519a0:334_2": "idaṃ satindriya”nti.",
  "atk-s0519a0:334_3": "Anavajjasukhapadaṭṭhānena avikkhepena cetodukkhasannissayo vikkhepapaccayo byāpādavitakko suniggahitoti vuttaṃ –",
  "atk-s0519a0:334_4": "“yena byāpādavitakkaṃ vāreti,",
  "atk-s0519a0:334_5": "idaṃ samādhindriya”nti.",
  "atk-s0519a0:334_6": "Kusalesu dhammesu āraddhavīriyo parāparādhaṃ sukhena sahatīti vīriyena vihiṃsāvitakko suniggahitoti āha –",
  "atk-s0519a0:334_7": "“yena vihiṃsāvitakkaṃ vāreti,",
  "atk-s0519a0:334_8": "idaṃ vīriyindriya”nti.",
  "atk-s0519a0:334_9": "Samādhiādīnampi yathāsakaṃpaṭipakkhappahānaṃ paññavantasseva ijjhatīti imamatthaṃ dassento āha –",
  "atk-s0519a0:334_10": "“yena uppannuppanne”tiādi.",
  "atk-s0519a0:335_0": "Etesaṃ yathāniddhāritānaṃ pañcannaṃ indriyānaṃ savisaye jeṭṭhakabhāvaṃ dassetuṃ “saddhindriyaṃ kattha daṭṭhabba”ntiādi vuttaṃ.",
  "atk-s0519a0:335_1": "Taṃ suviññeyyameva.",
  "atk-s0519a0:335_2": "Imesañca saddhādīnaṃ sekhānaṃ indriyānaṃ nibbattiyā sabbepi sekhā dhammā matthakappattā hontīti dassento “evaṃ sekho”tiādinā sekhapaṭipadaṃ nigameti.",
  "atk-s0519a0:336_0": "17.",
  "atk-s0519a0:336_1": "Evaṃ sekhapaṭipadaṃ vibhajitvā idāni asekhapaṭipadaṃ vibhajituṃ “kusalo sabbadhammāna”ntiādimāha.",
  "atk-s0519a0:336_2": "Tattha sabbadhammānanti iminā padena vuttadhamme tāva vibhajitvā tattha asekkhassa kosallaṃ dassetuṃ “loko nāmā”tiādi vuttaṃ.",
  "atk-s0519a0:336_3": "Taṃ vuttatthameva.",
  "atk-s0519a0:336_4": "Kilesalokena bhavaloko samudāgacchatīti kāmāvacaradhammaṃ nissāya rūpārūpāvacaradhamme samudāgametīti attho.",
  "atk-s0519a0:336_5": "Soti so mahaggatadhammesu,",
  "atk-s0519a0:336_6": "parittamahaggatadhammesu vā ṭhito.",
  "atk-s0519a0:336_7": "Indriyāni nibbattetīti sīlasamādhayo nibbedhabhāgiye katvā vimuttiparipācanīyāni saddhādīni indriyāni uppādeti.",
  "atk-s0519a0:336_8": "Indriyesu bhāviyamānesūti yathāvuttaindriyesu vaḍḍhiyamānesu rūpārūpapariggahādivasena neyyassa pariññā bhavati.",
  "atk-s0519a0:337_0": "Dassanapariññāti ñātapariññā.",
  "atk-s0519a0:337_1": "Bhāvanāpariññāti tīraṇapariññā pahānapariññā ca.",
  "atk-s0519a0:337_2": "“Sā duvidhenā”tiādinā saṅkhepato vuttamatthaṃ “yadā hi sekho”tiādinā vivarati.",
  "atk-s0519a0:337_3": "Tattha “nibbidāsahagatehi saññāmanasikārehī”ti iminā balavavipassanaṃ dasseti.",
  "atk-s0519a0:337_4": "Yadā hi sekhoti cettha sikkhanasīlatāya kalyāṇaputhujjanopi sekhapadena saṅgahitoti katvā “dve dhammā",
  "atk-s0519a0:337_5": "kosallaṃ gacchanti dassanakosallañcā”tiādi vuttaṃ.",
  "atk-s0519a0:337_6": "Ayamettha adhippāyo –",
  "atk-s0519a0:337_7": "yadā kalyāṇaputhujjano pubbabhāgasikkhaṃ sikkhanto nibbidāsahagatehi saññāmanasikārehi ñeyyaṃ parijānāti,",
  "atk-s0519a0:337_8": "tadā tassa te vipassanādhammā dassanakosallaṃ paṭhamamaggañāṇaṃ gacchanti sampāpuṇanti tena saddhiṃ ghaṭenti.",
  "atk-s0519a0:337_9": "Yadā pana sotāpannādisekho vuttanayena neyyaṃ parijānāti,",
  "atk-s0519a0:337_10": "tadā tassa te vipassanādhammā bhāvanākosallaṃ gacchantīti.",
  "atk-s0519a0:338_0": "Taṃ ñāṇanti yā pubbe neyyassa pariññā vuttā,",
  "atk-s0519a0:338_1": "taṃ neyyaparijānanañāṇaṃ.",
  "atk-s0519a0:338_2": "Pañcavidhena veditabbanti visayabhedena tassa bhedaṃ dasseti.",
  "atk-s0519a0:338_3": "Dhammānaṃ salakkhaṇe ñāṇanti rūpārūpadhammānaṃ kakkhaḷaphusanādisalakkhaṇe ñāṇaṃ.",
  "atk-s0519a0:338_4": "Taṃ pana yasmā sabbaṃ neyyaṃ hetuhetuphalabhedato duvidhameva hoti,",
  "atk-s0519a0:338_5": "tasmā “dhammapaṭisambhidā ca atthapaṭisambhidā cā”ti niddiṭṭhaṃ.",
  "atk-s0519a0:339_0": "Pariññāti tīraṇapariññā adhippetā.",
  "atk-s0519a0:339_1": "Yasmā panassa rūpārūpadhamme salakkhaṇato paccayato ca abhijānitvā kusalādivibhāgehi te pariggahetvā aniccādivasena jānanā hoti,",
  "atk-s0519a0:339_2": "tasmā “evaṃ abhijānitvā yā parijānanā,",
  "atk-s0519a0:339_3": "idaṃ kusala”ntiādi vuttaṃ.",
  "atk-s0519a0:339_4": "Tattha evaṃgahitāti evaṃ aniccādito kalāpasammasanādivasena gahitā sammasitā.",
  "atk-s0519a0:339_5": "Idaṃ phalaṃ nibbattentīti idaṃ udayabbayañāṇādikaṃ phalaṃ paṭipāṭiyā uppādenti,",
  "atk-s0519a0:339_6": "nimittassa kattubhāvena upacaraṇato yathā ariyabhāvakarāni saccāni ariyasaccānīti.",
  "atk-s0519a0:339_7": "Tesanti udayabbayañāṇādīnaṃ.",
  "atk-s0519a0:339_8": "Evaṃgahitānanti evaṃpavattitānaṃ.",
  "atk-s0519a0:339_9": "Ayaṃ atthoti ayaṃ saccānaṃ anubodhapaṭivedho attho.",
  "atk-s0519a0:339_10": "Yathā hi pariññāpaññā sammasitabbadhamme sammasanadhamme tattha sammasanākāraṃ parijānāti,",
  "atk-s0519a0:339_11": "evaṃ sammasanaphalampi parijānātīti katvā ayaṃ nayo dassito.",
  "atk-s0519a0:340_0": "Ye akusalāti samudayasaccamāha.",
  "atk-s0519a0:340_1": "Sabbe hi akusalā samudayapakkhiyāti.",
  "atk-s0519a0:340_2": "Ye kusalāti maggadhammā sammādiṭṭhiādayo.",
  "atk-s0519a0:340_3": "Yadipi phaladhammāpi sacchikātabbā,",
  "atk-s0519a0:340_4": "catusaccappaṭivedhassa pana adhippetattā “katame dhammā sacchikātabbā,",
  "atk-s0519a0:340_5": "yaṃ asaṅkhata”nti vuttaṃ.",
  "atk-s0519a0:340_6": "Atthakusaloti paccayuppannesu atthesu kusalo.",
  "atk-s0519a0:340_7": "Dhammakusaloti paccayadhammesu kusalo.",
  "atk-s0519a0:340_8": "Pāḷiatthapāḷidhammā vā atthadhammā.",
  "atk-s0519a0:340_9": "Kalyāṇatākusaloti yuttatākusalo,",
  "atk-s0519a0:340_10": "catunayakovidoti attho,",
  "atk-s0519a0:340_11": "desanāyuttikusalo vā.",
  "atk-s0519a0:340_12": "Phalatākusaloti khīṇāsavaphalakusalo.",
  "atk-s0519a0:340_13": "“Āyakusalo”tiādīsu āyoti vaḍḍhi.",
  "atk-s0519a0:340_14": "Sā anatthahānito aṭṭhuppattito ca duvidhā.",
  "atk-s0519a0:340_15": "Apāyāti avaḍḍhi.",
  "atk-s0519a0:340_16": "Sāpi atthahānito anaṭṭhuppattito ca duvidhā.",
  "atk-s0519a0:340_17": "Upāyoti sattānaṃ accāyike kicce vā bhaye vā uppanne tassa tikicchanasamatthaṃ ṭhānuppattikāraṇaṃ,",
  "atk-s0519a0:340_18": "tattha kusaloti attho.",
  "atk-s0519a0:340_19": "Khīṇāsavo hi sabbaso avijjāya pahīnattā paññāvepullappatto etesu āyādīsu kusaloti.",
  "atk-s0519a0:340_20": "Evaṃ asekhassa kosallaṃ ekadesena vibhāvetvā puna anavasesato dassento “mahatā kosallena samannāgato”ti āha.",
  "atk-s0519a0:341_0": "Pariniṭṭhitasikkhassa asekhassa satokāritāya aññaṃ payojanaṃ natthīti vuttaṃ “diṭṭhadhammasukhavihārattha”nti.",
  "atk-s0519a0:341_1": "Idāni yathāniddiṭṭhaṃ sekhāsekhapaṭipadaṃ nigamento “imā dve cariyā”tiādimāha.",
  "atk-s0519a0:341_2": "Tattha bojjhanti bujjhitabbaṃ.",
  "atk-s0519a0:341_3": "Taṃ catubbidhanti taṃ bojjhaṃ catubbidhaṃ,",
  "atk-s0519a0:341_4": "catusaccabhāvato.",
  "atk-s0519a0:341_5": "Evaṃ jānātīti evaṃ pariññābhisamayādivasena yo jānāti.",
  "atk-s0519a0:341_6": "Ayaṃ vuccatīti ayaṃ asekho sativepullappatto nippariyāyena “sato abhikkamatī”tiādinā vuccatīti.",
  "atk-s0519a0:341_7": "Sesaṃ uttānatthameva.",
  "atk-s0519a0:341_8": "Idhāpi pucchāvissajjanavicayā pubbe vuttanayānusārena veditabbā.",
  "atk-s0519a0:342_0": "Ettāvatā ca mahāthero vicayahāraṃ vibhajanto ajitasuttavasena pucchāvicayaṃ vissajjanavicayañca dassetvā",
  "atk-s0519a0:342_1": "idāni suttantaresupi pucchāvissajjanavicayānaṃ nayaṃ dassento “evaṃ pucchitabbaṃ,",
  "atk-s0519a0:342_2": "evaṃ vissajjitabba”nti āha.",
  "atk-s0519a0:342_3": "Tattha evanti iminā nayena.",
  "atk-s0519a0:342_4": "Pucchitabbanti pucchā kātabbā,",
  "atk-s0519a0:342_5": "ācikkhitabbā vā,",
  "atk-s0519a0:342_6": "vivecetabbāti attho.",
  "atk-s0519a0:342_7": "Evaṃ vissajjitanti etthāpi eseva nayo.",
  "atk-s0519a0:342_8": "Suttassa cātiādi anugītivicayanidassanaṃ.",
  "atk-s0519a0:342_9": "Anugīti atthato ca byañjanato ca samānetabbāti suttantaradesanāsaṅkhātā anugīti atthato byañjanato ca saṃvaṇṇiyamānena suttena samānā sadisī kātabbā,",
  "atk-s0519a0:342_10": "tasmiṃ vā sutte sammā ānetabbā.",
  "atk-s0519a0:342_11": "Atthāpagatanti atthato apetaṃ,",
  "atk-s0519a0:342_12": "asambandhatthaṃ vā dasadāḷimādivacanaṃ viya.",
  "atk-s0519a0:342_13": "Tenevāha “samphappalāpaṃ bhavatī”ti.",
  "atk-s0519a0:342_14": "Etena atthassa samānetabbatāya kāraṇamāha.",
  "atk-s0519a0:342_15": "Dunnikkhittassāti asammāvuttassa.",
  "atk-s0519a0:342_16": "Dunnayoti dukkhena netabbo,",
  "atk-s0519a0:342_17": "netuṃ vā asakkuṇeyyo.",
  "atk-s0519a0:342_18": "Byañjanupetanti sabhāvaniruttisamupetaṃ.",
  "atk-s0519a0:343_0": "Evaṃ anugītivicayaṃ dassetvā niddesavāre “suttassa yo pavicayo”ti saṃkhittena vuttamatthaṃ vibhajituṃ",
  "atk-s0519a0:343_1": "“suttañca pavicinitabba”nti vatvā tassa vicinanākāraṃ dassento “kiṃ idaṃ suttaṃ āhaccavacana”ntiādimāha.",
  "atk-s0519a0:343_2": "Tattha āhaccavacananti bhagavato ṭhānakaraṇāni āhacca abhihantvā pavattavacanaṃ,",
  "atk-s0519a0:343_3": "sammāsambuddhena sāmaṃ desitasuttanti attho.",
  "atk-s0519a0:343_4": "Anusandhivacananti sāvakabhāsitaṃ.",
  "atk-s0519a0:343_5": "Tañhi bhagavato vacanaṃ anusandhetvā pavattanato “anusandhivacana”nti vuttanti.",
  "atk-s0519a0:343_6": "Nītatthanti yathārutavasena ñātabbatthaṃ.",
  "atk-s0519a0:343_7": "Neyyatthanti niddhāretvā gahetabbatthaṃ.",
  "atk-s0519a0:343_8": "Saṃkilesabhāgiyantiādīnaṃ padānaṃ attho paṭṭhānavāravaṇṇanāyaṃ āvi bhavissati.",
  "atk-s0519a0:343_9": "Yasmā pana bhagavato desanā soḷasavidhe sāsanapaṭṭhāne ekaṃ bhāgaṃ abhajantī nāma natthi,",
  "atk-s0519a0:343_10": "tasmā sopi nayo vicetabbabhāvena idha nikkhitto.",
  "atk-s0519a0:344_0": "Kuhiṃ imassa suttassāti imassa suttassa kasmiṃ padese ādimajjhapariyosānesu.",
  "atk-s0519a0:344_1": "Sabbāni saccāni passitabbānīti dukkhasaccaṃ suttassa “kuhiṃ kasmiṃ padese kasmiṃ vā pade passitabbaṃ niddhāretvā vicetuṃ,",
  "atk-s0519a0:344_2": "samudayasaccaṃ nirodhasaccaṃ maggasaccaṃ kuhiṃ passitabbaṃ daṭṭhabbaṃ niddhāretvā vicetu”nti evaṃ sabbāni saccāni uddharitvā vicetabbānīti adhippāyo.",
  "atk-s0519a0:344_3": "Ādimajjhapariyosāneti evaṃ suttaṃ pavicetabbanti ādito majjhato pariyosānato ca evaṃ iminā pucchāvicayādinayena suttaṃ pavicitabbanti attho.",
  "atk-s0519a0:344_4": "Ettha ca pucchāvissajjanapubbāparānugītivicayā pāḷiyaṃ sarūpeneva dassitā.",
  "atk-s0519a0:344_5": "Assādādivicayo pana saccaniddhāraṇamukhena nayato dassito,",
  "atk-s0519a0:344_6": "so niddesavāre vuttanayeneva veditabbo.",
  "atk-s0519a0:344_7": "Tabbicayeneva ca padavicayo siddhoti.",
  "atk-s0519a0:345_0": "Vicayahāravibhaṅgavaṇṇanā niṭṭhitā.",
  "atk-s0519a0:346_0": "3. Yuttihāravibhaṅgavaṇṇanā",
  "atk-s0519a0:347_0": "18.",
  "atk-s0519a0:347_1": "Tattha katamo yuttihārotiādi yuttihāravibhaṅgo.",
  "atk-s0519a0:347_2": "Tattha kiṃ yojayatīti yuttihārassa visayaṃ pucchati.",
  "atk-s0519a0:347_3": "Ko panetassa visayo?",
  "atk-s0519a0:347_4": "Atathākārena gayhamānā suttatthā visayo,",
  "atk-s0519a0:347_5": "te hi tena sātisayaṃ yāthāvato yuttiniddhāraṇena yojetabbā.",
  "atk-s0519a0:347_6": "Itaresupi ayaṃ hāro icchito eva.",
  "atk-s0519a0:347_7": "Taṃ pana bhūtakathanamattaṃ hoti.",
  "atk-s0519a0:347_8": "Yasmā panāyaṃ yuttigavesanā nāma na mahāpadesena vinā,",
  "atk-s0519a0:347_9": "tasmā yuttihāraṃ vibhajanto tassa lakkhaṇaṃ tāva upadisituṃ “cattāro mahāpadesā”tiādimāha.",
  "atk-s0519a0:348_0": "Tattha mahāpadesāti mahāapadesā,",
  "atk-s0519a0:348_1": "buddhādayo mahante apadisitvā vuttāni mahākāraṇānīti attho.",
  "atk-s0519a0:348_2": "Atha vā mahāpadesāti mahāokāsā,",
  "atk-s0519a0:348_3": "mahantāni dhammassa patiṭṭhānānīti vuttaṃ hoti.",
  "atk-s0519a0:348_4": "Tatrāyaṃ vacanattho –",
  "atk-s0519a0:348_5": "apadissatīti apadeso,",
  "atk-s0519a0:348_6": "buddho apadeso etassāti buddhāpadeso.",
  "atk-s0519a0:348_7": "Esa nayo sesesupi.",
  "atk-s0519a0:348_8": "“Sammukhā metaṃ bhagavato suta”ntiādinā kenaci ābhatassa ganthassa dhammoti vā adhammoti vā vinicchayane kāraṇaṃ.",
  "atk-s0519a0:348_9": "Kiṃ pana tanti?",
  "atk-s0519a0:348_10": "Tassa tathā ābhatassa suttotaraṇādi eva.",
  "atk-s0519a0:348_11": "Yadi evaṃ kathaṃ cattāroti?",
  "atk-s0519a0:348_12": "Apadisitappabhedato.",
  "atk-s0519a0:348_13": "Dhammassa hi dve sampadāyo bhagavā sāvakā ca.",
  "atk-s0519a0:348_14": "Tesu sāvakā saṅghagaṇapuggalavasena tividhā.",
  "atk-s0519a0:348_15": "“Evamamumhā mayāyaṃ dhammo paṭiggahito”ti apadisitabbānaṃ bhedena cattāro. Tenāha –",
  "atk-s0519a0:348_16": "“buddhāpadeso…pe…",
  "atk-s0519a0:348_17": "ekattherāpadeso”ti.",
  "atk-s0519a0:348_18": "Tāni padabyañjanānīti kenaci ābhatasuttassa padāni byañjanāni ca,",
  "atk-s0519a0:348_19": "atthapadāni ceva byañjanapadāni cāti attho.",
  "atk-s0519a0:348_20": "Saṃvaṇṇakena vā saṃvaṇṇanāvasena āhariyamānāni padabyañjanāni.",
  "atk-s0519a0:348_21": "Sutte otārayitabbānīti sutte anuppavesitabbāni.",
  "atk-s0519a0:348_22": "Sandassayitabbānīti saṃsandetabbāni.",
  "atk-s0519a0:348_23": "Upanikkhipitabbānīti pakkhipitabbāni.",
  "atk-s0519a0:349_0": "Suttādīni dassetuṃ “katamasmi”ntiādi vuttaṃ.",
  "atk-s0519a0:349_1": "Tattha yasmā bhagavato vacanaṃ ekagāthāmattampi saccavinimuttaṃ natthi,",
  "atk-s0519a0:349_2": "tasmā sutteti padassa atthaṃ dassetuṃ “catūsu ariyasaccesū”ti vuttaṃ.",
  "atk-s0519a0:349_3": "Aṭṭhakathāyaṃ pana tīṇi piṭakāni suttanti vuttaṃ,",
  "atk-s0519a0:349_4": "taṃ iminā nettivacanena aññadatthu saṃsandati ceva sameti cāti daṭṭhabbaṃ.",
  "atk-s0519a0:349_5": "Yāvadeva anupādāparinibbānatthā bhagavato desanā,",
  "atk-s0519a0:349_6": "sā ekantena rāgādikilesavūpasamaṃ vadatīti vinayetipadassa atthaṃ dassento “rāgavinaye”tiādimāha.",
  "atk-s0519a0:349_7": "Vinayoti hi kāraṇaṃ rāgādivūpasamanimittaṃ idhādhippetaṃ. Yathāha –",
  "atk-s0519a0:350_0": "“Ye kho tvaṃ, gotami,",
  "atk-s0519a0:350_1": "dhamme jāneyyāsi,",
  "atk-s0519a0:350_2": "ime dhammā sarāgāya saṃvattanti no virāgāya,",
  "atk-s0519a0:350_3": "saññogāya saṃvattanti no visaññogāya,",
  "atk-s0519a0:350_4": "ācayāya saṃvattanti no apacayāya,",
  "atk-s0519a0:350_5": "mahicchatāya saṃvattanti no appicchatāya,",
  "atk-s0519a0:350_6": "asantuṭṭhiyā saṃvattanti no santuṭṭhiyā,",
  "atk-s0519a0:350_7": "saṅgaṇikāya saṃvattanti no pavivekāya,",
  "atk-s0519a0:350_8": "kosajjāya saṃvattanti no vīriyārambhāya,",
  "atk-s0519a0:350_9": "dubbharatāya saṃvattanti no subharatāya,",
  "atk-s0519a0:350_10": "ekaṃsena gotami dhāreyyāsi ‘neso dhammo,",
  "atk-s0519a0:350_11": "neso vinayo,",
  "atk-s0519a0:350_12": "netaṃ satthusāsana’nti.",
  "atk-s0519a0:350_13": "Ye ca kho tvaṃ, gotami,",
  "atk-s0519a0:350_14": "dhamme jāneyyāsi ime dhammā virāgāya saṃvattanti no sarāgāya,",
  "atk-s0519a0:350_15": "visaññogāya saṃvattanti no saññogāya,",
  "atk-s0519a0:350_16": "apacayāya saṃvattanti no ācayāya,",
  "atk-s0519a0:350_17": "appicchatāya saṃvattanti no mahicchatāya,",
  "atk-s0519a0:350_18": "santuṭṭhiyā saṃvattanti no asantuṭṭhiyā pavivekāya saṃvattanti no saṅgaṇikāya,",
  "atk-s0519a0:350_19": "vīriyārambhāya saṃvattanti no kosajjāya,",
  "atk-s0519a0:350_20": "subharatāya saṃvattanti no dubbharatāya,",
  "atk-s0519a0:350_21": "ekaṃsena gotami dhāreyyāsi ‘eso dhammo,",
  "atk-s0519a0:350_22": "eso vinayo,",
  "atk-s0519a0:350_23": "etaṃ satthusāsana”’nti.",
  "atk-s0519a0:351_0": "Dhammatāyantipadassa atthaṃ dassetuṃ “paṭiccasamuppāde”ti vuttaṃ.",
  "atk-s0519a0:351_1": "Paṭiccasamuppādo hi ṭhitāva sā dhātu dhammaṭṭhitatā dhammaniyāmatāti vutto.",
  "atk-s0519a0:351_2": "“Dhammatāyaṃ upanikkhipitabbānī”ti idaṃ pāḷiyaṃ natthi,",
  "atk-s0519a0:351_3": "atthadassanavasena pana idha vuttanti daṭṭhabbaṃ.",
  "atk-s0519a0:351_4": "Ettha ca pavattiṃ nivattiṃ tadupāyañca bādhakādibhāve niyataṃ paridīpento sutte otarati nāma.",
  "atk-s0519a0:351_5": "Ekantena rāgādikilesavinayaṃ vadanto vinaye sandissati nāma.",
  "atk-s0519a0:351_6": "Tathā sassataṃ ucchedañca vajjetvā ekattanayādiparidīpanena sabhāvadhammānaṃ paccayapaccayuppannabhāvaṃ vibhāvento dhammataṃ na vilometi nāma.",
  "atk-s0519a0:352_0": "Evaṃvidho ca kāmāsavādikaṃ āsavaṃ na uppādetīti imamatthaṃ dassento “yadi catūsu ariyasaccesū”tiādimāha.",
  "atk-s0519a0:352_1": "Nanu ca anulomato paṭiccasamuppādo pavatti,",
  "atk-s0519a0:352_2": "paṭilomato nivattīti so cattāri ariyasaccāni anupaviṭṭho kasmā idha visuṃ gahitoti?",
  "atk-s0519a0:352_3": "Saccametaṃ.",
  "atk-s0519a0:352_4": "Idha pana visuṃ gahaṇaṃ dhammānaṃ paccayāyattavuttidassanena aniccapaccayalakkhaṇaṃ asamatthapaccayalakkhaṇaṃ",
  "atk-s0519a0:352_5": "nirīhapaccayalakkhaṇañca vibhāvetvā tesaṃ udayavantatā tato eva vayavantatā tadubhayena aniccatā udayabbayapaṭipīḷanena",
  "atk-s0519a0:352_6": "dukkhatā anattatāti tilakkhaṇasamāyogaparidīpanī sabbadiṭṭhigatakumatividdhaṃsanī anaññasādhāraṇā sāsanasampatti",
  "atk-s0519a0:352_7": "pakāsitā hotīti dassanatthaṃ.",
  "atk-s0519a0:353_0": "Ettha ca suttaṃ suttānulomaṃ ācariyavādo attanomatīti idaṃ catukkaṃ veditabbaṃ –",
  "atk-s0519a0:353_1": "tattha suttaṃ nāma tisso saṅgītiyo āruḷhāni tīṇi piṭakāni.",
  "atk-s0519a0:353_2": "Suttānulomaṃ nāma mahāpadesā,",
  "atk-s0519a0:353_3": "yaṃ “anulomakappiya”nti vuccati.",
  "atk-s0519a0:353_4": "Ācariyavādo nāma aṭṭhakathā.",
  "atk-s0519a0:353_5": "Attanomati nāma nayaggāhena anubuddhiyā attano paṭibhānaṃ.",
  "atk-s0519a0:353_6": "Tattha suttaṃ appaṭibāhiyaṃ,",
  "atk-s0519a0:353_7": "taṃ paṭibāhantena satthāva paṭibāhito hoti.",
  "atk-s0519a0:353_8": "Anulomakappiyaṃ pana suttena samentameva gahetabbaṃ,",
  "atk-s0519a0:353_9": "na itaraṃ.",
  "atk-s0519a0:353_10": "Ācariyavādopi suttena samento eva gahetabbo, na itaro.",
  "atk-s0519a0:353_11": "Tathā attanomati,",
  "atk-s0519a0:353_12": "sā pana sabbadubbalāti.",
  "atk-s0519a0:354_0": "Idāni yadatthaṃ idha cattāro mahāpadesā ābhatā,",
  "atk-s0519a0:354_1": "taṃ dassetuṃ “catūhi mahāpadesehī”tiādi vuttaṃ.",
  "atk-s0519a0:354_2": "Tattha yaṃ yanti yaṃ yaṃ atthajātañca dhammajātañca.",
  "atk-s0519a0:354_3": "Yujjatīti yathāvuttehi catūhi mahāpadesehi yujjati.",
  "atk-s0519a0:354_4": "Yena yenāti yena yena kāraṇena.",
  "atk-s0519a0:354_5": "Yathā yathāti yena yena pakārena.",
  "atk-s0519a0:354_6": "Taṃ taṃ gahetabbanti saṃvaṇṇiyamāne sutte ābhatena kāraṇena pasaṅgena pakārena ca suttato uddharitvā saṃvaṇṇanāvasena gahetabbanti attho.",
  "atk-s0519a0:354_7": "Tena catumahāpadesāviruddhāya yuttiyā suttato atthe niddhāretvā yuttihārayojanā kātabbāti dasseti.",
  "atk-s0519a0:355_0": "19.",
  "atk-s0519a0:355_1": "Idāni taṃ yuttiniddhāraṇaṃ dassetuṃ “pañhaṃ pucchitenā”tiādi āraddhaṃ.",
  "atk-s0519a0:355_2": "Tattha kati padānīti kittakāni padāni.",
  "atk-s0519a0:355_3": "Pariyogāhitabbanti padassa atthaṃ dassetuṃ “vicetabba”nti vuttaṃ.",
  "atk-s0519a0:355_4": "Yattakāni padāni yathādhippetaṃ atthaṃ abhivadanti,",
  "atk-s0519a0:355_5": "tattakāni padāni tadatthassekassa ñātuṃ icchitattā “eko pañho”ti vuccati,",
  "atk-s0519a0:355_6": "tāni pana ekagāthāyaṃ yadi vā sabbāni padāni yāva yadi vā ekaṃ padaṃ ekaṃ atthaṃ abhivadati,",
  "atk-s0519a0:355_7": "ekoyeva so pañhoti imamatthaṃ dasseti “yadi sabbānī”tiādinā.",
  "atk-s0519a0:355_8": "Tanti taṃ pañhaṃ.",
  "atk-s0519a0:355_9": "Aññātabbanti ājānitabbaṃ.",
  "atk-s0519a0:355_10": "Kiṃ ime dhammātiādi ājānanākāradassanaṃ.",
  "atk-s0519a0:355_11": "Tattha dhammāti pariyattidhammā.",
  "atk-s0519a0:355_12": "Nānatthāti nānā atthā.",
  "atk-s0519a0:356_0": "Pucchāgāthāyaṃ ayaṃ padattho –",
  "atk-s0519a0:356_1": "kenassubbhāhato lokoti ayaṃ sattaloko coro viya coraghātakena kena abhihato vadhīyatīti attho.",
  "atk-s0519a0:356_2": "Kenassu parivāritoti māluvalatāya viya nissitarukkho kena loko ajjhotthaṭo.",
  "atk-s0519a0:356_3": "Kena sallena otiṇṇoti kena visapītakhurappena viya sarīrabbhantaranimuggena sallena anupaviṭṭho.",
  "atk-s0519a0:356_4": "Kissa dhūpāyitoti kissa kena kāraṇena dhūpāyito santāpito loko.",
  "atk-s0519a0:356_5": "Sadāti padaṃ sabbattha yojetabbaṃ.",
  "atk-s0519a0:356_6": "Teti cattāri padāni.",
  "atk-s0519a0:356_7": "Pañhasaddāpekkhāya pulliṅganiddeso.",
  "atk-s0519a0:356_8": "“Vissajjetī”ti etena vissajjanato tayo pañhāti ñāyatīti dasseti.",
  "atk-s0519a0:357_0": "20.",
  "atk-s0519a0:357_1": "Tatthāti vissajjanagāthāyaṃ dutiyapāde vuttā jarā ca paṭhamapāde vuttaṃ maraṇañcāti imāni dve saṅkhatassa",
  "atk-s0519a0:357_2": "pañcakkhandhassa “saṅkhato”ti lakkhīyati etehīti saṅkhatalakkhaṇāni.",
  "atk-s0519a0:357_3": "Vuttañhetaṃ bhagavatā –",
  "atk-s0519a0:357_4": "“tīṇimāni,",
  "atk-s0519a0:357_5": "bhikkhave,",
  "atk-s0519a0:357_6": "saṅkhatassa saṅkhatalakkhaṇāni.",
  "atk-s0519a0:357_7": "Katamāni tīṇi?",
  "atk-s0519a0:357_8": "Uppādo paññāyati,",
  "atk-s0519a0:357_9": "vayo paññāyati,",
  "atk-s0519a0:357_10": "ṭhitassa aññathattaṃ paññāyatī”ti.",
  "atk-s0519a0:357_11": "Tena vuttaṃ –",
  "atk-s0519a0:357_12": "“jarāyaṃ ṭhitassa aññathattaṃ,",
  "atk-s0519a0:357_13": "maraṇaṃ vayo”ti.",
  "atk-s0519a0:357_14": "Ettha ca “ṭhitassa aññathatta”nti etena khandhappabandhassa pubbāparaviseso idha jarā,",
  "atk-s0519a0:357_15": "na khaṇaṭṭhitīti dasseti.",
  "atk-s0519a0:357_16": "“Maraṇaṃ vayo”ti iminā ca “tisso mato,",
  "atk-s0519a0:357_17": "phusso mato”ti evaṃ loke vuttaṃ sammutimaraṇaṃ dasseti,",
  "atk-s0519a0:357_18": "na khaṇikamaraṇaṃ,",
  "atk-s0519a0:357_19": "samucchedamaraṇaṃ vā.",
  "atk-s0519a0:358_0": "Idāni “te tayo pañhā”ti vuttamatthaṃ yuttivasena dassetuṃ “jarāya cā”tiādi vuttaṃ.",
  "atk-s0519a0:358_1": "Tattha yebhuyyena jiṇṇassa maraṇadassanato jarāmaraṇānaṃ nānattaṃ asampaṭicchamānaṃ pati tesaṃ nānattadassanatthaṃ “gabbhagatāpi hi mīyantī”ti vuttaṃ.",
  "atk-s0519a0:358_2": "Idaṃ vuttaṃ hoti –",
  "atk-s0519a0:358_3": "yathādhippetajarāvirahitassa maraṇassa dassanato aññā jarā aññaṃ maraṇanti.",
  "atk-s0519a0:358_4": "Tenevāha –",
  "atk-s0519a0:358_5": "“na ca te jiṇṇā bhavantī”ti.",
  "atk-s0519a0:358_6": "Kiñca bhiyyo?",
  "atk-s0519a0:358_7": "Kevalassa maraṇassa diṭṭhattā aññāva jarā aññaṃ maraṇaṃ,",
  "atk-s0519a0:358_8": "yathā taṃ devānanti imamatthaṃ dasseti “atthi ca devāna”ntiādinā.",
  "atk-s0519a0:358_9": "Anuttarimanussadhammena ca tikicchanena sakkā jarāya paṭikāraṃ kātuṃ,",
  "atk-s0519a0:358_10": "na tathā maraṇassāti evampi jarāmaraṇānaṃ atthato nānattaṃ sampaṭicchitabbanti dassetuṃ “sakkatevā”tiādi vuttaṃ.",
  "atk-s0519a0:358_11": "Tattha sakkateti sakyate,",
  "atk-s0519a0:358_12": "sakkāti attho.",
  "atk-s0519a0:358_13": "Paṭikammanti paṭikaraṇaṃ.",
  "atk-s0519a0:358_14": "Nanu ca maraṇassāpi paṭikāraṃ kātuṃ sakkā iddhipādabhāvanāya vasibhāve satīti codanaṃ manasi katvā āha –",
  "atk-s0519a0:358_15": "“aññatreva iddhimantānaṃ iddhivisayā”ti.",
  "atk-s0519a0:358_16": "Vuttañhetaṃ bhagavatā –",
  "atk-s0519a0:359_0": "“Yassa kassaci, ānanda,",
  "atk-s0519a0:359_1": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,",
  "atk-s0519a0:359_2": "so ākaṅkhamāno kappaṃ vā tiṭṭheyya kappāvasesaṃ vā”ti.",
  "atk-s0519a0:360_0": "Ko panettha kappo,",
  "atk-s0519a0:360_1": "ko vā kappāvasesoti?",
  "atk-s0519a0:360_2": "Kappoti āyukappo,",
  "atk-s0519a0:360_3": "yasmiṃ tasmiñhi kāle yaṃ manussānaṃ āyuppamāṇaṃ,",
  "atk-s0519a0:360_4": "taṃ paripuṇṇaṃ karonto kappaṃ tiṭṭhati nāma.",
  "atk-s0519a0:360_5": "“Appaṃ vā bhiyyo”ti vuttaṃ pana vassasatādito atirekaṃ tiṭṭhanto kappāvasesaṃ tiṭṭhati nāma.",
  "atk-s0519a0:360_6": "Yadi evaṃ kasmā iddhimanto cetovasippattā khīṇāsavā lokahitatthaṃ tathā na tiṭṭhantīti?",
  "atk-s0519a0:360_7": "Khandhasaṅkhātassa dukkhabhārassa pariññātattā anussukkatāya ca.",
  "atk-s0519a0:360_8": "Paṭippassaddhasabbussukkā hi te uttamapurisāti.",
  "atk-s0519a0:360_9": "Vuttañhetaṃ dhammasenāpatinā –",
  "atk-s0519a0:361_0": "“Nābhinandāmi maraṇaṃ, nābhikaṅkhāmi jīvitaṃ;",
  "atk-s0519a0:362_0": "Kālañca paṭikaṅkhāmi, vetanaṃ bhatako yathā”ti. ;",
  "atk-s0519a0:363_0": "Yathā jarāmaraṇānaṃ aññamaññaṃ atthato nānattaṃ,",
  "atk-s0519a0:363_1": "evaṃ tehi taṇhāya ca nānatte dassite “tayo pañhā”ti idaṃ sijjhatīti taṃ dassetuṃ “yaṃ panā”tiādimāha.",
  "atk-s0519a0:364_0": "Tattha yasmā taṇhāya abhāvepi sati jarāmaraṇaṃ labbhati khīṇāsavasantāne,",
  "atk-s0519a0:364_1": "tasmā aññaṃ jarāmaraṇaṃ aññā taṇhāti imamatthamāha “dissanti vītarāgā jīrantāpi mīyantāpī”ti.",
  "atk-s0519a0:364_2": "Nanu ca taṇhāpi jīraṇabhijjanasabhāvāti? Saccaṃ,",
  "atk-s0519a0:364_3": "na idaṃ jarāmaraṇaṃ idhādhippetanti vuttovāyamattho.",
  "atk-s0519a0:364_4": "“Yadi cā”tiādinā jarāmaraṇato taṇhāya anaññatte dosaṃ dasseti.",
  "atk-s0519a0:364_5": "Yobbanaṭṭhāpi vigatataṇhā siyuṃ,",
  "atk-s0519a0:364_6": "na idaṃ yuttanti adhippāyo.",
  "atk-s0519a0:364_7": "Jarāmaraṇampi siyā dukkhassa samudayo taṇhāya anaññatte satīti adhippāyo.",
  "atk-s0519a0:364_8": "Na ca siyā taṇhā dukkhassa samudayo jarāmaraṇato anaññatte satīti bhāvo.",
  "atk-s0519a0:364_9": "Na hi jarāmaraṇaṃ dukkhassa samudayo,",
  "atk-s0519a0:364_10": "taṇhā dukkhassa samudayo,",
  "atk-s0519a0:364_11": "tasmā veditabbaṃ etesamatthato nānattanti adhippāyo.",
  "atk-s0519a0:364_12": "Yathā ca taṇhā maggavajjhā,",
  "atk-s0519a0:364_13": "evaṃ jarāmaraṇampi siyā maggavajjhaṃ taṇhāya anaññatte sati.",
  "atk-s0519a0:364_14": "Yathā ca jarāmaraṇaṃ na maggavajjhaṃ,",
  "atk-s0519a0:364_15": "tathā taṇhāpi siyāti ayampi nayo vutto evāti daṭṭhabbaṃ.",
  "atk-s0519a0:364_16": "Imāya yuttiyāti imāya yathāvuttāya upapattiyā.",
  "atk-s0519a0:364_17": "Aññamaññehīti aññāhi aññāhi kāraṇūpapattīhi atthato ce aññattaṃ,",
  "atk-s0519a0:364_18": "tadaññampi byañjanato gavesitabbanti attho.",
  "atk-s0519a0:365_0": "Imesaṃ dhammānaṃ atthato ekattanti imamevatthaṃ “na hi yujjatī”tiādinā vivarati.",
  "atk-s0519a0:365_1": "Taṇhāya adhippāye aparipūramāneti icchitālābhamāha.",
  "atk-s0519a0:365_2": "Tena icchātaṇhānaṃ atthato ekattaṃ vuttaṃ hotīti.",
  "atk-s0519a0:365_3": "Etena na hi yujjati icchāya ca taṇhāya ca atthato aññattanti.",
  "atk-s0519a0:365_4": "Yathā idaṃ vacanaṃ samatthanaṃ hoti,",
  "atk-s0519a0:365_5": "evaṃ icchāvipariyāye āghātavatthūsu kodho ca upanāho ca uppajjatīti idampi samatthanaṃ hoti,",
  "atk-s0519a0:365_6": "na tathā jarāmaraṇavipariyāyeti jarāmaraṇataṇhānaṃ atthato aññattampi samatthitaṃ hotīti etamatthaṃ dasseti “imāya yuttiyā”tiādinā.",
  "atk-s0519a0:366_0": "Yadi icchātaṇhānaṃ atthato anaññattaṃ,",
  "atk-s0519a0:366_1": "atha kasmā bhagavatā imissā gāthāya dvidhā vuttāti?",
  "atk-s0519a0:366_2": "Tattha parihāramāha “yaṃ panida”ntiādinā.",
  "atk-s0519a0:366_3": "Tattha yanti kiriyāparāmasanaṃ.",
  "atk-s0519a0:366_4": "Abhilapitanti vuttaṃ yaṃ idaṃ abhilapanaṃ,",
  "atk-s0519a0:366_5": "idaṃ bāhirānaṃ rūpādīnaṃ vatthūnaṃ ārammaṇavasena,",
  "atk-s0519a0:366_6": "ārammaṇakaraṇavasena vā yojetabbaṃ.",
  "atk-s0519a0:366_7": "Dvīhi dhammehīti dvīhi pakatīhi.",
  "atk-s0519a0:366_8": "Kā pana tā pakatiyoti?",
  "atk-s0519a0:366_9": "Appattassa visayassa esanavasena icchā,",
  "atk-s0519a0:366_10": "pattassa appattassa vā pātukāmatāvasena taṇhā,",
  "atk-s0519a0:366_11": "ayametāsaṃ viseso.",
  "atk-s0519a0:366_12": "Yadipi evaṃ,",
  "atk-s0519a0:366_13": "tathāpi sabbā taṇhā rūpādivisayaṃ gilitvā pariniṭṭhapetvā gahaṇena ekasabhāvā evāti dassento “sabbā hi taṇhā ajjhosānalakkhaṇena ekalakkhaṇā”ti āha.",
  "atk-s0519a0:366_14": "Idāni tamatthaṃ upamāya pakāsento “sabbo aggī”tiādimāha,",
  "atk-s0519a0:366_15": "taṃ suviññeyyameva.",
  "atk-s0519a0:367_0": "Ayaṃ pana na kevalaṃ taṇhā ārammaṇe pavattivisesena dvīhi eva nāmehi vuttā,",
  "atk-s0519a0:367_1": "atha kho anekehipi pariyāyehīti dassanatthaṃ “icchāitipī”tiādi vuttaṃ.",
  "atk-s0519a0:368_0": "Tattha icchanti tāya ārammaṇānīti icchā.",
  "atk-s0519a0:368_1": "Taṇhāyanaṭṭhena taṇhā.",
  "atk-s0519a0:368_2": "Pīḷājananato duruddhāraṇato ca visapītaṃ sallaṃ viyāti sallaṃ.",
  "atk-s0519a0:368_3": "Santāpanaṭṭhena dhūpāyanā.",
  "atk-s0519a0:368_4": "Ākaḍḍhanaṭṭhena sīghasotā saritā viyāti saritā,",
  "atk-s0519a0:368_5": "allaṭṭhena vā saritā,",
  "atk-s0519a0:368_6": "“saritāni sinehitāni ca,",
  "atk-s0519a0:368_7": "somanassāni bhavanti jantuno”ti hi vuttaṃ.",
  "atk-s0519a0:368_8": "Allāni ceva siniddhāni cāti ayamettha attho.",
  "atk-s0519a0:368_9": "Visattikāti visatāti visattikā.",
  "atk-s0519a0:368_10": "Visaṭāti visattikā.",
  "atk-s0519a0:368_11": "Visamāti visattikā.",
  "atk-s0519a0:368_12": "Visālāti visattikā.",
  "atk-s0519a0:368_13": "Visakkatīti visattikā.",
  "atk-s0519a0:368_14": "Visaṃvādikāti visattikā.",
  "atk-s0519a0:368_15": "Visaṃharatīti visattikā.",
  "atk-s0519a0:368_16": "Visamūlāti visattikā.",
  "atk-s0519a0:368_17": "Visaphalāti visattikā.",
  "atk-s0519a0:368_18": "Visaparibhogāti visattikā.",
  "atk-s0519a0:368_19": "Visatā vā pana sā taṇhā rūpe sadde gandhe rase phoṭṭhabbe dhamme kule gaṇe visatā vitthatāti visattikā.",
  "atk-s0519a0:369_0": "Sinehanavasena sineho.",
  "atk-s0519a0:369_1": "Nānāgatīsu kilamathuppādanena kilamatho.",
  "atk-s0519a0:369_2": "Paliveṭhanaṭṭhena latā viyāti latā.",
  "atk-s0519a0:369_3": "“Latā uppajja tiṭṭhatī”ti hi vuttaṃ.",
  "atk-s0519a0:369_4": "Mamanti maññanavasena maññanā.",
  "atk-s0519a0:369_5": "Dūragatampi ākaḍḍhitvā bandhanaṭṭhena bandho.",
  "atk-s0519a0:369_6": "Āsīsanaṭṭhena āsā.",
  "atk-s0519a0:369_7": "Ārammaṇarasaṃ pātukāmatāvasena pipāsā.",
  "atk-s0519a0:369_8": "Abhinandanaṭṭhena abhinandanā.",
  "atk-s0519a0:369_9": "Itīti evaṃ ārammaṇe pavattivisesena anekehi nāmehi gayhamānāpi sabbā taṇhā ajjhosānalakkhaṇena ekalakkhaṇāti yathāvuttamatthaṃ nigameti.",
  "atk-s0519a0:370_0": "Puna taṇhāya anekehi nāmehi gahitabhāvameva “yathā cā”tiādinā upacayena dasseti.",
  "atk-s0519a0:370_1": "Tattha vevacaneti vevacanahāravibhaṅge.",
  "atk-s0519a0:370_2": "“Āsā ca pihā”ti gāthāya atthaṃ tattheva vaṇṇayissāma.",
  "atk-s0519a0:370_3": "Avigatarāgassātiādīsu rañjanaṭṭhena rāgo,",
  "atk-s0519a0:370_4": "chandanaṭṭhena chando,",
  "atk-s0519a0:370_5": "piyāyanaṭṭhena pemaṃ,",
  "atk-s0519a0:370_6": "paridahanaṭṭhena paridāhoti taṇhāva vuttā.",
  "atk-s0519a0:370_7": "Tenevāha –",
  "atk-s0519a0:370_8": "“taṇhāyetaṃ vevacana”nti.",
  "atk-s0519a0:370_9": "Evaṃ yujjatīti evaṃ icchātaṇhānaṃ atthato anaññattā “tayo pañhā”ti yaṃ vuttaṃ,",
  "atk-s0519a0:370_10": "taṃ yujjati yuttiyā saṅgacchatīti attho.",
  "atk-s0519a0:371_0": "21.",
  "atk-s0519a0:371_1": "Evaṃ “kenassubbhāhato loko”ti gāthāya “tayo pañhā”ti pañhattayabhāve yuttiṃ dassetvā idāni aññehi pakārehi",
  "atk-s0519a0:371_2": "yuttigavesanaṃ dassento “sabbo dukkhūpacāro”tiādimāha.",
  "atk-s0519a0:371_3": "Tattha dukkhūpacāroti dukkhappavatti.",
  "atk-s0519a0:371_4": "Kāmataṇhāsaṅkhāramūlakoti kāmataṇhāpaccayasaṅkhārahetukoti yujjatīti adhippāyo.",
  "atk-s0519a0:371_5": "Nibbidūpacāroti nibbidāpavatti kāmānaṃ vipariṇāmaññathābhāvā uppajjamānā anabhirati ñāṇanibbidā ca.",
  "atk-s0519a0:371_6": "Kāmataṇhāparikkhāramūlakoti kāmataṇhāya parikkhārabhūtavatthukāmahetuko.",
  "atk-s0519a0:371_7": "Tattha anabhiratisaṅkhātā nibbidā kāmataṇhāparikkhāramūlikā,",
  "atk-s0519a0:371_8": "na ñāṇanibbidāti sabbo nibbidūpacāro kāmataṇhāparikkhāramūlakoti na pana yujjatīti vuttaṃ.",
  "atk-s0519a0:371_9": "Imāya yuttiyāti nayaṃ dasseti.",
  "atk-s0519a0:371_10": "Idaṃ vuttaṃ hoti –",
  "atk-s0519a0:371_11": "yathā pañhattayabhāve yutti vuttā,",
  "atk-s0519a0:371_12": "yathā ca dukkhūpacāranibbidūpacāresu,",
  "atk-s0519a0:371_13": "evaṃ imāya yuttiyā iminā yogena nayena aññamaññehi kāraṇehi taṃtaṃpāḷippadese anurūpehi aññathā aññehi hetūhi yutti gavesitabbāti.",
  "atk-s0519a0:372_0": "Idāni taṃ nayadassanaṃ saṃkhittanti vitthārato vibhajitvā dassetuṃ “yathā hi bhagavā”tiādi āraddhaṃ.",
  "atk-s0519a0:372_1": "Tatthāyaṃ saṅkhepattho –",
  "atk-s0519a0:372_2": "rāgadosamohacaritānaṃ yathākkamaṃ asubhamettāpaccayākārakathā rāgādivinayanato sappāyāti ayaṃ sāsanayutti.",
  "atk-s0519a0:372_3": "Evamavaṭṭhite yadi rāgacaritassa mettācetovimuttiṃ deseyya,",
  "atk-s0519a0:372_4": "sā desanā na yujjati asappāyabhāvato.",
  "atk-s0519a0:372_5": "Tathā sukhāpaṭipadādayoti.",
  "atk-s0519a0:372_6": "Nanu ca sukhāpaṭipadādayo paṭipattiyā sambhavanti,",
  "atk-s0519a0:372_7": "na desanāyāti?",
  "atk-s0519a0:372_8": "Saccametaṃ,",
  "atk-s0519a0:372_9": "idha pana rāgacaritoti tibbakileso rāgacaritoti adhippeto.",
  "atk-s0519a0:372_10": "Tassa dukkhāya paṭipadāya bhāvanā samijjhati.",
  "atk-s0519a0:372_11": "Yassa ca dukkhāya paṭipadāya bhāvanā samijjhati,",
  "atk-s0519a0:372_12": "tassa garutarā asubhadesanā sappāyā,",
  "atk-s0519a0:372_13": "yassa garutarā asubhadesanā sappāyā,",
  "atk-s0519a0:372_14": "na tassa mandakilesassa viya lahukatarāti imamatthaṃ dassento āha –",
  "atk-s0519a0:372_15": "“sukhaṃ vā paṭipadaṃ…pe…",
  "atk-s0519a0:372_16": "deseyya na yujjati desanā”ti.",
  "atk-s0519a0:372_17": "Iminā nayena sesapadesupi yathāsambhavaṃ attho vattabbo.",
  "atk-s0519a0:372_18": "Ettha ca ayuttaparihārena yuttisamadhigamoti yuttivicāraṇāya ayuttipi gavesitabbāti vuttaṃ –",
  "atk-s0519a0:372_19": "“yadi hi…pe…",
  "atk-s0519a0:372_20": "na yujjati desanā”ti.",
  "atk-s0519a0:372_21": "Sesesupi eseva nayo.",
  "atk-s0519a0:372_22": "Evaṃ yaṃ kiñcītiādi yuttihārayojanāya nayadassanameva.",
  "atk-s0519a0:373_0": "Tattha evanti iminā nayena.",
  "atk-s0519a0:373_1": "Yaṃ kiñcīti aññampi yaṃ kiñci.",
  "atk-s0519a0:373_2": "Anulomappahānanti pahānassa anurūpaṃ,",
  "atk-s0519a0:373_3": "pahānasamatthanti attho.",
  "atk-s0519a0:373_4": "Sutte anavasesānaṃ padatthānaṃ anupadavicāraṇā vicayo hāro,",
  "atk-s0519a0:373_5": "vicayahārasaṃvaṇṇanāya niddhāritesu atthesu yuttigavesanaṃ sukaranti āha –",
  "atk-s0519a0:373_6": "“sabbaṃ taṃ vicayena hārena vicinitvā yuttihārena yojetabba”nti.",
  "atk-s0519a0:373_7": "Yāvatikā ñāṇassa bhūmīti saṃvaṇṇentassa ācariyassa yaṃ ñāṇaṃ yaṃ paṭibhānaṃ,",
  "atk-s0519a0:373_8": "tassa yattako visayo,",
  "atk-s0519a0:373_9": "tattako yuttihāravicāroti attho.",
  "atk-s0519a0:373_10": "Taṃ kissa hetu?",
  "atk-s0519a0:373_11": "Anantanayo samantabhaddako vimaddakkhamo vicittadesano ca saddhammoti.",
  "atk-s0519a0:374_0": "Evaṃ nayadassanavaseneva yuttihārayojanā dassitāti taṃ brahmavihāraphalasamāpattinavānupubbasamāpattivasibhāvehi",
  "atk-s0519a0:374_1": "vibhajitvā dassetuṃ “mettāvihārissa sato”tiādi āraddhaṃ.",
  "atk-s0519a0:374_2": "Tattha mettāvihārissāti mettāvihāralābhino.",
  "atk-s0519a0:374_3": "Satoti samānassa,",
  "atk-s0519a0:374_4": "tathābhūtassāti attho.",
  "atk-s0519a0:374_5": "Byāpādoti padoso.",
  "atk-s0519a0:374_6": "Cittaṃ pariyādāya ṭhassatīti cittaṃ abhibhavissati.",
  "atk-s0519a0:374_7": "Yasmā pana kusalākusalānaṃ dhammānaṃ apubbaṃ acarimaṃ pavatti nāma natthi,",
  "atk-s0519a0:374_8": "tasmā samāpattito vuṭṭhānassa aparabhāgeti dassanatthaṃ “ṭhassatī”ti vuttaṃ.",
  "atk-s0519a0:374_9": "Na yujjati desanāti byāpādapaṭipakkhattā mettāya tādisī kathā na yuttāti attho.",
  "atk-s0519a0:374_10": "Byāpādo pahānaṃ abbhatthaṃ gacchatīti yujjati desanāti yathāvuttakāraṇato eva ayaṃ kathā yuttāti.",
  "atk-s0519a0:374_11": "Sesavāresupi imināva nayena attho veditabbo.",
  "atk-s0519a0:374_12": "Anuttānaṃ eva vaṇṇayissāma.",
  "atk-s0519a0:375_0": "Animittavihārissāti aniccānupassanāmukhena paṭiladdhaphalasamāpattivihārassa.",
  "atk-s0519a0:375_1": "Nimittānusārīti saṅkhāranimittānusārī.",
  "atk-s0519a0:375_2": "Tena tenevāti niccādīsu yaṃ yaṃ pahīnaṃ,",
  "atk-s0519a0:375_3": "tena teneva nimittena.",
  "atk-s0519a0:375_4": "Asmīti vigatanti pañcasu upādānakkhandhesu diṭṭhimānavasena yaṃ asmīti maññitaṃ,",
  "atk-s0519a0:375_5": "taṃ vigataṃ.",
  "atk-s0519a0:375_6": "Tamevatthaṃ vivarati “ayamahamasmīti na samanupassāmī”ti.",
  "atk-s0519a0:375_7": "Vicikicchākathaṃkathāsallanti vinayakukkuccassāpi kathaṃ kathanti pavattisabbhāvato vicikicchāpadena visesitaṃ.",
  "atk-s0519a0:375_8": "Na yujjati desanāti vicikicchāya pahānekaṭṭhabhāvato na yuttāyaṃ kathā.",
  "atk-s0519a0:376_0": "Paṭhamaṃ jhānaṃ samāpannassāti paṭhamajjhānasamaṅgino.",
  "atk-s0519a0:376_1": "Kāmarāgabyāpādā visesāya saṃvattantīti na yujjatīti yasmā nīvaraṇesu appahīnesu paṭhamajjhānassa upacārampi na sampajjati,",
  "atk-s0519a0:376_2": "pageva jhānaṃ,",
  "atk-s0519a0:376_3": "tasmā kāmarāgabyāpādā visesāya dutiyajjhānāya saṃvattantīti na yuttāyaṃ kathā.",
  "atk-s0519a0:376_4": "Yathāladdhassa pana paṭhamajjhānassa kāmarāgabyāpādā pariyuṭṭhānappattā hānāya saṃvattantīti yujjati desanā yuttā kathāti,",
  "atk-s0519a0:376_5": "evaṃ sabbattha yojetabbaṃ.",
  "atk-s0519a0:376_6": "Avitakkasahagatā saññāmanasikārā nāma saha upacārena dutiyajjhānadhammā,",
  "atk-s0519a0:376_7": "ārammaṇakaraṇattho hettha sahagata- saddo.",
  "atk-s0519a0:376_8": "Hānāyāti paṭhamajjhānato parihānāya.",
  "atk-s0519a0:376_9": "Visesāyāti dutiyajjhānāya.",
  "atk-s0519a0:376_10": "Iminā nayena tattha tattha hānanti,",
  "atk-s0519a0:376_11": "visesoti ca vuttadhammā veditabbā.",
  "atk-s0519a0:376_12": "Vitakkavicārasahagatāti paṭhamajjhānadhammā,",
  "atk-s0519a0:376_13": "kāmāvacaradhammā eva vā.",
  "atk-s0519a0:376_14": "Upekkhāsukhasahagatāti upacārena saddhiṃ dutiyajjhānadhammā,",
  "atk-s0519a0:376_15": "tatramajjhattupekkhā hi idha upekkhāti adhippetā.",
  "atk-s0519a0:376_16": "Pītisukhasahagatāti saha upacārena tatiyajjhānadhammā.",
  "atk-s0519a0:376_17": "Upekkhāsatipārisuddhisahagatāti catutthajjhānadhammā.",
  "atk-s0519a0:377_0": "Saññūpacārāti paṭusaññākiccaṃ karontā eva ye keci cittuppādā,",
  "atk-s0519a0:377_1": "“ākiñcaññāyatanadhammā”tipi vadanti.",
  "atk-s0519a0:377_2": "Saññāvedayitanirodhasahagatāti “saññāvedayitanirodhaṃ upasampajja viharissāmī”ti tassa parikammavasena pavattadhammā.",
  "atk-s0519a0:377_3": "Te pana yasmā nevasaññānāsaññāyatanasamāpattiyaṃ ṭhiteneva sakkā saññāvedayitanirodhaṃ upasampajja viharituṃ,",
  "atk-s0519a0:377_4": "na tato parihīnena,",
  "atk-s0519a0:377_5": "tasmā nevasaññānāsaññāyatanasamāpattiyā hānāya saṃvattantīti na yuttā kathā.",
  "atk-s0519a0:377_6": "Visesāya saṃvattantīti pana yuttā kathāti āha –",
  "atk-s0519a0:377_7": "“hānāya…pe…",
  "atk-s0519a0:377_8": "desanā”ti.",
  "atk-s0519a0:377_9": "Kallatāparicitanti samatthabhāvena paricitaṃ,",
  "atk-s0519a0:377_10": "yathāvuttasamāpattīsu vasibhāvena paricitanti attho.",
  "atk-s0519a0:377_11": "Tenevāha –",
  "atk-s0519a0:377_12": "“abhinīhāraṃ khamatī”ti.",
  "atk-s0519a0:377_13": "Sesaṃ sabbaṃ uttānameva.",
  "atk-s0519a0:378_0": "Api cettha appaṭikkūlasaññāmukhena kāmacchando vañcetīti yujjati.",
  "atk-s0519a0:378_1": "Paṭikkūlasaññāpatirūpatāya byāpādo vañcetīti yujjati.",
  "atk-s0519a0:378_2": "Samādhimukhena thinamiddhaṃ vañcetīti yujjati.",
  "atk-s0519a0:378_3": "Vīriyārambhamukhena uddhaccaṃ vañcetīti yujjati.",
  "atk-s0519a0:378_4": "Sikkhākāmatāmukhena kukkuccaṃ vañcetīti yujjati.",
  "atk-s0519a0:378_5": "Ubhayapakkhasantīraṇamukhena vicikicchā vañcetīti yujjati.",
  "atk-s0519a0:378_6": "Iṭṭhāniṭṭhasamupekkhanamukhena sammoho vañcetīti yujjati.",
  "atk-s0519a0:378_7": "Attaññutāmukhena attani aparibhavane māno vañcetīti yujjati.",
  "atk-s0519a0:378_8": "Vīmaṃsāmukhena hetupatirūpakapariggahena micchādiṭṭhi vañcetīti yujjati.",
  "atk-s0519a0:378_9": "Virattatāpatirūpakena sattesu adayāpannatā vañcetīti yujjati.",
  "atk-s0519a0:378_10": "Anuññātapaṭisevanapatirūpatāya kāmasukhallikānuyogo vañcetīti yujjati.",
  "atk-s0519a0:378_11": "Ājīvapārisuddhipatirūpatāya asaṃvibhāgasīlatā vañcetīti yujjati.",
  "atk-s0519a0:378_12": "Saṃvibhāgasīlatāpatirūpatāya micchājīvo vañcetīti yujjati.",
  "atk-s0519a0:378_13": "Asaṃsaggavihāritāpatirūpatāya asaṅgahasīlatā vañcetīti yujjati.",
  "atk-s0519a0:378_14": "Saṅgahasīlatāpatirūpatāya ananulomikasaṃsaggo vañcetīti yujjati.",
  "atk-s0519a0:378_15": "Saccavāditāpatirūpatāya pisuṇavācā vañcetīti yujjati.",
  "atk-s0519a0:378_16": "Apisuṇavāditāpatirūpatāya anatthakāmatā vañcetīti yujjati.",
  "atk-s0519a0:378_17": "Piyavāditāpatirūpatāya cāṭukamyatā vañcetīti yujjati.",
  "atk-s0519a0:378_18": "Mitabhāṇitāpatirūpatāya asammodanasīlatā vañcetīti yujjati.",
  "atk-s0519a0:378_19": "Sammodanasīlatāpatirūpatāya māyā sāṭheyyañca vañcetīti yujjati.",
  "atk-s0519a0:378_20": "Niggayhavāditāpatirūpatāya pharusavācatā vañcetīti yujjati.",
  "atk-s0519a0:378_21": "Pāpagarahitāpatirūpatāya paravajjānupassitā vañcetīti yujjati.",
  "atk-s0519a0:378_22": "Kulānuddhayatāpatirūpatāya kulamacchariyaṃ vañcetīti yujjati.",
  "atk-s0519a0:378_23": "Āvāsaciraṭṭhitikāmatāmukhena āvāsamacchariyaṃ vañcetīti yujjati.",
  "atk-s0519a0:378_24": "Dhammaparibandhapariharaṇamukhena dhammamacchariyaṃ vañcetīti yujjati.",
  "atk-s0519a0:378_25": "Dhammadesanābhiratimukhena bhassārāmatā vañcetīti yujjati.",
  "atk-s0519a0:378_26": "Apharusavācatāgaṇānuggahakaraṇamukhena saṅgaṇikārāmatā vañcetīti yujjati.",
  "atk-s0519a0:378_27": "Puññakāmatāpatirūpatāya kammārāmatā vañcetīti yujjati.",
  "atk-s0519a0:378_28": "Saṃvegapatirūpena cittasantāpo vañcetīti yujjati.",
  "atk-s0519a0:378_29": "Saddhālutāpatirūpatāya aparikkhatā vañcetīti yujjati.",
  "atk-s0519a0:378_30": "Vīmaṃsanāpatirūpena assaddhiyaṃ vañcetīti yujjati.",
  "atk-s0519a0:378_31": "Attādhipateyyapatirūpena garūnaṃ anusāsaniyā appadakkhiṇaggāhitā vañcetīti yujjati.",
  "atk-s0519a0:378_32": "Dhammādhipateyyapatirūpena sabrahmacārīsu agāravaṃ vañcetīti yujjati.",
  "atk-s0519a0:378_33": "Lokādhipateyyapatirūpena attani dhamme ca paribhavo vañcetīti yujjati.",
  "atk-s0519a0:378_34": "Mettāyanāmukhena rāgo vañcetīti yujjati.",
  "atk-s0519a0:378_35": "Karuṇāyanāpatirūpena soko vañcetīti yujjati.",
  "atk-s0519a0:378_36": "Muditāvihārapatirūpena pahāso vañcetīti yujjati.",
  "atk-s0519a0:378_37": "Upekkhāvihārapatirūpena kusalesu dhammesu nikkhittachandatā vañcetīti yujjati.",
  "atk-s0519a0:378_38": "Evaṃ āgamapatirūpakaadhigamapatirūpakādīnampi tathā tathā vañcanasabhāvo yuttito veditabbo.",
  "atk-s0519a0:378_39": "Evaṃ āgamānusārena yuttigavesanā kātabbāti.",
  "atk-s0519a0:379_0": "Yuttihāravibhaṅgavaṇṇanā niṭṭhitā.",
  "atk-s0519a0:380_0": "4. Padaṭṭhānahāravibhaṅgavaṇṇanā",
  "atk-s0519a0:381_0": "22.",
  "atk-s0519a0:381_1": "Tattha katamo padaṭṭhāno hārotiādi padaṭṭhānahāravibhaṅgo.",
  "atk-s0519a0:381_2": "Tattha yasmā “idaṃ imassa padaṭṭhānaṃ,",
  "atk-s0519a0:381_3": "idaṃ imassa padaṭṭhāna”nti tesaṃ tesaṃ dhammānaṃ padaṭṭhānabhūtadhammavibhāvanalakkhaṇo padaṭṭhāno hāro,",
  "atk-s0519a0:381_4": "tasmā pavattiyā mūlabhūtaṃ avijjaṃ ādiṃ katvā sabhāvadhammānaṃ padaṭṭhānaṃ āsannakāraṇaṃ niddhārento",
  "atk-s0519a0:381_5": "avijjāya sabhāvaṃ niddisati “sabbadhammayāthāvaasampaṭivedhalakkhaṇā avijjā”ti.",
  "atk-s0519a0:381_6": "Tassattho –",
  "atk-s0519a0:381_7": "sabbesaṃ dhammānaṃ aviparītasabhāvo na sampaṭivijjhīyati etenāti sabbadhammayāthāvaasampaṭivedho.",
  "atk-s0519a0:381_8": "So lakkhaṇaṃ etissāti sā tathā vuttā.",
  "atk-s0519a0:381_9": "Etena dhammasabhāvappaṭicchādanalakkhaṇā avijjāti vuttaṃ hoti.",
  "atk-s0519a0:381_10": "Atha vā sammā paṭivedho sampaṭivedho.",
  "atk-s0519a0:381_11": "Tassa paṭipakkho asampaṭivedho.",
  "atk-s0519a0:381_12": "Kattha pana so sampaṭivedhassa paṭipakkhoti āha –",
  "atk-s0519a0:381_13": "“sabba…pe…",
  "atk-s0519a0:381_14": "lakkhaṇā”ti.",
  "atk-s0519a0:381_15": "Yasmā pana asubhe subhantiādivipallāse sati tattha sammoho uparūpari jāyatiyeva na hāyati,",
  "atk-s0519a0:381_16": "tasmā “tassā vipallāsā padaṭṭhāna”nti vuttaṃ.",
  "atk-s0519a0:382_0": "Piyarūpaṃ sātarūpanti piyāyitabbajātiyaṃ iṭṭhajātiyañca padaṭṭhānaṃ.",
  "atk-s0519a0:382_1": "“Yaṃ loke piyarūpaṃ sātarūpaṃ etthesā taṇhā uppajjamānā uppajjatī”ti hi vuttaṃ.",
  "atk-s0519a0:382_2": "Adinnādānanti adinnādānacetanā.",
  "atk-s0519a0:382_3": "Sā hi ekavāraṃ uppannāpi anādīnavadassitāya lobhassa uppattikāraṇaṃ hotīti tassa padaṭṭhānaṃ vuttaṃ.",
  "atk-s0519a0:382_4": "Dosassa pāṇātipāto padaṭṭhānaṃ,",
  "atk-s0519a0:382_5": "mohassa micchāpaṭipadā padaṭṭhānanti etthāpi imināva nayena attho veditabbo.",
  "atk-s0519a0:382_6": "Vaṇṇasaṇṭhānabyañjanaggahaṇalakkhaṇāti nimittānubyañjanaggahaṇalakkhaṇā.",
  "atk-s0519a0:382_7": "Sukhasaññāya phassassa upagamanalakkhaṇatā phassapaccayatāva vuttā.",
  "atk-s0519a0:382_8": "“Phuṭṭho sañjānātī”ti hi vuttaṃ.",
  "atk-s0519a0:382_9": "Assādoti taṇhā.",
  "atk-s0519a0:382_10": "Saṅkhatalakkhaṇāni uppādavayaññathattāni.",
  "atk-s0519a0:382_11": "Yebhuyyena niccaggahaṇaṃ viññāṇādhīnanti niccasaññāya viññāṇapadaṭṭhānatā vuttā.",
  "atk-s0519a0:382_12": "Tathā hi so bhikkhu taṃyeva viññāṇaṃ sandhāvati saṃsaratīti viññāṇavisayameva attano niccaggāhaṃ pavedesi.",
  "atk-s0519a0:382_13": "Pañcannaṃ khandhānaṃ yadi aniccatā dukkhatā ca sudiṭṭhā,",
  "atk-s0519a0:382_14": "attasaññā sukhasaññā anavakāsāti āha –",
  "atk-s0519a0:382_15": "“aniccasaññādukkhasaññāasamanupassanalakkhaṇā attasaññā”ti.",
  "atk-s0519a0:382_16": "“Yadaniccaṃ taṃ dukkhaṃ,",
  "atk-s0519a0:382_17": "yaṃ dukkhaṃ tadanattā”ti hi vuttaṃ.",
  "atk-s0519a0:383_0": "Yebhuyyena attābhiniveso arūpadhammesūti āha –",
  "atk-s0519a0:383_1": "“tassā nāmakāyo padaṭṭhāna”nti.",
  "atk-s0519a0:383_2": "Sabbaṃ neyyanti cattāri saccāni catusaccavinimuttassa ñeyyassa abhāvato.",
  "atk-s0519a0:383_3": "Cittavikkhepapaṭisaṃharaṇaṃ uddhaccavikkhambhanaṃ.",
  "atk-s0519a0:383_4": "Asubhāti asubhānupassanā,",
  "atk-s0519a0:383_5": "paṭibhāganimittabhūtā asubhā eva vā,",
  "atk-s0519a0:383_6": "taṇhāpaṭipakkhattā samathassa asubhā padaṭṭhānanti vuttaṃ.",
  "atk-s0519a0:383_7": "Abhijjhāya tanukaraṇato adinnādānāveramaṇī alobhassa padaṭṭhānanti vuttā.",
  "atk-s0519a0:383_8": "Tathā byāpādassa tanukaraṇato pāṇātipātāveramaṇī adosassa padaṭṭhānanti vuttā.",
  "atk-s0519a0:383_9": "Vatthuavippaṭipatti visayasabhāvapaṭivedho,",
  "atk-s0519a0:383_10": "sammāpaṭipatti sīlasamādhisampadānaṃ nibbidāñāṇena anabhiratiñāṇameva vā tathā pavattaṃ.",
  "atk-s0519a0:383_11": "Sabbāpi vedanā dukkhadukkhatādibhāvato dukkhanti katvā vuttaṃ –",
  "atk-s0519a0:383_12": "“dukkhasaññāya vedanā padaṭṭhāna”nti.",
  "atk-s0519a0:383_13": "Dhammasaññāti dhammamattanti saññā.",
  "atk-s0519a0:384_0": "Sattānaṃ kāye avītarāgatā pañcannaṃ ajjhattikāyatanānaṃ vasena hotīti āha –",
  "atk-s0519a0:384_1": "“pañcindriyāni rūpīni rūparāgassa padaṭṭhāna”nti.",
  "atk-s0519a0:384_2": "Kāyo hi idha rūpanti adhippeto.",
  "atk-s0519a0:384_3": "Visesato jhānanissayabhūte manāyatane ca nikanti hotīti āha –",
  "atk-s0519a0:384_4": "“chaṭṭhāyatanaṃ bhavarāgassa padaṭṭhāna”nti.",
  "atk-s0519a0:384_5": "Edisaṃ mā rūpaṃ nibbattatu,",
  "atk-s0519a0:384_6": "mā edisī vedanāti evaṃ pavattā rūpādiabhinandanā nibbattabhavānupassitā.",
  "atk-s0519a0:384_7": "Ñāṇadassanassāti kammassakataññāṇadassanassa.",
  "atk-s0519a0:384_8": "Yonisomanasikāravato hi pubbenivāsānussati kammassakataññāṇassa kāraṇaṃ hoti,",
  "atk-s0519a0:384_9": "na ayoniso ummujjantassa.",
  "atk-s0519a0:384_10": "Imassa ca atthassa vibhāvanatthaṃ mahānāradakassapajātakaṃ,",
  "atk-s0519a0:384_11": "brahmajāle ekaccasassatavādo ca udāharitabbo.",
  "atk-s0519a0:384_12": "“Okappanalakkhaṇā”tiādinā saddhāpasādānaṃ visesaṃ dasseti.",
  "atk-s0519a0:384_13": "So pana saddhāyayeva avatthāviseso daṭṭhabbo.",
  "atk-s0519a0:384_14": "Tattha okappanaṃ saddahanavasena ārammaṇassa ogāhaṇaṃ nicchayo.",
  "atk-s0519a0:384_15": "Anāvilatā assaddhiyāpagamena cittassa akālussiyatā.",
  "atk-s0519a0:384_16": "Abhipatthiyanā saddahanameva.",
  "atk-s0519a0:384_17": "Aveccapasādo paññāsahito āyatanagato abhippasādo.",
  "atk-s0519a0:384_18": "Apilāpanaṃ asammoso nimujjitvā viya ārammaṇassa ogāhaṇaṃ vā,",
  "atk-s0519a0:384_19": "ettha ca saddhādīnaṃ pasādasaddhāsammappadhānasatipaṭṭhānajhānaṅgāni yathākkamaṃ padaṭṭhānanti vadantena",
  "atk-s0519a0:384_20": "avatthāvisesavasena padaṭṭhānabhāvo vuttoti daṭṭhabbaṃ.",
  "atk-s0519a0:384_21": "Satisamādhīnaṃ vā kāyādayo satipaṭṭhānāti.",
  "atk-s0519a0:384_22": "Vitakkādayo ca jhānānīti padaṭṭhānabhāvena vuttā.",
  "atk-s0519a0:385_0": "Assādamanasikāro saṃyojanīyesu dhammesu assādānupassitā.",
  "atk-s0519a0:385_1": "Punabbhavavirohaṇāti punabbhavāya virohaṇā,",
  "atk-s0519a0:385_2": "punabbhavanibbattanārahatā vipākadhammatāti attho.",
  "atk-s0519a0:385_3": "Opapaccayikanibbattilakkhaṇanti upapattibhavabhāvena nibbattanasabhāvaṃ.",
  "atk-s0519a0:385_4": "Nāmakāyarūpakāyasaṅghātalakkhaṇanti arūparūpakāyānaṃ samūhiyabhāvaṃ.",
  "atk-s0519a0:385_5": "Indriyavavatthānanti cakkhādīnaṃ channaṃ indriyānaṃ vavatthitabhāvo.",
  "atk-s0519a0:385_6": "Opapaccayikanti upapattikkhandhanibbattakaṃ.",
  "atk-s0519a0:385_7": "Upadhīti attabhāvo.",
  "atk-s0519a0:385_8": "Attano piyassa maraṇaṃ cintentassa bālassa yebhuyyena soko uppajjatīti maraṇaṃ sokassa padaṭṭhānanti vuttaṃ.",
  "atk-s0519a0:385_9": "Ussukkaṃ cetaso santāpo.",
  "atk-s0519a0:385_10": "Odahananti avadahanaṃ.",
  "atk-s0519a0:385_11": "Attano nissayassa santapanameva bhavassāti vuttaṃ bhavaṃ dassetuṃ “imānī”tiādi vuttaṃ.",
  "atk-s0519a0:385_12": "Tattha bhavassa aṅgāni bhavasaṅkhātāni ca aṅgāni bhavaṅgāni.",
  "atk-s0519a0:385_13": "Tesu kilesā bhavassa aṅgāni.",
  "atk-s0519a0:385_14": "Kammavipākavaṭṭaṃ bhavasaṅkhātāni aṅgāni.",
  "atk-s0519a0:385_15": "Samaggānīti sabbāni.",
  "atk-s0519a0:385_16": "Khandhāyatanādīnaṃ aparāparuppattisaṃsaraṇaṃ saṃsāro.",
  "atk-s0519a0:385_17": "Tassa purimapurimajātinipphannaṃ kilesādivaṭṭaṃ kāraṇanti āha –",
  "atk-s0519a0:385_18": "“bhavo saṃsārassa padaṭṭhāna”nti.",
  "atk-s0519a0:385_19": "Sampāpakahetubhāvaṃ sandhāya “maggo nirodhassa padaṭṭhāna”nti vuttaṃ.",
  "atk-s0519a0:386_0": "Kammaṭṭhānogāhakassa otaraṇaṭṭhānatāya bahussuto titthaṃ nāma,",
  "atk-s0519a0:386_1": "tassa sammāpayirupāsanā titthaññutā.",
  "atk-s0519a0:386_2": "Dhammūpasañhitaṃ pāmojjaṃ pītaṃ nāma,",
  "atk-s0519a0:386_3": "sappāyadhammassavanena taṃ uppādetvā kammaṭṭhānassa brūhanā pītaññutā,",
  "atk-s0519a0:386_4": "bhāvanāya thokampi layāpattiyā uddhaṃpattiyā ca jānanā pattaññutā.",
  "atk-s0519a0:386_5": "Attano pañcahi padhāniyaṅgehi samannāgatassa jānanā attaññutā,",
  "atk-s0519a0:386_6": "tesu purimānaṃ purimānaṃ pacchimassa pacchimassa padaṭṭhānabhāvo suviññeyyo eva.",
  "atk-s0519a0:386_7": "Katapuññasseva patirūpadesavāso sambhavati,",
  "atk-s0519a0:386_8": "na itarassāti “pubbekatapuññatā patirūpadesavāsassa padaṭṭhāna”nti vuttaṃ.",
  "atk-s0519a0:386_9": "Yathābhūtañāṇadassanaṃ saha adhiṭṭhānena taruṇavipassanā.",
  "atk-s0519a0:386_10": "Nibbidāti balavavipassanā.",
  "atk-s0519a0:386_11": "Virāgoti maggo.",
  "atk-s0519a0:386_12": "Vimuttīti phalaṃ.",
  "atk-s0519a0:386_13": "Evanti yadidaṃ “tassā vipallāsā padaṭṭhāna”ntiādinā avijjādīnaṃ padaṭṭhānaṃ dassitaṃ,",
  "atk-s0519a0:386_14": "iminā nayena athāpi yo koci upanissayo balavapaccayoti yo koci avasesapaccayo,",
  "atk-s0519a0:386_15": "sabbo so padaṭṭhānaṃ kāraṇanti veditabbaṃ.",
  "atk-s0519a0:386_16": "“Evaṃ yā kāci upanisā yogato ca paccayato cā”tipi paṭhanti.",
  "atk-s0519a0:386_17": "Tattha upanisāti kāraṇaṃ,",
  "atk-s0519a0:386_18": "yogatoti yuttito,",
  "atk-s0519a0:386_19": "paccayatoti paccayabhāvamattatoti attho veditabbo.",
  "atk-s0519a0:386_20": "Yaṃ panettha atthato na vibhattaṃ,",
  "atk-s0519a0:386_21": "taṃ suviññeyyameva.",
  "atk-s0519a0:387_0": "Padaṭṭhānahāravibhaṅgavaṇṇanā niṭṭhitā.",
  "atk-s0519a0:388_0": "5. Lakkhaṇahāravibhaṅgavaṇṇanā",
  "atk-s0519a0:389_0": "23.",
  "atk-s0519a0:389_1": "Tattha katamo lakkhaṇo hārotiādi lakkhaṇahāravibhaṅgo.",
  "atk-s0519a0:389_2": "Tattha kiṃ lakkhayatīti lakkhaṇahārassa visayaṃ pucchati.",
  "atk-s0519a0:389_3": "“Ye dhammā”tiādinā lakkhaṇahāraṃ saṅkhepato dassetvā taṃ udāharaṇehi vibhajituṃ “cakkhu”ntiādi āraddhaṃ.",
  "atk-s0519a0:389_4": "Tattha “vadhakaṭṭhena ekalakkhaṇānī”ti iminā anavaṭṭhitabhāvādināpi ekalakkhaṇatā vuttā evāti daṭṭhabbaṃ.",
  "atk-s0519a0:390_0": "Evaṃ āyatanavasena ekalakkhaṇataṃ dassetvā idāni khandhādivasena dassetuṃ “atīte, rādha,",
  "atk-s0519a0:390_1": "rūpe anapekkho hotī”tiādi suttaṃ ābhataṃ.",
  "atk-s0519a0:390_2": "Yamakovādasutte vadhakaṭṭhena ekalakkhaṇā vuttāti tasmiṃ sutte “vadhakaṃ rūpaṃ vadhakaṃ rūpanti yathābhūtaṃ nappajānātī”tiādinā āgatattā vuttaṃ.",
  "atk-s0519a0:390_3": "Itīti evaṃ,",
  "atk-s0519a0:390_4": "imissaṃ gāthāyaṃ kāyagatāya satiyā vuttāya sati vedanāgatā sati cittagatā sati dhammagatā ca sati vuttā",
  "atk-s0519a0:390_5": "bhavati satipaṭṭhānabhāvena ekalakkhaṇattāti adhippāyo.",
  "atk-s0519a0:390_6": "Diṭṭhantiādīnaṃ atthaṃ parato vaṇṇayissāma.",
  "atk-s0519a0:391_0": "Kāye kāyānupassī viharāhīti ettha kāyeti rūpakāye.",
  "atk-s0519a0:391_1": "Rūpakāyo hi idha aṅgapaccaṅgānaṃ kesādīnañca samūhaṭṭhena kāyoti adhippeto.",
  "atk-s0519a0:391_2": "Yathā ca samūhaṭṭhena,",
  "atk-s0519a0:391_3": "evaṃ kucchitānaṃ āyaṭṭhena.",
  "atk-s0519a0:391_4": "Kucchitānañhi paramajegucchānaṃ so āyotipi kāyo,",
  "atk-s0519a0:391_5": "āyoti uppattideso.",
  "atk-s0519a0:391_6": "Tatrāyaṃ vacanattho –",
  "atk-s0519a0:391_7": "āyanti tatoti āyo.",
  "atk-s0519a0:391_8": "Ke āyanti?",
  "atk-s0519a0:391_9": "Kucchitā kesādayo,",
  "atk-s0519a0:391_10": "iti kucchitānaṃ āyoti kāyo.",
  "atk-s0519a0:392_0": "Kāyānupassīti kāyaṃ anupassanasīlo,",
  "atk-s0519a0:392_1": "kāyaṃ vā anupassamāno.",
  "atk-s0519a0:392_2": "“Kāye”ti ca vatvā puna “kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ.",
  "atk-s0519a0:392_3": "Tena na kāye vedanānupassī cittadhammānupassī vā,",
  "atk-s0519a0:392_4": "atha kho kāyānupassī evāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "atk-s0519a0:392_5": "Tathā na kāye aṅgapaccaṅgavinimuttaekadhammānupassī,",
  "atk-s0519a0:392_6": "nāpi kesalomādivinimuttaitthipurisānupassī.",
  "atk-s0519a0:393_0": "Yopi cettha kesalomādiko bhūtupādāyasamūhasaṅkhāto kāyo,",
  "atk-s0519a0:393_1": "tatthapi na bhūtupādāyavinimuttaekadhammānupassī,",
  "atk-s0519a0:393_2": "atha kho rathasambhārānupassako viya aṅgapaccaṅgasamūhānupassī,",
  "atk-s0519a0:393_3": "nagarāvayavānupassako viya kesalomādisamūhānupassī,",
  "atk-s0519a0:393_4": "kadalikkhandhapattavaṭṭivinibbhujjako viya rittamuṭṭhiviniveṭhako viya ca bhūtupādāyasamūhānupassī evāti",
  "atk-s0519a0:393_5": "nānappakārato samūhavaseneva kāyasaṅkhātassa vatthuno dassanena ghanavinibbhogo dassito hoti.",
  "atk-s0519a0:393_6": "Na hettha yathāvuttasamūhavinimutto kāyo vā añño vā koci dhammo dissati,",
  "atk-s0519a0:393_7": "yathāvuttadhammasamūhamatte eva pana tathā tathā sattā micchābhinivesaṃ karonti.",
  "atk-s0519a0:393_8": "Tenāhu porāṇā –",
  "atk-s0519a0:394_0": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0519a0:395_0": "Apassaṃ bajjhate mūḷho, bajjhamāno na muccatī”ti. ;",
  "atk-s0519a0:396_0": "Ghanavinibbhogādidassanatthanti ādisaddena ayamattho veditabbo.",
  "atk-s0519a0:396_1": "Ayañhi etasmiṃ kāye kāyānupassīyeva,",
  "atk-s0519a0:396_2": "na aññadhammānupassī.",
  "atk-s0519a0:397_0": "Idaṃ vuttaṃ hoti –",
  "atk-s0519a0:397_1": "yathā anudakabhūtāyapi marīciyā udakānupassino honti,",
  "atk-s0519a0:397_2": "na evaṃ aniccadukkhānattaasubhabhūte eva imasmiṃ kāye niccasukhaattasubhabhāvānupassī,",
  "atk-s0519a0:397_3": "atha kho kāyānupassī aniccadukkhaanattaasubhākārasamūhānupassīti attho.",
  "atk-s0519a0:397_4": "Atha vā yvāyaṃ mahāsatipaṭṭhāne assāsapassāsādicuṇṇikajātaaṭṭhikapariyosāno kāyo vutto,",
  "atk-s0519a0:397_5": "yo ca “idhekacco pathavīkāyaṃ aniccato anupassati,",
  "atk-s0519a0:397_6": "āpokāyaṃ tejokāyaṃ vāyokāyaṃ kesakāyaṃ…pe…",
  "atk-s0519a0:397_7": "aṭṭhimiñjakāya”nti paṭisambhidāyaṃ kāyo vutto,",
  "atk-s0519a0:397_8": "tassa sabbassa imasmiṃyeva kāye anupassanato kāye kāyānupassīti evampettha attho daṭṭhabbo.",
  "atk-s0519a0:398_0": "Atha vā kāye ahanti vā mamanti vā gahetabbassa kassaci ananupassanato,",
  "atk-s0519a0:398_1": "tassa pana kesalomādikassa nānādhammasamūhassa anupassanato kāye kesādidhammasamūhasaṅkhāte kāyānupassīti attho daṭṭhabbo.",
  "atk-s0519a0:398_2": "Api ca “imasmiṃ kāye aniccato anupassati no niccato”tiādinā anukkamena paṭisambhidāyaṃ āgatanayassa sabbasseva",
  "atk-s0519a0:398_3": "aniccalakkhaṇādikassa ākārasamūhasaṅkhātassa kāyassa anupassanato kāye kāyānupassīti attho.",
  "atk-s0519a0:399_0": "Viharāhīti vattāhi.",
  "atk-s0519a0:399_1": "Ātāpīti tīsu bhavesu kilese ātāpetīti ātāpo,",
  "atk-s0519a0:399_2": "so assa atthīti ātāpī.",
  "atk-s0519a0:399_3": "Sampajānoti sampajaññasaṅkhātena ñāṇena samannāgato.",
  "atk-s0519a0:399_4": "Satimāti kāyapariggāhikāya satiyā samannāgato.",
  "atk-s0519a0:399_5": "Ayaṃ pana yasmā satiyā ārammaṇaṃ pariggahetvā paññāya anupassati,",
  "atk-s0519a0:399_6": "na hi sativirahitā anupassanā atthi,",
  "atk-s0519a0:399_7": "tenevāha –",
  "atk-s0519a0:399_8": "“satiñca khvāhaṃ,",
  "atk-s0519a0:399_9": "bhikkhave,",
  "atk-s0519a0:399_10": "sabbatthikaṃ vadāmī”ti.",
  "atk-s0519a0:399_11": "Anātāpino ca anto saṅkoco antarāyakaro hoti,",
  "atk-s0519a0:399_12": "kammaṭṭhānaṃ na sampajjati.",
  "atk-s0519a0:399_13": "Tasmā yesaṃ dhammānaṃ ānubhāvena taṃ sampajjati,",
  "atk-s0519a0:399_14": "taṃ dassanatthaṃ “ātāpī”tiādi vuttaṃ.",
  "atk-s0519a0:400_0": "Tattha vineyyāti tadaṅgavinayena vā vikkhambhanavinayena vā vinayitvā.",
  "atk-s0519a0:400_1": "Loketi tasmiṃyeva kāye.",
  "atk-s0519a0:400_2": "Kāyo hi idha lujjanapalujjanaṭṭhena lokoti adhippeto.",
  "atk-s0519a0:400_3": "Abhijjhāggahaṇena cettha kāmacchando,",
  "atk-s0519a0:400_4": "domanassaggahaṇena byāpādo gahitoti nīvaraṇesu balavadhammadvayappahānadassanena nīvaraṇappahānaṃ vuttanti",
  "atk-s0519a0:400_5": "kāyānupassanāsatipaṭṭhānassa pahānaṅgaṃ dassitaṃ.",
  "atk-s0519a0:400_6": "“Ātāpī”tiādinā pana sampayogaṅgaṃ dassitanti imamatthaṃ dassetuṃ “ātāpī”tiādi vuttaṃ.",
  "atk-s0519a0:400_7": "Tattha abhijjhādomanassānaṃ samatho ujupaṭipakkhoti abhijjhādomanassavinayo vuccamāno samādhindriyaṃ dīpetīti āha –",
  "atk-s0519a0:400_8": "“vineyya loke abhijjhādomanassanti samādhindriya”nti.",
  "atk-s0519a0:400_9": "Ekalakkhaṇattā catunnaṃ indriyānanti yathā vīriyapaññāsamādhindriyehi kāyānupassanāsatipaṭṭhānaṃ ijjhati,",
  "atk-s0519a0:400_10": "evaṃ vedanācittadhammānupassanāsatipaṭṭhānānipi tehi ijjhantīti catusatipaṭṭhānasādhane imesaṃ indriyānaṃ",
  "atk-s0519a0:400_11": "sabhāvabhedābhāvato samānalakkhaṇattā itarāni satipaṭṭhānānipi vuttāni eva hontīti attho.",
  "atk-s0519a0:401_0": "24.",
  "atk-s0519a0:401_1": "Idāni satipaṭṭhānesu gahitesu sabbesaṃ bodhipakkhiyadhammānaṃ gahitabhāvaṃ dassetuṃ “catūsu satipaṭṭhānesū”tiādi vuttaṃ.",
  "atk-s0519a0:401_2": "Tattha bodhaṅgamāti bodhaṃ ariyamaggañāṇaṃ gacchantīti bodhaṅgamā.",
  "atk-s0519a0:401_3": "Yathāvuttassa bodhassa pakkhe bhavāti bodhipakkhiyā.",
  "atk-s0519a0:401_4": "Neyyānikalakkhaṇenāti ettha nimittato pavattato ca vuṭṭhānaṃ niyyānaṃ,",
  "atk-s0519a0:401_5": "niyyāne niyuttāti neyyānikā,",
  "atk-s0519a0:401_6": "yathā dovārikoti.",
  "atk-s0519a0:401_7": "Niyyānasaṅkhātaṃ vā phalaṃ arahantīti neyyānikā.",
  "atk-s0519a0:401_8": "Niyyānaṃ payojanaṃ etesanti vā neyyānikā.",
  "atk-s0519a0:401_9": "“Niyyānikā”tipi pāṭho,",
  "atk-s0519a0:401_10": "tattha niyyānaṃ etesaṃ atthīti niyyānikāti attho.",
  "atk-s0519a0:401_11": "“Niyyāniyā”tipi pāṭho,",
  "atk-s0519a0:401_12": "tassa niyyantīti niyyāniyāti attho daṭṭhabbo.",
  "atk-s0519a0:401_13": "Niyyānikalakkhaṇenāti niyyānikasabhāvena.",
  "atk-s0519a0:402_0": "Evaṃ akusalāpi dhammāti yathā kusalā dhammā ekalakkhaṇabhāvena niddhāritā,",
  "atk-s0519a0:402_1": "evaṃ akusalāpi dhammā ekalakkhaṇaṭṭhena niddhāretabbā. Kathaṃ?",
  "atk-s0519a0:402_2": "Pahānekaṭṭhatāvasenāti dassento “pahānaṃ abbhatthaṃ gacchantī”ti āha.",
  "atk-s0519a0:402_3": "Idāni taṃ pahānaṃ dassetuṃ “catūsu satipaṭṭhānesū”tiādi vuttaṃ.",
  "atk-s0519a0:402_4": "Tattha kāyānupassanādīsu catūsu satipaṭṭhānesu bhāviyamānesu asubhe subhantiādayo cattāro vipallāsā pahīyanti,",
  "atk-s0519a0:402_5": "kabaḷīkārāhārādayo cattāro āhārā cassa pariññaṃ gacchanti,",
  "atk-s0519a0:402_6": "tesaṃ parijānanassa paribandhino kāmarāgādayo byantīkatā hontīti attho, kasmā?",
  "atk-s0519a0:402_7": "Tehi pahātabbabhāvena ekalakkhaṇattāti.",
  "atk-s0519a0:402_8": "Evaṃ sabbattha attho yojetabbo.",
  "atk-s0519a0:402_9": "Tenevāha –",
  "atk-s0519a0:402_10": "“evaṃ akusalāpi dhammā ekalakkhaṇattā pahānaṃ abbhatthaṃ gacchantī”ti.",
  "atk-s0519a0:403_0": "Idāni aññenapi pariyāyena lakkhaṇahārassa udāharaṇāni dassetuṃ “yattha vā panā”tiādi vuttaṃ.",
  "atk-s0519a0:403_1": "Tattha yatthāti yassaṃ desanāyaṃ. Vā-",
  "atk-s0519a0:403_2": "saddo vikappattho.",
  "atk-s0519a0:403_3": "Panāti padapūraṇo.",
  "atk-s0519a0:403_4": "Rūpindriyanti ruppanasabhāvaṃ aṭṭhavidhaṃ indriyaṃ.",
  "atk-s0519a0:403_5": "Tatthāti tassaṃ desanāyaṃ.",
  "atk-s0519a0:403_6": "Rūpadhātūti ruppanasabhāvā dasa dhātuyo.",
  "atk-s0519a0:403_7": "Rūpāyatananti ruppanasabhāvaṃ dasāyatanaṃ,",
  "atk-s0519a0:403_8": "rūpīni dasāyatanānīti attho.",
  "atk-s0519a0:403_9": "Ruppanalakkhaṇena ekalakkhaṇattā imāni desitānīti adhippāyo.",
  "atk-s0519a0:403_10": "Desitaṃ tattha sukhindriyaṃ somanassindriyaṃ sukhavedanābhāvena ekalakkhaṇattāti adhippāyo.",
  "atk-s0519a0:404_0": "Dukkhasamudayo ca ariyasaccanti idaṃ akusalassa somanassassa vasena vuttaṃ,",
  "atk-s0519a0:404_1": "sāsavakusalassāpi vasena yujjati eva.",
  "atk-s0519a0:404_2": "Sabbo ca paṭiccasamuppādo desitoti sambandho.",
  "atk-s0519a0:404_3": "Avijjānusayitattā adukkhamasukhāya vedanāya.",
  "atk-s0519a0:404_4": "Vuttañhetaṃ –",
  "atk-s0519a0:404_5": "“adukkhamasukhāya vedanāya avijjānusayo anusetī”ti.",
  "atk-s0519a0:404_6": "Tathā ca vuttaṃ “adukkhamasukhāya hi vedanāya avijjā anusetī”ti.",
  "atk-s0519a0:404_7": "Etena adukkhamasukhāvedanāggahaṇena avijjā gahitāti dasseti.",
  "atk-s0519a0:404_8": "Sati ca avijjāggahaṇe sabbo paṭiccasamuppādo desitoti dassetuṃ “avijjāpaccayā saṅkhārā”tiādi vuttaṃ.",
  "atk-s0519a0:404_9": "So cāti ettha ca-",
  "atk-s0519a0:404_10": "saddo byatirekattho,",
  "atk-s0519a0:404_11": "tena so paṭiccasamuppādo anulomapaṭilomavasena duvidhoti imaṃ vakkhamānavisesaṃ joteti.",
  "atk-s0519a0:404_12": "Tesu anulomato paṭiccasamuppādo yathādassito sarāgasadosasamohasaṃkilesapakkhena hātabboti vutto,",
  "atk-s0519a0:404_13": "paṭilomato pana paṭiccasamuppādo yo “avijjāyatveva asesavirāganirodhā”tiādinā pāḷiyaṃ vutto,",
  "atk-s0519a0:404_14": "taṃ sandhāya “vītarāgavītadosavītamohaariyadhammehi hātabbo”ti vuttaṃ.",
  "atk-s0519a0:405_0": "Idāni ekalakkhaṇatāvibhāvanena lakkhaṇahārayojanāya nayaṃ dassetuṃ “evaṃ ye dhammā”tiādi vuttaṃ.",
  "atk-s0519a0:405_1": "Tattha kiccatoti pathavīādīnaṃ phassādīnañca rūpārūpadhammānaṃ sandhāraṇasaṅghaṭṭanādikiccato,",
  "atk-s0519a0:405_2": "tesaṃ tesaṃ vā paccayadhammānaṃ taṃtaṃpaccayuppannadhammassa paccayabhāvasaṅkhātakiccato.",
  "atk-s0519a0:405_3": "Lakkhaṇatoti kakkhaḷaphusanādisabhāvato.",
  "atk-s0519a0:405_4": "Sāmaññatoti ruppananamanādito aniccatādito khandhāyatanādito ca.",
  "atk-s0519a0:405_5": "Cutūpapātatoti saṅkhatadhammānaṃ bhaṅgato uppādato ca,",
  "atk-s0519a0:405_6": "samānanirodhato samānuppādato cāti attho.",
  "atk-s0519a0:405_7": "Ettha ca sahacaraṇaṃ samānahetutā samānaphalatā samānabhūmitā samānavisayatā samānārammaṇatāti evamādayopi ca-",
  "atk-s0519a0:405_8": "saddena saṅgahitāti daṭṭhabbaṃ.",
  "atk-s0519a0:405_9": "Sesaṃ uttānatthameva.",
  "atk-s0519a0:406_0": "Lakkhaṇahāravibhaṅgavaṇṇanā niṭṭhitā.",
  "atk-s0519a0:407_0": "6. Catubyūhahāravibhaṅgavaṇṇanā",
  "atk-s0519a0:408_0": "25.",
  "atk-s0519a0:408_1": "Tattha katamo catubyūho hāroti catubyūhahāravibhaṅgo.",
  "atk-s0519a0:408_2": "Tattha byañjanena suttassa neruttañca adhippāyo ca nidānañca pubbāparasandhi ca gavesitabboti saṅkhepena tāva catubyūhaṃ dasseti.",
  "atk-s0519a0:408_3": "“Byañjanenā”ti iminā hārānaṃ suttassa byañjanavicayabhāvato byañjanamukheneva ete catubyūhahārapadatthā niddhāretabbāti dasseti.",
  "atk-s0519a0:408_4": "Neruttanti niruttaṃ nibbacananti attho.",
  "atk-s0519a0:408_5": "Niruttameva neruttaṃ.",
  "atk-s0519a0:408_6": "Tenevāha –",
  "atk-s0519a0:408_7": "“yā niruttipadasaṃhitā”ti.",
  "atk-s0519a0:408_8": "Tassattho –",
  "atk-s0519a0:408_9": "yā nirutti,",
  "atk-s0519a0:408_10": "idaṃ neruttaṃ.",
  "atk-s0519a0:408_11": "Kā pana sā nirutti?",
  "atk-s0519a0:408_12": "Padasaṃhitāti padesu saṃhitā yuttā,",
  "atk-s0519a0:408_13": "liṅgavacanakālasādhanapurisādivisesayogena yo yo attho yathā yathā vattabbo,",
  "atk-s0519a0:408_14": "tathā tathā pavattasabhāvaniruttīti attho.",
  "atk-s0519a0:408_15": "Tathā hi vuttaṃ “yaṃ dhammānaṃ nāmaso ñāṇa”nti.",
  "atk-s0519a0:409_0": "Tattha yanti hetuatthe nipāto,",
  "atk-s0519a0:409_1": "yāya kāraṇabhūtāyāti attho.",
  "atk-s0519a0:409_2": "Dhammānanti ñeyyadhammānaṃ.",
  "atk-s0519a0:409_3": "Nāmasoti pathavī phasso khandhā dhātu tisso phussoti evamādināmavisesena ñāṇaṃ pavattati,",
  "atk-s0519a0:409_4": "ayaṃ sabhāvanirutti nāma.",
  "atk-s0519a0:409_5": "Pathavīti hi evamādikaṃ saddaṃ gahetvā tato paraṃ saṅketadvārena tadatthapaṭipatti taṃtaṃaniyatanāmapaññattiggahaṇavaseneva hotīti.",
  "atk-s0519a0:409_6": "Atha vā padasaṃhitāti padena saṃhitā.",
  "atk-s0519a0:409_7": "Padato hi padatthāvabodho.",
  "atk-s0519a0:409_8": "So panassa atthe pavattinimittabhūtāya paññattiyā gahitāya eva hotīti sā pana paññatti niruttisaṅkhātapadena",
  "atk-s0519a0:409_9": "saṃhitā padatthaṃ bodhetīti padasaṃhitāti vuttā.",
  "atk-s0519a0:409_10": "“Yadā hi bhikkhū”tiādinā “dhammānaṃ nāmaso ñāṇa”nti padassa atthaṃ vivarati.",
  "atk-s0519a0:410_0": "Tattha atthassāti saddābhidheyyassa atthassa.",
  "atk-s0519a0:410_1": "Nāmaṃ jānātīti nāmapaññattivasena ayaṃ nāmāti nāmaṃ jānāti.",
  "atk-s0519a0:410_2": "Dhammassāti sabhāvadhammassa.",
  "atk-s0519a0:410_3": "Tathā tathā naṃ abhiniropetīti yo yo attho dhammo ca yathā yathā ca voharitabbo,",
  "atk-s0519a0:410_4": "tathā tathā naṃ nāmaṃ vohāraṃ abhiniropeti desetīti attho.",
  "atk-s0519a0:410_5": "Ettāvatā ca ayaṃ bhikkhu atthakusalo yāva anekādhivacanakusaloti vuccatīti sambandhitabbaṃ.",
  "atk-s0519a0:411_0": "Tattha atthakusaloti pāḷiatthe kusalo.",
  "atk-s0519a0:411_1": "Dhammakusaloti pāḷiyaṃ kusalo.",
  "atk-s0519a0:411_2": "Byañjanakusaloti akkharesu ca vākyesu ca kusalo.",
  "atk-s0519a0:411_3": "Niruttikusaloti nibbacane kusalo.",
  "atk-s0519a0:411_4": "Pubbāparakusaloti desanāya pubbāparakusalo.",
  "atk-s0519a0:411_5": "Desanākusaloti dhammassa desanāya kusalo.",
  "atk-s0519a0:411_6": "Atītādhivacanakusaloti atītapaññattikusalo.",
  "atk-s0519a0:411_7": "Esa nayo sesesupi.",
  "atk-s0519a0:411_8": "Evaṃ sabbāni kātabbāni,",
  "atk-s0519a0:411_9": "janapadaniruttānīti yattakāni sattavohārapadāni,",
  "atk-s0519a0:411_10": "tāni sabbāni yathāsambhavaṃ sutte nibbacanavasena kātabbāni vattabbānīti attho.",
  "atk-s0519a0:411_11": "Sabbā ca janapadaniruttiyoti sabbā ca lokasamaññāyo yathārahaṃ kātabbā.",
  "atk-s0519a0:411_12": "“Samaññaṃ nātidhāveyyā”ti hi vuttaṃ.",
  "atk-s0519a0:411_13": "Tathā hi sammutisaccamukheneva paramatthasaccādhigamo hotīti.",
  "atk-s0519a0:412_0": "26. Adhippāyakaṇḍe anuttānaṃ nāma natthi.",
  "atk-s0519a0:413_0": "27.",
  "atk-s0519a0:413_1": "Nidānakaṇḍe iminā vatthunāti iminā puttagavādikittanasaṅkhātena kāraṇena.",
  "atk-s0519a0:413_2": "Kāraṇañhettha vatthu nidānanti ca vuttaṃ.",
  "atk-s0519a0:413_3": "Iminā nayena sabbattha nidānaniddhāraṇaṃ veditabbaṃ.",
  "atk-s0519a0:414_0": "Kāmandhāti kilesakāmena andhā.",
  "atk-s0519a0:414_1": "Jālasañchannāti taṇhājālapaliguṇṭhitā.",
  "atk-s0519a0:414_2": "Taṇhāchadanachāditāti taṇhāsaṅkhātena andhakārena pihitā.",
  "atk-s0519a0:414_3": "Bandhanābaddhāti kāmaguṇasaṅkhātena bandhanena baddhā.",
  "atk-s0519a0:414_4": "“Pamattabandhanā”tipi pāṭho,",
  "atk-s0519a0:414_5": "pamādenāti attho.",
  "atk-s0519a0:414_6": "Pubbāparenāti pubbena vā aparena vā desanantarenāti adhippāyo.",
  "atk-s0519a0:414_7": "Yujjatīti yogaṃ upeti,",
  "atk-s0519a0:414_8": "sametīti attho.",
  "atk-s0519a0:414_9": "Imehi padehi pariyuṭṭhānehīti imehi yathāvuttehi gāthāpadehi taṇhāpariyuṭṭhānadīpakehi.",
  "atk-s0519a0:414_10": "Sāyeva taṇhāti yā purimagāthāya vuttā,",
  "atk-s0519a0:414_11": "sāyeva taṇhā.",
  "atk-s0519a0:414_12": "“Yañcāhā”tiādinā dvinnampi gāthānaṃ atthasaṃsandanena pubbāparaṃ vibhāveti.",
  "atk-s0519a0:414_13": "Payogenāti samudācārena.",
  "atk-s0519a0:414_14": "Tasmāti yattha sayaṃ uppannā,",
  "atk-s0519a0:414_15": "taṃ santānaṃ nissarituṃ adentī nānārammaṇehi palobhayamānā kilesehi cittaṃ pariyādāya tiṭṭhati.",
  "atk-s0519a0:414_16": "Tasmā kilesavasena ca pariyuṭṭhānavasena ca taṇhābandhanaṃ vuttā.",
  "atk-s0519a0:415_0": "Papañcenti saṃsāre ciraṃ ṭhapentīti papañcā.",
  "atk-s0519a0:415_1": "Tiṭṭhanti etāhīti ṭhitī.",
  "atk-s0519a0:415_2": "Bandhanaṭṭhena sandānaṃ viyāti sandānaṃ.",
  "atk-s0519a0:415_3": "Nibbānanagarappavesassa paṭisedhanato palighaṃ viyāti palighaṃ.",
  "atk-s0519a0:415_4": "Anavasesataṇhāpahānena nittaṇho.",
  "atk-s0519a0:415_5": "Attahitaparahitānaṃ idhalokaparalokānañca munanato munīti evaṃ gāthāya padattho veditabbo.",
  "atk-s0519a0:415_6": "Papañcādiatthā pana pāḷiyaṃ vibhattā evāti.",
  "atk-s0519a0:415_7": "Tattha yassete papañcādayo abbhatthaṃ gatā,",
  "atk-s0519a0:415_8": "tassa taṇhāya lesopi na bhavati.",
  "atk-s0519a0:415_9": "Tena vuttaṃ –",
  "atk-s0519a0:415_10": "“yo etaṃ sabbaṃ samatikkanto,",
  "atk-s0519a0:415_11": "ayaṃ vuccati nittaṇho”ti.",
  "atk-s0519a0:416_0": "28.",
  "atk-s0519a0:416_1": "Pariyuṭṭhānanti “taṇhāya pariyuṭṭhāna”nti vuttāni taṇhāvicaritāni.",
  "atk-s0519a0:416_2": "Saṅkhārāti “tadabhisaṅkhatā saṅkhārā”ti vuttā taṇhādiṭṭhimānahetukā saṅkhārā.",
  "atk-s0519a0:416_3": "Te pana yasmā sattasu javanacetanāsu paṭhamacetanā sati paccayasamavāye imasmiṃyeva attabhāve phalaṃ deti.",
  "atk-s0519a0:416_4": "Pacchimacetanā anantare attabhāve.",
  "atk-s0519a0:416_5": "Ubhinnaṃ vemajjhacetanā yattha katthaci phalaṃ deti,",
  "atk-s0519a0:416_6": "tasmā vipaccanokāsavasena vibhajitvā dassetuṃ “diṭṭhadhammavedanīyā vā”tiādi vuttaṃ.",
  "atk-s0519a0:416_7": "Yasmā pana taṃtaṃcetanāsampayuttā taṇhāpi cetanā viya diṭṭhadhammavedanīyādivasena tidhā hoti,",
  "atk-s0519a0:416_8": "tasmā vuttaṃ –",
  "atk-s0519a0:416_9": "“evaṃ taṇhā tividhaṃ phalaṃ detī”ti.",
  "atk-s0519a0:416_10": "Pubbāparena yujjatīti yaṃ pubbaṃ purimaṃ saṅkhārānaṃ diṭṭhadhammavedanīyatādivacanaṃ vuttaṃ,",
  "atk-s0519a0:416_11": "taṃ iminā aparena kammassa diṭṭhadhammavedanīyatādivacanena yujjati gaṅgodakaṃ viya yamunodakena saṃsandati sametīti attho.",
  "atk-s0519a0:417_0": "Saṅkhārā dassanabalenāti catūsu diṭṭhigatasampayuttesu vicikicchāsampayutte cāti pañcasu cittuppādesu saṅkhārā paṭhamamaggapaññābalena.",
  "atk-s0519a0:417_1": "Chattiṃsa taṇhāvicaritāni bhāvanābalenāti paṭhamamaggena pahīnāvasesavasena vuttaṃ,",
  "atk-s0519a0:417_2": "na sabbesaṃ vasena.",
  "atk-s0519a0:418_0": "Anubandhoti taṇhādīnaṃ anuppabandhena pavatti.",
  "atk-s0519a0:418_1": "Yo cāpi papañcotiādinā “papañcetī”tiādinā vuttaṃ rādhasuttañcasaṃsandati.",
  "atk-s0519a0:418_2": "Tenevāha –",
  "atk-s0519a0:418_3": "“idaṃ ekattha”nti.",
  "atk-s0519a0:418_4": "Yadipi atthato ekaṃ,",
  "atk-s0519a0:418_5": "desanāya pana viseso vijjatīti dassetuṃ “api cā”tiādi vuttaṃ.",
  "atk-s0519a0:418_6": "Evanti iminā vuttappakārena.",
  "atk-s0519a0:418_7": "Suttenāti saṃvaṇṇiyamānena suttena.",
  "atk-s0519a0:418_8": "Suttanti suttantaraṃ.",
  "atk-s0519a0:418_9": "Saṃsandayitvāti vimissitvā atthato abhinnaṃ katvā.",
  "atk-s0519a0:418_10": "Pubbāparena saddhiṃ yojayitvāti pubbena vā aparena vā suttena saddhiṃ atthato sambandhaṃ yojetvā.",
  "atk-s0519a0:418_11": "Vuttamevatthaṃ pākaṭaṃ karoti tena suttassa attho niddiṭṭho hoti vitthārito suttantaradassanena.",
  "atk-s0519a0:419_0": "Na kevalaṃ suttantarasaṃsandanameva pubbāparasandhi,",
  "atk-s0519a0:419_1": "atha kho aññopi atthīti dassetuṃ “so cāya”ntiādi vuttaṃ.",
  "atk-s0519a0:419_2": "Tattha atthasandhīti kiriyākārakādivasena atthassa sambandho.",
  "atk-s0519a0:419_3": "So pana yasmā saṅkāsanādīnaṃ channaṃ atthapadānaṃyeva hoti,",
  "atk-s0519a0:419_4": "sabbassāpi padatthassa tadavarodhato.",
  "atk-s0519a0:420_0": "Sambandho ca nāma na koci attho.",
  "atk-s0519a0:420_1": "Tasmā “atthasandhi chappadānī”tiādi vuttaṃ.",
  "atk-s0519a0:420_2": "Byañjanasandhīti padassa padantarena sambandho.",
  "atk-s0519a0:420_3": "Yasmā pana sabbampi nāmādipadaṃ chahi byañjanapadehi asaṅgahitaṃ nāma natthi,",
  "atk-s0519a0:420_4": "tasmā “byañjanasandhi chappadānī”tiādi vuttaṃ.",
  "atk-s0519a0:421_0": "Desanāsandhīti yathāvuttadesanantarena desanāya saṃsandanaṃ.",
  "atk-s0519a0:421_1": "Na ca pathaviṃ nissāyāti pathaviṃ visayasaṅkhātaṃ nissayaṃ katvā,",
  "atk-s0519a0:421_2": "pathaviṃ ālambitvāti attho.",
  "atk-s0519a0:421_3": "Jhāyīti phalasamāpattijhānena jhāyī.",
  "atk-s0519a0:421_4": "So hi sabbasaṅkhāranissaṭaṃ nibbānaṃ ālambitvā samāpajjanavasena jhāyati,",
  "atk-s0519a0:421_5": "na pathaviṃ nissāya jhāyatīti vutto.",
  "atk-s0519a0:421_6": "Sesapadesupi eseva nayo.",
  "atk-s0519a0:421_7": "Ettha ca catūhi mahābhūtehi rūpappaṭibaddhavuttitāya sabbo kāmabhavo rūpabhavo ca gahitā.",
  "atk-s0519a0:421_8": "Arūpabhavo pana sarūpeneva gahitoti sabbaṃ lokaṃ pariyādiyitvā puna aññenapi pariyāyena taṃ dassetuṃ “na ca imaṃ loka”ntiādimāha.",
  "atk-s0519a0:421_9": "Sabbo hi loko idhaloko paraloko cāti dveva koṭṭhāsā honti.",
  "atk-s0519a0:421_10": "Yasmā pana “idhaloko”ti visesato diṭṭhadhammabhūto sattasantāno vuccati.",
  "atk-s0519a0:421_11": "“Paraloko”ti bhavantarasaṅkhepagato sattasantāno tadubhayavinimutto anindriyabaddho rūpasantāno.",
  "atk-s0519a0:421_12": "Tasmā taṃ sandhāya “yamidaṃ ubhayamantarenā”tiādi vuttaṃ.",
  "atk-s0519a0:422_0": "Ye pana “ubhayamantarenā”ti vacanaṃ gahetvā antarābhavaṃ icchanti,",
  "atk-s0519a0:422_1": "tesaṃ taṃ micchā.",
  "atk-s0519a0:422_2": "Antarābhavo hi abhidhamme paṭikkhittoti.",
  "atk-s0519a0:422_3": "Diṭṭhanti rūpāyatanaṃ.",
  "atk-s0519a0:422_4": "Sutanti saddāyatanaṃ.",
  "atk-s0519a0:422_5": "Mutanti patvā gahetabbato gandhāyatanaṃ rasāyatanaṃ phoṭṭhabbāyatanañca.",
  "atk-s0519a0:422_6": "Viññātanti avasiṭṭhaṃ dhammārammaṇapariyāpannarūpaṃ.",
  "atk-s0519a0:422_7": "Pattanti pariyesitvā vā apariyesitvā vā pattaṃ.",
  "atk-s0519a0:422_8": "Pariyesitanti pattaṃ vā appattaṃ vā pariyesitaṃ.",
  "atk-s0519a0:422_9": "Vitakkitaṃ vicāritanti vitakkanavasena anumajjanavasena ca ālambitaṃ.",
  "atk-s0519a0:422_10": "Manasānucintitanti cittena anu anu cintitaṃ.",
  "atk-s0519a0:422_11": "Ayaṃ sadevake…pe…",
  "atk-s0519a0:422_12": "anissitena cittena na ñāyati jhāyantoti ayaṃ khīṇāsavo phalasamāpattijhānena jhāyanto pubbeva taṇhādiṭṭhinissayānaṃ suṭṭhu pahīnattā sadevake loke…pe…",
  "atk-s0519a0:422_13": "manussāya yattha katthacipi anissitena cittena jhāyati nāma.",
  "atk-s0519a0:422_14": "Tato eva loke kenacipi na ñāyati “ayaṃ idaṃ nāma nissāya jhāyatī”ti.",
  "atk-s0519a0:422_15": "Vuttañhetaṃ –",
  "atk-s0519a0:423_0": "“Namo te purisājañña, namo te purisuttama;",
  "atk-s0519a0:424_0": "Yassa te nābhijānāma, kiṃ tvaṃ nissāya jhāyasī”ti. ;",
  "atk-s0519a0:425_0": "Idāni khīṇāsavacittassa katthacipi anissitabhāvaṃ godhikasuttena vakkalisuttena ca vibhāvetuṃ “yathā māro”tiādi vuttaṃ.",
  "atk-s0519a0:425_1": "Viññāṇaṃ samanvesantoti parinibbānato uddhaṃ viññāṇaṃ pariyesanto.",
  "atk-s0519a0:425_2": "“Papañcātīto”tiādinā adassanassa kāraṇamāha.",
  "atk-s0519a0:425_3": "Anissitacittā na ñāyanti jhāyamānāti na kevalaṃ anupādisesāya nibbānadhātuyā khīṇāsavassa cittagatiṃ mārādayo na jānanti,",
  "atk-s0519a0:425_4": "api ca kho saupādisesāyapi nibbānadhātuyā tassa taṃ na jānantīti attho.",
  "atk-s0519a0:425_5": "Ayaṃ desanāsandhīti godhikasuttavakkalisuttānaṃ viya suttantānaṃ aññamaññaatthasaṃsandanā desanāsandhi nāma.",
  "atk-s0519a0:426_0": "Niddesasandhīti niddesassa sandhi niddesasandhi,",
  "atk-s0519a0:426_1": "niddesena vā sandhi niddesasandhi.",
  "atk-s0519a0:426_2": "Purimena suttassa niddesena tasseva pacchimassa niddesassa,",
  "atk-s0519a0:426_3": "pacchimena vā purimassa sambandhananti attho.",
  "atk-s0519a0:426_4": "Taṃ dassetuṃ yasmā bhagavā yebhuyyena paṭhamaṃ vaṭṭaṃ dassetvā pacchā vivaṭṭaṃ dasseti,",
  "atk-s0519a0:426_5": "tasmā “nissitacittā”tiādi vuttaṃ.",
  "atk-s0519a0:426_6": "Tattha nissitaṃ cittaṃ etesanti nissitacittā, puggalā,",
  "atk-s0519a0:426_7": "niddisitabbā puggalādhiṭṭhānāya desanāyāti adhippāyo.",
  "atk-s0519a0:426_8": "Dhammādhiṭṭhānāya pana nissitaṃ cittaṃ etthāti nissitacittā,",
  "atk-s0519a0:426_9": "nissitacittavanto taṇhādiṭṭhinissayavasena pavattā suttapadesā.",
  "atk-s0519a0:426_10": "Sesamettha sabbaṃ pākaṭameva.",
  "atk-s0519a0:427_0": "Catubyūhahāravibhaṅgavaṇṇanā niṭṭhitā.",
  "atk-s0519a0:428_0": "7. Āvaṭṭahāravibhaṅgavaṇṇanā",
  "atk-s0519a0:429_0": "29.",
  "atk-s0519a0:429_1": "Tattha katamo āvaṭṭo hāroti āvaṭṭahāravibhaṅgo.",
  "atk-s0519a0:429_2": "Tattha ārambhathāti ārambhadhātusaṅkhātaṃ vīriyaṃ karotha.",
  "atk-s0519a0:429_3": "Nikkamathāti kosajjapakkhato nikkhantattā nikkamadhātusaṅkhātaṃ taduttarivīriyaṃ karotha.",
  "atk-s0519a0:429_4": "Yuñjatha buddhasāsaneti yasmā sīlasaṃvaro indriyesu guttadvāratā bhojane mattaññutā satisampajaññanti",
  "atk-s0519a0:429_5": "imesu dhammesu patiṭṭhitānaṃ jāgariyānuyogavasena ārambhanikkamadhātuyo sampajjanti,",
  "atk-s0519a0:429_6": "tasmā tathābhūtasamathavipassanāsaṅkhāte bhagavato sāsane yuttappayuttā hotha.",
  "atk-s0519a0:429_7": "Dhunātha maccuno senaṃ,",
  "atk-s0519a0:429_8": "naḷāgāraṃva kuñjaroti evaṃ paṭipajjantā ca tedhātuissarassa maccurājassa vasaṃ satte netīti tassa senāsaṅkhātaṃ",
  "atk-s0519a0:429_9": "abalaṃ dubbalaṃ yathā nāma balūpapanno kuñjaro naḷehi kataṃ agāraṃ khaṇeneva viddhaṃseti,",
  "atk-s0519a0:429_10": "evameva kilesagaṇaṃ dhunātha vidhamatha viddhaṃsethāti attho.",
  "atk-s0519a0:430_0": "Idāni yadatthaṃ ayaṃ gāthā nikkhittā,",
  "atk-s0519a0:430_1": "taṃ yojetvā dassetuṃ “ārambhatha nikkamathāti vīriyassa padaṭṭhāna”ntiādi vuttaṃ.",
  "atk-s0519a0:430_2": "Tattha ārambhatha nikkamathāti idaṃ vacanaṃ vīriyassa padaṭṭhānaṃ vīriyapayogassa kāraṇaṃ vīriyārambhe niyojanato,",
  "atk-s0519a0:430_3": "“yogā ve jāyatī bhūrī”ti vacanato yogo bhāvanā.",
  "atk-s0519a0:430_4": "Tattha vipassanābhāvanāya vakkhamānattā samādhibhāvanā idhādhippetāti vuttaṃ –",
  "atk-s0519a0:430_5": "“yuñjatha buddhasāsaneti samādhissa padaṭṭhāna”nti.",
  "atk-s0519a0:430_6": "“Maccuno sena”nti vuttāya kilesasenāya sammā dhunanaṃ ñāṇeneva hotīti āha –",
  "atk-s0519a0:430_7": "“dhunātha…pe…",
  "atk-s0519a0:430_8": "padaṭṭhāna”nti.",
  "atk-s0519a0:430_9": "Puna yathāvuttavīriyasamādhipaññāsampayuttesu ādhipaccakiccatāya papañcappahānasamatthā vaṭṭamūlaṃ chinditvā",
  "atk-s0519a0:430_10": "vivaṭṭaṃ pāpenti cāti dassanatthaṃ “ārambhatha nikkamathāti vīriyindriyassa padaṭṭhāna”ntiādi vuttaṃ.",
  "atk-s0519a0:430_11": "Imāni padaṭṭhānāni desanāti “yānimāni vīriyassa padaṭṭhāna”ntiādinā vīriyādīnaṃ padaṭṭhānāni vuttāni,",
  "atk-s0519a0:430_12": "sā ārambhatha nikkamathāti ādidesanā,",
  "atk-s0519a0:430_13": "na vīriyārambhavatthuādīnīti attho.",
  "atk-s0519a0:430_14": "Tathā ceva saṃvaṇṇitaṃ.",
  "atk-s0519a0:431_0": "Evaṃ yathānikkhittāya desanāya padaṭṭhānavasena atthaṃ niddhāretvā idāni taṃ sabhāgavisabhāgadhammavasena",
  "atk-s0519a0:431_1": "āvaṭṭetukāmo tassa bhūmiṃ dassetuṃ “ayuñjantānaṃ vā sattānaṃ yoge yuñjantānaṃ vā ārambho”tiādimāha.",
  "atk-s0519a0:431_2": "Tassattho –",
  "atk-s0519a0:431_3": "yoge bhāvanāyaṃ taṃ ayuñjantānaṃ vā sattānaṃ aparipakkañāṇānaṃ vāsanābhāgena āyatiṃ vijānanatthaṃ ayaṃ desanārambho yuñjantānaṃ vā paripakkañāṇānanti.",
  "atk-s0519a0:432_0": "So pamādo duvidhoti yena pamādena bhāvanaṃ nānuyuñjanti,",
  "atk-s0519a0:432_1": "so pamādo attano kāraṇabhedena duvidho.",
  "atk-s0519a0:432_2": "Aññāṇenāti pañcannaṃ khandhānaṃ salakkhaṇasāmaññalakkhaṇapaṭicchādakena sammohena.",
  "atk-s0519a0:432_3": "Nivutoti chādito.",
  "atk-s0519a0:432_4": "Ñeyyaṭṭhānanti ñeyyañca taṃ “iti rūpaṃ,",
  "atk-s0519a0:432_5": "iti rūpassa samudayo”tiādinā ñāṇassa pavattanaṭṭhānañcāti ñeyyaṭṭhānaṃ.",
  "atk-s0519a0:432_6": "Anekabhedattā pāpadhammānaṃ tabbasena anekabhedopi pamādo mūlabhūtāya avijjāya vasena eko evāti āha –",
  "atk-s0519a0:432_7": "“ekavidho avijjāyā”ti.",
  "atk-s0519a0:432_8": "Lābhavinicchayapariggahamacchariyāni pariyesanāārakkhāparibhogesu antogadhāni.",
  "atk-s0519a0:432_9": "Chandarāgajjhosānā taṇhā evāti taṇhāmūlakepi dhamme ettheva pakkhipitvā “tividho taṇhāyā”ti vuttaṃ.",
  "atk-s0519a0:433_0": "Rūpīsu bhavesūti rūpadhammesu.",
  "atk-s0519a0:433_1": "Ajjhosānanti taṇhābhiniveso.",
  "atk-s0519a0:433_2": "Etena “taṇhāya rūpakāyo padaṭṭhāna”nti padassa atthaṃ vivarati.",
  "atk-s0519a0:433_3": "Anādimati hi saṃsāre itthipurisā aññamaññarūpābhirāmā,",
  "atk-s0519a0:433_4": "ayañcattho cittapariyādānasuttena dīpetabbo.",
  "atk-s0519a0:433_5": "Arūpīsu sammohoti phassādīnaṃ atisukhumasabhāvattā santatisamūhakiccārammaṇaghanavinibbhogassa dukkarattā ca arūpadhammesu sammoho,",
  "atk-s0519a0:433_6": "sattānaṃ patiṭṭhitoti vacanaseso.",
  "atk-s0519a0:433_7": "Evaṃ niddhārite rūpakāyanāmakāyasaṅkhāte upādānakkhandhapañcake ārammaṇakaraṇavasena pavattaṃ taṇhañca",
  "atk-s0519a0:433_8": "avijjañca avisesena vuttaṃ catupādānānaṃ vasena vibhajitvā tesaṃ khandhānaṃ upādānānañca dukkhasamudayabhāvena",
  "atk-s0519a0:433_9": "sahapariññeyyapahātabbabhāvaṃ dasseti “tattha rūpakāyo”tiādinā.",
  "atk-s0519a0:434_0": "30.",
  "atk-s0519a0:434_1": "Evaṃ pamādamukhena purimasaccadvayaṃ niddhāretvā pamādamukheneva aparampi saccadvayaṃ niddhāretuṃ “tattha yo”tiādi vuttaṃ.",
  "atk-s0519a0:434_2": "Tattha tassāti tassa pamādassa.",
  "atk-s0519a0:434_3": "Sampaṭivedhenāti sammā parijānanena assādādīnaṃ jānanena.",
  "atk-s0519a0:434_4": "Rakkhaṇā paṭisaṃharaṇāti attano cittassa rakkhaṇasaṅkhātā pamādassa paṭisaṃharaṇā,",
  "atk-s0519a0:434_5": "tappaṭipakkhena saṅkocanā appamādānuyogena yā khepanā.",
  "atk-s0519a0:434_6": "Ayaṃ samathoti kiccena samādhiṃ dasseti.",
  "atk-s0519a0:434_7": "Ayaṃ vodānapakkhavisabhāgadhammavasena āvaṭṭanā.",
  "atk-s0519a0:434_8": "“Yadā jānāti kāmānaṃ…pe…",
  "atk-s0519a0:434_9": "ānisaṃsa”nti iminā samathādhigamassa upāyaṃ dasseti.",
  "atk-s0519a0:435_0": "Tattha kāmānanti vatthukāmānañca kilesakāmānañca.",
  "atk-s0519a0:435_1": "Assādañca assādatoti kāme paṭicca uppajjamānaṃ sukhasomanassasaṅkhātaṃ assādaṃ assādatāya assādamattato.",
  "atk-s0519a0:435_2": "Ādīnavanti “appassādā kāmā bahudukkhā”tiādinā vuttaṃ ādīnavaṃ dosaṃ.",
  "atk-s0519a0:435_3": "Nissaraṇanti paṭhamajjhānaṃ.",
  "atk-s0519a0:435_4": "Vuttañhetaṃ –",
  "atk-s0519a0:435_5": "“kāmānametaṃ nissaraṇaṃ yadidaṃ nekkhamma”nti.",
  "atk-s0519a0:435_6": "Okāranti lāmakabhāvaṃ.",
  "atk-s0519a0:435_7": "Saṃkilesanti saṃkilissanaṃ.",
  "atk-s0519a0:435_8": "Kāmahetu hi sattā saṃkilissanti.",
  "atk-s0519a0:435_9": "Vodānanti visujjhanaṃ.",
  "atk-s0519a0:435_10": "Nekkhamme ca ānisaṃsanti nīvaraṇappahānādiguṇavisesayogaṃ.",
  "atk-s0519a0:435_11": "Tatthāti tasmiṃ yathāvutte samathe sati.",
  "atk-s0519a0:435_12": "Yā vīmaṃsāti yā paññā.",
  "atk-s0519a0:435_13": "“Samāhito,",
  "atk-s0519a0:435_14": "bhikkhave,",
  "atk-s0519a0:435_15": "bhikkhu yathābhūtaṃ pajānātī”ti hi vuttaṃ.",
  "atk-s0519a0:435_16": "Yathā taṇhāsahitāva avijjā saṅkhārānaṃ paccayo,",
  "atk-s0519a0:435_17": "evaṃ avijjāsahitāva taṇhā upādānānaṃ paccayo.",
  "atk-s0519a0:435_18": "Tāsu niruddhāsu upādānādīnaṃ abhāvo evāti taṇhāavijjāpahānena sakalavaṭṭadukkhanirodhaṃ dassento “imesu dvīsu dhammesu pahīnesū”tiādimāha.",
  "atk-s0519a0:435_19": "Imāni cattāri saccāni visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a0:436_0": "Evaṃ vodānapakkhaṃ nikkhipitvā tassa visabhāgadhammavasena sabhāgadhammavasena ca āvaṭṭanaṃ dassetvā",
  "atk-s0519a0:436_1": "idāni saṃkilesapakkhaṃ nikkhipitvā tassa visabhāgadhammavasena sabhāgadhammavasena ca āvaṭṭanaṃ dassetuṃ",
  "atk-s0519a0:436_2": "“yathāpi mūle”ti gāthamāha.",
  "atk-s0519a0:436_3": "Tassattho –",
  "atk-s0519a0:436_4": "yathā nāma patiṭṭhāhetubhāvena mūlanti laddhavohāre bhūmigate rukkhassa avayave pharasuchedādiantarāyābhāvena",
  "atk-s0519a0:436_5": "anupaddave tato eva daḷhe thire sati khandhe chinnepi assatthādirukkho ruhati,",
  "atk-s0519a0:436_6": "evameva taṇhānusayasaṅkhāte attabhāvarukkhassa mūle maggañāṇapharasunā anupacchinne tayidaṃ dukkhaṃ punappunaṃ",
  "atk-s0519a0:436_7": "aparāparabhāvena nibbattati na nirujjhatīti.",
  "atk-s0519a0:436_8": "Kāmataṇhādinivattanatthaṃ “bhavataṇhāyā”ti vuttaṃ.",
  "atk-s0519a0:436_9": "Etassa dhammassa paccayoti etassa bhavataṇhāsaṅkhātassa dhammassa bhavesu ādīnavappaṭicchādanādivasena assādaggahaṇassa paccayo.",
  "atk-s0519a0:436_10": "Vuttañhetaṃ –",
  "atk-s0519a0:436_11": "“saṃyojanīyesu,",
  "atk-s0519a0:436_12": "bhikkhave,",
  "atk-s0519a0:436_13": "dhammesu assādānupassino taṇhā pavaḍḍhatī”ti.",
  "atk-s0519a0:436_14": "Tenevāha –",
  "atk-s0519a0:436_15": "“avijjāpaccayā hi bhavataṇhā”ti.",
  "atk-s0519a0:436_16": "Idha samatho vipassanā ca maggasamādhi maggapaññā ca adhippetāti āha –",
  "atk-s0519a0:436_17": "“yena taṇhānusayaṃ samūhanatī”tiādi.",
  "atk-s0519a0:436_18": "Imāni cattāri saccānīti visabhāgasabhāgadhammāvaṭṭanavasena niddhāritānīti.",
  "atk-s0519a0:436_19": "Sesaṃ vuttanayameva.",
  "atk-s0519a0:437_0": "Idāni na kevalaṃ niddhāriteheva visabhāgasabhāgadhammehi āvaṭṭanaṃ,",
  "atk-s0519a0:437_1": "atha kho pāḷiāgatehipi tehi āvaṭṭanaṃ āvaṭṭahāroti dassanatthaṃ “sabbapāpassa akaraṇa”nti gāthamāha.",
  "atk-s0519a0:437_2": "Tattha sabbapāpassāti sabbākusalassa.",
  "atk-s0519a0:437_3": "Akaraṇanti anuppādanaṃ.",
  "atk-s0519a0:437_4": "Kusalassāti catubhūmakakusalassa.",
  "atk-s0519a0:437_5": "Upasampadāti paṭilābho.",
  "atk-s0519a0:437_6": "Sacittapariyodāpananti attano cittavodānaṃ,",
  "atk-s0519a0:437_7": "taṃ pana arahattena hoti.",
  "atk-s0519a0:437_8": "Iti sīlasaṃvarena sabbapāpaṃ pahāya samathavipassanāhi kusalaṃ sampādetvā arahattaphalena cittaṃ pariyodapetabbanti",
  "atk-s0519a0:437_9": "etaṃ buddhāna sāsanaṃ ovādo anusiṭṭhīti ayaṃ saṅkhepattho,",
  "atk-s0519a0:437_10": "vitthārato pana attho pāḷito eva viññāyati.",
  "atk-s0519a0:438_0": "Tattha “sabbapāpaṃ nāmā”tiādīsu dosasamuṭṭhānanti doso samuṭṭhānameva etassāti dosasamuṭṭhānaṃ,",
  "atk-s0519a0:438_1": "na doso eva samuṭṭhānanti.",
  "atk-s0519a0:438_2": "Lobhasamuṭṭhānāyapi pisuṇavācāya sambhavato.",
  "atk-s0519a0:438_3": "Kāyaduccaritanti padaṃ apekkhitvā “dosasamuṭṭhāna”nti napuṃsakaniddeso.",
  "atk-s0519a0:438_4": "Lobhasamuṭṭhānaṃ mohasamuṭṭhānanti etthāpi eseva nayo.",
  "atk-s0519a0:438_5": "Samphappalāpo uddhaccacittena pavattayatīti adhippāyena tassa mohasamuṭṭhānatā vuttā.",
  "atk-s0519a0:439_0": "Evaṃ duccaritaakusalakammapathakammavibhāgena “sabbapāpa”nti ettha vuttapāpaṃ vibhajitvā idānissa akusalamūlavasena",
  "atk-s0519a0:439_1": "agatigamanavibhāgampi dassetuṃ “akusalamūla”ntiādi vuttaṃ.",
  "atk-s0519a0:439_2": "Tattha akusalamūlaṃ payogaṃ gacchantanti lobhādiakusalāni kāyavacīpayogaṃ gacchantāni,",
  "atk-s0519a0:439_3": "kāyavacīpayogaṃ samuṭṭhāpentānīti attho.",
  "atk-s0519a0:439_4": "Chandāti chandahetu.",
  "atk-s0519a0:439_5": "Yaṃ chandā agatiṃ gacchati,",
  "atk-s0519a0:439_6": "idaṃ lobhasamuṭṭhānanti chandā agatiṃ gacchatīti yadetaṃ agatigamanaṃ,",
  "atk-s0519a0:439_7": "idaṃ lobhasamuṭṭhānanti.",
  "atk-s0519a0:439_8": "Evaṃ sesesupi attho daṭṭhabbo.",
  "atk-s0519a0:439_9": "Ettāvatā “sabbapāpassa akaraṇa”nti ettha pāpaṃ dassetvā idāni tassa akaraṇaṃ dassento “lobho…pe…",
  "atk-s0519a0:439_10": "paññāyā”ti tīhi kusalamūlehi tiṇṇaṃ akusalamūlānaṃ pahānavasena sabbapāpassa akaraṇaṃ anuppādanamāha.",
  "atk-s0519a0:439_11": "Tathā lobho upekkhāyātiādinā brahmavihārehi.",
  "atk-s0519a0:439_12": "Tattha aratiṃ vūpasamentī muditā tassā mūlabhūtaṃ mohaṃ pajahatīti katvā vuttaṃ –",
  "atk-s0519a0:439_13": "“moho muditāya pahānaṃ abbhatthaṃ gacchatī”ti.",
  "atk-s0519a0:440_0": "31.",
  "atk-s0519a0:440_1": "Idāni aññenapi pariyāyena pāpaṃ tassa akaraṇañca dassetvā sesapadānañca atthavibhāvanamukhena sabhāgavisabhāgadhammāvaṭṭanaṃ",
  "atk-s0519a0:440_2": "dassetuṃ “sabbapāpaṃ nāma aṭṭha micchattānī”tiādi vuttaṃ.",
  "atk-s0519a0:440_3": "Akiriyā akaraṇaṃ anajjhācāroti tīhipi padehi micchattānaṃ anuppādanameva vadati.",
  "atk-s0519a0:440_4": "Tathā kiriyā karaṇaṃ ajjhācāroti tīhipi padehi uppādanameva vadati.",
  "atk-s0519a0:440_5": "Ajjhācāroti adhiṭṭhahitvā ācaraṇaṃ.",
  "atk-s0519a0:440_6": "Atītassāti cirakālappavattivasena purāṇassa.",
  "atk-s0519a0:440_7": "Maggassāti ariyamaggassa.",
  "atk-s0519a0:440_8": "Vuttañhetaṃ –",
  "atk-s0519a0:440_9": "“purāṇamaggaṃ purāṇaṃ añjasanti kho ariyassetaṃ aṭṭhaṅgikassa maggassa adhivacana”nti.",
  "atk-s0519a0:440_10": "Atītena vā vipassinā bhagavatā yathādhigataṃ desitabhāvaṃ sandhāya “atītassa maggassā”ti vuttaṃ.",
  "atk-s0519a0:440_11": "Vipassino hi ayaṃ bhagavato sammāsambuddhassa pātimokkhuddesagāthāti.",
  "atk-s0519a0:441_0": "Yaṃ paṭivedhenāti yassa pariññābhisamayena.",
  "atk-s0519a0:441_1": "Yaṃ pariyodāpitaṃ,",
  "atk-s0519a0:441_2": "ayaṃ nirodhoti yadipi asaṅkhatā dhātu kenaci saṃkilesena na saṃkilissati,",
  "atk-s0519a0:441_3": "adhigacchantassa pana puggalassa vasena evaṃ vuttaṃ.",
  "atk-s0519a0:441_4": "Tassa hi yāva saṃkilesā na vigacchanti,",
  "atk-s0519a0:441_5": "tāva asaṅkhatā dhātu apariyodapitāti vuccati.",
  "atk-s0519a0:441_6": "Yathā nibbānādhigamena ye khandhā vūpasametabbā,",
  "atk-s0519a0:441_7": "tesaṃ sesabhāvena asesabhāvena ca “saupādisesā”ti ca,",
  "atk-s0519a0:441_8": "“anupādisesā”ti ca vuccati,",
  "atk-s0519a0:441_9": "evaṃsampadamidaṃ daṭṭhabbaṃ.",
  "atk-s0519a0:442_0": "Imāni pāḷiāgatadhammānaṃ sabhāgavisabhāgadhammāvaṭṭanavasena niddhāritāni cattāri saccāni punapi pāḷiāgatadhammānaṃ",
  "atk-s0519a0:442_1": "sabhāgavisabhāgadhammāvaṭṭanena āvaṭṭahāraṃ dassetuṃ “dhammo have rakkhatī”ti gāthamāha.",
  "atk-s0519a0:442_2": "Tassā padattho pubbe vutto eva.",
  "atk-s0519a0:442_3": "Dhammoti puññadhammo idhādhippeto.",
  "atk-s0519a0:442_4": "Taṃ vibhajitvā dassento “dhammo nāma duvidho indriyasaṃvaro maggo cā”ti āha.",
  "atk-s0519a0:442_5": "Indriyasaṃvarasīsena cettha sabbampi sīlaṃ gahitanti daṭṭhabbaṃ.",
  "atk-s0519a0:442_6": "Sabbā upapattiyo duggati dukkhadukkhatādiyogena dukkhā gatiyoti katvā.",
  "atk-s0519a0:442_7": "Yathāvutte duvidhe dhamme paṭhamo dhammo yathā suciṇṇo hoti,",
  "atk-s0519a0:442_8": "yato ca so rakkhati,",
  "atk-s0519a0:442_9": "yattha ca patiṭṭhāpeti,",
  "atk-s0519a0:442_10": "taṃ sabbaṃ dassetuṃ “tattha yā saṃvarasīle akhaṇḍakāritā”tiādi vuttaṃ.",
  "atk-s0519a0:442_11": "Idāni tassa dhammassa apāyato rakkhaṇe ekantikabhāvaṃ vibhāvetuṃ gāmaṇisaṃyutte asibandhakaputtasuttaṃ ābhataṃ.",
  "atk-s0519a0:443_0": "Tattha evanti pakārena. Ca-",
  "atk-s0519a0:443_1": "saddo sampiṇḍane,",
  "atk-s0519a0:443_2": "imināpi pakārena ayamattho veditabboti adhippāyo.",
  "atk-s0519a0:443_3": "Asibandhakaputtoti asibandhakassa nāma putto.",
  "atk-s0519a0:443_4": "Gāme jeṭṭhakatāya gāmaṇī.",
  "atk-s0519a0:443_5": "Pacchābhūmakāti pacchābhūmivāsino.",
  "atk-s0519a0:443_6": "Kāmaṇḍalukāti sakamaṇḍaluno.",
  "atk-s0519a0:443_7": "Sevālamālikāti pātova udakato sevālañceva uppalādīni ca gahetvā udakasuddhibhāvajānanatthaṃ mālaṃ katvā piḷandhanakā.",
  "atk-s0519a0:443_8": "Udakorohakāti sāyaṃ pātaṃ udakaṃ orohaṇakā.",
  "atk-s0519a0:443_9": "Uyyāpentīti upariyāpenti.",
  "atk-s0519a0:443_10": "Saññāpentīti sammā yāpenti.",
  "atk-s0519a0:443_11": "Saggaṃ nāma okkāmentīti parivāretvā ṭhitāva “gaccha, bho,",
  "atk-s0519a0:443_12": "brahmalokaṃ, gaccha, bho,",
  "atk-s0519a0:443_13": "brahmaloka”nti vadantā saggaṃ pavesenti.",
  "atk-s0519a0:444_0": "Anuparisakkeyyāti anuparigaccheyya.",
  "atk-s0519a0:444_1": "Ummujjāti uṭṭhaha.",
  "atk-s0519a0:444_2": "Uplavāti jalassa upariplava.",
  "atk-s0519a0:444_3": "Thalamuplavāti thalaṃ abhiruha.",
  "atk-s0519a0:444_4": "Tatra yāssāti tatra yaṃ assa,",
  "atk-s0519a0:444_5": "yaṃ bhaveyya.",
  "atk-s0519a0:444_6": "Sakkharakaṭhalanti sakkharā vā kaṭhalā vā.",
  "atk-s0519a0:444_7": "Sā adhogāmī assāti sā adho gaccheyya,",
  "atk-s0519a0:444_8": "heṭṭhāgāmī bhaveyya.",
  "atk-s0519a0:444_9": "Adho gaccheyyāti heṭṭhā gaccheyya.",
  "atk-s0519a0:444_10": "Maggassāti ariyamaggassa.",
  "atk-s0519a0:444_11": "Tikkhatāti tikhiṇatā.",
  "atk-s0519a0:444_12": "Sā ca kho na satthakassa viya nisitakaraṇatā,",
  "atk-s0519a0:444_13": "atha kho indriyānaṃ paṭubhāvoti dassetuṃ “adhimattatā”ti āha.",
  "atk-s0519a0:444_14": "Nanu ca ariyamaggo attanā pahātabbakilese anavasesaṃ samucchindatīti atikhiṇo nāma natthīti?",
  "atk-s0519a0:444_15": "Saccametaṃ,",
  "atk-s0519a0:444_16": "tathāpi no ca kho “yathā diṭṭhippattassā”ti vacanato saddhāvimuttadiṭṭhippattānaṃ kilesappahānaṃ pati atthi kāci visesamattāti sakkā vattuṃ.",
  "atk-s0519a0:444_17": "Ayaṃ pana viseso na idhādhippeto,",
  "atk-s0519a0:444_18": "sabbupapattisamatikkamanassa adhippetattā.",
  "atk-s0519a0:444_19": "Yasmā pana ariyamaggena odhiso kilesā pahīyanti,",
  "atk-s0519a0:444_20": "tañca nesaṃ tathāpahānaṃ maggadhammesu indriyānaṃ apāṭavapāṭavatarapāṭavatamabhāvena hotīti yo vajirūpamadhammesu",
  "atk-s0519a0:444_21": "matthakappattānaṃ aggamaggadhammānaṃ paṭutamabhāvo.",
  "atk-s0519a0:444_22": "Ayaṃ idha maggassa tikkhatāti adhippetā.",
  "atk-s0519a0:444_23": "Tenevāha –",
  "atk-s0519a0:444_24": "“ayaṃ dhammo suciṇṇo sabbāhi upapattīhi rakkhatī”ti.",
  "atk-s0519a0:444_25": "“Tasmā rakkhitacittassā”tiādinā suttantarena sugatisaññitānampi upapattīnaṃ duggatibhāvaṃ sādheti.",
  "atk-s0519a0:445_0": "32.",
  "atk-s0519a0:445_1": "Idāni yathāvuttassa dhammassa visabhāgadhammānaṃ taṇhāvijjādīnaṃ sabhāgadhammānañca samathavipassanādīnaṃ",
  "atk-s0519a0:445_2": "niddhāraṇavasena āvaṭṭahāraṃ yojetvā dassetuṃ “tattha duggatīnaṃ hetu taṇhā ca avijjā cā”tiādimāha.",
  "atk-s0519a0:445_3": "Taṃ pubbe vuttanayattā suviññeyyameva.",
  "atk-s0519a0:445_4": "Idaṃ vuccati brahmacariyanti idaṃ ariyaṃ samathavipassanāsaṅkhātaṃ maggabrahmacariyanti vuccati.",
  "atk-s0519a0:445_5": "Yaṃ rakkhatīti sabbāhi duggatīhi rakkhantassa ariyamaggassa ārammaṇabhūto nirodho rakkhanto viya vutto,",
  "atk-s0519a0:445_6": "nimittassa kattubhāvena upacaritattā.",
  "atk-s0519a0:445_7": "Imāni cattāri saccāni visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a0:446_0": "Āvaṭṭahāravibhaṅgavaṇṇanā niṭṭhitā.",
  "atk-s0519a0:447_0": "8. Vibhattihāravibhaṅgavaṇṇanā",
  "atk-s0519a0:448_0": "33.",
  "atk-s0519a0:448_1": "Tattha katamo vibhattihāroti vibhattihāravibhaṅgo.",
  "atk-s0519a0:448_2": "Tattha dhammavibhattibhūmivibhattipadaṭṭhānavibhattīti tividhā vibhatti.",
  "atk-s0519a0:448_3": "Tāsu yasmā dhammesu vibhāgato niddiṭṭhesu tattha labbhamāno bhūmivibhāgo padaṭṭhānavibhāgo ca niddisiyamāno suviññeyyo hoti,",
  "atk-s0519a0:448_4": "tasmā dhammavibhattiṃ tāva niddisanto soḷasavidhe paṭṭhāne yesaṃ suttānaṃ vasena visesato vibhajitabbā,",
  "atk-s0519a0:448_5": "tāni suttāni dassetuṃ “dve suttāni vāsanābhāgiyañca nibbedhabhāgiyañcā”ti vuttaṃ.",
  "atk-s0519a0:448_6": "Tattha vāsanā puññabhāvanā,",
  "atk-s0519a0:448_7": "tassā bhāgo koṭṭhāso vāsanābhāgo,",
  "atk-s0519a0:448_8": "tassa hitanti vāsanābhāgiyaṃ, suttaṃ.",
  "atk-s0519a0:448_9": "Nibbijjhanaṃ lobhakkhandhādīnaṃ padālanaṃ nibbedho,",
  "atk-s0519a0:448_10": "tassa bhāgoti sesaṃ purimasadisameva.",
  "atk-s0519a0:448_11": "Yasmiṃ sutte tīṇi puññakiriyavatthūni desitāni,",
  "atk-s0519a0:448_12": "taṃ suttaṃ vāsanābhāgiyaṃ.",
  "atk-s0519a0:448_13": "Yasmiṃ pana sekkhāsekkhā desitā,",
  "atk-s0519a0:448_14": "taṃ nibbedhabhāgiyaṃ.",
  "atk-s0519a0:448_15": "Ayañca attho pāḷiyaṃyeva āgamissati.",
  "atk-s0519a0:449_0": "Puññabhāgiyāti puññabhāge bhavā.",
  "atk-s0519a0:449_1": "Tathā phalabhāgiyā veditabbā.",
  "atk-s0519a0:449_2": "Phalanti pana sāmaññaphalaṃ.",
  "atk-s0519a0:449_3": "Saṃvarasīlanti pātimokkhasaṃvaro,",
  "atk-s0519a0:449_4": "satisaṃvaro,",
  "atk-s0519a0:449_5": "ñāṇasaṃvaro,",
  "atk-s0519a0:449_6": "khantisaṃvaro,",
  "atk-s0519a0:449_7": "vīriyasaṃvaroti pañca saṃvarā saṃvarasīlaṃ.",
  "atk-s0519a0:449_8": "Pahānasīlanti tadaṅgappahānaṃ,",
  "atk-s0519a0:449_9": "vikkhambhanappahānaṃ,",
  "atk-s0519a0:449_10": "samucchedappahānaṃ,",
  "atk-s0519a0:449_11": "paṭippassaddhippahānaṃ,",
  "atk-s0519a0:449_12": "nissaraṇappahānanti pañcappahānāni.",
  "atk-s0519a0:449_13": "Tesu nissaraṇappahānavajjānaṃ pahānānaṃ vasena pahānasīlaṃ veditabbaṃ.",
  "atk-s0519a0:449_14": "Soti yo vāsanābhāgiyasuttasampaṭiggāhako, so.",
  "atk-s0519a0:449_15": "Tena brahmacariyenāti tena saṃvarasīlasaṅkhātena seṭṭhacariyena kāraṇabhūtena brahmacārī bhavati.",
  "atk-s0519a0:449_16": "Ettha ca aṭṭhasamāpattibrahmacariyassa na paṭikkhepo,",
  "atk-s0519a0:449_17": "keci pana “teneva brahmacariyenā”ti paṭhanti,",
  "atk-s0519a0:449_18": "tesaṃ matena siyā tassa paṭikkhepo.",
  "atk-s0519a0:450_0": "Pahānasīle ṭhitoti samucchedapaṭippassaddhippahānānaṃ vasena pahānasīle ṭhito.",
  "atk-s0519a0:450_1": "Tena brahmacariyenāti tena pahānasīlena visesabhūtena maggabrahmacariyena.",
  "atk-s0519a0:450_2": "Ye pana “teneva brahmacariyenā”ti paṭhanti,",
  "atk-s0519a0:450_3": "tesaṃ ayaṃ pāṭho “vāsanābhāgiyaṃ nāma suttaṃ dānakathā,",
  "atk-s0519a0:450_4": "sīlakathā,",
  "atk-s0519a0:450_5": "saggakathā,",
  "atk-s0519a0:450_6": "puññavipākakathā”ti.",
  "atk-s0519a0:450_7": "Ye pana “tena brahmacariyenā”ti paṭhanti,",
  "atk-s0519a0:450_8": "tesaṃ ayaṃ pāṭho –",
  "atk-s0519a0:450_9": "“vāsanābhāgiyaṃ nāma suttaṃ dānakathā,",
  "atk-s0519a0:450_10": "sīlakathā,",
  "atk-s0519a0:450_11": "saggakathā kāmānaṃ ādīnavo nekkhamme ānisaṃso”ti.",
  "atk-s0519a0:450_12": "Tattha katamo pāṭho yuttataroti?",
  "atk-s0519a0:450_13": "Pacchimo pāṭhoti niṭṭhaṃ gantabbaṃ.",
  "atk-s0519a0:450_14": "Yasmā “nibbedhabhāgiyaṃ nāma suttaṃ yā catusaccappakāsanā”ti vakkhati,",
  "atk-s0519a0:450_15": "na hi mahāthero sāvasesaṃ katvā dhammaṃ desesīti.",
  "atk-s0519a0:451_0": "“Natthi pajānanā”tiādinā ubhinnaṃ suttānaṃ sātisayaṃ asaṅkarakāraṇaṃ dasseti.",
  "atk-s0519a0:451_1": "Tattha pajānanāti ariyamaggassa padaṭṭhānabhūtā vuṭṭhānagāminī vipassanāpaññā.",
  "atk-s0519a0:451_2": "Imāni cattāri suttānīti imesaṃ suttānaṃ vāsanābhāgiyanibbedhabhāgiyānaṃ vakkhamānānañca saṃkilesabhāgiyaasekkhabhāgiyānaṃ vasena cattāri suttāni.",
  "atk-s0519a0:451_3": "Desanāyāti desanānayena.",
  "atk-s0519a0:451_4": "Sabbato vicayena hārena vicinitvāti sabbatobhāgena ekādasasu ṭhānesu pakkhipitvā vicayena hārena vicinitvā.",
  "atk-s0519a0:451_5": "“Yuttihārena yojetabbānī”ti etena vicayahārayuttihārā vibhattihārassa parikammaṭṭhānanti dasseti.",
  "atk-s0519a0:451_6": "“Yāvatikā ñāṇassa bhūmī”ti iminā vibhattihārassa mahāvisayataṃ dasseti.",
  "atk-s0519a0:452_0": "34.",
  "atk-s0519a0:452_1": "Evaṃ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṃ kilesabhāgiyaasekkhabhāgiyabhāvehi",
  "atk-s0519a0:452_2": "sādhāraṇāsādhāraṇabhāvehi vibhajituṃ “tattha katame dhammā sādhāraṇā”tiādi āraddhaṃ.",
  "atk-s0519a0:452_3": "Tattha katame dhammāti katame sabhāvadhammā.",
  "atk-s0519a0:452_4": "Sādhāraṇāti avisiṭṭhā,",
  "atk-s0519a0:452_5": "samānāti attho.",
  "atk-s0519a0:452_6": "Dve dhammāti duve pakatiyo.",
  "atk-s0519a0:452_7": "Pakatiattho hi ayaṃ dhamma-",
  "atk-s0519a0:452_8": "saddo “jātidhammānaṃ sattāna”ntiādīsu viya.",
  "atk-s0519a0:452_9": "Nāmasādhāraṇāti nāmena sādhāraṇā,",
  "atk-s0519a0:452_10": "kusalākusalāti samānanāmāti attho.",
  "atk-s0519a0:452_11": "Vatthusādhāraṇāti vatthunā nissayena sādhāraṇā,",
  "atk-s0519a0:452_12": "ekasantatipatitatāya samānavatthukāti attho.",
  "atk-s0519a0:452_13": "Visesato saṃkilesapakkhe pahānekaṭṭhā nāmasādhāraṇā,",
  "atk-s0519a0:452_14": "sahajekaṭṭhā vatthusādhāraṇā.",
  "atk-s0519a0:452_15": "Aññampi evaṃ jātiyanti kiccapaccayapaṭipakkhādīhi samānaṃ saṅgaṇhāti.",
  "atk-s0519a0:452_16": "Micchattaniyatānaṃ aniyatānanti idaṃ puthujjanānaṃ upalakkhaṇaṃ.",
  "atk-s0519a0:452_17": "Tasmā sassatavādā ucchedavādāti ādiko sabbo puthujjanabhedo āharitvā vattabbo.",
  "atk-s0519a0:452_18": "Dasanappahātabbā kilesā sādhāraṇā micchattaniyatānaṃ aniyatānaṃ eva ca sambhavato sammattaniyatānaṃ asambhavato ca.",
  "atk-s0519a0:452_19": "Iminā nayena sesapadesupi attho veditabbo.",
  "atk-s0519a0:453_0": "Ariyasāvakoti sekkhaṃ sandhāya vadati.",
  "atk-s0519a0:453_1": "Sabbā sā avītarāgehi sādhāraṇāti lokiyasamāpatti rūpāvacarā arūpāvacarā dibbavihāro brahmavihāro paṭhamajjhānasamāpattīti",
  "atk-s0519a0:453_2": "evamādīhi pariyāyehi sādhāraṇā.",
  "atk-s0519a0:453_3": "Kusalasamāpatti pana iminā pariyāyena siyā asādhāraṇā,",
  "atk-s0519a0:453_4": "imaṃ pana dosaṃ passantā keci “yaṃ kiñci…pe…",
  "atk-s0519a0:453_5": "sabbā sā avītarāgehi sādhāraṇā”ti paṭhanti.",
  "atk-s0519a0:453_6": "Kathaṃ te odhiso gahitā,",
  "atk-s0519a0:453_7": "atha odhiso gahetabbā,",
  "atk-s0519a0:453_8": "kathaṃ sādhāraṇāti?",
  "atk-s0519a0:453_9": "Anuyogaṃ manasikatvā taṃ visodhento āha –",
  "atk-s0519a0:453_10": "“sādhāraṇā hi dhammā evaṃ aññamañña”ntiādi.",
  "atk-s0519a0:453_11": "Tassattho –",
  "atk-s0519a0:453_12": "yathā micchattaniyatānaṃ aniyatānañca sādhāraṇāti vuttaṃ,",
  "atk-s0519a0:453_13": "evaṃ sādhāraṇā dhammā na sabbasattānaṃ sādhāraṇatāya sādhāraṇā, kasmā?",
  "atk-s0519a0:453_14": "Yasmā aññamaññaṃ paraṃ paraṃ sakaṃ sakaṃ visayaṃ nātivattanti.",
  "atk-s0519a0:453_15": "Paṭiniyatañhi tesaṃ pavattiṭṭhānaṃ,",
  "atk-s0519a0:453_16": "itarathā tathā vohāro eva na siyāti adhippāyo.",
  "atk-s0519a0:453_17": "Yasmā ca ete eva dhammā evaṃ niyatā visayā,",
  "atk-s0519a0:453_18": "tasmā “yopi imehi dhammehi samannāgato na so taṃ dhammaṃ upātivattatī”ti āha.",
  "atk-s0519a0:453_19": "Na hi micchattaniyatānaṃ aniyatānañca dassanena pahātabbā kilesā na santi,",
  "atk-s0519a0:453_20": "aññesaṃ vā santīti evaṃ sesepi vattabbaṃ.",
  "atk-s0519a0:454_0": "Asādhāraṇo nāma dhammo tassa tassa puggalassa paccattaniyato ariyesu sekkhāsekkhadhammavasena anariyesu sabbābhabbapahātabbavasena gavesitabbo,",
  "atk-s0519a0:454_1": "itarassa tathā niddisitabbabhāvābhāvato.",
  "atk-s0519a0:454_2": "So ca kho sādhāraṇāvidhuratāya taṃ taṃ upādāya tathāvuttadesanānusārenāti imamatthaṃ dasseti “katame",
  "atk-s0519a0:454_3": "dhammā asādhāraṇā yāva desanaṃ upādāya gavesitabbā sekkhāsekkhā bhabbābhabbā”ti iminā.",
  "atk-s0519a0:454_4": "Aṭṭhamakassāti sotāpattiphalasacchikiriyāya paṭipannassa.",
  "atk-s0519a0:454_5": "Dhammatāti dhammasabhāvo paṭhamassa maggaṭṭhatā dutiyassa phalaṭṭhatā.",
  "atk-s0519a0:454_6": "Paṭhamassa vā pahīyamānakilesatā.",
  "atk-s0519a0:454_7": "Dutiyassa pahīnakilesatā.",
  "atk-s0519a0:454_8": "Puna aṭṭhamakassāti anāgāmimaggaṭṭhassa.",
  "atk-s0519a0:454_9": "Nāmanti sekkhāti nāmaṃ.",
  "atk-s0519a0:454_10": "Dhammatāti taṃtaṃmaggaṭṭhatā heṭṭhimaphalaṭṭhatā ca.",
  "atk-s0519a0:454_11": "Paṭipannakānanti maggasamaṅgīnaṃ.",
  "atk-s0519a0:454_12": "Nāmanti paṭipannakāti nāmaṃ.",
  "atk-s0519a0:454_13": "Evaṃ “aṭṭhamakassā”tiādinā ariyapuggalesu asādhāraṇadhammaṃ dassetvā itaresu nayadassanatthaṃ “evaṃ visesānupassinā”tiādi vuttaṃ.",
  "atk-s0519a0:454_14": "Lokiyadhammesu eva hi hīnādibhāvo.",
  "atk-s0519a0:454_15": "Tattha visesānupassināti asādhāraṇadhammānupassinā.",
  "atk-s0519a0:454_16": "Micchattaniyatānaṃ aniyatā dhammā sādhāraṇā micchattaniyatā dhammā asādhāraṇā.",
  "atk-s0519a0:454_17": "Micchattaniyatesupi niyatamicchādiṭṭhikānaṃ aniyatā dhammā sādhāraṇā.",
  "atk-s0519a0:454_18": "Niyatamicchādiṭṭhi asādhāraṇāti iminā nayena visesānupassinā veditabbā.",
  "atk-s0519a0:455_0": "Evaṃ nānānayehi dhammavibhattiṃ dassetvā idāni bhūmivibhattiṃ padaṭṭhānavibhattiñca vibhajitvā dassetuṃ “dassanabhūmī”tiādimāha.",
  "atk-s0519a0:455_1": "Tattha dassanabhūmīti paṭhamamaggo.",
  "atk-s0519a0:455_2": "Yasmā pana paṭhamamaggakkhaṇe ariyasāvako sammattaniyāmaṃ okkamanto nāma hoti,",
  "atk-s0519a0:455_3": "tato paraṃ okkanto,",
  "atk-s0519a0:455_4": "tasmā “dassanabhūmi niyāmāvakkantiyā padaṭṭhāna”nti vuttaṃ.",
  "atk-s0519a0:455_5": "Kiñcāpi heṭṭhimo heṭṭhimo maggo upariuparimaggādhigamassa kāraṇaṃ hoti,",
  "atk-s0519a0:455_6": "sakkāyadiṭṭhiādīni appahāya kāmarāgabyāpādādippahānassa asakkuṇeyyattā.",
  "atk-s0519a0:455_7": "Tathāpi ariyamaggo attano phalassa visesakāraṇaṃ āsannakāraṇañcāti dassetuṃ “bhāvanābhūmi uttarikānaṃ phalānaṃ pattiyā padaṭṭhāna”nti vuttaṃ.",
  "atk-s0519a0:455_8": "Sukhā paṭipadā khippābhiññā ñāṇuttarassa tathāvidhapaccayasamāyoge ca hotīti sā vipassanāya padaṭṭhānanti vuttā.",
  "atk-s0519a0:455_9": "Itarā pana tissopi paṭipadā samathaṃ āvahanti eva.",
  "atk-s0519a0:455_10": "Tāsu sabbamudutāya dassitāya sesāpi dassitā evāti āha –",
  "atk-s0519a0:455_11": "“dukkhā paṭipadā dandhābhiññā samathassa padaṭṭhāna”nti.",
  "atk-s0519a0:456_0": "Dānamayaṃ puññakiriyavatthūti dānameva dānamayaṃ,",
  "atk-s0519a0:456_1": "pujjaphalanibbattanaṭṭhena puññaṃ,",
  "atk-s0519a0:456_2": "tadeva kattabbato kiriyā,",
  "atk-s0519a0:456_3": "payogasampattiyādīnaṃ adhiṭṭhānabhāvato vatthu cāti dānamayapuññakiriyavatthu.",
  "atk-s0519a0:456_4": "Paratoghosassāti dhammassavanassa.",
  "atk-s0519a0:456_5": "Sādhāraṇanti na bījaṃ viya aṅkurassa,",
  "atk-s0519a0:456_6": "dassanabhūmiādayo viya vā niyāmāvakkantiādīnaṃ āveṇikaṃ,",
  "atk-s0519a0:456_7": "atha kho sādhāraṇaṃ,",
  "atk-s0519a0:456_8": "tadaññakāraṇehipi paratoghosassa pavattanatoti adhippāyo.",
  "atk-s0519a0:456_9": "Tattha keci dāyakassa dānānumodanaṃ āciṇṇanti dānaṃ paratoghosassa kāraṇanti vadanti.",
  "atk-s0519a0:456_10": "Dāyako pana dakkhiṇāvisuddhiṃ ākaṅkhanto dānasīlādiguṇavisesānaṃ savane yuttappayutto hotīti dānaṃ dhammassavanassa kāraṇaṃ vuttaṃ.",
  "atk-s0519a0:457_0": "Sīlasampanno vippaṭisārābhāvena samāhito dhammacintāsamattho hotīti sīlaṃ cintāmayañāṇassa kāraṇanti āha “sīlamaya”ntiādi.",
  "atk-s0519a0:457_1": "Bhāvanāmayanti samathasaṅkhātaṃ bhāvanāmayaṃ.",
  "atk-s0519a0:457_2": "Bhāvanāmayiyāti uparijhānasaṅkhātāya vipassanāsaṅkhātāya ca bhāvanāmayiyā.",
  "atk-s0519a0:457_3": "Purimaṃ purimañhi pacchimassa pacchimassa padaṭṭhānaṃ.",
  "atk-s0519a0:457_4": "Idāni yasmā dānaṃ sīlaṃ lokiyabhāvanā ca na kevalaṃ yathāvuttaparatoghosādīnaṃyeva,",
  "atk-s0519a0:457_5": "atha kho yathākkamaṃ pariyattibāhusaccakammaṭṭhānānuyogamaggasammādiṭṭhīnampi paccayā honti,",
  "atk-s0519a0:457_6": "tasmā tampi nayaṃ dassetuṃ puna “dānamaya”ntiādinā desanaṃ vaḍḍhesi.",
  "atk-s0519a0:457_7": "Tathā patirūpadesavāsādayo kāyavivekacittavivekādīnaṃ kāraṇaṃ hotīti imaṃ nayaṃ dassetuṃ “patirūpadesavāso”tiādimāha.",
  "atk-s0519a0:457_8": "Tattha kusalavīmaṃsāyāti paṭisaṅkhānupassanāya.",
  "atk-s0519a0:457_9": "Akusalapariccāgoti iminā pahānapariññā vuttāti.",
  "atk-s0519a0:457_10": "Samādhindriyassāti maggasamādhindriyassa.",
  "atk-s0519a0:457_11": "Sesaṃ suviññeyyameva.",
  "atk-s0519a0:458_0": "Vibhattihāravibhaṅgavaṇṇanā niṭṭhitā.",
  "atk-s0519a0:459_0": "9. Parivattanahāravibhaṅgavaṇṇanā",
  "atk-s0519a0:460_0": "35.",
  "atk-s0519a0:460_1": "Tattha katamo parivattano hāroti parivattanahāravibhaṅgo.",
  "atk-s0519a0:460_2": "Tattha yasmā saṃvaṇṇiyamāne sutte yathāniddiṭṭhānaṃ kusalākusaladhammānaṃ paṭipakkhabhūte akusalakusaladhamme",
  "atk-s0519a0:460_3": "pahātabbabhāvādivasena niddhāraṇaṃ paṭipakkhato parivattanaṃ,",
  "atk-s0519a0:460_4": "tasmā “sammādiṭṭhissa purisapuggalassa micchādiṭṭhi nijjiṇṇā bhavatī”tiādi āraddhaṃ.",
  "atk-s0519a0:460_5": "Tattha sammā pasatthā,",
  "atk-s0519a0:460_6": "sundarā diṭṭhi etassāti sammādiṭṭhi, tassa.",
  "atk-s0519a0:460_7": "Sā panassa sammādiṭṭhitā pubbabhāgasammādiṭṭhiyā vā lokuttarasammādiṭṭhiyā vā veditabbā.",
  "atk-s0519a0:460_8": "Micchādiṭṭhi nijjiṇṇā bhavatīti purimanaye vipassanāsammādiṭṭhiyā pahīnā hoti,",
  "atk-s0519a0:460_9": "vikkhambhitāti attho.",
  "atk-s0519a0:460_10": "Pacchimanaye paṭhamamaggasammādiṭṭhiyā pahīnā samucchinnāti attho.",
  "atk-s0519a0:461_0": "Ye cassa micchādiṭṭhipaccayāti micchābhinivesahetu ye ariyānaṃ adassanakāmatādayo lobhādayo pāṇātipātādayo",
  "atk-s0519a0:461_1": "ca aneke lāmakaṭṭhena pāpakā akosallasambhūtaṭṭhena akusalā dhammā uppajjeyyuṃ.",
  "atk-s0519a0:461_2": "Imassa āraddhavipassakassa ariyassa ca.",
  "atk-s0519a0:461_3": "Dhammāti samathavipassanādhammā,",
  "atk-s0519a0:461_4": "sattattiṃsabodhipakkhiyadhammā vā anuppannā vā sambhavanti uppannā,",
  "atk-s0519a0:461_5": "bhāvanāpāripūriṃ gacchanti.",
  "atk-s0519a0:461_6": "Sammāsaṅkappassātiādīnampi imināva nayena attho veditabbo.",
  "atk-s0519a0:461_7": "Ayaṃ pana viseso –",
  "atk-s0519a0:461_8": "sammāvimuttiādīnaṃ micchāvimutti avimuttāva samānā “vimuttā maya”nti evaṃsaññino avimuttiyaṃ vā vimuttisaññino.",
  "atk-s0519a0:461_9": "Tatrāyaṃ vacanattho –",
  "atk-s0519a0:461_10": "micchā pāpikā vimutti vimokkho etassāti micchāvimutti.",
  "atk-s0519a0:461_11": "Aṭṭhaṅgā ca micchāvimutti yathāvuttenākārena micchābhinivesavasena ca pavattā antadvayalakkhaṇā.",
  "atk-s0519a0:461_12": "Sammāvimutti pana phaladhammā,",
  "atk-s0519a0:461_13": "micchādiṭṭhike samāsevato micchāvimokkho vā micchāvimutti.",
  "atk-s0519a0:461_14": "Micchāvimuttiñāṇadassanaṃ pana micchāvimokkhe micchādiṭṭhiyā ca sāranti gahaṇavasena pavatto akusalacittuppādo",
  "atk-s0519a0:461_15": "antamaso pāpaṃ katvā “sukataṃ mayā”ti paccavekkhato uppannamoho ca.",
  "atk-s0519a0:461_16": "Sammāvimuttiñāṇadassanassāti ettha sekkhānaṃ paccavekkhaṇañāṇaṃ sammāvimuttiñāṇadassananti adhippetaṃ.",
  "atk-s0519a0:461_17": "Tañhi uttaribhāvanāpāripūriyā saṃvattati.",
  "atk-s0519a0:462_0": "36.",
  "atk-s0519a0:462_1": "Evaṃ sammādiṭṭhiādimukhena micchādiṭṭhiādiṃ dassetvā puna pāṇātipātaadinnādānakāmesumicchācārādito veramaṇiyādīhi",
  "atk-s0519a0:462_2": "pāṇātipātādīnaṃ parivattanaṃ dassetuṃ “yassā”tiādi āraddhaṃ.",
  "atk-s0519a0:462_3": "Tattha kālavādissāti lakkhaṇavacanaṃ.",
  "atk-s0519a0:462_4": "Kālena sāpadesaṃ pariyantavatiṃ atthasañhitanti so samphappalāpassa pahānāya paṭipanno hotīti vuttaṃ.",
  "atk-s0519a0:463_0": "Puna “ye ca kho kecī”tiādinā sammādiṭṭhiādimukheneva micchādiṭṭhiādīhi eva parivattanaṃ pakārantarena dasseti.",
  "atk-s0519a0:463_1": "Tattha sandiṭṭhikāti paccakkhā.",
  "atk-s0519a0:463_2": "Sahadhammikāti sakāraṇā.",
  "atk-s0519a0:463_3": "Gārayhāti garahitabbayuttā.",
  "atk-s0519a0:463_4": "Vādānuvādāti vādā ceva anuvādā ca.",
  "atk-s0519a0:463_5": "“Vādānupātā”tipi pāṭho,",
  "atk-s0519a0:463_6": "vādānupavattiyoti attho.",
  "atk-s0519a0:463_7": "Pujjāti pūjanīyā.",
  "atk-s0519a0:463_8": "Pāsaṃsāti pasaṃsitabbā.",
  "atk-s0519a0:464_0": "Puna “ye ca kho kecī”tiādinā majjhimāya paṭipattiyā antadvayaparivattanaṃ dasseti.",
  "atk-s0519a0:464_1": "Tattha bhuñjitabbātiādīni cattāri padāni vatthukāmavasena yojetabbāni.",
  "atk-s0519a0:464_2": "Bhāvayitabbā bahulīkātabbāti padadvayaṃ kilesakāmavasena.",
  "atk-s0519a0:464_3": "Tesaṃ adhammoti bhāvetabbo nāma dhammo siyā,",
  "atk-s0519a0:464_4": "kāmā ca tesaṃ bhāvetabbā icchitā,",
  "atk-s0519a0:464_5": "kāmehi ca veramaṇī kāmānaṃ paṭipakkho,",
  "atk-s0519a0:464_6": "iti sā tesaṃ adhammo āpajjatīti adhippāyo.",
  "atk-s0519a0:465_0": "Niyyāniko dhammoti saha vipassanāya ariyamaggo.",
  "atk-s0519a0:465_1": "Dukkhoti pāpaṃ nijjarāpessāmāti pavattitaṃ sarīratāpanaṃ vadati.",
  "atk-s0519a0:465_2": "Sukhoti anavajjapaccayaparibhogasukhaṃ.",
  "atk-s0519a0:465_3": "Etesupi vāresu vuttanayeneva adhammabhāvāpatti vattabbā.",
  "atk-s0519a0:465_4": "Idāni asubhasaññādimukhena subhasaññādiparivattanaṃ dassetuṃ “yathā vā panā”tiādi vuttaṃ.",
  "atk-s0519a0:465_5": "Āraddhavipassakassa kilesāsucipaggharaṇavasena tebhūmakasaṅkhārā asubhato upaṭṭhahantīti katvā vuttaṃ “sabbasaṅkhāresu asubhānupassino viharato”ti.",
  "atk-s0519a0:465_6": "“Yaṃ yaṃ vā panā”tiādinā paṭipakkhassa lakkhaṇaṃ vibhāveti.",
  "atk-s0519a0:465_7": "Tattha ajjhāpannoti adhiāpanno,",
  "atk-s0519a0:465_8": "abhiupagato pariññātoti attho.",
  "atk-s0519a0:466_0": "Parivattanahāravibhaṅgavaṇṇanā niṭṭhitā.",
  "atk-s0519a0:467_0": "10. Vevacanahāravibhaṅgavaṇṇanā",
  "atk-s0519a0:468_0": "37.",
  "atk-s0519a0:468_1": "Tattha katamo vevacano hāroti vevacanahāravibhaṅgo.",
  "atk-s0519a0:468_2": "Tattha yathā vevacananiddeso hoti,",
  "atk-s0519a0:468_3": "taṃ dassetuṃ “ekaṃ bhagavā dhammaṃ aññamaññehi vevacanehi niddisatī”ti vuttaṃ.",
  "atk-s0519a0:468_4": "Vevacanehīti pariyāyasaddehīti attho.",
  "atk-s0519a0:468_5": "Padattho pubbe vutto eva.",
  "atk-s0519a0:468_6": "Kasmā pana bhagavā ekaṃ dhammaṃ anekapariyāyehi niddisatīti? Vuccate –",
  "atk-s0519a0:468_7": "desanākāle āyatiñca kassaci kathañci tadatthapaṭibodho siyāti pariyāyavacanaṃ,",
  "atk-s0519a0:468_8": "tasmiṃ khaṇe vikkhittacittānaṃ aññavihitānaṃ aññena pariyāyena tadatthāvabodhanatthaṃ pariyāyavacanaṃ.",
  "atk-s0519a0:468_9": "Teneva padena puna vacane tadaññesaṃ tattha adhigatatā siyāti mandabuddhīnaṃ punappunaṃ tadatthasallakkhaṇe asammosanatthaṃ pariyāyavacanaṃ.",
  "atk-s0519a0:468_10": "Anekepi atthā samānabyañjanā hontīti yā atthantaraparikappanā siyā,",
  "atk-s0519a0:468_11": "tassā parivajjanatthampi pariyāyavacanaṃ anaññassa vacane anekāhi tāhi tāhi saññāhi tesaṃ tesaṃ atthānaṃ",
  "atk-s0519a0:468_12": "ñāpanatthampi pariyāyavacanaṃ seyyathāpi nighaṇṭusatthe.",
  "atk-s0519a0:468_13": "Dhammakathikānaṃ tantiatthupanibandhanaparāvabodhanānaṃ sukhasiddhiyāpi pariyāyavacanaṃ.",
  "atk-s0519a0:468_14": "Attano dhammaniruttipaṭisambhidāppattiyā vibhāvanatthaṃ,",
  "atk-s0519a0:468_15": "veneyyānaṃ tattha bījāvāpanatthaṃ vā pariyāyavacanaṃ bhagavā niddisati.",
  "atk-s0519a0:469_0": "Kiṃ bahunā yassā dhammadhātuyā suppaṭividdhattā sammāsambuddhā yathā sabbasmiṃ atthe appaṭihatañāṇācārā,",
  "atk-s0519a0:469_1": "tathā sabbasmiṃ saddavohāreti ekampi atthaṃ anekehi pariyāyehi bodheti,",
  "atk-s0519a0:469_2": "na tattha dandhāyitattaṃ vitthāyitattaṃ atthassa.",
  "atk-s0519a0:469_3": "Nāpi dhammadesanāhāni,",
  "atk-s0519a0:469_4": "āveṇikovāyaṃ buddhadhammoti pariyāyadesanaṃ dassento “āsā”tiādimāha.",
  "atk-s0519a0:469_5": "Tattha atthaṃ dassento “āsā nāma vuccati yā bhavissassa atthassā”tiādimāha.",
  "atk-s0519a0:469_6": "Tattha bhavissassa atthassāti anāgatassa icchitabbassa atthassa.",
  "atk-s0519a0:469_7": "“Avassaṃ āgamissatī”tiādinā tassā pavattiyākāraṃ dasseti.",
  "atk-s0519a0:469_8": "Anāgatatthavisayā taṇhā āsā.",
  "atk-s0519a0:469_9": "Anāgatapaccuppannatthavisayā taṇhā pihāti ayametāsaṃ viseso.",
  "atk-s0519a0:470_0": "Atthanipphattipaṭipālanāti yāya icchitassa atthassa nipphattiṃ paṭipāleti āgameti,",
  "atk-s0519a0:470_1": "yāya vā nipphannaṃ atthaṃ paṭipāleti rakkhati.",
  "atk-s0519a0:470_2": "Ayaṃ abhinandanā nāma,",
  "atk-s0519a0:470_3": "yathāladdhassa atthassa kelāyanā nāmāti attho.",
  "atk-s0519a0:470_4": "Taṃ atthanipphattiṃ sattasaṅkhāravasena vibhajitvā dassento “piyaṃ vā ñāti”ntiādimāha.",
  "atk-s0519a0:470_5": "Tattha dhammanti rūpādiārammaṇadhammaṃ,",
  "atk-s0519a0:470_6": "atiiṭṭhārammaṇaṃ abhinandati,",
  "atk-s0519a0:470_7": "aniṭṭhārammaṇehipi taṃ dassetuṃ “appaṭikkūlato vā abhinandatī”ti vuttaṃ.",
  "atk-s0519a0:470_8": "Paṭikkūlepi hi vipallāsavasena sattaṃ,",
  "atk-s0519a0:470_9": "saṅkhāraṃ vā appaṭikkūlato abhinandati.",
  "atk-s0519a0:471_0": "Yāsu anekadhātūsu pavattiyā taṇhā “anekadhātūsu sarā”ti vuttā,",
  "atk-s0519a0:471_1": "tā dhātuyo vibhāgena dassetuṃ “cakkhudhātū”tiādi vuttaṃ.",
  "atk-s0519a0:471_2": "Kiñcāpi dhātuvibhaṅgādīsu kāmadhātuādayo aññāpi anekadhātuyo āgatā,",
  "atk-s0519a0:471_3": "tāsampi ettheva samavarodhoti dassanatthaṃ aṭṭhārasevettha dassitā.",
  "atk-s0519a0:471_4": "Keci rūpādhimuttātiādi tāsu dhātūsu taṇhāya pavattidassanaṃ.",
  "atk-s0519a0:471_5": "Tattha yasmā pañca ajjhattikā dhātuyo satta ca viññāṇadhātuyo dhammadhātu ca dhammārammaṇeneva saṅgahitā,",
  "atk-s0519a0:471_6": "tasmā aṭṭhārasa dhātuyo uddisitvā chaḷeva taṇhāya pavattiṭṭhānāni vibhattānīti daṭṭhabbaṃ.",
  "atk-s0519a0:471_7": "Taṇhāpakkhā nekkhammassitāpi domanassupavicārā tassa anuttaresu vimokkhesu pihaṃ upaṭṭhāpayato uppajjati “pihapaccayā domanassa”nti vacanato,",
  "atk-s0519a0:471_8": "ko pana vādo gehassitesu domanassupavicāresūti imāni catuvīsati padāni “taṇhāpakkho”ti vuttaṃ.",
  "atk-s0519a0:471_9": "Gehassitā pana upekkhā aññāṇupekkhatāya yathābhinivesassa paccayo hotīti “yā cha upekkhā gehassitā,",
  "atk-s0519a0:471_10": "ayaṃ diṭṭhipakkho”ti vuttaṃ.",
  "atk-s0519a0:472_0": "38.",
  "atk-s0519a0:472_1": "Idāni tesaṃ upavicārānaṃ taṇhāpariyāyaṃ dassento “sāyeva patthanākārena dhammanandī”tiādimāha.",
  "atk-s0519a0:472_2": "Puna cittaṃ paññā bhagavā dhammo saṅgho sīlaṃ cāgoti imesaṃ pariyāyavacananiddhāraṇena vevacanahāraṃ",
  "atk-s0519a0:472_3": "vibhajitvā dassetuṃ “cittaṃ mano viññāṇa”ntiādi āraddhaṃ.",
  "atk-s0519a0:472_4": "Tattha “aññampi evaṃ jātiya”nti iminā paññā pajānanā vicayo pavicayo dhammavicayo sallakkhaṇā upalakkhaṇā",
  "atk-s0519a0:472_5": "paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrī medhā pariṇāyikā vipassanā",
  "atk-s0519a0:472_6": "sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto",
  "atk-s0519a0:472_7": "paññāratanaṃ amohoti evamādīnampi paññāya pariyāyasaddānaṃ saṅgaho daṭṭhabbo.",
  "atk-s0519a0:473_0": "Pañcindriyāni lokuttarānīti khaye ñāṇantiādīni pañcindriyāni lokuttarāni,",
  "atk-s0519a0:473_1": "lokuttarapaññāya vevacanānīti attho.",
  "atk-s0519a0:473_2": "Sabbā paññāti itarehi vevacanehi vuttā sabbā paññā lokiyalokuttaramissikāti attho.",
  "atk-s0519a0:473_3": "“Api cā”tiādinā imināpi pariyāyena vevacanaṃ vattabbanti dasseti.",
  "atk-s0519a0:473_4": "Ādhipateyyaṭṭhenāti adhimokkhalakkhaṇe ādhipateyyaṭṭhena.",
  "atk-s0519a0:473_5": "Yathā ca buddhānussatiyaṃ vuttanti yathā buddhānussatiniddese “itipi so bhagavā”tiādinā pāḷiyā so bhagavā itipi arahaṃ…pe…",
  "atk-s0519a0:473_6": "itipi bhagavāti anekehi vevacanehi bhagavā anussaritabboti vuttaṃ.",
  "atk-s0519a0:473_7": "Imināva nayena balanipphattigato vesārajjappatto yāva dhammobhāsapajjotakaroti,",
  "atk-s0519a0:473_8": "etehi pariyāyehi buddhassa bhagavato vevacanaṃ buddhānussatiyaṃ vattabbanti padaṃ āharitvā sambandho veditabbo.",
  "atk-s0519a0:473_9": "Etānipi katipayāni eva bhagavato vevacanāni.",
  "atk-s0519a0:473_10": "Asaṅkhyeyyā hi buddhaguṇā guṇanemittakāni ca bhagavato nāmāni.",
  "atk-s0519a0:473_11": "Vuttañhetaṃ dhammasenāpatinā –",
  "atk-s0519a0:474_0": "“Asaṅkhyeyyāni nāmāni, saguṇena mahesino;",
  "atk-s0519a0:475_0": "Guṇena nāmamuddheyyaṃ, api nāma sahassato”ti. ;",
  "atk-s0519a0:476_0": "Dhammānussatiyaṃ “asaṅkhata”ntiādīsu na kenaci paccayena saṅkhatanti asaṅkhataṃ.",
  "atk-s0519a0:476_1": "Natthi etassa anto vināsoti anantaṃ.",
  "atk-s0519a0:476_2": "Āsavānaṃ anārammaṇato anāsavaṃ.",
  "atk-s0519a0:476_3": "Aviparītasabhāvattā saccaṃ.",
  "atk-s0519a0:476_4": "Saṃsārassa paratīrabhāvato pāraṃ.",
  "atk-s0519a0:476_5": "Nipuṇañāṇavisayattā sukhumasabhāvattā ca nipuṇa.",
  "atk-s0519a0:476_6": "Anupacitañāṇasambhārehi daṭṭhuṃ na sakkāti sududdasaṃ.",
  "atk-s0519a0:476_7": "Uppādajarāhi anabbhāhatattā ajajjaraṃ.",
  "atk-s0519a0:476_8": "Thirabhāvena dhuvaṃ.",
  "atk-s0519a0:476_9": "Jarāmaraṇehi apalujjanato apalokitaṃ.",
  "atk-s0519a0:476_10": "Maṃsacakkhunā dibbacakkhunā ca apassitabbattā anidassanaṃ.",
  "atk-s0519a0:476_11": "Rāgādipapañcābhāvena nippapañcaṃ.",
  "atk-s0519a0:476_12": "Kilesābhisaṅkhārānaṃ vūpasamahetutāya santaṃ.",
  "atk-s0519a0:477_0": "Amatahetutāya bhaṅgābhāvato ca amataṃ.",
  "atk-s0519a0:477_1": "Uttamaṭṭhena atappakaṭṭhena ca paṇītaṃ.",
  "atk-s0519a0:477_2": "Asivānaṃ kammakilesavipākavaṭṭānaṃ abhāvena sivaṃ.",
  "atk-s0519a0:477_3": "Catūhi yogehi anupaddavabhāvena khemaṃ.",
  "atk-s0519a0:477_4": "Taṇhā khīyati etthāti taṇhakkhayo.",
  "atk-s0519a0:477_5": "Katapuññehipi kadācideva passitabbattā acchariyaṃ.",
  "atk-s0519a0:477_6": "Abhūtapubbattā abbhutaṃ.",
  "atk-s0519a0:477_7": "Anantarāyattā anītikaṃ.",
  "atk-s0519a0:477_8": "Anantarāyabhāvahetuto anītikadhammaṃ.",
  "atk-s0519a0:478_0": "Anibbattisabhāvattā ajātaṃ.",
  "atk-s0519a0:478_1": "Tato eva abhūtaṃ.",
  "atk-s0519a0:478_2": "Ubhayenāpi uppādarahitanti vuttaṃ hoti.",
  "atk-s0519a0:478_3": "Kenaci anupaddutattā anupaddavaṃ.",
  "atk-s0519a0:478_4": "Na kenaci paccayena katanti akataṃ.",
  "atk-s0519a0:478_5": "Natthi ettha sokoti asokaṃ.",
  "atk-s0519a0:478_6": "Sokahetuvigamena visokaṃ.",
  "atk-s0519a0:478_7": "Kenaci anupasajjitabbattā anupasaggaṃ.",
  "atk-s0519a0:478_8": "Anupasaggabhāvahetuto anupasaggadhammaṃ.",
  "atk-s0519a0:479_0": "Gambhīrañāṇagocarato gambhīraṃ.",
  "atk-s0519a0:479_1": "Sammāpaṭipattiṃ vinā passituṃ pattuṃ asakkuṇeyyattā duppassaṃ.",
  "atk-s0519a0:479_2": "Sabbalokaṃ uttaritvā ṭhitanti uttaraṃ.",
  "atk-s0519a0:479_3": "Natthi etassa uttaranti anuttaraṃ.",
  "atk-s0519a0:479_4": "Samassa sadisassa abhāvena asamaṃ.",
  "atk-s0519a0:479_5": "Paṭibhāgābhāvena appaṭisamaṃ.",
  "atk-s0519a0:479_6": "Uttamaṭṭhena jeṭṭhaṃ,",
  "atk-s0519a0:479_7": "pāsaṃsatamattā vā jeṭṭhaṃ.",
  "atk-s0519a0:479_8": "Saṃsāradukkhaṭṭitehi letabbato leṇaṃ.",
  "atk-s0519a0:479_9": "Tato rakkhaṇato tāṇaṃ.",
  "atk-s0519a0:479_10": "Raṇābhāvena araṇaṃ.",
  "atk-s0519a0:479_11": "Aṅgaṇābhāvena anaṅgaṇaṃ.",
  "atk-s0519a0:479_12": "Niddosatāya akācaṃ.",
  "atk-s0519a0:479_13": "Rāgādimalāpagamena vimalaṃ.",
  "atk-s0519a0:479_14": "Catūhi oghehi anajjhottharaṇīyato dīpo.",
  "atk-s0519a0:479_15": "Saṃsāravūpasamasukhatāya sukhaṃ.",
  "atk-s0519a0:479_16": "Pamāṇakaradhammābhāvato appamāṇaṃ,",
  "atk-s0519a0:479_17": "gaṇetuṃ etassa na sakkāti ca appamāṇaṃ.",
  "atk-s0519a0:479_18": "Saṃsārasamudde anosīdanaṭṭhānatāya patiṭṭhā.",
  "atk-s0519a0:479_19": "Rāgādikiñcanābhāvena pariggahābhāvena ca akiñcananti evamattho daṭṭhabbo.",
  "atk-s0519a0:480_0": "Saṅghānussatiyaṃ sattānaṃ sāroti sīlasārādisāraguṇayogato sattesu sārabhūto.",
  "atk-s0519a0:480_1": "Sattānaṃ maṇḍoti gorasesu sappimaṇḍo viya sattesu maṇḍabhūto.",
  "atk-s0519a0:480_2": "Sāraguṇavaseneva sattesu uddharitabbato sattānaṃ uddhāro.",
  "atk-s0519a0:480_3": "Niccalaguṇatāya sattānaṃ esikā.",
  "atk-s0519a0:480_4": "Guṇasobhāsurabhibhāvena sattānaṃ pasūnaṃ surabhi kusumanti attho.",
  "atk-s0519a0:481_0": "Guṇesu uttamaṅgaṃ paññā tassā upasobhāhetutāya sīlaṃ uttamaṅgopasobhanaṃ vuttaṃ.",
  "atk-s0519a0:481_1": "Sīlesu paripūrakārino anijjhantā nāma guṇā natthīti “nidhānañca sīlaṃ sabbadobhaggasamatikkamanaṭṭhenā”ti vuttaṃ.",
  "atk-s0519a0:481_2": "Ayañca attho ākaṅkheyyasuttena dīpetabbo.",
  "atk-s0519a0:481_3": "Aparampi vuttaṃ – “ijjhati,",
  "atk-s0519a0:481_4": "bhikkhave,",
  "atk-s0519a0:481_5": "sīlavato cetopaṇidhi visuddhattā”ti.",
  "atk-s0519a0:481_6": "Sippanti dhanusippaṃ.",
  "atk-s0519a0:481_7": "Dhaññanti dhanāyitabbaṃ.",
  "atk-s0519a0:481_8": "Dhammavolokanatāyāti samathavipassanādidhammassa volokanabhāvena.",
  "atk-s0519a0:481_9": "Volokanaṭṭhenāti sattabhūmakādipāsāde viya sīle ṭhatvā abhiññācakkhunā lokassa voloketuṃ sakkāti vuttaṃ.",
  "atk-s0519a0:481_10": "Sabbabhūmānuparivatti ca sīlaṃ catubhūmakakusalassāpi tadanuvattanato.",
  "atk-s0519a0:481_11": "Sesaṃ uttānamevāti.",
  "atk-s0519a0:482_0": "Vevacanahāravibhaṅgavaṇṇanā niṭṭhitā.",
  "atk-s0519a0:483_0": "11. Paññattihāravibhaṅgavaṇṇanā",
  "atk-s0519a0:484_0": "39.",
  "atk-s0519a0:484_1": "Tattha katamo paññattihāroti paññattihāravibhaṅgo.",
  "atk-s0519a0:484_2": "Tattha kā panāyaṃ paññattīti?",
  "atk-s0519a0:484_3": "Āha “yā pakatikathāya desanā”ti.",
  "atk-s0519a0:484_4": "Idaṃ vuttaṃ hoti –",
  "atk-s0519a0:484_5": "yā desanāhārādayo viya assādādipadatthavisesaniddhāraṇaṃ akatvā bhagavato sābhāvikadhammakathāya desanā.",
  "atk-s0519a0:484_6": "Yā tassā paññāpanā,",
  "atk-s0519a0:484_7": "ayaṃ paññattihāro.",
  "atk-s0519a0:484_8": "Yasmā pana sā bhagavato tathā tathā veneyyasantāne yathādhippetamatthaṃ nikkhipatīti nikkhepo.",
  "atk-s0519a0:484_9": "Tassa cāyaṃ hāro dukkhādisaṅkhāte bhāge pakārehi ñāpeti,",
  "atk-s0519a0:484_10": "asaṅkarato vā ṭhapeti,",
  "atk-s0519a0:484_11": "tasmā “nikkhepapaññattī”ti vutto.",
  "atk-s0519a0:484_12": "Iti pakatikathāya desanāti saṅkhepena vuttamatthaṃ vitthārena vibhajituṃ “kā ca pakatikathāya desanā”ti pucchitvā “cattāri saccānī”tiādimāha.",
  "atk-s0519a0:485_0": "Tattha idaṃ dukkhanti ayaṃ paññattīti kakkhaḷaphusanādisabhāve rūpārūpadhamme atītādivasena anekabhedabhinne",
  "atk-s0519a0:485_1": "abhinditvā pīḷanasaṅkhatasantāpavipariṇāmaṭṭhatāsāmaññena yā kucchitabhāvādimukhena ekajjhaṃ gahaṇassa",
  "atk-s0519a0:485_2": "kāraṇabhūtā paññatti,",
  "atk-s0519a0:485_3": "kā pana sāti?",
  "atk-s0519a0:485_4": "Nāmapaññattinibandhanā tajjāpaññatti.",
  "atk-s0519a0:485_5": "“Viññattivikārasahito saddo evā”ti apare.",
  "atk-s0519a0:485_6": "Iminā nayena tattha tattha paññattiattho veditabbo.",
  "atk-s0519a0:485_7": "“Pañcannaṃ khandhāna”ntiādinā tassā paññattiyā upādānaṃ dasseti.",
  "atk-s0519a0:485_8": "Dasannaṃ indriyānanti aṭṭha rūpindriyāni manindriyaṃ vedanindriyanti evaṃ dasannaṃ.",
  "atk-s0519a0:485_9": "Anubhavanasāmaññena hi vedanā ekamindriyaṃ katā,",
  "atk-s0519a0:485_10": "tathā saddhādayo ca maggapakkhiyāti.",
  "atk-s0519a0:486_0": "Kabaḷaṃ karīyatīti kabaḷīkāroti vatthuvasena ayaṃ niddeso.",
  "atk-s0519a0:486_1": "Yāya ojāya sattā yāpenti,",
  "atk-s0519a0:486_2": "tassāyetaṃ adhivacanaṃ.",
  "atk-s0519a0:486_3": "Sā hi ojaṭṭhamakassa rūpassa āharaṇato āhāro.",
  "atk-s0519a0:486_4": "Atthīti maggena asamucchinnatāya vijjati.",
  "atk-s0519a0:486_5": "Rāgoti rañjanaṭṭhena rāgo.",
  "atk-s0519a0:486_6": "Nandanaṭṭhena nandī.",
  "atk-s0519a0:486_7": "Taṇhāyanaṭṭhena taṇhā.",
  "atk-s0519a0:486_8": "Sabbānetāni lobhasseva nāmāni.",
  "atk-s0519a0:486_9": "Patiṭṭhitaṃ tattha viññāṇaṃ viruḷhanti kammaṃ javāpetvā paṭisandhiākaḍḍhanasamatthatāya patiṭṭhitañceva viññāṇaṃ viruḷhañca.",
  "atk-s0519a0:486_10": "Yatthāti tebhūmakavaṭṭe bhummaṃ,",
  "atk-s0519a0:486_11": "sabbattha vā purimapurimapade etaṃ bhummaṃ.",
  "atk-s0519a0:486_12": "Atthi tattha saṅkhārānaṃ vuddhīti ye imasmiṃ vipākavaṭṭe ṭhitassa āyatiṃ vaḍḍhanahetukā saṅkhārā,",
  "atk-s0519a0:486_13": "te sandhāya vuttaṃ –",
  "atk-s0519a0:486_14": "“yattha atthi āyatiṃ punabbhavābhinibbattī”ti yasmiṃ ṭhāne āyatiṃ punabbhavābhinibbatti atthi.",
  "atk-s0519a0:486_15": "Atthi tattha āyatiṃ jātijarāmaraṇanti yattha paṭisandhiggahaṇaṃ,",
  "atk-s0519a0:486_16": "tattha khandhānaṃ abhinibbattilakkhaṇā jāti,",
  "atk-s0519a0:486_17": "paripākalakkhaṇā jarā,",
  "atk-s0519a0:486_18": "bhedanalakkhaṇaṃ maraṇañca atthi.",
  "atk-s0519a0:486_19": "Ayaṃ pabhāvapaññatti dukkhassa ca samudayassa cāti ayaṃ yathāvuttā desanā dukkhasaccassa samudayasaccassa ca samuṭṭhānapaññatti,",
  "atk-s0519a0:486_20": "vipākavaṭṭassa saṅkhārānañca taṇhāpaccayaniddesatoti adhippāyo.",
  "atk-s0519a0:487_0": "Natthi rāgoti aggamaggabhāvanāya samucchinnattā natthi ce rāgo.",
  "atk-s0519a0:487_1": "Appatiṭṭhitaṃ tattha viññāṇaṃ aviruḷhanti kammaṃ javāpetvā paṭisandhiākaḍḍhanasamatthatāyābhāvena appatiṭṭhitañceva",
  "atk-s0519a0:487_2": "aviruḷhañcāti vuttapaṭipakkhanayena attho veditabbo.",
  "atk-s0519a0:488_0": "“Ayaṃ pariññāpaññattī”tiādinā ekābhisamayavaseneva maggasammādiṭṭhi catūsu ariyasaccesu pavattatīti dasseti.",
  "atk-s0519a0:488_1": "Ayaṃ bhāvanāpaññattīti ayaṃ dvārārammaṇehi chadvārappavattanadhammānaṃ aniccānupassanā maggassa bhāvanāpaññatti.",
  "atk-s0519a0:488_2": "Nirodhapaññatti nirodhassāti rodhasaṅkhātāya taṇhāya maggena anavasesanirodhapaññatti.",
  "atk-s0519a0:488_3": "Uppādapaññattīti uppannassa paññāpanā.",
  "atk-s0519a0:488_4": "Okāsapaññattīti ṭhānassa paññāpanā.",
  "atk-s0519a0:488_5": "Āhaṭanāpaññattīti nīharaṇapaññatti.",
  "atk-s0519a0:488_6": "Āsāṭikānanti gunnaṃ vaṇesu nīlamakkhikāhi ṭhapitaaṇḍakā āsāṭikā nāma.",
  "atk-s0519a0:488_7": "Ettha yassa uppannā,",
  "atk-s0519a0:488_8": "tassa sattassa anayabyasanahetutāya āsāṭikā viyāti āsāṭikā, kilesā,",
  "atk-s0519a0:488_9": "tesaṃ āsāṭikānaṃ.",
  "atk-s0519a0:488_10": "Abhinighātapaññattīti samugghātapaññatti.",
  "atk-s0519a0:489_0": "41.",
  "atk-s0519a0:489_1": "Evaṃ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṃ dassetvā idāni teparivaṭṭavasena dassetuṃ “idaṃ ‘dukkha’nti me,",
  "atk-s0519a0:489_2": "bhikkhave”tiādi āraddhaṃ.",
  "atk-s0519a0:489_3": "Tattha dassanaṭṭhena cakkhu.",
  "atk-s0519a0:489_4": "Yathāsabhāvato jānanaṭṭhena ñāṇaṃ.",
  "atk-s0519a0:489_5": "Paṭivijjhanaṭṭhena paññā.",
  "atk-s0519a0:489_6": "Viditakaraṇaṭṭhena vijjā.",
  "atk-s0519a0:489_7": "Obhāsanaṭṭhena āloko.",
  "atk-s0519a0:489_8": "Sabbaṃ paññāvevacanameva.",
  "atk-s0519a0:489_9": "Ayaṃ vevacanapaññatti.",
  "atk-s0519a0:489_10": "Sacchikiriyāpaññattīti paccakkhakaraṇapaññatti.",
  "atk-s0519a0:490_0": "Tulamatulañcāti gāthāya pacurajanānaṃ paccakkhabhāvato tulitaṃ paricchinnanti tulaṃ,",
  "atk-s0519a0:490_1": "kāmāvacaraṃ.",
  "atk-s0519a0:490_2": "Na tulanti atulaṃ,",
  "atk-s0519a0:490_3": "tulaṃ vā sadisamassa aññaṃ lokiyakammaṃ natthīti atulaṃ,",
  "atk-s0519a0:490_4": "mahaggatakammaṃ.",
  "atk-s0519a0:490_5": "Kāmāvacararūpāvacarakammaṃ vā tulaṃ,",
  "atk-s0519a0:490_6": "arūpāvacaraṃ atulaṃ,",
  "atk-s0519a0:490_7": "appavipākaṃ vā tulaṃ.",
  "atk-s0519a0:490_8": "Bahuvipākaṃ atulaṃ.",
  "atk-s0519a0:490_9": "Sambhavati etenāti sambhavaṃ,",
  "atk-s0519a0:490_10": "sambhavahetubhūtaṃ.",
  "atk-s0519a0:490_11": "Bhavasaṅkhāraṃ punabbhavasaṅkharaṇakaṃ.",
  "atk-s0519a0:490_12": "Avassajīti vissajjesi.",
  "atk-s0519a0:490_13": "Munīti buddhamuni.",
  "atk-s0519a0:490_14": "Ajjhattaratoti niyakajjhattarato.",
  "atk-s0519a0:490_15": "Samāhitoti upacārappanāsamādhivasena samāhito.",
  "atk-s0519a0:490_16": "Abhindi kavacamivāti kavacaṃ viya bhindi.",
  "atk-s0519a0:490_17": "Attasambhavanti attani sañjātaṃ kilesaṃ.",
  "atk-s0519a0:490_18": "Idaṃ vuttaṃ hoti –",
  "atk-s0519a0:490_19": "savipākaṭṭhena sambhavaṃ bhavābhisaṅkharaṇaṭṭhena bhavasaṅkhāranti ca laddhanāmaṃ tulātulasaṅkhātaṃ lokiyakammañca ossaji,",
  "atk-s0519a0:490_20": "saṅgāmasīse mahāyodho kavacaṃ viya attasambhavaṃ kilesañca ajjhattarato samāhito hutvā abhindīti.",
  "atk-s0519a0:491_0": "Atha vā tulanti tulayanto tīrento.",
  "atk-s0519a0:491_1": "Atulañca sambhavanti nibbānañceva sambhavañca.",
  "atk-s0519a0:491_2": "Bhavasaṅkhāranti bhavagāmikammaṃ.",
  "atk-s0519a0:491_3": "Avassaji munīti “pañcakkhandhā aniccā,",
  "atk-s0519a0:491_4": "tesaṃ nirodho nibbānaṃ nicca”ntiādinā nayena tulayanto buddhamuni bhave ādīnavaṃ nibbāne ānisaṃsañca",
  "atk-s0519a0:491_5": "disvā taṃ khandhānaṃ mūlabhūtaṃ bhavasaṅkhāraṃ kammakkhayakarena ariyamaggena avassaji. Kathaṃ?",
  "atk-s0519a0:491_6": "Ajjhattarato.",
  "atk-s0519a0:491_7": "So hi vipassanāvasena ajjhattarato samathavasena samāhito kavacamiva attabhāvaṃ pariyonandhitvā ṭhitaṃ",
  "atk-s0519a0:491_8": "attani sambhavattā “attasambhava”nti laddhanāmaṃ sabbaṃ kilesajātaṃ abhindi,",
  "atk-s0519a0:491_9": "kilesābhāve kammaṃ appaṭisandhikattā avassaṭṭhaṃ nāma hoti,",
  "atk-s0519a0:491_10": "kilesābhāvena kammaṃ jahīti attho.",
  "atk-s0519a0:492_0": "Saṅkhatāsaṅkhatadhātuvinimuttassa abhiññeyyassa abhāvato vuttaṃ “tula…pe…",
  "atk-s0519a0:492_1": "dhammāna”nti.",
  "atk-s0519a0:492_2": "Tena dhammapaṭisambhidā vuttā hotīti āha –",
  "atk-s0519a0:492_3": "“nikkhepapaññatti dhammapaṭisambhidāyā”ti.",
  "atk-s0519a0:492_4": "Bhavasaṅkhāre samudayapakkhiyaṃ sandhāyāha “pariccāgapaññattī”ti.",
  "atk-s0519a0:492_5": "Dukkhasaccapakkhiyavasena “pariññāpaññattī”ti.",
  "atk-s0519a0:492_6": "Samādhānavisiṭṭhassa ajjhattaratabhāvassa vasena “bhāvanāpaññatti kāyagatāya satiyā”ti vuttaṃ.",
  "atk-s0519a0:492_7": "Ajjhattaratatāvisiṭṭhassa pana samādhānassa vasena “ṭhitipaññatti cittekaggatāyā”ti vuttanti daṭṭhabbaṃ.",
  "atk-s0519a0:492_8": "Abhinibbidāpaññatti cittassāti āyusaṅkhārossajjanavasena cittassa abhinīharaṇapaññatti.",
  "atk-s0519a0:492_9": "Upādānapaññattīti gahaṇapaññatti.",
  "atk-s0519a0:492_10": "Sabbaññutāyāti sammāsambuddhabhāvassa.",
  "atk-s0519a0:492_11": "Etena asammāsambuddhassa āyusaṅkhārossajjanaṃ natthīti dasseti.",
  "atk-s0519a0:492_12": "Kilesābhāvena bhagavā kammaṃ jahatīti dassento “padālanāpaññatti avijjaṇḍakosāna”nti āha.",
  "atk-s0519a0:493_0": "Yo dukkhamaddakkhi yatonidānanti yo āraddhavipassako sabbaṃ tebhūmakaṃ dukkhaṃ adakkhi passi,",
  "atk-s0519a0:493_1": "tañca yatonidānaṃ yaṃ hetukaṃ,",
  "atk-s0519a0:493_2": "tampissa kāraṇabhāvena taṇhaṃ passi.",
  "atk-s0519a0:493_3": "Kāmesu so jantu kathaṃ nameyyāti so evaṃ paṭipanno puriso savatthukāmesu kilesakāmesu yena pakārena nameyya abhinameyya,",
  "atk-s0519a0:493_4": "so pakāro natthi. Kasmā?",
  "atk-s0519a0:493_5": "Kāmā hi loke saṅgoti ñatvā.",
  "atk-s0519a0:493_6": "Yasmā imasmiṃ loke kāmasadisaṃ bandhanaṃ natthi.",
  "atk-s0519a0:493_7": "Vuttañcetaṃ bhagavatā “na taṃ daḷhaṃ bandhanamāhu dhīrā”tiādi,",
  "atk-s0519a0:493_8": "tasmā saṅkhāre āsajjanaṭṭhena saṅgoti viditvā.",
  "atk-s0519a0:493_9": "Tesaṃ satīmā vinayāya sikkheti kāyagatāsatiyogena satimā tesaṃ kāmānaṃ vūpasamāya tīsupi sikkhāsu appamatto sikkheyyāti attho.",
  "atk-s0519a0:494_0": "Vevacanapaññattīti khandhādīnaṃ vevacanapaññatti.",
  "atk-s0519a0:494_1": "Adakkhīti pana padena sambandhattā vuttaṃ –",
  "atk-s0519a0:494_2": "“dukkhassa pariññāpaññatti cā”ti.",
  "atk-s0519a0:494_3": "Paccatthikato dassanapaññattīti anatthajananato paccatthikato dassanapaññatti.",
  "atk-s0519a0:494_4": "Pāvakakappāti jalitaaggikkhandhasadisā.",
  "atk-s0519a0:494_5": "Papātauragopamāti papātūpamāuragopamā ca.",
  "atk-s0519a0:495_0": "Mohasambandhano lokoti ayaṃ loko avijjāhetukehi saṃyojanehi bandho.",
  "atk-s0519a0:495_1": "Bhabbarūpova dissatīti vipannajjhāsayopi māyāya sāṭheyyena ca paṭicchāditasabhāvo bhabbajātikaṃ viya attānaṃ dasseti.",
  "atk-s0519a0:495_2": "Upadhibandhano bālo,",
  "atk-s0519a0:495_3": "tamasā parivāritoti tassa pana bālassa tathā dassane sammohatamasā parivāritattā kāmaguṇesu anādīnavadassitāya kilesābhisaṅkhārehi bandhattā.",
  "atk-s0519a0:495_4": "Tathā bhūto cāyaṃ bālo paṇḍitānaṃ assirī viya khāyati alakkhiko eva hutvā upaṭṭhāti.",
  "atk-s0519a0:495_5": "Tayidaṃ sabbaṃ bālassa sato rāgādikiñcanato.",
  "atk-s0519a0:495_6": "Paṇḍitassa pana paññācakkhunā passato natthi kiñcananti ayaṃ saṅkhepattho.",
  "atk-s0519a0:495_7": "Mohasīsena vipallāsā gahitāti āha –",
  "atk-s0519a0:495_8": "“desanāpaññatti vipallāsāna”nti.",
  "atk-s0519a0:495_9": "Viparītapaññattīti viparītākārena upaṭṭhahamānassa paññāpanā.",
  "atk-s0519a0:496_0": "Atthi nibbānanti samaṇabrāhmaṇānaṃ vācāvatthumattameva.",
  "atk-s0519a0:496_1": "Natthi nibbānanti paramatthato alabbhamānasabhāvattāti vippaṭipannānaṃ micchāvādaṃ bhañjituṃ bhagavatā vuttaṃ – “atthi,",
  "atk-s0519a0:496_2": "bhikkhave,",
  "atk-s0519a0:496_3": "ajātaṃ abhūtaṃ akataṃ asaṅkhata”nti.",
  "atk-s0519a0:496_4": "Tattha hetuṃ dassetuṃ “no cetaṃ,",
  "atk-s0519a0:496_5": "bhikkhave”tiādi vuttaṃ.",
  "atk-s0519a0:496_6": "Tassattho –",
  "atk-s0519a0:496_7": "bhikkhave,",
  "atk-s0519a0:496_8": "yadi asaṅkhatā dhātu na abhavissa,",
  "atk-s0519a0:496_9": "na idha sabbassa saṅkhatassa nissaraṇaṃ siyā.",
  "atk-s0519a0:496_10": "Nibbānañhi ārammaṇaṃ katvā pavattamānā sammādiṭṭhiādayo maggadhammā anavasesakilese samucchindanti,",
  "atk-s0519a0:496_11": "tato tividhassapi vaṭṭassa appavattīti.",
  "atk-s0519a0:497_0": "Tatthāyamadhippāyo –",
  "atk-s0519a0:497_1": "yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati,",
  "atk-s0519a0:497_2": "evaṃ taṃsabhāvānaṃ saṅkhabhadhammānaṃ paṭipakkhabhūtena tabbidhuratāsabhāvena nissaraṇena bhavitabbaṃ,",
  "atk-s0519a0:497_3": "yañca taṃ nissaraṇaṃ.",
  "atk-s0519a0:497_4": "Sā asaṅkhatā dhātu.",
  "atk-s0519a0:497_5": "Kiñca bhiyyo?",
  "atk-s0519a0:497_6": "Saṅkhatadhammārammaṇaṃ vipassanāñāṇaṃ.",
  "atk-s0519a0:497_7": "Api ca anulomañāṇaṃ kilese na samucchedavasena pajahituṃ sakkoti.",
  "atk-s0519a0:497_8": "Sammutisaccārammaṇampi paṭhamajjhānādīsu ñāṇaṃ vikkhambhanamattameva karoti,",
  "atk-s0519a0:497_9": "kilesānaṃ na samucchedaṃ,",
  "atk-s0519a0:497_10": "samucchedappahānakarañca ariyamaggañāṇaṃ,",
  "atk-s0519a0:497_11": "tassa saṅkhatadhammasammutisaccaviparītena ārammaṇena bhavitabbaṃ,",
  "atk-s0519a0:497_12": "sā asaṅkhatā dhātu.",
  "atk-s0519a0:497_13": "Tathā nibbāna-",
  "atk-s0519a0:497_14": "saddo katthaci visaye aviparītattho veditabbo,",
  "atk-s0519a0:497_15": "upacāravuttisabbhāvato,",
  "atk-s0519a0:497_16": "yathā taṃ “sīhasaddo”ti.",
  "atk-s0519a0:498_0": "Atha vā “atthi,",
  "atk-s0519a0:498_1": "bhikkhave,",
  "atk-s0519a0:498_2": "ajātaṃ abhūtaṃ akataṃ asaṅkhata”nti vacanaṃ aviparītatthaṃ,",
  "atk-s0519a0:498_3": "bhagavatā bhāsitattā.",
  "atk-s0519a0:498_4": "Yañhi bhagavatā bhāsitaṃ,",
  "atk-s0519a0:498_5": "taṃ aviparītatthaṃ.",
  "atk-s0519a0:498_6": "Yathā taṃ “sabbe saṅkhārā aniccā,",
  "atk-s0519a0:498_7": "sabbe saṅkhārā dukkhā,",
  "atk-s0519a0:498_8": "sabbe dhammā anattā”ti,",
  "atk-s0519a0:498_9": "evampi yuttivasena asaṅkhatāya dhātuyā paramatthato sabbhāvo veditabbo.",
  "atk-s0519a0:498_10": "Kiṃ vā etāya yutticintāya?",
  "atk-s0519a0:498_11": "Yasmā bhagavatā “atthi,",
  "atk-s0519a0:498_12": "bhikkhave,",
  "atk-s0519a0:498_13": "ajātaṃ abhūtaṃ akataṃ asaṅkhatanti,",
  "atk-s0519a0:498_14": "appaccayā dhammā asaṅkhatā dhammāti ca,",
  "atk-s0519a0:498_15": "asaṅkhatañca vo,",
  "atk-s0519a0:498_16": "bhikkhave,",
  "atk-s0519a0:498_17": "dhammaṃ desessāmi asaṅkhatagāminiñca paṭipada”ntiādinā ca anekehi suttapadehi nibbānadhātuyā paramatthato sabbhāvo desitoti.",
  "atk-s0519a0:498_18": "Tattha upanayanapaññattīti paṭipakkhato hetuupanayanassa paññāpanā.",
  "atk-s0519a0:498_19": "Jotanāpaññattīti paṭiññātassa atthassa siddhiyā pakāsanāpaññatti.",
  "atk-s0519a0:498_20": "Sesaṃ sabbaṃ suviññeyyameva.",
  "atk-s0519a0:499_0": "Paññattihāravibhaṅgavaṇṇanā niṭṭhitā.",
  "atk-s0519a0:500_0": "12. Otaraṇahāravibhaṅgavaṇṇanā",
  "atk-s0519a0:501_0": "42.",
  "atk-s0519a0:501_1": "Tattha katamo otaraṇo hāroti otaraṇahāravibhaṅgo.",
  "atk-s0519a0:501_2": "Tattha asekkhā vimuttīti ayaṃ tedhātuke vītarāgatā asekkhā phalavimutti.",
  "atk-s0519a0:501_3": "Tāniyevāti tāni asekkhāyaṃ vimuttiyaṃ saddhādīni.",
  "atk-s0519a0:501_4": "Ayaṃ indriyehi otaraṇāti asekkhāya vimuttiyā niddhāritehi saddhādīhi indriyehi saṃvaṇṇanāya otaraṇā.",
  "atk-s0519a0:502_0": "Pañcindriyāni vijjāti sammāsaṅkappo viya sammādiṭṭhiyā upakārakattā paññākkhandhe saddhādīni cattāri",
  "atk-s0519a0:502_1": "indriyāni vijjāya upakārakattā saṅgaṇhanavasena vuttāni.",
  "atk-s0519a0:502_2": "Saṅkhārapariyāpannānīti pañcasu khandhesu saṅkhārakkhandhe antogadhāni.",
  "atk-s0519a0:502_3": "Ye saṅkhārā anāsavāti taṃ saṅkhārakkhandhaṃ viseseti,",
  "atk-s0519a0:502_4": "aggaphalassa adhippetattā.",
  "atk-s0519a0:502_5": "Tato eva ca no bhavaṅgā.",
  "atk-s0519a0:502_6": "Dhammadhātusaṅgahitāti aṭṭhārasadhātūsu dhammadhātusaṅgahitā.",
  "atk-s0519a0:502_7": "Yadipi pubbe vītarāgatā asekkhā vimutti dassitā,",
  "atk-s0519a0:502_8": "tassā pana paṭipattidassanatthaṃ “ayaṃ ahamasmīti anānupassī”ti dassanamaggo idha vuttoti imamatthaṃ",
  "atk-s0519a0:502_9": "dassetuṃ “ayaṃ ahamasmīti anānupassī”tiādi vuttaṃ.",
  "atk-s0519a0:502_10": "Sabbaṃ vuttanayameva.",
  "atk-s0519a0:503_0": "43.",
  "atk-s0519a0:503_1": "Nissitassa calitanti taṇhādiṭṭhivasena kammaṃ anavaṭṭhānaṃ.",
  "atk-s0519a0:503_2": "Cutūpapātoti aparāparaṃ cavanaṃ upapatanañca.",
  "atk-s0519a0:503_3": "Nissitapade labbhamānaṃ nissayanaṃ uddharanto āha –",
  "atk-s0519a0:503_4": "“nissayo nāmā”ti.",
  "atk-s0519a0:503_5": "Taṇhānissayoti taṇhābhiniveso.",
  "atk-s0519a0:503_6": "So hi taṇhācaritassa patiṭṭhābhāvena tathā vutto.",
  "atk-s0519a0:503_7": "Evaṃ diṭṭhinissayopi daṭṭhabbo.",
  "atk-s0519a0:503_8": "Rattassa cetanāti cetanāpadhānattā saṅkhārakkhandhadhammānaṃ cetanāsīsena taṇhaṃ eva vadati.",
  "atk-s0519a0:503_9": "Tenevāha –",
  "atk-s0519a0:503_10": "“ayaṃ taṇhānissayo”ti.",
  "atk-s0519a0:503_11": "Yasmā pana viparītābhiniveso mohassa balavabhāve eva hoti,",
  "atk-s0519a0:503_12": "tasmā “yā mūḷhassa cetanā,",
  "atk-s0519a0:503_13": "ayaṃ diṭṭhinissayo”ti vuttaṃ.",
  "atk-s0519a0:504_0": "Evaṃ cetanāsīsena taṇhādiṭṭhiyo vatvā idāni tattha nippariyāyena cetanaṃyeva gaṇhanto “cetanā pana saṅkhārā”ti āha.",
  "atk-s0519a0:504_1": "Yā rattassa vedanā,",
  "atk-s0519a0:504_2": "ayaṃ sukhā vedanāti sukhāya vedanāya rāgo anusetīti katvā vuttaṃ.",
  "atk-s0519a0:504_3": "Tathā adukkhamasukhāya vedanāya avijjā anusetīti āha –",
  "atk-s0519a0:504_4": "“yā sammūḷhassa vedanā,",
  "atk-s0519a0:504_5": "ayaṃ adukkhamasukhā vedanā”ti.",
  "atk-s0519a0:504_6": "Idha vedanāsīsena cetanā vuttā.",
  "atk-s0519a0:504_7": "Taṇhāyāti taṇhaṃ.",
  "atk-s0519a0:504_8": "Diṭṭhiyāti diṭṭhiṃ.",
  "atk-s0519a0:504_9": "Yathā vā sesadhammānaṃ taṇhāya nissayabhāve puggalo taṇhāya nissitoti vuccati.",
  "atk-s0519a0:504_10": "Evaṃ taṇhāya sesadhammānaṃ paccayabhāve puggalo taṇhāya nissitoti vuccatīti āha –",
  "atk-s0519a0:504_11": "“taṇhāya anissito”ti.",
  "atk-s0519a0:505_0": "Passaddhīti darathapaṭippassambhanā.",
  "atk-s0519a0:505_1": "Kāyikāti karajakāyasannissitā.",
  "atk-s0519a0:505_2": "Cetasikāti cittasannissitā.",
  "atk-s0519a0:505_3": "Yasmā pana sā darathapaṭippassaddhi kāyacittānaṃ sukhe sati pākaṭā hoti,",
  "atk-s0519a0:505_4": "tasmā “yaṃ kāyikaṃ sukha”ntiādinā phalūpacārena vuttāya passaddhiyā natiabhāvassa kāraṇabhāvaṃ dassetuṃ “passaddhakāyo”tiādi vuttaṃ.",
  "atk-s0519a0:505_5": "Soti evaṃ vimuttacitto khīṇāsavo.",
  "atk-s0519a0:505_6": "Rūpasaṅkhaye vimuttoti rūpānaṃ saṅkhayasaṅkhāte nibbāne vimutto.",
  "atk-s0519a0:505_7": "Atthītipi na upetīti sassato attā ca loko cātipi taṇhādiṭṭhiupayena na upeti na gaṇhāti.",
  "atk-s0519a0:505_8": "Natthīti asassatoti.",
  "atk-s0519a0:505_9": "Atthi natthīti ekaccaṃ sassataṃ ekaccaṃ asassatanti.",
  "atk-s0519a0:505_10": "Nevatthi no natthīti amarāvikkhepavasena.",
  "atk-s0519a0:505_11": "Gambhīroti uttānabhāvahetūnaṃ kilesānaṃ abhāvena gambhīro.",
  "atk-s0519a0:505_12": "Nibbutoti atthītiādinā upagamanakilesānaṃ vūpasamena parinibbuto sītibhūto.",
  "atk-s0519a0:506_0": "Idhāgatīti paralokato idha āgati.",
  "atk-s0519a0:506_1": "Gatīti idhalokato paralokagamanaṃ.",
  "atk-s0519a0:506_2": "Taṃ pana punabbhavoti āha “peccabhavo”ti.",
  "atk-s0519a0:506_3": "Idha huranti dvārārammaṇadhammā dassitāti “ubhayamantarenā”ti padena dvārappavattadhamme dassento “phassasamuditesu dhammesū”ti āha.",
  "atk-s0519a0:506_4": "Tassattho –",
  "atk-s0519a0:506_5": "phassena saddhiṃ phassena kāraṇabhūtena ca samuditesu sambhūtesu viññāṇavedanāsaññācetanāvitakkavicārādidhammesu.",
  "atk-s0519a0:506_6": "Attānaṃ na passatīti tesaṃ dhammānaṃ anattabhāveneva tattha attānaṃ na passati.",
  "atk-s0519a0:506_7": "Virajjati virāgā vimuccatīti padehi lokuttaradhammānaṃ paṭiccasamuppādabhāvaṃ dassento tadatthatāya sīlādīnampi",
  "atk-s0519a0:506_8": "pariyāyena tabbhāvamāha “lokuttaro”tiādinā.",
  "atk-s0519a0:507_0": "44.",
  "atk-s0519a0:507_1": "Nāmasampayuttoti nāmena missito.",
  "atk-s0519a0:507_2": "Saupādisesā nibbānadhātūti arahattaphalaṃ adhippetaṃ.",
  "atk-s0519a0:507_3": "Tañca paññāpadhānanti āha –",
  "atk-s0519a0:507_4": "“saupādisesā nibbānadhātu vijjāti.",
  "atk-s0519a0:507_5": "Sesaṃ sabbaṃ uttānameva.",
  "atk-s0519a0:508_0": "Otaraṇahāravibhaṅgavaṇṇanā niṭṭhitā.",
  "atk-s0519a0:509_0": "13. Sodhanahāravibhaṅgavaṇṇanā",
  "atk-s0519a0:510_0": "45.",
  "atk-s0519a0:510_1": "Tattha katamo sodhano hāroti sodhanahāravibhaṅgo.",
  "atk-s0519a0:510_2": "Tattha bhagavā padaṃ sodhetīti “avijjāya nivuto loko”ti vadanto bhagavā –",
  "atk-s0519a0:510_3": "“kenassu nivuto loko”ti āyasmatā ajitena pucchāvasena vuttaṃ padaṃ sodheti nāma,",
  "atk-s0519a0:510_4": "tadatthassa vissajjanato.",
  "atk-s0519a0:510_5": "No ca ārambhanti na tāva ārambhaṃ sodheti,",
  "atk-s0519a0:510_6": "ñātuṃ icchitassa atthassa apariyositattā.",
  "atk-s0519a0:510_7": "Suddho ārambhoti ñātuṃ icchitassa atthassa pabodhitattā sodhito ārambhoti attho.",
  "atk-s0519a0:510_8": "Aññāṇapakkhandānaṃ dveḷhakajātānaṃ vā pucchanakāle pucchitānaṃ pucchāvisayo avijaṭaṃ mahāgahanaṃ viya mahāduggaṃ viya ca andhakāraṃ avibhūtaṃ hoti.",
  "atk-s0519a0:510_9": "Yadā ca bhagavatā paṇḍitehi vā bhagavato sāvakehi apade padaṃ dassentehi nijjaṭaṃ nigumbaṃ katvā pañhe",
  "atk-s0519a0:510_10": "vissajjite mahatā gandhahatthinā abhibhavitvā obhaggapadālito gahanappadeso viya vigatandhakāro vibhūto",
  "atk-s0519a0:510_11": "upaṭṭhahamāno visodhito nāma hoti.",
  "atk-s0519a0:511_0": "Sodhanahāravibhaṅgavaṇṇanā niṭṭhitā.",
  "atk-s0519a0:512_0": "14. Adhiṭṭhānahāravibhaṅgavaṇṇanā",
  "atk-s0519a0:513_0": "46.",
  "atk-s0519a0:513_1": "Tattha katamo adhiṭṭhāno hāroti adhiṭṭhānahāravibhaṅgo.",
  "atk-s0519a0:513_2": "Tattha tathā dhārayitabbāti ekattavemattatāsaṅkhātasāmaññavisesamattato dhārayitabbā,",
  "atk-s0519a0:513_3": "na pana tattha kiñci vikappetabbāti adhippāyo.",
  "atk-s0519a0:513_4": "Avikappetabbatāya kāraṇaṃ niddesavāravaṇṇanāyaṃ vuttameva.",
  "atk-s0519a0:513_5": "Taṃ taṃ phalaṃ maggati gavesatīti maggo,",
  "atk-s0519a0:513_6": "tadatthikehi maggīyati gavesīyatīti vā maggo.",
  "atk-s0519a0:513_7": "Niratiyaṭṭhena nirassādaṭṭhena ca nirayo.",
  "atk-s0519a0:513_8": "Uddhaṃ anugantvā tiriyaṃ añcitāti tiracchānā.",
  "atk-s0519a0:513_9": "Tiracchānāva tiracchānayoni.",
  "atk-s0519a0:513_10": "Petatāya petti,",
  "atk-s0519a0:513_11": "ito pecca gatabhāvoti attho.",
  "atk-s0519a0:513_12": "Petti eva pettivisayo.",
  "atk-s0519a0:513_13": "Na suranti na bhāsanti na dibbantīti asurā.",
  "atk-s0519a0:513_14": "Asurā eva asurayoni.",
  "atk-s0519a0:513_15": "Dibbehi rūpādīhi suṭṭhu aggāti saggā.",
  "atk-s0519a0:513_16": "Manassa ussannatāya manussā.",
  "atk-s0519a0:513_17": "Vānaṃ vuccati taṇhā,",
  "atk-s0519a0:513_18": "taṃ tattha natthīti nibbānaṃ.",
  "atk-s0519a0:513_19": "Nirayaṃ gacchatīti nirayagāmī.",
  "atk-s0519a0:513_20": "Sesapadesupi eseva nayo.",
  "atk-s0519a0:513_21": "Asurayoniyoti asurayoniyā hito,",
  "atk-s0519a0:513_22": "asurajātinibbattanakoti attho.",
  "atk-s0519a0:513_23": "Saggaṃ gametīti saggagāmiyo.",
  "atk-s0519a0:513_24": "Manussagāmīti manussalokagāmī.",
  "atk-s0519a0:513_25": "Paṭisaṅkhānirodhoti paṭisaṅkhāya paṭipakkhabhāvanāya nirodho,",
  "atk-s0519a0:513_26": "paṭipakkhe vā tathā appavatte uppajjanārahassa paṭipakkhavuttiyā anuppādo.",
  "atk-s0519a0:513_27": "Appaṭisaṅkhānirodhoti saṅkhatadhammānaṃ sarasanirodho,",
  "atk-s0519a0:513_28": "khaṇikanirodhoti attho.",
  "atk-s0519a0:514_0": "47.",
  "atk-s0519a0:514_1": "Rūpanti ekattatā.",
  "atk-s0519a0:514_2": "Bhūtānaṃ upādāyāti vemattatā.",
  "atk-s0519a0:514_3": "Upādārūpanti ekattatā.",
  "atk-s0519a0:514_4": "Cakkhāyatanaṃ…pe…",
  "atk-s0519a0:514_5": "kabaḷīkāro āhāroti vemattatā.",
  "atk-s0519a0:514_6": "Tathā bhūtarūpanti ekattatā.",
  "atk-s0519a0:514_7": "Pathavīdhātu …pe…",
  "atk-s0519a0:514_8": "vāyodhātūti vemattatā.",
  "atk-s0519a0:514_9": "Pathavīdhātūti ekattatā.",
  "atk-s0519a0:514_10": "Vīsati ākārā vemattatā.",
  "atk-s0519a0:514_11": "Āpodhātūti ekattatā.",
  "atk-s0519a0:514_12": "Dvādasa ākārā vemattatā.",
  "atk-s0519a0:514_13": "Tejodhātūti ekattatā.",
  "atk-s0519a0:514_14": "Cattāro ākārā vemattatā.",
  "atk-s0519a0:514_15": "Vāyodhātūti ekattatā.",
  "atk-s0519a0:514_16": "Cha ākārā vemattatāti imamatthaṃ dassento “dvīhi ākārehi dhātuyo pariggaṇhātī”tiādimāha.",
  "atk-s0519a0:515_0": "Tattha kesāti kesā nāma upādinnakasarīraṭṭhakā kakkhaḷalakkhaṇā imasmiṃ sarīre pāṭiyekko pathavīdhātukoṭṭhāso.",
  "atk-s0519a0:515_1": "Lomā nāma…pe…",
  "atk-s0519a0:515_2": "matthaluṅgaṃ nāma sarīraṭṭhakaṃ kakkhaḷalakkhaṇaṃ imasmiṃ sarīre pāṭiyekko koṭṭhāsoti ayaṃ vemattatā.",
  "atk-s0519a0:515_3": "Āpodhātūtiādikoṭṭhāsesu pittādīsu eseva nayo.",
  "atk-s0519a0:515_4": "Ayaṃ pana viseso –",
  "atk-s0519a0:515_5": "yena cāti yena tejodhātunā kupitena.",
  "atk-s0519a0:515_6": "Santappatīti ayaṃ kāyo santappati ekāhikajarādibhāvena usumajāto hoti.",
  "atk-s0519a0:515_7": "Yena ca jīrīyatīti yena ayaṃ kāyo jarīyati.",
  "atk-s0519a0:515_8": "Indriyavekallataṃ balakkhayaṃ valittacapalitādiñca pāpuṇāti.",
  "atk-s0519a0:515_9": "Yena ca pariḍayhatīti yena kupitena ayaṃ kāyo ḍayhati,",
  "atk-s0519a0:515_10": "so ca puggalo “ḍayhāmi ḍayhāmī”ti kandanto satadhotasappigosītacandanādilepanaṃ tālavaṇṭavātañca paccāsīsati.",
  "atk-s0519a0:515_11": "Yena ca asitapītakhāyitasāyitaṃ sammā pariṇāmaṃ gacchatīti asitaṃ vā odanādi,",
  "atk-s0519a0:515_12": "pītaṃ vā pānakādi,",
  "atk-s0519a0:515_13": "khāyitaṃ vā piṭṭhakhajjakādi,",
  "atk-s0519a0:515_14": "sāyitaṃ vā ambapakkamadhuphāṇitādi sammā paripākaṃ gacchati,",
  "atk-s0519a0:515_15": "rasādibhāvena vivekaṃ gacchatīti attho.",
  "atk-s0519a0:515_16": "Ettha ca purimā tayo tejodhātū catusamuṭṭhānā.",
  "atk-s0519a0:515_17": "Pacchimo kammasamuṭṭhānova.",
  "atk-s0519a0:516_0": "Uddhaṅgamā vātāti uggārahikkārādipavattakā uddhaṃ ārohanavātā.",
  "atk-s0519a0:516_1": "Adhogamā vātāti uccārapassāvādinīharaṇakā adho orohanavātā.",
  "atk-s0519a0:516_2": "Kucchisayā vātāti antānaṃ bahivātā.",
  "atk-s0519a0:516_3": "Koṭṭhāsayā vātāti antānaṃ antovātā.",
  "atk-s0519a0:516_4": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā vātā.",
  "atk-s0519a0:516_5": "Assāsoti antopavisananāsikavāto.",
  "atk-s0519a0:516_6": "Passāsoti bahinikkhamananāsikavāto.",
  "atk-s0519a0:516_7": "Ettha ca purimā sabbe catusamuṭṭhānā.",
  "atk-s0519a0:516_8": "Assāsapassāsā cittasamuṭṭhānā eva.",
  "atk-s0519a0:516_9": "Evaṃ vemattatādassanavasena vibhāgena udāhaṭā catasso dhātuyo paṭikkūlamanasikāravasena upasaṃharanto “imehi dvācattālīsāya ākārehī”tiādimāha.",
  "atk-s0519a0:516_10": "Tattha na gayhūpaganti na gahaṇayoggaṃ.",
  "atk-s0519a0:516_11": "Sabhāvabhāvatoti sabhāvalakkhaṇato.",
  "atk-s0519a0:517_0": "Evaṃ paṭikkūlamanasikāraṃ dassetvā puna tattha sammasanacāraṃ pāḷivaseneva dassetuṃ “tenāha bhagavā yā ceva kho panā”tiādimāha.",
  "atk-s0519a0:517_1": "Taṃ sabbaṃ suviññeyyaṃ.",
  "atk-s0519a0:518_0": "48.",
  "atk-s0519a0:518_1": "Evaṃ saccamaggarūpadhammavasena adhiṭṭhānahāraṃ dassetvā idāni avijjāvijjādīnampi vasena taṃ dassetuṃ “avijjāti ekattatā”tiādi vuttaṃ.",
  "atk-s0519a0:518_2": "Tattha “dukkhe aññāṇa”ntiādīsu yasmā avijjā dukkhasaccassa yāthāvasarasalakkhaṇaṃ jānituṃ paṭivijjhituṃ na deti chādetvā pariyonandhitvā tiṭṭhati,",
  "atk-s0519a0:518_3": "tasmā “dukkhe aññāṇa”nti vuccati.",
  "atk-s0519a0:518_4": "Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṃ",
  "atk-s0519a0:518_5": "jānituṃ paṭivijjhituṃ na deti chādetvā pariyonandhitvā tiṭṭhati,",
  "atk-s0519a0:518_6": "tasmā “dukkhanirodhagāminiyā paṭipadāya aññāṇa”nti vuccati.",
  "atk-s0519a0:518_7": "Pubbanto atītaddhabhūtā khandhāyatanadhātuyo.",
  "atk-s0519a0:518_8": "Aparanto anāgataddhabhūtā.",
  "atk-s0519a0:518_9": "Pubbantāparanto tadubhayaṃ.",
  "atk-s0519a0:518_10": "Idappaccayatā saṅkhārādīnaṃ kāraṇāni avijjādīni.",
  "atk-s0519a0:518_11": "Paṭiccasamuppannā dhammā avijjādīhi nibbattā saṅkhārādidhammā.",
  "atk-s0519a0:519_0": "Tatthāyaṃ avijjā yasmā atītānaṃ khandhādīnaṃ yāva paṭiccasamuppannānaṃ dhammānaṃ yāthāvasarasalakkhaṇaṃ",
  "atk-s0519a0:519_1": "jānituṃ paṭivijjhituṃ na deti chādetvā pariyonandhitvā tiṭṭhati,",
  "atk-s0519a0:519_2": "tasmā “pubbante aññāṇaṃ yāva paṭiccasamuppannesu dhammesu aññāṇa”nti vuccati,",
  "atk-s0519a0:519_3": "evāyaṃ avijjā kiccato jātitopi kathitā.",
  "atk-s0519a0:519_4": "Ayañhi imāni aṭṭha ṭhānāni jānituṃ paṭivijjhituṃ na detīti kiccato kathitā.",
  "atk-s0519a0:519_5": "Uppajjamānāpi imesu aṭṭhasu ṭhānesu uppajjatīti jātito kathitā.",
  "atk-s0519a0:519_6": "Evaṃ kiccato jātito ca kathitāpi lakkhaṇato kathite eva sukathitā hotīti lakkhaṇato dassetuṃ “aññāṇa”ntiādi vuttaṃ.",
  "atk-s0519a0:520_0": "Tattha ñāṇaṃ atthānatthaṃ kāraṇākāraṇaṃ catusaccadhammaṃ viditaṃ pākaṭaṃ karoti.",
  "atk-s0519a0:520_1": "Ayaṃ pana avijjā uppajjitvā taṃ viditaṃ pākaṭaṃ kātuṃ na detīti ñāṇapaccanīkato aññāṇaṃ.",
  "atk-s0519a0:520_2": "Dassanantipi paññā,",
  "atk-s0519a0:520_3": "sā hi taṃ ākāraṃ passati.",
  "atk-s0519a0:520_4": "Avijjā pana uppajjitvā passituṃ na detīti adassanaṃ.",
  "atk-s0519a0:520_5": "Abhisamayotipi paññā,",
  "atk-s0519a0:520_6": "sā taṃ ākāraṃ abhisameti.",
  "atk-s0519a0:520_7": "Avijjā pana uppajjitvā taṃ abhisametuṃ na detīti anabhisamayo.",
  "atk-s0519a0:520_8": "Anubodho sambodho paṭivedhotipi paññā,",
  "atk-s0519a0:520_9": "sā taṃ ākāraṃ anubujjhati sambujjhati paṭivijjhati.",
  "atk-s0519a0:520_10": "Avijjā pana uppajjitvā taṃ anubujjhituṃ sambujjhituṃ paṭivijjhituṃ na detīti ananubodho asambodho appaṭivedho.",
  "atk-s0519a0:520_11": "Tathā sallakkhaṇaṃ upalakkhaṇaṃ paccupalakkhaṇaṃ samapekkhaṇantipi paññā,",
  "atk-s0519a0:520_12": "sā taṃ ākāraṃ sallakkhati upalakkhati paccupalakkhati samaṃ sammā ca apekkhati.",
  "atk-s0519a0:520_13": "Avijjā pana uppajjitvā tassa tathā kātuṃ na detīti asallakkhaṇaṃ anupalakkhaṇaṃ apaccupalakkhaṇaṃ asamapekkhaṇanti ca vuccati.",
  "atk-s0519a0:521_0": "Nāssa kiñci paccakkhakammaṃ atthi,",
  "atk-s0519a0:521_1": "sayañca appaccavekkhitvā katakammanti appaccakkhakammaṃ.",
  "atk-s0519a0:521_2": "Dummedhānaṃ bhāvo dummejjhaṃ.",
  "atk-s0519a0:521_3": "Bālānaṃ bhāvo bālyaṃ.",
  "atk-s0519a0:521_4": "Sampajaññanti paññā,",
  "atk-s0519a0:521_5": "sā atthānatthaṃ kāraṇākāraṇaṃ catusaccadhammaṃ sampajānāti.",
  "atk-s0519a0:521_6": "Avijjā pana uppajjitvā taṃ kāraṇaṃ pajānituṃ na detīti asampajaññaṃ.",
  "atk-s0519a0:521_7": "Mohanavasena moho.",
  "atk-s0519a0:521_8": "Pamohanavasena pamoho.",
  "atk-s0519a0:521_9": "Sammohanavasena sammoho.",
  "atk-s0519a0:521_10": "Avindiyaṃ vindati,",
  "atk-s0519a0:521_11": "vindiyaṃ na vindatīti avijjā.",
  "atk-s0519a0:521_12": "Vaṭṭasmiṃ ohanati otaratīti avijjogho.",
  "atk-s0519a0:521_13": "Vaṭṭasmiṃ yojetīti avijjāyogo.",
  "atk-s0519a0:521_14": "Appahīnaṭṭhena ceva punappunaṃ uppajjanato ca avijjānusayo.",
  "atk-s0519a0:521_15": "Magge pariyuṭṭhitacorā viya addhike kusalacittaṃ pariyuṭṭhāti viluppatīti avijjāpariyuṭṭhānaṃ.",
  "atk-s0519a0:521_16": "Yathā nagaradvāre palighasaṅkhātāya laṅgiyā patitāya manussānaṃ nagarappaveso pacchijjati,",
  "atk-s0519a0:521_17": "evameva yassa sakkāyanagare ayaṃ patitā,",
  "atk-s0519a0:521_18": "tassa nibbānasampāpakaṃ ñāṇagamanaṃ pacchijjatīti avijjālaṅgī nāma hoti.",
  "atk-s0519a0:521_19": "Akusalañca taṃ mūlañca,",
  "atk-s0519a0:521_20": "akusalānaṃ vā mūlanti akusalamūlaṃ.",
  "atk-s0519a0:521_21": "Taṃ pana na aññaṃ,",
  "atk-s0519a0:521_22": "idhādhippeto mohoti moho akusalamūlanti ayaṃ ekapadiko avijjāya atthuddhāro.",
  "atk-s0519a0:521_23": "Ayaṃ vemattatāti ayaṃ avijjāya vemattatā.",
  "atk-s0519a0:522_0": "Vijjāti vindiyaṃ vindatīti vijjā,",
  "atk-s0519a0:522_1": "vijjhanaṭṭhena vijjā,",
  "atk-s0519a0:522_2": "viditakaraṇaṭṭhena vijjā.",
  "atk-s0519a0:522_3": "“Dukkhe ñāṇa”ntiādīsu dukkhasaccassa yāthāvasarasalakkhaṇaṃ jānāti passati paṭivijjhatīti dukkhe ariyasacce visayabhūte ñāṇaṃ “dukkhe ñāṇa”nti vuttaṃ.",
  "atk-s0519a0:522_4": "Esa nayo sesesupi.",
  "atk-s0519a0:522_5": "Paññāti tassa tassa atthassa pākaṭakaraṇasaṅkhātena paññāpanaṭṭhena paññā,",
  "atk-s0519a0:522_6": "tena tena vā aniccādinā pakārena dhamme jānātīti paññā.",
  "atk-s0519a0:522_7": "Pajānanākāro pajānanā.",
  "atk-s0519a0:522_8": "Aniccādīni vicinatīti vicayo.",
  "atk-s0519a0:522_9": "Pakārehi vicinatīti pavicayo.",
  "atk-s0519a0:522_10": "Catusaccadhamme vicinatīti dhammavicayo.",
  "atk-s0519a0:522_11": "Aniccādīnaṃ sallakkhaṇavasena sallakkhaṇā.",
  "atk-s0519a0:522_12": "Tesaṃyeva pati pati upalakkhaṇavasena paccupalakkhaṇā.",
  "atk-s0519a0:522_13": "Paṇḍitabhāvo paṇḍiccaṃ.",
  "atk-s0519a0:522_14": "Kusalabhāvo kosallaṃ.",
  "atk-s0519a0:522_15": "Nipuṇabhāvo nepuññaṃ.",
  "atk-s0519a0:522_16": "Aniccādīnaṃ vibhāvanavasena vebhabyā.",
  "atk-s0519a0:522_17": "Tesaṃyeva cintanavasena cintā.",
  "atk-s0519a0:522_18": "Aniccādīni upaparikkhatīti upaparikkhā.",
  "atk-s0519a0:522_19": "Bhūrīti pathaviyā nāmaṃ,",
  "atk-s0519a0:522_20": "ayampi saṇhaṭṭhena vitthataṭṭhena ca bhūrī viyāti bhūrī.",
  "atk-s0519a0:522_21": "Tena vuttaṃ –",
  "atk-s0519a0:522_22": "“bhūrī vuccati pathavī,",
  "atk-s0519a0:522_23": "tāya pathavisamāya vitthatāya paññāya samannāgatoti bhūripañño”ti.",
  "atk-s0519a0:522_24": "Api ca bhūrīti paññāyevetaṃ adhivacanaṃ.",
  "atk-s0519a0:522_25": "Bhūte atthe ramatīti bhūrī.",
  "atk-s0519a0:523_0": "Kilese medhati hiṃsatīti medhā,",
  "atk-s0519a0:523_1": "khippaṃ gahaṇadhāraṇaṭṭhena vā medhā.",
  "atk-s0519a0:523_2": "Yassuppajjati,",
  "atk-s0519a0:523_3": "taṃ sattaṃ hitapaṭipattiyaṃ sampayuttaṃ vā yāthāvalakkhaṇapaṭivedhe pariṇetīti pariṇāyikā.",
  "atk-s0519a0:523_4": "Aniccādivasena dhamme vipassatīti vipassanā.",
  "atk-s0519a0:523_5": "Sammā pakārehi aniccādīni jānātīti sampajaññaṃ.",
  "atk-s0519a0:523_6": "Uppathapaṭipanne sindhave vīthiāropanatthaṃ patodo viya uppathe dhāvanakūṭacittaṃ vīthiāropanatthaṃ vijjhatīti patodo viyāti patodo.",
  "atk-s0519a0:523_7": "Dassanalakkhaṇe indaṭṭhaṃ kāretīti indriyaṃ,",
  "atk-s0519a0:523_8": "paññāsaṅkhātaṃ indriyaṃ paññindriyaṃ.",
  "atk-s0519a0:523_9": "Avijjāya na kampatīti paññābalaṃ.",
  "atk-s0519a0:523_10": "Kilesacchedanaṭṭhena paññāva satthaṃ paññāsatthaṃ.",
  "atk-s0519a0:523_11": "Accuggataṭṭhena paññāva pāsādo paññāpāsādo.",
  "atk-s0519a0:523_12": "Ālokanaṭṭhena paññāva āloko paññāāloko.",
  "atk-s0519a0:524_0": "Obhāsanaṭṭhena paññāva obhāso paññāobhāso.",
  "atk-s0519a0:524_1": "Pajjotanaṭṭhena paññāva pajjoto paññāpajjoto.",
  "atk-s0519a0:524_2": "Ratikaraṇaṭṭhena ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena",
  "atk-s0519a0:524_3": "anomasattaparibhogaṭṭhena ca paññāva ratanaṃ paññāratanaṃ.",
  "atk-s0519a0:524_4": "Na tena sattā muyhanti,",
  "atk-s0519a0:524_5": "sayaṃ vā ārammaṇe na muyhatīti amoho.",
  "atk-s0519a0:524_6": "Dhammavicayapadaṃ vuttatthameva.",
  "atk-s0519a0:524_7": "Kasmā panetaṃ puna vuttanti?",
  "atk-s0519a0:524_8": "Amohassa mohapaṭipakkhabhāvadīpanatthaṃ.",
  "atk-s0519a0:524_9": "Tenetaṃ dīpeti –",
  "atk-s0519a0:524_10": "yvāyaṃ amoho,",
  "atk-s0519a0:524_11": "so na kevalaṃ mohato añño dhammo,",
  "atk-s0519a0:524_12": "mohassa paṭipakkho dhammavicayasaṅkhāto amohova idhādhippetoti.",
  "atk-s0519a0:524_13": "Sammādiṭṭhīti yāthāvaniyyānikakusaladiṭṭhi.",
  "atk-s0519a0:524_14": "Dhammavicayasaṅkhāto pasattho sundaro vā bojjhaṅgoti dhammavicayasambojjhaṅgo.",
  "atk-s0519a0:524_15": "Maggaṅganti ariyamaggassa aṅgaṃ kāraṇanti maggaṅgaṃ.",
  "atk-s0519a0:524_16": "Ariyamaggassa antogadhattā maggapariyāpannanti.",
  "atk-s0519a0:525_0": "Asaññāsamāpattīti saññāvirāgabhāvanāvasena pavattitā asaññabhavūpapattinibbattanasamāpatti.",
  "atk-s0519a0:525_1": "Anuppanne hi buddhe ekacce titthāyatane pabbajitvā vāyokasiṇe parikammaṃ katvā catutthajjhānaṃ nibbattetvā jhānā vuṭṭhāya saññāya dosaṃ passanti,",
  "atk-s0519a0:525_2": "saññāya sati hatthacchedādidukkhañceva sabbabhayāni ca honti,",
  "atk-s0519a0:525_3": "“alaṃ imāya saññāya,",
  "atk-s0519a0:525_4": "saññābhāvo santo”ti evaṃ saññāya dosaṃ passitvā saññāvirāgavasena catutthajjhānaṃ nibbattetvā aparihīnajjhānā kālaṃ katvā asaññīsu nibbattanti.",
  "atk-s0519a0:525_5": "Cittaṃ nesaṃ cuticittanirodheneva idha nivattati,",
  "atk-s0519a0:525_6": "rūpakkhandhamattameva tattha nibbattati.",
  "atk-s0519a0:526_0": "Te yathā nāma jiyāvegukkhitto saro yattako jiyāvego,",
  "atk-s0519a0:526_1": "tattakameva ākāse gacchati,",
  "atk-s0519a0:526_2": "evamevaṃ jhānavegukkhittā upapajjitvā yattako jhānavego,",
  "atk-s0519a0:526_3": "tattakameva kālaṃ tiṭṭhanti.",
  "atk-s0519a0:526_4": "Jhānavege pana parikkhīṇe tattha rūpakkhandho antaradhāyati,",
  "atk-s0519a0:526_5": "idha paṭisandhisaññā uppajjati,",
  "atk-s0519a0:526_6": "taṃ sandhāya vuttaṃ –",
  "atk-s0519a0:526_7": "“asaññabhavūpapattinibbattanasamāpattī”ti.",
  "atk-s0519a0:526_8": "Vibhūtasaññāsamāpattīti viññāṇañcāyatanasamāpatti.",
  "atk-s0519a0:526_9": "Sā hi paṭhamāruppaviññāṇassa paṭhamāruppasaññāyapi vibhāvanato “vibhūtasaññā”ti vuccati.",
  "atk-s0519a0:526_10": "Keci “vibhūtarūpasaññā”ti paṭhanti,",
  "atk-s0519a0:526_11": "tesaṃ matena vibhūtarūpasamāpatti nāma sesāruppasamāpattiyo.",
  "atk-s0519a0:526_12": "Sesā samāpattiyo suviññeyyāva.",
  "atk-s0519a0:527_0": "Nevasekkhanāsekkho jhāyīti jhānalābhī puthujjano.",
  "atk-s0519a0:527_1": "Ājāniyo jhāyīti arahā,",
  "atk-s0519a0:527_2": "sabbepi vā ariyapuggalā.",
  "atk-s0519a0:527_3": "Assakhaluṅko jhāyīti khaluṅkassasadiso jhāyī.",
  "atk-s0519a0:527_4": "Tathā hi khaluṅko asso damathaṃ na upeti ito cito ca yathāruci dhāvati,",
  "atk-s0519a0:527_5": "evamevaṃ yo puthujjano abhiññālābhī,",
  "atk-s0519a0:527_6": "so abhiññā assādetvā “alamettāvatā,",
  "atk-s0519a0:527_7": "katamettāvatā”ti uttaridamathāya aparisakkanto abhiññācittavasena ito cito ca dhāvati pavattati,",
  "atk-s0519a0:527_8": "so “assakhaluṅko jhāyī”ti vutto.",
  "atk-s0519a0:527_9": "Diṭṭhuttaro jhāyīti jhānalābhī diṭṭhigatiko.",
  "atk-s0519a0:527_10": "Paññuttaro jhāyīti lakkhaṇūpanijjhānena jhāyī,",
  "atk-s0519a0:527_11": "sabbo eva vā paññādhiko jhāyī.",
  "atk-s0519a0:528_0": "Saraṇo samādhīti akusalacittekaggatā,",
  "atk-s0519a0:528_1": "sabbopi vā sāsavo samādhi.",
  "atk-s0519a0:528_2": "Araṇo samādhīti sabbo kusalābyākato samādhi,",
  "atk-s0519a0:528_3": "lokuttaro eva vā.",
  "atk-s0519a0:528_4": "Savero samādhīti paṭighacittesu ekaggatā.",
  "atk-s0519a0:528_5": "Avero samādhīti mettācetovimutti.",
  "atk-s0519a0:528_6": "Anantaradukepi eseva nayo.",
  "atk-s0519a0:528_7": "Sāmiso samādhīti lokiyasamādhi.",
  "atk-s0519a0:528_8": "So hi anatikkantavaṭṭāmisalokāmisatāya sāmiso.",
  "atk-s0519a0:528_9": "Nirāmiso samādhīti lokuttaro samādhi.",
  "atk-s0519a0:528_10": "Sasaṅkhāro samādhīti dukkhāpaṭipado dandhābhiñño sukhāpaṭipado ca dandhābhiñño.",
  "atk-s0519a0:528_11": "So hi sasaṅkhārena sappayogena cittena paccanīkadhamme kicchena kasirena niggahetvā adhigantabbo.",
  "atk-s0519a0:528_12": "Itaro asaṅkhāro samādhi.",
  "atk-s0519a0:528_13": "Ekaṃsabhāvito samādhīti sukkhavipassakassa samādhi.",
  "atk-s0519a0:528_14": "Ubhayaṃsabhāvito samādhīti samathayānikassa samādhi.",
  "atk-s0519a0:528_15": "Ubhayato bhāvitabhāvano samādhīti kāyasakkhino ubhatobhāgavimuttassa ca samādhi.",
  "atk-s0519a0:528_16": "So hi ubhayato bhāgehi ubhayato bhāvitabhāvano.",
  "atk-s0519a0:529_0": "Āgāḷhapaṭipadāti kāmānaṃ orohanapaṭipatti,",
  "atk-s0519a0:529_1": "kāmasukhānuyogoti attho.",
  "atk-s0519a0:529_2": "Nijjhāmapaṭipadāti kāmassa nijjhāpanavasena khedanavasena pavattā paṭipatti,",
  "atk-s0519a0:529_3": "attakilamathānuyogoti attho.",
  "atk-s0519a0:529_4": "Akkhamā paṭipadātiādīsu padhānakaraṇakāle sītādīni asahantassa paṭipadā,",
  "atk-s0519a0:529_5": "tāni nakkhamatīti akkhamā.",
  "atk-s0519a0:529_6": "Sahantassa pana tāni khamatīti khamā.",
  "atk-s0519a0:529_7": "“Uppannaṃ kāmavitakkaṃ nādhivāsetī”tiādinā nayena micchāvitakke sametīti samā.",
  "atk-s0519a0:529_8": "Manacchaṭṭhāni indriyāni dametīti damā paṭipadā.",
  "atk-s0519a0:530_0": "Evanti iminā vuttanayena.",
  "atk-s0519a0:530_1": "Yo dhammoti yo koci jātiādidhammo.",
  "atk-s0519a0:530_2": "Yassa dhammassāti tato aññassa jarādidhammassa.",
  "atk-s0519a0:530_3": "Samānabhāvoti dukkhādibhāvena samānabhāvo.",
  "atk-s0519a0:530_4": "Ekattatāyāti samānatāya dukkhādibhāvānaṃ ekībhāvena.",
  "atk-s0519a0:530_5": "Ekī bhavatīti anekopi “dukkha”ntiādinā ekasaddābhidheyyatāya ekī bhavati.",
  "atk-s0519a0:530_6": "Etena ekattatāya lakkhaṇamāha.",
  "atk-s0519a0:530_7": "Yena yena vā pana vilakkhaṇoti yo dhammo yassa dhammassa yena yena bhāvena visadiso.",
  "atk-s0519a0:530_8": "Tena tena vemattaṃ gacchatīti tena tena bhāvena so dhammo tassa dhammassa vemattataṃ visadisattaṃ gacchati,",
  "atk-s0519a0:530_9": "dukkhabhāvena samānopi jātiādiko abhinibbattiādibhāvena jarādikassa visiṭṭhataṃ gacchatīti attho.",
  "atk-s0519a0:530_10": "Iminā vemattatāya lakkhaṇamāha.",
  "atk-s0519a0:531_0": "Idāni tāva ekattavemattatāvisaye niyojetvā dassetuṃ “sutte vā veyyākaraṇe vā”tiādi vuttaṃ.",
  "atk-s0519a0:531_1": "Tattha pucchitanti pucchāvasena desitasuttavasena vuttaṃ,",
  "atk-s0519a0:531_2": "na pana adhiṭṭhānahārassa pucchāvisayatāya.",
  "atk-s0519a0:531_3": "Sesaṃ uttānameva.",
  "atk-s0519a0:532_0": "Adhiṭṭhānahāravibhaṅgavaṇṇanā niṭṭhitā.",
  "atk-s0519a0:533_0": "15. Parikkhārahāravibhaṅgavaṇṇanā",
  "atk-s0519a0:534_0": "49.",
  "atk-s0519a0:534_1": "Tattha katamo parikkhāro hāroti parikkhārahāravibhaṅgo.",
  "atk-s0519a0:534_2": "Tattha yo dhammo yaṃ dhammaṃ janayati,",
  "atk-s0519a0:534_3": "tassa so parikkhāroti saṅkhepato parikkhāralakkhaṇaṃ vatvā taṃ vibhāgena dassetuṃ “kiṃlakkhaṇo”tiādi vuttaṃ.",
  "atk-s0519a0:534_4": "Tattha hinoti attano phalaṃ paṭikāraṇabhāvaṃ gacchatīti hetu.",
  "atk-s0519a0:534_5": "Paṭicca etasmā phalaṃ etīti paccayo.",
  "atk-s0519a0:534_6": "Kiñcāpi hetupaccayasaddehi kāraṇameva vuccati,",
  "atk-s0519a0:534_7": "tathāpi tattha visesaṃ vibhāgena dassetuṃ “asādhāraṇalakkhaṇo”tiādi vuttaṃ.",
  "atk-s0519a0:534_8": "Sabhāvo hetūti samānabhāvo bījaṃ hetu.",
  "atk-s0519a0:534_9": "Nanu ca bījaṃ aṅkurādisadisaṃ na hotīti?",
  "atk-s0519a0:534_10": "No na hoti,",
  "atk-s0519a0:534_11": "aññato hi tādisassa anuppajjanato.",
  "atk-s0519a0:535_0": "“Yathā vā panā”tiādināpi udāharaṇantaradassanena hetupaccayānaṃ visesameva vibhāveti.",
  "atk-s0519a0:535_1": "Tattha duddhanti khīraṃ.",
  "atk-s0519a0:535_2": "Dadhi bhavatīti ekattanayena abhedopacārena vā vuttaṃ,",
  "atk-s0519a0:535_3": "na aññathā.",
  "atk-s0519a0:535_4": "Na hi khīraṃ dadhi hoti.",
  "atk-s0519a0:535_5": "Tenevāha –",
  "atk-s0519a0:535_6": "“na catthi ekakālasamavadhānaṃ duddhassa ca dadhissa cā”ti.",
  "atk-s0519a0:535_7": "Atha vā ghaṭe duddhaṃ pakkhittaṃ dadhi bhavati,",
  "atk-s0519a0:535_8": "dadhi tattha kālantare jāyati paccayantarasamāyogena,",
  "atk-s0519a0:535_9": "tasmā na catthi ekakālasamavadhānaṃ duddhassa ca dadhissa ca rasakhīravipākādīhi bhinnasabhāvattā.",
  "atk-s0519a0:535_10": "Evamevanti yathā hetubhūtassa khīrassa phalabhūtena dadhinā na ekakālasamavadhānaṃ,",
  "atk-s0519a0:535_11": "evamaññassāpi hetussa phalena na ekakālasamavadhānaṃ,",
  "atk-s0519a0:535_12": "na tathā paccayassa,",
  "atk-s0519a0:535_13": "na hi paccayo ekantena phalena bhinnakālo evāti.",
  "atk-s0519a0:535_14": "Evampi hetupaccayānaṃ viseso veditabboti adhippāyo.",
  "atk-s0519a0:536_0": "Evaṃ bāhiraṃ hetupaccayavibhāgaṃ dassetvā idāni ajjhattikaṃ dassetuṃ “ayañhi saṃsāro”tiādi vuttaṃ.",
  "atk-s0519a0:536_1": "Tattha “avijjā avijjāya hetū”ti vutte kiṃ ekasmiṃ cittuppāde anekā avijjā vijjantīti?",
  "atk-s0519a0:536_2": "Āha “purimikā avijjā pacchimikāya avijjāya hetū”ti.",
  "atk-s0519a0:536_3": "Tena ekasmiṃ kāle hetuphalānaṃ samavadhānaṃ natthīti etamevatthaṃ samattheti.",
  "atk-s0519a0:536_4": "Tattha “purimikā avijjā”tiādinā hetuphalabhūtānaṃ avijjānaṃ vibhāgaṃ dasseti.",
  "atk-s0519a0:536_5": "“Bījaṅkuro viyā”tiādinā imamatthaṃ dasseti –",
  "atk-s0519a0:536_6": "yathā bījaṃ aṅkurassa hetu hontaṃ samanantarahetutāya hetu hoti.",
  "atk-s0519a0:536_7": "Yaṃ pana bījato phalaṃ nibbattati,",
  "atk-s0519a0:536_8": "tassa bījaṃ paramparahetutāya hetu hoti.",
  "atk-s0519a0:536_9": "Evaṃ avijjāyapi hetubhāve daṭṭhabbanti.",
  "atk-s0519a0:537_0": "Puna “yathā vā panā”tiādināpi hetupaccayavibhāgameva dasseti.",
  "atk-s0519a0:537_1": "Tattha thālakanti dīpakapallikā.",
  "atk-s0519a0:537_2": "Anaggikanti aggiṃ vinā.",
  "atk-s0519a0:537_3": "Dīpetunti jāletuṃ.",
  "atk-s0519a0:537_4": "Iti sabhāvo hetūti evaṃ padīpujjālanādīsu aggiādipadīpasadisaṃ kāraṇaṃ sabhāvo hetu.",
  "atk-s0519a0:537_5": "Parabhāvo paccayoti tattheva kapallikāvaṭṭitelādisadiso aggito añño sabhāvo paccayo.",
  "atk-s0519a0:537_6": "Ajjhattikoti niyakajjhattiko niyakajjhatte bhavo.",
  "atk-s0519a0:537_7": "Bāhiroti tato bahibhūto.",
  "atk-s0519a0:537_8": "Janakoti nibbattako.",
  "atk-s0519a0:537_9": "Pariggāhakoti upatthambhako.",
  "atk-s0519a0:537_10": "Asādhāraṇoti āveṇiko.",
  "atk-s0519a0:537_11": "Sādhāraṇoti aññesampi paccayuppannānaṃ samāno.",
  "atk-s0519a0:538_0": "Idāni yasmā kāraṇaṃ “parikkhāro”ti vuttaṃ,",
  "atk-s0519a0:538_1": "kāraṇabhāvo ca phalāpekkhāya,",
  "atk-s0519a0:538_2": "tasmā kāraṇassa yo kāraṇabhāvo yathā ca so hoti,",
  "atk-s0519a0:538_3": "yañca phalaṃ yo ca tassa viseso,",
  "atk-s0519a0:538_4": "yo ca kāraṇaphalānaṃ sambandho,",
  "atk-s0519a0:538_5": "taṃ sabbaṃ vibhāvetuṃ “avupacchedattho”tiādi vuttaṃ.",
  "atk-s0519a0:538_6": "Tattha kāraṇaphalabhāvena sambandhatā santati.",
  "atk-s0519a0:538_7": "Ko ca tattha sambandho,",
  "atk-s0519a0:538_8": "ko kāraṇaphalabhāvo ca?",
  "atk-s0519a0:538_9": "So eva avupacchedattho.",
  "atk-s0519a0:538_10": "Yo phalabhūto aññassa akāraṇaṃ hutvā nirujjhati,",
  "atk-s0519a0:538_11": "so vupacchinno nāma hoti,",
  "atk-s0519a0:538_12": "yathā taṃ arahato cuticittaṃ.",
  "atk-s0519a0:538_13": "Yo pana attano anurūpassa phalassa hetu hutvā nirujjhati,",
  "atk-s0519a0:538_14": "so anupacchinno eva nāma hoti,",
  "atk-s0519a0:538_15": "hetuphalasambandhassa vijjamānattāti āha –",
  "atk-s0519a0:538_16": "“avupacchedattho santatiattho”ti.",
  "atk-s0519a0:539_0": "Yasmā ca kāraṇato nibbattaṃ phalaṃ nāma,",
  "atk-s0519a0:539_1": "na anibbattaṃ,",
  "atk-s0519a0:539_2": "tasmā “nibbattiattho phalattho”ti vuttaṃ.",
  "atk-s0519a0:539_3": "Yasmā pana purimabhavena anantarabhavapaṭisandhānavasena pavattā upapattikkhandhā punabbhavo,",
  "atk-s0519a0:539_4": "tasmā vuttaṃ –",
  "atk-s0519a0:539_5": "“paṭisandhiattho punabbhavattho”ti.",
  "atk-s0519a0:539_6": "Tathā yassa puggalassa kilesā uppajjanti,",
  "atk-s0519a0:539_7": "taṃ palibundhenti sammā paṭipajjituṃ na denti.",
  "atk-s0519a0:539_8": "Yāva ca maggena asamugghātitā,",
  "atk-s0519a0:539_9": "tāva anusenti nāma,",
  "atk-s0519a0:539_10": "tena vuttaṃ –",
  "atk-s0519a0:539_11": "“palibodhattho pariyuṭṭhānattho,",
  "atk-s0519a0:539_12": "asamugghātattho anusayattho”ti.",
  "atk-s0519a0:539_13": "Pariññābhisamayavasena pariññāte na kadāci taṃ nāmarūpaṅkurassa kāraṇaṃ hessatīti āha –",
  "atk-s0519a0:539_14": "“apariññātattho viññāṇassa bījattho”ti.",
  "atk-s0519a0:539_15": "Yattha avupacchedo tattha santatīti yattha rūpārūpappavattiyaṃ yathāvutto avupacchedo,",
  "atk-s0519a0:539_16": "tattha santativohāro.",
  "atk-s0519a0:539_17": "Yattha santati tattha nibbattītiādi paccayaparamparadassanaṃ hetuphalasambandhavibhāvanameva.",
  "atk-s0519a0:540_0": "“Yathā vā pana cakkhuñca paṭiccā”tiādinā “sabhāvo hetū”ti vuttamevatthaṃ vibhāgena dasseti.",
  "atk-s0519a0:540_1": "Tattha sannissayatāyāti upanissayapaccayatāya.",
  "atk-s0519a0:540_2": "Manasikāroti kiriyāmanodhātu.",
  "atk-s0519a0:540_3": "Sā hi cakkhuviññāṇassa viññāṇabhāvena samānajātitāya sabhāvo hetu.",
  "atk-s0519a0:540_4": "Saṅkhārā viññāṇassa paccayo sabhāvo hetūti puññādiabhisaṅkhārā paṭisandhiviññāṇassa paccayo,",
  "atk-s0519a0:540_5": "tattha yo sabhāvo,",
  "atk-s0519a0:540_6": "so hetūti.",
  "atk-s0519a0:540_7": "Saṅkhārāti cettha sabbo lokiyo kusalākusalacittuppādo adhippeto.",
  "atk-s0519a0:540_8": "Iminā nayena sesapadesupi attho veditabbo.",
  "atk-s0519a0:540_9": "Evaṃ yo koci upanissayo sabbo so parikkhāroti yathāvuttappabhedo yo koci paccayo,",
  "atk-s0519a0:540_10": "so sabbo attano phalassa parikkharaṇato abhisaṅkharaṇato parikkhāro.",
  "atk-s0519a0:540_11": "Tassa niddhāretvā kathanaṃ parikkhāro hāroti.",
  "atk-s0519a0:541_0": "Parikkhārahāravibhaṅgavaṇṇanā niṭṭhitā.",
  "atk-s0519a0:542_0": "16. Samāropanahāravibhaṅgavaṇṇanā",
  "atk-s0519a0:543_0": "50.",
  "atk-s0519a0:543_1": "Tattha katamo samāropano hāroti samāropanahāravibhaṅgo.",
  "atk-s0519a0:543_2": "Tattha ekasmiṃ padaṭṭhāneti yasmiṃ kismiñci ekasmiṃ kāraṇabhūte dhamme suttena gahite.",
  "atk-s0519a0:543_3": "Yattakāni padaṭṭhānāni otarantīti yattakāni aññesaṃ kāraṇabhūtāni tasmiṃ dhamme samosaranti.",
  "atk-s0519a0:543_4": "Sabbāni tāni samāropayitabbānīti sabbāni tāni padaṭṭhānāni padaṭṭhānabhūtā dhammā sammā niddhāraṇavasena ānetvā desanāya āropetabbā,",
  "atk-s0519a0:543_5": "desanāruḷhe viya katvā kathetabbāti attho.",
  "atk-s0519a0:543_6": "Yathā āvaṭṭe hāre “ekamhi padaṭṭhāne,",
  "atk-s0519a0:543_7": "pariyesati sesakaṃ padaṭṭhāna”nti vacanato anekesaṃ padaṭṭhānānaṃ pariyesanā vuttā,",
  "atk-s0519a0:543_8": "evamidhāpi bahūnaṃ padaṭṭhānānaṃ samāropanā kātabbāti dassento “yathā āvaṭṭe hāre”ti āha.",
  "atk-s0519a0:543_9": "Na kevalaṃ padaṭṭhānavaseneva samāropanā,",
  "atk-s0519a0:543_10": "atha kho vevacanabhāvanāpahānavasenapi samāropanā kātabbāti dassento “tattha samāropanā catubbidhā”tiādimāha.",
  "atk-s0519a0:544_0": "Kasmā panettha padaṭṭhānavevacanāni gahitāni,",
  "atk-s0519a0:544_1": "nanu padaṭṭhānavevacanahāre eva ayamattho vibhāvitoti?",
  "atk-s0519a0:544_2": "Saccametaṃ,",
  "atk-s0519a0:544_3": "idha pana padaṭṭhānavevacanaggahaṇaṃ bhāvanāpahānānaṃ adhiṭṭhānavisayadassanatthañceva tesaṃ adhivacanavibhāgadassanatthañca.",
  "atk-s0519a0:544_4": "Evañhi bhāvanāpahānāni suviññeyyāni honti sukarāni ca paññāpetuṃ.",
  "atk-s0519a0:544_5": "Idaṃ padaṭṭhānanti idaṃ tividhaṃ sucaritaṃ buddhānaṃ sāsanassa ovādassa visayādhiṭṭhānabhāvato padaṭṭhānaṃ.",
  "atk-s0519a0:544_6": "Tattha “kāyika”ntiādinā tīhi sucaritehi sīlādayo tayo khandhe samathavipassanā tatiyacatutthaphalāni ca niddhāretvā dasseti,",
  "atk-s0519a0:544_7": "taṃ suviññeyyameva.",
  "atk-s0519a0:544_8": "Vanīyatīti vanaṃ, vanati,",
  "atk-s0519a0:544_9": "vanute iti vā vanaṃ.",
  "atk-s0519a0:544_10": "Tattha yasmā pañca kāmaguṇā kāmataṇhāya,",
  "atk-s0519a0:544_11": "nimittaggāho anubyañjanaggāhassa,",
  "atk-s0519a0:544_12": "ajjhattikabāhirāni āyatanāni tappaṭibandhachandarāgādīnaṃ,",
  "atk-s0519a0:544_13": "anusayā ca pariyuṭṭhānānaṃ kāraṇāni honti,",
  "atk-s0519a0:544_14": "tasmā tamatthaṃ dassetuṃ “pañca kāmaguṇā”tiādi vuttaṃ.",
  "atk-s0519a0:545_0": "51.",
  "atk-s0519a0:545_1": "Ayaṃ vevacanena samāropanāti yo “rāgavirāgā cetovimutti sekkhaphalaṃ,",
  "atk-s0519a0:545_2": "anāgāmiphalaṃ,",
  "atk-s0519a0:545_3": "kāmadhātusamatikkamana”nti etehi pariyāyavacanehi tatiyaphalassa niddeso,",
  "atk-s0519a0:545_4": "tathā yo “avijjāvirāgā paññāvimutti asekkhaphalaṃ,",
  "atk-s0519a0:545_5": "aggaphalaṃ arahattaṃ,",
  "atk-s0519a0:545_6": "tedhātukasamatikkamana”nti etehi pariyāyavacanehi catutthaphalassa niddeso,",
  "atk-s0519a0:545_7": "yo ca “paññindriya”ntiādīhi pariyāyavacanehi paññāya niddeso,",
  "atk-s0519a0:545_8": "ayaṃ vevacanehi ca samāropanā.",
  "atk-s0519a0:546_0": "Tasmātiha tvaṃ, bhikkhu,",
  "atk-s0519a0:546_1": "kāye kāyānupassī viharāhītiādi lakkhaṇahāravibhaṅgavaṇṇanāyaṃ vuttanayena veditabbaṃ.",
  "atk-s0519a0:546_2": "Kevalaṃ tattha ekalakkhaṇattā avuttānampi vuttabhāvadassanavaseneva āgataṃ,",
  "atk-s0519a0:546_3": "idha bhāvanāsamāropanavasenāti ayameva viseso.",
  "atk-s0519a0:546_4": "Kāyānupassanā visesato asubhānupassanā eva kāmarāgatadekaṭṭhakilesānaṃ ekantapaṭipakkhāti asubhasaññā",
  "atk-s0519a0:546_5": "kabaḷīkārāhārapariññāya paribandhakilesā kāmupādānaṃ kāmayogo abhijjhākāyagantho kāmāsavo kāmogho rāgasallaṃ",
  "atk-s0519a0:546_6": "rūpadhammapariññāya paṭipakkhakilesā rūpadhammesu rāgo chandāgatigamananti etesaṃ pāpadhammānaṃ pahānāya",
  "atk-s0519a0:546_7": "saṃvattatīti imamatthaṃ dasseti “kāye kāyānupassī viharanto”tiādinā.",
  "atk-s0519a0:547_0": "Tathā vedanānupassanā visesato dukkhānupassanāti, sā –",
  "atk-s0519a0:548_0": "“Yo sukhaṃ dukkhato adda, dukkhamaddakkhi sallato;",
  "atk-s0519a0:549_0": "Adukkhamasukhaṃ santaṃ, adakkhi naṃ aniccato”ti. –",
  "atk-s0519a0:550_0": "Ādivacanato sabbaṃ vedanaṃ “dukkha”nti passantī sukhasaññāya vedanāhetupariññāya paribandhakilesānaṃ",
  "atk-s0519a0:550_1": "gosīlādīhi bhavasuddhi hotīti vedanāssādena pavattassa bhavupādānasaṅkhātassa sīlabbatupādānassa vedanāvasena",
  "atk-s0519a0:550_2": "“anatthaṃ me acarī”tiādinayappavattassa byāpādakāyaganthassa dosasallassa vedanāssādavaseneva pavattassa",
  "atk-s0519a0:550_3": "bhavayogabhavābhavabhavoghasaṅkhātassa bhavarāgassa bhavapariññāya paribandhakakilesānaṃ vedanāvisayassa",
  "atk-s0519a0:550_4": "rāgassa dosāgatigamanassa ca pahānāya saṃvattatīti etamatthaṃ dasseti “vedanāsu vedanānupassī”tiādinā.",
  "atk-s0519a0:551_0": "Tathā cittānupassanā visesato aniccānupassanāti,",
  "atk-s0519a0:551_1": "sā cittaṃ “anicca”nti passantī tattha yebhuyyena sattā niccasaññinoti niccasaññāya viññāṇāhārapariññāya",
  "atk-s0519a0:551_2": "paribandhakilesānaṃ niccābhinivesapaṭipakkhato eva diṭṭhupādānaṃ diṭṭhiyogasīlabbataparāmāsakāyaganthadiṭṭhāsavadiṭṭhoghasaṅkhātāya",
  "atk-s0519a0:551_3": "diṭṭhiyā niccasaññānimittassa “seyyohamasmī”tiādinayappavattassa mānasallassa saññāpariññāya paṭipakkhakilesānaṃ",
  "atk-s0519a0:551_4": "saññāya rāgassa diṭṭhābhinivesassa appahīnattā uppajjanakassa bhayāgatigamanassa ca pahānāya saṃvattatīti",
  "atk-s0519a0:551_5": "imamatthaṃ dasseti “citte cittānupassī”tiādinā.",
  "atk-s0519a0:552_0": "Tathā dhammānupassanā visesato anattasaññāti,",
  "atk-s0519a0:552_1": "sā saṅkhāresu attasaññāya manosañcetanāhārapariññāya paṭipakkhakilesānaṃ sakkāyadiṭṭhiyā “idameva sacca”nti",
  "atk-s0519a0:552_2": "pavattassa micchābhinivesassa micchābhinivesahetukāya avijjāyogaavijjāsavaavijjoghamohasallasaṅkhātāya",
  "atk-s0519a0:552_3": "avijjāya saṅkhārapariññāya paribandhakilesānaṃ saṅkhāresu rāgassa mohāgatigamanassa ca pahānāya saṃvattatīti",
  "atk-s0519a0:552_4": "imamatthaṃ dasseti “dhammesu dhammānupassī viharanto”tiādinā.",
  "atk-s0519a0:552_5": "Sesaṃ uttānameva.",
  "atk-s0519a0:553_0": "Samāropanahāravibhaṅgavaṇṇanā niṭṭhitā.",
  "atk-s0519a0:554_0": "Niṭṭhitā ca hāravibhaṅgavaṇṇanā.",
  "atk-s0519a0:555_0": "1. Desanāhārasampātavaṇṇanā",
  "atk-s0519a0:556_0": "Evaṃ suparikammakatāya bhūmiyā nānāvaṇṇāni muttapupphāni pakiranto viya susikkhitasippācariyavicāritesu",
  "atk-s0519a0:556_1": "surattasuvaṇṇālaṅkāresu nānāvidharaṃsijālasamujjalāni vividhāni maṇiratanāni bandhanto viya mahāpathaviṃ",
  "atk-s0519a0:556_2": "parivattetvā pappaṭakojaṃ khādāpento viya yojanikamadhugaṇḍaṃ pīḷetvā sumadhurasaṃ pāyento viya ca āyasmā",
  "atk-s0519a0:556_3": "mahākaccāno nānāsuttapadese udāharanto soḷasa hāre vibhajitvā idāni te ekasmiṃyeva sutte yojetvā dassento",
  "atk-s0519a0:556_4": "hārasampātavāraṃ ārabhi.",
  "atk-s0519a0:556_5": "Ārabhanto ca yāyaṃ niddesavāre –",
  "atk-s0519a0:557_0": "52.",
  "atk-s0519a0:558_0": "“Soḷasa hārā paṭhamaṃ, disalocanato disā viloketvā;",
  "atk-s0519a0:559_0": "Saṅkhipiya aṅkusena hi, nayehi tīhi niddise sutta”nti. –",
  "atk-s0519a0:560_0": "Gāthā vuttā.",
  "atk-s0519a0:560_1": "Yasmā taṃ hāravibhaṅgavāro nappayojeti,",
  "atk-s0519a0:560_2": "vippakiṇṇavisayattā,",
  "atk-s0519a0:560_3": "nayavicārassa ca antaritattā.",
  "atk-s0519a0:560_4": "Anekehi suttapadesehi hārānaṃ vibhāgadassanameva hi hāravibhaṅgavāro.",
  "atk-s0519a0:560_5": "Hārasampātavāro pana taṃ payojeti,",
  "atk-s0519a0:560_6": "ekasmiṃyeva suttapadese soḷasa hāre yojetvāva tadanantaraṃ nayasamuṭṭhānassa kathitattā.",
  "atk-s0519a0:560_7": "Tasmā “soḷasa hārā paṭhama”nti gāthaṃ paccāmasitvā “tassā niddeso kuhiṃ daṭṭhabbo,",
  "atk-s0519a0:560_8": "hārasampāte”ti āha.",
  "atk-s0519a0:560_9": "Tassattho –",
  "atk-s0519a0:560_10": "“tassā gāthāya niddeso kattha daṭṭhabbo”ti.",
  "atk-s0519a0:560_11": "Etena suttesu hārānaṃ yojanānayadassanaṃ hārasampātavāroti dasseti.",
  "atk-s0519a0:560_12": "Hārasampātapadassa attho vutto eva.",
  "atk-s0519a0:561_0": "Arakkhitena cittenāti cakkhudvārādīsu satiārakkhābhāvena aguttena cittena.",
  "atk-s0519a0:561_1": "Micchādiṭṭhihatenāti sassatādimicchābhinivesadūsitena.",
  "atk-s0519a0:561_2": "Thinamiddhābhibhūtenāti cittassa kāyassa ca akalyatālakkhaṇehi thinamiddhehi ajjhotthaṭena.",
  "atk-s0519a0:561_3": "Vasaṃ mārassa gacchatīti kilesamārādīnaṃ yathākāmaṃ karaṇīyo hotīti ayaṃ tāva gāthāya padattho.",
  "atk-s0519a0:562_0": "Pamādanti “arakkhitena cittenā”ti idaṃ padaṃ chasu dvāresu sativosaggalakkhaṇaṃ pamādaṃ katheti.",
  "atk-s0519a0:562_1": "Taṃ maccuno padanti taṃ pamajjanaṃ guṇamāraṇato maccusaṅkhātassa mārassa vasavattanaṭṭhānaṃ,",
  "atk-s0519a0:562_2": "tena “arakkhitena cittena,",
  "atk-s0519a0:562_3": "vasaṃ mārassa gacchatī”ti paṭhamapādaṃ catutthapādena sambandhitvā dasseti.",
  "atk-s0519a0:562_4": "So vipallāsoti yaṃ aniccassa khandhapañcakassa “nicca”nti dassanaṃ,",
  "atk-s0519a0:562_5": "so vipallāso vipariyesaggāho.",
  "atk-s0519a0:562_6": "Tenevāha –",
  "atk-s0519a0:562_7": "“viparītaggāhalakkhaṇo vipallāso”ti.",
  "atk-s0519a0:562_8": "Sabbaṃ vipallāsasāmaññena gahetvā tassa adhiṭṭhānaṃ pucchati “kiṃ vipallāsayatī”ti.",
  "atk-s0519a0:562_9": "Sāmaññassa ca viseso adhiṭṭhānabhāvena voharīyatīti āha –",
  "atk-s0519a0:562_10": "“saññaṃ cittaṃ diṭṭhimitī”ti.",
  "atk-s0519a0:562_11": "Taṃ “vipallāsayatī”ti padena sambandhitabbaṃ.",
  "atk-s0519a0:562_12": "Tesu saññāvipallāso sabbamuduko,",
  "atk-s0519a0:562_13": "aniccādikassa visayassa micchāvasena upaṭṭhitākāraggahaṇamattaṃ migapotakānaṃ tiṇapurisakesu purisoti uppannasaññā viya.",
  "atk-s0519a0:562_14": "Cittavipallāso tato balavataro,",
  "atk-s0519a0:562_15": "amaṇiādike visaye maṇiādiākārena upaṭṭhahante tathā sanniṭṭhānaṃ viya niccādito sanniṭṭhānamattaṃ.",
  "atk-s0519a0:562_16": "Diṭṭhivipallāso pana sabbabalavataro yaṃ yaṃ ārammaṇaṃ yathā yathā upaṭṭhāti,",
  "atk-s0519a0:562_17": "tathā tathā naṃ sassatādivasena “idameva saccaṃ moghamañña”nti abhinivisanto pavattati.",
  "atk-s0519a0:562_18": "Tattha saññāvipallāso cittavipallāsassa kāraṇaṃ,",
  "atk-s0519a0:562_19": "cittavipallāso diṭṭhivipallāsassa kāraṇaṃ hoti.",
  "atk-s0519a0:563_0": "Idāni vipallāsānaṃ pavattiṭṭhānaṃ visayaṃ dassetuṃ “so kuhiṃ vipallāsayati,",
  "atk-s0519a0:563_1": "catūsu attabhāvavatthūsū”ti āha.",
  "atk-s0519a0:563_2": "Tattha attabhāvavatthūsūti pañcasu upādānakkhandhesu.",
  "atk-s0519a0:563_3": "Te hi āhito ahaṃ māno etthāti attā,",
  "atk-s0519a0:563_4": "“attā”ti bhavati ettha buddhi vohāro cāti attabhāvo,",
  "atk-s0519a0:563_5": "so eva subhādīnaṃ vipallāsassa ca adhiṭṭhānabhāvato vatthu cāti “attabhāvavatthū”ti vuccati.",
  "atk-s0519a0:563_6": "“Rūpaṃ attato samanupassatī”tiādinā tesaṃ sabbavipallāsamūlabhūtāya sakkāyadiṭṭhiyā pavattiṭṭhānabhāvena",
  "atk-s0519a0:563_7": "attabhāvavatthutaṃ dassetvā puna vipallāsānaṃ pavattiākārena saddhiṃ visayaṃ vibhajitvā dassetuṃ “rūpaṃ",
  "atk-s0519a0:563_8": "paṭhamaṃ vipallāsavatthu asubhe subha”nti vuttaṃ.",
  "atk-s0519a0:563_9": "Taṃ sabbaṃ suviññeyyaṃ.",
  "atk-s0519a0:563_10": "Puna mūlakāraṇavasena vipallāse vibhajitvā dassetuṃ “dve dhammā cittassa saṃkilesā”tiādimāha.",
  "atk-s0519a0:563_11": "Tattha kiñcāpi avijjārahitā taṇhā natthi,",
  "atk-s0519a0:563_12": "avijjā ca subhasukhasaññānampi paccayo eva,",
  "atk-s0519a0:563_13": "tathāpi taṇhā etāsaṃ sātisayaṃ paccayoti dassetuṃ “taṇhānivutaṃ…pe…",
  "atk-s0519a0:563_14": "dukkhe sukha”nti vuttaṃ.",
  "atk-s0519a0:563_15": "Diṭṭhinivutanti diṭṭhisīsena avijjā vuttāti avijjānivutanti attho.",
  "atk-s0519a0:563_16": "Kāmañcettha taṇhārahitā diṭṭhi natthi,",
  "atk-s0519a0:563_17": "taṇhāpi diṭṭhiyā paccayo eva.",
  "atk-s0519a0:563_18": "Taṇhāpi “niccaṃ attā”ti ayoniso ummujjantānaṃ tathāpavattamicchābhinivesassa moho visesapaccayoti dassetuṃ “diṭṭhinivutaṃ…pe…",
  "atk-s0519a0:563_19": "attā”ti vuttaṃ.",
  "atk-s0519a0:564_0": "Yo diṭṭhivipallāsoti “anicce niccaṃ,",
  "atk-s0519a0:564_1": "anattani attā”ti pavattampi vipallāsadvayaṃ sandhāyāha –",
  "atk-s0519a0:564_2": "“so atītaṃ rūpaṃ…pe…",
  "atk-s0519a0:564_3": "atītaṃ viññāṇaṃ attato samanupassatī”ti.",
  "atk-s0519a0:564_4": "Etena aṭṭhārasavidhopi pubbantānukappikavādo pacchimānaṃ dvinnaṃ vipallāsānaṃ vasena hotīti dasseti.",
  "atk-s0519a0:564_5": "Taṇhāvipallāsoti taṇhāmūlako vipallāso.",
  "atk-s0519a0:564_6": "“Asubhe subhaṃ,",
  "atk-s0519a0:564_7": "dukkhe sukha”nti etaṃ vipallāsadvayaṃ sandhāya vadati.",
  "atk-s0519a0:564_8": "Anāgataṃ rūpaṃ abhinandatīti anāgataṃ rūpaṃ diṭṭhābhinandanavasena abhinandati.",
  "atk-s0519a0:564_9": "Anāgataṃ vedanaṃ, saññaṃ, saṅkhāre,",
  "atk-s0519a0:564_10": "viññāṇaṃ abhinandatīti etthāpi eseva nayo.",
  "atk-s0519a0:564_11": "Etena catucattālīsavidhopi aparantānukappikavādo yebhuyyena purimānaṃ dvinnaṃ vipallāsānaṃ vasena hotīti dasseti.",
  "atk-s0519a0:564_12": "Dve dhammā cittassa upakkilesāti evaṃ paramasāvajjassa vipallāsassa mūlakāraṇanti visesato dve dhammā",
  "atk-s0519a0:564_13": "cittassa upakkilesā taṇhā ca avijjā cāti te sarūpato dasseti.",
  "atk-s0519a0:564_14": "Tāhi visujjhantaṃ cittaṃ visujjhatīti paṭipakkhavasenapi tāsaṃ upakkilesabhāvaṃyeva vibhāveti,",
  "atk-s0519a0:564_15": "na hi taṇhāavijjāsu pahīnāsu koci saṃkilesadhammo na pahīyatīti.",
  "atk-s0519a0:564_16": "Yathā ca vipallāsānaṃ mūlakāraṇaṃ taṇhāvijjā,",
  "atk-s0519a0:564_17": "evaṃ sakalassāpi vaṭṭassa mūlakāraṇanti yathānusandhināva gāthaṃ niṭṭhapetuṃ “tesa”ntiādi vuttaṃ.",
  "atk-s0519a0:564_18": "Tattha tesanti yesaṃ arakkhitaṃ cittaṃ micchādiṭṭhihatañca, tesaṃ.",
  "atk-s0519a0:564_19": "“Avijjānīvaraṇāna”ntiādinā mārassa vasagamanena anādimatisaṃsāre saṃsaraṇanti dasseti.",
  "atk-s0519a0:565_0": "Thinamiddhābhibhūtenāti ettha “thinaṃ nāmā”tiādinā thinamiddhānaṃ sarūpaṃ dasseti.",
  "atk-s0519a0:565_1": "Tehi cittassa abhibhūtatā suviññeyyāvāti taṃ anāmasitvā kilesamāraggahaṇeneva taṃnimittā abhisaṅkhāramārakhandhamāramaccumārā",
  "atk-s0519a0:565_2": "gahitā evāti “kilesamārassa ca sattamārassa cā”ti ca-",
  "atk-s0519a0:565_3": "saddena vā tesampi gahaṇaṃ katanti daṭṭhabbaṃ.",
  "atk-s0519a0:565_4": "So hi nivuto saṃsārābhimukhoti so māravasaṃ gato,",
  "atk-s0519a0:565_5": "tato eva nivuto kilesehi yāva na mārabandhanaṃ chijjati,",
  "atk-s0519a0:565_6": "tāva saṃsārābhimukhova hoti,",
  "atk-s0519a0:565_7": "na visaṅkhārābhimukhoti adhippāyo.",
  "atk-s0519a0:565_8": "Imāni bhagavatā dve saccāni desitāni.",
  "atk-s0519a0:565_9": "Kathaṃ desitāni?",
  "atk-s0519a0:566_0": "Tattha duvidhā kathā abhidhammanissitā ca suttantanissitā ca.",
  "atk-s0519a0:566_1": "Tāsu abhidhammanissitā nāma arakkhitena cittenāti rattampi cittaṃ arakkhitaṃ,",
  "atk-s0519a0:566_2": "duṭṭhampi cittaṃ arakkhitaṃ,",
  "atk-s0519a0:566_3": "mūḷhampi cittaṃ arakkhitaṃ.",
  "atk-s0519a0:566_4": "Tattha rattaṃ cittaṃ aṭṭhannaṃ lobhasahagatacittuppādānaṃ vasena veditabbaṃ,",
  "atk-s0519a0:566_5": "duṭṭhaṃ cittaṃ dvinnaṃ paṭighacittuppādānaṃ vasena veditabbaṃ,",
  "atk-s0519a0:566_6": "mūḷhaṃ cittaṃ dvinnaṃ momūhacittuppādānaṃ vasena veditabbaṃ.",
  "atk-s0519a0:566_7": "Yāva imesaṃ cittuppādānaṃ vasena indriyānaṃ agutti agopāyanā apālanā anārakkhā sativosaggo pamādo cittassa asaṃvaro,",
  "atk-s0519a0:566_8": "evaṃ arakkhitaṃ cittaṃ hoti.",
  "atk-s0519a0:566_9": "Micchādiṭṭhihataṃ nāma cittaṃ catunnaṃ diṭṭhisampayuttacittuppādānaṃ vasena veditabbaṃ,",
  "atk-s0519a0:566_10": "thinamiddhābhibhūtaṃ nāma cittaṃ pañcannaṃ sasaṅkhārikākusalacittuppādānaṃ vasena veditabbaṃ.",
  "atk-s0519a0:566_11": "Evaṃ sabbepi aggahitaggahaṇena dvādasa akusalacittuppādā honti.",
  "atk-s0519a0:566_12": "Te “katame dhammā akusalā?",
  "atk-s0519a0:566_13": "Yasmiṃ samaye akusalaṃ cittaṃ uppannaṃ hotī”tiādinā cittuppādakaṇḍe akusalacittuppādadesanāvasena vitthārato vattabbā.",
  "atk-s0519a0:566_14": "Mārassāti ettha pañca mārā.",
  "atk-s0519a0:566_15": "Tesu kilesamārassa catunnaṃ āsavānaṃ catunnaṃ oghānaṃ catunnaṃ yogānaṃ catunnaṃ ganthānaṃ catunnaṃ upādānānaṃ",
  "atk-s0519a0:566_16": "aṭṭhannaṃ nīvaraṇānaṃ dasannaṃ kilesavatthūnaṃ vasena āsavagocchakādīsu vuttanayena,",
  "atk-s0519a0:566_17": "tathā “jātimado gottamado ārogyamado”tiādinā khuddakavatthuvibhaṅge āgatānaṃ sattannaṃ kilesānañca vasena vibhāgo vattabbo.",
  "atk-s0519a0:566_18": "Ayaṃ tāvettha abhidhammanissitā kathā.",
  "atk-s0519a0:567_0": "Suttantanissitā pana arakkhitena cittenāti cakkhunā rūpaṃ disvā nimittaggāhī hoti anubyañjanaggāhī,",
  "atk-s0519a0:567_1": "yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ,",
  "atk-s0519a0:567_2": "tassa saṃvarāya na paṭipajjati,",
  "atk-s0519a0:567_3": "na rakkhati cakkhundriyaṃ,",
  "atk-s0519a0:567_4": "cakkhundriye na saṃvaraṃ āpajjati.",
  "atk-s0519a0:567_5": "Sotena …pe… ghānena… jivhāya… kāyena…",
  "atk-s0519a0:567_6": "manasā…pe…",
  "atk-s0519a0:567_7": "manindriyena saṃvaraṃ āpajjati.",
  "atk-s0519a0:567_8": "Evaṃ arakkhitaṃ cittaṃ hoti.",
  "atk-s0519a0:567_9": "Micchādiṭṭhihatena cāti micchādiṭṭhihataṃ nāma cittaṃ pubbantakappanavasena vā aparantakappanavasena",
  "atk-s0519a0:567_10": "vā pubbantāparantakappanavasena vā micchābhinivisantassa ayoniso ummujjantassa “sassato lokoti vā…pe…",
  "atk-s0519a0:567_11": "neva hoti na na hoti tathāgato paraṃ maraṇā”ti vā yā diṭṭhi,",
  "atk-s0519a0:567_12": "tāya hataṃ upahataṃ.",
  "atk-s0519a0:567_13": "Yā ca kho “imā cattāro sassatavādā…pe…",
  "atk-s0519a0:567_14": "pañca paramadiṭṭhadhammanibbānavādā”ti brahmajāle pañcattaye ca āgatā dvāsaṭṭhi diṭṭhiyo,",
  "atk-s0519a0:567_15": "tāsaṃ vasena cittassa micchādiṭṭhihatabhāvo kathetabbo.",
  "atk-s0519a0:568_0": "Thinamiddhābhibhūtenāti thinaṃ nāma cittassa akammaññatā.",
  "atk-s0519a0:568_1": "Middhaṃ nāma vedanādikkhandhattayassa akammaññatā.",
  "atk-s0519a0:568_2": "Tathā thinaṃ anussāhasaṃhananaṃ.",
  "atk-s0519a0:568_3": "Middhaṃ asattivighāto.",
  "atk-s0519a0:568_4": "Iti thinena middhena ca cittaṃ abhibhūtaṃ ajjhotthaṭaṃ upaddutaṃ saṅkocanappattaṃ layāpannaṃ.",
  "atk-s0519a0:568_5": "Vasaṃ mārassa gacchatīti vaso nāma icchā lobho adhippāyo ruci ākaṅkhā āṇā āṇatti.",
  "atk-s0519a0:568_6": "Māroti pañca mārā –",
  "atk-s0519a0:568_7": "khandhamāro abhisaṅkhāramāro maccumāro devaputtamāro kilesamāroti.",
  "atk-s0519a0:568_8": "Gacchatīti tesaṃ vasaṃ icchaṃ…pe…",
  "atk-s0519a0:568_9": "āṇattiṃ gacchati upagacchati upeti vattati anuvattati nātikkamatīti.",
  "atk-s0519a0:568_10": "Tena vuccati –",
  "atk-s0519a0:568_11": "“vasaṃ mārassa gacchatī”ti.",
  "atk-s0519a0:569_0": "Tattha yathāvuttā akusalā dhammā,",
  "atk-s0519a0:569_1": "taṇhāvijjā eva vā samudayasaccaṃ.",
  "atk-s0519a0:569_2": "Yo so “vasaṃ mārassa gacchatī”ti vutto,",
  "atk-s0519a0:569_3": "so ye pañcupādānakkhandhe upādāya paññatto,",
  "atk-s0519a0:569_4": "te pañcakkhandhā dukkhasaccaṃ.",
  "atk-s0519a0:569_5": "Evaṃ bhagavatā idha dve saccāni desitāni.",
  "atk-s0519a0:569_6": "Tenevāha –",
  "atk-s0519a0:569_7": "“dukkhaṃ samudayo cā”ti.",
  "atk-s0519a0:569_8": "Tesaṃ bhagavā pariññāya ca pahānāya ca dhammaṃ desetīti vuttamevatthaṃ pākaṭataraṃ kātuṃ “dukkhassa pariññāya samudayassa pahānāyā”ti vuttaṃ.",
  "atk-s0519a0:569_9": "Kathaṃ desetīti ce –",
  "atk-s0519a0:570_0": "“Tasmā rakkhitacittassa, sammāsaṅkappagocaro;",
  "atk-s0519a0:571_0": "Sammādiṭṭhiṃ purakkhatvā, ñatvāna udayabbayaṃ;",
  "atk-s0519a0:572_0": "Thinamiddhābhibhū bhikkhu, sabbā duggatiyo jahe”ti. –",
  "atk-s0519a0:573_0": "Gāthāya.",
  "atk-s0519a0:573_1": "Tassattho –",
  "atk-s0519a0:573_2": "yasmā arakkhitena cittena vasaṃ mārassa gacchati,",
  "atk-s0519a0:573_3": "tasmā satisaṃvarena manacchaṭṭhānaṃ indriyānaṃ rakkhaṇena rakkhitacitto assa.",
  "atk-s0519a0:573_4": "Sammāsaṅkappagocaroti yasmā kāmasaṅkappādimicchāsaṅkappagocaro tathā tathā ayoniso vikappetvā nānāvidhāni micchādassanāni gaṇhāti.",
  "atk-s0519a0:573_5": "Tato eva ca micchādiṭṭhihatena cittena vasaṃ mārassa gacchati,",
  "atk-s0519a0:573_6": "tasmā yonisomanasikārena kammaṃ karonto nekkhammasaṅkappādisammāsaṅkappagocaro assa.",
  "atk-s0519a0:573_7": "Sammādiṭṭhiṃ purakkhatvāti sammāsaṅkappagocaratāya vidhutamicchādassano kammassakatālakkhaṇaṃ yathābhūtañāṇalakkhaṇañca",
  "atk-s0519a0:573_8": "sammādiṭṭhiṃ pubbaṅgamaṃ katvā sīlasamādhīsu yuttappayutto.",
  "atk-s0519a0:573_9": "Tato eva ca ñatvāna udayabbayaṃ pañcasu upādānakkhandhesu samapaññāsāya ākārehi uppādaṃ nirodhañca ñatvā",
  "atk-s0519a0:573_10": "vipassanaṃ ussukkāpetvā anukkamena ariyamagge gaṇhanto aggamaggena thinamiddhābhibhū bhikkhu sabbā duggatiyo",
  "atk-s0519a0:573_11": "jaheti evaṃ sabbaso bhinnakilesattā bhikkhu khīṇāsavo yathāsambhavaṃ tividhadukkhatāyogena duggatisaṅkhātā",
  "atk-s0519a0:573_12": "sabbāpi gatiyo jaheyya,",
  "atk-s0519a0:573_13": "tāsaṃ parabhāge nibbāne tiṭṭheyyāti attho.",
  "atk-s0519a0:574_0": "Yaṃ taṇhāya avijjāya ca pahānaṃ,",
  "atk-s0519a0:574_1": "ayaṃ nirodhoti pahānassa nirodhassa paccayabhāvato asaṅkhatadhātu pahānaṃ nirodhoti ca vuttā.",
  "atk-s0519a0:574_2": "Imāni cattāri saccānīti purimagāthāya purimāni dve,",
  "atk-s0519a0:574_3": "pacchimagāthāya pacchimāni dveti dvīhi gāthāhi bhāsitāni imāni cattāri ariyasaccāni.",
  "atk-s0519a0:574_4": "Tesu samudayena assādo,",
  "atk-s0519a0:574_5": "dukkhena ādīnavo,",
  "atk-s0519a0:574_6": "magganirodhehi nissaraṇaṃ,",
  "atk-s0519a0:574_7": "sabbagatijahanaṃ phalaṃ,",
  "atk-s0519a0:574_8": "rakkhitacittatādiko upāyo,",
  "atk-s0519a0:574_9": "arakkhitacittatādinisedhanamukhena rakkhitacittatādīsu niyojanaṃ bhagavato āṇattīti.",
  "atk-s0519a0:574_10": "Evaṃ desanāhārapadatthā assādādayo niddhāretabbā.",
  "atk-s0519a0:574_11": "Tenevāha –",
  "atk-s0519a0:574_12": "“niyutto desanāhārasampāto”ti.",
  "atk-s0519a0:575_0": "Desanāhārasampātavaṇṇanā niṭṭhitā.",
  "atk-s0519a0:576_0": "2. Vicayahārasampātavaṇṇanā",
  "atk-s0519a0:577_0": "53.",
  "atk-s0519a0:577_1": "Evaṃ desanāhārasampātaṃ dassetvā idāni vicayahārasampātaṃ dassento yasmā desanāhārapadatthavicayo vicayahāro,",
  "atk-s0519a0:577_2": "tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena vicayahārasampātaṃ",
  "atk-s0519a0:577_3": "dassetuṃ “tattha taṇhā duvidhā”tiādi āraddhaṃ.",
  "atk-s0519a0:577_4": "Tattha kusalāti kusaladhammārammaṇā. Kusala-",
  "atk-s0519a0:577_5": "saddo cettha bāhitikasutte viya anavajjatthe daṭṭhabbo.",
  "atk-s0519a0:577_6": "Kasmā panettha taṇhā kusalapariyāyena uddhaṭā?",
  "atk-s0519a0:577_7": "Heṭṭhā desanāhāre vipallāsahetubhāvena taṇhaṃ uddharitvā tassā vasena saṃkilesapakkho dassito.",
  "atk-s0519a0:577_8": "Vicittapaṭibhānatāya pana idhāpi taṇhāmukheneva vodānapakkhaṃ dassetuṃ kusalapariyāyena taṇhā uddhaṭā.",
  "atk-s0519a0:577_9": "Tattha saṃsāraṃ gametīti saṃsāragāminī,",
  "atk-s0519a0:577_10": "saṃsāranāyikāti attho.",
  "atk-s0519a0:577_11": "Apacayaṃ nibbānaṃ gametīti apacayagāminī.",
  "atk-s0519a0:577_12": "Kathaṃ pana taṇhā apacayagāminīti?",
  "atk-s0519a0:577_13": "Āha “pahānataṇhā”ti.",
  "atk-s0519a0:577_14": "Tadaṅgādippahānassa hetubhūtā taṇhā.",
  "atk-s0519a0:577_15": "Kathaṃ pana ekantasāvajjāya taṇhāya kusalabhāvoti?",
  "atk-s0519a0:577_16": "Sevitabbabhāvato.",
  "atk-s0519a0:577_17": "Yathā taṇhā,",
  "atk-s0519a0:577_18": "evaṃ mānopi duvidho kusalopi akusalopi,",
  "atk-s0519a0:577_19": "na taṇhā evāti taṇhāya nidassanabhāvena māno vutto.",
  "atk-s0519a0:578_0": "Tattha mānassa yathādhippetaṃ kusalādibhāvaṃ dassetuṃ “yaṃ mānaṃ nissāyā”tiādimāha.",
  "atk-s0519a0:578_1": "Vuttañhetaṃ bhagavatā –",
  "atk-s0519a0:578_2": "“mānamahaṃ,",
  "atk-s0519a0:578_3": "devānaminda,",
  "atk-s0519a0:578_4": "duvidhena vadāmi sevitabbampi asevitabbampī”tiādi.",
  "atk-s0519a0:578_5": "Yaṃ nekkhammassitaṃ domanassantiādi “kusalā”ti vuttataṇhāya sarūpadassanatthaṃ vuttaṃ.",
  "atk-s0519a0:578_6": "Tattha nekkhammassitaṃ domanassaṃ nāma –",
  "atk-s0519a0:579_0": "“Tattha katamāni cha nekkhammassitāni domanassāni?",
  "atk-s0519a0:579_1": "Rūpānaṃtveva aniccataṃ viditvā vipariṇāmavirāganirodhaṃ ‘pubbe ceva rūpā etarahi ca,",
  "atk-s0519a0:579_2": "sabbete rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya disvā anuttaresu vimokkhesu",
  "atk-s0519a0:579_3": "pihaṃ upaṭṭhāpeti ‘kudāssu nāmāhaṃ tadāyatanaṃ upasampajja viharissāmi,",
  "atk-s0519a0:579_4": "yadariyā etarahi āyatanaṃ upasampajja viharantī’ti.",
  "atk-s0519a0:579_5": "Iti anuttaresu vimokkhesu pihaṃ upaṭṭhāpayato uppajjati pihā,",
  "atk-s0519a0:579_6": "pihāpaccayā domanassaṃ.",
  "atk-s0519a0:579_7": "Yaṃ evarūpaṃ domanassaṃ,",
  "atk-s0519a0:579_8": "idaṃ vuccati nekkhammassitaṃ domanassa”nti –",
  "atk-s0519a0:580_0": "Evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu pihaṃ upaṭṭhāpetvā",
  "atk-s0519a0:580_1": "tadadhigamāya aniccādivasena vipassanaṃ upaṭṭhāpetvā ussukkāpetuṃ asakkontassa “imampi pakkhaṃ imampi māsaṃ,",
  "atk-s0519a0:580_2": "imampi saṃvaccharaṃ,",
  "atk-s0519a0:580_3": "vipassanaṃ ussukkāpetvā ariyabhūmiṃ sampāpuṇituṃ nāsakkhi”nti anusocato uppannaṃ domanassaṃ nekkhammavasena",
  "atk-s0519a0:580_4": "vipassanāvasena anussativasena paṭhamajjhānādivasena paṭipattiyā hetubhāvena uppajjanato nekkhammassitaṃ",
  "atk-s0519a0:580_5": "domanassaṃ nāma.",
  "atk-s0519a0:580_6": "Ayaṃ taṇhā kusalāti ayaṃ “pihā”ti vuttā taṇhā kusalā. Kathaṃ?",
  "atk-s0519a0:580_7": "Rāgavirāgā cetovimutti,",
  "atk-s0519a0:580_8": "tadārammaṇā kusalāti.",
  "atk-s0519a0:580_9": "Idaṃ vuttaṃ hoti –",
  "atk-s0519a0:580_10": "rāgavirāgā cetovimutti,",
  "atk-s0519a0:580_11": "na sabhāvena kusalā,",
  "atk-s0519a0:580_12": "anavajjaṭṭhena kusalā.",
  "atk-s0519a0:580_13": "Taṃ uddissa pavattiyā tadārammaṇā pana taṇhā kusalārammaṇatāya kusalāti.",
  "atk-s0519a0:580_14": "Avijjāvirāgā paññāvimutti anavajjaṭṭhena kusalā.",
  "atk-s0519a0:580_15": "Tassāti paññāvimuttiyā.",
  "atk-s0519a0:580_16": "Yāya vasena “tasmā rakkhitacittassā”ti gāthāyaṃ “sabbā duggatiyo jahe”ti vuttaṃ.",
  "atk-s0519a0:581_0": "Iti cirataraṃ vipassanāparivāsaṃ parivasitvā dukkhāpaṭipadādandhābhiññāya adhigatāya paññāvimuttiyā vasena",
  "atk-s0519a0:581_1": "vicayahārasampātaṃ dassetuṃ “tassā ko pavicayo”tiādi āraddhaṃ.",
  "atk-s0519a0:581_2": "Tattha yasmā paññāvimutti ariyamaggamūlikā,",
  "atk-s0519a0:581_3": "tasmā catutthajjhānapādake ariyamaggadhamme uddisitvā tesaṃ āgamanapaṭipadaṃ dassetuṃ “kattha daṭṭhabbo,",
  "atk-s0519a0:581_4": "catutthe jhāne”tiādi vuttaṃ.",
  "atk-s0519a0:581_5": "Tattha pāramitāyāti ukkaṃsagatāya catutthajjhānabhāvanāya.",
  "atk-s0519a0:581_6": "Yehi aṭṭhahi aṅgehi samannāgataṃ catutthajjhānacittaṃ vuttaṃ,",
  "atk-s0519a0:581_7": "tāni aṅgāni dassetuṃ “parisuddha”ntiādi vuttaṃ.",
  "atk-s0519a0:582_0": "Tattha upekkhāsatipārisuddhibhāvena parisuddhaṃ.",
  "atk-s0519a0:582_1": "Parisuddhattā eva pariyodātaṃ,",
  "atk-s0519a0:582_2": "pabhassaranti vuttaṃ hoti.",
  "atk-s0519a0:582_3": "Sukhādīnaṃ paccayaghātena vītarāgādiaṅgaṇattā anaṅgaṇaṃ.",
  "atk-s0519a0:582_4": "Anaṅgaṇattā eva vigatūpakkilesaṃ,",
  "atk-s0519a0:582_5": "aṅgaṇena hi cittaṃ upakkilissati,",
  "atk-s0519a0:582_6": "subhāvitattā mudubhūtaṃ vasibhāvappattanti attho.",
  "atk-s0519a0:582_7": "Vase vattamānañhi cittaṃ “mudū”ti vuccati.",
  "atk-s0519a0:582_8": "Muduttā eva ca kammaniyaṃ,",
  "atk-s0519a0:582_9": "kammakkhamaṃ kammayogganti attho.",
  "atk-s0519a0:582_10": "Muduñhi cittaṃ kammaniyaṃ hoti,",
  "atk-s0519a0:582_11": "evaṃ bhāvitaṃ muduñca hoti kammaniyañca,",
  "atk-s0519a0:582_12": "yathayidaṃ,",
  "atk-s0519a0:582_13": "bhikkhave,",
  "atk-s0519a0:582_14": "citta”nti.",
  "atk-s0519a0:582_15": "Etesu parisuddhabhāvādīsu ṭhitattā ṭhitaṃ.",
  "atk-s0519a0:582_16": "Ṭhitattāyeva āneñjappattaṃ,",
  "atk-s0519a0:582_17": "acalaṃ niriñjananti attho.",
  "atk-s0519a0:582_18": "Mudukammaññabhāvena vā attano vase ṭhitattā ṭhitaṃ.",
  "atk-s0519a0:582_19": "Saddhādīhi pariggahitattā āneñjappattaṃ.",
  "atk-s0519a0:582_20": "Saddhāpariggahitañhi cittaṃ assaddhiyena na iñjati,",
  "atk-s0519a0:582_21": "vīriyapariggahitaṃ kosajjena na iñjati,",
  "atk-s0519a0:582_22": "satipariggahitaṃ pamādena na iñjati,",
  "atk-s0519a0:582_23": "samādhipariggahitaṃ uddhaccena na iñjati,",
  "atk-s0519a0:582_24": "paññāpariggahitaṃ avijjāya na iñjati,",
  "atk-s0519a0:582_25": "obhāsagataṃ kilesandhakārena na iñjati.",
  "atk-s0519a0:582_26": "Imehi chahi dhammehi pariggahitaṃ āneñjappattaṃ hoti.",
  "atk-s0519a0:582_27": "Evaṃ aṭṭhaṅgasamannāgataṃ cittaṃ abhinīhārakkhamaṃ hoti.",
  "atk-s0519a0:582_28": "Abhiññāsacchikaraṇīyānaṃ dhammānaṃ abhiññāsacchikiriyāya.",
  "atk-s0519a0:583_0": "Aparo nayo –",
  "atk-s0519a0:583_1": "catutthajjhānasamādhinā samāhitaṃ cittaṃ nīvaraṇadūrībhāvena parisuddhaṃ.",
  "atk-s0519a0:583_2": "Vitakkādisamatikkamena pariyodātaṃ.",
  "atk-s0519a0:583_3": "Jhānapaṭilābhapaccanīkānaṃ pāpakānaṃ icchāvacarānaṃ abhāvena anaṅgaṇaṃ.",
  "atk-s0519a0:583_4": "Icchāvacarānanti icchāya avacarānaṃ icchāvasena otiṇṇānaṃ pavattānaṃ nānappakārānaṃ kopaapaccayānanti attho.",
  "atk-s0519a0:583_5": "Abhijjhādīnaṃ cittupakkilesānaṃ vigamena vigatūpakkilesaṃ.",
  "atk-s0519a0:583_6": "Ubhayampi cetaṃ anaṅgaṇasuttavatthasuttānaṃ vasena veditabbaṃ.",
  "atk-s0519a0:583_7": "Vasippattiyā mudubhūtaṃ.",
  "atk-s0519a0:583_8": "Iddhipādabhāvūpagamena kammaniyaṃ.",
  "atk-s0519a0:583_9": "Bhāvanāpāripūriyā paṇītabhāvūpagamena ṭhitaṃ āneñjappattaṃ.",
  "atk-s0519a0:583_10": "Yathā āneñjabhāvappattaṃ āneñjappattaṃ hoti,",
  "atk-s0519a0:583_11": "evaṃ ṭhitanti attho.",
  "atk-s0519a0:583_12": "Evampi aṭṭhaṅgasamannāgataṃ cittaṃ abhinīhārakkhamaṃ hoti.",
  "atk-s0519a0:583_13": "Abhiññāsacchikaraṇīyānaṃ dhammānaṃ abhiññāsacchikiriyāya pādakaṃ padaṭṭhānabhūtaṃ.",
  "atk-s0519a0:583_14": "Tenevāha –",
  "atk-s0519a0:583_15": "“so tattha aṭṭhavidhaṃ adhigacchati cha abhiññā dve ca visese”ti.",
  "atk-s0519a0:584_0": "Tattha soti adhigatacatutthajjhāno yogī.",
  "atk-s0519a0:584_1": "Tatthāti tasmiṃ catutthajjhāne adhiṭṭhānabhūte.",
  "atk-s0519a0:584_2": "Aṭṭhavidhaṃ adhigacchatīti aṭṭhavidhaṃ guṇaṃ adhigacchati.",
  "atk-s0519a0:584_3": "Ko pana so aṭṭhavidho guṇoti?",
  "atk-s0519a0:584_4": "Āha “cha abhiññā dve ca visese”ti.",
  "atk-s0519a0:584_5": "Manomayiddhi vipassanāñāṇañca.",
  "atk-s0519a0:584_6": "Taṃ cittanti catutthajjhānacittaṃ.",
  "atk-s0519a0:584_7": "“Yato parisuddhaṃ,",
  "atk-s0519a0:584_8": "tato pariyodāta”ntiādinā purimaṃ purimaṃ pacchimassa pacchimassa kāraṇavacananti dasseti.",
  "atk-s0519a0:584_9": "Tadubhayanti yesaṃ rāgādiaṅgaṇānaṃ abhijjhādiupakkilesānañca abhāvena “anaṅgaṇaṃ vigatūpakkilesa”nti ca vuttaṃ.",
  "atk-s0519a0:584_10": "Tāni aṅgaṇāni upakkilesā cāti taṃ ubhayaṃ.",
  "atk-s0519a0:584_11": "Tadubhayaṃ taṇhāsabhāvattā taṇhāya anulomanato ca taṇhāpakkho.",
  "atk-s0519a0:584_12": "Yā ca iñjanāti yā ca cittassa asamādānena phandanā.",
  "atk-s0519a0:584_13": "Aṭṭhitīti anavaṭṭhānaṃ.",
  "atk-s0519a0:584_14": "Ayaṃ diṭṭhipakkhoti yā iñjanā aṭṭhiti ca,",
  "atk-s0519a0:584_15": "ayaṃ micchābhinivesahetutāya diṭṭhipakkho.",
  "atk-s0519a0:585_0": "“Cattāri indriyānī”tiādinā vedanātopi catutthajjhānaṃ vibhāveti.",
  "atk-s0519a0:585_1": "Evaṃ aṭṭhaṅgasamannāgataṃ catutthajjhānacittaṃ upari abhiññādhigamāya abhinīhārakkhamaṃ hoti.",
  "atk-s0519a0:585_2": "Sā ca abhinīhārakkhamatā cuddasahi ākārehi ciṇṇavasibhāvasseva hoti.",
  "atk-s0519a0:585_3": "So ca vasibhāvo aṭṭhasamāpattilābhino,",
  "atk-s0519a0:585_4": "na rūpāvacarajjhānamattalābhinoti āruppasamāpattiyā manasikāravidhiṃ dassento “so uparimaṃ samāpattiṃ santato manasikarotī”tiādimāha.",
  "atk-s0519a0:585_5": "Tattha uparimaṃ samāpattinti ākāsānañcāyatanasamāpattiṃ.",
  "atk-s0519a0:585_6": "Santato manasikarotīti aṅgasantatāyapi ārammaṇasantatāyapi “santā”ti manasikaroti.",
  "atk-s0519a0:585_7": "Yato yato hi āruppasamāpattiṃ santato manasikaroti,",
  "atk-s0519a0:585_8": "tato tato rūpāvacarajjhānaṃ avūpasantaṃ hutvā upaṭṭhāti.",
  "atk-s0519a0:585_9": "Tenevāha –",
  "atk-s0519a0:585_10": "“tassa uparimaṃ…pe…",
  "atk-s0519a0:585_11": "saṇṭhahatī”ti.",
  "atk-s0519a0:585_12": "Ukkaṇṭhā ca paṭighasaññāti paṭighasaññāsaṅkhātāsu pañcaviññāṇasaññāsu anabhirati saṇṭhahati.",
  "atk-s0519a0:585_13": "“So sabbaso”tiādinā ekadesena āruppasamāpattiṃ dasseti.",
  "atk-s0519a0:585_14": "Abhiññābhinīhāro rūpasaññāti rūpāvacarasaññā nāmetā yāvadeva abhiññatthābhinīhāramattaṃ,",
  "atk-s0519a0:585_15": "na pana arūpāvacarasamāpattiyo viya santāti adhippāyo.",
  "atk-s0519a0:585_16": "Vokāro nānattasaññāti nānattasaññā nāmetā nānārammaṇesu vokāro,",
  "atk-s0519a0:585_17": "tattha cittassa ākulappavattīti attho.",
  "atk-s0519a0:585_18": "Samatikkamatīti evaṃ tattha ādīnavadassī hutvā tā samatikkamati.",
  "atk-s0519a0:585_19": "Paṭighasaññā cassa abbhatthaṃ gacchatīti assa ākāsānañcāyatanasamāpattiṃ adhigacchantassa yogino dasapi paṭighasaññā vigacchanti.",
  "atk-s0519a0:585_20": "Iminā paṭhamāruppasamāpattimāha.",
  "atk-s0519a0:586_0": "Evaṃ samāhitassāti evaṃ iminā vuttanayena rūpāvacarajjhāne cittekaggatāyapi samatikkamena samāhitassa.",
  "atk-s0519a0:586_1": "Samāhitassāti āruppasamādhinā santavuttinā samāhitassa.",
  "atk-s0519a0:586_2": "Obhāsoti yo pure rūpāvacarajjhānobhāso.",
  "atk-s0519a0:586_3": "Antaradhāyatīti so rūpāvacarajjhānobhāso arūpāvacarajjhānasamāpajjanakāle vigacchati.",
  "atk-s0519a0:586_4": "Dassanañcāti rūpāvacarajjhānacakkhunā dassanañca antaradhāyati.",
  "atk-s0519a0:586_5": "So samādhīti so yathāvutto rūpārūpasamādhi.",
  "atk-s0519a0:586_6": "Chaḷaṅgasamannāgatoti upakārakaparikkhārasabhāvabhūtehi chahi aṅgehi samannāgato.",
  "atk-s0519a0:586_7": "Paccavekkhitabboti pati avekkhitabbo,",
  "atk-s0519a0:586_8": "punappunaṃ cintetabboti attho.",
  "atk-s0519a0:586_9": "Paccavekkhaṇākāraṃ saha visayena dassetuṃ “anabhijjhāsahagata”ntiādi vuttaṃ.",
  "atk-s0519a0:586_10": "Tattha sabbaloketi sabbasmiṃ piyarūpe sātarūpe sattaloke saṅkhāraloke ca.",
  "atk-s0519a0:586_11": "Tena kāmacchandassa pahānamāha.",
  "atk-s0519a0:586_12": "Tathā “abyāpanna”ntiādinā byāpādakosajjasārambhasāṭheyyavikkhepasammosānaṃ pahānaṃ.",
  "atk-s0519a0:586_13": "Puna tāni cha aṅgāni samathavipassanāvasena vibhajitvā dassetuṃ “yañca anabhijjhāsahagata”ntiādi vuttaṃ.",
  "atk-s0519a0:586_14": "Taṃ sabbaṃ suviññeyyaṃ.",
  "atk-s0519a0:587_0": "54.",
  "atk-s0519a0:587_1": "Ettāvatā “paññāvimuttī”ti vuttassa arahattaphalassa samādhimukhena pubbabhāgapaṭipadaṃ dassetvā idāni",
  "atk-s0519a0:587_2": "arahattaphalasamādhiṃ dassetuṃ “so samādhī”tiādi vuttaṃ.",
  "atk-s0519a0:587_3": "Tattha so samādhīti yo so sammāsamādhi.",
  "atk-s0519a0:587_4": "Pubbe vuttassa ariyamaggasamādhissa phalabhūto samādhi pañcavidhena veditabbo idāni vuccamānehi pañcahi",
  "atk-s0519a0:587_5": "paccavekkhaṇañāṇehi attano paccavekkhitabbākārasaṅkhātena pañcavidhena veditabbo.",
  "atk-s0519a0:587_6": "“Ayaṃ samādhi paccuppannasukho”tiādīsu arahattaphalasamādhi appitappitakkhaṇe sukhattā paccuppannasukho.",
  "atk-s0519a0:587_7": "Purimo purimo pacchimassa pacchimassa samādhisukhassa paccayattā āyatiṃ sukhavipāko.",
  "atk-s0519a0:587_8": "Kilesehi ārakattā ariyo.",
  "atk-s0519a0:587_9": "Kāmāmisavaṭṭāmisalokāmisānaṃ abhāvā nirāmiso.",
  "atk-s0519a0:587_10": "Buddhādīhi mahāpurisehi sevitattā akāpurisasevito.",
  "atk-s0519a0:587_11": "Aṅgasantatāya sabbakilesadarathasantatāya ca santo.",
  "atk-s0519a0:587_12": "Atittikaraṭṭhena paṇīto.",
  "atk-s0519a0:587_13": "Kilesapaṭippassaddhiyā laddhattā,",
  "atk-s0519a0:587_14": "kilesapaṭippassaddhibhāvena vā laddhattā paṭippassaddhiladdho.",
  "atk-s0519a0:587_15": "Passaddhaṃ passaddhīti hi idaṃ atthato ekaṃ.",
  "atk-s0519a0:587_16": "Paṭippassaddhikilesena vā arahatā laddhattāpi paṭippassaddhiladdho.",
  "atk-s0519a0:587_17": "Ekodibhāvena adhigatattā,",
  "atk-s0519a0:587_18": "ekodibhāvameva vā adhigatattā ekodibhāvādhigato.",
  "atk-s0519a0:587_19": "Appaguṇasāsavasamādhi viya sasaṅkhārena sappayogena paccanīkadhamme niggayha kilese vāretvā anadhigatattā nasasaṅkhāraniggayhavāritagatoti.",
  "atk-s0519a0:588_0": "Yato yato bhāgato tañca samādhiṃ samāpajjanto,",
  "atk-s0519a0:588_1": "tato vā vuṭṭhahanto sativepullappatto satova samāpajjati satova vuṭṭhahati,",
  "atk-s0519a0:588_2": "yathāparicchinnakālavasena vā sato samāpajjati sato vuṭṭhahati.",
  "atk-s0519a0:588_3": "Tasmā yadettha “ayaṃ samādhi paccuppannasukho ceva āyatiñca sukhavipāko”ti evaṃ paccavekkhantassa paccattameva aparappaccayañāṇaṃ uppajjati,",
  "atk-s0519a0:588_4": "ayameko ākāro.",
  "atk-s0519a0:588_5": "Esa nayo sesesupi.",
  "atk-s0519a0:588_6": "Evametesaṃ pañcannaṃ paccavekkhitabbākārānaṃ vasena samādhi pañcavidhena veditabbo.",
  "atk-s0519a0:589_0": "Puna “yo ca samādhī”tiādinā arahattaphale samathavipassanāvibhāgaṃ dasseti.",
  "atk-s0519a0:589_1": "Tattha samādhisukhassa “sukha”nti adhippetattā “yo ca samādhi paccuppannasukho,",
  "atk-s0519a0:589_2": "yo ca samādhi āyatiṃ sukhavipāko,",
  "atk-s0519a0:589_3": "ayaṃ samatho”ti vuttaṃ.",
  "atk-s0519a0:589_4": "Ariyanirāmisādibhāvo pana paññānubhāvena nipphajjatīti āha –",
  "atk-s0519a0:589_5": "“yo ca samādhi ariyo…pe…",
  "atk-s0519a0:589_6": "ayaṃ vipassanā”ti.",
  "atk-s0519a0:590_0": "Evaṃ arahattaphalasamādhiṃ vibhāgena dassetvā idāni tassa pubbabhāgapaṭipadaṃ samādhivibhāgena dassetuṃ “so samādhī”ti vuttaṃ.",
  "atk-s0519a0:590_1": "Tattha so samādhīti yo so arahattaphalasamādhissa pubbabhāgapaṭipadāyaṃ vutto rūpāvacaracatutthajjhānasamādhi,",
  "atk-s0519a0:590_2": "so samādhi.",
  "atk-s0519a0:590_3": "Pañcavidhenāti vakkhamānena pañcappakārena veditabbo.",
  "atk-s0519a0:590_4": "“Pītipharaṇatā”tiādīsu pītiṃ pharamānā uppajjatīti dvīsu jhānesu paññā pītipharaṇatā nāma.",
  "atk-s0519a0:590_5": "Sukhaṃ pharamānā uppajjatīti tīsu jhānesu paññā sukhapharaṇatā nāma.",
  "atk-s0519a0:590_6": "Paresaṃ ceto pharamānā uppajjatīti cetopariyapaññā cetopharaṇatā nāma.",
  "atk-s0519a0:590_7": "Ālokapharaṇe uppajjatīti dibbacakkhupaññā ālokapharaṇatā nāma.",
  "atk-s0519a0:590_8": "Paccavekkhaṇañāṇaṃ paccavekkhaṇānimittaṃ nāma.",
  "atk-s0519a0:590_9": "Vuttampi cetaṃ “dvīsu jhānesu paññā pītipharaṇatā,",
  "atk-s0519a0:590_10": "tīsu jhānesu paññā sukhapharaṇatā,",
  "atk-s0519a0:590_11": "paracitte ñāṇaṃ cetopharaṇatā,",
  "atk-s0519a0:590_12": "dibbacakkhu ālokapharaṇatā,",
  "atk-s0519a0:590_13": "tamhā tamhā samādhimhā vuṭṭhitassa paccavekkhaṇañāṇaṃ paccavekkhaṇanimitta”nti.",
  "atk-s0519a0:591_0": "Idha samathavipassanāvibhāgaṃ dassetuṃ “yo ca pītipharaṇo”tiādi vuttaṃ.",
  "atk-s0519a0:591_1": "Ettha ca paññāsīsena desanā katāti paññāvasena saṃvaṇṇanā katā.",
  "atk-s0519a0:591_2": "Paññā pītipharaṇatātiādīsu samādhisahagatā evāti tattha samādhivasena samatho uddhaṭo.",
  "atk-s0519a0:591_3": "Tasmā pītisukhacetopharaṇatā visesato samādhivipphāravasena ijjhantīti tā “samatho”ti vuttā.",
  "atk-s0519a0:591_4": "Itarāni ñāṇavipphāravasenāti tāni “vipassanā”ti vuttāni.",
  "atk-s0519a0:592_0": "55.",
  "atk-s0519a0:592_1": "Idāni taṃ samādhiṃ ārammaṇavasena vibhajitvā dassetuṃ “dasa kasiṇāyatanānī”tiādi vuttaṃ.",
  "atk-s0519a0:592_2": "Tattha kasiṇajjhānasaṅkhātāni kasiṇāni ca tāni yogino sukhavisesānaṃ adhiṭṭhānabhāvato,",
  "atk-s0519a0:592_3": "manāyatanadhammāyatanabhāvato ca āyatanāni cāti kasiṇāyatanāni.",
  "atk-s0519a0:592_4": "Pathavīkasiṇanti kataparikammaṃ pathavīmaṇḍalampi,",
  "atk-s0519a0:592_5": "tattha pavattaṃ uggahapaṭibhāganimittampi,",
  "atk-s0519a0:592_6": "tasmiṃ nimitte uppannajjhānampi vuccati.",
  "atk-s0519a0:592_7": "Tesu jhānaṃ idhādhippetaṃ.",
  "atk-s0519a0:592_8": "Ākāsakasiṇanti kasiṇugghāṭimākāse pavattapaṭhamāruppajjhānaṃ.",
  "atk-s0519a0:592_9": "Viññāṇakasiṇanti paṭhamāruppaviññāṇārammaṇaṃ dutiyāruppajjhānaṃ.",
  "atk-s0519a0:592_10": "Pathavīkasiṇādike suddhasamathabhāvanāvasena pavattite sandhāya “imāni aṭṭha kasiṇāni samatho”ti vuttaṃ.",
  "atk-s0519a0:592_11": "Sesakasiṇadvayaṃ vipassanādhiṭṭhānabhāvena pavattaṃ “vipassanā”ti vuttaṃ.",
  "atk-s0519a0:593_0": "Evanti iminā nayena.",
  "atk-s0519a0:593_1": "Sabbo ariyamaggoti sammādiṭṭhiādibhāvena abhinnopi ariyamaggo satipaṭṭhānādipubbabhāgapaṭipadābhedena anekabhedabhinno niravaseso ariyamaggo.",
  "atk-s0519a0:593_2": "Yena yena ākārenāti anabhijjhādīsu,",
  "atk-s0519a0:593_3": "paccuppannasukhatādīsu ca ākāresu yena yena ākārena vutto.",
  "atk-s0519a0:593_4": "Tena tenāti tesu tesu ākāresu ye ye samathavasena,",
  "atk-s0519a0:593_5": "ye ca ye ca vipassanāvasena yojetuṃ sambhavanti,",
  "atk-s0519a0:593_6": "tena tena ākārena samathavipassanāhi ariyamaggo vicinitvā yojetabbo.",
  "atk-s0519a0:593_7": "Teti samathādhiṭṭhānavipassanādhammā.",
  "atk-s0519a0:593_8": "Tīhi dhammehi saṅgahitāti tīhi anupassanādhammehi saṅgahitā,",
  "atk-s0519a0:593_9": "gaṇanaṃ gatāti attho.",
  "atk-s0519a0:593_10": "Katamehi tīhīti?",
  "atk-s0519a0:593_11": "Āha “aniccatāya dukkhatāya anattatāyā”ti.",
  "atk-s0519a0:593_12": "Aniccatāya sahacaraṇato vipassanā “aniccatā”ti vuttā.",
  "atk-s0519a0:593_13": "Esa nayo sesesupi.",
  "atk-s0519a0:594_0": "So samathavipassanaṃ bhāvayamāno tīṇi vimokkhamukhāni bhāvayatīti so ariyamaggādhigamāya yuttappayutto",
  "atk-s0519a0:594_1": "yogī kālena samathaṃ samāpajjanavasena kālena vipassanaṃ sammasanavasena vaḍḍhayamāno animittavimokkhamukhādisaṅkhātā",
  "atk-s0519a0:594_2": "tisso anupassanā brūheti.",
  "atk-s0519a0:594_3": "Tayo khandhe bhāvayatīti tisso anupassanā uparūparivisesaṃ pāpento sīlakkhandho samādhikkhandho paññākkhandhoti ete tayo khandhe vaḍḍheti.",
  "atk-s0519a0:594_4": "Yasmā pana tīhi khandhehi ariyo aṭṭhaṅgiko maggo saṅgahito,",
  "atk-s0519a0:594_5": "tasmā “tayo khandhe bhāvayanto ariyaṃ aṭṭhaṅgikaṃ maggaṃ bhāvayatī”ti vuttaṃ.",
  "atk-s0519a0:595_0": "Idāni yesaṃ puggalānaṃ yattha sikkhantānaṃ visesato niyyānamukhāni yesañca kilesānaṃ paṭipakkhabhūtāni tīṇi vimokkhamukhāni,",
  "atk-s0519a0:595_1": "tehi saddhiṃ tāni dassetuṃ “rāgacarito”tiādi vuttaṃ.",
  "atk-s0519a0:595_2": "Tattha animittena vimokkhamukhenāti aniccānupassanāya.",
  "atk-s0519a0:595_3": "Sā hi niccanimittādisamugghāṭanena animitto,",
  "atk-s0519a0:595_4": "rāgādīnaṃ samucchedavimuttiyā vimokkhoti laddhanāmassa ariyamaggassa mukhabhāvato dvārabhāvato “animittavimokkhamukha”nti vuccati.",
  "atk-s0519a0:595_5": "Adhicittasikkhāyāti samādhismiṃ.",
  "atk-s0519a0:595_6": "Sukhavedanīyaṃ phassaṃ anupagacchantoti sukhavedanāya hitaṃ sukhavedanākāraṇato phassaṃ taṇhāya anupagacchanto.",
  "atk-s0519a0:595_7": "Sukhaṃ vedanaṃ parijānantoti “ayaṃ sukhā vedanā vipariṇāmādinā dukkhā”ti parijānanto,",
  "atk-s0519a0:595_8": "savisayaṃ rāgaṃ samatikkanto.",
  "atk-s0519a0:595_9": "“Rāgamalaṃ pavāhento”tiādinā tehi pariyāyehi rāgasseva pahānamāha.",
  "atk-s0519a0:595_10": "“Dosacarito puggalo”tiādīsupi vuttanayānusārena attho veditabbo.",
  "atk-s0519a0:596_0": "Paññādhikassa santatisamūhakiccārammaṇādighanavinibbhogena saṅkhāresu attasuññatā pākaṭā hotīti visesato anattānupassanā paññāpadhānāti āha –",
  "atk-s0519a0:596_1": "“suññatavimokkhamukhaṃ paññākkhandho”ti.",
  "atk-s0519a0:596_2": "Tathā saṅkhārānaṃ sarasapabhaṅgutāya ittarakhaṇattā uppannānaṃ tattha tattheva bhijjanaṃ sammā samāhitasseva",
  "atk-s0519a0:596_3": "pākaṭaṃ hotīti visesato aniccānupassanā samādhippadhānāti āha –",
  "atk-s0519a0:596_4": "“animittavimokkhamukhaṃ samādhikkhandho”ti.",
  "atk-s0519a0:596_5": "Tathā sīlesu paripūrakārino khantibahulassa uppannaṃ dukkhaṃ aratiñca abhibhuyya viharato saṅkhārānaṃ",
  "atk-s0519a0:596_6": "dukkhatā vibhūtā hotīti dukkhānupassanā sīlappadhānāti āha –",
  "atk-s0519a0:596_7": "“appaṇihitavimokkhamukhaṃ sīlakkhandho”ti.",
  "atk-s0519a0:596_8": "Iti tīhi vimokkhamukhehi tiṇṇaṃ khandhānaṃ saṅgahitattā vuttaṃ –",
  "atk-s0519a0:596_9": "“so tīṇi vimokkhamukhāni bhāvayanto tayo khandhe bhāvayatī”ti.",
  "atk-s0519a0:596_10": "Yasmā ca tīhi ca khandhehi ariyassa aṭṭhaṅgikassa maggassa saṅgahitattā tayo khandhe bhāvayanto “ariyaṃ aṭṭhaṅgikaṃ maggaṃ bhāvayatī”ti vuttaṃ.",
  "atk-s0519a0:596_11": "Tasmā tehi tassa saṅgahaṃ dassento “yā ca sammāvācā”tiādimāha.",
  "atk-s0519a0:597_0": "Puna tiṇṇaṃ khandhānaṃ samathavipassanābhāvaṃ dassetuṃ “sīlakkhandho”tiādi vuttaṃ.",
  "atk-s0519a0:597_1": "Tattha sīlakkhandhassa khantipadhānattā,",
  "atk-s0519a0:597_2": "samādhissa bahūpakārattā ca samathapakkhabhajanaṃ daṭṭhabbaṃ.",
  "atk-s0519a0:597_3": "Bhavaṅgānīti upapattibhavassa aṅgāni.",
  "atk-s0519a0:597_4": "Dve padānīti dve pādā.",
  "atk-s0519a0:597_5": "Yebhuyyena hi pañcadasa caraṇadhammā sīlasamādhisaṅgahitāti.",
  "atk-s0519a0:597_6": "Bhāvitakāyoti ābhisamācārikasīlassa pāripūriyā bhāvitakāyo.",
  "atk-s0519a0:597_7": "Ādibrahmacariyakasīlassa pāripūriyā bhāvitasīlo.",
  "atk-s0519a0:597_8": "Atha vā bhāvitakāyoti indriyasaṃvarena bhāvitapañcadvārakāyo.",
  "atk-s0519a0:597_9": "Bhāvitasīloti avasiṭṭhasīlavasena bhāvitasīlo.",
  "atk-s0519a0:597_10": "Sammā kāyabhāvanāya sati accantaṃ kāyaduccaritappahānaṃ anavajjañca uṭṭhānaṃ sampajjati.",
  "atk-s0519a0:597_11": "Tathā anuttare sīle sijjhamāne anavasesato micchāvācāya micchājīvassa ca pahānaṃ sampajjati.",
  "atk-s0519a0:597_12": "Cittapaññāsu ca bhāvitāsu sammāsatisammāsamādhisammādiṭṭhisammāsaṅkappā bhāvanāpāripūriṃ gatā eva honti",
  "atk-s0519a0:597_13": "taṃsabhāvattā tadubhayakāraṇattā cāti imamatthaṃ dasseti “kāye bhāviyamāne”tiādinā.",
  "atk-s0519a0:598_0": "Pañcavidhaṃ adhigamaṃ gacchatīti ariyamaggādhigamameva avatthāvisesavasena pañcadhā vibhajitvā dasseti.",
  "atk-s0519a0:598_1": "Ariyamaggo hi khippaṃ sakiṃ ekacittakkhaṇeneva catūsu saccesu attanā adhigantabbaṃ adhigacchatīti na",
  "atk-s0519a0:598_2": "tassa lokiyasamāpattiyā viya vasibhāvanākiccaṃ atthīti khippādhigamo ca hoti.",
  "atk-s0519a0:598_3": "Pajahitabbānaṃ accantavimuttivasena pajahanato vimuttādhigamo ca.",
  "atk-s0519a0:598_4": "Lokiyehi mahantānaṃ sīlakkhandhādīnaṃ adhigamanabhāvato mahādhigamo ca.",
  "atk-s0519a0:598_5": "Tesaṃyeva vipulaphalānaṃ adhigamanato vipulādhigamo ca.",
  "atk-s0519a0:598_6": "Attanā kattabbassa kassaci anavasesato anavasesādhigamo ca hotīti.",
  "atk-s0519a0:598_7": "Ke panete adhigamā?",
  "atk-s0519a0:598_8": "Keci samathānubhāvena,",
  "atk-s0519a0:598_9": "keci vipassanānubhāvenāti imaṃ vibhāgaṃ dassetuṃ “tattha samathenā”tiādi vuttaṃ.",
  "atk-s0519a0:599_0": "56.",
  "atk-s0519a0:599_1": "Iti mahāthero “tasmā rakkhitacittassā”ti gāthāya vasena arahattaphalavimuttimukhena vicayahārasampātaṃ",
  "atk-s0519a0:599_2": "niddisanto desanākusalatāya anekehi suttappadesehi tassā pubbabhāgapaṭipadāya bhāvanāvisesānaṃ bhāvanānisaṃsānañca",
  "atk-s0519a0:599_3": "vibhajanavasena nānappakārato vicayahāraṃ dassetvā idāni dasannaṃ tathāgatabalānampi vasena taṃ dassetuṃ",
  "atk-s0519a0:599_4": "“tattha yo desayatī”tiādimāha.",
  "atk-s0519a0:599_5": "Ovādena sāvake na visaṃvādayatīti attano anusiṭṭhiyā dhammassa savanato “sāvakā”ti laddhanāme veneyye na vippalambheti na vañceti,",
  "atk-s0519a0:599_6": "visaṃvādanahetūnaṃ pāpadhammānaṃ ariyamaggena bodhimūle eva suppahīnattā.",
  "atk-s0519a0:599_7": "Tividhanti tippakāraṃ,",
  "atk-s0519a0:599_8": "tīhi ākārehīti attho.",
  "atk-s0519a0:599_9": "Idaṃ karothāti imaṃ saraṇagamanaṃ sīlādiñca upasampajja viharatha.",
  "atk-s0519a0:599_10": "Iminā upāyena karothāti anenapi vidhinā saraṇāni sodhentā sīlādīni paripūrentā sampādetha.",
  "atk-s0519a0:599_11": "Idaṃ vo kurumānānanti idaṃ saraṇagamanaṃ sīlādiñca tumhākaṃ anutiṭṭhantānaṃ diṭṭhadhammasamparāyanibbānānaṃ vasena hitāya sukhāya ca bhavissati,",
  "atk-s0519a0:599_12": "tāni sampādethāti attho.",
  "atk-s0519a0:600_0": "Evaṃ ovadanākāraṃ dassetvā yaṃ vuttaṃ –",
  "atk-s0519a0:600_1": "“ovādena sāvake na visaṃvādayatī”ti,",
  "atk-s0519a0:600_2": "taṃ tathāgatabalehi vibhajitvā dassetuṃ “so tathā ovadito”tiādimāha.",
  "atk-s0519a0:600_3": "Tattha tathāti tena pakārena “idaṃ karotha,",
  "atk-s0519a0:600_4": "iminā upāyena karothā”tiādinā vuttappakārena.",
  "atk-s0519a0:600_5": "Ovaditoti dhammadesanāya sāsito.",
  "atk-s0519a0:600_6": "Anusiṭṭhoti tasseva vevacanaṃ.",
  "atk-s0519a0:600_7": "Tathā karontoti yathānusiṭṭhaṃ tathā karonto.",
  "atk-s0519a0:600_8": "Taṃ bhūminti yassā bhūmiyā adhigamatthāya ovadito,",
  "atk-s0519a0:600_9": "taṃ dassanabhūmiñca bhāvanābhūmiñca.",
  "atk-s0519a0:600_10": "Netaṃ ṭhānaṃ vijjatīti etaṃ kāraṇaṃ na vijjati.",
  "atk-s0519a0:600_11": "Kāraṇañhi tiṭṭhati ettha phalaṃ tadāyattavuttitāyāti “ṭhāna”nti vuccati.",
  "atk-s0519a0:600_12": "Dutiyavāre bhūminti sīlakkhandhena pattabbaṃ sampattibhavasaṅkhātaṃ bhūmiṃ.",
  "atk-s0519a0:601_0": "Idāni yasmā bhagavato catuvesārajjānipi aviparītasabhāvatāya paṭhamaphalañāṇassa visayaviseso hoti,",
  "atk-s0519a0:601_1": "tasmā tānipi tassa visayabhāvena dassetuṃ “sammāsambuddhassa te sato”tiādi vuttaṃ.",
  "atk-s0519a0:601_2": "Tattha sammāsambuddhassa te satoti ahaṃ sammāsambuddho,",
  "atk-s0519a0:601_3": "mayā sabbe dhammā abhisambuddhāti paṭijānanena sammāsambuddhassa te sato.",
  "atk-s0519a0:601_4": "Ime dhammā anabhisambuddhāti netaṃ ṭhānaṃ vijjatīti “ime nāma tayā dhammā anabhisambuddhā”ti koci sahadhammena sahetunā sakāraṇena vacanena,",
  "atk-s0519a0:601_5": "sunakkhatto viya vippalapantā pana appamāṇaṃ.",
  "atk-s0519a0:601_6": "Tasmā sahadhammena paṭicodessatīti etaṃ kāraṇaṃ na vijjati.",
  "atk-s0519a0:601_7": "Esa nayo sesapadesupi.",
  "atk-s0519a0:601_8": "Yassa te atthāya dhammo desitoti rāgādīsu yassa yassa pahānatthāya asubhabhāvanādidhammo kathito.",
  "atk-s0519a0:601_9": "Takkarassāti tathā paṭipannassa.",
  "atk-s0519a0:601_10": "Visesādhigamanti abhiññāpaṭisambhidādivisesādhigamaṃ.",
  "atk-s0519a0:602_0": "Antarāyikāti antarāyakaraṇaṃ antarāyo,",
  "atk-s0519a0:602_1": "so sīlaṃ etesanti antarāyikā.",
  "atk-s0519a0:602_2": "Antarāye niyuttā,",
  "atk-s0519a0:602_3": "antarāyaṃ vā phalaṃ arahanti,",
  "atk-s0519a0:602_4": "antarāyappayojanāti vā antarāyikā.",
  "atk-s0519a0:602_5": "Te pana kammakilesādibhedena pañcavidhā.",
  "atk-s0519a0:602_6": "Aniyyānikāti ariyamaggavajjā sabbe dhammā.",
  "atk-s0519a0:603_0": "Diṭṭhisampannoti maggadiṭṭhiyā sampanno sotāpanno ariyasāvako.",
  "atk-s0519a0:603_1": "Suhatanti ativadhitaṃ.",
  "atk-s0519a0:603_2": "Idampi ekadesakathanameva.",
  "atk-s0519a0:603_3": "Matakapetādidānampi so na karoti eva.",
  "atk-s0519a0:603_4": "Puthujjanoti puthūnaṃ kilesābhisaṅkhārādīnaṃ jananādīhi kāraṇehi puthujjano.",
  "atk-s0519a0:603_5": "Vuttañhetaṃ –",
  "atk-s0519a0:604_0": "“Puthūnaṃ jananādīhi, kāraṇehi puthujjano;",
  "atk-s0519a0:605_0": "Puthujjanantogadhattā, puthuvāyaṃ jano itī”ti. ;",
  "atk-s0519a0:606_0": "“Mātara”ntiādīsu janikā mātā.",
  "atk-s0519a0:606_1": "Janako ca pitā.",
  "atk-s0519a0:606_2": "Manussabhūto khīṇāsavo arahāti adhippeto.",
  "atk-s0519a0:606_3": "Kiṃ pana ariyasāvako aññe jīvitā voropeyyāti?",
  "atk-s0519a0:606_4": "Etampi aṭṭhānaṃ.",
  "atk-s0519a0:606_5": "Sacepi bhavantaragataṃ ariyasāvakaṃ attano ariyasāvakabhāvaṃ ajānantampi koci evaṃ vadeyya “idaṃ kunthakipillikaṃ",
  "atk-s0519a0:606_6": "jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,",
  "atk-s0519a0:606_7": "neva so naṃ jīvitā voropeyya.",
  "atk-s0519a0:606_8": "Athāpi evaṃ vadeyyuṃ –",
  "atk-s0519a0:606_9": "“sace imaṃ na ghātessasi,",
  "atk-s0519a0:606_10": "sīsaṃ te chindissāmā”ti,",
  "atk-s0519a0:606_11": "sīsamevassa chindeyyuṃ,",
  "atk-s0519a0:606_12": "neva so taṃ ghāteyya.",
  "atk-s0519a0:606_13": "Puthujjanabhāvassa pana mahāsāvajjabhāvadassanatthaṃ ariyabhāvassa ca baladīpanatthaṃ evaṃ vuttaṃ.",
  "atk-s0519a0:606_14": "Ayañhettha adhippāyo –",
  "atk-s0519a0:606_15": "sāvajjo vata puthujjanabhāvo.",
  "atk-s0519a0:606_16": "Yatra hi nāma mātughākādīnipi ānantariyāni karissati,",
  "atk-s0519a0:606_17": "mahābalova ca ariyabhāvo,",
  "atk-s0519a0:606_18": "yo etāni kammāni na karotīti.",
  "atk-s0519a0:607_0": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ pañcahi kāraṇehi saṅghaṃ bhindeyya.",
  "atk-s0519a0:607_1": "Vuttañhetaṃ –",
  "atk-s0519a0:607_2": "“pañcahupāli,",
  "atk-s0519a0:607_3": "ākārehi saṅgho bhijjati kammena uddesena voharanto anussāvanena salākaggāhenā”ti.",
  "atk-s0519a0:608_0": "Tattha kammenāti apalokanādīsu catūsu kammesu aññatarakammena.",
  "atk-s0519a0:608_1": "Uddesenāti pañcasu pātimokkhuddesesu aññatarena uddesena.",
  "atk-s0519a0:608_2": "Voharantoti kathayanto,",
  "atk-s0519a0:608_3": "tāhi tāhi upapattīhi “adhammaṃ dhammo”tiādīni aṭṭhārasabhedakaravatthūni dīpayanto.",
  "atk-s0519a0:608_4": "Anussāvanenāti “nanu tumhe jānātha mayhaṃ uccakulā pabbajitabhāvaṃ bahussutabhāvañca,",
  "atk-s0519a0:608_5": "mādiso nāma uddhammaṃ ubbinayaṃ satthusāsanaṃ gāheyyāti kiṃ tumhākaṃ cittampi uppādetuṃ yuttaṃ,",
  "atk-s0519a0:608_6": "kimahaṃ apāyato na bhāyāmī”tiādinā nayena kaṇṇamūle vacībhedaṃ katvā anussāvanena.",
  "atk-s0519a0:608_7": "Salākaggāhenāti evaṃ anussāvetvā tesaṃ cittaṃ upatthambhetvā anivattidhammaṃ katvā “gaṇhatha imaṃ salāka”nti salākaggāhena.",
  "atk-s0519a0:609_0": "Ettha ca kammameva uddeso vā pamāṇaṃ,",
  "atk-s0519a0:609_1": "vohārānussāvanasalākaggāhāpanaṃ pana pubbabhāgo.",
  "atk-s0519a0:609_2": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya gāhitāyapi abhinno eva hoti saṅgho.",
  "atk-s0519a0:609_3": "Yadā pana evaṃ cattāro vā atirekā vā salākaṃ gāhetvā āveṇikaṃ kammaṃ vā uddesaṃ vā karonti,",
  "atk-s0519a0:609_4": "tadā saṅgho bhinno nāma hoti.",
  "atk-s0519a0:609_5": "Evaṃ diṭṭhisampanno puggalo saṅghaṃ bhindeyya saṅgharājiṃ vā janeyyāti netaṃ ṭhānaṃ vijjatīti.",
  "atk-s0519a0:610_0": "Duṭṭhacittoti vadhakacittena paduṭṭhacitto.",
  "atk-s0519a0:610_1": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "atk-s0519a0:610_2": "Ettāvatā hi mātughātādīni pañcānantariyakammāni dassitāni honti.",
  "atk-s0519a0:610_3": "Yāni puthujjano karoti,",
  "atk-s0519a0:610_4": "na ariyasāvako.",
  "atk-s0519a0:610_5": "Duṭṭhacittoti vināsacittena paduṭṭhacitto.",
  "atk-s0519a0:610_6": "Thūpanti cetiyaṃ.",
  "atk-s0519a0:610_7": "Bhindeyyāti nāseyya.",
  "atk-s0519a0:611_0": "Aññaṃ satthāranti “ayaṃ me satthā satthu kiccaṃ kātuṃ samattho”ti bhavantarepi aññaṃ titthakaraṃ.",
  "atk-s0519a0:611_1": "Apadiseyyāti “ayaṃ me satthā”ti evaṃ gaṇheyyāti netaṃ ṭhānaṃ vijjati.",
  "atk-s0519a0:611_2": "Ito bahiddhā aññaṃ dakkhiṇeyyaṃ pariyeseyyāti sāsanato bahiddhā aññaṃ bāhirakaṃ samaṇaṃ vā brāhmaṇaṃ vā “ayaṃ dakkhiṇāraho,",
  "atk-s0519a0:611_3": "imasmiṃ katā kārā mahapphalā bhavissantī”ti adhippāyena tasmiṃ paṭipajjeyyāti attho.",
  "atk-s0519a0:611_4": "Kutūhalamaṅgalena suddhiṃ pacceyyāti “iminā idaṃ bhavissatī”ti evaṃ pavattattā kutūhalasaṅkhātena diṭṭhasutamutamaṅgalena",
  "atk-s0519a0:611_5": "attano suddhiṃ vodānaṃ saddaheyya.",
  "atk-s0519a0:612_0": "57.",
  "atk-s0519a0:612_1": "Itthī rājā cakkavattī siyāti netaṃ ṭhānaṃ vijjatīti yasmā itthiyā kosohitavatthaguyhādīnaṃ abhāvena lakkhaṇāni na paripūranti,",
  "atk-s0519a0:612_2": "itthiratanābhāvena ca sattaratanasamaṅgitā na sampajjati.",
  "atk-s0519a0:612_3": "Sabbamanussānampi ca na adhiko attabhāvo hoti,",
  "atk-s0519a0:612_4": "tasmā “itthī…pe…",
  "atk-s0519a0:612_5": "vijjatī”ti vuttaṃ.",
  "atk-s0519a0:612_6": "Yasmā sakkattādīni tīṇi ṭhānāni uttamāni,",
  "atk-s0519a0:612_7": "itthiliṅgañca hīnaṃ,",
  "atk-s0519a0:612_8": "tasmā tassā sakkattādīnipi paṭisiddhānīti.",
  "atk-s0519a0:612_9": "Nanu ca yathā itthiliṅgaṃ,",
  "atk-s0519a0:612_10": "evaṃ purisaliṅgampi brahmaloke natthi,",
  "atk-s0519a0:612_11": "tasmā puriso mahābrahmā siyāti na vattabbanti?",
  "atk-s0519a0:612_12": "No na vattabbaṃ. Kasmā?",
  "atk-s0519a0:612_13": "Idha purisassa tattha nibbattanato.",
  "atk-s0519a0:612_14": "Itthiyo hi idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjanti,",
  "atk-s0519a0:612_15": "na mahābrahmānaṃ.",
  "atk-s0519a0:612_16": "Puriso pana katthaci na uppajjatīti na vattabbo.",
  "atk-s0519a0:612_17": "Samānepi tattha ubhayaliṅgābhāve purisasaṇṭhānāva tattha brahmāno,",
  "atk-s0519a0:612_18": "na itthisaṇṭhānā,",
  "atk-s0519a0:612_19": "tasmā suvuttametaṃ.",
  "atk-s0519a0:612_20": "Itthī tathāgatoti ettha tiṭṭhatu tāva sabbaññuguṇe nibbattetvā lokānaṃ tāraṇasamattho buddhabhāvo,",
  "atk-s0519a0:612_21": "paṇidhānamattampi itthiyā na sampajjati.",
  "atk-s0519a0:613_0": "“Manussattaṃ liṅgasampatti, hetu satthāradassanaṃ;",
  "atk-s0519a0:614_0": "Pabbajjā guṇasampatti, adhikāro ca chandatā;",
  "atk-s0519a0:615_0": "Aṭṭhadhammasamodhānā, abhinīhāro samijjhatī”ti. –",
  "atk-s0519a0:616_0": "Imāni hi paṇidhānasampattikāraṇāni.",
  "atk-s0519a0:616_1": "Iti paṇidhānamattampi sampādetuṃ asamatthāya itthiyā kuto buddhabhāvoti “itthī tathāgato arahaṃ sammāsambuddho siyāti netaṃ ṭhānaṃ vijjatī”ti vuttaṃ.",
  "atk-s0519a0:616_2": "Sabbākāraparipūro puññussayo sabbākāraparipūrameva attabhāvaṃ nibbattetīti purisova arahaṃ hoti sammāsambuddho.",
  "atk-s0519a0:617_0": "Ekissā lokadhātuyāti dasasahassilokadhātuyā,",
  "atk-s0519a0:617_1": "yā jātikhettanti vuccati.",
  "atk-s0519a0:617_2": "Sā hi tathāgatassa gabbhokkantikālādīsu kampati.",
  "atk-s0519a0:617_3": "Āṇākhettaṃ pana koṭisatasahassacakkavāḷaṃ.",
  "atk-s0519a0:617_4": "Yā ekato saṃvaṭṭati ca vivaṭṭati ca,",
  "atk-s0519a0:617_5": "yattha ca āṭānāṭiyaparittādīnaṃ āṇā pavattati.",
  "atk-s0519a0:617_6": "Visayakhettassa parimāṇaṃ natthi.",
  "atk-s0519a0:617_7": "Buddhānañhi “yāvatakaṃ ñāṇaṃ tāvatakaṃ neyyaṃ,",
  "atk-s0519a0:617_8": "yāvatakaṃ neyyaṃ tāvatakaṃ ñāṇaṃ,",
  "atk-s0519a0:617_9": "neyyapariyantikaṃ ñāṇaṃ,",
  "atk-s0519a0:617_10": "ñāṇapariyantikaṃ neyya”nti vacanato avisayo nāma natthi.",
  "atk-s0519a0:617_11": "Iti imesu tīsu khettesu tisso saṅgītiyo āruḷhe tepiṭake buddhavacane “ṭhapetvā imaṃ cakkavāḷaṃ aññasmiṃ cakkavāḷe buddhā uppajjantī”ti suttaṃ natthi,",
  "atk-s0519a0:617_12": "na uppajjantīti pana atthi.",
  "atk-s0519a0:618_0": "Apubbaṃ acarimanti apure apacchā ekato na uppajjanti,",
  "atk-s0519a0:618_1": "pure vā pacchā vā uppajjantīti vuttaṃ hoti.",
  "atk-s0519a0:618_2": "Tattha gabbhokkantito pubbe pureti veditabbaṃ.",
  "atk-s0519a0:618_3": "Tato paṭṭhāya hi dasasahassicakkavāḷakampanena khettapariggaho kato nāma hoti,",
  "atk-s0519a0:618_4": "aññassa buddhassa uppatti natthi.",
  "atk-s0519a0:618_5": "Dhātuparinibbānato paraṃ pana pacchā,",
  "atk-s0519a0:618_6": "tato heṭṭhāpi aññassa buddhassa uppatti natthi,",
  "atk-s0519a0:618_7": "uddhaṃ na vāritā.",
  "atk-s0519a0:619_0": "Kasmā pana apubbaṃ acarimaṃ na uppajjantīti?",
  "atk-s0519a0:619_1": "Anacchariyattā.",
  "atk-s0519a0:619_2": "Acchariyamanussā hi buddhā bhagavanto. Yathāha –",
  "atk-s0519a0:619_3": "“ekapuggalo,",
  "atk-s0519a0:619_4": "bhikkhave,",
  "atk-s0519a0:619_5": "loke uppajjamāno uppajjati acchariyamanusso”tiādi.",
  "atk-s0519a0:619_6": "Yadi ca aneke buddhā ekato uppajjeyyuṃ,",
  "atk-s0519a0:619_7": "anacchariyā bhaveyyuṃ.",
  "atk-s0519a0:619_8": "Desanāya ca visesābhāvato.",
  "atk-s0519a0:619_9": "Yañhi satipaṭṭhānādibhedaṃ dhammaṃ eko deseti,",
  "atk-s0519a0:619_10": "aññenapi so eva desetabbo siyā,",
  "atk-s0519a0:619_11": "vivādabhāvato ca.",
  "atk-s0519a0:619_12": "Bahūsu hi buddhesu ekato uppannesu bahūnaṃ ācariyānaṃ antevāsikā viya “amhākaṃ buddho pāsādiko”tiādinā tesaṃ sāvakā vivadeyyuṃ.",
  "atk-s0519a0:619_13": "Kiṃ vā etena kāraṇagavesanena,",
  "atk-s0519a0:619_14": "dhammatāvesā yaṃ ekissā lokadhātuyā dve tathāgatā ekato na uppajjantīti.",
  "atk-s0519a0:620_0": "Yathā nimbabījakosātakibījādīni madhuraṃ phalaṃ na nibbattenti,",
  "atk-s0519a0:620_1": "asātaṃ amadhurameva phalaṃ nibbattenti,",
  "atk-s0519a0:620_2": "evaṃ kāyaduccaritādīni madhuravipākaṃ na nibbattenti amadhurameva nibbattenti.",
  "atk-s0519a0:620_3": "Yathā ca ucchubījasālibījādīni madhuraṃ sādurasameva phalaṃ nibbattenti na asātaṃ kaṭukaṃ.",
  "atk-s0519a0:620_4": "Evaṃ kāyasucaritādīni madhurameva vipākaṃ nibbattenti na amadhuraṃ.",
  "atk-s0519a0:620_5": "Vuttampi cetaṃ –",
  "atk-s0519a0:621_0": "“Yādisaṃ vapate bījaṃ, tādisaṃ harate phalaṃ;",
  "atk-s0519a0:622_0": "Kalyāṇakārī kalyāṇaṃ, pāpakārī ca pāpaka”nti. ;",
  "atk-s0519a0:623_0": "Tasmā “tiṇṇaṃ duccaritāna”ntiādi vuttaṃ.",
  "atk-s0519a0:624_0": "Aññataro samaṇo vā brāhmaṇo vāti yo koci pabbajjāmattena samaṇo vā jātimattena brāhmaṇo vā.",
  "atk-s0519a0:624_1": "Pāpiccho sambhāvanādhippāyena vimhāpanato kuhako.",
  "atk-s0519a0:624_2": "Paccayasannissitāya payuttavācāya vasena lapako.",
  "atk-s0519a0:624_3": "Paccayanibbattakanimittāvacarato nemittako.",
  "atk-s0519a0:624_4": "Kuhanalapananemittakattaṃ pubbaṅgamaṃ katvāti kuhanādibhāvameva purakkhatvā santindriyo santamānaso viya caranto.",
  "atk-s0519a0:624_5": "Pañca nīvaraṇeti kāmacchandādike pañca nīvaraṇe.",
  "atk-s0519a0:624_6": "Appahāya asamucchinditvā,",
  "atk-s0519a0:624_7": "cetaso upakkileseti nīvaraṇe.",
  "atk-s0519a0:624_8": "Nīvaraṇā hi cittaṃ upakkilesenti kiliṭṭhaṃ karonti vibādhenti upatāpenti ca.",
  "atk-s0519a0:624_9": "Tasmā “cetaso upakkilesā”ti vuccanti.",
  "atk-s0519a0:624_10": "Paññāya dubbalīkaraṇeti nīvaraṇe.",
  "atk-s0519a0:624_11": "Nīvaraṇā hi uppajjamānā anuppannāya paññāya uppajjituṃ na denti.",
  "atk-s0519a0:624_12": "Tasmā “paññāya dubbalīkaraṇā”ti vuccanti.",
  "atk-s0519a0:624_13": "Anupaṭṭhitassatīti catūsu satipaṭṭhānesu na upaṭṭhitassati.",
  "atk-s0519a0:624_14": "Abhāvayitvāti avaḍḍhayitvā.",
  "atk-s0519a0:624_15": "Anuttaraṃ sammāsambodhinti arahattapadaṭṭhānaṃ sabbaññutaññāṇaṃ.",
  "atk-s0519a0:625_0": "Pacchimavāre aññataro samaṇo vā brāhmaṇo vāti sabbaññubodhisattaṃ sandhāya vadati.",
  "atk-s0519a0:625_1": "Tattha sabbadosāpagatoti sabbehi pāramitāpaṭipakkhabhūtehi dosehi apagato.",
  "atk-s0519a0:625_2": "Etena paripūritapāramibhāvaṃ dasseti.",
  "atk-s0519a0:625_3": "Satipaṭṭhānāni vipassanā,",
  "atk-s0519a0:625_4": "bojjhaṅgo maggo,",
  "atk-s0519a0:625_5": "anuttarā sammāsambodhi arahattaṃ.",
  "atk-s0519a0:625_6": "Satipaṭṭhānāni vā vipassanā,",
  "atk-s0519a0:625_7": "bojjhaṅgā missakā,",
  "atk-s0519a0:625_8": "sammāsambodhi arahattameva.",
  "atk-s0519a0:625_9": "Sesaṃ anantaravāre vuttapaṭipakkhato veditabbaṃ.",
  "atk-s0519a0:625_10": "Yaṃ ettha ñāṇanti yaṃ etasmiṃ yathāvutte ṭhāne ca ṭhānaṃ,",
  "atk-s0519a0:625_11": "aṭṭhāne ca aṭṭhānanti pavattaṃ ñāṇaṃ.",
  "atk-s0519a0:625_12": "Hetusoti tassa ṭhānassa aṭṭhānassa ca hetuto.",
  "atk-s0519a0:625_13": "Ṭhānasoti taṅkhaṇe eva āvajjanasamanantaraṃ.",
  "atk-s0519a0:625_14": "Anodhisoti odhiabhāvena,",
  "atk-s0519a0:625_15": "kiñci anavasesetvāti attho.",
  "atk-s0519a0:626_0": "Iti ṭhānāṭṭhānagatātiādīsu evaṃ ṭhānāṭṭhānabhāvaṃ gatā.",
  "atk-s0519a0:626_1": "Sabbeti khayavayavirajjananirujjhanasabhāvā saṅkhatadhammā,",
  "atk-s0519a0:626_2": "te eva ca sattapaññattiyā upādānabhūtā keci saggūpagā ye dhammacārino,",
  "atk-s0519a0:626_3": "keci apāyūpagā ye adhammacārino,",
  "atk-s0519a0:626_4": "keci nibbānūpagā ye kammakkhayakaraṃ ariyamaggaṃ paṭipannā.",
  "atk-s0519a0:627_0": "58.",
  "atk-s0519a0:627_1": "Idāni yathāvuttamatthaṃ vivaranto “sabbe sattā marissantī”ti gāthādvayamāha.",
  "atk-s0519a0:627_2": "Tassa atthaṃ “sabbe sattāti ariyā ca anariyā cā”tiādinā sayameva niddisati.",
  "atk-s0519a0:627_3": "Tattha jīvitapariyanto maraṇapariyantoti jīvitassa pariyanto nāma maraṇasaṅkhāto anto.",
  "atk-s0519a0:627_4": "Yathākammaṃ gamissantīti ettha yadetaṃ sattānaṃ yathākammaṃ gamanaṃ,",
  "atk-s0519a0:627_5": "ayaṃ kammassakatāti attho.",
  "atk-s0519a0:627_6": "Kammānaṃ phaladassāvitā ca avippavāso cāti “puññapāpaphalūpagā”ti iminā vacanena kammānaṃ phalassa paccakkhakāritā,",
  "atk-s0519a0:627_7": "katūpacitānaṃ kammānaṃ attano phalassa appadānābhāvo ca dassitoti attho.",
  "atk-s0519a0:628_0": "Kammameva kammantaṃ,",
  "atk-s0519a0:628_1": "pāpaṃ kammantaṃ etesanti pāpakammantā,",
  "atk-s0519a0:628_2": "tassa atthaṃ dassetuṃ “apuññasaṅkhārā”ti vuttaṃ.",
  "atk-s0519a0:628_3": "Apuñño saṅkhāro etesanti apuññasaṅkhārā.",
  "atk-s0519a0:628_4": "Pāpakammantāti vā nissakkavacanaṃ,",
  "atk-s0519a0:628_5": "pāpakammantahetūti attho.",
  "atk-s0519a0:628_6": "Tathā puññasaṅkhārātiādīsupi.",
  "atk-s0519a0:628_7": "Puna “nirayaṃ pāpakammantā”tiādinā antadvayena saddhiṃ majjhimapaṭipadaṃ dasseti.",
  "atk-s0519a0:628_8": "Tathā “ayaṃ saṃkileso”tiādinā vaṭṭavivaṭṭavasena ādīnavassādanissaraṇavasena hetuphalavasena ca gāthāyaṃ tayo atthavikappā dassitā.",
  "atk-s0519a0:628_9": "Puna “nirayaṃ pāpakammantāti ayaṃ saṃkileso”tiādinā vodānavasena gāthāya atthaṃ dasseti.",
  "atk-s0519a0:629_0": "59.",
  "atk-s0519a0:629_1": "Tena tenāti tena tena ajjhositavatthunā rūpabhavaarūpabhavādinā.",
  "atk-s0519a0:629_2": "Chattiṃsāti kāmataṇhā tāva rūpādivisayabhedena cha,",
  "atk-s0519a0:629_3": "tathā bhavataṇhā vibhavataṇhā cāti aṭṭhārasa.",
  "atk-s0519a0:629_4": "Tā eva ajjhattikesu rūpādīsu aṭṭhārasa,",
  "atk-s0519a0:629_5": "bāhiresu rūpādīsu aṭṭhārasāti evaṃ chattiṃsa.",
  "atk-s0519a0:629_6": "Yena yenāti “subhaṃ sukha”ntiādinā.",
  "atk-s0519a0:630_0": "Vodānaṃ tividhaṃ khandhattayavasenāti taṃ dassetuṃ “taṇhāsaṃkileso”tiādi vuttaṃ.",
  "atk-s0519a0:630_1": "Puna “sabbe sattā marissantī”tiādi paṭipadāvibhāgena gāthānamatthaṃ dassetuṃ vuttaṃ.",
  "atk-s0519a0:630_2": "Tattha tattha gāminīti tattha tattheva nibbāne gāminī,",
  "atk-s0519a0:630_3": "nibbānassa gamanasīlāti attho.",
  "atk-s0519a0:631_0": "Puna tatthatatthagāminīsabbatthagāminīnaṃ paṭipadānaṃ vibhāgaṃ dassetuṃ “tayo rāsī”tiādi vuttaṃ.",
  "atk-s0519a0:631_1": "Yanti yaṃ nirayādi.",
  "atk-s0519a0:631_2": "Taṃ taṃ ṭhānaṃ yathārahaṃ gametīti sabbatthagāminī.",
  "atk-s0519a0:631_3": "Paṭipadāsaṅkhāte apuññakamme puññakamme ca kammakkhayakaraṇakamme ca vibhāgaso bhagavato pavattanañāṇaṃ.",
  "atk-s0519a0:631_4": "Idaṃ sabbatthagāminī paṭipadāñāṇaṃ nāma tathāgatabalaṃ.",
  "atk-s0519a0:631_5": "Iminā hi ñāṇena bhagavā sabbampi paṭipadaṃ yathābhūtaṃ pajānāti.",
  "atk-s0519a0:632_0": "Kathaṃ?",
  "atk-s0519a0:632_1": "Sakalagāmavāsikesupi ekaṃ sūkaraṃ vā migaṃ vā mārentesu sabbesaṃ cetanā parassa jīvitindriyārammaṇāva hoti,",
  "atk-s0519a0:632_2": "taṃ pana kammaṃ tesaṃ āyūhanakkhaṇeyeva nānā hoti.",
  "atk-s0519a0:632_3": "Tesu hi eko ādarena karoti,",
  "atk-s0519a0:632_4": "eko “tvampi karohī”ti parehi nippīḷito karoti,",
  "atk-s0519a0:632_5": "eko samānacchando viya hutvā appaṭibāhamāno vicarati.",
  "atk-s0519a0:632_6": "Tesu eko teneva kammena niraye nibbattati,",
  "atk-s0519a0:632_7": "eko tiracchānayoniyaṃ,",
  "atk-s0519a0:632_8": "eko pettivisaye,",
  "atk-s0519a0:632_9": "taṃ tathāgato āyūhanakkhaṇe eva “iminā nīhārena āyūhitattā esa niraye nibbattissati,",
  "atk-s0519a0:632_10": "esa tiracchānayoniyaṃ,",
  "atk-s0519a0:632_11": "esa pettivisaye”ti jānāti.",
  "atk-s0519a0:632_12": "Niraye nibbattanakampi “esa aṭṭhasu mahānirayesu nibbattissati,",
  "atk-s0519a0:632_13": "esa soḷasasu ussadesū”ti jānāti.",
  "atk-s0519a0:632_14": "Tiracchānayoniyaṃ nibbattanakampi “esa apādako bhavissati,",
  "atk-s0519a0:632_15": "esa dvipādako,",
  "atk-s0519a0:632_16": "esa catuppādako,",
  "atk-s0519a0:632_17": "esa bahuppādako”ti jānāti.",
  "atk-s0519a0:632_18": "Pettivisaye nibbattanakampi “esa nijjhāmataṇhiko bhavissati,",
  "atk-s0519a0:632_19": "esa khuppipāsiko,",
  "atk-s0519a0:632_20": "esa paradattūpajīvī”ti jānāti.",
  "atk-s0519a0:633_0": "“Tesu ca kammesu idaṃ kammaṃ paṭisandhiṃ ākaḍḍhissati,",
  "atk-s0519a0:633_1": "idaṃ nākaḍḍhissati dubbalaṃ dinnāya paṭisandhiyā upadhivepakkamattaṃ bhavissatī”ti jānāti.",
  "atk-s0519a0:633_2": "Tathā sakalagāmavāsikesu ekato dānaṃ dadamānesu sabbesampi cetanā deyyadhammārammaṇāva hoti,",
  "atk-s0519a0:633_3": "taṃ pana kammaṃ tesaṃ āyūhanakkhaṇe eva nānaṃ hoti.",
  "atk-s0519a0:633_4": "Tesu hi keci devaloke nibbattanti,",
  "atk-s0519a0:633_5": "keci manussaloke,",
  "atk-s0519a0:633_6": "taṃ tathāgato āyūhanakkhaṇe eva “iminā nīhārena āyūhitattā esa manussaloke nibbattissati,",
  "atk-s0519a0:633_7": "esa devaloke”ti jānāti.",
  "atk-s0519a0:633_8": "Tatthapi “esa paranimmitavasavattīsu nibbattissati,",
  "atk-s0519a0:633_9": "esa bhummadevesu nibbattissati,",
  "atk-s0519a0:633_10": "esa jeṭṭhakadevarājā hutvā,",
  "atk-s0519a0:633_11": "esa tassa dutiyaṃ tatiyaṃ vā ṭhānantaraṃ karonto paricārako hutvā nibbattissatī”ti jānāti.",
  "atk-s0519a0:634_0": "“Tesu ca kammesu idaṃ paṭisandhiṃ ākaḍḍhituṃ sakkhissati,",
  "atk-s0519a0:634_1": "idaṃ na sakkhissati dubbalaṃ dinnāya paṭisandhiyā upadhivepakkamattaṃ bhavissatī”ti jānāti.",
  "atk-s0519a0:634_2": "Tathā “vipassanaṃ paṭṭhapentesu ca esa iminā nīhārena vipassanāya āraddhattā arahā bhavissati,",
  "atk-s0519a0:634_3": "esa anāgāmī,",
  "atk-s0519a0:634_4": "esa sakadāgāmī,",
  "atk-s0519a0:634_5": "esa sotāpanno,",
  "atk-s0519a0:634_6": "ekabījī kolaṃkolo sattakkhattuparamo,",
  "atk-s0519a0:634_7": "esa maggaṃ pattuṃ na sakkhissati lakkhaṇārammaṇikavipassanāyameva ṭhassati,",
  "atk-s0519a0:634_8": "esa paccayapariggahe,",
  "atk-s0519a0:634_9": "esa nāmarūpapariggahe,",
  "atk-s0519a0:634_10": "arūpapariggahe ca ṭhassati,",
  "atk-s0519a0:634_11": "esa mahābhūtamattameva vavatthapessati,",
  "atk-s0519a0:634_12": "esa kiñci sallakkhetuṃ na sakkhissatī”ti jānāti.",
  "atk-s0519a0:634_13": "“Kasiṇaparikammaṃ karontesupi esa parikammamatte eva ṭhassati,",
  "atk-s0519a0:634_14": "esa nimittaṃ uppādetuṃ sakkhissati,",
  "atk-s0519a0:634_15": "na appanaṃ.",
  "atk-s0519a0:634_16": "Esa appanampi uppādessati,",
  "atk-s0519a0:634_17": "esa jhānaṃ adhigamissati,",
  "atk-s0519a0:634_18": "na uparivisesaṃ.",
  "atk-s0519a0:634_19": "Esa uparivisesampi adhigamissatī”ti jānāti.",
  "atk-s0519a0:635_0": "Anekadhātūti anekā cakkhādayo pathavādayo ca dhātuyo etassāti anekadhātu,",
  "atk-s0519a0:635_1": "bahudhātūti attho.",
  "atk-s0519a0:635_2": "Lokoti khandhāyatanādiloko.",
  "atk-s0519a0:635_3": "Cakkhudhātūtiādi yāhi dhātūhi “anekadhātū”ti loko vutto,",
  "atk-s0519a0:635_4": "tāsaṃ sarūpato dassanaṃ.",
  "atk-s0519a0:635_5": "Tattha sabhāvaṭṭhena nissattaṭṭhena ca dhātu.",
  "atk-s0519a0:635_6": "Cakkhu eva dhātu cakkhudhātu.",
  "atk-s0519a0:635_7": "Sesapadesupi eseva nayo.",
  "atk-s0519a0:635_8": "Kāmadhātūti ettha dve kāmā kilesakāmo ca vatthukāmo ca.",
  "atk-s0519a0:635_9": "Kilesakāmapakkhe kāmapaṭisaṃyutto dhātu kāmadhātu,",
  "atk-s0519a0:635_10": "kāmavitakkassetaṃ nāmaṃ.",
  "atk-s0519a0:635_11": "Vatthukāmapakkhe pana kāmāvacaradhammā kāmo uttarapadalopena,",
  "atk-s0519a0:635_12": "kāmo ca so dhātu cāti kāmadhātu.",
  "atk-s0519a0:635_13": "Byāpādapaṭisaṃyutto dhātu byāpādadhātu,",
  "atk-s0519a0:635_14": "byāpādavitakkassetaṃ nāmaṃ.",
  "atk-s0519a0:635_15": "Byāpādova dhātu byāpādadhātu,",
  "atk-s0519a0:635_16": "dasaāghātavatthuvisayassa paṭighassetaṃ nāmaṃ.",
  "atk-s0519a0:635_17": "Vihiṃsāpaṭisaṃyutto dhātu vihiṃsādhātu,",
  "atk-s0519a0:635_18": "vihiṃsāvitakko.",
  "atk-s0519a0:635_19": "Vihiṃsā eva vā dhātu vihiṃsādhātu,",
  "atk-s0519a0:635_20": "parasattavihesanassetaṃ nāmaṃ.",
  "atk-s0519a0:635_21": "Nekkhammaabyāpādaavihiṃsādhātuyo nekkhammavitakkādayo sabbakusaladhammā mettākaruṇā cāti veditabbaṃ.",
  "atk-s0519a0:635_22": "Rūpadhātūti rūpabhavo,",
  "atk-s0519a0:635_23": "sabbe vā rūpadhammā.",
  "atk-s0519a0:635_24": "Arūpadhātūti arūpabhavo,",
  "atk-s0519a0:635_25": "arūpadhammā vā.",
  "atk-s0519a0:635_26": "Nirodhadhātūti nirodhataṇhā.",
  "atk-s0519a0:635_27": "Saṅkhāradhātūti sabbe saṅkhatadhammā.",
  "atk-s0519a0:635_28": "Sesaṃ suviññeyyaṃ.",
  "atk-s0519a0:636_0": "Aññamaññavilakkhaṇattā nānappakārā dhātuyo etasminti nānādhātu, loko.",
  "atk-s0519a0:636_1": "Tenevāha –",
  "atk-s0519a0:636_2": "“aññā cakkhudhātu yāva aññā nibbānadhātū”ti,",
  "atk-s0519a0:636_3": "yathā ca idaṃ ñāṇaṃ cakkhudhātuādibhedena upādinnakasaṅkhāralokassa vasena anekadhātunānādhātulokaṃ pajānāti,",
  "atk-s0519a0:636_4": "evaṃ anupādinnakasaṅkhāralokassapi vasena taṃ pajānāti.",
  "atk-s0519a0:636_5": "Paccekabuddhā hi dve ca aggasāvakā upādinnakasaṅkhāralokasseva nānattaṃ jānanti,",
  "atk-s0519a0:636_6": "tampi ekadeseneva,",
  "atk-s0519a0:636_7": "na nippadesato.",
  "atk-s0519a0:636_8": "Anupādinnakasaṅkhāralokassa pana nānattaṃ na jānanti.",
  "atk-s0519a0:636_9": "Bhagavā pana “imāya nāma dhātuyā ussannāya imassa rukkhassa khandho seto hoti,",
  "atk-s0519a0:636_10": "imassa kāḷo,",
  "atk-s0519a0:636_11": "imassa maṭṭho,",
  "atk-s0519a0:636_12": "imassa pharuso,",
  "atk-s0519a0:636_13": "imassa bahalo,",
  "atk-s0519a0:636_14": "imassa tanuttaco.",
  "atk-s0519a0:636_15": "Imāya nāma dhātuyā ussannāya imassa rukkhassa pattaṃ vaṇṇasaṇṭhānādivasena evarūpaṃ nāma hoti,",
  "atk-s0519a0:636_16": "imāya nāma dhātuyā ussannattā imassa rukkhassa pupphaṃ nīlaṃ hoti pītakaṃ lohitakaṃ odātaṃ sugandhaṃ duggandhaṃ,",
  "atk-s0519a0:636_17": "imāya nāma dhātuyā ussannāya phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ dussaṇṭhānaṃ maṭṭhaṃ",
  "atk-s0519a0:636_18": "pharusaṃ sugandhaṃ duggandhaṃ tittaṃ madhuraṃ kaṭukaṃ ambilaṃ kasāvaṃ hoti,",
  "atk-s0519a0:636_19": "imāya nāma dhātuyā ussannāya imassa rukkhassa kaṇṭako tikhiṇo hoti,",
  "atk-s0519a0:636_20": "atikhiṇo ujuko kuṭilo kaṇho nīlo odāto hotī”ti evaṃ anupādinnasaṅkhāralokassāpi vasena anekadhātunānādhātubhāvaṃ jānāti.",
  "atk-s0519a0:636_21": "Sabbaññubuddhānaṃ eva hi etaṃ balaṃ,",
  "atk-s0519a0:636_22": "na aññesaṃ.",
  "atk-s0519a0:637_0": "60.",
  "atk-s0519a0:637_1": "Yaṃ yadeva dhātunti yaṃ kiñci hīnādisabhāvaṃ.",
  "atk-s0519a0:637_2": "Yasmā adhimutti nāma ajjhāsayadhātu,",
  "atk-s0519a0:637_3": "tasmā adhimuccanaṃ ajjhāsayassa hīnādisabhāvena pavattanaṃ.",
  "atk-s0519a0:637_4": "Taṃ pana tassa taṃ taṃ adhiṭṭhahanaṃ abhinivisanañca hotīti āha –",
  "atk-s0519a0:637_5": "“adhimuccanti,",
  "atk-s0519a0:637_6": "taṃ tadeva adhiṭṭhahanti abhinivisantī”ti.",
  "atk-s0519a0:637_7": "Adhimuccanassa visayaṃ vibhāgena dassetuṃ “keci rūpādhimuttā”tiādi vuttaṃ.",
  "atk-s0519a0:637_8": "Taṃ suviññeyyameva.",
  "atk-s0519a0:637_9": "Nānādhimuttikatāñāṇanti hīnādivasena nānādhimuttikatāya ñāṇaṃ.",
  "atk-s0519a0:638_0": "Te yathādhimuttā ca bhavantīti te hīnādhimuttikā paṇītādhimuttikā sattā yathā yathā adhimuttā honti.",
  "atk-s0519a0:638_1": "Taṃ taṃ kammasamādānaṃ samādiyantīti adhimuttianurūpaṃ taṃ taṃ attanā samādiyitabbaṃ kattabbaṃ kammaṃ karonti,",
  "atk-s0519a0:638_2": "tāni kammasamādānāni samuṭṭhānavasena vibhajanto “te chabbidhaṃ kamma”ntiādimāha.",
  "atk-s0519a0:638_3": "Tattha keci lobhavasena kammaṃ samādiyantīti sambandhitabbaṃ.",
  "atk-s0519a0:638_4": "Esa nayo sesesupi.",
  "atk-s0519a0:638_5": "Taṃ vibhajjamānanti taṃ samuṭṭhānavasena chabbidhaṃ puna pavattinivattivasena vibhajjamānaṃ duvidhaṃ.",
  "atk-s0519a0:639_0": "Yaṃ lobhavasena dosavasena mohavasena ca kammaṃ karotīti dasaakusalakammapathakammaṃ sandhāya vadati.",
  "atk-s0519a0:639_1": "Tañhi saṃkiliṭṭhatāya kāḷakanti kaṇhaṃ.",
  "atk-s0519a0:639_2": "Apāyesu nibbattāpanato kāḷakavipākanti kaṇhavipākaṃ.",
  "atk-s0519a0:639_3": "Yaṃ saddhāvasena kammaṃ karotīti dasakusalakammapathakammaṃ.",
  "atk-s0519a0:639_4": "Tañhi asaṃkiliṭṭhattā paṇḍaranti sukkaṃ.",
  "atk-s0519a0:639_5": "Sagge nibbattāpanato paṇḍaravipākattā sukkavipākaṃ.",
  "atk-s0519a0:639_6": "Yaṃ lobhavasena dosavasena mohavasena saddhāvasena ca kammaṃ karoti,",
  "atk-s0519a0:639_7": "idaṃ kaṇhasukkanti vomissakakammaṃ.",
  "atk-s0519a0:639_8": "Kaṇhasukkavipākanti sukhadukkhavipākaṃ.",
  "atk-s0519a0:639_9": "Missakakammañhi katvā akusalavalena tiracchānayoniyaṃ maṅgalahatthibhāvaṃ upapanno kusalena pavatte sukhaṃ anubhavati,",
  "atk-s0519a0:639_10": "kusalena rājakule nibbattopi akusalena dukkhaṃ vedayati.",
  "atk-s0519a0:639_11": "Yaṃ vīriyavasena paññāvasena ca kammaṃ karoti,",
  "atk-s0519a0:639_12": "idaṃ kammaṃ akaṇhaṃ asukkaṃ akaṇhaasukkavipākanti kammakkhayakarā catumaggacetanā.",
  "atk-s0519a0:639_13": "Tañhi yadi kaṇhaṃ bhaveyya,",
  "atk-s0519a0:639_14": "kaṇhavipākaṃ dadeyya.",
  "atk-s0519a0:639_15": "Yadi sukkaṃ bhaveyya,",
  "atk-s0519a0:639_16": "sukkaupapattipariyāpannaṃ vipākaṃ dadeyya.",
  "atk-s0519a0:639_17": "Ubhayavipākassa pana appadānato akaṇhaasukkavipākanti ayamettha attho.",
  "atk-s0519a0:640_0": "Kammasamādāne paṭhamaṃ acelakapaṭipadā kāmesu pātabyatā,",
  "atk-s0519a0:640_1": "dutiyaṃ tibbakilesassa assumukhassāpi rudato parisuddhabrahmacariyacaraṇaṃ,",
  "atk-s0519a0:640_2": "tatiyaṃ kāmesu apātabyatā acelakapaṭipadā,",
  "atk-s0519a0:640_3": "catutthaṃ paccaye alabhamānassāpi jhānavipassanāsukhasamaṅgino sāsanabrahmacariyacaraṇaṃ.",
  "atk-s0519a0:640_4": "Yaṃ evaṃ jātiyaṃ kammasamādānanti yaṃ aññampi evaṃpakāraṃ kammaṃ.",
  "atk-s0519a0:640_5": "Iminā puggalenātiādi tasmiṃ kammavipāke bhagavato ñāṇassa pavattanākāradassanaṃ.",
  "atk-s0519a0:640_6": "Tattha upacitanti yathā kataṃ kammaṃ phaladānasamatthaṃ hoti,",
  "atk-s0519a0:640_7": "tathā kataṃ upacitaṃ.",
  "atk-s0519a0:640_8": "Avipakkanti na vipakkavipākaṃ.",
  "atk-s0519a0:640_9": "Vipākāya paccupaṭṭhitanti vipākadānāya katokāsaṃ.",
  "atk-s0519a0:640_10": "Na ca bhabbo abhinibbidhā gantunti kilesābhisaṅkhārānaṃ abhinibbijjhanato abhinibbidhāsaṅkhātaṃ ariyamaggaṃ adhigantuṃ na ca bhabbo.",
  "atk-s0519a0:640_11": "Taṃ bhagavā na ovadatīti taṃ vipākāvaraṇena nivutaṃ puggalaṃ bhagavā saccapaṭivedhaṃ purakkhatvā na ovadati,",
  "atk-s0519a0:640_12": "vāsanatthaṃ pana tādisānampi dhammaṃ deseti eva,",
  "atk-s0519a0:640_13": "ajātasattuādīnaṃ viya.",
  "atk-s0519a0:641_0": "Upacitanti kātuṃ āraddhaṃ.",
  "atk-s0519a0:641_1": "Tenevāha –",
  "atk-s0519a0:641_2": "“na ca tāva pāripūriṃ gata”nti.",
  "atk-s0519a0:641_3": "Tena micchattaniyāmassa asamatthataṃ dasseti.",
  "atk-s0519a0:641_4": "Purā pāripūriṃ gacchatīti pāripūriṃ phalanipphādanasamatthataṃ gacchati purā adhigaccheyya.",
  "atk-s0519a0:641_5": "Micchattaniyatatāya sajjukaṃ phaladhammassa abhājanabhāvaṃ nibbattayati purā.",
  "atk-s0519a0:641_6": "Tenevāha –",
  "atk-s0519a0:641_7": "“purā veneyyattaṃ samatikkamatī”ti.",
  "atk-s0519a0:641_8": "“Purā aniyataṃ samatikkamatī”tipi pāṭho,",
  "atk-s0519a0:641_9": "so evattho.",
  "atk-s0519a0:641_10": "Asamatteti kamme asampuṇṇe,",
  "atk-s0519a0:641_11": "te asampuṇṇe vā.",
  "atk-s0519a0:642_0": "61.",
  "atk-s0519a0:642_1": "Evaṃ kilesantarāyamissakaṃ kammantarāyaṃ dassetvā idāni amissakaṃ kammantarāyaṃ dassetuṃ “imassa ca puggalassā”tiādi vuttaṃ.",
  "atk-s0519a0:642_2": "Taṃ vuttanayameva.",
  "atk-s0519a0:643_0": "Sabbesanti imasmiṃ balaniddese vuttānaṃ sabbesaṃ kammānaṃ.",
  "atk-s0519a0:643_1": "Mudumajjhādhimattatāti mudumajjhatibbabhāvo.",
  "atk-s0519a0:643_2": "Kammānañhi muduādibhāvena taṃvipākānaṃ mudumajjhatikkhabhāvo viññāyatīti adhippāyo.",
  "atk-s0519a0:643_3": "Diṭṭhadhammavedanīyantiādīsu diṭṭhadhamme imasmiṃ attabhāve veditabbaṃ phalaṃ diṭṭhadhammavedanīyaṃ.",
  "atk-s0519a0:643_4": "Upapajje anantare attabhāve veditabbaṃ phalaṃ upapajjavedanīyaṃ.",
  "atk-s0519a0:643_5": "Aparasmiṃ attabhāve ito aññasmiṃ yasmiṃ kasmiñci attabhāve veditabbaṃ phalaṃ aparāpariyavedanīyaṃ.",
  "atk-s0519a0:643_6": "Ekajavanavārasmiñhi sattasu cetanāsu paṭhamacetanā diṭṭhadhammavedanīyaṃ nāma.",
  "atk-s0519a0:643_7": "Pariyosānacetanā upapajjavedanīyaṃ nāma.",
  "atk-s0519a0:643_8": "Majjhe pañca cetanā aparāpariyavedanīyaṃ nāma.",
  "atk-s0519a0:643_9": "Vipākavemattatāñāṇanti vipākavemattatāya vipākavisese ñāṇaṃ.",
  "atk-s0519a0:643_10": "Imassa pana kammavipākassa gatisampatti gativipatti,",
  "atk-s0519a0:643_11": "upadhisampatti upadhivipatti,",
  "atk-s0519a0:643_12": "kālasampatti kālavipatti,",
  "atk-s0519a0:643_13": "payogasampatti payogavipattiyo kāraṇaṃ.",
  "atk-s0519a0:643_14": "So ca nesaṃ kāraṇabhāvo “atthekaccāni pāpakāni kammasamādānāni gatisampattipaṭibāḷhāni na vipaccantī”tiādipāḷivasena veditabbo.",
  "atk-s0519a0:644_0": "62.",
  "atk-s0519a0:644_1": "Anantarabalaniddese vuttakammasamādānapadeneva jhānādīni saṅgahetvā dassetuṃ “tathā samādinnānaṃ kammāna”ntiādi vuttaṃ.",
  "atk-s0519a0:644_2": "Sekkhaputhujjanasantānesu pavattāni jhānādīni kammaṃ honti.",
  "atk-s0519a0:644_3": "Tattha tathā samādinnānanti “sukkaṃ sukkavipākaṃ paccuppannasukhaṃ,",
  "atk-s0519a0:644_4": "āyatiṃ sukhavipāka”nti evamādippakārehi samādinnesu kammesu.",
  "atk-s0519a0:644_5": "Saṃkilesoti paṭipakkhadhammavasena kiliṭṭhabhāvo.",
  "atk-s0519a0:644_6": "Vodānaṃ paṭipakkhadhammehi visujjhanaṃ.",
  "atk-s0519a0:644_7": "Vuṭṭhānaṃ paguṇavodānaṃ bhavaṅgavuṭṭhānañca.",
  "atk-s0519a0:644_8": "Evaṃ saṃkilissatītiādīsu ayamevattho –",
  "atk-s0519a0:644_9": "iminā ākārena jhānādi saṃkilissati vodāyati vuṭṭhahatīti jānanañāṇaṃ bhagavato anāvaraṇañāṇaṃ,",
  "atk-s0519a0:644_10": "na tassa āvaraṇaṃ atthīti.",
  "atk-s0519a0:645_0": "Kati jhānānītiādi jhānādayo vibhāgena dassetuṃ āraddhaṃ.",
  "atk-s0519a0:645_1": "Cattāri jhānānīti catukkanayavasena rūpāvacarajjhānāni sandhāyāha.",
  "atk-s0519a0:645_2": "Ekādasāti “rūpī rūpāni passatī”tiādinā aṭṭhannaṃ tiṇṇañca suññatavimokkhādīnaṃ vasena vuttaṃ.",
  "atk-s0519a0:645_3": "Aṭṭhāti tesu ṭhapetvā lokuttare vimokkhe aṭṭha.",
  "atk-s0519a0:645_4": "Sattāti tesu eva nirodhasamāpattiṃ ṭhapetvā satta.",
  "atk-s0519a0:645_5": "Tayoti suttantapariyāyena suññatavimokkhādayo tayo.",
  "atk-s0519a0:645_6": "Dveti abhidhammapariyāyena animittavimokkhassāsambhavato avasesā dve.",
  "atk-s0519a0:645_7": "Ettha ca paṭipāṭiyā satta appitappitakkhaṇe vikkhambhanavasena paccanīkadhammehi vimuccanato,",
  "atk-s0519a0:645_8": "ārammaṇe adhimuccanato ca vimokkhā.",
  "atk-s0519a0:645_9": "Nirodhasamāpatti pana sabbaso saññāvedayitehi vimuttattā apagamavimokkho nāma.",
  "atk-s0519a0:645_10": "Lokuttarā ca taṃtaṃmaggavajjhakilesehi samucchedavasena vimuttattā vimokkhoti ayaṃ viseso veditabbo.",
  "atk-s0519a0:646_0": "Samādhīsu catukkanayapañcakanayesu paṭhamajjhānasamādhi savitakko savicāro samādhi nāma.",
  "atk-s0519a0:646_1": "Pañcakanaye dutiyajjhānasamādhi avitakko vicāramatto samādhi nāma.",
  "atk-s0519a0:646_2": "Catukkanaye pañcakanayepi sesajhānesu samādhi avitakko avicāro samādhi nāma.",
  "atk-s0519a0:647_0": "Samāpattīsu paṭipāṭiyā aṭṭhannaṃ samāpattīnaṃ “samādhī”tipi nāmaṃ “samāpattī”tipi. Kasmā?",
  "atk-s0519a0:647_1": "Cittekaggatāsabbhāvato.",
  "atk-s0519a0:647_2": "Nirodhasamāpattiyā tadabhāvato na “samādhī”ti nāmaṃ.",
  "atk-s0519a0:647_3": "Saññāsamāpattiādi heṭṭhā vuttameva.",
  "atk-s0519a0:648_0": "Hānabhāgiyo samādhīti appaguṇehi paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ paṭhamajjhānādisamādhissa hānabhāgiyatā.",
  "atk-s0519a0:648_1": "“Paṭhamajjhānassa kāmarāgabyāpādā saṃkileso”ti vuttattā dutiyajjhānādivasena yojetabbaṃ.",
  "atk-s0519a0:648_2": "Kukkuṭaṃ vuccati ajaññājigucchanamukhena tapparamatā.",
  "atk-s0519a0:648_3": "Kukkuṭajhāyīti puggalādhiṭṭhānena jhānāni vuttāni,",
  "atk-s0519a0:648_4": "dve paṭhamadutiyajjhānānīti vuttaṃ hoti.",
  "atk-s0519a0:648_5": "Yo paṭhamaṃ dutiyaṃ vā jhānaṃ nibbattetvā “alamettāvatā”ti saṅkocaṃ āpajjati,",
  "atk-s0519a0:648_6": "uttari na vāyamati,",
  "atk-s0519a0:648_7": "tassa tāni jhānāni cattāripi “kukkuṭajhānānī”ti vuccanti,",
  "atk-s0519a0:648_8": "taṃsamaṅgino ca kukkuṭajhāyī.",
  "atk-s0519a0:648_9": "Tesu purimāni dve āsannabalavapaccatthikattā visesabhāgiyatābhāvato ca saṃkilesabhāvena vuttāni.",
  "atk-s0519a0:648_10": "Itarāni pana visesabhāgiyatābhāvepi mandapaccatthikattā vodānabhāvena vuttānīti daṭṭhabbaṃ.",
  "atk-s0519a0:649_0": "Visesabhāgiyo samādhīti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ,",
  "atk-s0519a0:649_1": "paguṇavodānaṃ bhavaṅgavuṭṭhānañca “vuṭṭhāna”nti vuttaṃ.",
  "atk-s0519a0:649_2": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti.",
  "atk-s0519a0:649_3": "Tasmā vodānampi “vuṭṭhāna”nti vuttaṃ.",
  "atk-s0519a0:649_4": "Bhavaṅgavasena sabbajhānehi vuṭṭhānaṃ hotīti bhavaṅgañca vodānaṃ vuṭṭhānaṃ.",
  "atk-s0519a0:649_5": "Yasmā pana vuṭṭhānavasibhāvena yathāparicchinnakālaṃ samāpattito vuṭṭhānaṃ hoti,",
  "atk-s0519a0:649_6": "tasmā samāpattivuṭṭhānakosallaṃ idha “vuṭṭhāna”nti vuttaṃ.",
  "atk-s0519a0:650_0": "63.",
  "atk-s0519a0:650_1": "Tasseva samādhissāti tassa anantarabalaniddese jhānādipariyāyehi vuttasamādhissa.",
  "atk-s0519a0:650_2": "Parivārāti parikkhārā.",
  "atk-s0519a0:650_3": "Indriyānīti saddhāsatipaññindriyāni.",
  "atk-s0519a0:650_4": "Balānīti hirottappehi saddhiṃ tāniyeva.",
  "atk-s0519a0:650_5": "Vīriyassa visuṃ gahaṇaṃ balānaṃ bahūpakāradassanatthaṃ.",
  "atk-s0519a0:650_6": "Vīriyupatthambhena hi saddhādayo paṭipakkhena akampanīyā honti.",
  "atk-s0519a0:650_7": "Tenevāha –",
  "atk-s0519a0:650_8": "“vīriyavasena balāni bhavantī”ti.",
  "atk-s0519a0:650_9": "Tesanti indriyānaṃ.",
  "atk-s0519a0:650_10": "Mudumajjhādhimattatāti avisadaṃ mudu.",
  "atk-s0519a0:650_11": "Nātivisadaṃ majjhaṃ.",
  "atk-s0519a0:650_12": "Ativisadaṃ adhimattaṃ balavaṃ “tikkha”nti vuccati.",
  "atk-s0519a0:651_0": "Veneyyānaṃ indriyānurūpaṃ bhagavato desanāpavattīti dassetuṃ “tattha bhagavā”tiādi vuttaṃ.",
  "atk-s0519a0:651_1": "Tattha saṃkhittavitthārenāti saṃkhittassa vitthārena.",
  "atk-s0519a0:651_2": "Atha vā saṃkhittenāti uddiṭṭhamattena.",
  "atk-s0519a0:651_3": "Saṃkhittavitthārenāti uddesena niddesena ca.",
  "atk-s0519a0:651_4": "Vitthārenāti uddesaniddesapaṭiniddesehi.",
  "atk-s0519a0:651_5": "Mudukanti lahukaṃ apāyabhayavaṭṭabhayādīhi santajjanavasena bhāriyaṃ akatvā.",
  "atk-s0519a0:651_6": "Mudutikkhanti nātitikkhaṃ.",
  "atk-s0519a0:651_7": "Saṃvegavatthūhi saṃvegajananādivasena bhāriyaṃ katvā.",
  "atk-s0519a0:651_8": "Samathaṃ upadisatīti samathaṃ adhikaṃ katvā upadisati,",
  "atk-s0519a0:651_9": "na tathā vipassananti adhippāyo.",
  "atk-s0519a0:651_10": "Na hi kevalena samathena saccappaṭivedho sambhavati.",
  "atk-s0519a0:651_11": "Samathavipassananti samadhuraṃ samathavipassanaṃ.",
  "atk-s0519a0:651_12": "Vipassananti sātisayaṃ vipassanaṃ upadisati.",
  "atk-s0519a0:651_13": "Yasmā cettha tikkhindriyādayo ugghaṭitaññuādayova,",
  "atk-s0519a0:651_14": "tasmā “tikkhindriyassa nissaraṇaṃ upadisatī”tiādi vuttaṃ.",
  "atk-s0519a0:651_15": "Tattha adhipaññāsikkhāyāti adhipaññāsikkhaṃ.",
  "atk-s0519a0:652_0": "Yaṃ ettha ñāṇanti ettha indriyānaṃ mudumajjhādhimattatāya yaṃ ñāṇaṃ,",
  "atk-s0519a0:652_1": "idaṃ vuccati parasattānaṃ parapuggalānaṃ indriyaparopariyattavemattatāñāṇanti sambandhitabbaṃ.",
  "atk-s0519a0:652_2": "Tassa ñāṇassa pavattanākāraṃ dassetuṃ “ayaṃ imaṃ bhūmi”ntiādi vuttaṃ.",
  "atk-s0519a0:652_3": "Tattha ayaṃ imaṃ bhūmiṃ bhāvanañca gatoti ayaṃ puggalo evamimaṃ saṃkilesavāsanaṃ vodānaṃ bhavaṅgañca gato gacchati gamissati ca,",
  "atk-s0519a0:652_4": "kālavacanicchāya abhāvato,",
  "atk-s0519a0:652_5": "yathā duddhanti.",
  "atk-s0519a0:652_6": "Imāya velāya imasmiṃ samaye imāya mudumajjhatikkhabhedāya anusāsaniyā.",
  "atk-s0519a0:652_7": "Evaṃdhātukoti hīnādivasena evaṃajjhāsayo evaṃadhimuttiko.",
  "atk-s0519a0:652_8": "Ayañcassa āsayoti imassa puggalassa ayaṃ sassatucchedappakāro,",
  "atk-s0519a0:652_9": "yathābhūtañāṇānulomakhantippakāro vā āsayo.",
  "atk-s0519a0:652_10": "Idañhi catubbidhaṃ āsayanti ettha sattā vasantīti āsayoti vuccati.",
  "atk-s0519a0:652_11": "Imaṃ pana bhagavā sattānaṃ āsayaṃ jānanto tesaṃ diṭṭhigatānaṃ vipassanāñāṇakammassakataññāṇānañca appavattikkhaṇepi jānāti eva.",
  "atk-s0519a0:652_12": "Vuttampi cetaṃ –",
  "atk-s0519a0:652_13": "“kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti.",
  "atk-s0519a0:652_14": "Kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.",
  "atk-s0519a0:652_15": "Nekkhammaṃ sevantaññeva jānāti… byāpādaṃ…",
  "atk-s0519a0:652_16": "abyāpādaṃ…",
  "atk-s0519a0:652_17": "thinamiddhaṃ…",
  "atk-s0519a0:652_18": "ālokasaññaṃ sevantaññeva jānāti ‘ayaṃ puggalo thinamiddhagaruko thinamiddhāsayo thinamiddhādhimutto”’ti.",
  "atk-s0519a0:653_0": "Ayaṃ anusayoti ayaṃ imassa puggalassa kāmarāgādiko appahīnoyeva anusayitakileso.",
  "atk-s0519a0:653_1": "Appahīnoyeva hi thāmagato kileso anusayo.",
  "atk-s0519a0:653_2": "Parasattānanti padhānasattānaṃ.",
  "atk-s0519a0:653_3": "Parapuggalānanti tato paresaṃ sattānaṃ,",
  "atk-s0519a0:653_4": "hīnasattānanti attho.",
  "atk-s0519a0:653_5": "Ekatthameva vā etaṃ padadvayaṃ veneyyavasena dvidhā vuttaṃ.",
  "atk-s0519a0:653_6": "Indriyaparopariyattavemattatāñāṇanti parabhāvo ca aparabhāvo ca paropariyattaṃ a-",
  "atk-s0519a0:653_7": "kārassa okāraṃ katvā,",
  "atk-s0519a0:653_8": "tassa vemattatā paropariyattavemattatā.",
  "atk-s0519a0:653_9": "Saddhādīnaṃ indriyānaṃ paropariyattavemattatāya ñāṇaṃ indriyaparopariyattavemattatāñāṇanti padavibhāgo veditabbo.",
  "atk-s0519a0:654_0": "Tattha yanti yaṃ anekavihitassa pubbenivāsassa anussaraṇavasena bhagavato ñāṇaṃ,",
  "atk-s0519a0:654_1": "idaṃ aṭṭhamaṃ tathāgatabalanti sambandho.",
  "atk-s0519a0:654_2": "Anekavihitanti anekavidhaṃ,",
  "atk-s0519a0:654_3": "anekehi vā pakārehi pavattitaṃ.",
  "atk-s0519a0:654_4": "Pubbenivāsanti anussarituṃ icchitaṃ attano paresañca samanantarātītaṃ bhavaṃ ādiṃ katvā tattha tattha nivutthasantānaṃ.",
  "atk-s0519a0:654_5": "Anussaratīti “ekampi jātiṃ dvepi jātiyo”ti evaṃ jātipaṭipāṭiyā anugantvā sarati,",
  "atk-s0519a0:654_6": "anudeva vā sarati,",
  "atk-s0519a0:654_7": "citte abhininnāmitamatte eva saratīti attho.",
  "atk-s0519a0:654_8": "Bhagavato hi parikammakiccaṃ natthi,",
  "atk-s0519a0:654_9": "āvajjanamatteneva sarati.",
  "atk-s0519a0:654_10": "Seyyathidanti āraddhappakāranidassanatthe nipāto.",
  "atk-s0519a0:654_11": "Ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ.",
  "atk-s0519a0:654_12": "Esa nayo dvepi jātiyotiādīsupi.",
  "atk-s0519a0:655_0": "Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "atk-s0519a0:655_1": "vaḍḍhamāno vivaṭṭakappoti veditabbo.",
  "atk-s0519a0:655_2": "Tattha saṃvaṭṭena saṃvaṭṭaṭṭhāyī gahito taṃmūlattā,",
  "atk-s0519a0:655_3": "vivaṭṭena ca vivaṭṭaṭṭhāyī.",
  "atk-s0519a0:655_4": "Evañhi sati yāni “cattārimāni,",
  "atk-s0519a0:655_5": "bhikkhave,",
  "atk-s0519a0:655_6": "kappassa asaṅkhyeyyāni.",
  "atk-s0519a0:655_7": "Katamāni cattāri?",
  "atk-s0519a0:655_8": "Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti vuttāni,",
  "atk-s0519a0:655_9": "tāni sabbāni pariggahitāni honti.",
  "atk-s0519a0:655_10": "Amutrāsintiādi saraṇākāradassanaṃ.",
  "atk-s0519a0:655_11": "Tattha amutrāsinti amumhi saṃvaṭṭakappe,",
  "atk-s0519a0:655_12": "amumhi bhave vā yoniyaṃ vā gatiyaṃ vā viññāṇaṭṭhitiyaṃ vā sattāvāse vā sattanikāye vā.",
  "atk-s0519a0:655_13": "Evaṃnāmoti tisso vā phusso vā.",
  "atk-s0519a0:655_14": "Evaṃgottoti bhaggavo vā gotamo vā.",
  "atk-s0519a0:655_15": "Evaṃvaṇṇoti odāto vā sāmo vā.",
  "atk-s0519a0:655_16": "Evamāhāroti sālimaṃsodanāhāro vā pavattaphalabhojano vā.",
  "atk-s0519a0:655_17": "Evaṃsukhadukkhappaṭisaṃvedīti anekappakārena kāyikacetasikānaṃ sāmisanirāmisappabhedānaṃ vā sukhadukkhānaṃ paṭisaṃvedī.",
  "atk-s0519a0:655_18": "Evamāyupariyantoti evaṃ vassasataparamāyupariyanto vā caturāsītikappasahassaparamāyupariyanto vā.",
  "atk-s0519a0:655_19": "So tato cuto amutra udapādinti so tato bhavato,",
  "atk-s0519a0:655_20": "sattanikāyato vā cuto puna amukasmiṃ nāma sattanikāye udapādiṃ.",
  "atk-s0519a0:655_21": "Atha vā tatrāpi bhave vā sattanikāye vā ahosiṃ.",
  "atk-s0519a0:655_22": "Evaṃnāmotiādi vuttatthameva.",
  "atk-s0519a0:656_0": "64.",
  "atk-s0519a0:656_1": "Dibbenātiādīsu dibbasadisattā dibbaṃ.",
  "atk-s0519a0:656_2": "Devatānañhi sucaritakammanibbattampi pittasemharuhirādīhi apalibuddhaṃ upakkilesavimuttattā dūrepi ārammaṇaggahaṇasamatthaṃ dibbaṃ pasādacakkhu hoti.",
  "atk-s0519a0:656_3": "Idampi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ,",
  "atk-s0519a0:656_4": "dibbavihāravasena vā paṭiladdhattā,",
  "atk-s0519a0:656_5": "attanā ca dibbavihārasannissitattāpi dibbaṃ,",
  "atk-s0519a0:656_6": "ālokapariggahena mahājutikattāpi dibbaṃ,",
  "atk-s0519a0:656_7": "tirokuṭṭādigatarūpadassanena mahāgatikattāpi dibbaṃ.",
  "atk-s0519a0:656_8": "Taṃ sabbaṃ saddasatthānusārena veditabbaṃ.",
  "atk-s0519a0:656_9": "Dassanaṭṭhena cakkhu.",
  "atk-s0519a0:656_10": "Cakkhukiccakaraṇena cakkhumivātipi cakkhu.",
  "atk-s0519a0:656_11": "Cutūpapātadassanena diṭṭhivisuddhihetuttā visuddhaṃ.",
  "atk-s0519a0:656_12": "Yo hi cutimattameva passati,",
  "atk-s0519a0:656_13": "na upapātaṃ,",
  "atk-s0519a0:656_14": "so ucchedadiṭṭhiṃ gaṇhāti.",
  "atk-s0519a0:656_15": "Yo upapātamattameva passati na cutiṃ,",
  "atk-s0519a0:656_16": "so navasattapātubhāvadiṭṭhiṃ gaṇhāti.",
  "atk-s0519a0:656_17": "Yo pana tadubhayaṃ passati,",
  "atk-s0519a0:656_18": "so yasmā duvidhampi taṃ diṭṭhigataṃ ativattati.",
  "atk-s0519a0:656_19": "Tasmāssa taṃ dassanaṃ diṭṭhivisuddhihetu hoti.",
  "atk-s0519a0:656_20": "Tadubhayañca bhagavā passati.",
  "atk-s0519a0:656_21": "Tena vuttaṃ –",
  "atk-s0519a0:656_22": "“cutūpapātadassanena diṭṭhivisuddhihetuttā visuddha”nti.",
  "atk-s0519a0:657_0": "Ekādasaupakkilesavirahato vā visuddhaṃ. Yathāha –",
  "atk-s0519a0:658_0": "“So kho ahaṃ anuruddhā ‘vicikicchā cittassa upakkileso’ti iti viditvā vicikicchaṃ cittassa upakkilesaṃ pajahiṃ.",
  "atk-s0519a0:658_1": "‘Amanasikāro cittassa upakkileso…",
  "atk-s0519a0:658_2": "thinamiddhaṃ…",
  "atk-s0519a0:658_3": "chambhitattaṃ… uppilaṃ…",
  "atk-s0519a0:658_4": "duṭṭhullaṃ…",
  "atk-s0519a0:658_5": "accāraddhavīriyaṃ…",
  "atk-s0519a0:658_6": "atilīnavīriyaṃ…",
  "atk-s0519a0:658_7": "abhijappā…",
  "atk-s0519a0:658_8": "nānattasaññā…",
  "atk-s0519a0:658_9": "atinijjhāyitattaṃ rūpānaṃ cittassa upakkileso’ti iti viditvā atinijjhāyitattaṃ rūpānaṃ cittassa upakkilesaṃ pajahi”nti evamādi.",
  "atk-s0519a0:659_0": "Tadevaṃ ekādasaupakkilesavirahato vā visuddhaṃ.",
  "atk-s0519a0:659_1": "Manussūpacāraṃ atikkamitvā rūpadassanena atikkantamānusakaṃ,",
  "atk-s0519a0:659_2": "maṃsacakkhuṃ atikkantattā vā atikkantamānusakaṃ.",
  "atk-s0519a0:659_3": "Tena dibbena cakkhunā visuddhena atikkantamānusakena.",
  "atk-s0519a0:660_0": "Satte passatīti manusso manussaṃ maṃsacakkhunā viya satte passati oloketi.",
  "atk-s0519a0:660_1": "Cavamāne upapajjamāneti ettha cutikkhaṇe upapattikkhaṇe vā dibbacakkhunāpi daṭṭhuṃ na sakkā.",
  "atk-s0519a0:660_2": "Ye pana āsannacutikā idāni cavissanti,",
  "atk-s0519a0:660_3": "ye ca gahitapaṭisandhikā sampati nibbattā,",
  "atk-s0519a0:660_4": "te “cavamānā upapajjamānā”ti adhippetā.",
  "atk-s0519a0:660_5": "Te evarūpe cavamāne upapajjamāne.",
  "atk-s0519a0:660_6": "Hīneti mohanissandayuttattā hīnajātikulabhogādivasena hīḷite paribhūte.",
  "atk-s0519a0:660_7": "Paṇīteti amohanissandayuttattā tabbiparīte.",
  "atk-s0519a0:660_8": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-s0519a0:660_9": "Dubbaṇṇeti dosanissandayuttattā aniṭṭhākantāmanāpavaṇṇayutte abhirūpe virūpe vāti attho.",
  "atk-s0519a0:660_10": "Sugateti sugatigate,",
  "atk-s0519a0:660_11": "alobhanissandayuttattā vā aḍḍhe mahaddhane.",
  "atk-s0519a0:660_12": "Duggateti duggatigate,",
  "atk-s0519a0:660_13": "lobhanissandayuttattā vā dalidde appannapānabhojane.",
  "atk-s0519a0:660_14": "Yathākammūpageti yaṃ yaṃ kammaṃ upacitaṃ,",
  "atk-s0519a0:660_15": "tena tena upagate.",
  "atk-s0519a0:660_16": "Tattha purimehi “cavamāne”tiādīhi dibbacakkhukiccaṃ vuttaṃ.",
  "atk-s0519a0:660_17": "Iminā pana padena yathākammūpagañāṇakiccaṃ.",
  "atk-s0519a0:660_18": "Yathākammūpagañāṇaanāgataṃsañāṇāni ca dibbacakkhupādakāneva dibbacakkhunā saheva ijjhanti.",
  "atk-s0519a0:661_0": "Kāyaduccaritenātiādīsu duṭṭhu caritaṃ,",
  "atk-s0519a0:661_1": "duṭṭhaṃ vā caritaṃ kilesapūtikattā duccaritaṃ.",
  "atk-s0519a0:661_2": "Kāyena duccaritaṃ,",
  "atk-s0519a0:661_3": "kāyato vā pavattaṃ duccaritaṃ kāyaduccaritaṃ.",
  "atk-s0519a0:661_4": "Evaṃ vacīmanoduccaritānipi daṭṭhabbāni.",
  "atk-s0519a0:661_5": "Samannāgatāti samaṅgībhūtā.",
  "atk-s0519a0:661_6": "Ariyānaṃ upavādakāti buddhādīnaṃ ariyānaṃ,",
  "atk-s0519a0:661_7": "antamaso gihisotāpannānampi antimavatthunā vā guṇaparidhaṃsanena vā upavādakā akkosakā garahakā.",
  "atk-s0519a0:661_8": "Micchādiṭṭhikāti viparītadassanā.",
  "atk-s0519a0:661_9": "Micchādiṭṭhikammasamādānāti micchādiṭṭhihetubhūtasamādinnanānāvidhakammā.",
  "atk-s0519a0:661_10": "Ye ca micchādiṭṭhimūlakesu kāyakammādīsu aññepi samādapenti.",
  "atk-s0519a0:661_11": "Tattha vacīmanoduccaritaggahaṇena ariyūpavādamicchādiṭṭhīsu gahitāsupi tesaṃ puna vacanaṃ mahāsāvajjabhāvadassanatthaṃ.",
  "atk-s0519a0:661_12": "Mahāsāvajjo hi ariyūpavādo ānantariyasadiso. Yathāha –",
  "atk-s0519a0:662_0": "“Seyyathāpi,",
  "atk-s0519a0:662_1": "sāriputta,",
  "atk-s0519a0:662_2": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,",
  "atk-s0519a0:662_3": "evaṃsampadamidaṃ,",
  "atk-s0519a0:662_4": "sāriputta,",
  "atk-s0519a0:662_5": "vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.",
  "atk-s0519a0:663_0": "Micchādiṭṭhito ca mahāsāvajjataraṃ nāma aññaṃ natthi. Yathāha –",
  "atk-s0519a0:664_0": "“Nāhaṃ,",
  "atk-s0519a0:664_1": "bhikkhave,",
  "atk-s0519a0:664_2": "aññaṃ ekadhammampi samanupassāmi evaṃ mahāsāvajjataraṃ,",
  "atk-s0519a0:664_3": "yathayidaṃ,",
  "atk-s0519a0:664_4": "bhikkhave,",
  "atk-s0519a0:664_5": "micchādiṭṭhi.",
  "atk-s0519a0:664_6": "Micchādiṭṭhiparamāni,",
  "atk-s0519a0:664_7": "bhikkhave,",
  "atk-s0519a0:664_8": "vajjānī”ti.",
  "atk-s0519a0:665_0": "Kāyassa bhedāti upādinnakkhandhapariccāgā.",
  "atk-s0519a0:665_1": "Paraṃ maraṇāti tadanantaraṃ abhinibbattakkhandhaggahaṇe.",
  "atk-s0519a0:665_2": "Atha vā kāyassa bhedāti jīvitindriyassa upacchedā.",
  "atk-s0519a0:665_3": "Paraṃ maraṇāti cutito uddhaṃ.",
  "atk-s0519a0:665_4": "Apāyantiādi sabbaṃ nirayavevacanaṃ.",
  "atk-s0519a0:665_5": "Nirayo hi saggamokkhahetubhūtā puññasammatā ayā apetattā,",
  "atk-s0519a0:665_6": "sukhānaṃ vā āyassa abhāvā apāyo.",
  "atk-s0519a0:665_7": "Dukkhassa gati paṭisaraṇanti duggati,",
  "atk-s0519a0:665_8": "dosabahulatāya vā duṭṭhena kammunā nibbattā gati duggati.",
  "atk-s0519a0:665_9": "Vivasā nipatanti tattha dukkaṭakārinoti vinipāto.",
  "atk-s0519a0:665_10": "Natthi ettha assādasaññito ayoti nirayo.",
  "atk-s0519a0:666_0": "Atha vā apāyaggahaṇena tiracchānayoniṃ dīpeti,",
  "atk-s0519a0:666_1": "tiracchānayoni hi apāyo,",
  "atk-s0519a0:666_2": "sugatito apetattā.",
  "atk-s0519a0:666_3": "Na duggati,",
  "atk-s0519a0:666_4": "mahesakkhānaṃ nāgarājādīnaṃ sambhavato.",
  "atk-s0519a0:666_5": "Duggatiggahaṇena pettivisayaṃ dīpeti,",
  "atk-s0519a0:666_6": "so hi apāyo ceva duggati ca sugatito apetattā,",
  "atk-s0519a0:666_7": "dukkhassa ca gatibhūtattā.",
  "atk-s0519a0:666_8": "Na tu vinipāto asurasadisaṃ avinipatitattā.",
  "atk-s0519a0:666_9": "Petamahiddhikānañhi vimānānipi nibbattanti.",
  "atk-s0519a0:666_10": "Vinipātaggahaṇena asurakāyaṃ dīpeti,",
  "atk-s0519a0:666_11": "so hi yathāvuttenatthena apāyo ceva duggati ca sukhasamussayehi vinipātattā vinipātoti vuccati.",
  "atk-s0519a0:666_12": "Nirayaggahaṇena avīciādianekappakāraṃ nirayameva dīpeti.",
  "atk-s0519a0:666_13": "Upapannāti upagatā,",
  "atk-s0519a0:666_14": "tattha abhinibbattāti adhippāyo.",
  "atk-s0519a0:666_15": "Vuttavipariyāyena sukkapakkho veditabbo.",
  "atk-s0519a0:667_0": "Ayaṃ pana viseso –",
  "atk-s0519a0:667_1": "ettha sugatiggahaṇena manussagatimpi saṅgaṇhāti.",
  "atk-s0519a0:667_2": "Saggaggahaṇena devagatiṃ eva.",
  "atk-s0519a0:667_3": "Tattha sundarā gatīti sugati.",
  "atk-s0519a0:667_4": "Rūpādīhi visayehi suṭṭhu aggoti saggo.",
  "atk-s0519a0:667_5": "So sabbopi lujjanapalujjanaṭṭhena lokoti ayaṃ vacanattho.",
  "atk-s0519a0:667_6": "Amukāya kappakoṭiyaṃ upacitaṃ tenāyaṃ etarahi,",
  "atk-s0519a0:667_7": "anāgate vā saggūpago apāyūpago cāti aṭṭhamanavamabalañāṇakiccaṃ ekajjhaṃ katvā dassitaṃ.",
  "atk-s0519a0:667_8": "Tathā kappasatasahassevātiādīsupi.",
  "atk-s0519a0:667_9": "Tenevāha –",
  "atk-s0519a0:667_10": "“imāni bhagavato dve ñāṇānī”ti.",
  "atk-s0519a0:668_0": "Nihato māro bodhimūleti nihato samucchinno kilesamāro bodhirukkhamūle.",
  "atk-s0519a0:668_1": "Idaṃ bhagavato dasamaṃ balanti idaṃ kilesamārassa hananaṃ samucchindanaṃ bhagavato dasamaṃ balaṃ.",
  "atk-s0519a0:668_2": "Tenevāha –",
  "atk-s0519a0:668_3": "“sabbāsavaparikkhayaṃ ñāṇa”nti.",
  "atk-s0519a0:668_4": "Yasmā pana yadā arahattamaggena savāsanā sabbe āsavā khepitā,",
  "atk-s0519a0:668_5": "tadā bhagavatā sabbaññutaññāṇaṃ adhigataṃ nāma,",
  "atk-s0519a0:668_6": "tasmā “yaṃ sabbaññutā pattā”tiādi vuttaṃ.",
  "atk-s0519a0:669_0": "Ayaṃ tāvettha ācariyānaṃ samānatthakathā.",
  "atk-s0519a0:669_1": "Paravādī panāha –",
  "atk-s0519a0:669_2": "“dasabalañāṇaṃ nāma pāṭiekkaṃ natthi,",
  "atk-s0519a0:669_3": "yasmā ‘sabbaññutā pattā viditā sabbadhammā’ti vuttaṃ,",
  "atk-s0519a0:669_4": "tasmā sabbaññutaññāṇassevāyaṃ pabhedo”ti,",
  "atk-s0519a0:669_5": "taṃ na tathā daṭṭhabbaṃ.",
  "atk-s0519a0:669_6": "Aññameva hi dasabalañāṇaṃ,",
  "atk-s0519a0:669_7": "aññaṃ sabbaññutaññāṇaṃ.",
  "atk-s0519a0:669_8": "Dasabalañāṇañhi sakasakakiccameva jānāti,",
  "atk-s0519a0:669_9": "sabbaññutaññāṇaṃ tampi tato avasesampi jānāti.",
  "atk-s0519a0:669_10": "Dasabalañāṇesu hi paṭhamaṃ kāraṇākāraṇameva jānāti.",
  "atk-s0519a0:669_11": "Dutiyaṃ kammaparicchedameva,",
  "atk-s0519a0:669_12": "tatiyaṃ dhātunānattakāraṇameva,",
  "atk-s0519a0:669_13": "catutthaṃ ajjhāsayādhimuttimeva,",
  "atk-s0519a0:669_14": "pañcamaṃ kammavipākantarameva,",
  "atk-s0519a0:669_15": "chaṭṭhaṃ jhānādīhi saddhiṃ tesaṃ saṃkilesādimeva,",
  "atk-s0519a0:669_16": "sattamaṃ indriyānaṃ tikkhamudubhāvameva,",
  "atk-s0519a0:669_17": "aṭṭhamaṃ pubbenivutthakkhandhasantatimeva,",
  "atk-s0519a0:669_18": "navamaṃ sattānaṃ cutūpapātameva,",
  "atk-s0519a0:669_19": "dasamaṃ saccaparicchedameva.",
  "atk-s0519a0:669_20": "Sabbaññutaññāṇaṃ pana etehi jānitabbañca tato uttariñca pajānāti.",
  "atk-s0519a0:669_21": "Etesaṃ pana kiccaṃ sabbaṃ na karoti.",
  "atk-s0519a0:669_22": "Tañhi jhānaṃ hutvā appetuṃ na sakkoti,",
  "atk-s0519a0:669_23": "iddhi hutvā vikubbituṃ na sakkoti,",
  "atk-s0519a0:669_24": "maggo hutvā kilese khepetuṃ na sakkoti.",
  "atk-s0519a0:670_0": "Apica paravādī evaṃ pucchitabbo “dasabalañāṇaṃ nāmetaṃ savitakkasavicāraṃ avitakkavicāramattaṃ avitakkaavicāraṃ",
  "atk-s0519a0:670_1": "kāmāvacaraṃ rūpāvacaraṃ arūpāvacaraṃ lokiyaṃ lokuttara”nti.",
  "atk-s0519a0:670_2": "Jānanto “paṭipāṭiyā satta savitakkasavicārānī”ti vakkhati,",
  "atk-s0519a0:670_3": "tato parāni dve avitakkaavicārānīti,",
  "atk-s0519a0:670_4": "āsavakkhayañāṇaṃ siyā savitakkasavicāraṃ,",
  "atk-s0519a0:670_5": "siyā avitakkavicāramattaṃ,",
  "atk-s0519a0:670_6": "siyā avitakkaavicāranti.",
  "atk-s0519a0:670_7": "Tathā paṭipāṭiyā satta kāmāvacarāni,",
  "atk-s0519a0:670_8": "tato dve rūpāvacarāni,",
  "atk-s0519a0:670_9": "avasāne ekaṃ lokuttaranti vakkhati.",
  "atk-s0519a0:670_10": "Sabbaññutaññāṇaṃ pana savitakkasavicārameva kāmāvacarameva lokiyamevāti niṭṭhamettha gantabbaṃ.",
  "atk-s0519a0:671_0": "Vicayahārasampātavaṇṇanā niṭṭhitā.",
  "atk-s0519a0:672_0": "3. Yuttihārasampātavaṇṇanā",
  "atk-s0519a0:673_0": "65.",
  "atk-s0519a0:673_1": "Evaṃ nānānayehi vicayahārasampātaṃ vitthāretvā idāni yuttihārasampātādīni dassetuṃ “tattha katamo yuttihārasampāto”tiādi āraddhaṃ.",
  "atk-s0519a0:673_2": "Tattha “tasmā rakkhitacittassā”ti gāthāya padattho vitthāritoyeva.",
  "atk-s0519a0:673_3": "Rakkhitacittassa sammāsaṅkappagocaro bhavissatīti yujjatīti manacchaṭṭhāni dvārāni satikavāṭena pidahitvā",
  "atk-s0519a0:673_4": "viharantassa kāmavitakkādīnaṃ micchāsaṅkappānaṃ avasaro eva natthīti nekkhammavitakkādiko sammāsaṅkappo",
  "atk-s0519a0:673_5": "eva tassa gocaro pavattiṭṭhānaṃ bhavissatīti ayamattho yujjati.",
  "atk-s0519a0:673_6": "Yuttiyā ghaṭeti saṃsandati sametīti attho.",
  "atk-s0519a0:673_7": "Sammāsaṅkappagocaro sammādiṭṭhi bhavissatīti vuttanayena sammāsaṅkappagocaro puggalo aviparītameva vitakkato sammādiṭṭhi bhavissati.",
  "atk-s0519a0:673_8": "Sammādiṭṭhisaṅkhātaṃ vipassanāñāṇaṃ purakkhatvā viharanto maggañāṇena pañcannaṃ khandhānaṃ udayabbayaṃ asammohato paṭivijjhissati.",
  "atk-s0519a0:673_9": "Tathā paṭivijjhanto ca dukkhasabhāvattā duggatisaṅkhātā sabbā bhavagatiyo jahissati,",
  "atk-s0519a0:673_10": "tato eva sabbaṃ vinipātabhayaṃ saṃsārabhayañca samatikkamissatīti sabbopi cāyamattho yutto evāti.",
  "atk-s0519a0:674_0": "Yuttihārasampātavaṇṇanā niṭṭhitā.",
  "atk-s0519a0:675_0": "4. Padaṭṭhānahārasampātavaṇṇanā",
  "atk-s0519a0:676_0": "66.",
  "atk-s0519a0:676_1": "Sakasampattiyā viya susaṃvihitasaṅkappo bhavati.",
  "atk-s0519a0:676_2": "Indriyesu guttadvāratā sucaritapāripūriyā āsannakāraṇanti āha –",
  "atk-s0519a0:676_3": "“rakkhitacittassāti tiṇṇaṃ sucaritānaṃ padaṭṭhāna”nti.",
  "atk-s0519a0:676_4": "Tassattho –",
  "atk-s0519a0:676_5": "“rakkhitacittassā”ti idaṃ tiṇṇaṃ sucaritānaṃ padaṭṭhānavacananti.",
  "atk-s0519a0:676_6": "Nekkhammasaṅkappādibahulassa kāmacchandādinīvaraṇappahānaṃ sukaranti nekkhammasaṅkappādayo samathassa āsannakāraṇanti āha –",
  "atk-s0519a0:676_7": "“sammāsaṅkappagocaroti samathassa padaṭṭhāna”nti.",
  "atk-s0519a0:676_8": "Kammassakatāsammādiṭṭhiyaṃ sappaccayanāmarūpadassanasammādiṭṭhiyañca ṭhito attādhīnaṃ saṃsāradukkhaṃ",
  "atk-s0519a0:676_9": "passanto tadatikkamanupāyaṃ vipassanaṃ ārabhatīti sammādiṭṭhivipassanāya visesakāraṇanti āha –",
  "atk-s0519a0:676_10": "“sammādiṭṭhipurekkhāroti vipassanāya padaṭṭhāna”nti.",
  "atk-s0519a0:676_11": "Udayabbayadassanaṃ ussukkāpento sammattaniyāmaṃ okkamatīti taṃ paṭhamamaggādhigamassa kāraṇanti āha –",
  "atk-s0519a0:676_12": "“ñatvāna udayabbayanti dassanabhūmiyā padaṭṭhāna”nti.",
  "atk-s0519a0:676_13": "Ālokasaññāmanasikārādīhi thinamiddhassa abhibhavanaṃ vīriyassa āsannakāraṇanti āha –",
  "atk-s0519a0:676_14": "“thinamiddhābhibhū bhikkhūti vīriyassa padaṭṭhāna”nti.",
  "atk-s0519a0:676_15": "Yadipi ariyamaggakkhaṇe pahānabhāvanā samānakālā ekābhisamayassa icchitattā,",
  "atk-s0519a0:676_16": "tathāpi pahātabbassa pahānābhāve bhāvanāpāripūrī natthīti pahānanimittā viya katvā bhāvanā vuttā “sabbā duggatiyo jaheti bhāvanāya padaṭṭhāna”nti.",
  "atk-s0519a0:676_17": "Atha vā “sabbā duggatiyo jahe”ti idaṃ bhagavato vacanaṃ yogīnaṃ ussāhajananatthaṃ ānisaṃsakittanaṃ hotīti bhāvanāya visesakāraṇanti vuttaṃ “sabbā…pe…",
  "atk-s0519a0:676_18": "padaṭṭhāna”nti.",
  "atk-s0519a0:677_0": "Padaṭṭhānahārasampātavaṇṇanā niṭṭhitā.",
  "atk-s0519a0:678_0": "5. Lakkhaṇahārasampātavaṇṇanā",
  "atk-s0519a0:679_0": "67.",
  "atk-s0519a0:679_1": "Indriyesu guttadvāratā satisaṃvaro,",
  "atk-s0519a0:679_2": "satibalena ca nekkhammavitakkādibahulo hotīti vuttaṃ –",
  "atk-s0519a0:679_3": "“tasmā rakkhitacittassa sammāsaṅkappagocaroti idaṃ satindriya”nti.",
  "atk-s0519a0:679_4": "Tassattho –",
  "atk-s0519a0:679_5": "“tasmā rakkhitacittassa sammāsaṅkappagocaro”ti ettha rakkhitacittatāya ca sammāsaṅkappagocaratā kāraṇūpacārena idaṃ satindriyaṃ,",
  "atk-s0519a0:679_6": "gahitāni bhavanti pañcindriyāni indriyalakkhaṇena vimuttiparipācanabhāvena vā ekalakkhaṇattāti adhippāyo.",
  "atk-s0519a0:679_7": "Gahito bhavatīti ettha maggalakkhaṇena gahaṇaṃ suviññeyyanti taṃ ṭhapetvā kāraṇato gahaṇaṃ dassetuṃ “sammādiṭṭhito",
  "atk-s0519a0:679_8": "hi sammāsaṅkappo pabhavatī”tiādi vuttaṃ.",
  "atk-s0519a0:679_9": "Tato eva gahito bhavati ariyo aṭṭhaṅgiko maggoti vatvā vimuttivimuttiñāṇadassanānipi vuttāni.",
  "atk-s0519a0:680_0": "Lakkhaṇahārasampātavaṇṇanā niṭṭhitā.",
  "atk-s0519a0:681_0": "6. Catubyūhahārasampātavaṇṇanā",
  "atk-s0519a0:682_0": "68.",
  "atk-s0519a0:682_1": "Rakkhīyatīti rakkhitaṃ.",
  "atk-s0519a0:682_2": "Idaṃ padavasena nibbacanaṃ.",
  "atk-s0519a0:682_3": "Yasmā pana atthavasena nibbacane vutte padavasena nibbacanaṃ vuttameva hoti,",
  "atk-s0519a0:682_4": "tasmā “rakkhitaṃ paripālīyatīti esā niruttī”ti vuttaṃ.",
  "atk-s0519a0:682_5": "Tattha iti-",
  "atk-s0519a0:682_6": "saddo ādyattho,",
  "atk-s0519a0:682_7": "pakāre vā.",
  "atk-s0519a0:682_8": "Tena evamādikā evaṃpakārā vā esā niruttīti vuttaṃ hoti.",
  "atk-s0519a0:682_9": "Tasmā cintetīti cittaṃ.",
  "atk-s0519a0:682_10": "Attano santānaṃ cinotīti cittaṃ,",
  "atk-s0519a0:682_11": "paccayehi citanti cittaṃ,",
  "atk-s0519a0:682_12": "cittavicittaṭṭhena cittaṃ,",
  "atk-s0519a0:682_13": "cittakaraṇaṭṭhena cittaṃ.",
  "atk-s0519a0:682_14": "Sammā saṅkappetīti sammāsaṅkappotiādinā nirutti veditabbā.",
  "atk-s0519a0:683_0": "Ayaṃ ettha bhagavato adhippāyoti “rakkhitacitto assā”tiādinā indriyasaṃvarādayo duggatipahānañca vadato bhagavato ettha gāthāyaṃ adhippāyo.",
  "atk-s0519a0:683_1": "Kokāliko hītiādi nidānaniddeso.",
  "atk-s0519a0:683_2": "Tattha hi-",
  "atk-s0519a0:683_3": "saddo kāraṇe.",
  "atk-s0519a0:683_4": "Idaṃ vuttaṃ hoti –",
  "atk-s0519a0:683_5": "yasmā kokāliko arakkhitacittatāya aggasāvakesu cittaṃ padosetvā padumanirayaṃ upapanno,",
  "atk-s0519a0:683_6": "tasmā duggatiyo jahitukāmo rakkhitacitto assāti bhagavā satiārakkhena cetasā samannāgato sabbā duggatiyo jahatīti attho.",
  "atk-s0519a0:683_7": "Suttamhi vuttaṃ “satiyā cittaṃ rakkhitabba”nti desanānusandhidassanaṃ.",
  "atk-s0519a0:684_0": "Catubyūhahārasampātavaṇṇanā niṭṭhitā.",
  "atk-s0519a0:685_0": "7. Āvaṭṭahārasampātavaṇṇanā",
  "atk-s0519a0:686_0": "69.",
  "atk-s0519a0:686_1": "Nekkhammasaṅkappabahulo kasiṇavasena mettādivasena vā laddhāya cittekaggatāsaṅkhātāya cittamañjūsāya",
  "atk-s0519a0:686_2": "cittaṃ ṭhapetvā samādhiṃyeva vā yathāladdhaṃ saṃkilesato rakkhitacitto nāma hotīti vuttaṃ –",
  "atk-s0519a0:686_3": "“tasmā rakkhitacittassa sammāsaṅkappagocaroti ayaṃ samatho”ti.",
  "atk-s0519a0:686_4": "Paññāpadhānā vipassanāti āha –",
  "atk-s0519a0:686_5": "“sammādiṭṭhipurekkhāroti ayaṃ vipassanā”ti.",
  "atk-s0519a0:686_6": "Ariyamaggena dukkhasacce pariññāte udayabbayadassanaṃ matthakappattaṃ nāma hotīti vuttaṃ –",
  "atk-s0519a0:686_7": "“ñatvāna udayabbayanti dukkhapariññā”ti.",
  "atk-s0519a0:686_8": "“Yaṃ kiñci samudayadhammaṃ,",
  "atk-s0519a0:686_9": "sabbaṃ taṃ nirodhadhamma”nti hi maggañāṇassa pavattidassanāti.",
  "atk-s0519a0:686_10": "Imāni cattāri saccānīti catusaccadhammavasena āvaṭṭanaṃ niṭṭhapeti.",
  "atk-s0519a0:686_11": "Tattha purimena saccadvayaṭṭhapanena visabhāgadhammavasena,",
  "atk-s0519a0:686_12": "pacchimena sabhāgadhammavasena āvaṭṭananti daṭṭhabbaṃ.",
  "atk-s0519a0:687_0": "Āvaṭṭahārasampātavaṇṇanā niṭṭhitā.",
  "atk-s0519a0:688_0": "8. Vibhattihārasampātavaṇṇanā",
  "atk-s0519a0:689_0": "70.",
  "atk-s0519a0:689_1": "Kusalapakkho kusalapakkhena niddisitabboti rakkhitacittassāti satisaṃvaro,",
  "atk-s0519a0:689_2": "so chabbidho dvāravasena cakkhudvārasaṃvaro yāva manodvārasaṃvaroti.",
  "atk-s0519a0:689_3": "Sammāsaṅkappo tividho –",
  "atk-s0519a0:689_4": "nekkhammasaṅkappo,",
  "atk-s0519a0:689_5": "abyāpādasaṅkappo,",
  "atk-s0519a0:689_6": "avihiṃsāsaṅkappoti.",
  "atk-s0519a0:689_7": "Sammādiṭṭhi aṭṭhavidhā dukkhe ñāṇaṃ…pe…",
  "atk-s0519a0:689_8": "idappaccayatāpaṭiccasamuppannesu dhammesu ñāṇanti.",
  "atk-s0519a0:689_9": "Udayabbayañāṇaṃ paññāsavidhaṃ avijjāsamudayā rūpasamudayo…pe…",
  "atk-s0519a0:689_10": "vipariṇāmalakkhaṇaṃ passantopi viññāṇakkhandhassa vayaṃ passati.",
  "atk-s0519a0:689_11": "Thinamiddhābhibhavanaṃ catubbidhaṃ catumaggavasena.",
  "atk-s0519a0:689_12": "Tattha satisaṃvaro lokiyalokuttaravasena duvidho.",
  "atk-s0519a0:689_13": "Tesu lokiyo kāmāvacarova,",
  "atk-s0519a0:689_14": "lokuttaro dassanabhāvanābhedato duvidho.",
  "atk-s0519a0:689_15": "Ekameko cettha catusatipaṭṭhānabhedato catubbidho.",
  "atk-s0519a0:689_16": "Esa nayo sammāsaṅkappādīsupi.",
  "atk-s0519a0:690_0": "Ayaṃ pana viseso –",
  "atk-s0519a0:690_1": "sammāsaṅkappo paṭhamajjhānavasena rūpāvacarotipi nīharitabbo.",
  "atk-s0519a0:690_2": "Padaṭṭhānavibhāgo padaṭṭhānahārasampāte vuttanayena vattabbo.",
  "atk-s0519a0:690_3": "Akusalapakkhe asaṃvaro cakkhuasaṃvaro…pe…",
  "atk-s0519a0:690_4": "kāyaasaṃvaro,",
  "atk-s0519a0:690_5": "copanakāyaasaṃvaro,",
  "atk-s0519a0:690_6": "vācāasaṃvaro,",
  "atk-s0519a0:690_7": "manoasaṃvaroti aṭṭhavidho.",
  "atk-s0519a0:690_8": "Micchāsaṅkappo kāmavitakkādivasena tividho.",
  "atk-s0519a0:690_9": "Aññāṇaṃ “dukkhe aññāṇa”ntiādinā aṭṭhavidhā vibhattaṃ.",
  "atk-s0519a0:690_10": "Sammādiṭṭhipaṭipakkhato micchādiṭṭhi dvāsaṭṭhividhena veditabbā.",
  "atk-s0519a0:690_11": "Thinamiddhaṃ uppattibhūmito pañcavidhanti evaṃ akusalapakkhe vibhatti veditabbā.",
  "atk-s0519a0:691_0": "Vibhattihārasampātavaṇṇanā niṭṭhitā.",
  "atk-s0519a0:692_0": "9. Parivattanahārasampātavaṇṇanā",
  "atk-s0519a0:693_0": "71.",
  "atk-s0519a0:693_1": "Parivattanahāre āvaṭṭahāre vuttanayena samathavipassanāniddhāraṇaṃ akatvā “samathavipassanāya bhāvitāyā”ti āha.",
  "atk-s0519a0:693_2": "Lokiyā cettha samathavipassanā daṭṭhabbā.",
  "atk-s0519a0:693_3": "Paṭipakkhenāti “arakkhitena cittenā”ti gāthāya paṭipakkhenāti adhippāyo.",
  "atk-s0519a0:693_4": "Atha vā vibhattihāre niddiṭṭhassa akusalapakkhassa paṭipakkhenāti attho.",
  "atk-s0519a0:694_0": "Parivattanahārasampātavaṇṇanā niṭṭhitā.",
  "atk-s0519a0:695_0": "10. Vevacanahārasampātavaṇṇanā",
  "atk-s0519a0:696_0": "72.",
  "atk-s0519a0:696_1": "“Mānasaṃ hadayaṃ paṇḍaraṃ viññāṇaṃ viññāṇakkhandho manoviññāṇadhātū”ti ca cittassa vevacanaṃ.",
  "atk-s0519a0:696_2": "“Takko vitakko saṅkappo appanā byappanā cetaso abhiniropanā”ti ca sammāsaṅkappassa.",
  "atk-s0519a0:696_3": "“Paññā pajānanā vicayo pavicayo”tiādinā sammādiṭṭhiyā.",
  "atk-s0519a0:696_4": "“Thinaṃ thiyanā thiyitattaṃ cittassa akallatā akammaññatā onāho parināho antosaṅkoco”ti thinassa.",
  "atk-s0519a0:696_5": "“Akallatā akammaññatā kāyālasiyaṃ supyaṃ supyanā supitatta”nti middhassa.",
  "atk-s0519a0:696_6": "“Bhikkhako bhikkhū”tiādinā bhikkhupadassa.",
  "atk-s0519a0:696_7": "“Duggati apāyo vinipāto vaṭṭadukkhaṃ saṃsāro”tiādinā duggatiyā vevacanaṃ veditabbaṃ.",
  "atk-s0519a0:697_0": "Vevacanahārasampātavaṇṇanā niṭṭhitā.",
  "atk-s0519a0:698_0": "11. Paññattihārasampātavaṇṇanā",
  "atk-s0519a0:699_0": "73.",
  "atk-s0519a0:699_1": "Adhiṭṭhahitvā rakkhantiyā satiyā rakkhiyamānaṃ cittaṃ tassā adhiṭṭhānaṃ viya hotīti katvā vuttaṃ –",
  "atk-s0519a0:699_2": "“rakkhitacittassāti padaṭṭhānapaññatti satiyā”ti.",
  "atk-s0519a0:699_3": "Sesaṃ imasmiṃ paññattihārasampāte ito paresu otaraṇasodhanahārasampātesupi apubbaṃ natthi.",
  "atk-s0519a0:699_4": "Heṭṭhā vuttanayameva.",
  "atk-s0519a0:700_0": "Paññattihārasampātavaṇṇanā niṭṭhitā.",
  "atk-s0519a0:701_0": "14. Adhiṭṭhānahārasampātavaṇṇanā",
  "atk-s0519a0:702_0": "76.",
  "atk-s0519a0:702_1": "Adhiṭṭhānahārasampāte sammādiṭṭhi nāma yaṃ dukkhe ñāṇantiādinā catusaccahetuhetusamuppannapaccayapaccayuppannasaṅkhātassa",
  "atk-s0519a0:702_2": "visayassa vasena vemattataṃ dassetvā puna yaṃ tattha tattha yathābhūtaṃ ñāṇadassananti pāḷipāḷiatthānaṃ",
  "atk-s0519a0:702_3": "avasiṭṭhavisayavaseneva vemattataṃ dīpeti.",
  "atk-s0519a0:702_4": "Tattha yaṃ saccāgamananti yaṃ saccato aviparītato visayassa āgamanaṃ,",
  "atk-s0519a0:702_5": "adhigamoti attho.",
  "atk-s0519a0:702_6": "“Yaṃ paccāgamana”ntipi pāṭho,",
  "atk-s0519a0:702_7": "tassa yaṃ paṭipāṭivisayassa āgamanaṃ,",
  "atk-s0519a0:702_8": "taṃtaṃvisayādhigamoti attho.",
  "atk-s0519a0:702_9": "Sesamettha parikkhārasamāropanahārasampātesu yaṃ vattabbaṃ,",
  "atk-s0519a0:702_10": "taṃ pubbe vuttanayattā uttānameva.",
  "atk-s0519a0:703_0": "Adhiṭṭhānahārasampātavaṇṇanā niṭṭhitā.",
  "atk-s0519a0:704_0": "Missakahārasampātavaṇṇanā",
  "atk-s0519a0:705_0": "Api cettha hārasampātaniddeso imināpi nayena veditabbo –",
  "atk-s0519a0:706_0": "“Manopubbaṅgamā dhammā, manoseṭṭhā manomayā;",
  "atk-s0519a0:707_0": "Manasā ce pasannena, bhāsati vā karoti vā;",
  "atk-s0519a0:708_0": "Tato naṃ sukhamanveti, chāyāva anapāyinī”ti. ;",
  "atk-s0519a0:709_0": "Tattha katamo desanāhārasampāto?",
  "atk-s0519a0:709_1": "Manopubbaṅgamā dhammāti manoti khandhavavatthānena viññāṇakkhandhaṃ deseti.",
  "atk-s0519a0:709_2": "Āyatanavavatthānena manāyatanaṃ,",
  "atk-s0519a0:709_3": "dhātuvavatthānena viññāṇadhātuṃ,",
  "atk-s0519a0:709_4": "indriyavavatthānena manindriyaṃ.",
  "atk-s0519a0:709_5": "Katame dhammā pubbaṅgamā?",
  "atk-s0519a0:709_6": "Cha dhammā pubbaṅgamā,",
  "atk-s0519a0:709_7": "kusalānaṃ kusalamūlāni,",
  "atk-s0519a0:709_8": "akusalānaṃ akusalamūlāni,",
  "atk-s0519a0:709_9": "sādhipatikānaṃ adhipati,",
  "atk-s0519a0:709_10": "sabbacittuppādānaṃ indriyāni.",
  "atk-s0519a0:709_11": "Api ca imasmiṃ sutte mano adhippeto.",
  "atk-s0519a0:709_12": "Yathā balaggassa rājā pubbaṅgamo,",
  "atk-s0519a0:709_13": "evamevaṃ dhammānaṃ mano pubbaṅgamo.",
  "atk-s0519a0:709_14": "Tattha tividhena mano pubbaṅgamo nekkhammachandena abyāpādachandena avihiṃsāchandena.",
  "atk-s0519a0:709_15": "Tattha alobhassa nekkhammachandena manopubbaṅgamaṃ,",
  "atk-s0519a0:709_16": "adosassa abyāpādachandena manopubbaṅgamaṃ,",
  "atk-s0519a0:709_17": "amohassa avihiṃsāchandena manopubbaṅgamaṃ.",
  "atk-s0519a0:710_0": "Manoseṭṭhāti mano tesaṃ dhammānaṃ seṭṭhaṃ visiṭṭhaṃ uttamaṃ pavaraṃ mūlaṃ pamukhaṃ pāmokkhaṃ,",
  "atk-s0519a0:710_1": "tena vuccati “manoseṭṭhā”ti.",
  "atk-s0519a0:710_2": "Manomayāti manena katā,",
  "atk-s0519a0:710_3": "manena nimmitā,",
  "atk-s0519a0:710_4": "manena nibbattā,",
  "atk-s0519a0:710_5": "mano tesaṃ paccayo,",
  "atk-s0519a0:710_6": "tena vuccati “manomayā”ti.",
  "atk-s0519a0:710_7": "Te pana dhammā chandasamudānitā anāvilasaṅkappasamuṭṭhānā phassasamodhānā vedanākkhandho saññākkhandho saṅkhārakkhandho.",
  "atk-s0519a0:710_8": "Manasā ce pasannenāti yā saddhā saddahanā okappanā abhippasādo.",
  "atk-s0519a0:710_9": "Iti iminā pasādena upeto samupeto upagato samupagato sampanno samannāgato,",
  "atk-s0519a0:710_10": "tena vuccati “pasannenā”ti idaṃ manokammaṃ.",
  "atk-s0519a0:710_11": "Bhāsati vāti vacīkammaṃ.",
  "atk-s0519a0:710_12": "Karoti vāti kāyakammaṃ.",
  "atk-s0519a0:710_13": "Iti dasakusalakammapathā dassitā.",
  "atk-s0519a0:711_0": "Tatoti dasavidhassa kusalakammassa katattā upacitattā.",
  "atk-s0519a0:711_1": "Nanti yo so katapuñño katakusalo katabhīruttāṇo,",
  "atk-s0519a0:711_2": "taṃ puggalaṃ.",
  "atk-s0519a0:711_3": "Sukhanti duvidhaṃ sukhaṃ kāyikaṃ cetasikañca.",
  "atk-s0519a0:711_4": "Anvetīti anugacchati.",
  "atk-s0519a0:712_0": "Idhassu puriso appahīnānusayo saṃyojaniyesu dhammesu assādaṃ anupassati,",
  "atk-s0519a0:712_1": "so saṃyojaniyesu dhammesu assādaṃ anupassanto yathādiṭṭhaṃ yathāsutaṃ sampattibhavaṃ pattheti.",
  "atk-s0519a0:712_2": "Iccassa avijjā ca bhavataṇhā ca anubaddhā honti,",
  "atk-s0519a0:712_3": "so yathādiṭṭhaṃ yathāsutaṃ sampattibhavaṃ patthento pasādanīyavatthusmiṃ cittaṃ pasādeti saddahati okappeti.",
  "atk-s0519a0:712_4": "So pasannacitto tividhaṃ puññakiriyavatthuṃ anutiṭṭhati dānamayaṃ sīlamayaṃ bhāvanāmayaṃ kāyena vācāya manasā.",
  "atk-s0519a0:712_5": "So tassa vipākaṃ paccanubhoti diṭṭheva dhamme upapajje vā aparāpare vā pariyāye.",
  "atk-s0519a0:712_6": "Iti kho panassa avijjāpaccayā saṅkhārā,",
  "atk-s0519a0:712_7": "saṅkhārapaccayā viññāṇaṃ,",
  "atk-s0519a0:712_8": "viññāṇapaccayā nāmarūpaṃ,",
  "atk-s0519a0:712_9": "nāmarūpapaccayā saḷāyatanaṃ,",
  "atk-s0519a0:712_10": "saḷāyatanapaccayā sukhavedanīyo phasso,",
  "atk-s0519a0:712_11": "phassapaccayā vedanāti evaṃ santaṃ taṃ sukhamanveti.",
  "atk-s0519a0:712_12": "Tassevaṃ vedanāya aparāparaṃ parivattamānāya uppajjati taṇhā.",
  "atk-s0519a0:712_13": "Taṇhāpaccayā upādānaṃ…pe…",
  "atk-s0519a0:712_14": "samudayo hotīti.",
  "atk-s0519a0:713_0": "Tattha yaṃ mano,",
  "atk-s0519a0:713_1": "ye ca manopubbaṅgamā dhammā,",
  "atk-s0519a0:713_2": "yañca sukhaṃ,",
  "atk-s0519a0:713_3": "ime vuccanti pañcakkhandhā,",
  "atk-s0519a0:713_4": "te dukkhasaccaṃ.",
  "atk-s0519a0:713_5": "Tesaṃ purimakāraṇabhūtā avijjā bhavataṇhā ca samudayasaccaṃ.",
  "atk-s0519a0:713_6": "Tesaṃ pariññāya pahānāya bhagavā dhammaṃ deseti,",
  "atk-s0519a0:713_7": "dukkhassa pariññāya samudayassa pahānāya.",
  "atk-s0519a0:713_8": "Yena parijānāti,",
  "atk-s0519a0:713_9": "yena pajahati,",
  "atk-s0519a0:713_10": "ayaṃ maggo.",
  "atk-s0519a0:713_11": "Yattha ca maggo pavattati,",
  "atk-s0519a0:713_12": "ayaṃ nirodho.",
  "atk-s0519a0:713_13": "Imāni cattāri saccāni evaṃ āyatanadhātuindriyamukhenāpi niddhāretabbāni.",
  "atk-s0519a0:713_14": "Tattha samudayena assādo,",
  "atk-s0519a0:713_15": "dukkhena ādīnavo,",
  "atk-s0519a0:713_16": "magganirodhehi nissaraṇaṃ,",
  "atk-s0519a0:713_17": "sukhassa anvayo phalaṃ,",
  "atk-s0519a0:713_18": "manasā pasannena kāyavacīsamīhā upāyo,",
  "atk-s0519a0:713_19": "manopubbaṅgamattā dhammānaṃ attano sukhakāmena pasannena manasā vacīkammaṃ kāyakammañca pavattetabbanti ayaṃ bhagavato āṇatti.",
  "atk-s0519a0:713_20": "Ayaṃ desanāhārasampāto.",
  "atk-s0519a0:714_0": "Tattha katamo vicayahārasampāto?",
  "atk-s0519a0:714_1": "Mananato ārammaṇavijānanato mano.",
  "atk-s0519a0:714_2": "Mananalakkhaṇe sampayuttesu ādhipaccakaraṇato pubbaṅgamo īhābhāvato nissattanijjīvaṭṭhena dhammā.",
  "atk-s0519a0:714_3": "Gāmesu gāmaṇi viya padhānaṭṭhena mano seṭṭho etesanti manoseṭṭhā.",
  "atk-s0519a0:714_4": "Sahajātādipaccayabhūtena manasā nibbattāti manomayā.",
  "atk-s0519a0:714_5": "Akālussiyato,",
  "atk-s0519a0:714_6": "ārammaṇassa okappanato ca pasannena vacīviññattivipphārato tathā sādiyanato ca bhāsati.",
  "atk-s0519a0:714_7": "Copanakāyavipphārato tathā sādiyanato ca karoti.",
  "atk-s0519a0:714_8": "Tathā pasutattā anaññattā ca “tato”ti vuttaṃ.",
  "atk-s0519a0:714_9": "Sukhanato sātabhāvato iṭṭhabhāvato ca “sukha”nti vuttaṃ.",
  "atk-s0519a0:714_10": "Katūpacitattā avipakkavipākattā ca “anvetī”ti vuttaṃ.",
  "atk-s0519a0:714_11": "Kāraṇāyattavuttito asaṅkantito ca “chāyāva anapāyinī”ti vuttaṃ.",
  "atk-s0519a0:714_12": "Ayaṃ anupadavicayato vicayahārasampāto.",
  "atk-s0519a0:715_0": "Tattha katamo yuttihārasampāto?",
  "atk-s0519a0:715_1": "Manassa dhammānaṃ ādhipaccayogato pubbaṅgamatā yujjati.",
  "atk-s0519a0:715_2": "Tato eva tesaṃ manassa anuvattanato dhammānaṃ manoseṭṭhatā yujjati.",
  "atk-s0519a0:715_3": "Sahajātādipaccayavasena manasā nibbattattā dhammānaṃ manomayatā yujjati.",
  "atk-s0519a0:715_4": "Manasā pasannena samuṭṭhānānaṃ kāyavacīkammānaṃ kusalabhāvo yujjati.",
  "atk-s0519a0:715_5": "Yena kusalakammaṃ upacitaṃ,",
  "atk-s0519a0:715_6": "taṃ chāyā viya sukhaṃ anvetīti yujjati.",
  "atk-s0519a0:715_7": "Ayaṃ yuttihārasampāto.",
  "atk-s0519a0:716_0": "Tattha katamo padaṭṭhāno hārasampāto?",
  "atk-s0519a0:716_1": "Mano manopavicārānaṃ padaṭṭhānaṃ.",
  "atk-s0519a0:716_2": "Manopubbaṅgamā dhammā sabbassa kusalapakkhassa padaṭṭhānaṃ.",
  "atk-s0519a0:716_3": "“Bhāsatī”ti sammāvācā,",
  "atk-s0519a0:716_4": "“karotī”ti sammākammanto,",
  "atk-s0519a0:716_5": "te sammāājīvassa padaṭṭhānaṃ.",
  "atk-s0519a0:716_6": "Sammāājīvo sammāvāyāmassa padaṭṭhānaṃ.",
  "atk-s0519a0:716_7": "Sammāvāyāmo sammāsatiyā padaṭṭhānaṃ.",
  "atk-s0519a0:716_8": "Sammāsati sammāsamādhissa padaṭṭhānaṃ.",
  "atk-s0519a0:716_9": "“Manasā pasannenā”ti ettha pasādo saddhindriyaṃ,",
  "atk-s0519a0:716_10": "taṃ sīlassa padaṭṭhānaṃ.",
  "atk-s0519a0:716_11": "Sīlaṃ samādhissa padaṭṭhānaṃ.",
  "atk-s0519a0:716_12": "Samādhi paññāyāti yāva vimuttiñāṇadassanā yojetabbaṃ.",
  "atk-s0519a0:716_13": "Ayaṃ padaṭṭhānahārasampāto.",
  "atk-s0519a0:717_0": "Tattha katamo lakkhaṇo hārasampāto?",
  "atk-s0519a0:717_1": "“Manopubbaṅgamā dhammā”ti manopubbaṅgamatāvacanena dhammānaṃ chandapubbaṅgamatāpi vīriyapubbaṅgamatāpi",
  "atk-s0519a0:717_2": "vīmaṃsāpubbaṅgamatāpi vuttā hoti ādhipateyyalakkhaṇena chandādīnaṃ manasā ekalakkhaṇattā.",
  "atk-s0519a0:717_3": "Tathā nesaṃ saddhādipubbaṅgamatāpi vuttā hoti indriyalakkhaṇena saddhādīnaṃ manasā ekalakkhaṇattā.",
  "atk-s0519a0:717_4": "“Manasā ce pasannenā”ti yathā manassa pasādasamannāgamo taṃsamuṭṭhānānaṃ kāyavacīkammānaṃ anavajjabhāvalakkhaṇaṃ.",
  "atk-s0519a0:717_5": "Evaṃ cittassa satiādisamannāgamopi nesaṃ anavajjabhāvalakkhaṇaṃ yonisomanasikārasamuṭṭhānabhāvena ekalakkhaṇattā.",
  "atk-s0519a0:717_6": "“Sukhamanvetī”ti sukhānugamanavacanena sukhassa paccayabhūtānaṃ manāpiyarūpādīnaṃ anugamo vutto hoti tesampi kammapaccayatāya ekalakkhaṇattāti.",
  "atk-s0519a0:717_7": "Ayaṃ lakkhaṇahārasampāto.",
  "atk-s0519a0:718_0": "Tattha katamo catubyūho hārasampāto?",
  "atk-s0519a0:718_1": "“Manopubbaṅgamā”tiādīsu “mano”tiādīnaṃ padānaṃ nibbacanaṃ niruttaṃ,",
  "atk-s0519a0:718_2": "taṃ padatthaniddesavasena veditabbaṃ.",
  "atk-s0519a0:718_3": "Padattho ca vuttanayena suviññeyyova.",
  "atk-s0519a0:718_4": "Ye sukhena atthikā,",
  "atk-s0519a0:718_5": "tehi pasannena manasā kāyavacīmanokammāni pavattetabbānīti ayamettha bhagavato adhippāyo.",
  "atk-s0519a0:718_6": "Puññakiriyāya aññesampi pubbaṅgamā hutvā tattha tesaṃ sammā upanetāro imissā desanāya nidānaṃ.",
  "atk-s0519a0:718_7": "“Chadvārādhipatī rājā,",
  "atk-s0519a0:718_8": "cittānuparivattino dhammā,",
  "atk-s0519a0:718_9": "cittassa ekadhammassa,",
  "atk-s0519a0:718_10": "sabbeva vasamanvagū”ti evamādisamānayanena imissā desanāya saṃsandanā desanānusandhi.",
  "atk-s0519a0:718_11": "Padānusandhiyo pana suviññeyyāvāti.",
  "atk-s0519a0:718_12": "Ayaṃ catubyūho hārasampāto.",
  "atk-s0519a0:719_0": "Tattha katamo āvaṭṭo hārasampāto?",
  "atk-s0519a0:719_1": "“Manopubbaṅgamā dhammā”ti tattha yāni tīṇi kusalamūlāni,",
  "atk-s0519a0:719_2": "tāni aṭṭhannaṃ sammattānaṃ hetu.",
  "atk-s0519a0:719_3": "Ye sammattā,",
  "atk-s0519a0:719_4": "ayaṃ aṭṭhaṅgiko maggo.",
  "atk-s0519a0:719_5": "Yaṃ manosahajanāmarūpaṃ,",
  "atk-s0519a0:719_6": "idaṃ dukkhaṃ.",
  "atk-s0519a0:719_7": "Asamucchinnā purimanipphannā avijjā bhavataṇhā,",
  "atk-s0519a0:719_8": "ayaṃ samudayo.",
  "atk-s0519a0:719_9": "Yattha tesaṃ pahānaṃ,",
  "atk-s0519a0:719_10": "ayaṃ nirodhoti imāni cattāri saccāni.",
  "atk-s0519a0:719_11": "Ayaṃ āvaṭṭo hārasampāto.",
  "atk-s0519a0:720_0": "Tattha katamo vibhattihārasampāto?",
  "atk-s0519a0:720_1": "“Manopubbaṅgamā dhammā,",
  "atk-s0519a0:720_2": "manasā ce pasannena,",
  "atk-s0519a0:720_3": "tato naṃ sukhamanvetī”ti nayidaṃ yathārutavasena gahetabbaṃ.",
  "atk-s0519a0:720_4": "Yo hi samaṇo vā brāhmaṇo vā pāṇātipātimhi micchādiṭṭhike micchāpaṭipanne sakaṃ cittaṃ pasādeti,",
  "atk-s0519a0:720_5": "pasannena ca cittena abhūtaguṇābhitthavanavasena bhāsati vā nipaccakāraṃ vāssa yaṃ karoti,",
  "atk-s0519a0:720_6": "na tato naṃ sukhamanveti.",
  "atk-s0519a0:720_7": "Dukkhameva pana taṃ tato cakkaṃva vahato padamanveti.",
  "atk-s0519a0:720_8": "Iti hi idaṃ vibhajjabyākaraṇīyaṃ.",
  "atk-s0519a0:720_9": "Yaṃ manasā ce pasannena bhāsati vā karoti vā,",
  "atk-s0519a0:720_10": "tañce vacīkammaṃ kāyakammañca sukhavedanīyanti.",
  "atk-s0519a0:720_11": "Taṃ kissa hetu?",
  "atk-s0519a0:720_12": "Sammattagatehi sukhavedanīyaṃ micchāgatehi dukkhavedanīyanti.",
  "atk-s0519a0:720_13": "Kathaṃ panāyaṃ pasādo daṭṭhabbo?",
  "atk-s0519a0:720_14": "Nāyaṃ pasādo,",
  "atk-s0519a0:720_15": "pasādapatirūpako pana micchādhimokkhoti vadāmi.",
  "atk-s0519a0:720_16": "Ayaṃ vibhattihārasampāto.",
  "atk-s0519a0:721_0": "Tattha katamo parivattano hārasampāto?",
  "atk-s0519a0:721_1": "Manopubbaṅgamātiādi.",
  "atk-s0519a0:721_2": "Yaṃ manasā paduṭṭhena bhāsati vā karoti vā dukkhassānugāmī.",
  "atk-s0519a0:721_3": "Idañhi suttaṃ etassa ujupaṭipakkho.",
  "atk-s0519a0:721_4": "Ayaṃ parivattano hārasampāto.",
  "atk-s0519a0:722_0": "Tattha katamo vevacano hārasampāto?",
  "atk-s0519a0:722_1": "“Manopubbaṅgamā”ti mano cittaṃ manāyatanaṃ manindriyaṃ manoviññāṇaṃ manoviññāṇadhātūti pariyāyavacanaṃ.",
  "atk-s0519a0:722_2": "Pubbaṅgamā purecārino puregāminoti pariyāyavacanaṃ.",
  "atk-s0519a0:722_3": "Dhammā attā sabhāvāti pariyāyavacanaṃ.",
  "atk-s0519a0:722_4": "Seṭṭhaṃ padhānaṃ pavaranti pariyāyavacanaṃ.",
  "atk-s0519a0:722_5": "Manomayā manonibbattā manosambhūtāti pariyāyavacanaṃ.",
  "atk-s0519a0:722_6": "Pasannena saddahantena okappentenāti pariyāyavacanaṃ.",
  "atk-s0519a0:722_7": "Sukhaṃ sātaṃ vedayitanti pariyāyavacanaṃ.",
  "atk-s0519a0:722_8": "Anveti anugacchati anubandhatīti pariyāyavacanaṃ.",
  "atk-s0519a0:722_9": "Ayaṃ vevacano hārasampāto.",
  "atk-s0519a0:723_0": "Tattha katamo paññattihārasampāto?",
  "atk-s0519a0:723_1": "Manopubbaṅgamāti ayaṃ manaso kiccapaññatti.",
  "atk-s0519a0:723_2": "Dhammāti sabhāvapaññatti,",
  "atk-s0519a0:723_3": "kusalakammapathapaññatti.",
  "atk-s0519a0:723_4": "Manoseṭṭhāti padhānapaññatti.",
  "atk-s0519a0:723_5": "Manomayāti sahajātapaññatti.",
  "atk-s0519a0:723_6": "Pasannenāti saddhindriyena samannāgatapaññatti,",
  "atk-s0519a0:723_7": "assaddhiyassa paṭikkhepapaññatti.",
  "atk-s0519a0:723_8": "Bhāsati vā karoti vāti sammāvācāsammākammantānaṃ nikkhepapaññatti.",
  "atk-s0519a0:723_9": "Tato naṃ sukhamanvetīti kammassa phalānubandhapaññatti,",
  "atk-s0519a0:723_10": "kammassa avināsapaññattīti.",
  "atk-s0519a0:723_11": "Ayaṃ paññattihārasampāto.",
  "atk-s0519a0:724_0": "Tattha katamo otaraṇo hārasampāto?",
  "atk-s0519a0:724_1": "Manoti viññāṇakkhandho.",
  "atk-s0519a0:724_2": "Dhammāti vedanāsaññāsaṅkhārakkhandhā.",
  "atk-s0519a0:724_3": "Bhāsati vā karoti vāti kāyavacīviññattiyo.",
  "atk-s0519a0:724_4": "Tāsaṃ nissayā cattāro mahābhūtāti rūpakkhandhoti ayaṃ khandhehi otaraṇo.",
  "atk-s0519a0:724_5": "Manoti abhisaṅkhāraviññāṇanti manoggahaṇena avijjāpaccayā saṅkhārā gahitāti.",
  "atk-s0519a0:724_6": "Saṅkhārapaccayā viññāṇaṃ…pe…",
  "atk-s0519a0:724_7": "samudayo hotīti ayaṃ paṭiccasamuppādena otaraṇoti.",
  "atk-s0519a0:724_8": "Ayaṃ otaraṇo hārasampāto.",
  "atk-s0519a0:725_0": "Tattha katamo sodhano hārasampāto?",
  "atk-s0519a0:725_1": "Manoti ārambho neva padasuddhi,",
  "atk-s0519a0:725_2": "na ārambhasuddhi.",
  "atk-s0519a0:725_3": "Manopubbaṅgamāti padasuddhi,",
  "atk-s0519a0:725_4": "na ārambhasuddhi.",
  "atk-s0519a0:725_5": "Tathā dhammāti yāva sukhanti padasuddhi,",
  "atk-s0519a0:725_6": "na ārambhasuddhi.",
  "atk-s0519a0:725_7": "Sukhamanvetīti pana padasuddhi ceva ārambhasuddhi cāti.",
  "atk-s0519a0:725_8": "Ayaṃ sodhano hārasampāto.",
  "atk-s0519a0:726_0": "Tattha katamo adhiṭṭhāno hārasampāto?",
  "atk-s0519a0:726_1": "Manopubbaṅgamā dhammā,",
  "atk-s0519a0:726_2": "manoseṭṭhā manomayāti ekattatā.",
  "atk-s0519a0:726_3": "Manasā ce pasannenāti vemattatā,",
  "atk-s0519a0:726_4": "tathā manasā ce pasannenāti ekattatā.",
  "atk-s0519a0:726_5": "Bhāsati vā karoti vāti vemattatā,",
  "atk-s0519a0:726_6": "tathā manasā ce pasannenāti ekattatā.",
  "atk-s0519a0:726_7": "So pasādo duvidho ajjhattañca byāpādavikkhambhanato,",
  "atk-s0519a0:726_8": "bahiddhā ca okappanato.",
  "atk-s0519a0:726_9": "Tathā sampattibhavahetubhūtopi vaḍḍhihetubhūtovāti ayaṃ vemattatā.",
  "atk-s0519a0:726_10": "Tayidaṃ suttaṃ dvīhi ākārehi adhiṭṭhātabbaṃ hetunā ca yo pasannamānaso,",
  "atk-s0519a0:726_11": "vipākena ca yo sukhavedanīyoti.",
  "atk-s0519a0:726_12": "Ayaṃ adhiṭṭhāno hārasampāto.",
  "atk-s0519a0:727_0": "Tattha katamo parikkhāro hārasampāto?",
  "atk-s0519a0:727_1": "Manopubbaṅgamāti ettha manoti kusalaviññāṇaṃ.",
  "atk-s0519a0:727_2": "Tassa ca ñāṇasampayuttassa alobho adoso amohoti tayo sampayuttā hetū,",
  "atk-s0519a0:727_3": "ñāṇavippayuttassa alobho adosoti dve sampayuttā hetū.",
  "atk-s0519a0:727_4": "Sabbesaṃ avisesena yonisomanasikāro hetu,",
  "atk-s0519a0:727_5": "cattāri sampatticakkāni paccayo.",
  "atk-s0519a0:727_6": "Tathā saddhammassavanaṃ,",
  "atk-s0519a0:727_7": "tassa ca dānādivasena pavattamānassa deyyadhammādayo paccayo.",
  "atk-s0519a0:727_8": "Dhammāti cettha vedanādīnaṃ iṭṭhārammaṇādayo.",
  "atk-s0519a0:727_9": "Tathā tayo viññāṇassa,",
  "atk-s0519a0:727_10": "vedanādayo pasādassa,",
  "atk-s0519a0:727_11": "saddheyyavatthukusalābhisaṅkhāro vipākasukhassa paccayoti.",
  "atk-s0519a0:727_12": "Ayaṃ parikkhāro hārasampāto.",
  "atk-s0519a0:728_0": "Tattha katamo samāropano hārasampāto?",
  "atk-s0519a0:728_1": "Manopubbaṅgamā dhammāti manoti puññacittaṃ,",
  "atk-s0519a0:728_2": "taṃ tividhaṃ –",
  "atk-s0519a0:728_3": "dānamayaṃ,",
  "atk-s0519a0:728_4": "sīlamayaṃ,",
  "atk-s0519a0:728_5": "bhāvanāmayanti.",
  "atk-s0519a0:728_6": "Tattha dānamayassa alobho padaṭṭhānaṃ,",
  "atk-s0519a0:728_7": "sīlamayassa adoso padaṭṭhānaṃ,",
  "atk-s0519a0:728_8": "bhāvanāmayassa amoho padaṭṭhānaṃ.",
  "atk-s0519a0:728_9": "Sabbesaṃ abhippasādo padaṭṭhānaṃ,",
  "atk-s0519a0:728_10": "“saddhājāto upasaṅkamati,",
  "atk-s0519a0:728_11": "upasaṅkamanto payirupāsatī”ti suttaṃ vitthāretabbaṃ.",
  "atk-s0519a0:728_12": "Kusalacittaṃ sukhassa iṭṭhavipākassa padaṭṭhānaṃ.",
  "atk-s0519a0:728_13": "Yonisomanasikāro kusalacittassa padaṭṭhānaṃ.",
  "atk-s0519a0:728_14": "Yoniso hi manasi karonto kusalacittaṃ adhiṭṭhāti kusalacittaṃ bhāveti,",
  "atk-s0519a0:728_15": "so anuppannānaṃ pāpakānaṃ akusalānaṃ dhammānaṃ anuppādāya chandaṃ janeti,",
  "atk-s0519a0:728_16": "uppannānaṃ kusalānaṃ dhammānaṃ…pe… padahati.",
  "atk-s0519a0:728_17": "Tassevaṃ catūsu sammappadhānesu bhāviyamānesu cattāro satipaṭṭhānā yāva ariyo aṭṭhaṅgiko maggo bhāvanāpāripūriṃ gacchatīti ayaṃ bhāvanāya samāropanā.",
  "atk-s0519a0:728_18": "Sati ca bhāvanāya pahānañca siddhamevāti.",
  "atk-s0519a0:728_19": "Ayaṃ samāropano hārasampāto.",
  "atk-s0519a0:729_0": "Tathā –",
  "atk-s0519a0:730_0": "“Dadato puññaṃ pavaḍḍhati, saṃyamato veraṃ na cīyati;",
  "atk-s0519a0:731_0": "Kusalo ca jahāti pāpakaṃ, rāgadosamohakkhayā sa nibbuto”ti. ;",
  "atk-s0519a0:732_0": "Tattha dadato puññaṃ pavaḍḍhatīti dānamayaṃ puññakiriyavatthu vuttaṃ.",
  "atk-s0519a0:732_1": "Saṃyamato veraṃ na cīyatīti sīlamayaṃ puññakiriyavatthu vuttaṃ.",
  "atk-s0519a0:732_2": "Kusalo ca jahāti pāpakanti lobhassa ca dosassa ca mohassa ca pahānamāha.",
  "atk-s0519a0:732_3": "Tena bhāvanāmayaṃ puññakiriyavatthu vuttaṃ.",
  "atk-s0519a0:732_4": "Rāgadosamohakkhayā sa nibbutoti anupādāparinibbānamāha.",
  "atk-s0519a0:733_0": "Dadato puññaṃ pavaḍḍhatīti alobho kusalamūlaṃ.",
  "atk-s0519a0:733_1": "Saṃyamato veraṃ na cīyatīti adoso kusalamūlaṃ.",
  "atk-s0519a0:733_2": "Kusalo ca jahāti pāpakanti amoho kusalamūlaṃ.",
  "atk-s0519a0:733_3": "Rāgadosamohakkhayā sa nibbutoti tesaṃ nissaraṇaṃ vuttaṃ.",
  "atk-s0519a0:734_0": "Dadato puññaṃ pavaḍḍhatīti sīlakkhandhassa padaṭṭhānaṃ.",
  "atk-s0519a0:734_1": "Saṃyamato veraṃ na cīyatīti samādhikkhandhassa padaṭṭhānaṃ.",
  "atk-s0519a0:734_2": "Kusalo ca jahāti pāpakanti paññākkhandhassa vimuttikkhandhassa padaṭṭhānaṃ.",
  "atk-s0519a0:734_3": "Dānena oḷārikānaṃ kilesānaṃ pahānaṃ,",
  "atk-s0519a0:734_4": "sīlena majjhimānaṃ,",
  "atk-s0519a0:734_5": "paññāya sukhumānaṃ.",
  "atk-s0519a0:734_6": "Rāgadosamohakkhayā sa nibbutoti katāvībhūmiṃ dasseti.",
  "atk-s0519a0:735_0": "Dadato puññaṃ…pe…",
  "atk-s0519a0:735_1": "jahāti pāpakanti sekkhabhūmi dassitā.",
  "atk-s0519a0:735_2": "Rāgadosamohakkhayā sa nibbutoti aggaphalaṃ vuttaṃ.",
  "atk-s0519a0:736_0": "Tathā dadato puññaṃ…pe…",
  "atk-s0519a0:736_1": "na cīyatīti lokiyakusalamūlaṃ vuttaṃ.",
  "atk-s0519a0:736_2": "Kusalo ca jahāti pāpakanti lokuttarakusalamūlaṃ vuttaṃ.",
  "atk-s0519a0:736_3": "Rāgadosamohakkhayā sa nibbutoti lokuttarassa kusalamūlassa phalaṃ vuttaṃ.",
  "atk-s0519a0:737_0": "Dadato…pe…",
  "atk-s0519a0:737_1": "na cīyatīti puthujjanabhūmi dassitā.",
  "atk-s0519a0:737_2": "Kusalo ca jahāti pāpakanti sekkhabhūmi dassitā.",
  "atk-s0519a0:737_3": "Rāgadosamohakkhayā sa nibbutoti asekkhabhūmi dassitā.",
  "atk-s0519a0:738_0": "Dadato …pe…",
  "atk-s0519a0:738_1": "na cīyatīti saggagāminī paṭipadā vuttā.",
  "atk-s0519a0:738_2": "Kusalo ca jahāti pāpakanti sekkhavimutti.",
  "atk-s0519a0:738_3": "Rāgadosamohakkhayā sa nibbutoti asekkhavimutti vuttā.",
  "atk-s0519a0:739_0": "Dadato…pe…",
  "atk-s0519a0:739_1": "na cīyatīti dānakathaṃ sīlakathaṃ saggakathaṃ lokiyānaṃ dhammānaṃ desanamāha.",
  "atk-s0519a0:739_2": "Kusalo ca jahāti pāpakanti loke ādīnavānupassanāya saddhiṃ sāmukkaṃsikaṃ dhammadesanamāha.",
  "atk-s0519a0:739_3": "Rāgadosamohakkhayā sa nibbutoti tassā desanāya phalamāha.",
  "atk-s0519a0:740_0": "Dadato puññaṃ pavaḍḍhatīti dhammadānaṃ āmisadānañca vadati.",
  "atk-s0519a0:740_1": "Saṃyamato veraṃ na cīyatīti pāṇātipātā veramaṇiyā sattānaṃ abhayadānaṃ vadati.",
  "atk-s0519a0:740_2": "Evaṃ sabbānipi sikkhāpadāni vitthāretabbāni.",
  "atk-s0519a0:740_3": "Tena ca sīlasaṃyamena sīle patiṭṭhito cittaṃ saṃyameti,",
  "atk-s0519a0:740_4": "tassa samatho pāripūriṃ gacchati.",
  "atk-s0519a0:740_5": "Evaṃ so samathe ṭhito vipassanākosallayogato kusalo ca jahāti pāpakaṃ rāgaṃ jahāti,",
  "atk-s0519a0:740_6": "dosaṃ jahāti,",
  "atk-s0519a0:740_7": "mohaṃ jahāti,",
  "atk-s0519a0:740_8": "ariyamaggena sabbepi pāpake akusale dhamme jahāti.",
  "atk-s0519a0:740_9": "Evaṃ paṭipanno ca rāgadosamohakkhayā sa nibbutoti rāgādīnaṃ parikkhayā dvepi vimuttiyo adhigacchatīti ayaṃ suttaniddeso.",
  "atk-s0519a0:741_0": "Tattha katamo desanāhārasampāto?",
  "atk-s0519a0:741_1": "Imasmiṃ sutte kiṃ desitaṃ?",
  "atk-s0519a0:741_2": "Dve sugatiyo devā ca manussā ca,",
  "atk-s0519a0:741_3": "dibbā ca pañca kāmaguṇā,",
  "atk-s0519a0:741_4": "mānusakā ca pañca kāmaguṇā,",
  "atk-s0519a0:741_5": "dibbā ca pañcupādānakkhandhā,",
  "atk-s0519a0:741_6": "mānusakā ca pañcupādānakkhandhā.",
  "atk-s0519a0:741_7": "Idaṃ vuccati dukkhaṃ ariyasaccaṃ.",
  "atk-s0519a0:741_8": "Tassa kāraṇabhāvena purimapurimanipphannā taṇhā samudayo ariyasaccaṃ.",
  "atk-s0519a0:741_9": "Tayidaṃ vuccati assādo ca ādīnavo ca.",
  "atk-s0519a0:741_10": "Sabbassa purimehi dvīhi padehi niddeso “dadato…pe…",
  "atk-s0519a0:741_11": "na cīyatī”ti.",
  "atk-s0519a0:741_12": "Kusalo ca jahāti pāpakanti maggo vutto.",
  "atk-s0519a0:741_13": "Rāgadosamohakkhayā sa nibbutoti dve nibbānadhātuyo saupādisesā ca anupādisesā ca.",
  "atk-s0519a0:741_14": "Idaṃ nissaraṇaṃ.",
  "atk-s0519a0:741_15": "Phalādīni pana yathārahaṃ veditabbānīti.",
  "atk-s0519a0:741_16": "Ayaṃ desanāhārasampāto.",
  "atk-s0519a0:742_0": "Vicayoti “dadato puññaṃ pavaḍḍhatī”ti iminā paṭhamena padena tividhampi dānamayaṃ sīlamayaṃ bhāvanāmayaṃ puññakiriyavatthu vuttaṃ.",
  "atk-s0519a0:742_1": "Dasavidhassapi deyyadhammassa pariccāgo vutto.",
  "atk-s0519a0:742_2": "Tathā chabbidhassapi rūpādiārammaṇassa.",
  "atk-s0519a0:742_3": "“Saṃyamato veraṃ na cīyatī”ti dutiyena padena averā asapattā abyāpādā ca paṭipadā vuttā.",
  "atk-s0519a0:742_4": "“Kusalo ca jahāti pāpaka”nti tatiyena padena ñāṇuppādo aññāṇanirodho sabbopi ariyo aṭṭhaṅgiko maggo sabbepi bodhipakkhiyā dhammā vuttā.",
  "atk-s0519a0:742_5": "“Rāgadosamohakkhayā sa nibbuto”ti rāgakkhayena rāgavirāgā cetovimutti,",
  "atk-s0519a0:742_6": "mohakkhayena avijjāvirāgā paññāvimutti vuttāti.",
  "atk-s0519a0:742_7": "Ayaṃ vicayo hārasampāto.",
  "atk-s0519a0:743_0": "Yuttīti dāne ṭhito ubhayaṃ paripūreti macchariyappahānañca puññābhisandañcāti atthesā yutti.",
  "atk-s0519a0:743_1": "Sīlasaṃyame ṭhito ubhayaṃ paripūreti upacārasamādhiṃ appanāsamādhiñcāti atthesā yutti.",
  "atk-s0519a0:743_2": "Pāpake dhamme pajahanto dukkhaṃ parijānāti,",
  "atk-s0519a0:743_3": "nirodhaṃ sacchikaroti,",
  "atk-s0519a0:743_4": "maggaṃ bhāvetīti atthesā yutti.",
  "atk-s0519a0:743_5": "Rāgadosamohesu sabbaso parikkhīṇesu anupādisesāya nibbānadhātuyā parinibbāyatīti atthesā yuttīti.",
  "atk-s0519a0:743_6": "Ayaṃ yuttihārasampāto.",
  "atk-s0519a0:744_0": "Padaṭṭhānanti dadato puññaṃ pavaḍḍhatīti cāgādhiṭṭhānassa padaṭṭhānaṃ.",
  "atk-s0519a0:744_1": "Saṃyamato veraṃ na cīyatīti saccādhiṭṭhānassa padaṭṭhānaṃ.",
  "atk-s0519a0:744_2": "Kusalo ca jahāti pāpakanti paññādhiṭṭhānassa padaṭṭhānaṃ.",
  "atk-s0519a0:744_3": "Rāgadosamohakkhayā sa nibbutoti upasamādhiṭṭhānassa padaṭṭhānanti.",
  "atk-s0519a0:744_4": "Ayaṃ padaṭṭhāno hārasampāto.",
  "atk-s0519a0:745_0": "Lakkhaṇoti “dadato”ti etena peyyavajjaṃ atthacariyaṃ samānattatā ca dassitāti veditabbā saṅgahavatthubhāvena ekalakkhaṇattā.",
  "atk-s0519a0:745_1": "“Saṃyamato”ti etena khantimettāavihiṃsāanuddayādayo dassitāti veditabbā verānuppādanalakkhaṇena ekalakkhaṇattā.",
  "atk-s0519a0:745_2": "“Veraṃ na cīyatī”ti etena hirīottappaappicchatāsantuṭṭhitādayo dassitā verāvaḍḍhanena ekalakkhaṇattā.",
  "atk-s0519a0:745_3": "Tathā ahirīkānottappādayo acetabbabhāvena ekalakkhaṇattā.",
  "atk-s0519a0:745_4": "“Kusalo”ti etena kosalladīpanena sammāsaṅkappādayo dassitā maggaṅgādibhāvena ekalakkhaṇattā.",
  "atk-s0519a0:745_5": "“Jahāti pāpaka”nti etena pariññābhisamayādayopi dassitā abhisamayalakkhaṇena ekalakkhaṇattā.",
  "atk-s0519a0:745_6": "“Rāgadosamohakkhayā”ti etena avasiṭṭhakilesādīnampi khayā dassitā khepetabbabhāvena ekalakkhaṇattāti ayaṃ lakkhaṇo.",
  "atk-s0519a0:746_0": "Catubyūhoti dadatoti gāthāyaṃ bhagavato ko adhippāyo?",
  "atk-s0519a0:746_1": "Ye mahābhogataṃ patthayissanti,",
  "atk-s0519a0:746_2": "te dānaṃ dassanti dāliddiyappahānāya.",
  "atk-s0519a0:746_3": "Ye averataṃ icchanti,",
  "atk-s0519a0:746_4": "te pañca verāni pajahissanti.",
  "atk-s0519a0:746_5": "Ye kusaladhammehi chandakāmā,",
  "atk-s0519a0:746_6": "te aṭṭhaṅgikaṃ maggaṃ bhāvessanti.",
  "atk-s0519a0:746_7": "Ye nibbāyitukāmā,",
  "atk-s0519a0:746_8": "te rāgadosamohaṃ pajahissantīti ayamettha bhagavato adhippāyo.",
  "atk-s0519a0:746_9": "Evaṃ nibbacananidānasandhayo vattabbāti.",
  "atk-s0519a0:746_10": "Ayaṃ catubyūho.",
  "atk-s0519a0:747_0": "Āvaṭṭoti yañca adadato macchariyaṃ,",
  "atk-s0519a0:747_1": "yañca asaṃyamato veraṃ,",
  "atk-s0519a0:747_2": "yañca akusalassa pāpassa appahānaṃ,",
  "atk-s0519a0:747_3": "ayaṃ paṭipakkhaniddesena samudayo.",
  "atk-s0519a0:747_4": "Tassa alobhena ca adosena ca amohena ca dānādīhi pahānaṃ,",
  "atk-s0519a0:747_5": "imāni tīṇi kusalamūlāni.",
  "atk-s0519a0:747_6": "Tesaṃ paccayo aṭṭha sammattāni,",
  "atk-s0519a0:747_7": "ayaṃ maggo.",
  "atk-s0519a0:747_8": "Yo rāgadosamohānaṃ khayo,",
  "atk-s0519a0:747_9": "ayaṃ nirodhoti.",
  "atk-s0519a0:747_10": "Ayaṃ āvaṭṭo.",
  "atk-s0519a0:748_0": "Vibhattīti dadato puññaṃ pavaḍḍhatīti ekaṃsena yo bhayahetu deti,",
  "atk-s0519a0:748_1": "rāgahetu deti,",
  "atk-s0519a0:748_2": "āmisakiñcikkhahetu deti,",
  "atk-s0519a0:748_3": "na tassa puññaṃ vaḍḍhati.",
  "atk-s0519a0:748_4": "Yañca daṇḍadānaṃ satthadānaṃ paraviheṭhanatthaṃ apuññaṃ assa pavaḍḍhati.",
  "atk-s0519a0:748_5": "Yaṃ pana kusalena cittena anukampanto vā apacāyamāno vā annaṃ deti,",
  "atk-s0519a0:748_6": "pānaṃ vatthaṃ yānaṃ mālāgandhavilepanaṃ seyyāvasathaṃ padīpeyyaṃ deti,",
  "atk-s0519a0:748_7": "sabbasattānaṃ vā abhayadānaṃ deti,",
  "atk-s0519a0:748_8": "mettacitto hitajjhāsayo nissaraṇasaññī dhammaṃ deseti.",
  "atk-s0519a0:748_9": "Saṃyamato veraṃ na cīyatīti ekaṃsena abhayūparatassa cīyati,",
  "atk-s0519a0:748_10": "kiṃkāraṇaṃ?",
  "atk-s0519a0:748_11": "Yaṃ asamattho,",
  "atk-s0519a0:748_12": "bhayūparato diṭṭhadhammikassa bhāyati “mā maṃ rājāno gahetvā hatthaṃ vā chindeyyuṃ…pe…",
  "atk-s0519a0:748_13": "jīvantampi sūle uttāseyyu”nti,",
  "atk-s0519a0:748_14": "tena saṃyamena averaṃ cīyati.",
  "atk-s0519a0:748_15": "Yo pana evaṃ samāno veraṃ na cīyati.",
  "atk-s0519a0:748_16": "Yo pana evaṃ samādiyati,",
  "atk-s0519a0:748_17": "pāṇātipātassa pāpako vipāko diṭṭhe ceva dhamme abhisamparāye ca,",
  "atk-s0519a0:748_18": "evaṃ sabbassa akusalassa,",
  "atk-s0519a0:748_19": "so tato āramati,",
  "atk-s0519a0:748_20": "iminā saṃyamena veraṃ na cīyati.",
  "atk-s0519a0:748_21": "Saṃyamo nāma sīlaṃ.",
  "atk-s0519a0:748_22": "Taṃ catubbidhaṃ cetanā sīlaṃ,",
  "atk-s0519a0:748_23": "cetasikaṃ sīlaṃ,",
  "atk-s0519a0:748_24": "saṃvaro sīlaṃ,",
  "atk-s0519a0:748_25": "avītikkamo sīlanti.",
  "atk-s0519a0:748_26": "Kusalo ca jahāti pāpakanti pāpapahāyakā sattattiṃsa bodhipakkhiyā dhammā vattabbāti.",
  "atk-s0519a0:748_27": "Ayaṃ vibhatti.",
  "atk-s0519a0:749_0": "Parivattanoti dadato puññaṃ pavaḍḍhati,",
  "atk-s0519a0:749_1": "adadatopi puññaṃ pavaḍḍhati,",
  "atk-s0519a0:749_2": "na dānamayikaṃ.",
  "atk-s0519a0:749_3": "Saṃyamato veraṃ na cīyati asaṃyamatopi veraṃ na cīyati,",
  "atk-s0519a0:749_4": "yaṃ dānena paṭisaṅkhānabalena bhāvanābalena.",
  "atk-s0519a0:749_5": "Kusalo ca jahāti pāpakaṃ,",
  "atk-s0519a0:749_6": "akusalo pana na jahāti.",
  "atk-s0519a0:749_7": "Rāgadosamohakkhayā sa nibbuto,",
  "atk-s0519a0:749_8": "tesaṃ aparikkhayā natthi nibbutīti.",
  "atk-s0519a0:749_9": "Ayaṃ parivattano.",
  "atk-s0519a0:750_0": "Vevacanoti dadato puññaṃ pavaḍḍhati.",
  "atk-s0519a0:750_1": "Pariccāgato kusalaṃ upacīyati.",
  "atk-s0519a0:750_2": "Anumodatopi puññaṃ pavaḍḍhati cittappasādatopi veyyāvaccakiriyāyapi.",
  "atk-s0519a0:750_3": "Saṃyamatoti sīlasaṃvarato soraccato.",
  "atk-s0519a0:750_4": "Veraṃ na cīyatīti pāpaṃ na vaḍḍhati,",
  "atk-s0519a0:750_5": "akusalaṃ na vaḍḍhati.",
  "atk-s0519a0:750_6": "Kusaloti paṇḍito nipuṇo medhāvī parikkhako.",
  "atk-s0519a0:750_7": "Jahātīti samucchindati samugghāṭeti.",
  "atk-s0519a0:750_8": "Ayaṃ vevacano.",
  "atk-s0519a0:751_0": "Paññattīti dadato puññaṃ pavaḍḍhatīti lobhassa paṭinissaggapaññatti,",
  "atk-s0519a0:751_1": "alobhassa nikkhepapaññatti.",
  "atk-s0519a0:751_2": "Saṃyamato veraṃ na cīyatīti dosassa vikkhambhanapaññatti,",
  "atk-s0519a0:751_3": "adosassa nikkhepapaññatti.",
  "atk-s0519a0:751_4": "Kusalo ca jahāti pāpakanti mohassa samugghātapaññatti,",
  "atk-s0519a0:751_5": "amohassa bhāvanāpaññatti.",
  "atk-s0519a0:751_6": "Rāgadosamohassa pahānapaññatti,",
  "atk-s0519a0:751_7": "alobhādosāmohassa bhāvanāpaññatti.",
  "atk-s0519a0:751_8": "Rāgadosamohakkhayā sa nibbutoti kilesānaṃ paṭippassaddhipaññatti,",
  "atk-s0519a0:751_9": "nibbānassa sacchikiriyapaññattīti.",
  "atk-s0519a0:751_10": "Ayaṃ paññatti.",
  "atk-s0519a0:752_0": "Otaraṇoti dadato puññaṃ pavaḍḍhatīti dānaṃ nāma saddhādīhi indriyehi hotīti ayaṃ indriyehi otaraṇo.",
  "atk-s0519a0:752_1": "Saṃyamato veraṃ na cīyatīti saṃyamo nāma sīlakkhandhoti ayaṃ khandhehi otaraṇo.",
  "atk-s0519a0:752_2": "Kusalo ca jahāti pāpakanti pāpappahānaṃ nāma tīhi vimokkhehi hoti.",
  "atk-s0519a0:752_3": "Tesaṃ upāyabhūtāni tīṇi vimokkhamukhānīti ayaṃ vimokkhamukhehi otaraṇo.",
  "atk-s0519a0:752_4": "Rāgadosamohakkhayā sa nibbutoti vimuttikkhandho.",
  "atk-s0519a0:752_5": "So ca dhammadhātu dhammāyatanañcāti ayaṃ dhātūhi ca āyatanehi ca otaraṇoti.",
  "atk-s0519a0:752_6": "Ayaṃ otaraṇo.",
  "atk-s0519a0:753_0": "Sodhanoti dadatotiādikā padasuddhi,",
  "atk-s0519a0:753_1": "no ārambhasuddhi.",
  "atk-s0519a0:753_2": "Rāgadosamohakkhayā sa nibbutoti ayaṃ padasuddhi ca ārambhasuddhi cāti.",
  "atk-s0519a0:753_3": "Ayaṃ sodhano.",
  "atk-s0519a0:754_0": "Adhiṭṭhānoti dadatoti ayaṃ ekattatā,",
  "atk-s0519a0:754_1": "cāgo pariccāgo dhammadānaṃ āmisadānaṃ abhayadānaṃ,",
  "atk-s0519a0:754_2": "aṭṭha dānāni vitthāretabbāni.",
  "atk-s0519a0:754_3": "Ayaṃ vemattatā.",
  "atk-s0519a0:754_4": "Saṃyamoti ayaṃ ekattatā.",
  "atk-s0519a0:754_5": "Pātimokkhasaṃvaro satisaṃvaroti ayaṃ vemattatā.",
  "atk-s0519a0:754_6": "Kusalo ca jahāti pāpakanti ayaṃ ekattatā.",
  "atk-s0519a0:754_7": "Sakkāyadiṭṭhiṃ pajahati vicikicchaṃ pajahatītiādikā ayaṃ vemattatā.",
  "atk-s0519a0:754_8": "Rāgadosamohakkhayā sa nibbutoti ayaṃ ekattatā.",
  "atk-s0519a0:754_9": "Saupādisesā nibbānadhātu anupādisesā nibbānadhātūti ayaṃ vemattatāti.",
  "atk-s0519a0:754_10": "Ayaṃ adhiṭṭhāno.",
  "atk-s0519a0:755_0": "Parikkhāroti dānassa pāmojjaṃ paccayo.",
  "atk-s0519a0:755_1": "Alobho hetu,",
  "atk-s0519a0:755_2": "saṃyamassa hirottappādayo paccayo.",
  "atk-s0519a0:755_3": "Yonisomanasikāro adoso ca hetu,",
  "atk-s0519a0:755_4": "pāpappahānassa samādhi yathābhūtañāṇadassanañca paccayo.",
  "atk-s0519a0:755_5": "Tisso anupassanā hetu,",
  "atk-s0519a0:755_6": "nibbutiyā maggasammādiṭṭhi hetu,",
  "atk-s0519a0:755_7": "sammāsaṅkappādayo paccayoti.",
  "atk-s0519a0:755_8": "Ayaṃ parikkhāro.",
  "atk-s0519a0:756_0": "Samāropano hārasampātoti dadato puññaṃ pavaḍḍhatīti dānamayaṃ puññakiriyavatthu,",
  "atk-s0519a0:756_1": "taṃ sīlassa padaṭṭhānaṃ.",
  "atk-s0519a0:756_2": "Saṃyamato veraṃ na cīyatīti sīlamayaṃ puññakiriyavatthu,",
  "atk-s0519a0:756_3": "taṃ samādhissa padaṭṭhānaṃ.",
  "atk-s0519a0:756_4": "Sīlena hi jhānenapi rāgādikilesā na cīyanti.",
  "atk-s0519a0:756_5": "Yepissa tappaccayā uppajjeyyuṃ āsavā vighātapariḷāhā,",
  "atk-s0519a0:756_6": "tepissa na honti.",
  "atk-s0519a0:756_7": "Kusalo ca jahāti pāpakanti pahānapariññā,",
  "atk-s0519a0:756_8": "taṃ bhāvanāmayaṃ puññakiriyavatthu.",
  "atk-s0519a0:756_9": "Rāgadosamohakkhayā sa nibbutoti rāgassapi khayā dosassapi khayā mohassapi khayā.",
  "atk-s0519a0:756_10": "Tattha rāgoti yo rāgo sārāgo cetaso sārajjanā lobho lubbhanā lubbhitattaṃ abhijjhā lobho akusalamūlaṃ.",
  "atk-s0519a0:756_11": "Dosoti yo doso dussanā dussitattaṃ byāpādo cetaso byāpajjanā doso akusalamūlaṃ.",
  "atk-s0519a0:756_12": "Mohoti yaṃ aññāṇaṃ adassanaṃ anabhisamayo asambodho appaṭivedho dummejjhaṃ bālyaṃ asampajaññaṃ moho akusalamūlaṃ.",
  "atk-s0519a0:756_13": "Iti imesaṃ rāgādīnaṃ khayo nirodho paṭinissaggo nibbuti nibbāyanā parinibbānaṃ saupādisesā nibbānadhātu anupādisesā nibbānadhātūti.",
  "atk-s0519a0:756_14": "Ayaṃ samāropano hārasampāto.",
  "atk-s0519a0:757_0": "Missakahārasampātavaṇṇanā niṭṭhitā.",
  "atk-s0519a0:758_0": "Nayasamuṭṭhānavāravaṇṇanā",
  "atk-s0519a0:759_0": "79.",
  "atk-s0519a0:759_1": "Evaṃ nānāsuttavasena ekasuttavasena ca hāravicāraṃ dassetvā idāni nayavicāraṃ dassetuṃ “tattha katamaṃ nayasamuṭṭhāna”ntiādi āraddhaṃ.",
  "atk-s0519a0:759_2": "Kasmā panettha yathā “tattha katamo desanāhāro,",
  "atk-s0519a0:759_3": "assādādīnavatāti gāthā.",
  "atk-s0519a0:759_4": "Ayaṃ desanāhāro kiṃ desayatī”tiādinā hāraniddeso āraddho,",
  "atk-s0519a0:759_5": "evaṃ “tattha katamo nandiyāvaṭṭo,",
  "atk-s0519a0:759_6": "taṇhañca avijjampi cāti gāthā,",
  "atk-s0519a0:759_7": "ayaṃ nandiyāvaṭṭo kiṃ nayatī”tiādinā anārabhitvā samuṭṭhānamukhena āraddhanti? Vuccate –",
  "atk-s0519a0:759_8": "hāranayānaṃ visayabhedato.",
  "atk-s0519a0:759_9": "Yathā hi hārā byañjanamukhena suttassa atthasaṃvaṇṇanā,",
  "atk-s0519a0:759_10": "na evaṃ nayā.",
  "atk-s0519a0:759_11": "Nayā pana nānāsuttato niddhāritehi taṇhāvijjādīhi mūlapadehi catusaccayojanāya nayato anubujjhiyamāno dukkhādiattho.",
  "atk-s0519a0:759_12": "So hi maggañāṇaṃ nayati sampāpetīti nayo.",
  "atk-s0519a0:759_13": "Paṭivijjhantānaṃ pana ugghaṭitaññuādīnaṃ tiṇṇaṃ veneyyānaṃ vasena mūlapadavibhāgato tidhā vibhattā.",
  "atk-s0519a0:759_14": "Ekameko cettha yato neti,",
  "atk-s0519a0:759_15": "yañca neti,",
  "atk-s0519a0:759_16": "tesaṃ saṃkilesavodānānaṃ vibhāgato dvisaṅgaho catuchaaṭṭhadiso cāti bhinno hāranayānaṃ visayo.",
  "atk-s0519a0:759_17": "Tathā hi vuttaṃ –",
  "atk-s0519a0:759_18": "“hārā byañjanavicayo,",
  "atk-s0519a0:759_19": "suttassa nayā tayo ca suttattho”ti.",
  "atk-s0519a0:759_20": "Evaṃ visiṭṭhavisayattā hāranayānaṃ hārehi aññathā naye niddisanto “tattha katamaṃ nayasamuṭṭhāna”ntiādimāha.",
  "atk-s0519a0:760_0": "Tatthāyaṃ vacanattho –",
  "atk-s0519a0:760_1": "samuṭṭhahanti etenāti samuṭṭhānaṃ.",
  "atk-s0519a0:760_2": "Ke samuṭṭhahanti? Nayā.",
  "atk-s0519a0:760_3": "Nayānaṃ samuṭṭhānaṃ nayasamuṭṭhānaṃ.",
  "atk-s0519a0:760_4": "Kiṃ pana taṃ?",
  "atk-s0519a0:760_5": "Taṃtaṃmūlapadehi catusaccayojanā.",
  "atk-s0519a0:760_6": "Sā hi nandiyāvaṭṭādīnaṃ nayānaṃ uppattiṭṭhānatāya samuṭṭhānaṃ bhūmīti ca vuccati.",
  "atk-s0519a0:760_7": "Tathā ca vakkhati –",
  "atk-s0519a0:760_8": "“ayaṃ vuccati nandiyāvaṭṭassa nayassa bhūmī”ti.",
  "atk-s0519a0:760_9": "Pubbā koṭi na paññāyati avijjāya ca bhavataṇhāya cātiādi nandiyāvaṭṭassa nayassa bhūmidassanaṃ.",
  "atk-s0519a0:760_10": "Tattha pubbā koṭi na paññāyatīti asukassa nāma buddhassa bhagavato,",
  "atk-s0519a0:760_11": "asukassa vā cakkavattino kāle avijjā bhavataṇhā ca uppannā.",
  "atk-s0519a0:760_12": "Tato pubbe nāhosīti evaṃ avijjābhavataṇhānaṃ na kāci purimā mariyādā upalabbhati. Kasmā?",
  "atk-s0519a0:760_13": "Anamataggattā saṃsārassa.",
  "atk-s0519a0:760_14": "Vuttañhetaṃ –",
  "atk-s0519a0:760_15": "“anamataggoyaṃ,",
  "atk-s0519a0:760_16": "bhikkhave, saṃsāro,",
  "atk-s0519a0:760_17": "pubbā koṭi na paññāyatī”ti vitthāro.",
  "atk-s0519a0:760_18": "Tatthāti avijjābhavataṇhāsu.",
  "atk-s0519a0:760_19": "Yadipi avijjāya saṃyojanabhāvo,",
  "atk-s0519a0:760_20": "taṇhāya ca nīvaraṇabhāvo pāḷiyaṃ vutto,",
  "atk-s0519a0:760_21": "tathāpi avijjāya paṭicchāditādīnavehi bhavehi taṇhā saṃyojetīti imassa atthassa dassanatthaṃ “avijjānīvaraṇaṃ taṇhāsaṃyojana”nti vuttaṃ.",
  "atk-s0519a0:761_0": "Avijjāsaṃyuttāti avijjāya missitā,",
  "atk-s0519a0:761_1": "avijjāya vā abhinivesavatthūsu baddhā.",
  "atk-s0519a0:761_2": "Avijjāpakkhena vicarantīti avijjāpakkhena avijjāsahāyena dvādasavidhena vipallāsena abhinivesavatthubhūte ārammaṇe pavattanti.",
  "atk-s0519a0:761_3": "Te vuccanti diṭṭhicaritāti te avijjābhibhūtā rūpādīni niccādito abhinivisantā diṭṭhicaritāti vuccanti,",
  "atk-s0519a0:761_4": "diṭṭhicaritā nāmāti attho.",
  "atk-s0519a0:761_5": "Taṇhāpakkhenāti aṭṭhasatataṇhāvicaritena.",
  "atk-s0519a0:761_6": "Diṭṭhivicarite taṇhāvicarite ca paṭipattiyā vibhajitvā dassetuṃ “diṭṭhicaritā”tiādi vuttaṃ.",
  "atk-s0519a0:761_7": "Tattha attakilamathānuyoganti attano kāyassa kilissanapayogaṃ attaparitāpanapaṭipattiṃ.",
  "atk-s0519a0:761_8": "Kāmasukhallikānuyoganti kāmasukhassa allīyanapayogaṃ kāmesu pātabyataṃ.",
  "atk-s0519a0:762_0": "Yadipi bāhirakā “dukkhaṃ taṇhā”ti ca jānanti “idaṃ dukkhaṃ,",
  "atk-s0519a0:762_1": "ettakaṃ dukkha”nti,",
  "atk-s0519a0:762_2": "“ayaṃ taṇhā,",
  "atk-s0519a0:762_3": "ayaṃ tassā virāgo”ti pariññeyyapahātabbabhāvena pana na jānanti,",
  "atk-s0519a0:762_4": "iti pavattipavattihetumattampi na jānanti.",
  "atk-s0519a0:762_5": "Kā pana kathā nivattinivattihetūsūti āha –",
  "atk-s0519a0:762_6": "“ito bahiddhā natthi saccavavatthāna”ntiādi.",
  "atk-s0519a0:762_7": "Tattha saccappakāsanāti saccadesanā.",
  "atk-s0519a0:762_8": "Samathavipassanākosallanti samathavipassanāsu bhāvanākosallaṃ,",
  "atk-s0519a0:762_9": "tāsu uggahaparipucchāsavanamanasikārakosallaṃ vā.",
  "atk-s0519a0:762_10": "Vipassanādhiṭṭhānañcettha samathaṃ adhippetaṃ.",
  "atk-s0519a0:762_11": "Upasamasukhappattīti kilesānaṃ vūpasamasukhādhigamo.",
  "atk-s0519a0:762_12": "Viparītacetāti micchābhiniviṭṭhacetā.",
  "atk-s0519a0:762_13": "Natthi sukhena sukhanti yaṃ anavajjapaccayaparibhogasukhena kāyaṃ cittañca paṭippassaddhadarathaṃ katvā ariyehi pattabbaṃ upasamasukhaṃ,",
  "atk-s0519a0:762_14": "taṃ paṭikkhipati.",
  "atk-s0519a0:762_15": "Dukkhenāti kāyakhedanadukkhena.",
  "atk-s0519a0:763_0": "So lokaṃ vaḍḍhayatīti so kāme paṭisevento attabhāvasaṅkhātaṃ lokaṃ vaḍḍheti pīneti.",
  "atk-s0519a0:763_1": "Puttanattuparamparāya vā saṃsārassa anupacchedanato sattalokaṃ vaḍḍheti.",
  "atk-s0519a0:763_2": "Bahuṃ puññaṃ pasavatīti attano pañcahi kāmaguṇehi santappanena puttamukhadassanena ca bahuṃ puññaṃ uppādeti.",
  "atk-s0519a0:763_3": "Abhinivesassa nātidaḷhatāya evaṃsaññī.",
  "atk-s0519a0:763_4": "Daḷhatāya evaṃdiṭṭhī dukkhena sukhaṃ patthayamānā attakilamathānuyogamanuyuttā kāmesu puññasaññī kāmasukhallikānuyogamanuyuttā",
  "atk-s0519a0:763_5": "ca viharantīti yojetabbaṃ.",
  "atk-s0519a0:764_0": "Tadabhiññā santāti tathāsaññino samānā.",
  "atk-s0519a0:764_1": "Rogameva vaḍḍhayantīti attabhāvarogameva kilesarogameva vā aparāparaṃ vaḍḍhenti.",
  "atk-s0519a0:764_2": "Gaṇḍasallesupi eseva nayo.",
  "atk-s0519a0:764_3": "Rogābhitunnāti yathāvuttarogabyādhitā.",
  "atk-s0519a0:764_4": "Gaṇḍapaṭipīḷitāti yathāvuttagaṇḍabādhitā.",
  "atk-s0519a0:764_5": "Sallānuviddhāti yathāvuttasallena anupaviṭṭhā.",
  "atk-s0519a0:764_6": "Ummujjanimujjānīti upapajjanacavanāni.",
  "atk-s0519a0:764_7": "Ugghātanigghātanti uccāvacabhāvaṃ.",
  "atk-s0519a0:764_8": "Rogagaṇḍasallabhesajjanti yathāvuttarogāditikicchanaṃ,",
  "atk-s0519a0:764_9": "samathavipassanaṃ sandhāya vadati.",
  "atk-s0519a0:764_10": "Tenevāha –",
  "atk-s0519a0:764_11": "“samathavipassanā roganigghātakabhesajja”nti.",
  "atk-s0519a0:764_12": "Tattha roganigghātakanti rogavūpasamanaṃ.",
  "atk-s0519a0:764_13": "“Saṃkileso dukkha”ntiādinā saccāni tesaṃ pariññeyyādibhāvena katheti.",
  "atk-s0519a0:765_0": "Tattha saṃkileso dukkhanti attakilamathānuyogakāmasukhallikānuyogasaṃkilesavanto,",
  "atk-s0519a0:765_1": "tehi vā saṃkilissamāno rūpārūpakāyo dukkhaṃ ariyasaccaṃ.",
  "atk-s0519a0:765_2": "Tadabhisaṅgo taṇhāti tattha abhisaṅgo āsaṅgoti laddhanāmā taṇhā.",
  "atk-s0519a0:766_0": "80.",
  "atk-s0519a0:766_1": "Idāni diṭṭhicaritataṇhācaritānaṃ sakkāyadiṭṭhidassane pavattibhedaṃ dassetuṃ “diṭṭhicaritā”tiādi vuttaṃ.",
  "atk-s0519a0:766_2": "Tattha diṭṭhicaritā rūpaṃ attato upagacchantīti diṭṭhicaritā diṭṭhābhinivesassa balavabhāvato rūpaṃ “attā”ti gaṇhanti.",
  "atk-s0519a0:766_3": "Tesañhi attābhiniveso balavā,",
  "atk-s0519a0:766_4": "na tathā attaniyābhiniveso.",
  "atk-s0519a0:766_5": "Esa nayo vedanantiādīsupi.",
  "atk-s0519a0:766_6": "Taṇhācaritā rūpavantaṃ attānanti taṇhācaritā taṇhābhinivesassa balavabhāvato rūpaṃ attano kiñcanapalibodhabhāve",
  "atk-s0519a0:766_7": "ṭhapetvā avasesaṃ vedanādiṃ “attā”ti gaṇhanti.",
  "atk-s0519a0:766_8": "Attani vā rūpanti attādhāraṃ vā rūpaṃ.",
  "atk-s0519a0:766_9": "Rūpasmiṃ vā attānanti rūpādhāraṃ vā attānaṃ.",
  "atk-s0519a0:766_10": "Vedanāvantantiādīsupi eseva nayo.",
  "atk-s0519a0:766_11": "Etesañhi attaniyābhiniveso balavā,",
  "atk-s0519a0:766_12": "na tathā attābhiniveso.",
  "atk-s0519a0:766_13": "Tasmā yathāladdhaṃ attaniyanti kappetvā tadaññaṃ “attā”ti gaṇhanti.",
  "atk-s0519a0:766_14": "Ayaṃ vuccati vīsativatthukā sakkāyadiṭṭhīti ayaṃ pañcasu upādānakkhandhesu ekekasmiṃ catunnaṃ catunnaṃ",
  "atk-s0519a0:766_15": "gāhānaṃ vasena vīsativatthukā sati vijjamāne khandhapañcakasaṅkhāte kāye,",
  "atk-s0519a0:766_16": "satī vā vijjamānā tattha diṭṭhīti sakkāyadiṭṭhi.",
  "atk-s0519a0:767_0": "Lokuttarā sammādiṭṭhīti paṭhamamaggasammādiṭṭhi.",
  "atk-s0519a0:767_1": "Anvāyikāti sammādiṭṭhiyā anugāmino.",
  "atk-s0519a0:767_2": "Yadā sammādiṭṭhi sakkāyadiṭṭhiyā pajahanavasena pavattā,",
  "atk-s0519a0:767_3": "tadā tassā anuguṇabhāvena pavattamānakāti attho.",
  "atk-s0519a0:767_4": "Ke pana teti?",
  "atk-s0519a0:767_5": "Āha “sammāsaṅkappo”tiādi.",
  "atk-s0519a0:767_6": "“Te tayo khandhā”tiādinā ariyamaggato khandhamukhena samathavipassanā niddhāreti.",
  "atk-s0519a0:767_7": "“Tattha sakkāyo”tiādi catusaccaniddhāraṇaṃ.",
  "atk-s0519a0:767_8": "Taṃ sabbaṃ suviññeyyameva.",
  "atk-s0519a0:768_0": "Puna “tattha ye rūpaṃ attato upagacchantī”tiādinā sakkāyadassanamukhena ucchedādiantadvayaṃ,",
  "atk-s0519a0:768_1": "majjhimañca paṭipadaṃ niddhāreti.",
  "atk-s0519a0:768_2": "Tattha ime vuccanti ucchedavādinoti ime rūpādike pañcakkhandhe attato upagacchantā rūpādīnaṃ aniccabhāvato",
  "atk-s0519a0:768_3": "ucchijjati attā vinassati na hoti paraṃ maraṇāti evaṃ abhinivisanato “ucchedavādino”ti vuccanti.",
  "atk-s0519a0:768_4": "Ime vuccanti sassatavādinoti ime “rūpavantaṃ vā attāna”ntiādinā rūpādivinimutto añño koci attāti upagacchantā",
  "atk-s0519a0:768_5": "“so nicco dhuvo sassato”ti abhinivisanato “sassatavādino”ti vuccanti.",
  "atk-s0519a0:768_6": "“Ucchedasassatavādā ubho antā,",
  "atk-s0519a0:768_7": "ayaṃ saṃsārapavattī”tiādi saccaniddhāraṇaṃ,",
  "atk-s0519a0:768_8": "taṃ suviññeyyaṃ.",
  "atk-s0519a0:769_0": "Ucchedasassataṃ samāsato vīsativatthukā sakkāyadiṭṭhīti attā ucchijjati attā niccoti ca ādippavattanato",
  "atk-s0519a0:769_1": "ucchedasassatadassanaṃ saṅkhepato vīsativatthukā sakkāyadiṭṭhi eva hoti.",
  "atk-s0519a0:769_2": "Sabbopi hi attavādo sakkāyadiṭṭhiantogadho evāti.",
  "atk-s0519a0:769_3": "Vitthārato dvāsaṭṭhi diṭṭhigatānīti ucchedasassatadassanaṃ vitthārena brahmajāle āgatāni dvāsaṭṭhi diṭṭhigatāni.",
  "atk-s0519a0:769_4": "Tesanti evaṃ saṅkhepavitthāravantānaṃ ucchedasassatadassanānaṃ.",
  "atk-s0519a0:769_5": "Paṭipakkhoti pahāyakapaṭipakkho.",
  "atk-s0519a0:769_6": "Tecattālīsaṃ bodhipakkhiyā dhammāti aniccasaññā dukkhasaññā anattasaññā pahānasaññā virāgasaññā nirodhasaññā cattāro satipaṭṭhānā…pe…",
  "atk-s0519a0:769_7": "ariyo aṭṭhaṅgiko maggoti ete tecattālīsaṃ bodhipakkhiyā dhammā.",
  "atk-s0519a0:770_0": "Evaṃ vipassanāvasena paṭipakkhaṃ dassetvā puna samathavasena dassetuṃ “aṭṭha vimokkhā dasa ca kasiṇāyatanānī”ti vuttaṃ.",
  "atk-s0519a0:770_1": "Dvāsaṭṭhi diṭṭhigatāni mohajālanti dvāsaṭṭhi diṭṭhigatāni mohajālahetukattā mohajālañca.",
  "atk-s0519a0:770_2": "Anādianidhanappavattanti purimāya koṭiyā abhāvato anādi.",
  "atk-s0519a0:770_3": "Asati paṭipakkhādhigame santānavasena anupacchedena pavattanato anidhanappavattaṃ.",
  "atk-s0519a0:770_4": "Yasmā pana mohajālahetukāni diṭṭhigatāni mohajāle padālite padālitāni honti,",
  "atk-s0519a0:770_5": "tasmā vuttaṃ –",
  "atk-s0519a0:770_6": "“tecattālīsaṃ bodhipakkhiyā dhammā ñāṇavajiraṃ mohajālappadālana”nti.",
  "atk-s0519a0:771_0": "Tattha ñāṇavajiranti vajirūpamañāṇaṃ.",
  "atk-s0519a0:771_1": "Aṭṭha samāpattiyo samāpajjitvā tejetvā tikkhasabhāvaṃ āpāditaṃ vipassanāñāṇaṃ maggañāṇañca ñāṇavajiraṃ.",
  "atk-s0519a0:771_2": "Idameva hi ñāṇaṃ bhagavato pavattaṃ “mahāvajirañāṇa”nti vuccati.",
  "atk-s0519a0:771_3": "Taṃ pana sasambhāraṃ katvā dassento “tecattālīsaṃ bodhipakkhiyā dhammā”ti āha.",
  "atk-s0519a0:771_4": "Mohajālappadālananti pubbabhāge vikkhambhanavasena maggakkhaṇe samucchedavasena avijjābhavataṇhānaṃ padālanaṃ.",
  "atk-s0519a0:771_5": "Atītādibhedabhinnesu rūpādīsu sakaattabhāvādīsu ca saṃsibbanavasena pavattanato jālaṃ bhavataṇhā.",
  "atk-s0519a0:771_6": "Tassā hi taṇhā jālinī sibbinī jālanti ca adhivacananti.",
  "atk-s0519a0:771_7": "Evaṃ attakilamathānuyogakāmasukhallikānuyogadiṭṭhitaṇhābhinivesasassatucchedānaṃ niddhāraṇavasena mohajālapariyāyavisesato",
  "atk-s0519a0:771_8": "avijjātaṇhā vibhajitvā yathānusandhinā saṃkilesapakkhaṃ nigamento “tena vuccati pubbā koṭi na paññāyati",
  "atk-s0519a0:771_9": "avijjāya ca bhavataṇhāya cā”ti āha.",
  "atk-s0519a0:772_0": "81.",
  "atk-s0519a0:772_1": "“Tattha diṭṭhicarito”tiādinā vodānapakkhaṃ dasseti.",
  "atk-s0519a0:772_2": "Tattha sallekhānusantatavuttīti anupaddutasallekhavutti. Kasmā?",
  "atk-s0519a0:772_3": "Yasmā sallekhe tibbagāravo.",
  "atk-s0519a0:772_4": "Diṭṭhicarito hi tapojigucchādinā anupāyenapi yebhuyyena kilesānaṃ sallekhanādhippāyena carati,",
  "atk-s0519a0:772_5": "tasmā so sāsane pabbajito dhutadhammavasena sallekhapaṭipadaṃ pūreti.",
  "atk-s0519a0:772_6": "Sikkhānusantatavuttīti acchiddacatupārisuddhisīlavutti.",
  "atk-s0519a0:772_7": "Diṭṭhiyā savisaye paññāsadisī pavattīti so visujjhamāno paññādhiko hotīti āha –",
  "atk-s0519a0:772_8": "“diṭṭhicarito sammattaniyāmaṃ okkamanto dhammānusārī bhavatī”ti.",
  "atk-s0519a0:772_9": "Taṇhāvasena micchāvimokkho hotīti taṇhācarito visujjhamāno saddhādhikova hoti,",
  "atk-s0519a0:772_10": "tasmā vuttaṃ –",
  "atk-s0519a0:772_11": "“taṇhācarito sammattaniyāmaṃ okkamanto saddhānusārī bhavatī”ti.",
  "atk-s0519a0:772_12": "Diṭṭhicarito sukhāya paṭipadāyātiādi paṭipadāniddeso heṭṭhā desanāhāravibhaṅge āgato eva,",
  "atk-s0519a0:772_13": "atthopi tattha sabbappakārato vutto eva.",
  "atk-s0519a0:773_0": "Apubbapadesu pana viveciyamānoti vimociyamāno.",
  "atk-s0519a0:773_1": "Paṭinissaratīti niyyāti vimuccatīti attho.",
  "atk-s0519a0:773_2": "Dandhañca dhammaṃ ājānātīti taṇhācaritassa mandapaññassa vasena vuttaṃ.",
  "atk-s0519a0:773_3": "Tikkhapañño pana khippaṃ dhammaṃ ājānātīti.",
  "atk-s0519a0:773_4": "“Sattāpi duvidhā”tiādinā indriyavibhāgena puna paṭipadāvibhāgaṃ dasseti,",
  "atk-s0519a0:773_5": "taṃ suviññeyyaṃ.",
  "atk-s0519a0:774_0": "“Ye hi kecī”tiādinā tāsaṃ paṭipadānaṃ niyyāne tīsupi kālesu ekantikabhāvaṃ dasseti.",
  "atk-s0519a0:774_1": "Tattha imāhi eva catūhi paṭipadāhīti imāhi eva catūhi paṭipadāhi,",
  "atk-s0519a0:774_2": "tabbinimuttāya aññāya paṭipadāya abhāvato.",
  "atk-s0519a0:774_3": "Catukkamagganti paṭipadācatukkaṃ,",
  "atk-s0519a0:774_4": "paṭipadā hi maggoti.",
  "atk-s0519a0:774_5": "Atha vā catukkamagganti nandiyāvaṭṭassa catuddisāsaṅkhātaṃ maggaṃ.",
  "atk-s0519a0:774_6": "Tā pana catasso disā disālocananaye āgamissanti.",
  "atk-s0519a0:774_7": "Kimatthaṃ pana catukkamaggaṃ paññapentīti āha “abudhajanasevitāyā”tiādi.",
  "atk-s0519a0:774_8": "Tattha abudhajanasevitāyāti apaṇḍitajanasevitāya.",
  "atk-s0519a0:774_9": "Bālakantāyāti bālajanakāmitāya.",
  "atk-s0519a0:774_10": "Rattavāsiniyāti rattesu rāgābhibhūtesu vasatīti rattavāsinī, tassā.",
  "atk-s0519a0:774_11": "Nandiyāti tatra tatrābhinandanaṭṭhena nandīsaṅkhātāya.",
  "atk-s0519a0:774_12": "Avaṭṭanatthanti samucchindanatthaṃ.",
  "atk-s0519a0:774_13": "Ayaṃ vuccati nandiyāvaṭṭassa nayassa bhūmīti ayaṃ taṇhāvijjānaṃ vasena saṃkilesapakkhe dve disā samathavipassanānaṃ",
  "atk-s0519a0:774_14": "vasena vodānapakkhepi dve disā catusaccayojanā nandiyāvaṭṭassa nayassa samuṭṭhānatāya bhūmīti.",
  "atk-s0519a0:775_0": "82.",
  "atk-s0519a0:775_1": "Evaṃ nandiyāvaṭṭassa nayassa bhūmiṃ niddisitvā idāni tassa disābhūtadhamme niddisantena yasmā cassa disābhūtadhammesu",
  "atk-s0519a0:775_2": "vuttesu disālocananayo vuttoyeva hoti,",
  "atk-s0519a0:775_3": "tasmā “veyyākaraṇesu hi ye kusalākusalā”ti disālocanalakkhaṇaṃ ekadesena paccāmasitvā “te duvidhā upaparikkhitabbā”tiādi āraddhaṃ.",
  "atk-s0519a0:775_4": "Tattha teti disābhūtadhammā.",
  "atk-s0519a0:775_5": "Duvidhāti “ime saṃkilesadhammā,",
  "atk-s0519a0:775_6": "ime vodānadhammā”ti evaṃ duvidhena.",
  "atk-s0519a0:775_7": "Upaparikkhitabbāti upapattito parito ikkhitabbā,",
  "atk-s0519a0:775_8": "dhammayuttito taṃtaṃdisābhāvena pekkhitabbā ālocitabbāti attho.",
  "atk-s0519a0:776_0": "Yaṃ pakāraṃ sandhāya “duvidhā upaparikkhitabbā”ti vuttaṃ,",
  "atk-s0519a0:776_1": "taṃ dasseti “lokavaṭṭānusārī ca lokavivaṭṭānusārī cā”ti.",
  "atk-s0519a0:776_2": "Tassattho –",
  "atk-s0519a0:776_3": "loko eva vaṭṭaṃ lokavaṭṭaṃ.",
  "atk-s0519a0:776_4": "Lokavaṭṭabhāvena anusarati pavattatīti lokavaṭṭānusārī,",
  "atk-s0519a0:776_5": "saṃkilesadhammoti attho. Lokassa,",
  "atk-s0519a0:776_6": "lokato vā vivaṭṭaṃ lokavivaṭṭaṃ, nibbānaṃ.",
  "atk-s0519a0:776_7": "Taṃ anusarati anulomanavasena gacchatīti lokavivaṭṭānusārī,",
  "atk-s0519a0:776_8": "vodānadhammoti attho.",
  "atk-s0519a0:776_9": "Tenevāha –",
  "atk-s0519a0:776_10": "“vaṭṭaṃ nāma saṃsāro,",
  "atk-s0519a0:776_11": "vivaṭṭaṃ nibbāna”nti.",
  "atk-s0519a0:777_0": "Taṃ kathaṃ daṭṭhabbanti taṃ kathaṃ kena pakārena daṭṭhabbanti ce?",
  "atk-s0519a0:777_1": "Upacayena.",
  "atk-s0519a0:777_2": "Yathā kataṃ kammaṃ phaladānasamatthaṃ hoti,",
  "atk-s0519a0:777_3": "tathā kataṃ upacitanti vuccati.",
  "atk-s0519a0:777_4": "Evaṃ upacitabhāve kammaṃ nāma hoti,",
  "atk-s0519a0:777_5": "vipākavaṭṭassa kāraṇaṃ hotīti attho.",
  "atk-s0519a0:777_6": "Sabbepi kilesā catūhi vipallāsehi niddisitabbā,",
  "atk-s0519a0:777_7": "dasannampi kilesānaṃ vipallāsahetubhāvato.",
  "atk-s0519a0:777_8": "Te kattha daṭṭhabbāti te pana vipallāsā kattha passitabbāti āha –",
  "atk-s0519a0:777_9": "“dasa vatthuke kilesapuñje”ti.",
  "atk-s0519a0:777_10": "Dasavidhakāraṇe kilesasamūheti attho.",
  "atk-s0519a0:777_11": "Tattha kilesāpi kilesavatthu,",
  "atk-s0519a0:777_12": "kilesānaṃ paccayadhammāpi kilesavatthu.",
  "atk-s0519a0:777_13": "Tesu kāraṇabhāvena purimasiddhā kilesā parato paresaṃ kilesānaṃ paccayabhāvato kilesāpi kilesavatthu.",
  "atk-s0519a0:777_14": "Ayonisomanasikāro,",
  "atk-s0519a0:777_15": "ayonisomanasikāraparikkhatā ca dhammā kilesuppattihetubhāvato kilesappaccayāpi kilesavatthūti daṭṭhabbaṃ.",
  "atk-s0519a0:778_0": "Cattāro āhārāti ettha āhārasīsena tabbisayā kilesāpi adhippetā.",
  "atk-s0519a0:778_1": "Catasso viññāṇaṭṭhitiyoti etthāpi eseva nayo.",
  "atk-s0519a0:778_2": "“Paṭhame āhāre”tiādinā dasavatthuke kilesapuñje purimaṃ purimaṃ pacchimassa pacchimassa kāraṇanti dasseti.",
  "atk-s0519a0:778_3": "Tattha paṭhame āhāreti visayabhūte paṭhame āhāre paṭhamo vipallāso pavattatīti attho.",
  "atk-s0519a0:778_4": "Sesāhāresupi eseva nayo.",
  "atk-s0519a0:778_5": "Paṭhame vipallāseti paṭhame vipallāse appahīne sati paṭhamaṃ upādānaṃ pavattatīti attho.",
  "atk-s0519a0:778_6": "Sesapadesupi eseva nayo.",
  "atk-s0519a0:778_7": "Yaṃ panettha vattabbaṃ,",
  "atk-s0519a0:778_8": "taṃ niddeseyeva kathayissāma.",
  "atk-s0519a0:779_0": "83.",
  "atk-s0519a0:779_1": "Idāni dasavatthukaṃ kilesapuñjaṃ taṇhāvijjāvasena dve koṭṭhāse karonto “yo ca kabaḷīkāro āhāro”tiādimāha.",
  "atk-s0519a0:779_2": "Tattha kabaḷīkārāhāraṃ phassāhārañca aparijānantassa taṇhācaritassa yathākkamaṃ kāyavedanāsu tibbo chandarāgo hoti,",
  "atk-s0519a0:779_3": "iti upakkilesassa chandarāgassa hetubhāvato yo ca kabaḷīkāro āhāro,",
  "atk-s0519a0:779_4": "yo ca phasso āhāro,",
  "atk-s0519a0:779_5": "ime taṇhācaritassa puggalassa upakkilesāti vuttā.",
  "atk-s0519a0:779_6": "Tathā manosañcetanāhāraṃ viññāṇāhārañca aparijānanto diṭṭhicarito tesu attasaññī niccasaññī ca hotīti",
  "atk-s0519a0:779_7": "vuttanayeneva te diṭṭhicaritassa puggalassa upakkilesāti vuttā.",
  "atk-s0519a0:779_8": "Tathā purimakā dve vipallāsā purimakāni eva ca dve dveupādānayogaganthāsavaoghasallaviññāṇaṭṭhitiagatigamanāni",
  "atk-s0519a0:779_9": "taṇhāpadhānattā taṇhāsabhāvattā taṇhāvisayattā ca taṇhācaritassa upakkilesāti vuttā.",
  "atk-s0519a0:779_10": "Pacchimakāni pana tāni diṭṭhipadhānattā diṭṭhisabhāvattā diṭṭhivisayattā ca diṭṭhicaritassa upakkilesāti vuttāti daṭṭhabbā.",
  "atk-s0519a0:780_0": "84.",
  "atk-s0519a0:780_1": "Kabaḷīkāre āhāre “asubhe subha”nti vipallāsoti catūsu āhāresu kabaḷīkāre āhāre catūsu ca vipallāsesu",
  "atk-s0519a0:780_2": "“asubhe subha”nti vipallāso daṭṭhabbo kabaḷīkārāhārassa asubhasabhāvattā asubhasamuṭṭhānattā ca.",
  "atk-s0519a0:780_3": "Tathā phassāhārassa dukkhasabhāvattā dukkhapaccayattā ca visesato tattha “dukkhe sukha”nti vipallāso.",
  "atk-s0519a0:780_4": "Tathā yebhuyyena sattā viññāṇe niccasaññino,",
  "atk-s0519a0:780_5": "saṅkhāresu ca attasaññino,",
  "atk-s0519a0:780_6": "cetanāpadhānā ca saṅkhārāti vuttaṃ –",
  "atk-s0519a0:780_7": "“viññāṇe āhāre…pe…",
  "atk-s0519a0:780_8": "attāti vipallāso”ti.",
  "atk-s0519a0:780_9": "Paṭhame vipallāse ṭhito kāme upādiyatīti “asubhe subha”nti vipariyesaggāhī kilesakāmena vatthukāme daḷhaṃ gaṇhāti.",
  "atk-s0519a0:780_10": "Idaṃ vuccati kāmupādānanti yaṃ tathā kāmānaṃ gahaṇaṃ,",
  "atk-s0519a0:780_11": "idaṃ vuccati kāmupādānaṃ.",
  "atk-s0519a0:780_12": "“Dukkhe sukha”nti vipariyesaggāhī “sīlabbatehi anāgate bhavavisuddhīti taṃ nibbutisukha”nti daḷhaṃ gaṇhāti.",
  "atk-s0519a0:780_13": "“Anicce nicca”nti vipariyesaggāhī “sabbe bhavā niccā dhuvā sassatā avipariṇāmadhammā”ti saṃsārābhinandiniṃ bhavadiṭṭhiṃ daḷhaṃ gaṇhāti.",
  "atk-s0519a0:780_14": "“Anattani attā”ti vipariyesaggāhī “asati attani kassidaṃ kammaphalaṃ,",
  "atk-s0519a0:780_15": "tasmā so karoti,",
  "atk-s0519a0:780_16": "so paṭisaṃvedetī”ti attadiṭṭhiṃ daḷhaṃ gaṇhātīti imamatthaṃ dasseti “dutiye vipallāse ṭhito”tiādinā.",
  "atk-s0519a0:781_0": "Ayaṃ vuccati kāmayogoti yena kāmarāgasaṅkhātena kāmupādānena vatthukāmehi saha satto saṃyojīyati,",
  "atk-s0519a0:781_1": "ayaṃ kāmarāgo “kāmayogo”ti vuccati.",
  "atk-s0519a0:781_2": "Ayaṃ vuccati bhavayogoti yato sīlabbatupādānasaṅkhātena bhavupādānena bhavena saha satto saṃyojīyati,",
  "atk-s0519a0:781_3": "ayaṃ bhavarāgo “bhavayogo”ti vuccati.",
  "atk-s0519a0:781_4": "Ayaṃ vuccati diṭṭhiyogoti yāya ahetukadiṭṭhiādisaṅkhātāya pāpikāya diṭṭhiyā,",
  "atk-s0519a0:781_5": "sakkāyadiṭṭhiādiavasiṭṭhadiṭṭhiyā ca satto dukkhena saha saṃyojīyati,",
  "atk-s0519a0:781_6": "ayaṃ pāpikā diṭṭhi “diṭṭhiyogo”ti vuccati.",
  "atk-s0519a0:781_7": "Ayaṃ vuccati avijjāyogoti yāya attavādupādānena sakalavaṭṭadukkhena ca saha satto saṃyojīyati,",
  "atk-s0519a0:781_8": "ayaṃ avijjā “avijjāyogo”ti vuccati.",
  "atk-s0519a0:782_0": "Yasmā pana kāmayogādayo abhijjhākāyaganthādīnaṃ paccayā honti,",
  "atk-s0519a0:782_1": "tasmā “paṭhame yoge ṭhito abhijjhāya kāyaṃ ganthatī”tiādi vuttaṃ.",
  "atk-s0519a0:782_2": "Tattha abhijjhāya kāyaṃ ganthatīti parābhijjhāyanalakkhaṇāya abhijjhāya nāmakāyaṃ ganthati ghaṭṭetīti attho.",
  "atk-s0519a0:782_3": "Tathā bhavapatthanāya appahīnattā bhavadiṭṭhibhavarāgavasena āghātavatthūsu sattā cittāni padūsentīti āha –",
  "atk-s0519a0:782_4": "“dutiye yoge ṭhito byāpādena kāyaṃ ganthatī”ti.",
  "atk-s0519a0:782_5": "Tathā diṭṭhivasena avijjāvasena ca sīlabbatehi sujjhati,",
  "atk-s0519a0:782_6": "idameva saccaṃ moghamaññanti ca abhinivisatīti āha –",
  "atk-s0519a0:782_7": "“tatiye…pe…",
  "atk-s0519a0:782_8": "idaṃsaccābhinivesena kāyaṃ ganthatī”ti.",
  "atk-s0519a0:783_0": "Tassāti tassa abhijjhādīhi samannāgatassa puggalassa.",
  "atk-s0519a0:783_1": "Evaṃ ganthitāti evaṃ abhijjhāyanādivasena nāmakāyaṃ ganthitvā ṭhitā.",
  "atk-s0519a0:783_2": "Āsavantīti āsavabhāvena pavattanti.",
  "atk-s0519a0:783_3": "Kuto ca vuccati āsavantīti kuto pana hetuto te kilesā āsavantīti āsavahetuṃ pucchati.",
  "atk-s0519a0:783_4": "Yasmā pana kilesā kusalappavattiṃ nivāretvā cittaṃ pariyādāya tiṭṭhantā,",
  "atk-s0519a0:783_5": "maggena asamucchinnā eva vā āsavānaṃ uppattihetu honti,",
  "atk-s0519a0:783_6": "tasmā “anusayato vā pariyuṭṭhānato vā”ti vuttaṃ.",
  "atk-s0519a0:783_7": "Abhijjhākāyaganthena kāmāsavoti abhijjhākāyaganthena siddhena kāmarāgasabhāvattā kāmāsavo siddho hoti.",
  "atk-s0519a0:783_8": "Katthacideva visaye domanassito tappaṭipakkhe visaye tabbisayabahule ca bhave patthetīti āha –",
  "atk-s0519a0:783_9": "“byāpādakāyaganthena bhavāsavo”ti.",
  "atk-s0519a0:783_10": "Parāmāsakāyaganthena diṭṭhāsavoti sīlabbataparāmāsakāyaganthena siddhena taṃsabhāvattā aparāparaṃ vā diṭṭhiyo ganthentassa diṭṭhāsavo siddho hoti.",
  "atk-s0519a0:783_11": "Idaṃsaccābhinivesakāyaganthena avijjāsavoti “idameva saccaṃ moghamañña”nti abhinivisantassa ayonisomanasikārato",
  "atk-s0519a0:783_12": "anekehi akusalehi dhammehi saddhiṃ avijjāsavo uppajjati,",
  "atk-s0519a0:783_13": "sabbesaṃ vā akusaladhammānaṃ avijjāpubbaṅgamattā idaṃsaccābhinivesakāyaganthena siddhena tassa hetubhūto avijjāsavo siddho hoti.",
  "atk-s0519a0:784_0": "Yasmā pana āsavā eva paribuddhā vaṭṭasmiṃ ohananti osādentīti “oghā”ti vuccanti,",
  "atk-s0519a0:784_1": "tasmā vuttaṃ –",
  "atk-s0519a0:784_2": "“tassa ime cattāro āsavā”tiādi.",
  "atk-s0519a0:785_0": "Anusayasahagatāti anusayabhāvaṃ appaṭikkhipitvā gatā pavattā,",
  "atk-s0519a0:785_1": "anusayabhūtā vā.",
  "atk-s0519a0:785_2": "Ajjhāsayanti cittaṃ.",
  "atk-s0519a0:785_3": "Anupaviṭṭhāti ogāḷhā.",
  "atk-s0519a0:785_4": "Hadayaṃ āhacca tiṭṭhantīti cittassa abbhantarasaṅkhātaṃ hadayaṃ āhantvā tiṭṭhanti.",
  "atk-s0519a0:785_5": "Tathā hi vuttaṃ aṭṭhasāliniyaṃ “abbhantaraṭṭhena hadaya”nti.",
  "atk-s0519a0:785_6": "Tena vuccanti sallāti yasmā ajjhāsayaṃ anupaviṭṭhā hadayaṃ āhacca tiṭṭhanti,",
  "atk-s0519a0:785_7": "tena vuccanti “sallā”ti.",
  "atk-s0519a0:785_8": "Pīḷājananaṃ duruddharaṇatā ca sallaṭṭho.",
  "atk-s0519a0:785_9": "“Eso me attā”ti gahaṇamukhena “esohamasmī”ti gahaṇaṃ hotīti diṭṭhiṃ nissāyapi mānaṃ jappentīti āha “diṭṭhoghena mānasallo”ti.",
  "atk-s0519a0:786_0": "Pariyādinnanti aññassa okāsaṃ adatvā samantato gahitaṃ.",
  "atk-s0519a0:786_1": "Catūsu dhammesu saṇṭhahatīti ārammaṇapaccayatāya ārammaṇabhūtesu catūsu dhammesu patiṭṭhahati.",
  "atk-s0519a0:786_2": "Tāni sarūpato dasseti “rūpe vedanāya saññāya saṅkhāresū”ti.",
  "atk-s0519a0:786_3": "Nandūpasecanenāti lobhasahagatassa sampayuttā nandī sahajātakoṭiyā,",
  "atk-s0519a0:786_4": "itarassa upanissayakoṭiyā upasecananti nandūpasecanaṃ,",
  "atk-s0519a0:786_5": "tena nandūpasecanena.",
  "atk-s0519a0:786_6": "Kena pana taṃ nandūpasecananti āha –",
  "atk-s0519a0:786_7": "“rāgasallena nandūpasecanena viññāṇenā”ti.",
  "atk-s0519a0:787_0": "Tattha rāgasallenāti rāgasallena hetubhūtena nandūpasecanena viññāṇenāti itthambhūtalakkhaṇe karaṇavacanaṃ.",
  "atk-s0519a0:787_1": "Rūpūpagā viññāṇaṭṭhitīti rūpameva ārammaṇakaraṇavasena upagantabbato,",
  "atk-s0519a0:787_2": "viññāṇassa patiṭṭhābhāvato ca rūpūpagā viññāṇaṭṭhiti.",
  "atk-s0519a0:787_3": "Tiṭṭhati etthāti ṭhiti.",
  "atk-s0519a0:787_4": "Pañcavokārabhavasmiñhi abhisaṅkhāraviññāṇaṃ rūpakkhandhaṃ nissāya tiṭṭhati.",
  "atk-s0519a0:787_5": "Dosasallenāti sahajātena dosasallena.",
  "atk-s0519a0:787_6": "Yadā vedanūpagā viññāṇaṭṭhiti vuccati,",
  "atk-s0519a0:787_7": "tadā upanissayakoṭiyāva nandiyā upasittaṃ viññāṇaṃ daṭṭhabbaṃ.",
  "atk-s0519a0:787_8": "Vedanāpi domanassavedanāva.",
  "atk-s0519a0:787_9": "Yadā ca upanissayapaccayabhūtena dosasallena vedanūpagā viññāṇaṭṭhiti vuccati,",
  "atk-s0519a0:787_10": "tadā sahajātakoṭiyā,",
  "atk-s0519a0:787_11": "upanissayakoṭiyā vā nandiyā upasittaṃ viññāṇaṃ daṭṭhabbaṃ.",
  "atk-s0519a0:787_12": "Vedanā pana tissopi tissannaṃ vedanānaṃ ārammaṇūpanissayabhāvato.",
  "atk-s0519a0:787_13": "Tattha paṭhamanayo domanassārammaṇassa abhisaṅkhāraviññāṇassa vasena vutto.",
  "atk-s0519a0:787_14": "Dutiyo sabbavedanārammaṇassa vasenāpi daṭṭhabbaṃ.",
  "atk-s0519a0:788_0": "Mānasallenāti mānasallena sahajātena,",
  "atk-s0519a0:788_1": "upanissayabhūtena vā.",
  "atk-s0519a0:788_2": "Mohasallenāti etthāpi eseva nayo.",
  "atk-s0519a0:788_3": "Ettha ca anādimatisaṃsāre itthipurisā rūpābhirāmāti rāgasallavasena paṭhamā viññāṇaṭṭhiti yojitā.",
  "atk-s0519a0:788_4": "Sabbāyapi vedanāya dukkhapariyāyasabbhāvato dukkhāya ca doso anusetīti dosasallavasena dutiyā,",
  "atk-s0519a0:788_5": "saññāvasena “seyyohamasmī”ti maññanā hotīti mānasallavasena tatiyā,",
  "atk-s0519a0:788_6": "saṅkhāresu samūhaghanaṃ dubbinibbhoganti mohasallavasena catutthī viññāṇaṭṭhiti yojitāti daṭṭhabbā.",
  "atk-s0519a0:789_0": "Upatthaddhanti olubbhārammaṇabhūtāhi viññāṇaṭṭhitīhi upatthambhitaṃ.",
  "atk-s0519a0:789_1": "Tañca kammanti yaṃ “cetanā cetasika”nti pubbe vuttaṃ.",
  "atk-s0519a0:789_2": "Ime ca kilesāti ime ca dasavatthukā kilesā.",
  "atk-s0519a0:789_3": "Sesaṃ suviññeyyameva.",
  "atk-s0519a0:790_0": "85.",
  "atk-s0519a0:790_1": "Idāni āhārādayo nayānaṃ saṃkilesapakkhe disābhāvena vavatthapetuṃ “imā catasso disā”tiādi āraddhaṃ,",
  "atk-s0519a0:790_2": "taṃ uttānameva.",
  "atk-s0519a0:790_3": "Puna kabaḷīkāro āhārotiādi āhārādīsuyeva yassa puggalassa upakkilesā,",
  "atk-s0519a0:790_4": "taṃ vibhajitvā dassetuṃ āraddhaṃ.",
  "atk-s0519a0:790_5": "Tattha dasannaṃ suttānanti ekadesesu samudāyavohārena vuttaṃ.",
  "atk-s0519a0:790_6": "Samudāyesu hi pavattā samaññā avayavesupi dissati,",
  "atk-s0519a0:790_7": "“yathā paṭo daḍḍho,",
  "atk-s0519a0:790_8": "samuddo diṭṭho”ti ca.",
  "atk-s0519a0:790_9": "Eko atthoti ekassa atthassa nipphādanato vuttaṃ.",
  "atk-s0519a0:790_10": "Byañjanameva nānanti ettha byañjanaggahaṇena byañjanatthopi gahitoti daṭṭhabbaṃ.",
  "atk-s0519a0:790_11": "Dasahipi suttapadehi savatthukā taṇhā vuttā.",
  "atk-s0519a0:790_12": "Taṇhā ca rāgacaritaṃ puggalaṃ khippaṃ dūsetīti āha –",
  "atk-s0519a0:790_13": "“ime rāgacaritassa puggalassa upakkilesā”ti.",
  "atk-s0519a0:790_14": "Yathā ca paṭhamadisābhāvena vuttadhammā rāgacaritassa upakkilesā,",
  "atk-s0519a0:790_15": "evaṃ dutiyadisābhāvena vuttadhammā dosacaritassa.",
  "atk-s0519a0:790_16": "Tatiyacatutthadisābhāvena vuttadhammā yathākkamaṃ diṭṭhicaritassa mandassa tikkhassa ca upakkilesā vuttā.",
  "atk-s0519a0:790_17": "Tesaṃ upakkilesabhāvo vuttanayānusārena veditabbo.",
  "atk-s0519a0:791_0": "Āhāravipallāsādayo yadipi sabbehi tīhi vimokkhamukhehi pubbabhāge yathārahaṃ pariññeyyā pahātabbā ca.",
  "atk-s0519a0:791_1": "Yassa pana dukkhānupassanā purime āhāradvaye dukkhākārena bahulaṃ pavattati,",
  "atk-s0519a0:791_2": "tassa vasena yo ca kabaḷīkāro āhāro,",
  "atk-s0519a0:791_3": "yo ca phasso āhāro,",
  "atk-s0519a0:791_4": "ime appaṇihitena vimokkhamukhena pariññaṃ gacchantīti vuttaṃ.",
  "atk-s0519a0:791_5": "Esa nayo sesesu.",
  "atk-s0519a0:791_6": "Evañcetaṃ,",
  "atk-s0519a0:791_7": "na aññathā.",
  "atk-s0519a0:791_8": "Na hi ariyamaggānaṃ viya pahātabbesu vimokkhamukhānaṃ pariññeyyapahātabbesu koci niyamo sambhavati.",
  "atk-s0519a0:791_9": "Iti sabbe lokavaṭṭānusārino dhammā niyyanti,",
  "atk-s0519a0:791_10": "te lokā tīhi vimokkhamukhehīti nigamanaṃ.",
  "atk-s0519a0:791_11": "Tassattho –",
  "atk-s0519a0:791_12": "iti evaṃ vuttappakārā sabbe āhārādayo lokasaṅkhātavaṭṭānusārino dhammā te lokabhūtā vaṭṭato niyyanti aniccānupassanādīhi tīhi vimokkhamukhehīti.",
  "atk-s0519a0:792_0": "86.",
  "atk-s0519a0:792_1": "Evaṃ saṃkilesapakkhe disābhūtadhamme niddisitvā idāni vodānapakkhe disābhūtadhamme dassetuṃ “catasso paṭipadā”tiādi vuttaṃ.",
  "atk-s0519a0:792_2": "Tattha dibbabrahmaariyaāneñjavihāroti cattāro vihārā.",
  "atk-s0519a0:792_3": "Mānappahānaālayasamugghātaavijjāpahānabhavūpasamā cattāro acchariyā abbhutā dhammā.",
  "atk-s0519a0:792_4": "Saccādhiṭṭhānādīni cattāri adhiṭṭhānāni.",
  "atk-s0519a0:792_5": "Chandasamādhibhāvanādayo catasso samādhibhāvanā.",
  "atk-s0519a0:792_6": "Indriyasaṃvaro tapasaṅkhāto puññadhammo bojjhaṅgabhāvanā sabbūpadhipaṭinissaggasaṅkhātaṃ nibbānañcāti cattāro sukhabhāgiyā dhammā veditabbāti.",
  "atk-s0519a0:793_0": "Paṭhamā paṭipadātiādi paṭipadāsatipaṭṭhānādīnaṃ abhedasandassanaṃ.",
  "atk-s0519a0:793_1": "Yadi evaṃ kasmā visuṃ gahaṇaṃ katanti?",
  "atk-s0519a0:793_2": "Dasavatthukassa kilesapuñjassa paṭipakkhabhāvadassanatthaṃ paṭipadādidasakaniddeso.",
  "atk-s0519a0:793_3": "Tathā hi vakkhati –",
  "atk-s0519a0:793_4": "“cattāro āhārā tesaṃ paṭipakkho catasso paṭipadā”tiādi.",
  "atk-s0519a0:793_5": "Kiñcāpi catūsu satipaṭṭhānesu “idaṃ nāma satipaṭṭhānaṃ imāya eva paṭipadāya ijjhatī”ti niyamo natthi,",
  "atk-s0519a0:793_6": "tathāpi paṭhamāya paṭipadāya paṭhamaṃ satipaṭṭhānaṃ sambhavatīti sambhavavasena evaṃ vuttaṃ –",
  "atk-s0519a0:793_7": "“paṭhamā paṭipadā,",
  "atk-s0519a0:793_8": "paṭhamaṃ satipaṭṭhāna”nti.",
  "atk-s0519a0:793_9": "Yasmā pana āhāravipallāsādīnaṃ viya paṭipadāsatipaṭṭhānādīnaṃ atthato nānattaṃ natthi.",
  "atk-s0519a0:793_10": "Satipaṭṭhānāniyeva hi tathā tathā paṭipajjamānāni dukkhāpaṭipadādandhābhiññādināmakāni honti,",
  "atk-s0519a0:793_11": "tasmā yathā saṃkilesapakkhe “paṭhame āhāre paṭhamo vipallāso”tiādinā adhikaraṇabhedena vuttaṃ,",
  "atk-s0519a0:793_12": "evaṃ adhikaraṇabhedaṃ akatvā “paṭhamā paṭipadā,",
  "atk-s0519a0:793_13": "paṭhamaṃ satipaṭṭhāna”ntiādi vuttaṃ.",
  "atk-s0519a0:793_14": "Sesesupi eseva nayo.",
  "atk-s0519a0:794_0": "Andhassa pabbatārohanaṃ viya kadācideva uppajjanakaṃ acchariyaṃ,",
  "atk-s0519a0:794_1": "accharāyoggaṃ acchariyanti porāṇā.",
  "atk-s0519a0:794_2": "Abhūtapubbaṃ bhūtanti abbhutaṃ.",
  "atk-s0519a0:794_3": "Ubhayampetaṃ vimhayāvahassa adhivacanaṃ.",
  "atk-s0519a0:794_4": "Na hi mānappahānādito aññaṃ durabhisambhavataraṃ vimhanīyañca upalabbhatīti adhitiṭṭhati etena,",
  "atk-s0519a0:794_5": "ettha vā adhiṭṭhānamattameva vā tanti adhiṭṭhānaṃ.",
  "atk-s0519a0:794_6": "Saccañca taṃ adhiṭṭhānañca,",
  "atk-s0519a0:794_7": "saccassa vā adhiṭṭhānaṃ,",
  "atk-s0519a0:794_8": "saccaṃ adhiṭṭhānaṃ etassāti vā saccādhiṭṭhānaṃ.",
  "atk-s0519a0:794_9": "Sesesupi eseva nayo.",
  "atk-s0519a0:794_10": "Samādhi eva bhāvetabbatāya samādhibhāvanā.",
  "atk-s0519a0:794_11": "Sukhaṃ bhajatīti sukhabhāgiyo,",
  "atk-s0519a0:794_12": "sukhabhāgassa vā sukhakoṭṭhāsassa hitoti sukhabhāgiyo.",
  "atk-s0519a0:794_13": "Ekassapi sattassa asubhabhāvanādayo viya ekadese avattitvā anavasesapariyādānato natthi etissā pamāṇanti appamaññā.",
  "atk-s0519a0:795_0": "Paṭhamā paṭipadā bhāvitā bahulīkatā paṭhamaṃ satipaṭṭhānaṃ paripūretīti paṭhamāya paṭipadāya bhāvanābahulīkāro",
  "atk-s0519a0:795_1": "paṭhamassa satipaṭṭhānassa bhāvanāpāripūrīti attho.",
  "atk-s0519a0:795_2": "Sesapadesupi eseva nayo.",
  "atk-s0519a0:795_3": "Yathā hi ariyamagge bhāvite satipaṭṭhānādayo bodhipakkhiyadhammā sabbepi bhāvitā eva honti,",
  "atk-s0519a0:795_4": "evaṃsampadamidaṃ daṭṭhabbaṃ.",
  "atk-s0519a0:796_0": "Kāyānupassanāya kāmarāgassa ujuvipaccanīkabhāvato “paṭhamo satipaṭṭhāno bhāvito bahulīkato kāmapaṭipakkhaṃ paṭhamaṃ jhānaṃ paripūretī”ti vuttaṃ.",
  "atk-s0519a0:796_1": "Tathā pītipaṭisaṃvedanādivasena pavattamānaṃ dutiyaṃ satipaṭṭhānaṃ,",
  "atk-s0519a0:796_2": "sappītikassa dutiyajjhānassa cittassa abhippamodanavasena pavattamānaṃ tatiyaṃ satipaṭṭhānaṃ ukkaṃsagatasukhassa",
  "atk-s0519a0:796_3": "tatiyajjhānassa aniccavirāgādivasena pavattiyā saṅkhāresu upekkhakaṃ catutthaṃ satipaṭṭhānaṃ upekkhāsatipārisuddhibhāvato",
  "atk-s0519a0:796_4": "catutthajjhānassa pāripūriyā saṃvattati.",
  "atk-s0519a0:797_0": "Yasmā pana rūpāvacarapaṭhamajjhānaṃ rūpāvacarasamāpattīnaṃ,",
  "atk-s0519a0:797_1": "dutiyajjhānaṃ byāpādavitakkādidūrībhāvena brahmavihārānaṃ,",
  "atk-s0519a0:797_2": "tatiyajjhānaṃ pītivirāgena sukhena vipassanāya adhiṭṭhānabhūtaṃ ariyavihārānaṃ,",
  "atk-s0519a0:797_3": "catutthajjhānaṃ upekkhāsatipārisuddhiāneñjappattaṃ āneñjavihārānaṃ visesato paccayo hoti,",
  "atk-s0519a0:797_4": "tasmā “paṭhamaṃ jhānaṃ bhāvitaṃ bahulīkataṃ paṭhamaṃ vihāraṃ paripūretī”tiādi vuttaṃ.",
  "atk-s0519a0:797_5": "Iti yo yassa visesapaccayo,",
  "atk-s0519a0:797_6": "so taṃ paripūretīti vuttoti daṭṭhabbaṃ.",
  "atk-s0519a0:798_0": "87.",
  "atk-s0519a0:798_1": "Idāni paṭipadādayo vodānapakkhe disābhāvena vavatthapetuṃ “tattha imā catasso disā”tiādi vuttaṃ.",
  "atk-s0519a0:798_2": "Taṃ suviññeyyameva.",
  "atk-s0519a0:798_3": "Puna “paṭhamā paṭipadā”tiādi paṭipadācatukkādīsu yena yassa puggalassa vodānaṃ,",
  "atk-s0519a0:798_4": "taṃ vibhajitvā dassetuṃ āraddhaṃ.",
  "atk-s0519a0:798_5": "Taṃ heṭṭhā vuttanayameva.",
  "atk-s0519a0:798_6": "Yadipi tīsu vimokkhamukhesu “idaṃ nāma vimokkhamukhaṃ imāya eva paṭipadāya ijjhatī”ti niyamo natthi.",
  "atk-s0519a0:798_7": "Yesaṃ pana puggalānaṃ purimāhi dvīhi paṭipadāhi appaṇihitena vimokkhamukhena ariyamaggādhigamo.",
  "atk-s0519a0:798_8": "Tathā yassa tatiyāya paṭipadāya suññatavimokkhamukhena,",
  "atk-s0519a0:798_9": "yassa ca catutthāya paṭipadāya animittavimokkhamukhena ariyamaggādhigamo,",
  "atk-s0519a0:798_10": "tesaṃ puggalānaṃ vasena ayaṃ paṭipadāvimokkhamukhasaṃsandanā.",
  "atk-s0519a0:798_11": "Satipaṭṭhānādīhi vimokkhamukhasaṃsandanāyapi eseva nayo.",
  "atk-s0519a0:799_0": "Tesaṃ vikkīḷitanti tesaṃ asantāsanajavaparakkamādivisesayogena sīhānaṃ buddhānaṃ paccekabuddhānaṃ buddhasāvakānañca vikkīḷitaṃ viharaṇaṃ.",
  "atk-s0519a0:799_1": "Yadidaṃ āhārādikilesavatthusamatikkamanamukhena saparasantāne paṭipadādisampādanā.",
  "atk-s0519a0:799_2": "Idāni āhārādīnaṃ paṭipadādīhi yena samatikkamanaṃ,",
  "atk-s0519a0:799_3": "taṃ nesaṃ paṭipakkhabhāvaṃ dassento “cattāro āhārā tesaṃ paṭipakkho catasso paṭipadā”tiādimāha.",
  "atk-s0519a0:799_4": "Tattha tesaṃ paṭipakkhabhāvo pahātabbabhāvo pahāyakabhāvo ca āhāraviññāṇaṭṭhitīnañcettha pahātabbabhāvo tappaṭibandhachandarāgavasena daṭṭhabbo.",
  "atk-s0519a0:799_5": "Tattha “vikkīḷitaṃ bhāvanā sacchikiriyā cā”tiādi tassāyaṃ saṅkhepattho –",
  "atk-s0519a0:799_6": "tesaṃ vikkīḷitanti ettha yadetaṃ vikkīḷitaṃ nāma bhāvetabbānaṃ bodhipakkhiyadhammānaṃ bhāvanā,",
  "atk-s0519a0:799_7": "sacchikātabbānaṃ phalanibbānānaṃ sacchikiriyā ca.",
  "atk-s0519a0:799_8": "Tathā pahātabbassa dasavatthukassa kilesapuñjassa tadaṅgādivasena pahānaṃ byantīkiriyā anavasesananti.",
  "atk-s0519a0:799_9": "Idāni taṃ saṅkhepena dassento “indriyādhiṭṭhānaṃ vikkīḷitaṃ vipariyāsānadhiṭṭhāna”nti āha.",
  "atk-s0519a0:800_0": "Indriyādhiṭṭhānanti indriyānaṃ pavattanaṃ bhāvanā sacchikiriyā ca.",
  "atk-s0519a0:800_1": "Vipariyāsānadhiṭṭhānanti vipallāsānaṃ apavattanaṃ pahānaṃ anuppādanaṃ.",
  "atk-s0519a0:800_2": "Indriyāni saddhammagocaroti indriyāni cettha saddhammassa gocarabhūtāni pavattihetūti adhippetāni saddhindriyādīnīti attho.",
  "atk-s0519a0:800_3": "Vipariyāsā kilesagocaroti vipallāsā saṃkilesapakkhassa pavattiṭṭhānaṃ pavattihetūti.",
  "atk-s0519a0:800_4": "Ayaṃ vuccati sīhavikkīḷitassa nayassa bhūmīti yāyaṃ “cattāro āhārā”tiādinā saṃkilesapakkhe dasannaṃ catukkānaṃ,",
  "atk-s0519a0:800_5": "“catasso paṭipadā”tiādinā vodānapakkhepi dasannaṃ catukkānaṃ taṇhācaritādīnaṃ upakkilesavodānavibhāvanāmukhena niddhāraṇā,",
  "atk-s0519a0:800_6": "ayaṃ sīhavikkīḷitassa nayassa bhūmi nāma.",
  "atk-s0519a0:801_0": "88.",
  "atk-s0519a0:801_1": "Idāni ugghaṭitaññuādipuggalattayavasena tipukkhalanayassa bhūmiṃ vibhāvetukāmo yasmā pana nayānaṃ aññamaññānuppavesassa",
  "atk-s0519a0:801_2": "icchitattā sīhavikkīḷitanayato tipukkhalanayo niggacchati,",
  "atk-s0519a0:801_3": "tasmā paṭipadāvibhāgato cattāro puggale sīhavikkīḷitanayassa bhūmiṃ niddisitvā tato eva ugghaṭitaññuādipuggalattaye",
  "atk-s0519a0:801_4": "niddhāretuṃ “tattha ye dukkhāya paṭipadāyā”tiādi āraddhaṃ.",
  "atk-s0519a0:801_5": "Tattha ime dve puggalāti ime purimānaṃ dvinnaṃ paṭipadānaṃ vasena dve puggalā.",
  "atk-s0519a0:801_6": "Esa nayo itaratthāpi.",
  "atk-s0519a0:801_7": "Puna “tattha ye dukkhāya paṭipadāyā”tiādi yathāvuttapuggalacatukkato ugghaṭitaññuādipuggalattayaṃ niddhāretuṃ vuttaṃ.",
  "atk-s0519a0:801_8": "Tattha yo sādhāraṇāyāti dukkhāpaṭipadāya khippābhiññāya,",
  "atk-s0519a0:801_9": "sukhāpaṭipadāya dandhābhiññāya ca niyyātīti sambandho.",
  "atk-s0519a0:801_10": "Kathaṃ pana paṭipadādvayaṃ ekassa sambhavatīti?",
  "atk-s0519a0:801_11": "Nayidamevaṃ daṭṭhabbaṃ.",
  "atk-s0519a0:801_12": "Ekassa puggalassa ekasmiṃ dve paṭipadā sambhavantīti.",
  "atk-s0519a0:801_13": "Yathāvuttāsu pana dvīsu paṭipadāsu yo yāya kāyaci niyyāti,",
  "atk-s0519a0:801_14": "ayaṃ vipañcitaññūti ayamettha adhippāyo.",
  "atk-s0519a0:801_15": "Yasmā pana aṭṭhasāliniyaṃ paṭipadā calati na calatīti vicāraṇāyaṃ “calatī”ti vuttaṃ,",
  "atk-s0519a0:801_16": "tasmā ekassapi puggalassa jhānantaramaggantaresu paṭipadābhedo icchitovāti.",
  "atk-s0519a0:802_0": "“Tattha bhagavā”tiādinā desanāvibhāgehipi tameva puggalavibhāgaṃ vibhāveti.",
  "atk-s0519a0:802_1": "Taṃ heṭṭhā vuttanayameva.",
  "atk-s0519a0:802_2": "Tattha adhicittanti adhicittasikkhañcāti ca-",
  "atk-s0519a0:802_3": "saddo luttaniddiṭṭho.",
  "atk-s0519a0:802_4": "Tena adhicittasikkhañca adhipaññāsikkhañca vipañcitaññussa paññapetīti attho.",
  "atk-s0519a0:802_5": "Adhisīlanti etthāpi eseva nayo.",
  "atk-s0519a0:802_6": "Adhisīlasikkhaṃ adhicittasikkhaṃ adhipaññāsikkhañcāti yojetabbaṃ.",
  "atk-s0519a0:803_0": "Cattāri hutvā tīṇi bhavantīti liṅgavipallāsena vuttaṃ,",
  "atk-s0519a0:803_1": "cattāro puggalā hutvā tayo puggalā hontīti attho.",
  "atk-s0519a0:804_0": "Ayaṃ saṃkilesoti ayaṃ akusalamūlādidvādasattikasaṅgaho saṃkilissati etenāti saṃkilesoti katvā.",
  "atk-s0519a0:804_1": "Idaṃ vodānanti etthāpi eseva nayo.",
  "atk-s0519a0:805_0": "Tīṇi hutvā dve bhavantīti nandiyāvaṭṭanayassa disābhūtadhammadassanatthaṃ vuttaṃ.",
  "atk-s0519a0:805_1": "Tenevāha –",
  "atk-s0519a0:805_2": "“taṇhā ca avijjā cā”tiādi,",
  "atk-s0519a0:805_3": "taṃ sabbaṃ suviññeyyameva.",
  "atk-s0519a0:806_0": "Kasmā panettha nayānaṃ uddesānukkamena niddeso na katoti?",
  "atk-s0519a0:806_1": "Nayānaṃ nayehi sambhavadassanatthaṃ.",
  "atk-s0519a0:806_2": "Paṭhamanayato hi puggalādhiṭṭhānavasena tatiyanayassa,",
  "atk-s0519a0:806_3": "tatiyanayato ca dutiyanayassa sambhavoti imassa visesassa dassanatthaṃ paṭhamanayānantaraṃ tatiyanayo,",
  "atk-s0519a0:806_4": "tatiyanayānantarañca dutiyanayo niddiṭṭho.",
  "atk-s0519a0:806_5": "Dhammādhiṭṭhānavasena pana tatiyanayato dutiyanayo,",
  "atk-s0519a0:806_6": "dutiyanayato paṭhamanayopi sambhavatīti imassa visesassa dassanatthaṃ ante “taṇhā ca avijjā cā”tiādinā paṭhamanayassa bhūmi dassitā.",
  "atk-s0519a0:806_7": "Teneva hi “cattāri hutvā tīṇi bhavanti,",
  "atk-s0519a0:806_8": "tīṇi hutvā dve bhavantī”ti vuttaṃ.",
  "atk-s0519a0:806_9": "Yadi evaṃ “dve hutvā cattāri bhavanti,",
  "atk-s0519a0:806_10": "dve hutvā tīṇi bhavanti,",
  "atk-s0519a0:806_11": "tīṇi hutvā cattāri bhavantī”ti ayampi nayo vattabbo siyāti?",
  "atk-s0519a0:806_12": "Saccametaṃ,",
  "atk-s0519a0:806_13": "ayaṃ pana nayo atthato dassito evāti katvā na vutto.",
  "atk-s0519a0:806_14": "Yasmā tiṇṇaṃ atthanayānaṃ aññamaññaṃ anuppaveso icchito,",
  "atk-s0519a0:806_15": "sati ca anuppavese tato viniggamopi sambhavati evāti.",
  "atk-s0519a0:806_16": "Ayañca attho peṭakopadesena vibhāvetabbo.",
  "atk-s0519a0:807_0": "Tatthāyaṃ ādito paṭṭhāya vibhāvanā –",
  "atk-s0519a0:807_1": "cattāro puggalā taṇhācarito duvidho mudindriyo tikkhindriyo ca.",
  "atk-s0519a0:807_2": "Tathā diṭṭhicaritoti.",
  "atk-s0519a0:807_3": "Tattha taṇhācarito mudindriyo dukkhāya paṭipadāya dandhābhiññāya niyyāti,",
  "atk-s0519a0:807_4": "tikkhindriyo dukkhāya paṭipadāya khippābhiññāya niyyāti,",
  "atk-s0519a0:807_5": "diṭṭhicarito pana mudindriyo sukhāya paṭipadāya dandhābhiññāya niyyāti,",
  "atk-s0519a0:807_6": "tikkhindriyo sukhāya paṭipadāya khippābhiññāya niyyāti.",
  "atk-s0519a0:807_7": "Iti imāsu paṭipadāsu yathārahaṃ ṭhitehi taṇhācaritadiṭṭhicaritehi cattāro āhārā tappaṭibandhachandarāgappahānena pahātabbā.",
  "atk-s0519a0:807_8": "Cattāro satipaṭṭhāne bhāvetvā cattāro vipallāsā daṭṭhabbāti sabbo yathāvuttanayo anugantabbo.",
  "atk-s0519a0:808_0": "Tatthāyaṃ pāḷi –",
  "atk-s0519a0:808_1": "tattha ye diṭṭhicaritā sattā,",
  "atk-s0519a0:808_2": "te kāmesu dosadiṭṭhī,",
  "atk-s0519a0:808_3": "na ca ye kāmesu anusayā samūhatā,",
  "atk-s0519a0:808_4": "te attakilamathānuyogamanuyuttā viharanti.",
  "atk-s0519a0:808_5": "Tesaṃ satthā vā dhammaṃ deseti aññataro vā garuṭṭhāniyo sabrahmacārī “kāmehi natthi attho”ti,",
  "atk-s0519a0:808_6": "te ca pubbeyeva kāmehi anatthikā,",
  "atk-s0519a0:808_7": "iti kāme appakasirena paṭinissajjanti,",
  "atk-s0519a0:808_8": "te cetasikena dukkhena anajjhositā.",
  "atk-s0519a0:808_9": "Tena vuccati “sukhā paṭipadā”ti.",
  "atk-s0519a0:808_10": "Ye pana taṇhācaritā sattā,",
  "atk-s0519a0:808_11": "te kāmesu ajjhositā,",
  "atk-s0519a0:808_12": "tesaṃ satthā vā dhammaṃ deseti aññataro vā bhikkhu “kāmehi natthi attho”ti,",
  "atk-s0519a0:808_13": "te piyarūpaṃ dukkhena paṭinissajjanti.",
  "atk-s0519a0:808_14": "Tena vuccati “dukkhā paṭipadā”ti.",
  "atk-s0519a0:808_15": "Iti ime sabbe sattā dvīsu paṭipadāsu samosaraṇaṃ gacchanti dukkhāyañca sukhāyañca.",
  "atk-s0519a0:809_0": "Tattha ye diṭṭhicaritā sattā,",
  "atk-s0519a0:809_1": "te dvidhā tikkhindriyā ca mudindriyā ca.",
  "atk-s0519a0:809_2": "Tattha ye diṭṭhicaritā sattā tikkhindriyā,",
  "atk-s0519a0:809_3": "te sukhena paṭinissajjanti,",
  "atk-s0519a0:809_4": "khippañca abhisamenti.",
  "atk-s0519a0:809_5": "Tena vuccati –",
  "atk-s0519a0:809_6": "“sukhā paṭipadā khippābhiññā”ti.",
  "atk-s0519a0:809_7": "Tattha ye diṭṭhicaritā sattā mudindriyā paṭhamaṃ tikkhindriyaṃ upādāya dandhataraṃ abhisamenti,",
  "atk-s0519a0:809_8": "te sukhena paṭinissajjanti,",
  "atk-s0519a0:809_9": "dandhañca abhisamenti.",
  "atk-s0519a0:809_10": "Tena vuccati –",
  "atk-s0519a0:809_11": "“sukhā paṭipadā dandhābhiññā”ti.",
  "atk-s0519a0:809_12": "Tattha taṇhācaritā sattā duvidhā tikkhindriyā ca mudindriyā ca.",
  "atk-s0519a0:809_13": "Tattha ye taṇhācaritā sattā tikkhindriyā,",
  "atk-s0519a0:809_14": "te dukkhena paṭinissajjanti,",
  "atk-s0519a0:809_15": "khippañca abhisamenti.",
  "atk-s0519a0:809_16": "Tena vuccati –",
  "atk-s0519a0:809_17": "“dukkhā paṭipadā khippābhiññā”ti.",
  "atk-s0519a0:809_18": "Tattha ye taṇhācaritā sattā mudindriyā paṭhamaṃ tikkhindriyaṃ upādāya dandhataraṃ abhisamenti,",
  "atk-s0519a0:809_19": "te dukkhena paṭinissajjanti,",
  "atk-s0519a0:809_20": "dandhañca abhisamenti.",
  "atk-s0519a0:809_21": "Tena vuccati –",
  "atk-s0519a0:809_22": "“dukkhā paṭipadā dandhābhiññā”ti.",
  "atk-s0519a0:809_23": "Imā catasso paṭipadāyo apañcamā achaṭṭhā.",
  "atk-s0519a0:809_24": "Ye hi keci nibbutā nibbāyanti nibbāyissanti vā imāhi catūhi paṭipadāhi anaññāhi,",
  "atk-s0519a0:809_25": "ayaṃ paṭipadā catukkamaggena kilese niddisati.",
  "atk-s0519a0:809_26": "Yā catukkamaggena ariyadhammesu niddisitabbā,",
  "atk-s0519a0:809_27": "ayaṃ vuccati sīhavikkīḷito nāma nayo.",
  "atk-s0519a0:810_0": "Tatrime cattāro āhārā,",
  "atk-s0519a0:810_1": "cattāro vipallāsā upādānā yogā ganthā āsavā oghā sallā viññāṇaṭṭhitiyo agatigamanānīti evaṃ imāni sabbāni dasa padāni.",
  "atk-s0519a0:810_2": "Ayaṃ suttassa saṃsandanā.",
  "atk-s0519a0:811_0": "Cattāro āhārā,",
  "atk-s0519a0:811_1": "tattha yo ca kabaḷīkāro āhāro,",
  "atk-s0519a0:811_2": "yo ca phasso āhāro,",
  "atk-s0519a0:811_3": "ime taṇhācaritena pahātabbā.",
  "atk-s0519a0:811_4": "Tattha yo ca manosañcetanāhāro,",
  "atk-s0519a0:811_5": "yo ca viññāṇāhāro,",
  "atk-s0519a0:811_6": "ime diṭṭhicaritena pahātabbā.",
  "atk-s0519a0:812_0": "Tattha paṭhamo āhāro paṭhamo vipallāso,",
  "atk-s0519a0:812_1": "dutiyo āhāro dutiyo vipallāso,",
  "atk-s0519a0:812_2": "tatiyo āhāro tatiyo vipallāso,",
  "atk-s0519a0:812_3": "catuttho āhāro catuttho vipallāso,",
  "atk-s0519a0:812_4": "ime cattāro vipallāsā apañcamā achaṭṭhā.",
  "atk-s0519a0:812_5": "Idañca pamāṇā cattāro āhārā.",
  "atk-s0519a0:813_0": "Tattha paṭhame vipallāse ṭhito kāme upādiyati,",
  "atk-s0519a0:813_1": "idaṃ kāmupādānaṃ.",
  "atk-s0519a0:813_2": "Dutiye vipallāse ṭhito anāgataṃ bhavaṃ upādiyati,",
  "atk-s0519a0:813_3": "idaṃ sīlabbatupādānaṃ.",
  "atk-s0519a0:813_4": "Tatiye vipallāse ṭhito viparītadiṭṭhiṃ upādiyati,",
  "atk-s0519a0:813_5": "idaṃ diṭṭhupādānaṃ.",
  "atk-s0519a0:813_6": "Catutthe vipallāse ṭhito khandhe attato upādiyati,",
  "atk-s0519a0:813_7": "idaṃ attavādupādānaṃ.",
  "atk-s0519a0:814_0": "Tattha kāmupādāne ṭhito kāme abhijjhāya ganthati,",
  "atk-s0519a0:814_1": "ayaṃ abhijjhākāyagantho.",
  "atk-s0519a0:814_2": "Sīlabbatupādāne ṭhito byāpādaṃ ganthati,",
  "atk-s0519a0:814_3": "ayaṃ byāpādakāyagantho.",
  "atk-s0519a0:814_4": "Diṭṭhupādāne ṭhito parāmāsaṃ ganthati,",
  "atk-s0519a0:814_5": "ayaṃ parāmāsakāyagantho.",
  "atk-s0519a0:814_6": "Attavādupādāne ṭhito papañcento ganthati,",
  "atk-s0519a0:814_7": "ayaṃ idaṃsaccābhinivesakāyagantho.",
  "atk-s0519a0:815_0": "Tassa ganthaganthitā kilesā āsavanti.",
  "atk-s0519a0:815_1": "Kiṃ pana vuccati āsavantīti?",
  "atk-s0519a0:815_2": "Vippaṭisārā.",
  "atk-s0519a0:815_3": "Ye vippaṭisārā,",
  "atk-s0519a0:815_4": "te anusayā.",
  "atk-s0519a0:815_5": "Tattha abhijjhākāyaganthena kāmāsavo,",
  "atk-s0519a0:815_6": "byāpādakāyaganthena bhavāsavo,",
  "atk-s0519a0:815_7": "parāmāsakāyaganthena diṭṭhāsavo,",
  "atk-s0519a0:815_8": "idaṃsaccābhinivesakāyaganthena avijjāsavo.",
  "atk-s0519a0:816_0": "Te cattāro āsavā vepullaṃ gatā oghā honti,",
  "atk-s0519a0:816_1": "tena vuccanti “oghā”ti.",
  "atk-s0519a0:816_2": "Tattha kāmāsavo kāmogho,",
  "atk-s0519a0:816_3": "bhavāsavo bhavogho,",
  "atk-s0519a0:816_4": "avijjāsavo avijjogho,",
  "atk-s0519a0:816_5": "diṭṭhāsavo diṭṭhogho.",
  "atk-s0519a0:817_0": "Te cattāro oghā āsayamanupaviṭṭhā anusayasahagatā vuccanti sallāti hadayamāhacca tiṭṭhanti.",
  "atk-s0519a0:817_1": "Tattha kāmogho rāgasallaṃ,",
  "atk-s0519a0:817_2": "bhavogho dosasallaṃ,",
  "atk-s0519a0:817_3": "avijjogho mohasallaṃ,",
  "atk-s0519a0:817_4": "diṭṭhogho diṭṭhisallaṃ.",
  "atk-s0519a0:818_0": "Imehi catūhi sallehi pariyādinnaṃ viññāṇaṃ catūsu dhammesu tiṭṭhati rūpe vedanāya saññāya saṅkhāresu.",
  "atk-s0519a0:818_1": "Imā catasso viññāṇaṭṭhitiyo.",
  "atk-s0519a0:818_2": "Tattha rāgasallena nandūpasecanaṃ rūpūpagaṃ viññāṇaṃ tiṭṭhati.",
  "atk-s0519a0:818_3": "Dosasallena vedanūpagaṃ.",
  "atk-s0519a0:818_4": "Mohasallena saññūpagaṃ.",
  "atk-s0519a0:818_5": "Diṭṭhisallena nandūpasecanaṃ saṅkhārūpagaṃ viññāṇaṃ tiṭṭhati.",
  "atk-s0519a0:819_0": "Catūhi viññāṇaṭṭhitīhi catubbidhaṃ agatiṃ gacchanti chandā dosā bhayā mohā.",
  "atk-s0519a0:819_1": "Rāgena chandā agatiṃ gacchati,",
  "atk-s0519a0:819_2": "dosena dosā agatiṃ gacchati,",
  "atk-s0519a0:819_3": "mohena mohā agatiṃ gacchati,",
  "atk-s0519a0:819_4": "diṭṭhiyā bhayā agatiṃ gacchati,",
  "atk-s0519a0:819_5": "iti imāni ca kammāni ime ca kilesā ayaṃ saṃsārahetu.",
  "atk-s0519a0:820_0": "Tatthimā catasso disā kabaḷīkāro āhāro “asubhe subha”nti vipallāso kāmupādānaṃ kāmayogo abhijjhākāyagantho",
  "atk-s0519a0:820_1": "kāmāsavo kāmogho rāgasallaṃ rūpūpagā viññāṇaṭṭhiti chandā agatigamanaṃ,",
  "atk-s0519a0:820_2": "ayaṃ paṭhamā disā.",
  "atk-s0519a0:821_0": "Phasso āhāro “dukkhe sukha”nti vipallāso sīlabbatupādānaṃ bhavayogo byāpādakāyagantho bhavāsavo bhavogho",
  "atk-s0519a0:821_1": "dosasallaṃ vedanūpagā viññāṇaṭṭhiti dosā agatigamanaṃ,",
  "atk-s0519a0:821_2": "ayaṃ dutiyā disā.",
  "atk-s0519a0:822_0": "Manosañcetanāhāro “anattani attā”ti vipallāso diṭṭhupādānaṃ diṭṭhiyogo parāmāsakāyagantho diṭṭhāsavo",
  "atk-s0519a0:822_1": "diṭṭhogho diṭṭhisallaṃ saññūpagā viññāṇaṭṭhiti bhayā agatigamanaṃ,",
  "atk-s0519a0:822_2": "ayaṃ tatiyā disā.",
  "atk-s0519a0:823_0": "Viññāṇāhāro “anicce nicca”nti vipallāso attavādupādānaṃ avijjāyogo idaṃsaccābhinivesokāyagantho avijjāsavo",
  "atk-s0519a0:823_1": "avijjogho mohasallaṃ saṅkhārūpagā viññāṇaṭṭhiti mohā agatigamanaṃ,",
  "atk-s0519a0:823_2": "ayaṃ catutthī disā.",
  "atk-s0519a0:823_3": "Iti imesaṃ dasannaṃ suttānaṃ paṭhamena padena paṭhamāya disāya ālokanaṃ,",
  "atk-s0519a0:823_4": "dutiyena padena dutiyāya disāya,",
  "atk-s0519a0:823_5": "tatiyena padena tatiyāya disāya,",
  "atk-s0519a0:823_6": "catutthena padena catutthiyā disāya ālokanaṃ,",
  "atk-s0519a0:823_7": "ayaṃ vuccati disā ālokanā.",
  "atk-s0519a0:823_8": "Iminā nayena sabbe kilesā catūsu padesu pakkhipitabbā.",
  "atk-s0519a0:823_9": "Ayaṃ akusalapakkho.",
  "atk-s0519a0:824_0": "Catasso paṭipadā,",
  "atk-s0519a0:824_1": "cattāri jhānāni,",
  "atk-s0519a0:824_2": "cattāro satipaṭṭhānā,",
  "atk-s0519a0:824_3": "cattāro vihārā dibbo brahmā ariyo āneñjo,",
  "atk-s0519a0:824_4": "cattāro sammappadhānā,",
  "atk-s0519a0:824_5": "cattāro acchariyā abbhutā dhammā,",
  "atk-s0519a0:824_6": "cattāro adhiṭṭhānā,",
  "atk-s0519a0:824_7": "cattāro samādhayo chandasamādhi vīriyasamādhi cittasamādhi vīmaṃsāsamādhi,",
  "atk-s0519a0:824_8": "cattāro dhammā sukhabhāgiyā nāññatra bojjhaṅgā nāññatra tapasā nāññatra indriyasaṃvarā nāññatra sabbanissaggā,",
  "atk-s0519a0:824_9": "cattāri appamāṇāni.",
  "atk-s0519a0:825_0": "Tattha dukkhā paṭipadā dandhābhiññā bhāviyamānā bahulīkariyamānā paṭhamaṃ jhānaṃ paripūreti,",
  "atk-s0519a0:825_1": "paṭhamaṃ jhānaṃ paripuṇṇaṃ paṭhamaṃ satipaṭṭhānaṃ paripūreti,",
  "atk-s0519a0:825_2": "paṭhamaṃ satipaṭṭhānaṃ paripuṇṇaṃ paṭhamaṃ vihāraṃ paripūreti,",
  "atk-s0519a0:825_3": "paṭhamo vihāro paripuṇṇo paṭhamaṃ sammappadhānaṃ paripūreti,",
  "atk-s0519a0:825_4": "paṭhamaṃ sammappadhānaṃ paripuṇṇaṃ paṭhamaṃ acchariyaṃ abbhutaṃ dhammaṃ paripūreti,",
  "atk-s0519a0:825_5": "paṭhamo acchariyo abbhuto dhammo paripuṇṇo paṭhamaṃ adhiṭṭhānaṃ paripūreti,",
  "atk-s0519a0:825_6": "paṭhamaṃ adhiṭṭhānaṃ paripuṇṇaṃ chandasamādhiṃ paripūreti,",
  "atk-s0519a0:825_7": "chandasamādhi paripuṇṇo indriyasaṃvaraṃ paripūreti,",
  "atk-s0519a0:825_8": "indriyasaṃvaro paripuṇṇo paṭhamaṃ appamāṇaṃ paripūreti.",
  "atk-s0519a0:825_9": "Evaṃ yāva sabbanissaggā catutthaṃ appamāṇaṃ paripūreti.",
  "atk-s0519a0:826_0": "Tattha paṭhamā ca paṭipadā paṭhamañca jhānaṃ paṭhamañca satipaṭṭhānaṃ dibbo ca vihāro paṭhamañca sammappadhānaṃ",
  "atk-s0519a0:826_1": "paṭhamo ca acchariyo abbhuto dhammo saccādhiṭṭhānañca chandasamādhi ca indriyasaṃvaro ca mettā ca appamāṇaṃ.",
  "atk-s0519a0:826_2": "Ayaṃ paṭhamā disā.",
  "atk-s0519a0:827_0": "Dutiyā ca paṭipadā khippābhiññā dutiyañca jhānaṃ dutiyañca satipaṭṭhānaṃ brahmā ca vihāro dutiyañca sammappadhānaṃ",
  "atk-s0519a0:827_1": "dutiyo ca acchariyo abbhuto dhammo cāgādhiṭṭhānañca cittasamādhi ca tapo ca karuṇā ca appamāṇaṃ.",
  "atk-s0519a0:827_2": "Ayaṃ dutiyā disā.",
  "atk-s0519a0:828_0": "Tatiyā ca paṭipadā dandhābhiññā tatiyañca jhānaṃ tatiyañca satipaṭṭhānaṃ ariyo ca vihāro tatiyañca sammappadhānaṃ",
  "atk-s0519a0:828_1": "tatiyo ca acchariyo abbhuto dhammo saccādhiṭṭhānañca vīriyasamādhi ca bojjhaṅgā ca muditā ca appamāṇaṃ.",
  "atk-s0519a0:828_2": "Ayaṃ tatiyā disā.",
  "atk-s0519a0:829_0": "Catutthī ca paṭipadā khippābhiññā catutthañca jhānaṃ catutthañca satipaṭṭhānaṃ āneñjo ca vihāro catutthañca",
  "atk-s0519a0:829_1": "sammappadhānaṃ catuttho ca acchariyo abbhuto dhammo upasamādhiṭṭhānañca vīmaṃsāsamādhi ca sabbanissaggo",
  "atk-s0519a0:829_2": "ca upekkhā ca appamāṇaṃ.",
  "atk-s0519a0:829_3": "Ayaṃ catutthī disā.",
  "atk-s0519a0:829_4": "Imāsaṃ catunnaṃ disānaṃ yā ālokanā,",
  "atk-s0519a0:829_5": "ayaṃ vuccati disālocano nāma nayo.",
  "atk-s0519a0:830_0": "Tatthāyaṃ yojanā –",
  "atk-s0519a0:830_1": "cattāro ca āhārā,",
  "atk-s0519a0:830_2": "catasso ca paṭipadā,",
  "atk-s0519a0:830_3": "cattāro ca vipallāsā,",
  "atk-s0519a0:830_4": "cattāro ca satipaṭṭhānā,",
  "atk-s0519a0:830_5": "cattāri ca upādānāni,",
  "atk-s0519a0:830_6": "cattāri ca jhānāni,",
  "atk-s0519a0:830_7": "cattāro ca yogā,",
  "atk-s0519a0:830_8": "cattāro ca vihārā,",
  "atk-s0519a0:830_9": "cattāro ca ganthā,",
  "atk-s0519a0:830_10": "cattāro ca sammappadhānā,",
  "atk-s0519a0:830_11": "cattāro ca āsavā,",
  "atk-s0519a0:830_12": "cattāro ca acchariyā abbhutā dhammā,",
  "atk-s0519a0:830_13": "cattāro ca oghā,",
  "atk-s0519a0:830_14": "cattāri ca adhiṭṭhānāni,",
  "atk-s0519a0:830_15": "cattāri ca sallāni,",
  "atk-s0519a0:830_16": "cattāro ca samādhayo,",
  "atk-s0519a0:830_17": "catasso ca viññāṇaṭṭhitiyo,",
  "atk-s0519a0:830_18": "cattāro ca sukhabhāgiyā dhammā,",
  "atk-s0519a0:830_19": "cattāri ca agatigamanāni cattāri ca appamāṇāni.",
  "atk-s0519a0:830_20": "Iti kusalākusalānaṃ pakkhapaṭipakkhavasena yojanā.",
  "atk-s0519a0:830_21": "Ayaṃ sīhavikkīḷite disālocano nayo.",
  "atk-s0519a0:831_0": "Tassa cattāri sāmaññaphalāni pariyosānaṃ,",
  "atk-s0519a0:831_1": "tattha paṭhamāya disāya sotāpattiphalaṃ pariyosānaṃ,",
  "atk-s0519a0:831_2": "dutiyāya sakadāgāmiphalaṃ,",
  "atk-s0519a0:831_3": "tatiyāya anāgāmiphalaṃ,",
  "atk-s0519a0:831_4": "catutthiyā arahattaphalaṃ pariyosānanti.",
  "atk-s0519a0:832_0": "Tattha katamo tipukkhalanayo?",
  "atk-s0519a0:832_1": "Paṭipadāvibhāgena catūsu puggalesu yo sukhāya paṭipadāya khippābhiññāya niyyāti,",
  "atk-s0519a0:832_2": "ayaṃ ugghaṭitaññū.",
  "atk-s0519a0:832_3": "Yo sukhāya vā paṭipadāya,",
  "atk-s0519a0:832_4": "dandhābhiññāya,",
  "atk-s0519a0:832_5": "dukkhāya vā paṭipadāya khippābhiññāya niyyāti,",
  "atk-s0519a0:832_6": "ayaṃ vipañcitaññū.",
  "atk-s0519a0:832_7": "Yo dukkhāya paṭipadāya dandhābhiññāya niyyāti,",
  "atk-s0519a0:832_8": "ayaṃ neyyo.",
  "atk-s0519a0:832_9": "Iti cattāro hutvā tayo honti.",
  "atk-s0519a0:832_10": "Tattha ugghaṭitaññussa samathapubbaṅgamā vipassanā sappāyā.",
  "atk-s0519a0:832_11": "Neyyassa vipassanāpubbaṅgamo samatho,",
  "atk-s0519a0:832_12": "vipañcitaññussa samathavipassanā yuganaddhā.",
  "atk-s0519a0:832_13": "Ugghaṭitaññussa mudukā desanā,",
  "atk-s0519a0:832_14": "neyyassa tikkhā desanā,",
  "atk-s0519a0:832_15": "vipañcitaññussa tikkhamudukā desanā.",
  "atk-s0519a0:833_0": "Ugghaṭitaññussa adhipaññāsikkhā,",
  "atk-s0519a0:833_1": "vipañcitaññussa adhicittasikkhā ca adhipaññāsikkhā ca,",
  "atk-s0519a0:833_2": "neyyassa adhisīlasikkhā ca adhicittasikkhā ca adhipaññāsikkhā ca.",
  "atk-s0519a0:833_3": "Iti imesaṃ puggalānaṃ catūhi paṭipadāhi niyyānaṃ.",
  "atk-s0519a0:834_0": "Tatthāyaṃ saṃkilesapakkho,",
  "atk-s0519a0:834_1": "tīṇi akusalamūlāni,",
  "atk-s0519a0:834_2": "tayo phassā,",
  "atk-s0519a0:834_3": "tisso vedanā,",
  "atk-s0519a0:834_4": "tayo upavicārā,",
  "atk-s0519a0:834_5": "tayo kilesā,",
  "atk-s0519a0:834_6": "tayo vitakkā,",
  "atk-s0519a0:834_7": "tayo pariḷāhā,",
  "atk-s0519a0:834_8": "tīṇi saṅkhatalakkhaṇāni,",
  "atk-s0519a0:834_9": "tisso dukkhatā.",
  "atk-s0519a0:835_0": "Tīṇi akusalamūlānīti lobho akusalamūlaṃ,",
  "atk-s0519a0:835_1": "doso akusalamūlaṃ,",
  "atk-s0519a0:835_2": "moho akusalamūlaṃ.",
  "atk-s0519a0:835_3": "Tayo phassāti sukhavedanīyo phasso,",
  "atk-s0519a0:835_4": "dukkhavedanīyo phasso,",
  "atk-s0519a0:835_5": "adukkhamasukhavedanīyo phasso.",
  "atk-s0519a0:835_6": "Tisso vedanāti sukhā vedanā,",
  "atk-s0519a0:835_7": "dukkhā vedanā,",
  "atk-s0519a0:835_8": "adukkhamasukhā vedanā.",
  "atk-s0519a0:835_9": "Tayo upavicārāti somanassūpavicāro,",
  "atk-s0519a0:835_10": "domanassūpavicāro,",
  "atk-s0519a0:835_11": "upekkhūpavicāro.",
  "atk-s0519a0:835_12": "Tayo kilesāti lobho, doso, moho.",
  "atk-s0519a0:835_13": "Tayo vitakkāti kāmavitakko,",
  "atk-s0519a0:835_14": "byāpādavitakko,",
  "atk-s0519a0:835_15": "vihiṃsāvitakko.",
  "atk-s0519a0:835_16": "Tayo pariḷāhāti rāgajo, dosajo, mohajo.",
  "atk-s0519a0:835_17": "Tīṇi saṅkhatalakkhaṇānīti uppādo, ṭhiti, vayo.",
  "atk-s0519a0:835_18": "Tisso dukkhatāti dukkhadukkhatā,",
  "atk-s0519a0:835_19": "vipariṇāmadukkhatā,",
  "atk-s0519a0:835_20": "saṅkhāradukkhatā.",
  "atk-s0519a0:836_0": "Tattha lobho akusalamūlaṃ manāpikena ārammaṇena samuṭṭhahati.",
  "atk-s0519a0:836_1": "Tadeva manāpikārammaṇaṃ paṭicca uppajjati sukhavedanīyo phasso,",
  "atk-s0519a0:836_2": "sukhavedanīyaṃ phassaṃ paṭicca uppajjati sukhā vedanā,",
  "atk-s0519a0:836_3": "sukhaṃ vedanaṃ paṭicca uppajjati somanassūpavicāro,",
  "atk-s0519a0:836_4": "somanassūpavicāraṃ paṭicca uppajjati rāgo,",
  "atk-s0519a0:836_5": "rāgaṃ paṭicca uppajjati kāmavitakko,",
  "atk-s0519a0:836_6": "kāmavitakkaṃ paṭicca uppajjati rāgajo pariḷāho,",
  "atk-s0519a0:836_7": "rāgajaṃ pariḷāhaṃ paṭicca uppajjati uppādo saṅkhatalakkhaṇaṃ,",
  "atk-s0519a0:836_8": "uppādaṃ saṅkhatalakkhaṇaṃ paṭicca uppajjati vipariṇāmadukkhatā.",
  "atk-s0519a0:837_0": "Doso akusalamūlaṃ amanāpikena ārammaṇena samuṭṭhahati.",
  "atk-s0519a0:837_1": "Tadeva amanāpikārammaṇaṃ paṭicca uppajjati dukkhavedanīyo phasso,",
  "atk-s0519a0:837_2": "dukkhavedanīyaṃ phassaṃ paṭicca uppajjati dukkhā vedanā,",
  "atk-s0519a0:837_3": "dukkhaṃ vedanaṃ paṭicca uppajjati domanassūpavicāro,",
  "atk-s0519a0:837_4": "domanassūpavicāraṃ paṭicca uppajjati doso,",
  "atk-s0519a0:837_5": "dosaṃ paṭicca uppajjati byāpādavitakko,",
  "atk-s0519a0:837_6": "byāpādavitakkaṃ paṭicca uppajjati dosajo pariḷāho,",
  "atk-s0519a0:837_7": "dosajaṃ pariḷāhaṃ paṭicca uppajjati ṭhitassa aññathattaṃ saṅkhatalakkhaṇaṃ,",
  "atk-s0519a0:837_8": "ṭhitassa aññathattaṃ saṅkhatalakkhaṇaṃ paṭicca uppajjati dukkhadukkhatā.",
  "atk-s0519a0:838_0": "Moho akusalamūlaṃ upekkhāṭhāniyaṃ ārammaṇena samuṭṭhahati.",
  "atk-s0519a0:838_1": "Tadeva upekkhāṭhāniyaṃ ārammaṇaṃ paṭicca uppajjati adukkhamasukhavedanīyo phasso,",
  "atk-s0519a0:838_2": "adukkhamasukhavedanīyaṃ phassaṃ paṭicca uppajjati adukkhamasukhā vedanā,",
  "atk-s0519a0:838_3": "adukkhamasukhaṃ vedanaṃ paṭicca uppajjati upekkhūpavicāro,",
  "atk-s0519a0:838_4": "upekkhūpavicāraṃ paṭicca uppajjati moho,",
  "atk-s0519a0:838_5": "mohaṃ paṭicca uppajjati vihiṃsāvitakko,",
  "atk-s0519a0:838_6": "vihiṃsāvitakkaṃ paṭicca uppajjati mohajo pariḷāho,",
  "atk-s0519a0:838_7": "mohajaṃ pariḷāhaṃ paṭicca uppajjati vayo saṅkhatalakkhaṇaṃ,",
  "atk-s0519a0:838_8": "vayaṃ saṅkhatalakkhaṇaṃ paṭicca uppajjati saṅkhāradukkhatā.",
  "atk-s0519a0:838_9": "Iti ayaṃ tīhi ākārehi kilesānaṃ niddeso.",
  "atk-s0519a0:838_10": "Yo koci akusalapakkho,",
  "atk-s0519a0:838_11": "sabbo so tīsu akusalamūlesu samosaratīti.",
  "atk-s0519a0:839_0": "Tattha katamo kusalapakkho?",
  "atk-s0519a0:839_1": "Tīṇi kusalamūlāni alobho, adoso, amoho.",
  "atk-s0519a0:839_2": "Tisso paññā sutamayī,",
  "atk-s0519a0:839_3": "cintāmayī,",
  "atk-s0519a0:839_4": "bhāvanāmayī.",
  "atk-s0519a0:839_5": "Tayo samādhī savitakkasavicāro,",
  "atk-s0519a0:839_6": "avitakkavicāramatto,",
  "atk-s0519a0:839_7": "avitakkaavicāro.",
  "atk-s0519a0:839_8": "Tisso sikkhā adhisīlasikkhā,",
  "atk-s0519a0:839_9": "adhicittasikkhā,",
  "atk-s0519a0:839_10": "adhipaññāsikkhā.",
  "atk-s0519a0:839_11": "Tīṇi nimittāni samathanimittaṃ,",
  "atk-s0519a0:839_12": "paggahanimittaṃ,",
  "atk-s0519a0:839_13": "upekkhānimittaṃ.",
  "atk-s0519a0:839_14": "Tayo vitakkā nekkhammavitakko,",
  "atk-s0519a0:839_15": "abyāpādavitakko,",
  "atk-s0519a0:839_16": "avihiṃsāvitakko.",
  "atk-s0519a0:839_17": "Tīṇi indriyāni anaññātaññassāmītindriyaṃ,",
  "atk-s0519a0:839_18": "aññindriyaṃ,",
  "atk-s0519a0:839_19": "aññātāvindriyaṃ.",
  "atk-s0519a0:839_20": "Tayo upavicārā nekkhammūpavicāro,",
  "atk-s0519a0:839_21": "abyāpādūpavicāro,",
  "atk-s0519a0:839_22": "avihiṃsūpavicāro tisso esanā kāmesanā,",
  "atk-s0519a0:839_23": "bhavesanā,",
  "atk-s0519a0:839_24": "brahmacariyesanā.",
  "atk-s0519a0:839_25": "Tayo khandhā sīlakkhandho,",
  "atk-s0519a0:839_26": "samādhikkhandho,",
  "atk-s0519a0:839_27": "paññākkhandho.",
  "atk-s0519a0:840_0": "Tattha alobho kusalamūlaṃ sutamayipaññaṃ paripūreti.",
  "atk-s0519a0:840_1": "Sutamayi paññā paripuṇṇā savitakkasavicāraṃ samādhiṃ paripūreti,",
  "atk-s0519a0:840_2": "savitakkasavicāro samādhi paripuṇṇo adhisīlasikkhaṃ paripūreti,",
  "atk-s0519a0:840_3": "adhisīlasikkhā paripuṇṇā samathanimittaṃ paripūreti,",
  "atk-s0519a0:840_4": "samathanimittaṃ paripuṇṇaṃ nekkhammavitakkaṃ paripūreti,",
  "atk-s0519a0:840_5": "nekkhammavitakko paripuṇṇo anaññātaññassāmītindriyaṃ paripūreti,",
  "atk-s0519a0:840_6": "anaññātaññassāmītindriyaṃ paripuṇṇaṃ nekkhammasitūpavicāraṃ paripūreti,",
  "atk-s0519a0:840_7": "nekkhammūpavicāraṃ paripuṇṇo kāmesanaṃ pajahati.",
  "atk-s0519a0:840_8": "Kāmesanappahānaṃ sīlakkhandhaṃ paripūreti.",
  "atk-s0519a0:841_0": "Adoso kusalamūlaṃ cintāmayipaññaṃ paripūreti,",
  "atk-s0519a0:841_1": "cintāmayipaññā paripuṇṇā avitakkavicāramattaṃ samādhiṃ paripūreti,",
  "atk-s0519a0:841_2": "avitakkavicāramatto samādhi paripuṇṇo adhicittasikkhaṃ paripūreti,",
  "atk-s0519a0:841_3": "adhicittasikkhā paripuṇṇā upekkhānimittaṃ paripūreti,",
  "atk-s0519a0:841_4": "upekkhānimittaṃ paripuṇṇaṃ abyāpādavitakkaṃ paripūreti,",
  "atk-s0519a0:841_5": "abyāpādavitakko paripuṇṇo aññindriyaṃ paripūreti,",
  "atk-s0519a0:841_6": "aññindriyaṃ paripuṇṇaṃ abyāpādūpavicāraṃ paripūreti,",
  "atk-s0519a0:841_7": "abyāpādūpavicāro paripuṇṇo bhavesanaṃ pajahati,",
  "atk-s0519a0:841_8": "bhavesanappahānaṃ samādhikkhandhaṃ paripūreti.",
  "atk-s0519a0:842_0": "Amoho kusalamūlaṃ bhāvanāmayipaññaṃ paripūreti,",
  "atk-s0519a0:842_1": "bhāvanāmayipaññā paripuṇṇā avitakkaavicāraṃ samādhiṃ paripūreti,",
  "atk-s0519a0:842_2": "avitakkaavicāro samādhi paripuṇṇo adhipaññāsikkhaṃ paripūreti,",
  "atk-s0519a0:842_3": "adhipaññāsikkhā paripuṇṇā paggahanimittaṃ paripūreti,",
  "atk-s0519a0:842_4": "paggahanimittaṃ paripuṇṇaṃ avihiṃsāvitakkaṃ paripūreti,",
  "atk-s0519a0:842_5": "avihiṃsāvitakko paripuṇṇo aññātāvindriyaṃ paripūreti,",
  "atk-s0519a0:842_6": "aññātāvindriyaṃ paripuṇṇaṃ avihiṃsūpavicāraṃ paripūreti,",
  "atk-s0519a0:842_7": "avihiṃsūpavicāro paripuṇṇo brahmacariyesanaṃ paripūreti,",
  "atk-s0519a0:842_8": "brahmacariyesanā paripuṇṇā paññākkhandhaṃ paripūreti.",
  "atk-s0519a0:843_0": "Iti ime tayo dhammā akusalapakkhikā kusalapakkhikā ca tikaniddesehi niddiṭṭhā tipukkhalanayassa disā nāma.",
  "atk-s0519a0:843_1": "Tassa pariyosānaṃ tayo vimokkhā appaṇihito suññato animitto,",
  "atk-s0519a0:843_2": "ayaṃ tipukkhalo nāma dutiyo nayo.",
  "atk-s0519a0:844_0": "Tattha ye ime tayo puggalā ugghaṭitaññū vipañcitaññū neyyoti imesaṃ tiṇṇaṃ puggalānaṃ dve puggalā sukhāya paṭipadāya khippābhiññāya,",
  "atk-s0519a0:844_1": "sukhāya paṭipadāya dandhābhiññāya ca niyyanti,",
  "atk-s0519a0:844_2": "dveyeva puggalā dukkhāya paṭipadāya khippābhiññāya,",
  "atk-s0519a0:844_3": "dukkhāya paṭipadāya dandhābhiññāya ca niyyanti,",
  "atk-s0519a0:844_4": "ime cattāro.",
  "atk-s0519a0:844_5": "Te visesena dve honti diṭṭhicarito ca taṇhācarito ca.",
  "atk-s0519a0:844_6": "Ime cattāro hutvā tayo honti,",
  "atk-s0519a0:844_7": "tayo hutvā dve honti.",
  "atk-s0519a0:844_8": "Imesaṃ dvinnaṃ puggalānaṃ ayaṃ saṃkileso –",
  "atk-s0519a0:844_9": "avijjā ca taṇhā ca ahirīkañca anottappañca asati ca asampajaññañca nīvaraṇāni ca saṃyojanāni ca ajjhosānañca",
  "atk-s0519a0:844_10": "abhiniveso ca ahaṃkāro ca mamaṃkāro ca assaddhiyañca dovacassatā ca kosajjañca ayonisomanasikāro ca vicikicchā",
  "atk-s0519a0:844_11": "ca avijjā ca asaddhammassavanañca asamāpatti ca.",
  "atk-s0519a0:845_0": "Tattha avijjā ca ahirīkañca asati ca nīvaraṇāni ca ajjhosānañca ahaṃkāro ca assaddhiyañca kosajjañca vicikicchā ca asaddhammassavanañca,",
  "atk-s0519a0:845_1": "ayaṃ ekā disā.",
  "atk-s0519a0:846_0": "Taṇhā ca anottappañca asampajaññañca saṃyojanāni ca abhiniveso ca mamaṃkāro ca dovacassatā ca ayonisomanasikāro ca avijjā ca asamāpatti ca,",
  "atk-s0519a0:846_1": "ayaṃ dutiyā disā.",
  "atk-s0519a0:846_2": "Dasannaṃ dukānaṃ dasa padāni paṭhamā disāti kātabbāni.",
  "atk-s0519a0:846_3": "Saṃkhittena atthaṃ ñāpenti paṭipakkhe kaṇhapakkhassa dasannaṃ dukānaṃ dasa padāni dutiyakāni,",
  "atk-s0519a0:846_4": "ayaṃ dutiyā disā.",
  "atk-s0519a0:847_0": "Tattha katamo kusalapakkho?",
  "atk-s0519a0:847_1": "Samatho ca vipassanā ca vijjā ca caraṇañca sati ca sampajaññañca hirī ca ottappañca ahaṃkārappahānañca",
  "atk-s0519a0:847_2": "mamaṃkārappahānañca sammāvāyāmo ca yonisomanasikāro ca sammāsati ca sammāsamādhi ca paññā ca nibbidā",
  "atk-s0519a0:847_3": "ca samāpatti ca saddhammassavanañca somanassañca dhammānudhammapaṭipatti ca.",
  "atk-s0519a0:848_0": "Dasannaṃ dukānaṃ samathādīni somanassapariyosānāni paṭhamāni dasa padāni paṭhamā disā,",
  "atk-s0519a0:848_1": "vipassanādīni dhammānudhammapaṭipattipariyosānāni dutiyāni dasa padāni dutiyā disā.",
  "atk-s0519a0:848_2": "Iti akusalapakkhe kusalapakkhe ca nandiyāvaṭṭassa nayassa catasso disā.",
  "atk-s0519a0:849_0": "Tāsu kusalapakkhe samathādīhi akusalapakkhe taṇhādayo pahānaṃ gacchanti,",
  "atk-s0519a0:849_1": "tesaṃ pahānā rāgavirāgā cetovimutti,",
  "atk-s0519a0:849_2": "kusalapakkhe vipassanādīhi akusalapakkhe avijjādayo pahānaṃ gacchanti,",
  "atk-s0519a0:849_3": "tesaṃ pahānā avijjāvirāgā paññāvimutti.",
  "atk-s0519a0:849_4": "Iti imā dve vimuttiyo nandiyāvaṭṭanaye pariyosānaṃ.",
  "atk-s0519a0:850_0": "Tattha taṇhā avijjā samatho vipassanāti cattāri padāni,",
  "atk-s0519a0:850_1": "tesu aṭṭhārasa mūlapadāni samosaranti. Kathaṃ?",
  "atk-s0519a0:850_2": "Samatho ca alobho ca adoso ca asubhasaññā ca dukkhasaññā cāti imāni pañca padāni samathaṃ bhajanti,",
  "atk-s0519a0:850_3": "vipassanā ca amoho ca aniccasaññā ca anattasaññā cāti imāni cattāri padāni vipassanaṃ bhajanti.",
  "atk-s0519a0:850_4": "Evaṃ nava padāni kusalāni dvīsu padesu samosaranti.",
  "atk-s0519a0:850_5": "Taṇhā ca lobho ca doso ca subhasaññā ca sukhasaññā cāti imāni pañca padāni taṇhaṃ bhajanti,",
  "atk-s0519a0:850_6": "avijjā ca moho ca niccasaññā ca attasaññā cāti imāni cattāri padāni avijjaṃ bhajanti.",
  "atk-s0519a0:850_7": "Evaṃ nava padāni akusalāni dvīsu padesu samosaranti.",
  "atk-s0519a0:850_8": "Iti tipukkhalo ca sīhavikkīḷito ca nandiyāvaṭṭanayaṃ anuppavisanti.",
  "atk-s0519a0:851_0": "Kathaṃ tipukkhale naye itare dve nayā anuppavisanti?",
  "atk-s0519a0:851_1": "Vipassanā ca amoho ca aniccasaññā ca anattasaññā cāti imāni cattāri padāni amoho,",
  "atk-s0519a0:851_2": "samatho ca alobho ca asubhasaññā ca dukkhasaññā cāti imāni cattāri padāni alobho,",
  "atk-s0519a0:851_3": "adoso adoso eva.",
  "atk-s0519a0:851_4": "Evaṃ nava padāni kusalāni tīsu padesu samosaranti.",
  "atk-s0519a0:851_5": "Taṇhā ca lobho ca subhasaññā ca sukhasaññā cāti imāni cattāri padāni lobho,",
  "atk-s0519a0:851_6": "avijjā ca moho ca niccasaññā ca attasaññā cāti imāni cattāri padāni moho,",
  "atk-s0519a0:851_7": "doso doso eva.",
  "atk-s0519a0:851_8": "Evaṃ nava padāni akusalāni tīsu padesu samosaranti.",
  "atk-s0519a0:851_9": "Iti tipukkhale naye itare dve nayā anuppavisanti.",
  "atk-s0519a0:852_0": "Kathaṃ catūsu padesu aṭṭhārasa mūlapadāni samosaranti?",
  "atk-s0519a0:852_1": "Taṇhā ca subhasaññā ca,",
  "atk-s0519a0:852_2": "ayaṃ paṭhamo vipallāso.",
  "atk-s0519a0:852_3": "Lobho ca sukhasaññā ca,",
  "atk-s0519a0:852_4": "ayaṃ dutiyo vipallāso.",
  "atk-s0519a0:852_5": "Avijjā ca niccasaññā ca,",
  "atk-s0519a0:852_6": "ayaṃ tatiyo vipallāso.",
  "atk-s0519a0:852_7": "Moho ca attasaññā ca,",
  "atk-s0519a0:852_8": "ayaṃ catuttho vipallāso.",
  "atk-s0519a0:852_9": "Iti nava padāni akusalāni catūsu padesu samosaranti.",
  "atk-s0519a0:852_10": "Samatho ca asubhasaññā ca paṭhamaṃ satipaṭṭhānaṃ,",
  "atk-s0519a0:852_11": "alobho ca dukkhasaññā ca dutiyaṃ satipaṭṭhānaṃ,",
  "atk-s0519a0:852_12": "vipassanā ca aniccasaññā ca tatiyaṃ satipaṭṭhānaṃ,",
  "atk-s0519a0:852_13": "amoho ca anattasaññā ca catutthaṃ satipaṭṭhānaṃ.",
  "atk-s0519a0:852_14": "Iti nava padāni kusalāni catūsu padesu samosaranti.",
  "atk-s0519a0:852_15": "Evaṃ sīhavikkīḷitanaye itare dve nayā anuppavisanti.",
  "atk-s0519a0:852_16": "Tiṇṇañhi nayānaṃ yā bhūmiyo gocaro,",
  "atk-s0519a0:852_17": "so ekekaṃ nayaṃ anuppavisati.",
  "atk-s0519a0:852_18": "Tasmā ekekassa nayassa akusale vā dhamme viññāte kusale vā paṭipakkho anvesitabbo.",
  "atk-s0519a0:852_19": "Paṭipakkhaṃ anvesitvā so nayo niddisitabbo.",
  "atk-s0519a0:852_20": "Tamhi naye niddiṭṭhe yathā ekamhi naye itaresaṃ nayānaṃ mūlapadāni anuppaviṭṭhāni,",
  "atk-s0519a0:852_21": "tato tato nīharitvā niddisitabbāni.",
  "atk-s0519a0:852_22": "Ekekasmiñhi naye aṭṭhārasa mūlapadāni anuppaviṭṭhāni.",
  "atk-s0519a0:853_0": "Tattha ekekasmiṃ dhamme viññāte sabbe dhammā viññātā honti.",
  "atk-s0519a0:853_1": "Imesaṃ tiṇṇaṃ nayānaṃ sīhavikkīḷitassa nayassa cattāri phalāni pariyosānaṃ paṭhamāya disāya paṭhamaṃ phalaṃ,",
  "atk-s0519a0:853_2": "dutiyāya disāya dutiyaṃ phalaṃ,",
  "atk-s0519a0:853_3": "tatiyāya disāya tatiyaṃ phalaṃ,",
  "atk-s0519a0:853_4": "catutthāya disāya catutthaṃ phalaṃ pariyosānaṃ.",
  "atk-s0519a0:854_0": "Tipukkhalassa nayassa tayo vimokkhā pariyosānaṃ paṭhamāya disāya appaṇihito,",
  "atk-s0519a0:854_1": "dutiyāya suññato,",
  "atk-s0519a0:854_2": "tatiyāya animitto vimokkho pariyosānaṃ.",
  "atk-s0519a0:855_0": "Nandiyāvaṭṭassa nayassa dve vimuttiyo pariyosānaṃ paṭhamāya disāya taṇhāvirāgā cetovimutti,",
  "atk-s0519a0:855_1": "dutiyāya disāya avijjāvirāgā paññāvimutti pariyosānaṃ.",
  "atk-s0519a0:855_2": "Imesu tīsu nayesu yā aṭṭhārasannaṃ padānaṃ ālocanā,",
  "atk-s0519a0:855_3": "ayaṃ disālocano nayo.",
  "atk-s0519a0:855_4": "Yā āloketvā kusalapakkhe akusalapakkhe ca “ayaṃ dhammo imaṃ dhammaṃ bhajatī”ti jānantena sammā yojanā,",
  "atk-s0519a0:855_5": "ayaṃ aṅkuso nayoti ime pañca nayā.",
  "atk-s0519a0:856_0": "Nayasamuṭṭhānavāravaṇṇanā niṭṭhitā.",
  "atk-s0519a0:857_0": "Sāsanapaṭṭhānavāravaṇṇanā",
  "atk-s0519a0:858_0": "89.",
  "atk-s0519a0:858_1": "Evaṃ sabbathā nayasamuṭṭhānaṃ vibhajitvā idāni sāsanapaṭṭhānaṃ vibhajanto yasmā saṅgahavārādīsu mūlapadeheva",
  "atk-s0519a0:858_2": "paṭṭhānaṃ saṅgahetvā sarūpato na dassitaṃ,",
  "atk-s0519a0:858_3": "tasmā yathā mūlapadehi paṭṭhānaṃ niddhāretabbaṃ,",
  "atk-s0519a0:858_4": "evaṃ paṭṭhānatopi mūlapadāni niddhāretabbānīti dassanatthaṃ “aṭṭhārasa mūlapadā kuhiṃ daṭṭhabbā?",
  "atk-s0519a0:858_5": "Sāsanapaṭṭhāne”ti āha.",
  "atk-s0519a0:858_6": "Mūlapadasāsanapaṭṭhānānañhi aññamaññasaṅgaho pubbe dassito evāti.",
  "atk-s0519a0:858_7": "Atha sāsanapaṭṭhānanti ko vacanattho?",
  "atk-s0519a0:858_8": "Sāsanassa paṭṭhānanti sāsanapaṭṭhānaṃ,",
  "atk-s0519a0:858_9": "sāsanaṃ desanā,",
  "atk-s0519a0:858_10": "tassā veneyyajjhāsayānurūpaṃ tesaṃ hitasukhanipphādanatthaṃ pakārehi ṭhānaṃ pavatti sāsanapaṭṭhānaṃ.",
  "atk-s0519a0:858_11": "Idha pana tassa tathābhāvadīpanaṃ “sāsanapaṭṭhāna”nti veditabbaṃ.",
  "atk-s0519a0:858_12": "Atha vā sāsanaṃ adhisīlasikkhādayo.",
  "atk-s0519a0:858_13": "Tesaṃ pavattanupāyabhāvato patiṭṭhahanti etehīti paṭṭhānāni,",
  "atk-s0519a0:858_14": "saṃkilesādidhammā.",
  "atk-s0519a0:858_15": "Tesaṃ pavedanato tadupacārena suttāni paṭṭhānāni.",
  "atk-s0519a0:858_16": "Tesaṃ pana samūhabhāvato ayaṃ pakaraṇappadeso paṭṭhānaṃ nāma.",
  "atk-s0519a0:859_0": "Aparo nayo –",
  "atk-s0519a0:859_1": "kenaṭṭhena paṭṭhānaṃ?",
  "atk-s0519a0:859_2": "Paṭṭhitaṭṭhena gamanaṭṭhenāti attho.",
  "atk-s0519a0:859_3": "“Ye te goṭṭhā paṭṭhitagāvo”ti āgataṭṭhānasmiñhi yena paṭṭhānena te “goṭṭhā paṭṭhitagāvo”ti vuttā,",
  "atk-s0519a0:859_4": "taṃ atthato gamanaṃ hoti.",
  "atk-s0519a0:859_5": "Iti nātivitthāritanayesu hāranayesu anissaṅgagamanassa desanāñāṇassa saṃkilesabhāgiyādilokiyādibhedesu",
  "atk-s0519a0:859_6": "tadubhayavomissakabhedesu ca vitthāritanayalābhato nissaṅgavasena pavattagamanattā te saṃkilesabhāgiyādayo",
  "atk-s0519a0:859_7": "lokiyādayo ca visuṃ visuṃ vomissā ca adhikaraṇavasena paṭṭhānaṃ nāma.",
  "atk-s0519a0:859_8": "Tesaṃ pakāsanato ayaṃ pakaraṇappadeso paṭṭhānanti veditabbaṃ.",
  "atk-s0519a0:860_0": "“Saṃkilesabhāgiya”ntiādīsu saṃkilissati etenāti saṃkileso.",
  "atk-s0519a0:860_1": "Saṃkilesabhāge saṃkilesakoṭṭhāse pavattaṃ saṃkilesabhāgiyaṃ.",
  "atk-s0519a0:860_2": "Vāsanā puññabhāvanā,",
  "atk-s0519a0:860_3": "vāsanābhāge pavattaṃ vāsanābhāgiyaṃ,",
  "atk-s0519a0:860_4": "vāsanaṃ bhajāpetīti vā vāsanābhāgiyaṃ.",
  "atk-s0519a0:860_5": "Nibbijjhanaṃ lobhakkhandhādīnaṃ padālanaṃ nibbedho.",
  "atk-s0519a0:860_6": "Nibbedhabhāge pavattaṃ,",
  "atk-s0519a0:860_7": "nibbedhaṃ bhajāpetīti vā nibbedhabhāgiyaṃ.",
  "atk-s0519a0:860_8": "Pariniṭṭhitasikkhādhammā asekkhā,",
  "atk-s0519a0:860_9": "asekkhabhāve pavattaṃ,",
  "atk-s0519a0:860_10": "asekkhe bhajāpetīti vā asekkhabhāgiyaṃ.",
  "atk-s0519a0:860_11": "Tesu yattha taṇhādisaṃkileso vibhatto,",
  "atk-s0519a0:860_12": "idaṃ saṃkilesabhāgiyaṃ.",
  "atk-s0519a0:860_13": "Yattha dānādipuññakiriyavatthu vibhattaṃ,",
  "atk-s0519a0:860_14": "idaṃ vāsanābhāgiyaṃ.",
  "atk-s0519a0:860_15": "Yattha sekkhā sīlakkhandhādayo vibhattā,",
  "atk-s0519a0:860_16": "idaṃ nibbedhabhāgiyaṃ.",
  "atk-s0519a0:860_17": "Yattha pana asekkhā sīlakkhandhādayo vibhattā,",
  "atk-s0519a0:860_18": "idaṃ asekkhabhāgiyaṃ.",
  "atk-s0519a0:860_19": "Itarāni tesaṃ vomissakanayavasena vuttāni.",
  "atk-s0519a0:861_0": "Tāni pana cha dukā cattāro tikā ekaṃ catukkaṃ aparampi ekaṃ catukkanti dvādasa honti.",
  "atk-s0519a0:861_1": "Tesu cattāro dukā dve ca tikā uddhaṭā,",
  "atk-s0519a0:861_2": "itare na uddhaṭā,",
  "atk-s0519a0:861_3": "anuddharaṇe kāraṇaṃ natthi.",
  "atk-s0519a0:861_4": "Iminā nayena tepi gahetuṃ sakkāti pāḷiyaṃ saṃkhittāti daṭṭhabbaṃ.",
  "atk-s0519a0:861_5": "Tathā hi vakkhati –",
  "atk-s0519a0:861_6": "“imāni cattāri suttāni,",
  "atk-s0519a0:861_7": "sādhāraṇāni katāni aṭṭha bhavantī”tiādi.",
  "atk-s0519a0:861_8": "Tattha yasmā katthaci sutte taṇhāsaṃkilesova niddisīyati,",
  "atk-s0519a0:861_9": "katthaci diṭṭhisaṃkilesova,",
  "atk-s0519a0:861_10": "katthaci duccaritasaṃkilesova niddisīyati,",
  "atk-s0519a0:861_11": "tasmā saṃkilesabhāgiyaṃ suttaṃ tidhā vibhajitvā uddiṭṭhaṃ “taṇhāsaṃkilesabhāgiyaṃ sutta”ntiādinā.",
  "atk-s0519a0:861_12": "Tathā vodānaṃ nāma saṃkilese sati hotīti vodānabhāgiyaṃ suttaṃ saṃkilesavibhāgena tidhāva uddiṭṭhaṃ “taṇhāvodānabhāgiyaṃ sutta”ntiādinā.",
  "atk-s0519a0:861_13": "Taṃ pana atthato vāsanābhāgiyādi eva hoti.",
  "atk-s0519a0:861_14": "Ayañca nayo kesuci potthakesu natthi.",
  "atk-s0519a0:862_0": "“Tattha saṃkileso tividho”tiādi saṃkilesapaṭipakkhato samathādiniddhāraṇavasena vāsanābhāgiyādisuttānaṃ visayadassanatthaṃ āraddhaṃ.",
  "atk-s0519a0:862_1": "Tattha yadi āsatti uppajjati bhavesūti bhavesu chandarāgaṃ pajahituṃ asakkontassa yadi bhavapatthanā uppajjati.",
  "atk-s0519a0:862_2": "Evaṃ sāyanti evamassa puggalassa ayaṃ samathavipassanābhāvanāmayaṃ puññakiriyavatthu bhavati pujjabhavaphalanibbattanato.",
  "atk-s0519a0:862_3": "Tatrūpapattiyā saṃvattatīti tatra tatra bhave upapattiyā saṃvattati.",
  "atk-s0519a0:862_4": "Imāni cattāri suttānīti imāni saṃkilesabhāgiyādīni cattāri suttāni.",
  "atk-s0519a0:862_5": "Sādhāraṇāni katānīti saṃkilesabhāgiyañca vāsanābhāgiyañca,",
  "atk-s0519a0:862_6": "saṃkilesabhāgiyañca nibbedhabhāgiyañca,",
  "atk-s0519a0:862_7": "saṃkilesabhāgiyañca asekkhabhāgiyañca,",
  "atk-s0519a0:862_8": "vāsanābhāgiyañca nibbedhabhāgiyañcāti evaṃ padantarasaṃyojanavasena missitāni katāni.",
  "atk-s0519a0:862_9": "Aṭṭha bhavantīti purimāni cattāri imāni cattārīti evaṃ aṭṭha bhavanti.",
  "atk-s0519a0:863_0": "Tāniyeva aṭṭha suttāni sādhāraṇāni katāni soḷasa bhavantīti tāniyeva yathāvuttāni aṭṭha suttāni vāsanābhāgiyañca",
  "atk-s0519a0:863_1": "asekkhabhāgiyañca nibbedhabhāgiyañca,",
  "atk-s0519a0:863_2": "asekkhabhāgiyañca saṃkilesabhāgiyañca vāsanābhāgiyañca,",
  "atk-s0519a0:863_3": "nibbedhabhāgiyañca saṃkilesabhāgiyañca vāsanābhāgiyañca,",
  "atk-s0519a0:863_4": "asekkhabhāgiyañca saṃkilesabhāgiyañca nibbedhabhāgiyañca,",
  "atk-s0519a0:863_5": "asekkhabhāgiyañca vāsanābhāgiyañca nibbedhabhāgiyañca,",
  "atk-s0519a0:863_6": "asekkhabhāgiyañca saṃkilesabhāgiyañca vāsanābhāgiyañca,",
  "atk-s0519a0:863_7": "nibbedhabhāgiyañca asekkhabhāgiyañca nevasaṃkilesabhāgiyañca,",
  "atk-s0519a0:863_8": "navāsanābhāgiyañca nanibbedhabhāgiyañca na asekkhabhāgiyañcāti evaṃ sādhāraṇāni katāni purimāni aṭṭha imāni aṭṭhāti soḷasa bhavanti.",
  "atk-s0519a0:863_9": "Tesu cattāro ekakā, cha dukā,",
  "atk-s0519a0:863_10": "cattāro tikā,",
  "atk-s0519a0:863_11": "eko catukko,",
  "atk-s0519a0:863_12": "aparopi eko catukkoti ayampi vibhāgo veditabbo.",
  "atk-s0519a0:863_13": "Tatthāpi dve dukā, dve tikā,",
  "atk-s0519a0:863_14": "dve catukkā ca pāḷiyaṃ anāgatāti veditabbā.",
  "atk-s0519a0:864_0": "Idāni imassa paṭṭhānassa sakalasāsanasaṅgahitabhāvaṃ vibhāvetuṃ “imehi soḷasahi suttehi bhinnehi navavidhaṃ suttaṃ bhinnaṃ bhavatī”ti vuttaṃ.",
  "atk-s0519a0:864_1": "Tassattho –",
  "atk-s0519a0:864_2": "imehi saṃkilesabhāgiyādīhi soḷasahi suttehi paṭṭhānanayena vibhattehi suttageyyādinavavidhaṃ pariyattisāsanasaṅkhātaṃ",
  "atk-s0519a0:864_3": "suttaṃ bhinnaṃ soḷasadhā vibhattaṃ hoti.",
  "atk-s0519a0:864_4": "Iminā soḷasavidhena paṭṭhānena asaṅgahito pariyattisāsanassa padeso natthīti adhippāyo.",
  "atk-s0519a0:864_5": "Kathaṃ pana saṃkilesabhāgiyādibhāvo gahetabboti?",
  "atk-s0519a0:864_6": "Āha “gāthāya gāthā anuminitabbā”tiādi.",
  "atk-s0519a0:864_7": "Tattha gāthāya gāthā anuminitabbāti ayaṃ gāthā viya gāthā saṃkilesabhāgiyāti vā vāsanābhāgiyāti vā nibbedhabhāgiyāti",
  "atk-s0519a0:864_8": "vā asekkhabhāgiyāti vā anuminitabbā,",
  "atk-s0519a0:864_9": "anu anu minitvā takketvā jānitabbāti attho.",
  "atk-s0519a0:864_10": "Sesapadesupi eseva nayo.",
  "atk-s0519a0:864_11": "Ettha ca gāthāveyyākaraṇavinimuttā sabbā pariyatti “suttenā”tipadena saṅgahitāti daṭṭhabbā.",
  "atk-s0519a0:865_0": "90.",
  "atk-s0519a0:865_1": "Idāni saṃkilesabhāgiyādīni suttāni yathāniddiṭṭhāni udāharaṇavasena vibhāvetuṃ “tattha katamaṃ saṃkilesabhāgiyaṃ sutta”ntiādi āraddhaṃ.",
  "atk-s0519a0:865_2": "Tattha “kāmandhā jālasañchannā”ti gāthāya attho heṭṭhā vuttoyeva.",
  "atk-s0519a0:865_3": "Yathā imassa,",
  "atk-s0519a0:865_4": "evaṃ ito parānampi heṭṭhā vuttatthānaṃ uttānapadānañca atthaṃ na vaṇṇayissāma.",
  "atk-s0519a0:866_0": "Agatigamanānīti kāyādīhi ayuttagamanāni,",
  "atk-s0519a0:866_1": "akattabbakaraṇānīti attho.",
  "atk-s0519a0:866_2": "Chandāti chandahetu icchāpaccayā.",
  "atk-s0519a0:866_3": "Agatiṃ gacchatīti agantabbaṃ gatiṃ gacchati,",
  "atk-s0519a0:866_4": "akattabbaṃ karotīti attho.",
  "atk-s0519a0:866_5": "Dhammanti sādhūnaṃ ariyānaṃ dhammaṃ.",
  "atk-s0519a0:866_6": "Ativattatīti atimadditvā vītikkamati.",
  "atk-s0519a0:866_7": "Nihīyatīti hāyati.",
  "atk-s0519a0:866_8": "Yasoti kitti ca parivāro ca.",
  "atk-s0519a0:867_0": "“Manopubbaṅgamā dhammā”ti gāthāyaṃ manoti yadipi kāmāvacarakusalādibhedaṃ sabbampi catubhūmakacittaṃ mano,",
  "atk-s0519a0:867_1": "imasmiṃ pana ṭhāne cakkhupālattherassa purimajātiyaṃ vejjabhūtassa uppannavasena niyamiyamānaṃ paṭighasampayuttacittameva labbhati.",
  "atk-s0519a0:867_2": "So mano pubbaṅgamo etesanti manopubbaṅgamā,",
  "atk-s0519a0:867_3": "manasā paṭhamagāminā samannāgatāti attho.",
  "atk-s0519a0:867_4": "Dhammāti nissattanijjīvaṭṭhena dhammā,",
  "atk-s0519a0:867_5": "te pana vedanādayo tayo arūpino khandhā.",
  "atk-s0519a0:867_6": "Ete hi manopubbaṅgamā.",
  "atk-s0519a0:867_7": "Kathaṃ panetehi saddhiṃ ekasmiṃ vatthusmiṃ ekasmiñca ārammaṇe ekakkhaṇe uppajjamāno mano pubbaṅgamo nāma hotīti?",
  "atk-s0519a0:867_8": "Uppādapaccayaṭṭhena.",
  "atk-s0519a0:867_9": "Yathā hi bahūsu ekato gāmaghātādikammāni karontesu “ko etesaṃ pubbaṅgamo”ti vutte yo tesaṃ paccayo hoti,",
  "atk-s0519a0:867_10": "yaṃ yaṃ nissāya te taṃ kammaṃ karonti,",
  "atk-s0519a0:867_11": "so datto vā mitto vā tesaṃ pubbaṅgamoti vuccati,",
  "atk-s0519a0:867_12": "evaṃsampadamidaṃ daṭṭhabbaṃ.",
  "atk-s0519a0:867_13": "Iti uppādapaccayaṭṭhena mano pubbaṅgamo etesanti manopubbaṅgamā.",
  "atk-s0519a0:867_14": "Na hi te mane anuppajjante uppajjituṃ sakkuṇanti,",
  "atk-s0519a0:867_15": "mano pana ekaccesu cetasikesu anuppajjantesupi uppajjati eva.",
  "atk-s0519a0:868_0": "Adhipativasena mano seṭṭho etesanti manoseṭṭhā.",
  "atk-s0519a0:868_1": "Yathā hi corādīnaṃ corajeṭṭhakādayo adhipatino seṭṭhā,",
  "atk-s0519a0:868_2": "tathā tesampi mano seṭṭho.",
  "atk-s0519a0:868_3": "Yathā pana dāruādīhi nipphannāni bhaṇḍāni dārumayādīni nāma honti,",
  "atk-s0519a0:868_4": "tathā etepi manato nipphannattā manomayā nāma.",
  "atk-s0519a0:868_5": "Paduṭṭhenāti abhijjhādīhi dosehi paduṭṭhena dūsitena bhāsati vā karoti vā.",
  "atk-s0519a0:868_6": "So hi bhāsanto catubbidhaṃ vacīduccaritameva bhāsati,",
  "atk-s0519a0:868_7": "karontopi tividhaṃ kāyaduccaritameva karoti,",
  "atk-s0519a0:868_8": "abhāsanto akaronto tehi abhijjhādīhi paduṭṭhamanatāya tividhaṃ manoduccaritaṃ pūreti.",
  "atk-s0519a0:868_9": "Evamassa dasa akusalakammapathā pāripūriṃ gacchanti.",
  "atk-s0519a0:868_10": "Tato naṃ dukkhamanvetīti tato tividhaduccaritato taṃ puggalaṃ dukkhaṃ anveti duccaritānubhāvena catūsu apāyesu dukkhaṃ anugacchati.",
  "atk-s0519a0:868_11": "Yathā kiṃ?",
  "atk-s0519a0:868_12": "Cakkaṃva vahato padanti,",
  "atk-s0519a0:868_13": "yathā nāma sakaṭaṃ vahato balībaddassa padaṃ paharantaṃ cakkaṃ anugacchati,",
  "atk-s0519a0:868_14": "evaṃ naṃ puggalaṃ dukkhamanugacchatīti.",
  "atk-s0519a0:869_0": "“Middhī yadā hotī”ti gāthāyaṃ middhīti thinamiddhābhibhūto.",
  "atk-s0519a0:869_1": "Mahagghasoti mahābhojano āharahatthakaalaṃsāṭakatatravaṭṭakakākamāsakabhuttavamitakānaṃ aññataro viya.",
  "atk-s0519a0:869_2": "Niddāyitāti supanasīlo.",
  "atk-s0519a0:869_3": "Samparivattasāyīti seyyasukhapassasukhānaṃ anuyuñjanavasena samparivattakasayanasīlo.",
  "atk-s0519a0:869_4": "Nivāpapuṭṭhoti kuṇḍakādinā sūkarabhattena puṭṭho.",
  "atk-s0519a0:869_5": "Gharasūkaro hi bālakālato paṭṭhāya posiyamāno thūlasarīrakāle gehato bahi nikkhamituṃ alabhanto heṭṭhāmañcādīsu",
  "atk-s0519a0:869_6": "samparivattitvā samparivattitvā assasanto passasanto sayateva.",
  "atk-s0519a0:869_7": "Idaṃ vuttaṃ hoti –",
  "atk-s0519a0:869_8": "yadā puriso middhī ca hoti mahagghaso ca,",
  "atk-s0519a0:869_9": "nivāpapuṭṭho mahāvarāho viya aññena iriyāpathena yāpetuṃ asakkonto niddāsīlo saṃparivattasāyī,",
  "atk-s0519a0:869_10": "tadā so “aniccaṃ dukkhaṃ anattā”ti tīṇi lakkhaṇāni manasi kātuṃ na sakkoti.",
  "atk-s0519a0:869_11": "Tesaṃ amanasikārā mandapañño punappunaṃ gabbhaṃ upeti,",
  "atk-s0519a0:869_12": "gabbhavāsato na parimuccatīti.",
  "atk-s0519a0:870_0": "“Ayasāva mala”nti gāthāyaṃ ayasāti ayato.",
  "atk-s0519a0:870_1": "Samuṭṭhitanti jātaṃ.",
  "atk-s0519a0:870_2": "Tatuṭṭhāyāti tato uṭṭhahitvā.",
  "atk-s0519a0:870_3": "Atidhonacārinanti dhonā vuccati cattāro paccaye idamatthitāya alametenāti paccavekkhitvā paribhuñjanapaññā,",
  "atk-s0519a0:870_4": "taṃ atikkamitvā caranto atidhonacārī nāma.",
  "atk-s0519a0:870_5": "Idaṃ vuttaṃ hoti –",
  "atk-s0519a0:870_6": "yathā ayato malaṃ samuṭṭhāya yato taṃ samuṭṭhitaṃ,",
  "atk-s0519a0:870_7": "tameva khādati vināseti,",
  "atk-s0519a0:870_8": "evamevaṃ cattāro paccaye appaccavekkhitvā paribhuñjantaṃ atidhonacārinaṃ sāni kammāni attano santāne",
  "atk-s0519a0:870_9": "uṭṭhitattā attano santakāneva tāni kammāni duggatiṃ nayantīti.",
  "atk-s0519a0:871_0": "“Coro yathā”ti gāthāyaṃ coro yathā sandhimukhe gahītoti yathā coro gharasandhiṃ chinditvā gehaṃ pavisanto gharasandhimukhe eva rājapurisehi gahito.",
  "atk-s0519a0:871_1": "Sakammunā haññati bajjhate cāti tena attanā katakammena kasābhitāḷanādinā haññati ceva addubandhanādinā bajjhati ca.",
  "atk-s0519a0:871_2": "Evaṃ ayaṃ pecca pajā paratthāti evampi ayaṃ pāpakārinī pajā ito cavitvā paraloke.",
  "atk-s0519a0:871_3": "Sakammunā haññati bajjhate cāti attanāva katena pāpakammena nirayādīsu nānappakārehi kammakāraṇādīhi haññati ceva paribajjhati cāti.",
  "atk-s0519a0:872_0": "“Sukhakāmānī”ti gāthāyaṃ yo daṇḍena vihiṃsatīti yo puggalo daṇḍena vā leḍḍuādīhi vā vibādhati.",
  "atk-s0519a0:872_1": "Pecca so na labhe sukhanti so puggalo paraloke manussasukhaṃ vā dibbasukhaṃ vā na labhati,",
  "atk-s0519a0:872_2": "nibbānasukhe pana vattabbameva natthi.",
  "atk-s0519a0:873_0": "Gunnaṃ ce taramānānanti gāvīsu mahoghaṃ tarantīsu.",
  "atk-s0519a0:873_1": "Jimhaṃ gacchati puṅgavoti yadi yūthapati usabho kuṭilaṃ gacchati.",
  "atk-s0519a0:873_2": "Sabbā tā jimhaṃ gacchantīti sabbāpi tā gāviyo kuṭilameva gacchanti. Kasmā?",
  "atk-s0519a0:873_3": "Nette jimhaṃ gate satīti nettari kuṭilaṃ gate sati,",
  "atk-s0519a0:873_4": "nettassa kuṭilaṃ gatattāti attho.",
  "atk-s0519a0:873_5": "So hi tāsaṃ paccayiko upaddavaharo ca.",
  "atk-s0519a0:874_0": "“Evameva”nti gāthāyaṃ yathā cetaṃ,",
  "atk-s0519a0:874_1": "evamevaṃ yo manussesu padhānasammato,",
  "atk-s0519a0:874_2": "yadi so adhammacārī siyā.",
  "atk-s0519a0:874_3": "Ye tassa anujīvino,",
  "atk-s0519a0:874_4": "sabbepi adhammikāva honti.",
  "atk-s0519a0:874_5": "Sāmisampadā hi pakatisampadaṃ sampādeti.",
  "atk-s0519a0:874_6": "Yasmā ca etadeva,",
  "atk-s0519a0:874_7": "tasmā sabbaṃ raṭṭhaṃ dukkhaṃ seti,",
  "atk-s0519a0:874_8": "rājā ce hoti adhammiko.",
  "atk-s0519a0:874_9": "Sukiccharūpā vatāti suṭṭhu kicchāpannarūpā vata.",
  "atk-s0519a0:874_10": "Upadhīsūti kāmaguṇūpadhīsu.",
  "atk-s0519a0:874_11": "Rattāti rāgābhibhūtā.",
  "atk-s0519a0:874_12": "Kaṭukanti dukkhaṃ.",
  "atk-s0519a0:875_0": "Kukkuccajanakeneva pattavaṭṭippabhavassa upacchinnattā phaluppatti kadaliyā parābhavāya hotīti āha –",
  "atk-s0519a0:875_1": "“phalaṃ ve kadaliṃ hantī”ti.",
  "atk-s0519a0:875_2": "Tathā phalapariyosānattā osadhīnaṃ “phalaṃ veḷuṃ phalaṃ naḷa”nti vuttaṃ.",
  "atk-s0519a0:875_3": "Vaḷavāya kucchismiṃ gadrabhassa jātā assatarī nāma,",
  "atk-s0519a0:875_4": "sā gabbhaṃ gaṇhitvā kāle sampatte vijāyituṃ na sakkoti.",
  "atk-s0519a0:875_5": "Pādehi bhūmiṃ paharantī tiṭṭhati,",
  "atk-s0519a0:875_6": "athassa cattāro pāde catūsu khāṇukesu bandhitvā kucchiṃ phāletvā potakaṃ nīharanti,",
  "atk-s0519a0:875_7": "sā tattheva marati.",
  "atk-s0519a0:875_8": "Tena vuttaṃ –",
  "atk-s0519a0:875_9": "“gabbho assatariṃ yathā”ti.",
  "atk-s0519a0:875_10": "Idaṃ vuttaṃ hoti –",
  "atk-s0519a0:875_11": "yathā attano phalaṃ kadaliveḷunaḷepi vināseti,",
  "atk-s0519a0:875_12": "gabbho ca assatariṃ,",
  "atk-s0519a0:875_13": "evaṃ attano kammaphalabhūto sakkāro asappurisaṃ vināsetīti.",
  "atk-s0519a0:876_0": "Kodhamakkhagarūti kujjhanalakkhaṇaṃ kodhaṃ,",
  "atk-s0519a0:876_1": "paraguṇamakkhanalakkhaṇaṃ makkhañca garuṃ katvā uddhaṃ katvā ukkhipitvā caranto.",
  "atk-s0519a0:876_2": "Sukhetteti sukhettepi.",
  "atk-s0519a0:876_3": "Pūtibījaṃvāti pūtibhāvaṃ gataṃ bījaṃ viya.",
  "atk-s0519a0:876_4": "Chakaṇarasādiparibhāvanasukkhāpanasukhasayādīni akaraṇena bījadosaduṭṭhanti attho.",
  "atk-s0519a0:877_0": "91.",
  "atk-s0519a0:877_1": "Cetasāti attano cittena.",
  "atk-s0519a0:877_2": "Cetoti tassa puggalassa cittaṃ.",
  "atk-s0519a0:877_3": "Pariccāti paricchinditvā.",
  "atk-s0519a0:877_4": "Iriyatīti pavattati.",
  "atk-s0519a0:877_5": "Yathābhatanti yathā kiñci āharitvā ṭhapitaṃ.",
  "atk-s0519a0:878_0": "Mākatthāti mā akattha.",
  "atk-s0519a0:878_1": "Na pamutyatthīti pamokkho natthi.",
  "atk-s0519a0:878_2": "Upeccāpīti sañciccāpi,",
  "atk-s0519a0:878_3": "buddhipubbenāpīti attho.",
  "atk-s0519a0:879_0": "“Adhammenā”ti vatvāpi “musāvādenā”ti vacanaṃ musāvādassa mahāsāvajjabhāvadassanatthaṃ.",
  "atk-s0519a0:879_1": "Tenevāha –",
  "atk-s0519a0:879_2": "“ekaṃ dhammaṃ atītassā”tiādi,",
  "atk-s0519a0:879_3": "tathā “evaṃ parittaṃ kho, rāhula,",
  "atk-s0519a0:879_4": "tesaṃ sāmaññaṃ,",
  "atk-s0519a0:879_5": "yesaṃ natthi sampajānamusāvāde lajjā”tiādi.",
  "atk-s0519a0:879_6": "Taṃ kathaṃ nu bhavissatīti taṃ dhanaṃ kena nu pakārena tesaṃ bhavissati.",
  "atk-s0519a0:879_7": "Adhammena tesaṃ sambhatattā tesu naciraṭṭhitikaṃ hotīti attho.",
  "atk-s0519a0:879_8": "Antarāyā su bhavissantīti adhammiyavohārādito rājantarāyādayo bhavissanti.",
  "atk-s0519a0:879_9": "Sūti nipātamattaṃ.",
  "atk-s0519a0:879_10": "Sambhatassa vinassatīti imassa sambhataṃ sajjitaṃ vinassati.",
  "atk-s0519a0:879_11": "Sagganti sugatiṃ.",
  "atk-s0519a0:879_12": "Sā hi rūpādīhi sobhanehi aggoti saggoti adhippetā.",
  "atk-s0519a0:879_13": "Ettāvatāti diṭṭhadhammikasamparāyikānaṃ atthānaṃ hāniyā.",
  "atk-s0519a0:879_14": "Hatāti vinaṭṭhā.",
  "atk-s0519a0:880_0": "Vivaṭṭateti nivaṭṭati.",
  "atk-s0519a0:880_1": "Lobhā khaṇati attānanti lobhahetu apuññāni karonto kāyavisamādiyogena attānaṃ khaṇati nāma.",
  "atk-s0519a0:880_2": "Mittehi jīratīti mittabhāvehi hāyati.",
  "atk-s0519a0:881_0": "Carantīti catūhi iriyāpathehi akusalameva karontā vicaranti.",
  "atk-s0519a0:881_1": "Bālāti idhalokatthaṃ paralokatthañca ajānantā idha bālā nāma.",
  "atk-s0519a0:881_2": "Dummedhāti nippaññā.",
  "atk-s0519a0:881_3": "Na hi paññāya duṭṭhattaṃ nāma atthi.",
  "atk-s0519a0:881_4": "Amittenevāti amittabhūtena viya verinā viya hutvā.",
  "atk-s0519a0:881_5": "Kaṭukapphalanti tikhiṇaphalaṃ,",
  "atk-s0519a0:881_6": "dukkhaphalanti attho.",
  "atk-s0519a0:881_7": "Na taṃ kammaṃ kataṃ sādhu,",
  "atk-s0519a0:881_8": "yaṃ katvā anutappatīti yaṃ kammaṃ nirayādīsu nibbattanasamatthaṃ dukkhudayaṃ katvā anussaritānussaritakkhaṇe anutappati anusocati,",
  "atk-s0519a0:881_9": "taṃ kataṃ na sādhu na sundaraṃ na bhaddakaṃ.",
  "atk-s0519a0:881_10": "Yassa assumukhoti yassa assūhi tintamukho rodanto vipākaṃ paṭisevati anubhoti.",
  "atk-s0519a0:882_0": "Dukkaranti vattapaṭivattapūraṇādivasena ābhisamācārikasīlassa kātuṃ asakkuṇeyyatāya dukkaraṃ.",
  "atk-s0519a0:882_1": "Samādānato paṭṭhāya khaṇḍaṃ akatvā visesato ādibrahmacariyakassa carimakacittaṃ pāpetabbatāya duttitikkhaṃ,",
  "atk-s0519a0:882_2": "sīlasaṃvarādayo vā aparikkhate katvā sampādetuṃ asakkuṇeyyatāya dukkaraṃ.",
  "atk-s0519a0:882_3": "Adhivāsetabbānaṃ pana dussahanato khantisaṃvaraṃvasena duttitikkhaṃ.",
  "atk-s0519a0:882_4": "Abyattenāti mandapaññena.",
  "atk-s0519a0:882_5": "Sāmaññanti samaṇabhāvo.",
  "atk-s0519a0:882_6": "Tatthāti tassa sāmaññassa.",
  "atk-s0519a0:882_7": "Sambādhāti dunnivatthaduppārutamātugāmādisammaddā.",
  "atk-s0519a0:882_8": "Yatthāti sīlasaṃvarādīnaṃ paribandhabhūtesu sambādhasaṅkhātesu visabhāgārammaṇādīsu.",
  "atk-s0519a0:882_9": "Atha vā dukkarantipadassa atthaṃ dassetuṃ duttitikkhanti vuttaṃ.",
  "atk-s0519a0:882_10": "Duttitikkhanti dukkhamaṃ duradhivāsiyaṃ.",
  "atk-s0519a0:882_11": "Abyattenāti bālena.",
  "atk-s0519a0:882_12": "Sāmaññanti samaṇadhammo.",
  "atk-s0519a0:882_13": "Idaṃ vuttaṃ hoti –",
  "atk-s0519a0:882_14": "yaṃ paṇḍitā kulaputtā dasapi vassāni vīsatipi…pe…",
  "atk-s0519a0:882_15": "saṭṭhipi vassāni dantebhi dantamādhāya jivhāya tāluṃ āhacca cetasā cittaṃ abhiniggaṇhitvā ekāsanaṃ ekabhattaṃ",
  "atk-s0519a0:882_16": "paṭisevamānā āpāṇakoṭikaṃ brahmacariyaṃ carantā sāmaññaṃ karonti,",
  "atk-s0519a0:882_17": "taṃ bālā abyattā kātuṃ na sakkontīti.",
  "atk-s0519a0:882_18": "Bahūhi tattha sambādhāti tasmiṃ sāmaññasaṅkhāte ariyamagge bahū sambādhā,",
  "atk-s0519a0:882_19": "maggādhigamāya paṭipannassa bahū parissayāti attho.",
  "atk-s0519a0:883_0": "Appameyyaṃ paminantoti appameyyaṃ khīṇāsavapuggalaṃ “ettakasīlo ayaṃ ettakasamādhi ettakapañño”ti evaṃ minanto.",
  "atk-s0519a0:883_1": "Kodha vidvā vikappayeti ko idha vidvā medhāvī vikappeyya,",
  "atk-s0519a0:883_2": "khīṇāsavova khīṇāsavaṃ minanto vikappeyyāti dīpeti.",
  "atk-s0519a0:883_3": "Nivutaṃ maññeti yo pana puthujjano minetuṃ ārabhati,",
  "atk-s0519a0:883_4": "taṃ nivutaṃ avakujjapaññaṃ maññāmi.",
  "atk-s0519a0:883_5": "Akissavanti kissavā vuccati paññā,",
  "atk-s0519a0:883_6": "nippaññanti attho.",
  "atk-s0519a0:884_0": "Kuṭhārīti attacchedakaṭṭhena kuṭhārisadisī pharusavācā.",
  "atk-s0519a0:884_1": "Chindatīti kusalamūlasaṅkhāte mūleyeva nikantati.",
  "atk-s0519a0:884_2": "Visaṃ halāhalaṃ ivāti halāhalasaṅkhātaṃ visaṃ iva.",
  "atk-s0519a0:884_3": "Evaṃ viraddhaṃ pātetīti viraddhaṃ aparaddhaṃ khalitapuggalaṃ evaṃ apāyesu vinipāteti.",
  "atk-s0519a0:884_4": "Vācā dubbhāsitā yathāti yathā vācā ariyūpavādanavasena dubbhāsitā.",
  "atk-s0519a0:885_0": "92.",
  "atk-s0519a0:885_1": "Nindiyanti nindanīyaṃ.",
  "atk-s0519a0:885_2": "Taṃ vā nindati yo pasaṃsiyoti yo guṇavisiṭṭhatāya pasaṃsāraho puggalo,",
  "atk-s0519a0:885_3": "taṃ vā so pāpicchatādīni āropetvā garahati.",
  "atk-s0519a0:885_4": "Vicinātīti upacināti.",
  "atk-s0519a0:885_5": "Kalinti aparādhaṃ.",
  "atk-s0519a0:885_6": "Ayaṃ kalīti ayaṃ aparādho.",
  "atk-s0519a0:885_7": "Akkhesūti jūtakīḷanakkhesu.",
  "atk-s0519a0:885_8": "Sabbassāpi sahāpi attanāti sabbena attano dhanenāpi attanāpi saddhiṃ.",
  "atk-s0519a0:885_9": "Sugatesūti sobhanagamanattā,",
  "atk-s0519a0:885_10": "sundaraṃ ṭhānaṃ gatattā,",
  "atk-s0519a0:885_11": "sammā gatattā,",
  "atk-s0519a0:885_12": "sammā ca gadattā sugatasaṅkhātesu buddhādīsu.",
  "atk-s0519a0:885_13": "Manaṃ padosayeti yo manaṃ padoseyya,",
  "atk-s0519a0:885_14": "tassa ayaṃ manopadoso eva mahattaro kalīti vuttaṃ hoti. Kasmā?",
  "atk-s0519a0:885_15": "Yasmā sataṃ sahassānaṃ…pe…",
  "atk-s0519a0:885_16": "pāpakanti.",
  "atk-s0519a0:885_17": "Tattha sataṃ sahassānanti nirabbudagaṇanāya satasahassaṃ.",
  "atk-s0519a0:885_18": "Chattiṃsatīti aparāni chattiṃsati nirabbudāni.",
  "atk-s0519a0:885_19": "Pañca cāti abbudagaṇanāya pañca ca abbudāni.",
  "atk-s0519a0:885_20": "Tasmā vassagaṇanāya ettako so kālo,",
  "atk-s0519a0:885_21": "yaṃ kālaṃ ariyagarahivācaṃ manañca paṇidhāya pāpakaṃ nirayaṃ upeti,",
  "atk-s0519a0:885_22": "tattha paccatīti vuttaṃ hoti.",
  "atk-s0519a0:885_23": "Idañca saṅkhepena padumaniraye āyuppamāṇaṃ,",
  "atk-s0519a0:885_24": "vitthārena pana parato āgamissati.",
  "atk-s0519a0:886_0": "Lobhaguṇeti “guṇo”ti bālehi diṭṭhattā,",
  "atk-s0519a0:886_1": "anekakkhattuṃ pavattitattā ca lobhoyeva lobhaguṇo,",
  "atk-s0519a0:886_2": "tasmiṃ lobhaguṇe,",
  "atk-s0519a0:886_3": "taṇhāyāti attho.",
  "atk-s0519a0:886_4": "Anuyuttoti anu anu yutto.",
  "atk-s0519a0:886_5": "Avadaññūti avacanaññū,",
  "atk-s0519a0:886_6": "buddhānampi ovādassa aggahaṇato.",
  "atk-s0519a0:886_7": "Maccharīti pañcavidhamacchariyena maccharī.",
  "atk-s0519a0:886_8": "Pesuṇiyaṃ anuyuttoti pesuṇiyasmiṃ anuyutto aggasāvakānaṃ bhedanena.",
  "atk-s0519a0:886_9": "Kokālikañhi mīyamānaṃ ovadantena āyasmatā mahāmoggallānena bhāsitā imā gāthāti.",
  "atk-s0519a0:886_10": "Mukhaduggāti mukhavisama.",
  "atk-s0519a0:886_11": "Vibhūtāti vigatabhūta alikavādi.",
  "atk-s0519a0:886_12": "Anariyāti asappurisa.",
  "atk-s0519a0:886_13": "Bhūnahūti bhūtihanaka attano buddhivināsaka.",
  "atk-s0519a0:886_14": "Purisantāti purisādhama.",
  "atk-s0519a0:886_15": "Kalīti alakkhipurisa.",
  "atk-s0519a0:886_16": "Avajātakaputtāti buddhassa bhagavato avajātaputta.",
  "atk-s0519a0:886_17": "Mā bahubhāṇidha nerayikosīti idāni bahubhāṇī mā hohi,",
  "atk-s0519a0:886_18": "nerayiko asi jāto.",
  "atk-s0519a0:886_19": "Rajamākirasīti kilesarajaṃ attani pakkhipasi.",
  "atk-s0519a0:886_20": "Santeti samitakilese khīṇāsave.",
  "atk-s0519a0:886_21": "Kibbisakārīti pāpakāri.",
  "atk-s0519a0:886_22": "Papatanti narakaṃ.",
  "atk-s0519a0:887_0": "Idaṃ saṃkilesabhāgiyanti idaṃ taṇhādīnaṃ sabhāvabhedato avatthābhedato ca anekabhedakaṃ dassetuṃ anekehi",
  "atk-s0519a0:887_1": "suttapadehi udāharaṇavasena dassitaṃ saṃkilesabhāgiyaṃ suttanti veditabbaṃ.",
  "atk-s0519a0:888_0": "Pasannenāti kammakammaphalādīni saddahantena.",
  "atk-s0519a0:889_0": "93.",
  "atk-s0519a0:889_1": "Iddhanti hatthūpagasīsūpagādialaṅkārehi maṇikanakādīhi ca samiddhaṃ.",
  "atk-s0519a0:889_2": "Phītanti telamadhuphāṇitādīhi ca dhanadhaññādīhi ca vipulaṃ.",
  "atk-s0519a0:889_3": "Ākiṇṇamanussanti nirantaramanussaṃ.",
  "atk-s0519a0:889_4": "Sambādhabyūhanti byūhā vuccanti anibbiddharacchāyo.",
  "atk-s0519a0:889_5": "Yesu paviṭṭhamaggeneva niggacchanti,",
  "atk-s0519a0:889_6": "te sambādhā byūhakā etthāti sambādhabyūhaṃ.",
  "atk-s0519a0:889_7": "Imināpi tassa nagarassa ghanavāsameva dīpeti.",
  "atk-s0519a0:889_8": "Bhantenāti damathaṃ anupagatena,",
  "atk-s0519a0:889_9": "ito cito ca paribbhamantena vā.",
  "atk-s0519a0:889_10": "Apāpakanti alāmakaṃ.",
  "atk-s0519a0:889_11": "Aveccappasādenāti acalappasādena,",
  "atk-s0519a0:889_12": "saccappaṭivedhato āgatena pasādena.",
  "atk-s0519a0:890_0": "Pecca so labhateti yo bhūte daṇḍena na hiṃsati,",
  "atk-s0519a0:890_1": "so puggalo paraloke manussabhūto manussasukhaṃ devabhūto dibbasukhaṃ ubhayaṃ atikkanto nibbānasukhaṃ labhatīti attho.",
  "atk-s0519a0:891_0": "94.",
  "atk-s0519a0:891_1": "Cārikaṃ pakkamissatīti janapadacārikaṃ gamissati.",
  "atk-s0519a0:891_2": "Kasmā pana bhagavā janapadacārikaṃ caratīti?",
  "atk-s0519a0:891_3": "Sattahi kāraṇehi buddhā bhagavanto janapadacārikaṃ caranti –",
  "atk-s0519a0:891_4": "desantaragatānaṃ veneyyānaṃ vinayanattaṃ,",
  "atk-s0519a0:891_5": "tatra ṭhitānaṃ ussukkasamuppādanaṃ,",
  "atk-s0519a0:891_6": "bhāvakānaṃ ekasmiṃ ṭhāne nibaddhavāsapariharaṇaṃ attano ca tattha anāsaṅgadassanaṃ,",
  "atk-s0519a0:891_7": "sambuddhavasitaṭṭhānatāya desānaṃ cetiyabhāvasampādanaṃ,",
  "atk-s0519a0:891_8": "bahūnaṃ sattānaṃ dassanūpasaṅkamanādīhi puññoghappasavanaṃ,",
  "atk-s0519a0:891_9": "avuṭṭhiādiupaddavūpasamanañcāti imehi sattahi kāraṇehi buddhā bhagavanto janapadacārikaṃ carantīti veditabbaṃ.",
  "atk-s0519a0:892_0": "Isidattapurāṇāti isidatto ca purāṇo ca,",
  "atk-s0519a0:892_1": "tesu isidatto sakadāgāmī.",
  "atk-s0519a0:892_2": "Purāṇo sotāpanno.",
  "atk-s0519a0:892_3": "Sāketeti “sāketo”ti laddhanāme attano bhogagāmake.",
  "atk-s0519a0:892_4": "Magge purisaṃ ṭhapesunti tesaṃ kira gāmadvārena bhagavato gamanamaggo,",
  "atk-s0519a0:892_5": "tasmā “sace bhagavā amhākaṃ suttānaṃ vā pamattānaṃ vā gaccheyya,",
  "atk-s0519a0:892_6": "atha passituṃ na labheyyāmā”ti maggamajjhe purisaṃ ṭhapesuṃ.",
  "atk-s0519a0:892_7": "Anubandhiṃsūti na dūratova,",
  "atk-s0519a0:892_8": "piṭṭhito piṭṭhito anubandhiṃsu.",
  "atk-s0519a0:892_9": "Bhagavā hi sakaṭamaggassa majjhe jaṅghamaggena agamāsi,",
  "atk-s0519a0:892_10": "itare ubhosu passesu anugacchantā agamaṃsu.",
  "atk-s0519a0:892_11": "Maggā okkammāti buddhā hi kenaci saddhiṃ gacchantāva paṭisanthāraṃ karonti kenaci saddhiṃ ṭhitā kenaci saddhiṃ divasabhāgampi nisinnā,",
  "atk-s0519a0:892_12": "tasmā bhagavā cintesi –",
  "atk-s0519a0:892_13": "“ime mayhaṃ sāsane vallabhā āgataphalā,",
  "atk-s0519a0:892_14": "imehi saddhiṃ nisīditvā divasabhāgaṃ paṭisanthāraṃ karissāmī”ti.",
  "atk-s0519a0:892_15": "Maggato okkamitvā yenaññataraṃ rukkhamūlaṃ tenupasaṅkami.",
  "atk-s0519a0:892_16": "Paññatte āsane nisīdīti te kira chattupāhanakattaradaṇḍapādabbhañjanatelāni ceva aṭṭhavidhañca pānakaṃ sarabhapādapallaṅkañca gāhāpetvā āgamaṃsu.",
  "atk-s0519a0:892_17": "Atha naṃ pallaṅkaṃ paññapetvā adaṃsu.",
  "atk-s0519a0:892_18": "Satthā tattha nisīdi.",
  "atk-s0519a0:892_19": "Ekamantaṃ nisīdiṃsūti “chattupāhanādīni bhikkhusaṅghassa dethā”ti vatvā bhagavantaṃ vanditvā ekamantaṃ nisīdiṃsu.",
  "atk-s0519a0:893_0": "Sāvatthiyā kosalesu cārikaṃ pakkamissatītiādi sabbaṃ majjhimadesavaseneva vuttaṃ. Kasmā?",
  "atk-s0519a0:893_1": "Niyatāciṇṇattā.",
  "atk-s0519a0:893_2": "Bhagavato hi cārikacaraṇaṃ majjhimadeseyeva.",
  "atk-s0519a0:893_3": "Sacepi paccantadese gacchati,",
  "atk-s0519a0:893_4": "majjhimadeseyeva aruṇaṃ uṭṭhāpetīti niyatāciṇṇaṃ,",
  "atk-s0519a0:893_5": "tasmā majjhimadesavaseneva vuttaṃ.",
  "atk-s0519a0:893_6": "Kāsīsūti kāsiraṭṭhato.",
  "atk-s0519a0:893_7": "Tathā magadhesūti magadharaṭṭhato.",
  "atk-s0519a0:893_8": "Āsanne no bhagavā bhavissatīti ettha na kevalaṃ āsannattā eva tesaṃ somanassaṃ hoti,",
  "atk-s0519a0:893_9": "atha kho “idāni dānaṃ dātuṃ gandhamālādipūjaṃ kātuṃ dhammaṃ sotuṃ pañhaṃ pucchituṃ labhissāmā”ti nesaṃ somanassaṃ hoti.",
  "atk-s0519a0:894_0": "Tasmātiha thapatayo sambādho gharāvāsoti thapatayo yasmā tumhākaṃ mayi dūrībhūte anappakaṃ domanassaṃ āsanne anappakaṃ somanassaṃ hoti,",
  "atk-s0519a0:894_1": "tasmāpi veditabbametaṃ “sambādho gharāvāso”ti.",
  "atk-s0519a0:894_2": "Gharāvāsassa hi dosena tumhākaṃ evaṃ hoti.",
  "atk-s0519a0:894_3": "Sace pana gharāvāsaṃ pahāya pabbajitā assatha,",
  "atk-s0519a0:894_4": "evaṃ vo mayā saddhiṃyeva gacchantānañca āgacchantānañca taṃ na bhaveyyāti imamatthaṃ dīpento evamāha.",
  "atk-s0519a0:894_5": "Tattha sakiñcanasapalibodhaṭṭhena sambādhatā veditabbā.",
  "atk-s0519a0:894_6": "Mahāghare vasantassāpi hi sakiñcanasapalibodhaṭṭhena gharāvāso sambādhova.",
  "atk-s0519a0:894_7": "Rajopathoti rāgādirajānaṃ āgamanapatho,",
  "atk-s0519a0:894_8": "āgamanaṭṭhānanti attho.",
  "atk-s0519a0:894_9": "Abbhokāso pabbajjāti pabbajjā pana akiñcanaapalibodhaṭṭhena abbhokāso.",
  "atk-s0519a0:894_10": "Caturatanikepi hi gabbhe dvinnaṃ bhikkhūnaṃ pallaṅkena pallaṅkaṃ ghaṭṭetvā nisinnānampi akiñcanāpalibodhaṭṭhena pabbajjā abbhokāso nāma hoti.",
  "atk-s0519a0:894_11": "Alañca pana vo thapatayo appamādāyāti evaṃ sambādhagharāvāse vasantānaṃ tumhākaṃ appamādameva kātuṃ yuttanti attho.",
  "atk-s0519a0:895_0": "Nāgāti hatthino.",
  "atk-s0519a0:895_1": "Opavayhāti rañño ārohanayoggā.",
  "atk-s0519a0:895_2": "Ekaṃ purato ekaṃ pacchato nisīdāpemāti te kira dvepi janā sabbālaṅkārapaṭimaṇḍitā dvīsu nāgesu tā itthiyo",
  "atk-s0519a0:895_3": "evaṃ nisīdāpetvā rañño nāgaṃ majjhe katvā ubhosu passesu gacchanti,",
  "atk-s0519a0:895_4": "tasmā evamāhaṃsu.",
  "atk-s0519a0:895_5": "Nāgopi rakkhitabboti yathā kiñci visesitaṃ na karoti,",
  "atk-s0519a0:895_6": "evaṃ rakkhitabbo hoti.",
  "atk-s0519a0:895_7": "Tāpi bhaginiyoti yathā pamādaṃ nāpajjanti,",
  "atk-s0519a0:895_8": "evaṃ rakkhitabbā honti.",
  "atk-s0519a0:895_9": "Attāpīti sitakathitavikkhepitādīni akarontehi attāpi rakkhitabbo hoti.",
  "atk-s0519a0:895_10": "Evaṃ karonto hi “sāmidubbhako eso”ti niggahetabbo hoti.",
  "atk-s0519a0:896_0": "Tasmātiha thapatayoti yasmā tumhe rājā niccaṃ rājabhaṇḍaṃ paṭicchāpeti,",
  "atk-s0519a0:896_1": "tasmāpi sambādho gharāvāso rajopatho.",
  "atk-s0519a0:896_2": "Yasmā pana paṃsukūlikaṃ bhikkhuṃ evaṃ paṭicchāpento natthi,",
  "atk-s0519a0:896_3": "tasmā abbhokāso pabbajjā,",
  "atk-s0519a0:896_4": "evaṃ sabbatthāpi.",
  "atk-s0519a0:896_5": "Alañca kho thapatayo appamādāya,",
  "atk-s0519a0:896_6": "appamādameva karothāti dasseti.",
  "atk-s0519a0:897_0": "Muttacāgoti vissaṭṭhacāgo.",
  "atk-s0519a0:897_1": "Payatapāṇīti āgatāgatānaṃ dānatthāya dhotahattho.",
  "atk-s0519a0:897_2": "Vosaggaratoti vosaggasaṅkhāte cāge rato.",
  "atk-s0519a0:897_3": "Yācayogoti yācitabbayutto.",
  "atk-s0519a0:897_4": "“Yājayogo”tipi pāṭho,",
  "atk-s0519a0:897_5": "dānayuttoti attho.",
  "atk-s0519a0:897_6": "Dānasaṃvibhāgaratoti etena appamattakampi kiñci labhitvā tatopi saṃvibhāge rato.",
  "atk-s0519a0:897_7": "Appaṭivibhattanti “idaṃ amhākaṃ bhavissati,",
  "atk-s0519a0:897_8": "idaṃ ayyāna”nti evaṃ akatavibhāgaṃ,",
  "atk-s0519a0:897_9": "sabbaṃ dātabbameva hutvā ṭhitanti attho.",
  "atk-s0519a0:897_10": "Imehi kho thapatayo catūhi dhammehi samannāgato ariyasāvako sotāpanno hotīti sotāpanno imehi dhammehi samannāgato hotīti attho.",
  "atk-s0519a0:897_11": "Etena sotāpannena imesaṃ catunnaṃ dhammānaṃ ekantato labbhamānataṃ dasseti.",
  "atk-s0519a0:898_0": "Evaṃ tesaṃ thapatīnaṃ imehi catūhi dhammehi samannāgataṃ pariyāyena dassetvā idāni nippariyāyena taṃ dassetuṃ “tumhe kho thapatayo”tiādi vuttaṃ.",
  "atk-s0519a0:899_0": "95.",
  "atk-s0519a0:899_1": "Sahassaṃ kappakoṭiyoti sahassaṃ attabhāvā ahesunti attho.",
  "atk-s0519a0:899_2": "“Asīti kappakoṭiyo”tipi pāṭho,",
  "atk-s0519a0:899_3": "asītiāyukappakoṭiyo ahesunti attho.",
  "atk-s0519a0:899_4": "Kattha pana te ahesunti?",
  "atk-s0519a0:899_5": "Āha “deve ceva manusse cā”ti,",
  "atk-s0519a0:899_6": "devesu ceva manussesu cāti attho.",
  "atk-s0519a0:899_7": "Saṃviruḷhamhīti samantato pallavaggahaṇena viruḷhe.",
  "atk-s0519a0:899_8": "Alabhiṃhanti alabhiṃ ahaṃ.",
  "atk-s0519a0:899_9": "Ajja tiṃsaṃ tato kappāti tato kappato ajja sampati ayaṃ kappo tiṃsatimo.",
  "atk-s0519a0:899_10": "Tassā saññāya vāsanāti tassa buddhagatāya saññāya vāsanato.",
  "atk-s0519a0:900_0": "Taṇhānighātakoti taṇhāya samucchedako.",
  "atk-s0519a0:900_1": "Vaṭaṃsakoti pupphamayakaṇṇiko.",
  "atk-s0519a0:900_2": "Sabbapupphehilaṅkatoti nānāpupphehi alaṅkato.",
  "atk-s0519a0:900_3": "Lapanantarāti uttarādharoṭṭhānaṃ antarato.",
  "atk-s0519a0:900_4": "Okkāti pabhā.",
  "atk-s0519a0:900_5": "Muddhanantaradhāyathāti muddhani antaradhāyatha.",
  "atk-s0519a0:900_6": "Kaṅkhaṃ vitarāti vimatiṃ vinodehi.",
  "atk-s0519a0:900_7": "Yassa taṃ sabbadhammesu,",
  "atk-s0519a0:900_8": "sadā ñāṇaṃ pavattatīti tanti nipātamattaṃ.",
  "atk-s0519a0:900_9": "Yassa sabbadhammesu ākaṅkhappaṭibaddhattā sadā ñāṇaṃ pavattati.",
  "atk-s0519a0:900_10": "So sabbaññū bhagavā theraṃ ānandaṃ etadabravīti sambandho.",
  "atk-s0519a0:900_11": "Rājā raṭṭhe bhavissatīti sabbasmiṃ raṭṭhe rājā bhavissati.",
  "atk-s0519a0:900_12": "Carimanti carimabhavaṃ.",
  "atk-s0519a0:900_13": "Sacchikatvāti paccakkhaṃ katvā.",
  "atk-s0519a0:900_14": "Dhammatanti catusaccadhammaṃ,",
  "atk-s0519a0:900_15": "paccekabodhiṃ vā.",
  "atk-s0519a0:901_0": "96.",
  "atk-s0519a0:901_1": "Suvaṇṇacchadanaṃ nāvanti ubhosu passesu suvaṇṇālaṅkārehi paṭimaṇḍitavasena chāditaṃ suvaṇṇanāvaṃ.",
  "atk-s0519a0:901_2": "Pañhaṃ puṭṭhā viyākāsi,",
  "atk-s0519a0:901_3": "sakkassa iti me sutanti yathā sā devatā pañhaṃ puṭṭhā sakkassa byākāsi,",
  "atk-s0519a0:901_4": "evaṃ mayāpi sutanti āyasmā mahāmoggallāno attanā yathāsutaṃ taṃ bhagavato vadati.",
  "atk-s0519a0:902_0": "Paṃsuthūpesūti sarīradhātuṃ abbhantare ṭhapetvā paṃsūhi katathūpesu.",
  "atk-s0519a0:902_1": "Evañhi te bhagavantaṃ uddissakatā nāma honti,",
  "atk-s0519a0:902_2": "tenevāha –",
  "atk-s0519a0:902_3": "“uddissakatesu dasabaladharāna”nti.",
  "atk-s0519a0:903_0": "97.",
  "atk-s0519a0:903_1": "Devaputtasarīravaṇṇāti devaputtasarīrasadisavaṇṇā.",
  "atk-s0519a0:903_2": "Subhagasaṇṭhitīti sobhaggayuttasaṇṭhānā.",
  "atk-s0519a0:903_3": "Uḷāraṃ vata taṃ āsīti taṃ mayā kataṃ puññaṃ uḷāraṃ vata ahosi.",
  "atk-s0519a0:903_4": "Yāhanti yā ahaṃ.",
  "atk-s0519a0:903_5": "Satasahassaṃ kappe,",
  "atk-s0519a0:903_6": "mudito thūpaṃ apūjesīti thūpaṃ pūjetvā satasahassaṃ āyukappe ahaṃ muditoti attho.",
  "atk-s0519a0:903_7": "Anāgantuna vinipātanti apāyupapattiṃ anupagantvā.",
  "atk-s0519a0:903_8": "Yaṃ cakkhunti yaṃ paññācakkhuṃ.",
  "atk-s0519a0:903_9": "Paṇihitanti ṭhapitaṃ.",
  "atk-s0519a0:903_10": "Vimuttacittamhīti vimuttacitto amhi.",
  "atk-s0519a0:903_11": "Vidhūtalatoti vidhūtataṇhālato,",
  "atk-s0519a0:903_12": "samucchinnataṇhoti attho.",
  "atk-s0519a0:904_0": "98.",
  "atk-s0519a0:904_1": "Sāmākapatthodanamattanti sāmākatiṇānaṃ nāḷikodanamattaṃ.",
  "atk-s0519a0:904_2": "Akhileti pañcannaṃ cetokhilānaṃ abhāvena akhile.",
  "atk-s0519a0:904_3": "Tasmiñca okappayi dhammamuttamanti tasmiṃ paccekabuddhe uttamadhammaṃ paccekabodhiṃ “uttamadhammena nāma imasmiṃ bhavitabba”nti saddahiṃ.",
  "atk-s0519a0:904_4": "“Tasmiñca dhamme paṇidhesiṃ mānasa”nti iminā paṭiladdhadhammaṃ ahampi sacchikareyyanti cittaṃ paṇidahiṃ.",
  "atk-s0519a0:904_5": "Bhave kudāsupi ca mā apekkhavāti katthaci bhave apekkhavā mā bhaveyyanti ca paṇidhesiṃ mānasanti sambandho.",
  "atk-s0519a0:905_0": "Kurūsūti uttarakurūsu.",
  "atk-s0519a0:905_1": "Dīghāyukesūti tesaṃ vassasahassāyukatāya vuttaṃ.",
  "atk-s0519a0:905_2": "Amamesūti apariggahesu.",
  "atk-s0519a0:905_3": "Pāṇīsūti sattesu.",
  "atk-s0519a0:905_4": "Ahīnagāmīsūti yathāladdhasampattīhi yāvatāyukaṃ aparihīnasabhāvesu.",
  "atk-s0519a0:905_5": "Tidasopapajjathāti tāvatiṃso hutvā upapajjiṃ,",
  "atk-s0519a0:905_6": "tidase vā tāvatiṃsabhavane upapajjiṃ.",
  "atk-s0519a0:905_7": "Visiṭṭhakāyūpagatoti visiṭṭhakāyesu nānāvaṇṇakāyesu upagato.",
  "atk-s0519a0:905_8": "Yasassisūti parivāravantesu.",
  "atk-s0519a0:905_9": "Hitāhitāsihīti kusalākusale vītivattīhi.",
  "atk-s0519a0:905_10": "Paccakkhaṃ khvimanti paccakkhaṃ kho imaṃ vacananti adhippāyo.",
  "atk-s0519a0:906_0": "Sakāsīti so akāsi.",
  "atk-s0519a0:906_1": "Balimābhihārīti pūjābaliṃ abhihari.",
  "atk-s0519a0:906_2": "Patitassa ekanti tassa hatthato ekapupphaṃ patitaṃ.",
  "atk-s0519a0:907_0": "Upariṭṭhanti upari vehāse ṭhitaṃ.",
  "atk-s0519a0:907_1": "Ariṭṭhanti ariṭṭhaṃ nāma paccekasambuddhaṃ.",
  "atk-s0519a0:907_2": "Ajjhattañca bahiddhā cāti ajjhattavisayā ca bahiddhavisayā ca.",
  "atk-s0519a0:907_3": "Ye me vijjiṃsūti ye me pubbe vijjamānā ahesuṃ.",
  "atk-s0519a0:907_4": "Jātimaraṇasaṃsāro,",
  "atk-s0519a0:907_5": "natthi dāni punabbhavoti punappunaṃ jāyanamīyanabhūto saṃsāro punabbhavoti ca vuccati,",
  "atk-s0519a0:907_6": "so ca dāni natthīti attho.",
  "atk-s0519a0:908_0": "Idaṃ vāsanābhāgiyaṃ suttanti idaṃ vāsanābhāgapuññavibhāvanānaṃ nānāsuttapadānaṃ udāharaṇavasena dassitaṃ vāsanābhāgiyaṃ suttanti veditabbaṃ.",
  "atk-s0519a0:909_0": "99.",
  "atk-s0519a0:909_1": "“Uddhaṃ adho…pe…",
  "atk-s0519a0:909_2": "apunabbhavāyā”ti idaṃ nibbedhabhāgiyaṃ suttanti vuttaṃ oghataraṇassa ariyamaggakiccattā.",
  "atk-s0519a0:909_3": "Na cetanā karaṇīyāti na cittaṃ uppādetabbaṃ.",
  "atk-s0519a0:909_4": "Dhammatāti dhammasabhāvo.",
  "atk-s0519a0:910_0": "100.",
  "atk-s0519a0:910_1": "Yadā haveti yasmiṃ have kāle.",
  "atk-s0519a0:910_2": "Pātubhavantīti uppajjanti.",
  "atk-s0519a0:910_3": "Dhammāti anulomapaccayākārapaṭivedhasādhakā bodhipakkhiyadhammā.",
  "atk-s0519a0:910_4": "Pātubhavantīti vā pakāsenti,",
  "atk-s0519a0:910_5": "abhisamayavasena pākaṭā honti.",
  "atk-s0519a0:910_6": "Dhammāti catuariyasaccadhammā.",
  "atk-s0519a0:910_7": "Ātāpo vuccati kilesasantāpanaṭṭhena vīriyaṃ.",
  "atk-s0519a0:910_8": "Ātāpinoti sammappadhānavīriyavato.",
  "atk-s0519a0:910_9": "Jhāyatoti ārammaṇūpanijjhānalakkhaṇena lakkhaṇūpanijjhānalakkhaṇena ca jhānena jhāyantassa.",
  "atk-s0519a0:910_10": "Brāhmaṇassāti bāhitapāpassa khīṇāsavassa.",
  "atk-s0519a0:910_11": "Athassa kaṅkhā vapayanti sabbāti athassa evaṃ pātubhūtadhammassa yā tā “ko nu kho, bhante,",
  "atk-s0519a0:910_12": "phusatīti?",
  "atk-s0519a0:910_13": "No kallo pañhoti bhagavā avocā”tiādinā nayena “katamaṃ nu kho, bhante,",
  "atk-s0519a0:910_14": "jarāmaraṇaṃ,",
  "atk-s0519a0:910_15": "kassa panidaṃ jarāmaraṇanti?",
  "atk-s0519a0:910_16": "No kallo pañhoti bhagavā avocā”tiādinā ca nayena paccayākārakaṅkhā vuttā.",
  "atk-s0519a0:910_17": "Yā ca paccayākārasseva appaṭividdhattā “ahosiṃ nu kho ahamatītamaddhāna”ntiādikā soḷasakaṅkhā “buddhe",
  "atk-s0519a0:910_18": "kaṅkhati dhamme kaṅkhatī”tiādikā aṭṭha ca kaṅkhā āgatā,",
  "atk-s0519a0:910_19": "tā sabbā vapayanti apagacchanti nirujjhanti, kasmā?",
  "atk-s0519a0:910_20": "Yato pajānāti sahetudhammaṃ,",
  "atk-s0519a0:910_21": "yasmā avijjādikena hetunā sahetukaṃ imaṃ saṅkhārādiṃ kevalaṃ dukkhakkhandhadhammaṃ pajānāti aññāsi paṭivijjhati.",
  "atk-s0519a0:911_0": "Yato khayaṃ paccayānaṃ avedīhi yasmā paccayānaṃ khayasaṅkhātaṃ nibbānaṃ avedi aññāsi paṭivijjhi,",
  "atk-s0519a0:911_1": "tasmā yadāssa ātāpino jhāyato brāhmaṇassa vuttappakārā dhammā pātubhavanti.",
  "atk-s0519a0:911_2": "Athassa yā nibbānassa aviditattā kaṅkhā uppajjeyyuṃ,",
  "atk-s0519a0:911_3": "sabbāpi tā kaṅkhā vapayantīti.",
  "atk-s0519a0:912_0": "Āraññanti āraññakaṃ.",
  "atk-s0519a0:912_1": "Aññātuñchena yāpentanti kulesu aññāto niccanavoyeva hutvā uñchena piṇḍacariyāya yāpentaṃ.",
  "atk-s0519a0:912_2": "Atha vā abhilakkhitesu issarajanagehesu kaṭukabhaṇḍasambhāraṃ sugandhabhojanaṃ pariyesantassa uñchanaṃ ñātuñchanaṃ nāma,",
  "atk-s0519a0:912_3": "gharapaṭipāṭiyā pana dvāre ṭhitena laddhamissakabhojanaṃ aññātuñchanaṃ nāma.",
  "atk-s0519a0:912_4": "Idaṃ idha adhippetaṃ.",
  "atk-s0519a0:912_5": "Tena yāpentaṃ.",
  "atk-s0519a0:912_6": "Kāmesu anapekkhinanti vatthukāmakilesakāmesu nirapekkhaṃ.",
  "atk-s0519a0:913_0": "Chetvāti vadhitvā.",
  "atk-s0519a0:913_1": "Sukhaṃ setīti kodhapariḷāhena aparidayhamānattā sukhaṃ sayati.",
  "atk-s0519a0:913_2": "Na socatīti kodhavināsena vinaṭṭhadomanassattā na socati.",
  "atk-s0519a0:913_3": "Visamūlassāti dukkhavipākassa.",
  "atk-s0519a0:913_4": "Madhuraggassāti yaṃ akkuṭṭhassa paccakkositvā pahaṭassa paṭippaharitvā sukhaṃ uppajjati,",
  "atk-s0519a0:913_5": "taṃ sandhāya so “madhuraggo”ti vutto.",
  "atk-s0519a0:913_6": "Imasmiñhi ṭhāne pariyosānaṃ “agga”nti vuttaṃ.",
  "atk-s0519a0:913_7": "Ariyāti buddhādayo.",
  "atk-s0519a0:914_0": "Haneti haneyya.",
  "atk-s0519a0:914_1": "Uppatitanti asamugghāṭitaṃ avikkhambhituppannavasena samudācāruppannavasena samudācarantaṃ.",
  "atk-s0519a0:914_2": "Vinodayeti attano santānato nīhareyya.",
  "atk-s0519a0:915_0": "101.",
  "atk-s0519a0:915_1": "Sattiyāti desanāsīsametaṃ,",
  "atk-s0519a0:915_2": "ekatodhārādinā satthenāti attho.",
  "atk-s0519a0:915_3": "Omaṭṭhoti pahaṭo.",
  "atk-s0519a0:915_4": "Cattāro hi pahārā omaṭṭho ummaṭṭho maṭṭho vimaṭṭhoti.",
  "atk-s0519a0:915_5": "Tattha upari ṭhatvā adhomukhaṃ dinnappahāro omaṭṭho nāma,",
  "atk-s0519a0:915_6": "adho ṭhatvā uddhaṃ mukhaṃ dinnappahāro ummaṭṭho nāma,",
  "atk-s0519a0:915_7": "aggaḷasūci viya vinivijjhitvā kato maṭṭho nāma,",
  "atk-s0519a0:915_8": "seso sabbopi vimaṭṭho nāma.",
  "atk-s0519a0:915_9": "Imasmiṃ pana ṭhāne omaṭṭho gahito.",
  "atk-s0519a0:915_10": "So hi sabbadāruṇo duruddharaṇasallo duttikiccho antodoso antopubbalohito ca hoti.",
  "atk-s0519a0:915_11": "Pubbalohitaṃ anikkhamitvā vaṇamukhaṃ pariyonandhitvā tiṭṭhati.",
  "atk-s0519a0:915_12": "Pubbalohitaṃ nīharitukāmehi mañcena saddhiṃ bandhitvā adhosiro kātabbo hoti,",
  "atk-s0519a0:915_13": "maraṇaṃ vā maraṇamattaṃ vā dukkhaṃ pāpuṇāti.",
  "atk-s0519a0:915_14": "Paribbajeti vihareyya.",
  "atk-s0519a0:916_0": "Imāya gāthāya kiṃ kathitaṃ?",
  "atk-s0519a0:916_1": "Yathā sattiyā omaṭṭhapuriso sallubbāhanavaṇatikicchanānaṃ atthāya vīriyaṃ ārabhati payogaṃ karoti parakkamati.",
  "atk-s0519a0:916_2": "Yathā ca dayhamāne matthake ādittasiro tassa nibbāpanatthāya vīriyaṃ ārabhati payogaṃ karoti parakkamati,",
  "atk-s0519a0:916_3": "evamevaṃ bhikkhu kāmarāgappahānāya sato appamatto hutvā vihareyya bhagavāti kathesi.",
  "atk-s0519a0:917_0": "Evaṃ devatāya kathite atha bhagavā cintesi –",
  "atk-s0519a0:917_1": "“imāya devatāya upamā daḷhaṃ katvā ānītā,",
  "atk-s0519a0:917_2": "atthaṃ pana parittakaṃ gahetvā ṭhitā.",
  "atk-s0519a0:917_3": "Punappunaṃ kathentīpi hi esā kāmarāgassa vikkhambhanappahānameva katheyya,",
  "atk-s0519a0:917_4": "yāva ca kāmarāgo maggena na samugghāṭiyyati,",
  "atk-s0519a0:917_5": "tāva anubandhova hotī”ti tameva upamaṃ gahetvā paṭhamamaggavasena devatāya vinivaṭṭetvā dassento “sattiyā viya omaṭṭho”ti dutiyagāthamāha.",
  "atk-s0519a0:917_6": "Tassattho purimanayānusārena veditabbo.",
  "atk-s0519a0:918_0": "Lokāmisanti kāmaguṇo.",
  "atk-s0519a0:918_1": "Santipekkhoti sabbasaṅkhārūpasamaṃ nibbānaṃ apekkhamāno.",
  "atk-s0519a0:918_2": "Paññavāti paññavanto.",
  "atk-s0519a0:918_3": "Pahitattoti nibbānaṃ patipesitacitto.",
  "atk-s0519a0:918_4": "Virato kāmasaññāyāti yāya kāyaci sabbato kāmasaññāya catutthamaggasampayuttāya samucchedaviratiyā virato.",
  "atk-s0519a0:918_5": "“Viratto”tipi pāṭho.",
  "atk-s0519a0:918_6": "Kāmasaññāyāti pana bhummavacanaṃ hoti.",
  "atk-s0519a0:918_7": "Sagāthāvagge “kāmasaññāsū”ti pāṭho.",
  "atk-s0519a0:918_8": "Catūhi maggehi dasannampi saṃyojanānaṃ atītattā sabbasaṃyojanātīto.",
  "atk-s0519a0:918_9": "Catutthamaggeneva vā uddhambhāgiyasaṃyojanātīto tatra tatrābhinandanato nandisaṅkhātāya taṇhāya tiṇṇañca bhavānaṃ parikkhīṇattā nandibhavaparikkhīṇo.",
  "atk-s0519a0:918_10": "So tādiso khīṇāsavo bhikkhu gambhīre saṃsāraṇṇave na sīdati.",
  "atk-s0519a0:919_0": "Saddahānoti yena pubbabhāge kāyasucaritādibhedena,",
  "atk-s0519a0:919_1": "aparabhāge ca sattattiṃsabodhipakkhiyabhedena dhammena arahanto buddhapaccekabuddhabuddhasāvakā nibbānaṃ pattā.",
  "atk-s0519a0:919_2": "Taṃ saddahāno arahataṃ dhammaṃ nibbānappattiyā lokiyalokuttarapaññaṃ labhati,",
  "atk-s0519a0:919_3": "tañca kho na saddhāmattakeneva.",
  "atk-s0519a0:919_4": "Yasmā pana saddhājāto upasaṅkamati,",
  "atk-s0519a0:919_5": "upasaṅkamanto payirupāsati,",
  "atk-s0519a0:919_6": "payirupāsanto sotaṃ odahati,",
  "atk-s0519a0:919_7": "odahitasoto dhammaṃ suṇāti,",
  "atk-s0519a0:919_8": "tasmā upasaṅkamanato paṭṭhāya yāva dhammassavanena sussūsaṃ labhate paññaṃ.",
  "atk-s0519a0:920_0": "Kiṃ vuttaṃ hoti?",
  "atk-s0519a0:920_1": "Taṃ dhammaṃ saddahitvāpi ācariyupajjhāye kālena kālaṃ upasaṅkamitvāpi vattakaraṇena payirupāsitvā yadā",
  "atk-s0519a0:920_2": "payirupāsanāya ārādhitacittā kiñci vattukāmā honti.",
  "atk-s0519a0:920_3": "Atha adhigatāya sotukāmatāya sotaṃ odahitvā suṇanto labhatīti evaṃ sussūsampi ca satiavippavāsena appamatto",
  "atk-s0519a0:920_4": "subhāsitadubbhāsitaññutāya vicakkhaṇo eva labhati, na itaro. Tenāha –",
  "atk-s0519a0:920_5": "“appamatto vicakkhaṇo”ti.",
  "atk-s0519a0:921_0": "Patirūpakārīti desakālādīni ahāpetvā lokiyassa lokuttarassa dhammassa patirūpaṃ adhigamūpāyaṃ karotīti patirūpakārī.",
  "atk-s0519a0:921_1": "Dhuravāti cetasikavīriyavasena anikkhittadhuro.",
  "atk-s0519a0:921_2": "Uṭṭhātāti kāyikavīriyavasena uṭṭhānasampanno asithilaparakkamo.",
  "atk-s0519a0:921_3": "Vindate dhananti lokiyalokuttaradhanaṃ adhigacchati.",
  "atk-s0519a0:921_4": "Saccenāti vacīsaccena paramatthasaccena ca.",
  "atk-s0519a0:921_5": "Buddhapaccekabuddhaariyasāvakā nibbutiṃ pāpuṇantā kittimpi pāpuṇantiyeva.",
  "atk-s0519a0:921_6": "Dadanti paresaṃ yaṃ kiñci icchitaṃ patthitaṃ dento mittāni ganthati sampādeti karotīti attho.",
  "atk-s0519a0:921_7": "Duddadaṃ vā dadanto ganthati,",
  "atk-s0519a0:921_8": "dānamukhena cattāripi saṅgahavatthūni gahitānīti veditabbāni.",
  "atk-s0519a0:921_9": "Tehi mittāni karonti.",
  "atk-s0519a0:921_10": "Asmā lokā paraṃ lokaṃ,",
  "atk-s0519a0:921_11": "sa ve pecca na socatīti yassa puggalassa ime saddhādayo dhammā vijjanti,",
  "atk-s0519a0:921_12": "so imasmā lokā paraṃ lokaṃ gantvā na socati,",
  "atk-s0519a0:921_13": "sokakāraṇaṃ tassa natthīti attho.",
  "atk-s0519a0:922_0": "“Yassete caturo dhammā, saddhassa gharamesino;",
  "atk-s0519a0:923_0": "Saccaṃ dhammo dhiti cāgo, sa ve pecca na socatī”ti. –",
  "atk-s0519a0:924_0": "Gāthaṃ avasesaṃ katvā udāhaṭaṃ.",
  "atk-s0519a0:924_1": "Āḷavakasutte hi imā gāthā āḷavakena “kathaṃ su labhate pañña”ntiādinā puṭṭhena bhagavatā bhāsitāti.",
  "atk-s0519a0:925_0": "Yena kenaci vaṇṇenāti yena kenaci kāraṇena,",
  "atk-s0519a0:925_1": "pakārena vā.",
  "atk-s0519a0:925_2": "Saṃvāsoti ekasmiṃ ṭhāne sahavāso samāgamo.",
  "atk-s0519a0:925_3": "Tanti tathā samāgataṃ anukampitabbaṃ purisaṃ.",
  "atk-s0519a0:925_4": "Manasā ce pasannenāti karuṇāsamussāhitena pasādena pasannena manasā.",
  "atk-s0519a0:925_5": "Na tena hoti saṃyuttoti tena yathāvuttena anusāsanena kāmacchandādīnaṃ saṃyojanavasena saṃyutto nāma na hoti.",
  "atk-s0519a0:925_6": "Yānukampā anuddayāti yā ariyamaggasampāpanavasena karuṇāyanā,",
  "atk-s0519a0:925_7": "mettāyanā cāti attho.",
  "atk-s0519a0:926_0": "102.",
  "atk-s0519a0:926_1": "Rāgo ca doso cāti rāgadosā heṭṭhā vuttanayāva.",
  "atk-s0519a0:926_2": "Kutonidānāti kiṃnidānā kiṃhetukā.",
  "atk-s0519a0:926_3": "Paccattavacanassa hi ayaṃ to- ādeso,",
  "atk-s0519a0:926_4": "samāse cassa lopābhāvo veditabbo.",
  "atk-s0519a0:926_5": "Aratī ratī lomahaṃso kutojāti yāyaṃ pantesu senāsanesu,",
  "atk-s0519a0:926_6": "adhikusalesu ca dhammesu arati ukkaṇṭhitā,",
  "atk-s0519a0:926_7": "yā ca pañcasu kāmaguṇesu rati abhirati āsatti kīḷanādi,",
  "atk-s0519a0:926_8": "yo ca lomahaṃsasamuṭṭhānato lomahaṃsasaṅkhāto cittutrāso,",
  "atk-s0519a0:926_9": "ime tayo dhammā kuto jātā kuto nibbattāti pucchā.",
  "atk-s0519a0:926_10": "Kuto samuṭṭhāyāti kuto uppajjitvā.",
  "atk-s0519a0:926_11": "Manoti kusalacittaṃ.",
  "atk-s0519a0:926_12": "Vitakkāti kāmavitakkādayo.",
  "atk-s0519a0:926_13": "Kumārakā dhaṅkamivosajantīti yathā kumārakā kīḷantā kākaṃ suttena pāde bandhitvā osajanti khipanti,",
  "atk-s0519a0:926_14": "evaṃ kusalamanaṃ akusalavitakkā kuto samuṭṭhāya osajantīti pucchā.",
  "atk-s0519a0:927_0": "Rāgo cāti dutiyagāthā tassā vissajjanaṃ.",
  "atk-s0519a0:927_1": "Tattha itoti attabhāvaṃ sandhāyāha.",
  "atk-s0519a0:927_2": "Attabhāvanidānā hi rāgadosā,",
  "atk-s0519a0:927_3": "arati rati lomahaṃsā ca attabhāvato jātā.",
  "atk-s0519a0:927_4": "Kāmavitakkādayo attabhāvato eva samuṭṭhāya kusalamanaṃ osajanti.",
  "atk-s0519a0:927_5": "Tena tadaññaṃ pakatiādikāraṇaṃ paṭikkhipanto āha –",
  "atk-s0519a0:927_6": "“itonidānā ito samuṭṭhāyā”ti.",
  "atk-s0519a0:927_7": "Purimagāthāya vuttanayenettha saddasiddhi veditabbā.",
  "atk-s0519a0:928_0": "Idāni yvāyaṃ “itonidānā”tiādīsu attabhāvanidānā attabhāvato jātā attabhāvato samuṭṭhāyāti attho vutto,",
  "atk-s0519a0:928_1": "taṃ sādhento āha –",
  "atk-s0519a0:928_2": "“snehajā attasambhūtā”ti.",
  "atk-s0519a0:928_3": "Ete hi rāgādayo vitakkapariyosānā taṇhāsnehena jātā.",
  "atk-s0519a0:928_4": "Tathā jāyantā ca pañcupādānakkhandhabhede attabhāvasaṅkhāte attani sambhūtā. Tenāha –",
  "atk-s0519a0:928_5": "“snehajā attasambhūtā”ti.",
  "atk-s0519a0:928_6": "Idāni tadatthajotikaṃ upamaṃ dasseti “nigrodhasseva khandhajā”ti.",
  "atk-s0519a0:928_7": "Tattha khandhajāti khandhesu jātā pārohā.",
  "atk-s0519a0:928_8": "Idaṃ vuttaṃ hoti –",
  "atk-s0519a0:928_9": "yathā nigrodhassa khandhajasaṅkhātā pārohā āporasasaṅkhāte snehe sati jāyanti,",
  "atk-s0519a0:928_10": "jāyantā ca tasmiṃyeva nigrodhe tesu tesu sākhappadesesu sambhavanti,",
  "atk-s0519a0:928_11": "evaṃ ete rāgādayo ajjhattaṃ taṇhāsnehe sati jāyanti,",
  "atk-s0519a0:928_12": "jāyantā ca tasmiṃyeva attabhāve tesu tesu cakkhādippadesesu iṭṭhārammaṇesu sambhavanti.",
  "atk-s0519a0:928_13": "Tena vuttaṃ –",
  "atk-s0519a0:928_14": "“snehajā attasambhūtā”ti.",
  "atk-s0519a0:928_15": "Puthu visattā kāmesūti yasmā rāgopi pañcakāmaguṇikādivasena,",
  "atk-s0519a0:928_16": "dosopi āghātavatthuādivasena aratiādayopi tassa tassa bhedassa vasenāti sabbathā sabbepime kilesā puthu",
  "atk-s0519a0:928_17": "anekappakārā hutvā vatthudvārārammaṇādivasena tesu tesu kāmesu tathā tathā visattā laggā saṃsibbitvā ṭhitā. Kimiva?",
  "atk-s0519a0:928_18": "Māluvāva vitatā vane yathā vane vitatā māluvā tesu tesu rukkhasākhappasākhādibhedesu visattā hoti laggā saṃsibbitvā ṭhitā,",
  "atk-s0519a0:928_19": "evaṃ ete kilesā dhammā,",
  "atk-s0519a0:928_20": "tasmā ettha puthupabhedesu vatthukāmesu visattaṃ kilesagahanaṃ.",
  "atk-s0519a0:929_0": "Ye naṃ pajānanti yatonidānaṃ,",
  "atk-s0519a0:929_1": "te naṃ vinodenti suṇohi yakkha.",
  "atk-s0519a0:929_2": "Tassattho –",
  "atk-s0519a0:929_3": "ye sattā naṃ kilesagahanaṃ “itonidānaṃ esa uppajjatī”ti jānanti,",
  "atk-s0519a0:929_4": "te naṃ taṇhāsinehasinehite attabhāve uppajjatīti ñatvā taṃ taṇhāsinehaṃ ādīnavānupassanādibhāvanāñāṇagginā visosentā vinodenti pajahanti,",
  "atk-s0519a0:929_5": "evaṃ amhākaṃ bhāsitaṃ suṇohi yakkhāti.",
  "atk-s0519a0:929_6": "Te duttaraṃ oghamimaṃ taranti,",
  "atk-s0519a0:929_7": "atiṇṇapubbaṃ apunabbhavāyāti ye hi saṃkilesagahanaṃ vinodenti,",
  "atk-s0519a0:929_8": "te ekantena maggaṃ bhāventi.",
  "atk-s0519a0:929_9": "Na hi maggabhāvanaṃ vinā kilesavinodanaṃ atthi.",
  "atk-s0519a0:929_10": "Evaṃ maggaṃ bhāventā te pakatiñāṇena duttaraṃ kāmoghādiṃ catubbidhaṃ oghaṃ iminā dīghena addhunā supinantenapi",
  "atk-s0519a0:929_11": "atiṇṇapubbaṃ anatikkantapubbaṃ apunabbhavāya nibbānāya taranti.",
  "atk-s0519a0:930_0": "Dukkaraṃ bhagavāti eko kira devaputto pubbayogāvacaro bahalakilesatāya sappayogena kilese vikkhambhento",
  "atk-s0519a0:930_1": "samaṇadhammaṃ katvā pubbahetumandatāya ariyabhūmiṃ appatvāva kālaṃ katvā devaloke nibbatto,",
  "atk-s0519a0:930_2": "so tathāgataṃ upasaṅkamitvā dukkarabhāvaṃ ārocento evamāha.",
  "atk-s0519a0:930_3": "Tattha dukkaranti dasapi vassāni…pe…",
  "atk-s0519a0:930_4": "saṭṭhipi vassāni ekantaparisuddhassa samaṇadhammassa karaṇaṃ nāmetaṃ dukkaraṃ.",
  "atk-s0519a0:930_5": "Sekkhāti satta sekkhā.",
  "atk-s0519a0:930_6": "Sīlasamāhitāti sīlena samāhitā samupetā.",
  "atk-s0519a0:930_7": "Ṭhitattāti patiṭṭhitasabhāvā.",
  "atk-s0519a0:930_8": "Evaṃ pucchitapañhaṃ vissajjitvā uparipañhaṃ samuṭṭhāpanatthaṃ “anagāriyupetassā”tiādimāha.",
  "atk-s0519a0:930_9": "Tattha anagāriyupetassāti anagāriyaṃ niggehabhāvaṃ upagatassa,",
  "atk-s0519a0:930_10": "pabbajitassāti attho.",
  "atk-s0519a0:930_11": "Tuṭṭhīti catupaccayasantoso.",
  "atk-s0519a0:931_0": "Bhāvanāyāti cittavūpasamabhāvanāya.",
  "atk-s0519a0:931_1": "Te chetvā maccuno jālanti ye rattindivaṃ indriyūpasame ratā,",
  "atk-s0519a0:931_2": "te dussamādahaṃ cittaṃ samādahanti.",
  "atk-s0519a0:931_3": "Ye samāhitacittā,",
  "atk-s0519a0:931_4": "te catupaccayasantosaṃ pūrentā na kilamanti.",
  "atk-s0519a0:931_5": "Ye santuṭṭhā,",
  "atk-s0519a0:931_6": "te sīlaṃ pūrentā na kilamanti.",
  "atk-s0519a0:931_7": "Ye sīle patiṭṭhitā satta sekkhā,",
  "atk-s0519a0:931_8": "te ariyā maccuno jālasaṅkhātaṃ kilesajālaṃ chinditvā gacchanti.",
  "atk-s0519a0:932_0": "Duggamoti saccametaṃ, bhante,",
  "atk-s0519a0:932_1": "ye indriyūpasame ratā,",
  "atk-s0519a0:932_2": "te dussamādahaṃ cittaṃ samādahanti.",
  "atk-s0519a0:932_3": "Ye samāhitacittā,",
  "atk-s0519a0:932_4": "te catupaccayasantosaṃ pūrentā na kilamanti.",
  "atk-s0519a0:932_5": "Ye santuṭṭhā,",
  "atk-s0519a0:932_6": "te sīlaṃ pūrentā na kilamanti.",
  "atk-s0519a0:932_7": "Ye sīle paramaggāhino satta sekkhā,",
  "atk-s0519a0:932_8": "te ariyā maccuno jālasaṅkhātaṃ kilesajālaṃ chinditvā gacchanti.",
  "atk-s0519a0:932_9": "Kiṃ na gamissanti,",
  "atk-s0519a0:932_10": "ayaṃ pana duggamo “bhagavā visamo maggo”ti āha.",
  "atk-s0519a0:932_11": "Tattha kiñcāpi ariyamaggo neva duggamo na visamo,",
  "atk-s0519a0:932_12": "pubbabhāgapaṭipadāya panassa bahū parissayā honti,",
  "atk-s0519a0:932_13": "tasmā evaṃ vutto.",
  "atk-s0519a0:932_14": "Avaṃsirāti ñāṇasirena adhosirā hutvā papatanti.",
  "atk-s0519a0:932_15": "Ariyamaggaṃ ārohituṃ asamatthatāya eva te magge papatantīti vuccanti.",
  "atk-s0519a0:932_16": "Ariyānaṃ samo maggoti sveva maggo ariyānaṃ samo hoti.",
  "atk-s0519a0:932_17": "Visame samāti visamepi sattakāye samā eva.",
  "atk-s0519a0:933_0": "103.",
  "atk-s0519a0:933_1": "Idañhi taṃ jetavananti anāthapiṇḍiko devaputto jetavanassa ceva buddhādīnañca vaṇṇabhaṇanatthaṃ āgantvā evamāha.",
  "atk-s0519a0:933_2": "Isisaṅghanisevitanti bhikkhusaṅghanivesitaṃ.",
  "atk-s0519a0:933_3": "Evaṃ paṭhamagāthāya jetavanassa vaṇṇaṃ kathetvā idāni ariyamaggassa vaṇṇaṃ kathento “kammaṃ vijjā”tiādimāha.",
  "atk-s0519a0:933_4": "Tattha kammanti maggacetanā.",
  "atk-s0519a0:933_5": "Vijjāti maggapaññā.",
  "atk-s0519a0:933_6": "Dhammoti samādhi,",
  "atk-s0519a0:933_7": "samādhipakkhikā vā dhammā.",
  "atk-s0519a0:933_8": "Sīlaṃ jīvitamuttamanti sīle patiṭṭhitassa jīvitañca uttamanti dasseti.",
  "atk-s0519a0:933_9": "Atha vā vijjāti diṭṭhisaṅkappā.",
  "atk-s0519a0:933_10": "Dhammoti vāyāmasatisamādhayo.",
  "atk-s0519a0:933_11": "Sīlanti vācākammantājīvā.",
  "atk-s0519a0:933_12": "Jīvitamuttamanti etasmiṃ sīle patiṭṭhitassa jīvitaṃ nāma uttamanti.",
  "atk-s0519a0:933_13": "“Etena maccā sujjhantī”ti etena aṭṭhaṅgikena maggena sattā visujjhanti.",
  "atk-s0519a0:934_0": "Tasmāti yasmā maggena sujjhanti,",
  "atk-s0519a0:934_1": "na gottadhanehi, tasmā.",
  "atk-s0519a0:934_2": "Yoniso vicine dhammanti upāyena bodhipakkhiyadhammaṃ vicineyya.",
  "atk-s0519a0:934_3": "Evaṃ tattha visujjhatīti evaṃ tasmiṃ ariyamagge visujjhati.",
  "atk-s0519a0:934_4": "Atha vā yoniso vicine dhammanti upāyena ariyasaccadhammaṃ vicineyya.",
  "atk-s0519a0:934_5": "Evaṃ tattha visujjhatīti evaṃ tesu catūsu ariyasaccesu visujjhati.",
  "atk-s0519a0:934_6": "Idāni sāriputtattherassa vaṇṇaṃ kathento “sāriputtovā”tiādimāha.",
  "atk-s0519a0:934_7": "Tattha sāriputtovāti avadhāraṇavacanaṃ,",
  "atk-s0519a0:934_8": "etehi paññādīhi sāriputtova seyyoti vadati.",
  "atk-s0519a0:934_9": "Upasamenāti kilesavūpasamena.",
  "atk-s0519a0:934_10": "Pāraṅgatoti nibbānaṃ gato,",
  "atk-s0519a0:934_11": "yo koci nibbānapatto bhikkhu,",
  "atk-s0519a0:934_12": "na tādiso.",
  "atk-s0519a0:934_13": "Etāvaparamo siyā,",
  "atk-s0519a0:934_14": "na therā uttaritaro nāma sāvako atthīti vadati.",
  "atk-s0519a0:935_0": "Atītanti atīte pañcakkhandhe.",
  "atk-s0519a0:935_1": "Nānvāgameyyāti taṇhādiṭṭhīhi nānugaccheyya.",
  "atk-s0519a0:935_2": "Nappaṭikaṅkheti taṇhādiṭṭhīhi na pattheyya.",
  "atk-s0519a0:935_3": "Yadatītanti idamettha kāraṇavacanaṃ.",
  "atk-s0519a0:935_4": "Yasmā yaṃ atītaṃ,",
  "atk-s0519a0:935_5": "taṃ pahīnaṃ niruddhaṃ atthaṅgataṃ,",
  "atk-s0519a0:935_6": "tasmā taṃ nānugaccheyya.",
  "atk-s0519a0:935_7": "Yasmā ca yaṃ tattha anāgataṃ,",
  "atk-s0519a0:935_8": "taṃ appattaṃ ajātaṃ anibbattaṃ,",
  "atk-s0519a0:935_9": "tasmā tampi na pattheyya.",
  "atk-s0519a0:935_10": "Tattha tatthāti paccuppannampi dhammaṃ yattha yattheva so uppanno,",
  "atk-s0519a0:935_11": "tattha tattheva naṃ aniccānupassanādīhi sattahi anupassanāhi vipassati,",
  "atk-s0519a0:935_12": "araññādīsu vā tattha tattha vipassati.",
  "atk-s0519a0:935_13": "Asaṃhīraṃ asaṃkuppanti idaṃ vipassanāpaṭivipassanādassanatthaṃ vuttaṃ.",
  "atk-s0519a0:935_14": "Vipassanā hi rāgādīhi na saṃhirati na kuppatīti asaṃhīrā asaṃkuppā,",
  "atk-s0519a0:935_15": "taṃ anubrūhaye vaḍḍheyya paṭivipasseyyāti vuttaṃ hoti.",
  "atk-s0519a0:935_16": "Atha vā nibbānaṃ rāgādīhi na saṃhirati na kuppatīti asaṃhīraṃ asaṃkuppaṃ,",
  "atk-s0519a0:935_17": "taṃ vidvā paṇḍito bhikkhu anubrūhaye,",
  "atk-s0519a0:935_18": "punappunaṃ tadārammaṇaṃ phalasamāpattiṃ appento vaḍḍheyyāti attho.",
  "atk-s0519a0:936_0": "Tassa pana anubrūhanassa atthāya ajjeva kiccamātappanti kilesānaṃ ātāpanaparitāpanena “ātappa”nti laddhanāmaṃ vīriyaṃ ajjeva kātabbaṃ.",
  "atk-s0519a0:936_1": "Ko jaññā maraṇaṃ suveti sve jīvitaṃ vā maraṇaṃ vā ko jānāti.",
  "atk-s0519a0:936_2": "Ajjeva dānaṃ dassāmi,",
  "atk-s0519a0:936_3": "sīlaṃ vā rakkhissāmi,",
  "atk-s0519a0:936_4": "aññataraṃ vā pana kusalaṃ karissāmi,",
  "atk-s0519a0:936_5": "“ajja tāva papañco atthi,",
  "atk-s0519a0:936_6": "sve vā punadivase vā jānissāmī”ti cittaṃ anuppādetvā “ajjeva karissāmī”ti evaṃ vīriyaṃ kātabbanti dasseti.",
  "atk-s0519a0:936_7": "Mahāsenenāti ahivicchikavisasatthādīni hi anekāni maraṇakāraṇāni tassa senāti tāya mahatiyā senāya vasena",
  "atk-s0519a0:936_8": "mahāsenena evarūpena maccunā saddhiṃ “katipāhaṃ tāva āgamehi,",
  "atk-s0519a0:936_9": "yāvāhaṃ buddhapūjādiṃ attano avassayaṃ kammaṃ karomī”ti evaṃ mittasanthavākārasaṅkhāto vā “idaṃ sataṃ",
  "atk-s0519a0:936_10": "vā sahassaṃ vā gahetvā katipāhaṃ āgamehī”ti evaṃ lañjānuppadānasaṅkhāto vā “iminā balarāsinā paṭibāhissāmī”ti",
  "atk-s0519a0:936_11": "evaṃ balarāsisaṅkhāto vā saṅgaro natthi.",
  "atk-s0519a0:936_12": "Saṅgaroti hi mittakaraṇalañjadānabalarāsisaṅkaḍḍhanānaṃ nāmaṃ,",
  "atk-s0519a0:936_13": "tasmā ayamattho vutto.",
  "atk-s0519a0:936_14": "Atanditanti analasaṃ uṭṭhāhakaṃ.",
  "atk-s0519a0:936_15": "Evaṃ paṭipannattā bhaddo ekaratto assāti bhaddekaratto.",
  "atk-s0519a0:936_16": "Itīti evaṃ paṭipannaṃ puggalaṃ “bhaddekaratto aya”nti rāgādisantatāya santo buddhamuni ācikkhati.",
  "atk-s0519a0:937_0": "Cakkhunā paññāya cāti cakkhunā ca paññāya ca.",
  "atk-s0519a0:937_1": "Cakkhubhūtāya vā paññāya.",
  "atk-s0519a0:937_2": "Satiyā paññāya cāti satiyā ca paññāya ca,",
  "atk-s0519a0:937_3": "sativisiṭṭhāya vā paññāya.",
  "atk-s0519a0:937_4": "Kāyenāti nāmakāyena.",
  "atk-s0519a0:938_0": "Dibbacakkhu suvisuddhanti dibbaṃ cakkhu suvisuddhaṃ,",
  "atk-s0519a0:938_1": "yaṃ sacchikarotīti adhippāyo.",
  "atk-s0519a0:938_2": "Pubbenivāsāti purimāsu jātīsu nivutthakkhandhā.",
  "atk-s0519a0:938_3": "Iddhividhāti iddhikoṭṭhāsā.",
  "atk-s0519a0:938_4": "Nirodhoti nibbānaṃ.",
  "atk-s0519a0:938_5": "Sesaṃ suviññeyyameva.",
  "atk-s0519a0:939_0": "104.",
  "atk-s0519a0:939_1": "Yassa selūpamaṃ cittanti ekaghanaṃ selaṃ viya pakativātehi lokadhammavātehi akampanīyato yassa cittaṃ selūpamaṃ. Tenāha –",
  "atk-s0519a0:939_2": "“ṭhitaṃ nānupakampatī”ti.",
  "atk-s0519a0:939_3": "Rajanīyesūti lābhādīsu.",
  "atk-s0519a0:939_4": "Kopaneyyeti alābhādike.",
  "atk-s0519a0:939_5": "Kuto naṃ dukkhamessatīti taṃ evaṃ bhāvitacittaṃ vītikkantalokadhammaṃ uttamapurisaṃ lokadhammahetukaṃ dukkhaṃ nānugamissati.",
  "atk-s0519a0:940_0": "Yo brāhmaṇoti bāhitapāpadhammatāya brāhmaṇo,",
  "atk-s0519a0:940_1": "na diṭṭhamaṅgalikatāya huṃhuṅkārakasāvādipāpadhammayutto hutvā kevalaṃ jātimattena brāhmaṇoti paṭijānāti.",
  "atk-s0519a0:940_2": "So brāhmaṇo bāhitapāpadhammattā huṃhuṅkārappahānena nihuṃhuṅko.",
  "atk-s0519a0:940_3": "Rāgādikasāvābhāvena nikkabhāvo.",
  "atk-s0519a0:940_4": "Sīlasaṃvarena saṃyatacittatāya yatatto.",
  "atk-s0519a0:940_5": "Catumaggañāṇasaṅkhātehi vedehi antaṃ nibbānaṃ,",
  "atk-s0519a0:940_6": "vedānaṃ vā antaṃ gatattā vedantagū.",
  "atk-s0519a0:940_7": "Maggabrahmacariyassa vusitattā vūsitabrahmacariyo.",
  "atk-s0519a0:940_8": "Dhammena so brahmavādaṃ vadeyyāti so “brāhmaṇo aha”nti etaṃ vādaṃ vadeyya.",
  "atk-s0519a0:940_9": "Yassa sakalalokasannivāse kuhiñci ekārammaṇepi rāgussado dosussado mohussado mānussado diṭṭhussadoti ime ussadā natthīti attho.",
  "atk-s0519a0:941_0": "Na gādhatīti na patiṭṭhahati.",
  "atk-s0519a0:941_1": "Sukkāti sukkasaṅkhātā gahā.",
  "atk-s0519a0:941_2": "Yadi candimasūriyādīnaṃ pabhā tattha natthi,",
  "atk-s0519a0:941_3": "tamo eva ca siyāti āsaṅkamāne sandhāyāha “tamo tattha na vijjatī”ti.",
  "atk-s0519a0:941_4": "Yadā ca attanāvedītiādīsu evaṃvidhaṃ nibbānaṃ attapaccakkhena ñāṇena yadā vindati,",
  "atk-s0519a0:941_5": "atha rūpārūpadhammato sukhadukkhato ca vippamutto hotīti.",
  "atk-s0519a0:942_0": "Sakesu dhammesūti sakaattabhāvasaṅkhātesu upādānakkhandhesu.",
  "atk-s0519a0:942_1": "Yebhuyyena hi ajjhattaṃ vipassanābhiniveso hotīti.",
  "atk-s0519a0:942_2": "Etaṃ pisācanti ajakalāpaka,",
  "atk-s0519a0:942_3": "etaṃ tayā vuttaṃ pisācaṃ kilesapisācañca.",
  "atk-s0519a0:942_4": "Pakkulanti tayā kataṃ akkulaṃ pakkulakaraṇañca.",
  "atk-s0519a0:942_5": "Ativattatīti atikkamati.",
  "atk-s0519a0:943_0": "Nābhinandati āyantinti purāṇadutiyikaṃ āgacchantiṃ aññaṃ vā na abhinandati cittena na sampaṭicchati.",
  "atk-s0519a0:943_1": "Tameva pakkamantiṃ na socati.",
  "atk-s0519a0:943_2": "Saṅgā saṅgāmajiṃ muttanti pañcavidhāpi saṅgato muttaṃ saṅgāmajiṃ bhikkhuṃ.",
  "atk-s0519a0:944_0": "Bahvetthāti bahu ettha nhāyati jano, na tena so suddho nāma hotīti adhippāyo.",
  "atk-s0519a0:945_0": "Jātibalaṃ nisedhanti jātibalassa nisedhakaṃ.",
  "atk-s0519a0:945_1": "Sahāyā vatāti samathavipassanābhāvanāya saha ayanavasena sahāyā vata.",
  "atk-s0519a0:945_2": "Kālena kālaṃ sappāyadhammassa savanavasena cirarattaṃ sameti samāgamo etesanti cirarattasametikā.",
  "atk-s0519a0:945_3": "Sithilamārabbhāti sithilaṃ vīriyaṃ katvā.",
  "atk-s0519a0:946_0": "105.",
  "atk-s0519a0:946_1": "Tatra kho,",
  "atk-s0519a0:946_2": "bhikkhave,",
  "atk-s0519a0:946_3": "ko visesoti satthu sāvakassa ca pañcasveva upādānakkhandhesu nibbidādayoti pubbabhāgapaṭipattiyaṃ anupādāvimuttiyañca",
  "atk-s0519a0:946_4": "heṭṭhā upari ca visesābhāvaṃ dasseti.",
  "atk-s0519a0:946_5": "Vuttañhetaṃ –",
  "atk-s0519a0:946_6": "“natthi vimuttiyā nānatta”nti.",
  "atk-s0519a0:946_7": "Tattha visesābhāvaṃ paccāmasati “tatra ko viseso”ti.",
  "atk-s0519a0:946_8": "Adhippayāsoti adhikapayogo.",
  "atk-s0519a0:946_9": "Nānākaraṇanti ca visesoyeva vutto.",
  "atk-s0519a0:947_0": "Ayaṃ kho,",
  "atk-s0519a0:947_1": "bhikkhave,",
  "atk-s0519a0:947_2": "visesoti bhikkhave,",
  "atk-s0519a0:947_3": "yadipi sāvakassa satthu ca vimuttiyaṃ viseso natthi,",
  "atk-s0519a0:947_4": "sayambhuñāṇena pana savāsanasabbakilese khepetvā sammāsambodhiṃ abhisambujjhitvā anuppannassa ariyamaggassa",
  "atk-s0519a0:947_5": "parasantāne uppādanādisakalasabbaññuguṇasamāyogo.",
  "atk-s0519a0:947_6": "Ayaṃ sammāsambuddhassa paññāvimuttato visesoti.",
  "atk-s0519a0:947_7": "Tattha anuppannassāti avattamānassa.",
  "atk-s0519a0:947_8": "Ariyamaggañhi kassapasammāsambuddho uppādesi.",
  "atk-s0519a0:947_9": "Antarā añño satthā uppādetā nāma nāhosi,",
  "atk-s0519a0:947_10": "tasmā ayaṃ bhagavā anuppannassa maggassa uppādetā nāma.",
  "atk-s0519a0:947_11": "Asañjātassāti tasseva vevacanaṃ.",
  "atk-s0519a0:947_12": "Anakkhātassāti akathitassa.",
  "atk-s0519a0:947_13": "Maggaṃ jānātīti maggaññū.",
  "atk-s0519a0:947_14": "Maggaṃ viditaṃ pākaṭaṃ akāsīti maggavidū.",
  "atk-s0519a0:947_15": "Magge ca amagge ca kovidoti maggakovido.",
  "atk-s0519a0:947_16": "Maggānugāti maggaṃ anugacchantā.",
  "atk-s0519a0:947_17": "Pacchāsamannāgatāti ahaṃ paṭhamaṃ samannāgato,",
  "atk-s0519a0:947_18": "sāvakā pacchā samannāgatā.",
  "atk-s0519a0:948_0": "106.",
  "atk-s0519a0:948_1": "“Nīce kule paccājāto”tiādinā tamena yuttoti tamo.",
  "atk-s0519a0:948_2": "Kāyaduccaritādīhi puna nirayatamupagamanato tamaparāyaṇo.",
  "atk-s0519a0:948_3": "Iti ubhayenapi khandhatamova kathito hoti.",
  "atk-s0519a0:948_4": "“Aḍḍhe kule paccājāto”tiādinā jotinā yuttoti joti,",
  "atk-s0519a0:948_5": "ālokabhūtoti vuttaṃ hoti.",
  "atk-s0519a0:948_6": "Kāyasucaritādīhi puna saggūpapattibhavūpagamanato jotiparāyaṇo.",
  "atk-s0519a0:948_7": "Iminā nayena itarepi dve veditabbā.",
  "atk-s0519a0:949_0": "Na taṃ daḷhaṃ bandhanamāhu dhīrāti ettha dhīrāti buddhādayo paṇḍitapurisā.",
  "atk-s0519a0:949_1": "Yaṃ saṅkhalikasaṅkhātaṃ ayena nibbattaṃ āyasaṃ addubandhanasaṅkhātaṃ dārumayañca pabbajatiṇehi rajjuṃ katvā katarajjubandhanañca,",
  "atk-s0519a0:949_2": "taṃ asiādīhi chindituṃ sakkuṇeyyatāya “thira”nti na vadantīti attho.",
  "atk-s0519a0:949_3": "Sārattarattāti rattā hutvā rattā.",
  "atk-s0519a0:949_4": "Balavarāgarattāti attho.",
  "atk-s0519a0:949_5": "Maṇikuṇḍalesūti maṇīsu ca kuṇḍalesu ca,",
  "atk-s0519a0:949_6": "maṇicittesu vā kuṇḍalesu.",
  "atk-s0519a0:949_7": "Etaṃ daḷhanti ye maṇikuṇḍalesu sārattarattā,",
  "atk-s0519a0:949_8": "tesu yo rāgo,",
  "atk-s0519a0:949_9": "yā ca puttadāresu apekkhā taṇhā,",
  "atk-s0519a0:949_10": "etaṃ kilesamayaṃ bandhanaṃ paṇḍitapurisā “daḷha”nti vadanti.",
  "atk-s0519a0:950_0": "Ohārinanti ākaḍḍhitvā catūsu apāyesu pātanato avaharati heṭṭhā haratīti ohārinaṃ.",
  "atk-s0519a0:950_1": "Sithilanti bandhanaṭṭhāne chaviādīni akopetvā bandhanabhāvampi ajānāpetvā jalapathathalapathādīsu kammaṃ kātuṃ detīti sithilaṃ.",
  "atk-s0519a0:950_2": "Duppamuñcanti lobhavasena hi ekavārampi uppannaṃ kilesabandhanaṃ daṭṭhaṭṭhānato kacchapo viya dummocayaṃ hotīti duppamuñcaṃ.",
  "atk-s0519a0:950_3": "Etampi chetvānāti etaṃ daḷhampi kilesabandhanaṃ ñāṇakhaggena chinditvā anapekkhino hutvā kāmasukhaṃ pahāya",
  "atk-s0519a0:950_4": "paribbajanti pakkamanti pabbajanti cāti attho.",
  "atk-s0519a0:951_0": "107.",
  "atk-s0519a0:951_1": "Cetetīti akusalacetanāvasena ceteti.",
  "atk-s0519a0:951_2": "Pakappetīti tameva akusalacetanaṃ kāyavacīkammabhāvaṃ pāpanavasena kappeti.",
  "atk-s0519a0:951_3": "Anusetīti rāgādianusayova santāne appahīnabhāvena anuseti.",
  "atk-s0519a0:951_4": "Ārammaṇametaṃ hoti viññāṇassa ṭhitiyāti yadetaṃ cetanaṃ pakappanaṃ anusayanañca,",
  "atk-s0519a0:951_5": "etaṃ abhisaṅkhāraviññāṇassa ṭhitiyā pavattiyā paccayo hotīti attho.",
  "atk-s0519a0:951_6": "Ārammaṇe sati patiṭṭhā viññāṇassa hotīti yathāvuttapaccaye sati abhisaṅkhāraviññāṇassa kammaṃ javāpetvā",
  "atk-s0519a0:951_7": "paṭisandhiākaḍḍhanasamatthatāsampādanato patiṭṭhā hoti.",
  "atk-s0519a0:951_8": "Āyatiṃ punabbhavābhinibbatti hotīti āyatiṃ punabbhavasaṅkhātā viññāṇādīnaṃ abhinibbatti hoti.",
  "atk-s0519a0:952_0": "“No ce,",
  "atk-s0519a0:952_1": "bhikkhave,",
  "atk-s0519a0:952_2": "cetetī”tiādinā akusalakammameva paṭikkhipati.",
  "atk-s0519a0:952_3": "Ayañhettha saṅkhepattho,",
  "atk-s0519a0:952_4": "yadipi kadāci yonisomanasikārā akusalacetanā nappavattati,",
  "atk-s0519a0:952_5": "anusayā pana appahīnāti,",
  "atk-s0519a0:952_6": "te kusalassa abhisaṅkhāraviññāṇassa patiṭṭhā honti yevāti.",
  "atk-s0519a0:952_7": "Sati ca abhisaṅkhāraviññāṇe āyatiṃ punabbhavābhinibbatti hotīti vattuṃ vaṭṭatiyeva.",
  "atk-s0519a0:952_8": "Tatiyavāro vuttapaṭipakkhanayena veditabbo.",
  "atk-s0519a0:953_0": "108. “Neso,",
  "atk-s0519a0:953_1": "bhikkhave,",
  "atk-s0519a0:953_2": "ariyassa vinaye samuddo”tiādi yadi duppūraṇaṭṭhena saṃsīdanaṭṭhena duratikkamanaṭṭhena sāgaro “samuddo”ti vucceyya,",
  "atk-s0519a0:953_3": "tato satabhāgenapi sahassabhāgenapi cakkhuādīsveva ayaṃ nayo labbhatīti dassetuṃ vuttaṃ. Tenāha – “cakkhu,",
  "atk-s0519a0:953_4": "bhikkhave,",
  "atk-s0519a0:953_5": "purisassa samuddo,",
  "atk-s0519a0:953_6": "tassa rūpamayo vego”ti,",
  "atk-s0519a0:953_7": "rūpesu sattānaṃ āviñchanato rūpāyatanameva vego cakkhussa vegoti attho.",
  "atk-s0519a0:954_0": "Yo taṃ rūpamayaṃ vegaṃ sahatīti yo bhikkhu saha visayena cakkhuṃ aniccato dukkhato anattato sammasanto",
  "atk-s0519a0:954_1": "tattha ca nibbindanto virajjanto tappaṭibaddhato kilesajālato vimuccanto abhibhavati.",
  "atk-s0519a0:954_2": "Ayaṃ vuccati,",
  "atk-s0519a0:954_3": "bhikkhave,",
  "atk-s0519a0:954_4": "atari cakkhusamuddanti ayaṃ bhikkhu cakkhusaṅkhātaṃ samuddaṃ tiṇṇoti vuccati.",
  "atk-s0519a0:955_0": "Aparo nayo – cakkhu,",
  "atk-s0519a0:955_1": "bhikkhave,",
  "atk-s0519a0:955_2": "ariyassa vinaye samuddoti yadipi duppūraṇaṭṭhena yadi vā samudanaṭṭhena samuddo,",
  "atk-s0519a0:955_3": "cakkhumeva samuddo.",
  "atk-s0519a0:955_4": "Tassa hi pathavito yāva akaniṭṭhabrahmalokā nīlādiārammaṇaṃ samosarantaṃ paripuṇṇabhāvaṃ kātuṃ na sakkoti.",
  "atk-s0519a0:955_5": "Evaṃ duppūraṇaṭṭhenapi samuddo.",
  "atk-s0519a0:955_6": "Cakkhu ca tesu tesu nīlādiārammaṇesu samudeti asaṃvutaṃ hutvā osaramānaṃ kilesuppattiyā kāraṇabhāvena",
  "atk-s0519a0:955_7": "sadosabhāvena gacchatīti samudanaṭṭhenapi samuddo.",
  "atk-s0519a0:955_8": "Tathā cakkhuṃ taṇhāsotādīnaṃ uppattidvāratāya tehi santānassa samudanaṭṭhena temanaṭṭhena samuddo.",
  "atk-s0519a0:955_9": "Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa samosarantassa nīlādibhedassa",
  "atk-s0519a0:955_10": "ārammaṇassa vasena appameyyo rūpamayo vego veditabbo.",
  "atk-s0519a0:955_11": "Yo taṃ rūpamayaṃ vegaṃ sahatīti yo taṃ cakkhusamudde samosarantaṃ rūpamayaṃ vegaṃ manāpe rūpe rāgaṃ,",
  "atk-s0519a0:955_12": "amanāpe dosaṃ,",
  "atk-s0519a0:955_13": "asamapekkhane mohanti evaṃ rāgādikilese anuppādento upekkhakabhāvena sahati.",
  "atk-s0519a0:956_0": "Saūmintiādīsu kilesaūmīhi saūmiṃ.",
  "atk-s0519a0:956_1": "Kilesavaṭṭehi sāvaṭṭaṃ.",
  "atk-s0519a0:956_2": "Kilesagahehi sagahaṃ.",
  "atk-s0519a0:956_3": "Kilesarakkhasehi sarakkhasaṃ.",
  "atk-s0519a0:956_4": "Kodhupāyāsassa vā vasena saūmiṃ.",
  "atk-s0519a0:956_5": "Kāmaguṇavasena sāvaṭṭaṃ.",
  "atk-s0519a0:956_6": "Mātugāmavasena sagahaṃ sarakkhasaṃ.",
  "atk-s0519a0:956_7": "Vuttañhetaṃ –",
  "atk-s0519a0:956_8": "“ūmibhayanti kho,",
  "atk-s0519a0:956_9": "bhikkhave,",
  "atk-s0519a0:956_10": "kodhupāyāsassetaṃ adhivacanaṃ.",
  "atk-s0519a0:956_11": "Tathā āvaṭṭanti kho,",
  "atk-s0519a0:956_12": "bhikkhave,",
  "atk-s0519a0:956_13": "pañcannetaṃ kāmaguṇānaṃ adhivacanaṃ.",
  "atk-s0519a0:956_14": "Gaharakkhasoti kho,",
  "atk-s0519a0:956_15": "bhikkhave,",
  "atk-s0519a0:956_16": "mātugāmassetaṃ adhivacana”nti.",
  "atk-s0519a0:956_17": "Sesadvāresupi eseva nayo.",
  "atk-s0519a0:957_0": "Saūmibhayaṃ duttaraṃ accatarīti aniccatādiūmibhayena sabhayaṃ duratikkamaṃ atikkami.",
  "atk-s0519a0:957_1": "Lokantagūti saṃsāralokassa antaṃ gato.",
  "atk-s0519a0:957_2": "Pāragatoti vuccatīti nibbānaṃ gatoti kathīyati.",
  "atk-s0519a0:958_0": "Baḷisāti sattānaṃ anatthahetutāya baḷisā viya baḷisā.",
  "atk-s0519a0:958_1": "Anayāyāti anatthāya.",
  "atk-s0519a0:958_2": "Byābādhāyāti dukkhāya.",
  "atk-s0519a0:958_3": "Iṭṭhāti pariyiṭṭhā vā apariyiṭṭhā vā sukhārammaṇatāya iṭṭhā.",
  "atk-s0519a0:958_4": "Kāmanīyaṭṭhena kantā.",
  "atk-s0519a0:958_5": "Manassa vaḍḍhanaṭṭhena manāpā.",
  "atk-s0519a0:958_6": "Piyasabhāvatāya piyarūpā.",
  "atk-s0519a0:958_7": "Kilesakāmasahitattā kāmūpasaṃhitā.",
  "atk-s0519a0:958_8": "Rāgajananaṭṭhena cittassa rañjanato rajanīyā.",
  "atk-s0519a0:958_9": "Tañceti taṃ rūpārammaṇaṃ,",
  "atk-s0519a0:958_10": "nīlādivasena anekabhedabhinnampi hi rūpāyatanaṃ rūpārammaṇabhāvena cakkhuviññeyyabhāvena ca ekavidhataṃ",
  "atk-s0519a0:958_11": "nātivattatīti taṃsabhāvasāmaññaṃ gahetvā “tañce”ti vuttaṃ.",
  "atk-s0519a0:958_12": "Abhinandatīti abhinandanabhūtāya sappītikataṇhāya abhimukho nandati.",
  "atk-s0519a0:958_13": "Abhivadatīti “aho sukhaṃ,",
  "atk-s0519a0:958_14": "aho sukha”nti vadāpentiyā taṇhāyanavasena abhivadati.",
  "atk-s0519a0:958_15": "Ajjhosāya tiṭṭhatīti gilitvā pariniṭṭhapetvā tiṭṭhati.",
  "atk-s0519a0:958_16": "Ayaṃ vuccati,",
  "atk-s0519a0:958_17": "bhikkhave,",
  "atk-s0519a0:958_18": "bhikkhu gilitabaḷiso mārassāti ayaṃ, bhikkhu,",
  "atk-s0519a0:958_19": "kilesamārassa baḷisabhūtaṃ rūpataṇhaṃ gilitvā ṭhitoti vuccati.",
  "atk-s0519a0:958_20": "Sesavāresupi iminā nayena attho veditabbo.",
  "atk-s0519a0:958_21": "Abhedīti bhindi.",
  "atk-s0519a0:958_22": "Paribhedīti sabbabhāgena bhindi.",
  "atk-s0519a0:958_23": "Sesaṃ uttānameva.",
  "atk-s0519a0:959_0": "109.",
  "atk-s0519a0:959_1": "Ayaṃ loko santāpajātoti ayaṃ sattaloko jātasantāpo ñātibyasanādivasena uppannasokasantāpo ca rāgādivasena uppannapariḷāhasantāpo cāti attho.",
  "atk-s0519a0:959_2": "Phassaparetoti anekehi dukkhaphassehi abhibhūto.",
  "atk-s0519a0:959_3": "Rodaṃ vadati attatoti taṃ taṃ attanā phuṭṭhaṃ dukkhaṃ abhāvitakāyatāya adhivāsetuṃ asakkonto “aho dukkhaṃ,",
  "atk-s0519a0:959_4": "īdisaṃ dukkhaṃ mayhaṃ sattunopi mā hotū”tiādinā vilapanto vadati. Kasmā?",
  "atk-s0519a0:959_5": "Yena yena hi maññanti,",
  "atk-s0519a0:959_6": "tato taṃ hoti aññathā,",
  "atk-s0519a0:959_7": "yasmā ete sattā yena yena pakārena attano dukkhassa paṭikāraṃ maññanti āsīsanti,",
  "atk-s0519a0:959_8": "taṃ dukkhaṃ tato aññena pakārena tikicchitabbaṃ hoti.",
  "atk-s0519a0:959_9": "Yena vā pakārena attano vaḍḍhiṃ maññanti,",
  "atk-s0519a0:959_10": "tato aññathā avaḍḍhi eva pana hoti.",
  "atk-s0519a0:959_11": "Evaṃ aññathābhāvitaṃ icchāvighātaṃ eva pāpuṇāti.",
  "atk-s0519a0:959_12": "Ayaṃ bhavasatto kāmādibhavesu satto sattaloko,",
  "atk-s0519a0:959_13": "tathāpi bhavamevābhinandati,",
  "atk-s0519a0:959_14": "na tattha nibbindati.",
  "atk-s0519a0:959_15": "Yadabhinandati taṃ bhayanti yaṃ kāmādibhavaṃ abhinandati,",
  "atk-s0519a0:959_16": "taṃ jarāmaraṇādianekabyasanānubandhattā ativiya bhayānakaṭṭhena bhayaṃ.",
  "atk-s0519a0:959_17": "Yassa bhāyatīti yato jarāmaraṇādito bhāyati,",
  "atk-s0519a0:959_18": "taṃ dukkhassa adhiṭṭhānabhāvato dukkhadukkhatāya ca dukkhanti.",
  "atk-s0519a0:960_0": "Bhavavippahānāyāti bhavassa pajahanatthāya.",
  "atk-s0519a0:960_1": "Khoti avadhāraṇatthe nipāto.",
  "atk-s0519a0:960_2": "Idaṃ vuttaṃ hoti –",
  "atk-s0519a0:960_3": "ekanteneva kāmādibhavassa samudayappahānena pahānatthaṃ idaṃ mayā adhigataṃ maggabrahmacariyaṃ vussatīti.",
  "atk-s0519a0:961_0": "Evaṃ ariyassa maggassa ekaṃseneva niyyānikabhāvaṃ dassetvā idāni aññamaggassa niyyānikabhāvaṃ paṭikkhipanto “ye hi kecī”tiādimāha.",
  "atk-s0519a0:961_1": "Tattha bhavenāti rūpabhavena vā arūpabhavena vā.",
  "atk-s0519a0:961_2": "Bhavassāti saṃsārassa.",
  "atk-s0519a0:961_3": "Vippamokkhanti bhavato vimuttiṃ,",
  "atk-s0519a0:961_4": "saṃsārasuddhinti attho.",
  "atk-s0519a0:961_5": "Kiñcāpi te samaṇabrāhmaṇā tattha nibbānasaññino,",
  "atk-s0519a0:961_6": "bhavagāmikammena pana rūpārūpajjhānena,",
  "atk-s0519a0:961_7": "taṃnibbattena ca upapattibhavena bhavavisuddhiṃ vadantā bhavena bhavavippamokkhaṃ vadanti nāma. Tenāha –",
  "atk-s0519a0:961_8": "“sabbe te avippamuttā bhavasmāti vadāmī”ti.",
  "atk-s0519a0:961_9": "Atha vā bhavenāti bhavadiṭṭhiyā,",
  "atk-s0519a0:961_10": "bhavati tiṭṭhati sassatanti hi pavattanato sassatadiṭṭhi “bhavadiṭṭhī”ti vuccati.",
  "atk-s0519a0:961_11": "Bhavadiṭṭhi eva uttarapadalopena “bhavo”ti vuttā bhavataṇhātiādīsu viya.",
  "atk-s0519a0:961_12": "Bhavadiṭṭhivasena hi idhekacce bhavavisesaṃyeva bhavavippamokkhaṃ maññanti.",
  "atk-s0519a0:961_13": "Yathā taṃ bako brahmā āha –",
  "atk-s0519a0:961_14": "“idaṃ niccaṃ,",
  "atk-s0519a0:961_15": "idaṃ dhuvaṃ,",
  "atk-s0519a0:961_16": "idaṃ sassataṃ,",
  "atk-s0519a0:961_17": "idaṃ avipariṇāmadhamma”nti.",
  "atk-s0519a0:961_18": "Vibhavenāti ucchedadiṭṭhiyā.",
  "atk-s0519a0:961_19": "Vibhavati vinassati ucchijjatīti hi pavattanato ucchedadiṭṭhi vuttanayena “vibhavo”ti vuccati.",
  "atk-s0519a0:961_20": "Bhavassa nissaraṇamāhaṃsūti saṃsārasuddhiṃ vadiṃsu.",
  "atk-s0519a0:961_21": "Ucchedadiṭṭhivasena hi idhekacce saṃsārasuddhiṃ vadanti.",
  "atk-s0519a0:961_22": "Tathā hi vuttaṃ –",
  "atk-s0519a0:962_0": "“Yato kho, bho,",
  "atk-s0519a0:962_1": "ayaṃ attā rūpī cātumahābhūtiko…pe…",
  "atk-s0519a0:962_2": "nevasaññānāsaññāyatanaṃ upasampajja viharati.",
  "atk-s0519a0:962_3": "Ettāvatā kho, bho,",
  "atk-s0519a0:962_4": "ayaṃ attā sammā samucchinno hotī”ti.",
  "atk-s0519a0:963_0": "Anissaṭāti anikkhantā.",
  "atk-s0519a0:963_1": "Tattha kāraṇamāha –",
  "atk-s0519a0:963_2": "“upadhiñhi paṭicca dukkhamidaṃ sambhotī”ti.",
  "atk-s0519a0:963_3": "Tattha upadhinti khandhādiupadhiṃ.",
  "atk-s0519a0:963_4": "Kiṃ vuttaṃ hoti?",
  "atk-s0519a0:963_5": "Yattha ime diṭṭhigatikā nibbānasaññino,",
  "atk-s0519a0:963_6": "tattha khandhūpadhikilesūpadhiabhisaṅkhārūpadhayo adhigatā ñātā.",
  "atk-s0519a0:963_7": "Kuto tassa dukkhanissaraṇatāti.",
  "atk-s0519a0:963_8": "Yaṃ pana paramatthato dukkhanissaraṇaṃ,",
  "atk-s0519a0:963_9": "taṃ dassetuṃ “sabbupādānakkhayā natthi dukkhassa sambhavo”ti vuttaṃ.",
  "atk-s0519a0:964_0": "Lokamimaṃ passāti bhagavā attano cittaṃ ālapati.",
  "atk-s0519a0:964_1": "Puthūti visuṃ visuṃ.",
  "atk-s0519a0:964_2": "Avijjāya paretanti mohena abhibhūtaṃ.",
  "atk-s0519a0:964_3": "Bhūtanti khandhapañcakaṃ.",
  "atk-s0519a0:964_4": "Bhūtaratanti itthī purise,",
  "atk-s0519a0:964_5": "puriso itthiyāti evaṃ aññamaññaṃ sattesu rataṃ,",
  "atk-s0519a0:964_6": "tato eva bhavā aparimuttā.",
  "atk-s0519a0:964_7": "Ye hi keci bhavāti ittarakhaṇā vā dīghāyukā vā sātavanto vā asātavanto vā bhavā.",
  "atk-s0519a0:964_8": "Sabbadhīti uddhaṃ adho tiriyanti sabbattha.",
  "atk-s0519a0:964_9": "Sabbatthatāyāti sabbabhāvena.",
  "atk-s0519a0:964_10": "Sabbe te bhavātiādīsu “sabbepi bhavā aniccā”tiādinā vipassanāsahitāya maggapaññāya aviparītaṃ passato bhavataṇhāpi pahīyati nirujjhati,",
  "atk-s0519a0:964_11": "vibhavaṃ ucchedampi nābhinandati na pattheti,",
  "atk-s0519a0:964_12": "tassa sabba taṇhānaṃ anavasesato maggena nirujjhanato nibbānaṃ nibbuti hoti.",
  "atk-s0519a0:964_13": "Tassa evaṃ nibbutassa bhikkhuno anupādā kilesābhisaṅkhārānaṃ anupādānato aggahaṇato punabbhavo na hoti.",
  "atk-s0519a0:964_14": "Evaṃbhūtena ca abhibhūto pañcavidhopi māro vijito assa anena mārena saṅgāmo,",
  "atk-s0519a0:964_15": "sabbepi bhave samatikkanto iṭṭhāniṭṭhādīsu tādilakkhaṇappattoti.",
  "atk-s0519a0:965_0": "Anusotagāmī andhaputhujjano paṭisotagāmī kalyāṇaputhujjano. Ṭhitatto sekkho. Itaro asekkho.",
  "atk-s0519a0:966_0": "110.",
  "atk-s0519a0:966_1": "Abhijātikoti jātiyo.",
  "atk-s0519a0:966_2": "Kaṇhābhijātikoti kaṇhe nīce kule jāto.",
  "atk-s0519a0:966_3": "Kaṇhaṃ dhammaṃ abhijāyatīti kāḷakaṃ dasavidhaṃ dussīladhammaṃ pasavati karoti,",
  "atk-s0519a0:966_4": "so taṃ abhijāyitvā niraye nibbattati.",
  "atk-s0519a0:966_5": "Sukkaṃ dhammanti “ahaṃ pubbepi puññānaṃ akatattā nīce kule nibbatto,",
  "atk-s0519a0:966_6": "idāni puññaṃ karissāmī”ti puññasaṅkhātaṃ sukkaṃ paṇḍaraṃ dhammaṃ abhijāyati,",
  "atk-s0519a0:966_7": "so tena sagge nibbattati.",
  "atk-s0519a0:966_8": "Akaṇhaṃ asukkaṃ nibbānanti nibbānañhi sace kaṇhaṃ bhaveyya,",
  "atk-s0519a0:966_9": "kaṇhavipākaṃ dadeyya. Sukkaṃ,",
  "atk-s0519a0:966_10": "sukkavipākaṃ dadeyya.",
  "atk-s0519a0:966_11": "Dvinnampi appadānato pana “akaṇhaṃ asukka”nti vuttaṃ.",
  "atk-s0519a0:966_12": "Nibbānanti cettha arahattaṃ adhippetaṃ.",
  "atk-s0519a0:966_13": "Tañhi kilesanibbānante jātattā nibbānaṃ nāma.",
  "atk-s0519a0:966_14": "Taṃ esa abhijāyati pasavati karoti.",
  "atk-s0519a0:966_15": "Sukkābhijātikoti sukke ucce kule jāto.",
  "atk-s0519a0:966_16": "Sesaṃ vuttanayeneva veditabbaṃ.",
  "atk-s0519a0:966_17": "“Kaṇhaṃ kaṇhavipāka”ntiādikassa kammacatukkassa attho heṭṭhā hārasampātavāre vibhatto eva.",
  "atk-s0519a0:967_0": "111.",
  "atk-s0519a0:967_1": "Mānusattanti manussabhāvaṃ,",
  "atk-s0519a0:967_2": "manussayoninti attho.",
  "atk-s0519a0:967_3": "Dveti kiccaṃ akiccameva cāti dve.",
  "atk-s0519a0:967_4": "Kiccāni tveva kattabbāni,",
  "atk-s0519a0:967_5": "na cākiccaṃ kiñci kattabbanti dasseti.",
  "atk-s0519a0:967_6": "Sukiccantiādi “kicca”nti vuttānaṃ tesaṃ sarūpadassanaṃ.",
  "atk-s0519a0:968_0": "Padhānānīti uttamāni visiṭṭhāni.",
  "atk-s0519a0:968_1": "Purimasmiṃ pabbajitesūti visaye bhummaṃ.",
  "atk-s0519a0:968_2": "Dutiye adhikaraṇe.",
  "atk-s0519a0:968_3": "Tattha nibbānanti arahattaṃ adhippetaṃ.",
  "atk-s0519a0:968_4": "Kasmā panettha āmisapariccāgo arahattena samadhuro niddiṭṭhoti?",
  "atk-s0519a0:968_5": "Dakkhiṇeyyesu dakkhiṇāya mahapphalabhāvadassanatthaṃ.",
  "atk-s0519a0:968_6": "Yena yena vā pana vatthunāti ucchedādivatthunā.",
  "atk-s0519a0:968_7": "Ajjhositāti bhavataṇhādivasena ajjhositā.",
  "atk-s0519a0:968_8": "Dutiye yena yena vā pana vatthunāti amarāvikkhepavatthuādinā.",
  "atk-s0519a0:969_0": "Iminā asubhena kammavipākenāti asubhassa kāyaduccaritādikammassa vipākattā asubhena asivena kammavipākena.",
  "atk-s0519a0:969_1": "Idaṃ bālalakkhaṇaṃ nibbattatīti purimasmiṃ bhave duccaritasamaṅgitāya bālo ayaṃ bhavatīti upalakkhaṇaṃ jāyati.",
  "atk-s0519a0:969_2": "Idaṃ saṃkilesabhāgiyaṃ suttanti idaṃ evaṃ pavattaṃ saṃkilesabhāgiyaṃ nāma suttaṃ.",
  "atk-s0519a0:970_0": "Iminā subhenāti ettha vuttanayānusārena attho veditabbo.",
  "atk-s0519a0:970_1": "Tattha mahāpurisalakkhaṇanti paṇḍitalakkhaṇaṃ.",
  "atk-s0519a0:970_2": "Kilesabhūmīhīti kilesaṭṭhānehi kilesāvatthāhi vā.",
  "atk-s0519a0:970_3": "Sānusayassa pariyuṭṭhānaṃ jāyatīti appahīnānusayassa paccayasamāyoge rāgādayo pariyuṭṭhānavasena pavattanti.",
  "atk-s0519a0:970_4": "Pariyuṭṭhito saṃyujjatīti yo rāgādīhi pariyuṭṭhitacitto,",
  "atk-s0519a0:970_5": "so kāmarāgādīhi saṃyujjati nāma.",
  "atk-s0519a0:970_6": "Saṃyujjanto upādiyatīti yo kāmarāgasaṃyojanādīhi saṃyutto,",
  "atk-s0519a0:970_7": "so kāmupādānādīni akusalakammāni ca upādiyati.",
  "atk-s0519a0:970_8": "Sesaṃ sabbattha uttānameva.",
  "atk-s0519a0:971_0": "112.",
  "atk-s0519a0:971_1": "Evaṃ soḷasavidhena sāsanapaṭṭhānaṃ nānāsuttehi udāharaṇavasena vibhajitvā idāni aṭṭhavīsatividhena sāsanapaṭṭhānaṃ",
  "atk-s0519a0:971_2": "dassentena yasmā ayampi paṭṭhānavibhāgo mūlapadehi saṅgahito,",
  "atk-s0519a0:971_3": "na imassāpi tehi asaṅgahito padeso atthi,",
  "atk-s0519a0:971_4": "tasmā mūlapadaṃ vibhajitabbatañca dassetuṃ “tattha katame aṭṭhārasa mūlapadā”ti pucchāya vasena mūlapadāni",
  "atk-s0519a0:971_5": "uddharitvā “lokiyaṃ lokuttara”ntiādinā navatikā,",
  "atk-s0519a0:971_6": "thavo cāti aṭṭhavīsatividhaṃ sāsanapaṭṭhānaṃ uddiṭṭhaṃ.",
  "atk-s0519a0:971_7": "Tattha lokiyanti loke niyutto,",
  "atk-s0519a0:971_8": "loke vā vidito lokiyo.",
  "atk-s0519a0:971_9": "Idha pana lokiyo attho yasmiṃ sutte vutto,",
  "atk-s0519a0:971_10": "taṃ suttaṃ lokiyaṃ.",
  "atk-s0519a0:971_11": "Tathā lokuttaraṃ.",
  "atk-s0519a0:971_12": "Yasmiṃ pana sutte padesena lokiyo,",
  "atk-s0519a0:971_13": "padesena lokuttaro vutto,",
  "atk-s0519a0:971_14": "taṃ lokiyañca lokuttarañca.",
  "atk-s0519a0:971_15": "Yañca satte adhiṭṭhāya sattapaññattimukhena desitaṃ,",
  "atk-s0519a0:971_16": "taṃ sattādhiṭṭhānaṃ.",
  "atk-s0519a0:971_17": "Dhammavaseneva desitaṃ dhammādhiṭṭhānaṃ.",
  "atk-s0519a0:971_18": "Ubhayavasena desitaṃ sattādhiṭṭhānañca dhammādhiṭṭhānañca.",
  "atk-s0519a0:971_19": "Iminā nayena sabbapadesu attho veditabbo.",
  "atk-s0519a0:971_20": "Buddhādīnaṃ pana guṇābhitthavanavasena pavattaṃ suttaṃ thavo nāma.",
  "atk-s0519a0:972_0": "Tattha sajjukhīranti taṅkhaṇaṃyeva dhenuyā thanehi nikkhantaṃ abbhuṇhakhīraṃ.",
  "atk-s0519a0:972_1": "Muccatīti pariṇamati.",
  "atk-s0519a0:972_2": "Idaṃ vuttaṃ hoti –",
  "atk-s0519a0:972_3": "yathā dhenuyā thanato nikkhantaṃ khīraṃ taṅkhaṇaṃyeva na muccati na pariṇamati na dadhibhāvaṃ gacchati,",
  "atk-s0519a0:972_4": "takkādiambilasamāyogato pana parato kālantarena pakatiṃ jahati dadhibhāvaṃ pāpuṇāti,",
  "atk-s0519a0:972_5": "evamevaṃ pāpakammampi kiriyakkhaṇeyeva na vipaccati.",
  "atk-s0519a0:972_6": "Yadi vipacceyya,",
  "atk-s0519a0:972_7": "nānāgatīnaṃ sabhāvaṭṭhānaṃ siyā,",
  "atk-s0519a0:972_8": "na koci pāpakammaṃ kātuṃ visaheyya.",
  "atk-s0519a0:972_9": "Yāva pana kusalābhinibbattakkhandhā caranti,",
  "atk-s0519a0:972_10": "tāva taṃ te rakkhanti,",
  "atk-s0519a0:972_11": "tesaṃ bhedā apāyesu nibbattāpanavasena vipaccati.",
  "atk-s0519a0:972_12": "Vipaccamānañca ḍahantaṃ bālamanveti, kiṃ viya?",
  "atk-s0519a0:972_13": "Bhasmacchannova pāvako.",
  "atk-s0519a0:972_14": "Yathā hi chārikāya paṭicchanno vītaccitaṅgāro akkantopi chārikāya paṭicchannattā na tāva ḍahati,",
  "atk-s0519a0:972_15": "chārikaṃ pana tāpetvā cammādīni ḍahanavasena yāva matthaluṅgā ḍahanto gacchati,",
  "atk-s0519a0:972_16": "evamevaṃ pāpakammampi yena kataṃ,",
  "atk-s0519a0:972_17": "taṃ bālaṃ dutiye vā tatiye vā attabhāve nirayādīsu nibbattaṃ ḍahantaṃ anugacchatīti.",
  "atk-s0519a0:973_0": "Yassindriyānīti tatthāyaṃ saṅkhepattho –",
  "atk-s0519a0:973_1": "yassa bhikkhuno chekena sārathinā sudantā assā viya cha indriyāni samathaṃ dantabhāvaṃ nibbisevanabhāvaṃ gatāni,",
  "atk-s0519a0:973_2": "tassa navavidhaṃ mānaṃ pahāya ṭhitattā pahīnamānassa catunnaṃ āsavānaṃ abhāvena anāsavassa tādibhāve ṭhitassa tathārūpassa devāpi pihayanti,",
  "atk-s0519a0:973_3": "manussāpi dassanañca āgamanañca patthentiyevāti.",
  "atk-s0519a0:973_4": "Āhāre satīti āhārapaṭibaddhe chandarāge appahīne sati.",
  "atk-s0519a0:974_0": "113.",
  "atk-s0519a0:974_1": "Sabbā disā anuparigamma cetasāti parito dasapi disā cittena anugantvā.",
  "atk-s0519a0:974_2": "Nevajjhagāti neva adhigaccheyya.",
  "atk-s0519a0:974_3": "Piyataranti atisayena piyaṃ.",
  "atk-s0519a0:974_4": "Attanāti attato.",
  "atk-s0519a0:974_5": "Evaṃ piyo puthu attā paresanti evaṃ kassacipi attanā piyatarassa anupalabbhanavasena visuṃ visuṃ paresaṃ sattānaṃ attā piyo.",
  "atk-s0519a0:974_6": "Yasmā ca etadeva,",
  "atk-s0519a0:974_7": "tasmā na hiṃse paraṃ attakāmo attano sukhakāmoti.",
  "atk-s0519a0:975_0": "Bhūtāti jātā nibbattā.",
  "atk-s0519a0:975_1": "Bhavissantīti nibbattissanti.",
  "atk-s0519a0:975_2": "Bhūtāti vā khīṇāsavā.",
  "atk-s0519a0:975_3": "Te hi pahīnabhavattā bhūtā eva.",
  "atk-s0519a0:975_4": "Gamissantīti paralokaṃ gamissanti.",
  "atk-s0519a0:975_5": "Khīṇāsavā pana anupādisesaṃ nibbānaṃ.",
  "atk-s0519a0:976_0": "Piyo ca hotīti suparisuddhāya sīlasampattiyā,",
  "atk-s0519a0:976_1": "suparisuddhāya ca diṭṭhisampattiyā samannāgato piyo piyāyitabbo hoti.",
  "atk-s0519a0:976_2": "Vuttañhetaṃ –",
  "atk-s0519a0:977_0": "“Sīladassanasampannaṃ, dhammaṭṭhaṃ saccavādinaṃ;",
  "atk-s0519a0:978_0": "Attano kammakubbānaṃ, taṃ jano kurute piya”nti. ;",
  "atk-s0519a0:979_0": "Pāsāṇacchattaṃ viya garukātabbatāya garu.",
  "atk-s0519a0:979_1": "Uttarimanussadhammavasena sambhāvetabbatāya bhāvanīyo.",
  "atk-s0519a0:979_2": "Sīlaguṇena vā piyagaruādibhāvā veditabbā.",
  "atk-s0519a0:979_3": "Tathā hi vuttaṃ –",
  "atk-s0519a0:979_4": "“ākaṅkheyya ce,",
  "atk-s0519a0:979_5": "bhikkhave,",
  "atk-s0519a0:979_6": "bhikkhu ‘sabrahmacārīnaṃ piyo ca assaṃ manāpo ca garu ca bhāvanīyo cā’ti,",
  "atk-s0519a0:979_7": "sīlesvevassa paripūrakārī”ti.",
  "atk-s0519a0:980_0": "Vattāti “kālena vakkhāmī”tiādipañcadhamme attani upaṭṭhāpetvā sabrahmacārīnaṃ ullumpanabhāve ṭhatvā vattā.",
  "atk-s0519a0:980_1": "Vacanakkhamoti sabrahmacārīhi yena kenaci vuccamāno subbaco hutvā padakkhiṇaggāhitāya tesaṃ vacanaṃ khamatīti vacanakkhamo.",
  "atk-s0519a0:980_2": "Vattāti vā dhammakathāvasena vacanasīlo.",
  "atk-s0519a0:980_3": "Vacanakkhamoti dhammaṃ saṃvaṇṇento parehi asaṃhīro hutvā tesaṃ pucchāvacanakkhamatāya vacanakkhamo.",
  "atk-s0519a0:980_4": "Gambhīrañca kathaṃ kattāti saccapaṭiccasamuppādādiṃ,",
  "atk-s0519a0:980_5": "aññaṃ vā gambhīrakathaṃ kattā.",
  "atk-s0519a0:980_6": "Na caṭṭhāne niyojakoti dhammavinayādiṃ adhammāvinayādivasena avatvā dhammavinayādivaseneva dīpanato na ca aṭṭhāne niyojako.",
  "atk-s0519a0:981_0": "Mātaraṃ pitaraṃ hantvāti ettha “taṇhā janeti purisa”nti vacanato tīsu bhavesu sattānaṃ jananato taṇhā mātā nāma.",
  "atk-s0519a0:981_1": "“Ahaṃ asukassa nāma rañño,",
  "atk-s0519a0:981_2": "rājamahāmattassa vā putto”ti pitaraṃ nissāya asmimānassa uppajjanato asmimāno pitā nāma.",
  "atk-s0519a0:981_3": "Loko viya rājānaṃ yasmā sabbadiṭṭhigatāni dve sassatucchedadiṭṭhiyo bhajanti,",
  "atk-s0519a0:981_4": "tasmā sassatucchedadiṭṭhiyo dve khattiyā rājāno nāma.",
  "atk-s0519a0:981_5": "Dvādasāyatanāni vitthataṭṭhena raṭṭhasadisattā raṭṭhaṃ nāma.",
  "atk-s0519a0:981_6": "Āyasādhako āyuttakapuriso viya taṃnissito nandirāgo anucaro nāma.",
  "atk-s0519a0:982_0": "Anīghoti niddukkho.",
  "atk-s0519a0:982_1": "Brāhmaṇoti khīṇāsavo.",
  "atk-s0519a0:982_2": "Etena hi taṇhādayo arahattamaggañāṇāsinā hatā bāhitā.",
  "atk-s0519a0:982_3": "Yātīti so brāhmaṇo niddukkho hutvā yātīti.",
  "atk-s0519a0:983_0": "Kāyeti karajakāye.",
  "atk-s0519a0:983_1": "Cittanti pādakajjhānacittaṃ.",
  "atk-s0519a0:983_2": "Samodahatīti pakkhipati.",
  "atk-s0519a0:983_3": "Yadā dissamānena kāyena gantukāmo hoti,",
  "atk-s0519a0:983_4": "tadā kāyagatikaṃ pādakajjhānacittaṃ adhiṭṭhahatīti attho.",
  "atk-s0519a0:983_5": "Cittepi kāyaṃ samodahatīti yadā sīghaṃ gantukāmo hoti,",
  "atk-s0519a0:983_6": "tadā pādakajjhānacitte kāyaṃ pakkhipati,",
  "atk-s0519a0:983_7": "cittagatikaṃ kāyaṃ adhiṭṭhahatīti attho.",
  "atk-s0519a0:983_8": "Kāye sukhasaññañca lahusaññañca okkamitvāti “seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0519a0:983_9": "pasāritaṃ vā bāhaṃ samiñjeyyā”ti vuttanayena iddhimā kāye sukhasaññañca lahusaññañca okkamitvā paresaṃ",
  "atk-s0519a0:983_10": "dissamānena kāyena ārāmarāmaṇeyyakādīni pekkhamāno cittakkhaṇeneva icchitaṭṭhānaṃ gacchati.",
  "atk-s0519a0:984_0": "114.",
  "atk-s0519a0:984_1": "Yaṃ taṃ lokuttaraṃ ñāṇanti sabbaṃ lokaṃ uttaritvā abhibhavitvā ṭhitattā vuttaṃ,",
  "atk-s0519a0:984_2": "na pana lokuttarabhūmikattā.",
  "atk-s0519a0:984_3": "Sabbakāle pavattatīti āvajjanapaṭibaddhavuttittā vuttaṃ,",
  "atk-s0519a0:984_4": "na satataṃ samitaṃ pavattatīti.",
  "atk-s0519a0:984_5": "Na hi sabbaññutaññāṇaṃ bhagavato sabbasmiṃyeva kāle uppajjatīti sakkā vattunti.",
  "atk-s0519a0:985_0": "Kittayissāmi te santinti sabbakilesavūpasamahetutāya santiṃ nibbānaṃ dassessāmi.",
  "atk-s0519a0:985_1": "Diṭṭhe dhammeti diṭṭhe dukkhādidhamme,",
  "atk-s0519a0:985_2": "imasmiṃ eva vā attabhāve.",
  "atk-s0519a0:985_3": "Anītihanti itihāsāti evaṃ na itikirāya pavattaṃ,",
  "atk-s0519a0:985_4": "attapaccakkhanti attho.",
  "atk-s0519a0:985_5": "Yaṃ viditvā sato caranti “sabbe saṅkhārā aniccā”tiādinā nayena sato hutvā caranto ariyamaggena yaṃ santiṃ viditvā.",
  "atk-s0519a0:985_6": "Tare loke visattikanti saṅkhāraloke visappanato visattikasaṅkhātaṃ taṇhaṃ tare tareyya samatikkameyyāti attho.",
  "atk-s0519a0:986_0": "Tañcāhaṃ abhinandāmīti taṃ vuttappakāraṃ santijotakaṃ tumhākaṃ vacanaṃ ahaṃ patthayāmi,",
  "atk-s0519a0:986_1": "taṃ eva vā santiṃ uttamaṃ abhinandāmīti dhotako vadati.",
  "atk-s0519a0:986_2": "Uddhaṃ adho tiriyañcāpi majjheti ettha uddhanti anāgataṃ upari ca.",
  "atk-s0519a0:986_3": "Adhoti atītaṃ heṭṭhā ca.",
  "atk-s0519a0:986_4": "Tiriyañcāpi majjheti paccuppannaṃ parito ca.",
  "atk-s0519a0:986_5": "Etaṃ viditvā saṅgotīti etaṃ anāgatādiṃ saṅgajananaṭṭhānanti ñatvā.",
  "atk-s0519a0:986_6": "Bhavābhavāyāti khuddakānañceva mahantānañca bhavānaṃ atthāya,",
  "atk-s0519a0:986_7": "sassatucchedāya vā.",
  "atk-s0519a0:987_0": "Ariyasaccānanti ariyabhāvakarānaṃ saccānaṃ.",
  "atk-s0519a0:987_1": "Ananubodhāti abujjhanena ajānanena.",
  "atk-s0519a0:987_2": "Appaṭivedhāti appaṭivijjhanena.",
  "atk-s0519a0:987_3": "Sandhāvitanti bhavato bhavassa gamanena sandhāvitaṃ.",
  "atk-s0519a0:987_4": "Saṃsaritanti punappunaṃ gamanavasena saṃsaritaṃ.",
  "atk-s0519a0:987_5": "Mamañceva tumhākañcāti mayā ceva tumhehi ca.",
  "atk-s0519a0:987_6": "Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti attho.",
  "atk-s0519a0:987_7": "Bhavanettīti bhavābhavaṃ nayanasamatthā taṇhārajju.",
  "atk-s0519a0:987_8": "Saṃsitanti saṃsaritaṃ.",
  "atk-s0519a0:987_9": "Samūhatāti suṭṭhu hatā chinnā appavattikatā.",
  "atk-s0519a0:988_0": "Sabbe saṅkhārā aniccāti paccayehi saṅkharīyantīti “saṅkhārā”ti laddhanāmā pañcakkhandhā.",
  "atk-s0519a0:988_1": "Ādiantavantato aniccantikato tāvakālikato khaṇaparittato ca na niccāti aniccā.",
  "atk-s0519a0:988_2": "Yadā paññāya passatīti yadā vipassanāpaññāya passati.",
  "atk-s0519a0:988_3": "Atha imasmiṃ vaṭṭadukkhe nibbindati,",
  "atk-s0519a0:988_4": "nibbindanto dukkhaparijānanādivasena saccāni paṭivijjhati.",
  "atk-s0519a0:988_5": "Esa maggo visuddhiyāti yvāyaṃ vuttanayena saccappaṭivedho,",
  "atk-s0519a0:988_6": "esa visuddhatthāya maggo.",
  "atk-s0519a0:988_7": "Sabbe saṅkhārā dukkhāti sabbe saṅkhārā abhiṇhasampaṭipīḷanaṭṭhena khayaṭṭhena ca dukkhāti.",
  "atk-s0519a0:988_8": "Sesaṃ vuttanayameva.",
  "atk-s0519a0:988_9": "Sabbe dhammā anattāti sabbepi tebhūmakadhammā parato tucchato suññato asārato avasavattanato ca anattāti.",
  "atk-s0519a0:988_10": "Sesaṃ purimasadisameva.",
  "atk-s0519a0:989_0": "Seyyoti visiṭṭho uttamo.",
  "atk-s0519a0:989_1": "Sadisoti samāno.",
  "atk-s0519a0:989_2": "Hīnoti lāmako.",
  "atk-s0519a0:989_3": "Omānopi hi attano avaṅkaraṇamukhenapi saṃpaggaṇhanavaseneva pavattati.",
  "atk-s0519a0:989_4": "Tena vuttaṃ “hīnohamasmī”ti.",
  "atk-s0519a0:989_5": "Kimaññatra yathābhūtassa adassanāti sarasapabhaṅgutāya ekanteneva anavaṭṭhitasabhāvehi rūpadhammehi seyyādivasena",
  "atk-s0519a0:989_6": "attano ukkhipanassa tesaṃ yathābhūtaṃ adassanaṃ aññāṇaṃ vinā kiṃ aññaṃ kāraṇaṃ siyā,",
  "atk-s0519a0:989_7": "aññaṃ kiñci kāraṇaṃ tassa natthīti attho.",
  "atk-s0519a0:989_8": "Vedanādīsupi eseva nayo.",
  "atk-s0519a0:989_9": "Vuttavipariyāyena sukkapakkho veditabbo.",
  "atk-s0519a0:990_0": "115.",
  "atk-s0519a0:990_1": "Ye ariyasaccāni vibhāvayantīti dukkhādīni ariyasaccāni paññāobhāsena saccappaṭicchādakakilesandhakāraṃ vidhametvā attano pakāsāni pākaṭāni karonti.",
  "atk-s0519a0:990_2": "Gambhīrapaññenāti appameyyapaññatāya sadevakassapi lokassa ñāṇena alabbhaneyyapatiṭṭhapaññena sabbaññunāti vuttaṃ hoti.",
  "atk-s0519a0:990_3": "Sudesitānīti saṅkhepavitthārādīhi tehi tehi nayehi suṭṭhu desitāni.",
  "atk-s0519a0:990_4": "Kiñcāpi te honti bhusaṃ pamattāti te vibhāvitaariyasaccā puggalā kāmaṃ devarajjacakkavattirajjādipamādaṭṭhānaṃ āgamma bhusaṃ pamattā honti,",
  "atk-s0519a0:990_5": "tathāpi sotāpattimaggañāṇena abhisaṅkhāraviññāṇassa nirodhena ṭhapetvā satta bhave anamatagge saṃsāre ye uppajjeyyuṃ nāmañca rūpañca,",
  "atk-s0519a0:990_6": "tesaṃ niruddhattā na aṭṭhamaṃ bhavaṃ ādiyanti,",
  "atk-s0519a0:990_7": "sattamabhaveyeva pana vipassanaṃ ārabhitvā arahattaṃ pāpuṇantīti attho.",
  "atk-s0519a0:991_0": "Yathindakhīloti ettha yathāti upamāvacanaṃ.",
  "atk-s0519a0:991_1": "Indakhīloti nagaradvārathirakaraṇatthaṃ ummārabbhantare aṭṭha vā dasa vā hatthe pathaviṃ khaṇitvā ākoṭitassa",
  "atk-s0519a0:991_2": "sāradārumayassa thambhassetaṃ adhivacanaṃ.",
  "atk-s0519a0:991_3": "Pathavissito siyāti gambhīranemitāya anto pavisitvā bhūminissito siyā bhaveyya.",
  "atk-s0519a0:991_4": "Catubbhi vātehīti catūhi disāhi āgatavātehi.",
  "atk-s0519a0:991_5": "Asampakampiyoti kampetuṃ vā cāletuṃ vā asakkuṇeyyo.",
  "atk-s0519a0:991_6": "Tathūpamaṃ…pe…",
  "atk-s0519a0:991_7": "passatīti yo cattāri ariyasaccāni paññāya ajjhogāhetvā passati,",
  "atk-s0519a0:991_8": "taṃ sappurisaṃ uttamapurisaṃ tathā dassanato sabbatitthiyavādavātehi asampakampiyatāya tathūpamaṃ yathāvuttaindakhīlūpamaṃ vadāmīti attho.",
  "atk-s0519a0:992_0": "Sotāpattiyaṅgehīti ariyasotāpajjanassa aṅgabhūtehi.",
  "atk-s0519a0:992_1": "Ariyasāvakoti ariyassa buddhassa bhagavato saddhammassavanante jātattā ariyasāvako.",
  "atk-s0519a0:992_2": "Khīṇanirayomhīti khīṇanirayo amhi.",
  "atk-s0519a0:992_3": "Khīṇāpāyaduggativinipātoti idaṃ nirayādīnaṃyeva vevacanavasena vuttaṃ.",
  "atk-s0519a0:992_4": "Nirayādayo hi vaḍḍhisaṅkhātato ayato apetattā apāyā.",
  "atk-s0519a0:992_5": "Dukkhassa gati paṭisaraṇanti duggatiyo.",
  "atk-s0519a0:992_6": "Dukkaṭakārino vivasā ettha nipatantīti vinipātā.",
  "atk-s0519a0:992_7": "Sotaṃ ariyamaggaṃ ādito patto adhigatoti sotāpanno.",
  "atk-s0519a0:992_8": "Akuppadhammatāya maggaphalānaṃ puthujjanabhāvasaṅkhāte virūpe na nipatanasabhāvoti avinipātadhammo.",
  "atk-s0519a0:992_9": "Tato eva dhammaniyāmena niyatatāya niyato.",
  "atk-s0519a0:992_10": "Uparimaggattayasaṅkhātā sambodhi avassaṃ pattabbatāya assa paraṃ ayanaṃ gati paṭisaraṇanti sambodhiparāyaṇo.",
  "atk-s0519a0:993_0": "Niviṭṭhātiādīni padāni aññamaññavevacanāneva.",
  "atk-s0519a0:993_1": "Sahadhammiyāti sabrahmacārino.",
  "atk-s0519a0:993_2": "Ariyakantehīti ariyānaṃ kantehi piyehi manāpehi.",
  "atk-s0519a0:993_3": "Pañca sīlāni hi ariyasāvakānaṃ kantāni honti,",
  "atk-s0519a0:993_4": "bhavantarepi avijahanato.",
  "atk-s0519a0:993_5": "Tāni sandhāyetaṃ vuttaṃ.",
  "atk-s0519a0:993_6": "Sabbopi panettha saṃvaro labbhatiyeva.",
  "atk-s0519a0:993_7": "Sotāpannohamasmīti idaṃ desanāsīsameva.",
  "atk-s0519a0:993_8": "Sakadāgāmiādayopi “sakadāgāmīhamasmī”tiādinā nayena byākarontiyeva.",
  "atk-s0519a0:993_9": "Yato sabbesampi sikkhāpadāvirodhena yuttaṭṭhāne byākaraṇaṃ anuññātamevāti.",
  "atk-s0519a0:994_0": "Yassindriyānīti yassa ariyapuggalassa saddhādīni indriyāni.",
  "atk-s0519a0:994_1": "Subhāvitānīti ariyamaggabhāvanāvasena suṭṭhu bhāvitāni.",
  "atk-s0519a0:994_2": "Ajjhattaṃ bahiddhā cāti orambhāgiyānaṃ uddhambhāgiyānañca saṃyojanānaṃ pajahanavasena.",
  "atk-s0519a0:994_3": "Tenāha “sabbaloke”ti.",
  "atk-s0519a0:994_4": "Nibbijjhāti nibbijjhitvā paṭivijjhitvā.",
  "atk-s0519a0:995_0": "Dhammapadānīti dhammakoṭṭhāsāni.",
  "atk-s0519a0:995_1": "Anabhijjhā dhammapadaṃ nāma alobho vā alobhasīsena adhigatajhānavipassanāmaggaphalanibbānāni vā dasaasubhavasena",
  "atk-s0519a0:995_2": "vā adhigatajhānādīni anabhijjhā dhammapadaṃ.",
  "atk-s0519a0:995_3": "Catubrahmavihāravasena adhigatāni abyāpādo dhammapadaṃ.",
  "atk-s0519a0:995_4": "Dasānussatiāhārepaṭikkūlasaññāvasena adhigatāni sammāsati dhammapadaṃ.",
  "atk-s0519a0:995_5": "Dasakasiṇaānāpānavasena adhigatāni sammāsamādhi dhammapadaṃ.",
  "atk-s0519a0:996_0": "Pañca chindeti heṭṭhā apāyupapattisaṃvattanikāni pañca orambhāgiyasaṃyojanāni pāde baddharajjuṃ viya puriso satthena heṭṭhā maggattayena chindeyya.",
  "atk-s0519a0:996_1": "Pañca jaheti uparidevalokasampāpakāni pañca uddhambhāgiyasaṃyojanāni puriso gīvāya baddharajjuṃ viya arahattamaggena jaheyya chindeyyevāti attho.",
  "atk-s0519a0:996_2": "Pañca cuttari bhāvayeti uddhambhāgiyasaṃyojanānaṃ pahānatthāya saddhādīni pañcindriyāni uttari bhāveyya.",
  "atk-s0519a0:996_3": "Pañca saṅgātigoti evaṃ sante pañcannaṃ rāgadosamohamānadiṭṭhisaṅgānaṃ atikkamanena pañcasaṅgātigo hutvā bhikkhu “oghatiṇṇo”ti vuccati,",
  "atk-s0519a0:996_4": "nittiṇṇacaturoghoti vuccatīti attho.",
  "atk-s0519a0:997_0": "Anaññātaṃ appaṭividdhaṃ catusaccadhammaṃ,",
  "atk-s0519a0:997_1": "amatapadaṃyeva vā ñassāmi jānissāmīti paṭipannassa paṭhamamaggaṭṭhassa indriyanti anaññātaññassāmītindriyaṃ.",
  "atk-s0519a0:997_2": "Paṭhamamaggañāṇañhi taṃpubbabhāgavasena evaṃ vuttaṃ.",
  "atk-s0519a0:997_3": "Ājānāti paṭhamamaggena ñātamariyādaṃ anatikkamitvā jānātīti añño,",
  "atk-s0519a0:997_4": "tassa indriyanti aññindriyaṃ,",
  "atk-s0519a0:997_5": "heṭṭhā tīsu phalesu,",
  "atk-s0519a0:997_6": "upari tīsu maggesu ca ñāṇassetaṃ adhivacanaṃ.",
  "atk-s0519a0:997_7": "Aññātāvino catūsu saccesu niṭṭhitakiccassa arahato indriyanti aññātāvindriyaṃ,",
  "atk-s0519a0:997_8": "aggaphalañāṇassetaṃ adhivacanaṃ.",
  "atk-s0519a0:997_9": "Anabhisametassāti appaṭividdhassa.",
  "atk-s0519a0:997_10": "Abhisamayāyāti paṭivedhāya.",
  "atk-s0519a0:998_0": "116.",
  "atk-s0519a0:998_1": "Bālalakkhaṇānīti bālassa upalakkhaṇakāraṇāni.",
  "atk-s0519a0:998_2": "Bālanimittānīti “bālo aya”nti gahetuṃ nimittāni kāraṇāni.",
  "atk-s0519a0:998_3": "Bālāpadānānīti bālassa porāṇāni viruḷhāni kammāni.",
  "atk-s0519a0:998_4": "“Duccintitacintī”tiādīsu duccintitaṃ abhijjhaṃ byāpādaṃ micchādassanañca cintetīti duccintitacintī.",
  "atk-s0519a0:998_5": "Dubbhāsitaṃ musāvādādiṃ bhāsatīti dubbhāsitabhāsī.",
  "atk-s0519a0:998_6": "Dukkaṭaṃ pāṇātipātādikammaṃ karotīti dukkaṭakammakārī.",
  "atk-s0519a0:998_7": "Vuttavipariyāyena sukkapakkho veditabbo.",
  "atk-s0519a0:999_0": "Bhiyyoti uparūpari.",
  "atk-s0519a0:999_1": "Pakujjheyyunti virujjheyyuṃ.",
  "atk-s0519a0:999_2": "“Pakuppeyyu”ntipi pāṭho.",
  "atk-s0519a0:999_3": "Bhusenāti daḷhena.",
  "atk-s0519a0:999_4": "Daṇḍenāti daṇḍadānena.",
  "atk-s0519a0:999_5": "Dhīroti paṇḍito sappaññajātiko.",
  "atk-s0519a0:999_6": "Nisedhayeti paṭibāheyya.",
  "atk-s0519a0:999_7": "Puna kiñci kātuṃ vattuṃ vā asamatthaṃ kareyyāti attho.",
  "atk-s0519a0:1000_0": "Paranti paccatthikaṃ.",
  "atk-s0519a0:1000_1": "Yo sato upasammatīti yo satimā hutvā upasammati,",
  "atk-s0519a0:1000_2": "tassa upasamaṃyevāhaṃ bālassa paṭisedhanaṃ maññāmīti attho.",
  "atk-s0519a0:1001_0": "Vajjanti dosaṃ.",
  "atk-s0519a0:1001_1": "Yadā naṃ maññatīti yasmā naṃ maññati.",
  "atk-s0519a0:1001_2": "Ajjhāruhatīti ajjhottharati.",
  "atk-s0519a0:1001_3": "Gova bhiyyo palāyinanti yathā goyūthe tāvadeva dve gāvo yujjhante gogaṇo olokento tiṭṭhati yāva na eko palāyati,",
  "atk-s0519a0:1001_4": "yadā pana palāyati,",
  "atk-s0519a0:1001_5": "atha taṃ palāyīnaṃ sabbo gogaṇo bhiyyo ajjhottharati,",
  "atk-s0519a0:1001_6": "evaṃ dummedho khamantaṃ bhiyyo ajjhottharatīti attho.",
  "atk-s0519a0:1002_0": "Sadatthaparamāti sakatthaparamā.",
  "atk-s0519a0:1002_1": "Khantyā bhiyyo na vijjatīti tesu sakatthaparamesu atthesu khantito uttaritaro añño attho na vijjati.",
  "atk-s0519a0:1002_2": "Tamāhu paramaṃ khantinti yo balavā titikkhati,",
  "atk-s0519a0:1002_3": "tassa taṃ khantiṃ paramaṃ āhu.",
  "atk-s0519a0:1002_4": "Bālabalaṃ nāma aññāṇabalaṃ.",
  "atk-s0519a0:1002_5": "Taṃ yassa balaṃ,",
  "atk-s0519a0:1002_6": "abalameva taṃ,",
  "atk-s0519a0:1002_7": "na taṃ balanti āhu kathenti dīpenti.",
  "atk-s0519a0:1002_8": "Dhammaguttassāti dhammena rakkhitassa dhammaṃ vā rakkhantassa.",
  "atk-s0519a0:1002_9": "Paṭivattāti paṭippharitvā vattā,",
  "atk-s0519a0:1002_10": "paṭipparitvā vā yaṃ vā taṃ vā vadeyyāsi.",
  "atk-s0519a0:1002_11": "Dhammaṭṭhaṃ pana cāletuṃ samattho nāma natthi.",
  "atk-s0519a0:1002_12": "Tasseva tena pāpiyoti tena kodhena tasseva puggalassa pāpaṃ hoti.",
  "atk-s0519a0:1002_13": "Katarassāti?",
  "atk-s0519a0:1002_14": "Yo kuddhaṃ paṭikujjhati, tassa.",
  "atk-s0519a0:1002_15": "Tattha kuddhanti sampadāne upayogavacanaṃ,",
  "atk-s0519a0:1002_16": "kuddhassāti attho.",
  "atk-s0519a0:1002_17": "Tikicchantānanti ekavacane bahuvacanaṃ,",
  "atk-s0519a0:1002_18": "tikicchantanti attho.",
  "atk-s0519a0:1002_19": "Janā maññantīti evarūpaṃ attano ca parassa cāti ubhinnaṃ atthaṃ tikicchantaṃ nipphādentaṃ puggalaṃ “bālo aya”nti andhabālaputhujjanā evaṃ maññanti.",
  "atk-s0519a0:1002_20": "Ye dhammassa akovidāti ye catusaccadhamme akovidā acchekā,",
  "atk-s0519a0:1002_21": "te evaṃ maññantīti attho.",
  "atk-s0519a0:1003_0": "117.",
  "atk-s0519a0:1003_1": "Pattanti adhigataṃ etarahi anubhuyyamānaṃ kāmūpakaraṇaṃ pattabbanti tadeva anāgate adhigantabbaṃ anubhavitabbaṃ,",
  "atk-s0519a0:1003_2": "ubhayametaṃ rajānukiṇṇanti tadubhayampi rāgarajādīhi avakiṇṇaṃ.",
  "atk-s0519a0:1003_3": "Āturassāti rāgādikilesāturassa.",
  "atk-s0519a0:1003_4": "Anusikkhatoti kilesabahulapuggale anusikkhato.",
  "atk-s0519a0:1003_5": "Ye ca sikkhāsārāti ye yathāsamādinnaṃ sīlavatādisaṅkhātaṃ sikkhaṃ sārato gahetvā ṭhitā. Tenāha –",
  "atk-s0519a0:1003_6": "“sīlaṃ vataṃ jīvitaṃ brahmacariya”nti.",
  "atk-s0519a0:1003_7": "Tattha yaṃ “na karomī”ti oramati,",
  "atk-s0519a0:1003_8": "taṃ sīlaṃ.",
  "atk-s0519a0:1003_9": "Yaṃ vesabhojanakiccacaraṇādi,",
  "atk-s0519a0:1003_10": "taṃ vataṃ.",
  "atk-s0519a0:1003_11": "Jīvitanti ājīvo.",
  "atk-s0519a0:1003_12": "Brahmacariyanti methunavirati.",
  "atk-s0519a0:1003_13": "Upaṭṭhānasārāti etesaṃ sīlādīnaṃ anuṭṭhānasārā.",
  "atk-s0519a0:1003_14": "Etehi eva saṃsārasuddhīti tāni sārato gahetvā ṭhitāti attho.",
  "atk-s0519a0:1004_0": "Iccete ubho antāti iti sīlabbataparāmāsamukhena attakilamathānuyogo,",
  "atk-s0519a0:1004_1": "kāmesu anavajjasaññitāmukhena kāmasukhallikānuyogo cāti ete ubho antā.",
  "atk-s0519a0:1004_2": "Te ca kho yathākkamaṃ āyatiṃ pattabbe,",
  "atk-s0519a0:1004_3": "etarahi patte ca rāgarajādiokiṇṇe kāmaguṇe allīnehi kilesāturānaṃ anusikkhantehi,",
  "atk-s0519a0:1004_4": "sayañca kilesātureheva paṭipajjitabbā,",
  "atk-s0519a0:1004_5": "tato eva ca te kaṭasivaḍḍhanā aparāparaṃ jarāmaraṇehi sivathikāya vaḍḍhanasīlā ekanteneva kaṭasiṃ vaḍḍhenti,",
  "atk-s0519a0:1004_6": "sayaṃ vaḍḍhantā pare ca antadvaye samādapentā vaḍḍhāpenti cāti attho.",
  "atk-s0519a0:1005_0": "Ubho ante anabhiññāyāti yathāvutte ubho ante ajānitvā.",
  "atk-s0519a0:1005_1": "Olīyanti eketi “sassato attā ca loko cā”ti olīyanataṇhābhinivesavasena avalīyanti ekacce.",
  "atk-s0519a0:1005_2": "Atidhāvanti eketi ekacce –",
  "atk-s0519a0:1005_3": "“ucchijjati vinassati attā ca loko cā”ti atidhāvanābhinivesavasena atikkamanti.",
  "atk-s0519a0:1006_0": "Na amaññiṃsu tesañca taṇhādimaññanānaṃ pahīnattā.",
  "atk-s0519a0:1006_1": "Tato eva anupādāparinibbānato tividhampi vaṭṭaṃ tesaṃ paññāpanāya natthīti.",
  "atk-s0519a0:1007_0": "Jaññāti jāneyya.",
  "atk-s0519a0:1007_1": "Saṃyujeti saṃyojeyya.",
  "atk-s0519a0:1007_2": "Mānusanti manussānaṃ idanti mānusaṃ,",
  "atk-s0519a0:1007_3": "manussabhavapariyāpannaṃ.",
  "atk-s0519a0:1007_4": "Kiñhi tassa sakaṃ hotīti tassa maccumukhaṃ pavisantassa sattassa kiṃ aññaṃ sakaṃ nāma aññatra kalyāṇakammato.",
  "atk-s0519a0:1007_5": "Kammassakā hi sattā. Tenāha –",
  "atk-s0519a0:1007_6": "“tasmā kareyya kalyāṇa”ntiādi.",
  "atk-s0519a0:1007_7": "Tattha samparāyikanti samparāyaphalanibbattakaṃ.",
  "atk-s0519a0:1008_0": "118.",
  "atk-s0519a0:1008_1": "Ime dhammāti ime kusalā vā akusalā vā dhammā.",
  "atk-s0519a0:1008_2": "Evaṃgahitāti evaṃ samādinnā uppāditā.",
  "atk-s0519a0:1008_3": "Idaṃ phalanti idaṃ iṭṭhavipākaṃ aniṭṭhavipākañca phalaṃ.",
  "atk-s0519a0:1008_4": "Ayamatthoti ayaṃ vuḍḍhi,",
  "atk-s0519a0:1008_5": "ayaṃ hānīti attho.",
  "atk-s0519a0:1008_6": "Aññampi evaṃjātiyanti ekaṃsabyākaraṇīyaṃ vadati.",
  "atk-s0519a0:1009_0": "Ākaṅkhato na jāneyyunti tattha yena hetunā bhagavato yā ākaṅkhā,",
  "atk-s0519a0:1009_1": "sā aññesaṃ avisayoti āha –",
  "atk-s0519a0:1009_2": "“kintaṃ bhagavā ākaṅkhatīti.",
  "atk-s0519a0:1009_3": "Idaṃ avisajjanīya”nti.",
  "atk-s0519a0:1010_0": "Ettakoti etaparimāṇo.",
  "atk-s0519a0:1010_1": "Sīlakkhandheti sīlakkhandhahetu.",
  "atk-s0519a0:1010_2": "“Sīlakkhandhenā”tipi pāṭho.",
  "atk-s0519a0:1010_3": "Sesapadesupi eseva nayo.",
  "atk-s0519a0:1010_4": "Iriyāyanti kāyavacīsamācāre.",
  "atk-s0519a0:1010_5": "Pabhāveti ānubhāve.",
  "atk-s0519a0:1010_6": "Hitesitāyanti mettāya.",
  "atk-s0519a0:1010_7": "Iddhiyanti iddhividhāya.",
  "atk-s0519a0:1010_8": "Ettakā buddhaguṇā,",
  "atk-s0519a0:1010_9": "te ca paccekaṃ evaṃpabhāvā.",
  "atk-s0519a0:1010_10": "Tathā maggaphalanibbānāni evamānubhāvāni.",
  "atk-s0519a0:1010_11": "Ariyasaṅgho evaṃvidhaguṇehi yuttoti.",
  "atk-s0519a0:1011_0": "Tiṇṇaṃ ratanānaṃ mahānubhāvatā na sabbathā aññesaṃ visayo,",
  "atk-s0519a0:1011_1": "bhagavato eva visayoti āha –",
  "atk-s0519a0:1011_2": "“buddhavisayo avisajjanīyo”ti.",
  "atk-s0519a0:1011_3": "Tena yo aññopi attho buddhavisayo,",
  "atk-s0519a0:1011_4": "so avisajjanīyoti dasseti.",
  "atk-s0519a0:1011_5": "Vuttañhetaṃ bhagavatā –",
  "atk-s0519a0:1011_6": "“buddhavisayo acinteyyo na cintetabbo,",
  "atk-s0519a0:1011_7": "yaṃ cintento ummādassa vighātassa bhāgī assā”ti.",
  "atk-s0519a0:1011_8": "Katamā pubbā koṭīti avisajjanīyanti “katamā pubbā koṭī”ti kenaci kataṃ pucchanaṃ avisajjanīyaṃ. Kasmā?",
  "atk-s0519a0:1011_9": "Saṃsārassa purimāya koṭiyā abhāvato.",
  "atk-s0519a0:1011_10": "Tenevāha – “purimā,",
  "atk-s0519a0:1011_11": "bhikkhave,",
  "atk-s0519a0:1011_12": "koṭi na paññāyatī”ti.",
  "atk-s0519a0:1011_13": "Tattha na paññāyatīti na dissati,",
  "atk-s0519a0:1011_14": "na upalabbhatīti attho.",
  "atk-s0519a0:1011_15": "Na paññāyatīti aññassa ñāṇavisayo na hotīti pana atthaṃ sandhāya “na paññāyatīti sāvakānaṃ ñāṇavekallenā”tiādi vuttaṃ.",
  "atk-s0519a0:1011_16": "Tattha attūpanāyikāti attā upanetabbo etissāti attūpanāyikā.",
  "atk-s0519a0:1011_17": "Natthi buddhānaṃ bhagavantānaṃ avijānanāti etena purimāya koṭiyā abhāvato eva na paññāyati,",
  "atk-s0519a0:1011_18": "na tattha ñāṇassa paṭighātoti dasseti.",
  "atk-s0519a0:1012_0": "Yaṃ pana atthi,",
  "atk-s0519a0:1012_1": "taṃ aññesaṃ appameyyampi bhagavato na appameyyanti bhagavato sabbattha appaṭihataññāṇataṃ dassetuṃ “yathā",
  "atk-s0519a0:1012_2": "bhagavā kokālikaṃ bhikkhuṃ ārabbhā”tiādimāha.",
  "atk-s0519a0:1012_3": "Tattha aññataraṃ bhikkhunti nāmagottena apākaṭaṃ.",
  "atk-s0519a0:1012_4": "“Kīva dīghaṃ nu kho, bhante,",
  "atk-s0519a0:1012_5": "padume niraye āyuppamāṇa”nti pañhaṃ pucchitvā nisinnaṃ ekaṃ bhikkhuṃ evamāhāti.",
  "atk-s0519a0:1012_6": "Etthāyaṃ pāṭhaseso –",
  "atk-s0519a0:1012_7": "dīghaṃ kho, bhikkhu,",
  "atk-s0519a0:1012_8": "padume niraye āyuppamāṇaṃ,",
  "atk-s0519a0:1012_9": "taṃ na sukaraṃ saṅkhātuṃ “ettakāni vassānī”ti vā “ettakāni vassasatānī”ti vā “ettakāni vassasahassānī”ti vā “ettakāni vassasatasahassānī”ti vāti.",
  "atk-s0519a0:1012_10": "Sakkā pana, bhante,",
  "atk-s0519a0:1012_11": "upamā kātunti.",
  "atk-s0519a0:1012_12": "“Sakkā bhikkhū”ti bhagavā avoca.",
  "atk-s0519a0:1012_13": "Seyyathāpi, bhikkhu,",
  "atk-s0519a0:1012_14": "vīsatikhāriko kosalako tilavāho.",
  "atk-s0519a0:1012_15": "Tato puriso vassasatassa vassasatassa accayena ekamekaṃ tilaṃ uddhareyya.",
  "atk-s0519a0:1012_16": "Khippataraṃ kho so, bhikkhu,",
  "atk-s0519a0:1012_17": "vīsatikhāriko kosalako tilavāho iminā upakkamena parikkhayaṃ pariyādānaṃ gaccheyya,",
  "atk-s0519a0:1012_18": "na tveva eko abbudo nirayo.",
  "atk-s0519a0:1012_19": "Seyyathāpi, bhikkhu,",
  "atk-s0519a0:1012_20": "vīsati abbudā nirayā,",
  "atk-s0519a0:1012_21": "evameko nirabbudo nirayotiādi.",
  "atk-s0519a0:1013_0": "Tattha vīsatikhārikoti māgadhakena patthena cattāro patthā kosalaraṭṭhe eko pattho hoti.",
  "atk-s0519a0:1013_1": "Tena patthena cattāro patthā āḷhakaṃ,",
  "atk-s0519a0:1013_2": "cattāri āḷhakāni doṇaṃ,",
  "atk-s0519a0:1013_3": "catudoṇā mānikā,",
  "atk-s0519a0:1013_4": "catumānikā khārī.",
  "atk-s0519a0:1013_5": "Tāya khāriyā vīsatikhāriko tilavāho.",
  "atk-s0519a0:1013_6": "Tilavāhoti tilasakaṭaṃ.",
  "atk-s0519a0:1013_7": "Abbudo nirayoti abbudo nāma eko paccekanirayo natthi,",
  "atk-s0519a0:1013_8": "avīcimhi eva pana abbudagaṇanāya paccanokāso “abbudo nirayo”ti vutto.",
  "atk-s0519a0:1013_9": "Esa nayo nirabbudādīsupi.",
  "atk-s0519a0:1014_0": "Tattha vassagaṇanāpi evaṃ veditabbā –",
  "atk-s0519a0:1014_1": "yathā hi sataṃsatasahassāni koṭi hoti.",
  "atk-s0519a0:1014_2": "Evaṃ sataṃsatasahassakoṭiyo pakoṭi nāma.",
  "atk-s0519a0:1014_3": "Sataṃsatasahassapakoṭiyo koṭipakoṭi nāma.",
  "atk-s0519a0:1014_4": "Sataṃsatasahassakoṭipakoṭiyo nahutaṃ.",
  "atk-s0519a0:1014_5": "Sataṃsatasahassanahutāni ninnahutaṃ.",
  "atk-s0519a0:1014_6": "Sataṃsatasahassāni ninnahutāni eko abbudo.",
  "atk-s0519a0:1014_7": "Tato vīsatiguṇo nirabbudo.",
  "atk-s0519a0:1014_8": "Esa nayo sabbattha.",
  "atk-s0519a0:1014_9": "Ayañca gaṇanā aparicitānaṃ dukkarāti vuttaṃ –",
  "atk-s0519a0:1014_10": "“taṃ na sukaraṃ saṅkhātu”nti.",
  "atk-s0519a0:1014_11": "Keci pana “tattha tattha paridevanānattena kammakāraṇanānattenapi imāni nāmāni laddhānī”ti vadanti.",
  "atk-s0519a0:1014_12": "Apare “sītanarakā ete”ti.",
  "atk-s0519a0:1014_13": "Cittaṃ āghātetvāti cittaṃ padūsetvā.",
  "atk-s0519a0:1015_0": "119.",
  "atk-s0519a0:1015_1": "Kathaṃ jinoti pakārapucchā.",
  "atk-s0519a0:1015_2": "Kena jinoti kāraṇapucchā.",
  "atk-s0519a0:1015_3": "Kena kāraṇena kena hetunā kāya paṭipattiyā jinoti pucchati.",
  "atk-s0519a0:1015_4": "Kathanti pana kena pakārena kiṃ atītānaṃ,",
  "atk-s0519a0:1015_5": "udāhu anāgatānaṃ paccuppannānaṃ kilesānaṃ pahānena jinoti pucchati,",
  "atk-s0519a0:1015_6": "tasmā taṃ “visajjanīya”nti vuttaṃ.",
  "atk-s0519a0:1015_7": "Katamo jinoti kiṃ rūpaṃ jino,",
  "atk-s0519a0:1015_8": "udāhu vedanā saññā saṅkhārā viññāṇaṃ jino.",
  "atk-s0519a0:1015_9": "Rūpādivinimutto vā añño jino,",
  "atk-s0519a0:1015_10": "yo “attā”ti vuccatīti imamatthaṃ sandhāyāha “avisajjanīya”nti.",
  "atk-s0519a0:1015_11": "Kittakoti pamāṇato kiṃparimāṇo.",
  "atk-s0519a0:1016_0": "Atthi tathāgatoti atthi satto.",
  "atk-s0519a0:1016_1": "Yvāyamāyasmā “evaṃnāmo evaṃgotto”ti pañcakkhandhe upādāya paññapīyati,",
  "atk-s0519a0:1016_2": "tassa puggalassa adhippetattā vuttaṃ “visajjanīya”nti.",
  "atk-s0519a0:1016_3": "Rūpaṃ tathāgatoti rūpaṃ attāti sakkāyadiṭṭhivasena pucchatīti katvā vuttaṃ “avisajjanīya”nti.",
  "atk-s0519a0:1016_4": "Iminā nayena sabbapadesu attho veditabbo.",
  "atk-s0519a0:1017_0": "120.",
  "atk-s0519a0:1017_1": "Bālaṃ pīṭhasamāruḷhantiādīni sāmiatthe upayogavacanāni.",
  "atk-s0519a0:1017_2": "Kāyena duccaritānīti kāyena duṭṭhu katāni.",
  "atk-s0519a0:1017_3": "Olabbhantīti avalambanti avatthariyanti.",
  "atk-s0519a0:1017_4": "Sesapadadvayaṃ tasseva vevacanaṃ.",
  "atk-s0519a0:1017_5": "Olambanādiākārena hi tāni upaṭṭhahanti,",
  "atk-s0519a0:1017_6": "tasmā evaṃ vuttaṃ.",
  "atk-s0519a0:1017_7": "Mahatanti mahantānaṃ.",
  "atk-s0519a0:1017_8": "Pathaviyaṃ olambantīti pathavitale pattharanti.",
  "atk-s0519a0:1017_9": "Sesapadadvayaṃ tasseva vevacanaṃ.",
  "atk-s0519a0:1017_10": "Pattharaṇākāroyeva hesa. Tatra,",
  "atk-s0519a0:1017_11": "bhikkhave,",
  "atk-s0519a0:1017_12": "bālassāti tasmiṃ upaṭṭhahanākāre bālassa evaṃ hoti.",
  "atk-s0519a0:1018_0": "Lābhā vo,",
  "atk-s0519a0:1018_1": "bhikkhaveti bhikkhave,",
  "atk-s0519a0:1018_2": "ye ime tumhehi paṭiladdhā manussattasaddhāpaṭilābhādayo,",
  "atk-s0519a0:1018_3": "lābhā vo tumhākaṃ lābhā eva.",
  "atk-s0519a0:1018_4": "Suladdhanti yampidaṃ pabbajitvā catupārisuddhisīlādisampādanaṃ laddhaṃ,",
  "atk-s0519a0:1018_5": "tampi suladdhaṃ.",
  "atk-s0519a0:1018_6": "Khaṇo vo paṭiladdhoti aṭṭhaakkhaṇavajjito navamoyaṃ khaṇo paṭiladdho maggabrahmacariyavāsāya.",
  "atk-s0519a0:1018_7": "“Diṭṭhā mayā”tiādinā ekadesanidassanena aṭṭha akkhaṇe vibhāveti.",
  "atk-s0519a0:1019_0": "121.",
  "atk-s0519a0:1019_1": "Yahiṃ yahinti yaṃ yaṃ duggatiṃ yo gacchati.",
  "atk-s0519a0:1019_2": "So naṃ adhammoti yo adhammo tena carito,",
  "atk-s0519a0:1019_3": "so naṃ adhammacāriṃ puggalaṃ.",
  "atk-s0519a0:1019_4": "Hanātīti bādhati.",
  "atk-s0519a0:1020_0": "Appesakkhatāti appānubhāvatā.",
  "atk-s0519a0:1020_1": "Dubbaṇṇatāti virūpatā bībhacchatā.",
  "atk-s0519a0:1020_2": "Duppaññatāti nippaññatā ahetukapaṭisandhivasena eḷamūgatā.",
  "atk-s0519a0:1021_0": "122.",
  "atk-s0519a0:1021_1": "Vācānurakkhīti catunnaṃ vacīduccaritānaṃ parivajjanena vācānurakkhī.",
  "atk-s0519a0:1021_2": "Abhijjhādīnaṃ anuppādanena manasā suṭṭhu saṃvuto.",
  "atk-s0519a0:1021_3": "Pāṇātipātādayo pajahanto kāyena ca akusalaṃ na kayirā,",
  "atk-s0519a0:1021_4": "ete tayo kammapathe visodhaye.",
  "atk-s0519a0:1021_5": "Evaṃ visodhento hi sīlakkhandhādīnaṃ esakehi buddhādīhi isīhi paveditaṃ ariyaṃ aṭṭhaṅgikaṃ maggaṃ ārādheyyāti.",
  "atk-s0519a0:1021_6": "Dukkaṭanti kāyena vācāya manasā ca dukkaṭaṃ sāvajjaṃ dukkhudrayaṃ duggatisaṃvattaniyaṃ kammaṃ yassa natthi.",
  "atk-s0519a0:1021_7": "Saṃvutaṃ tīhi ṭhānehīti etehi tīhi kāraṇehi kāyaduccaritādīnaṃ pavesanivāraṇato pihitaṃ,",
  "atk-s0519a0:1021_8": "taṃ ahaṃ “brāhmaṇa”nti vadāmīti.",
  "atk-s0519a0:1022_0": "Accantadussīlyanti ekantadussīlabhāvo.",
  "atk-s0519a0:1022_1": "Gihī vāpi jātito paṭṭhāya dasa akusalakammapathe karonto,",
  "atk-s0519a0:1022_2": "pabbajito vāpi upasampannadivasato paṭṭhāya garukāpattiṃ āpajjamāno accantadussīlo nāma.",
  "atk-s0519a0:1022_3": "Idha pana yo dvīsu tīsu attabhāvesu dussīlo,",
  "atk-s0519a0:1022_4": "tassa gatiyā āgataṃ dussīlabhāvaṃ sandhāyetaṃ vuttaṃ.",
  "atk-s0519a0:1022_5": "Dussīlabhāvoti cettha dussīlassa cha dvārāni nissāya uppannā taṇhā veditabbā.",
  "atk-s0519a0:1022_6": "Māluvā sālamivotthatanti yassa puggalassa taṃ taṇhāsaṅkhātaṃ dussīlyaṃ.",
  "atk-s0519a0:1022_7": "Yathā nāma māluvā sālaṃ otthataṃ deve vassante pattehi udakaṃ paṭicchitvā saṃbhañjanavasena sabbatthakameva pariyonandhati,",
  "atk-s0519a0:1022_8": "evaṃ attabhāvaṃ otthataṃ pariyonandhitvā ṭhitaṃ so māluvāya saṃbhañjitvā bhūmiyaṃ pātiyamāno rukkho viya",
  "atk-s0519a0:1022_9": "tāya dussīlyasaṅkhātāya taṇhāya saṃbhañjitvā apāyesu pātiyamāno,",
  "atk-s0519a0:1022_10": "yathā naṃ anatthakāmo diso icchati,",
  "atk-s0519a0:1022_11": "tathā attānaṃ karoti nāmāti attho.",
  "atk-s0519a0:1023_0": "“Attanā hi kata”nti gāthāya ayaṃ saṅkhepattho –",
  "atk-s0519a0:1023_1": "yathā pāsāṇamayaṃ pāsāṇasambhavaṃ vajiraṃ tameva asmamayaṃ maṇiṃ attano uṭṭhānaṭṭhānasaṅkhātaṃ pāsāṇamaṇiṃ",
  "atk-s0519a0:1023_2": "khāyitvā chiddāchiddaṃ khaṇḍākhaṇḍaṃ katvā aparibhogaṃ karoti,",
  "atk-s0519a0:1023_3": "evamevaṃ attanā kataṃ attani jātaṃ attasambhavaṃ pāpaṃ dummedhaṃ nippaññaṃ puggalaṃ catūsu apāyesu abhimatthati kantati viddhaṃsetīti.",
  "atk-s0519a0:1024_0": "Niseviyāti katvā.",
  "atk-s0519a0:1024_1": "Garahāti gārayhā.",
  "atk-s0519a0:1024_2": "Bālamatīti mandabuddhino.",
  "atk-s0519a0:1024_3": "Khayā ca kammassāti kammakkhayakarañāṇena kammassa khepanato.",
  "atk-s0519a0:1024_4": "Vimuttacetasoti samucchedavimuttiyā paṭippassaddhivimuttiyā ca vimuttacitto.",
  "atk-s0519a0:1024_5": "Nibbanti te jotirivindhanakkhayāti yathā nāma anupādāno jātavedo nibbāyati,",
  "atk-s0519a0:1024_6": "evamevaṃ abhisaṅkhārassa viññāṇassa anavasesakkhayā nibbāyati.",
  "atk-s0519a0:1025_0": "123.",
  "atk-s0519a0:1025_1": "“Yathāpi bhamaro”ti gāthāyaṃ bhamaroti yā kāci madhukarajāti.",
  "atk-s0519a0:1025_2": "Pupphanti pupphārāme caranto pupphañca tassa vaṇṇañca gandhañca aheṭhayaṃ aheṭhayanto avināsento caratīti attho.",
  "atk-s0519a0:1025_3": "Evaṃ caritvā ca paleti rasamādāyāti yāvadatthaṃ rasaṃ pivitvā aparampi madhukaraṇatthāya rasaṃ gahetvā ḍeti.",
  "atk-s0519a0:1025_4": "So ekaṃ vanagahanaṃ ajjhogāhetvā rukkhasusirādīsu taṃ rajamissakaṃ rasaṃ ṭhapetvā anupubbena madhurarasaṃ madhuṃ karoti,",
  "atk-s0519a0:1025_5": "na tassa pupphārāme caritapaccayā pupphaṃ vā tassa vaṇṇo vā gandho vā vinassati,",
  "atk-s0519a0:1025_6": "atha kho pupphaṃ pākatikameva hoti.",
  "atk-s0519a0:1025_7": "Evaṃ gāme munī careti evaṃ sekkho asekkho vā anagāriyamuni kulapaṭipāṭiyā gāme bhikkhaṃ gaṇhanto careyyāti attho.",
  "atk-s0519a0:1025_8": "Na hi tassa gāme caraṇapaccayā saddhāhāni vā bhogahāni vā hoti,",
  "atk-s0519a0:1025_9": "saddhāpi bhogāpi pākatikāva honti.",
  "atk-s0519a0:1025_10": "Evaṃ caritvā ca pana gāmato nikkhamitvā bahigāme udakaphāsukaṭṭhāne saṅghāṭiṃ paññapetvā nisinno akkhabhañjana-",
  "atk-s0519a0:1025_11": "vaṇalepanaputtamaṃsūpamavasena paccavekkhanto piṇḍapātaṃ paribhuñjitvā tathārūpaṃ vanasaṇḍaṃ anupavisitvā",
  "atk-s0519a0:1025_12": "ajjhattikakammaṭṭhānaṃ sammasanto maggaphalāni hatthagatāneva karoti.",
  "atk-s0519a0:1025_13": "Asekkhamuni pana diṭṭhadhammasukhavihāramanuyuñjati.",
  "atk-s0519a0:1025_14": "Ayamassa bhamarena madhukarena sarikkhatā.",
  "atk-s0519a0:1025_15": "Khīṇāsavo panettha adhippetoti.",
  "atk-s0519a0:1026_0": "Pātimokkhasaṃvarasaṃvuto viharatīti yo naṃ pāti rakkhati,",
  "atk-s0519a0:1026_1": "taṃ mokkheti moceti āpāyikādīhi dukkhehīti pātimokkho.",
  "atk-s0519a0:1026_2": "So eva kāyikavācasikassa vītikkamassa saṃvaraṇato pidahanato saṃvaro.",
  "atk-s0519a0:1026_3": "Tena pātimokkhasaṃvarena saṃvuto samannāgato hutvā sabbiriyāpathesu carati.",
  "atk-s0519a0:1026_4": "Ācāragocarasampannoti ācārena ca gocarena ca sampanno.",
  "atk-s0519a0:1026_5": "Aṇumattesūti appamattakesu.",
  "atk-s0519a0:1026_6": "Vajjesūti akusaladhammesu.",
  "atk-s0519a0:1026_7": "Bhayadassāvīti bhayaṃ dassī.",
  "atk-s0519a0:1026_8": "Samādāya sikkhati sikkhāpadesūti sikkhāpadesu yaṃ kiñci sikkhitabbaṃ,",
  "atk-s0519a0:1026_9": "taṃ sabbaṃ sammā ādiyitvā sikkhati.",
  "atk-s0519a0:1027_0": "Kāyakammavacīkammena samannāgato,",
  "atk-s0519a0:1027_1": "kusalena parisuddhājīvoti ettha ācāragocaraggahaṇeneva kusale kāyakamme vacīkamme ca gahitepi yasmā idaṃ ājīvapārisuddhisīlaṃ na ākāsādīsu uppajjati,",
  "atk-s0519a0:1027_2": "kāyavacīdvāresu eva pana uppajjati,",
  "atk-s0519a0:1027_3": "tasmā tassa uppattidvāradassanatthaṃ “kāyavacīkammena samannāgato,",
  "atk-s0519a0:1027_4": "kusalenā”ti vuttaṃ.",
  "atk-s0519a0:1027_5": "Yasmā pana tena samannāgato,",
  "atk-s0519a0:1027_6": "tasmā parisuddhājīvo,",
  "atk-s0519a0:1027_7": "ājīvapārisuddhipi sīlamevāti dassanatthaṃ etaṃ vuttaṃ.",
  "atk-s0519a0:1027_8": "Vuttañhetaṃ –",
  "atk-s0519a0:1027_9": "“katame ca thapati kusalā sīlā?",
  "atk-s0519a0:1027_10": "Kusalaṃ kāyakammaṃ kusalaṃ vacīkammaṃ,",
  "atk-s0519a0:1027_11": "parisuddhaṃ ājīvampi kho ahaṃ thapati sīlasmiṃ vadāmī”ti.",
  "atk-s0519a0:1027_12": "Āraddhavīriyoti yassa kāyikaṃ cetasikañca vīriyaṃ āraddhaṃ hoti,",
  "atk-s0519a0:1027_13": "so “āraddhavīriyo”ti vuccati.",
  "atk-s0519a0:1027_14": "Tattha yo gaṇasaṅgaṇikaṃ vinodetvā catūsu iriyāpathesu aṭṭhaārambhavatthuvasena ekako hoti,",
  "atk-s0519a0:1027_15": "tassa kāyikaṃ vīriyaṃ āraddhaṃ nāma hoti.",
  "atk-s0519a0:1027_16": "Yo cittasaṅgaṇikaṃ vinodetvā aṭṭhasamāpattivasena ekako hoti,",
  "atk-s0519a0:1027_17": "gamanādīsu uppannakilesaṃ uppannaṭṭhāneyeva niggaṇhitvā jhānaṃ nibbatteti,",
  "atk-s0519a0:1027_18": "tassa cetasikaṃ vīriyaṃ āraddhaṃ nāma hoti.",
  "atk-s0519a0:1027_19": "Evaṃ āraddhavīriyo.",
  "atk-s0519a0:1027_20": "Thāmavāti ṭhitimā.",
  "atk-s0519a0:1027_21": "Daḷhaparakkamoti thiraparakkamo.",
  "atk-s0519a0:1027_22": "Anikkhittadhuro…pe…",
  "atk-s0519a0:1027_23": "sacchikiriyāyāti saṃkilesadhammānaṃ pahānatthaṃ vodānadhammānaṃ sampādanatthaṃ,",
  "atk-s0519a0:1027_24": "paccakkhakaraṇatthañca dhuraṃ anikkhipitvā vīriyaṃ ussukkāpento viharati.",
  "atk-s0519a0:1027_25": "Paññavāti pañcannaṃ khandhānaṃ udayabbayapariggāhikāya paññāya samannāgato.",
  "atk-s0519a0:1027_26": "Tenāha “udayatthagāminiyā”ti.",
  "atk-s0519a0:1028_0": "Natthi puttasamaṃ pemanti mātāpitaro virūpepi attano puttake suvaṇṇabimbakaṃ viya maññanti mālāguḷe viya sīsādīsu katvā pariharamānā.",
  "atk-s0519a0:1028_1": "Tehi uhaditāpi omuttitāpi gandhavilepanaṃ paṭicchantā viya somanassaṃ āpajjanti. Tenāha –",
  "atk-s0519a0:1028_2": "“natthi puttasamaṃ pema”nti.",
  "atk-s0519a0:1028_3": "Puttapemena samaṃ pemaṃ nāma natthīti vuttaṃ hoti.",
  "atk-s0519a0:1028_4": "Gosamitanti gohi samaṃ godhanasadisaṃ aññaṃ dhanaṃ nāma natthi.",
  "atk-s0519a0:1028_5": "Sūriyasamā ābhāti sūriyābhāya samā aññā ābhā nāma natthi.",
  "atk-s0519a0:1028_6": "Samuddaparamāti ye keci aññe sarā nāma,",
  "atk-s0519a0:1028_7": "sabbe te samuddaparamā.",
  "atk-s0519a0:1028_8": "Samuddo tesaṃ uttamo,",
  "atk-s0519a0:1028_9": "samuddasadisaṃ aññaṃ udakaṃ nidānaṃ nāma natthi bhagavāti vadati.",
  "atk-s0519a0:1029_0": "Yasmā pana attapemena samaṃ pemaṃ natthi.",
  "atk-s0519a0:1029_1": "Mātāpitaro hi chaḍḍetvāpi puttadhītaro aposetvā attānameva posenti.",
  "atk-s0519a0:1029_2": "Dhaññena ca samaṃ dhanaṃ nāma natthi.",
  "atk-s0519a0:1029_3": "Tathārūpe hi kāle hiraññasuvaṇṇādīnipi gomahiṃsādīnipi dhaññaggahaṇatthaṃ dhaññasāmikānameva santikaṃ gahetvā gacchanti.",
  "atk-s0519a0:1029_4": "Paññāya ca samā ābhā nāma natthi.",
  "atk-s0519a0:1029_5": "Sūriyādayo hi ekadesaṃyeva obhāsenti,",
  "atk-s0519a0:1029_6": "paccuppannameva ca tamaṃ vinodenti,",
  "atk-s0519a0:1029_7": "paññā pana dasasahassimpi lokadhātuṃ ekapajjotaṃ kātuṃ sakkoti,",
  "atk-s0519a0:1029_8": "atītaṃsādipaṭicchādakañca tamaṃ vidhamati.",
  "atk-s0519a0:1029_9": "Meghavuṭṭhiyā ca samo saro nāma natthi.",
  "atk-s0519a0:1029_10": "Nadī vā hi hotu taḷākādīni vā,",
  "atk-s0519a0:1029_11": "vuṭṭhisamo saro nāma natthi.",
  "atk-s0519a0:1029_12": "Meghavuṭṭhiyā hi pacchinnāya mahāsamudde aṅgulipabbatemanamattampi udakaṃ na hoti,",
  "atk-s0519a0:1029_13": "vuṭṭhiyā pana pavattamānāya yāva ābhassarabhavanāpi ekodakaṃ hoti.",
  "atk-s0519a0:1029_14": "Tasmā bhagavā devatāvacanaṃ paṭikkhipanavasena paṭigāthaṃ vadanto “natthi attasamaṃ pema”ntiādimāha.",
  "atk-s0519a0:1030_0": "124.",
  "atk-s0519a0:1030_1": "Kiṃsūdha bhītāti kiṃ nu bhītā.",
  "atk-s0519a0:1030_2": "Maggo canekāyatano pavuttoti aṭṭhatiṃsārammaṇavasena anekehi kāraṇehi maggo kathito,",
  "atk-s0519a0:1030_3": "evaṃ sante kissa bhītā hutvā ayaṃ janatā dvāsaṭṭhi diṭṭhiyo aggahesīti vadati.",
  "atk-s0519a0:1030_4": "Bhūripaññāti bahupañña ussannapañña.",
  "atk-s0519a0:1030_5": "Paralokaṃ na bhāyeti imasmā lokā paralokaṃ gacchanto na bhāyeyya.",
  "atk-s0519a0:1031_0": "Paṇidhāyāti ṭhapetvā.",
  "atk-s0519a0:1031_1": "Gharamāvasantoti anāthapiṇḍikādayo viya bahvannapāne ghare vasanto.",
  "atk-s0519a0:1031_2": "Saṃvibhāgīti accharāya gahitampi nakhena phāletvā parassa datvāva bhuñjanasīlo.",
  "atk-s0519a0:1031_3": "Vadaññūti yācakānaṃ yācanavasena vuttavacanaññū,",
  "atk-s0519a0:1031_4": "vacanīyo vā.",
  "atk-s0519a0:1031_5": "Ettha ca vācanti cattāri vacīsucaritāni gahitāni.",
  "atk-s0519a0:1031_6": "Mananti tīṇi manosucaritāni.",
  "atk-s0519a0:1031_7": "Kāyenāti tīṇi kāyasucaritāni.",
  "atk-s0519a0:1031_8": "Ime dasa kusalakammapathā pubbasuddhiaṅgaṃ nāma.",
  "atk-s0519a0:1031_9": "“Bahvannapānaṃ gharamāvasanto”ti iminā yaññaupakkharo gahito.",
  "atk-s0519a0:1031_10": "Saddhoti ekaṃ aṅgaṃ,",
  "atk-s0519a0:1031_11": "mudūti ekaṃ,",
  "atk-s0519a0:1031_12": "saṃvibhāgīti ekaṃ,",
  "atk-s0519a0:1031_13": "vadaññūti ekanti imāni cattāri aṅgāni sandhāya “etesu dhammesu ṭhito catūsū”ti āha.",
  "atk-s0519a0:1032_0": "Aparo nayo –",
  "atk-s0519a0:1032_1": "“vāca”ntiādīni tīṇi aṅgāni,",
  "atk-s0519a0:1032_2": "“bahvannapāna”nti iminā yaññaupakkharova gahito,",
  "atk-s0519a0:1032_3": "“saddho mudu saṃvibhāgī vadaññū”ti ekaṃ aṅgaṃ.",
  "atk-s0519a0:1033_0": "Aparo dukanayo nāma hoti –",
  "atk-s0519a0:1033_1": "“vācaṃ manañcā”ti ekaṃ aṅgaṃ,",
  "atk-s0519a0:1033_2": "“kāyena pāpāni akubbamāno bahvannapānaṃ gharamāvasanto”ti ekaṃ,",
  "atk-s0519a0:1033_3": "“saddho mudū”ti ekaṃ,",
  "atk-s0519a0:1033_4": "“saṃvibhāgī vadaññū”ti ekanti etesu catūsu dhammesu ṭhito dhamme ṭhito nāma hoti.",
  "atk-s0519a0:1033_5": "So ito paralokaṃ gacchantona bhāyati.",
  "atk-s0519a0:1034_0": "Kāyasamācārampītiādi pātimokkhasaṃvaradassanaṃ.",
  "atk-s0519a0:1034_1": "Tattha duvidhenāti dvividhena,",
  "atk-s0519a0:1034_2": "dvīhi koṭṭhāsehīti attho.",
  "atk-s0519a0:1034_3": "Jaññāti jāneyya.",
  "atk-s0519a0:1034_4": "Sīlakathā ca nāmesā kammapathavasena vā paṇṇattivasena vā kathetabbā.",
  "atk-s0519a0:1034_5": "Tattha kammapathavasena tāva kathentena asevitabbakāyasamācāro pāṇātipātādinnādānamicchācārehi kathetabbo.",
  "atk-s0519a0:1034_6": "Paṇṇattivasena kāyadvāre paññattasikkhāpadavītikkamavasena.",
  "atk-s0519a0:1034_7": "Sevitabbakāyasamācāro pāṇātipātādiveramaṇīhi ceva kāyadvāre paññattasikkhāpadaavītikkamena ca kathetabbo.",
  "atk-s0519a0:1035_0": "Asevitabbavacīsamācāro musāvādādivacīduccaritena ceva vacīdvāre paññattasikkhāpadavītikkamena ca kathetabbo.",
  "atk-s0519a0:1035_1": "Sevitabbavacīsamācāro musāvādādiveramaṇīhi ceva vacīdvāre paññattasikkhāpadaavītikkamena ca kathetabbo.",
  "atk-s0519a0:1036_0": "Pariyesanā pana kāyavācāhi pariyesanā eva,",
  "atk-s0519a0:1036_1": "sā kāyavacīsamācāraggahaṇena gahitāpi yasmā ājīvaṭṭhamakasīlaṃ nāma etasmiṃyeva dvāradvaye uppajjati, na ākāse,",
  "atk-s0519a0:1036_2": "tasmā ājīvaṭṭhamakasīladassanatthaṃ visuṃ vuttā.",
  "atk-s0519a0:1036_3": "Tattha nasevitabbapariyesanā anariyapariyesanāya kathetabbā,",
  "atk-s0519a0:1036_4": "sevitabbapariyesanā ariyapariyesanāya.",
  "atk-s0519a0:1036_5": "Vuttañhetaṃ –",
  "atk-s0519a0:1036_6": "“katamā ca,",
  "atk-s0519a0:1036_7": "bhikkhave,",
  "atk-s0519a0:1036_8": "anariyapariyesanā? Idha,",
  "atk-s0519a0:1036_9": "bhikkhave,",
  "atk-s0519a0:1036_10": "ekacco attanā jātidhammo samāno jātidhammaṃyeva pariyesatī”tiādi.",
  "atk-s0519a0:1036_11": "Tathā “katamā ca,",
  "atk-s0519a0:1036_12": "bhikkhave,",
  "atk-s0519a0:1036_13": "ariyapariyesanā? Idha,",
  "atk-s0519a0:1036_14": "bhikkhave,",
  "atk-s0519a0:1036_15": "ekacco attanā jātidhammo samāno jātidhamme ādīnavaṃ viditvā ajātaṃ anuttaraṃ yogakkhemaṃ nibbānaṃ pariyesatī”tiādi.",
  "atk-s0519a0:1037_0": "170.",
  "atk-s0519a0:1037_1": "Maggānaṭṭhaṅgikoti jaṅghamaggādayo vā hontu dvāsaṭṭhidiṭṭhigatamaggā vā,",
  "atk-s0519a0:1037_2": "sabbesampi maggānaṃ sammādiṭṭhiādīhi aṭṭhahi aṅgehi micchādiṭṭhiādīnaṃ aṭṭhannaṃ pāpadhammānaṃ pahānakaro",
  "atk-s0519a0:1037_3": "nirodhaṃ ārammaṇaṃ katvā catūsupi saccesu dukkhaparijānanādikiccaṃ sādhayamāno aṭṭhaṅgiko maggo seṭṭho uttamo.",
  "atk-s0519a0:1037_4": "Saccānaṃ caturo padāti “saccaṃ bhaṇe na kujjheyyā”ti āgataṃ vacīsaccaṃ vā hotu,",
  "atk-s0519a0:1037_5": "“sacco brāhmaṇo,",
  "atk-s0519a0:1037_6": "sacco khattiyo”tiādibhedaṃ sammutisaccaṃ vā,",
  "atk-s0519a0:1037_7": "“idameva saccaṃ moghamañña”nti diṭṭhisaccaṃ vā,",
  "atk-s0519a0:1037_8": "“ekañhi saccaṃ na dutiyamatthī”ti vuttaṃ paramatthasaccaṃ vā hotu.",
  "atk-s0519a0:1037_9": "Sabbesampi imesaṃ saccānaṃ parijānitabbaṭṭhena pahātabbaṭṭhena sacchikātabbaṭṭhena bhāvetabbaṭṭhena ekapaṭivedhaṭṭhena",
  "atk-s0519a0:1037_10": "tathapaṭivedhaṭṭhena ca “dukkhaṃ ariyasacca”ntiādayo caturo padā seṭṭhā nāma.",
  "atk-s0519a0:1037_11": "Virāgo seṭṭho dhammānanti “yāvatā,",
  "atk-s0519a0:1037_12": "bhikkhave,",
  "atk-s0519a0:1037_13": "dhammā saṅkhatā vā asaṅkhatā vā,",
  "atk-s0519a0:1037_14": "virāgo tesaṃ dhammānaṃ aggamakkhāyatī”ti vacanato nibbānasaṅkhāto virāgo sabbadhammānaṃ seṭṭho.",
  "atk-s0519a0:1037_15": "Dvipadānañca cakkhumāti sabbesampi devamanussādibhedānaṃ dvipadānaṃ pañcahi cakkhūhi cakkhumā bhagavāva seṭṭhoti.",
  "atk-s0519a0:1038_0": "Aggānīti uttamāni.",
  "atk-s0519a0:1038_1": "Yāvatāti yattakā.",
  "atk-s0519a0:1038_2": "Apadāti nippadā ahimacchādayo.",
  "atk-s0519a0:1038_3": "Dvipadāti manussapakkhijātādayo.",
  "atk-s0519a0:1038_4": "Catuppadāti hatthiassādayo.",
  "atk-s0519a0:1038_5": "Bahuppadāti satapadiādayo.",
  "atk-s0519a0:1038_6": "Rūpinoti kāmāvacararūpāvacarasattā.",
  "atk-s0519a0:1038_7": "Asaññinoti asaññībhave nibbattasattā.",
  "atk-s0519a0:1038_8": "Nevasaññīnāsaññinoti bhavagge nibbattasattā.",
  "atk-s0519a0:1038_9": "Aggamakkhāyatīti guṇehi aggo uttamo seṭṭho akkhāyati.",
  "atk-s0519a0:1039_0": "Asaṅkhatānanti nibbānameva vuttaṃ.",
  "atk-s0519a0:1039_1": "Virāgotiādīni ca nibbānasseva nāmāni.",
  "atk-s0519a0:1039_2": "Tañhi āgamma sabbe kilesā virajjanti,",
  "atk-s0519a0:1039_3": "sabbe rāgamadādayo madā nimmadā honti abhāvaṃ gacchanti,",
  "atk-s0519a0:1039_4": "sabbā pipāsā vinayaṃ upenti,",
  "atk-s0519a0:1039_5": "sabbe ālayā samugghātaṃ gacchanti,",
  "atk-s0519a0:1039_6": "vaṭṭāni upacchijjanti,",
  "atk-s0519a0:1039_7": "taṇhā khīyati,",
  "atk-s0519a0:1039_8": "sabbapariḷāhā vūpasammanti,",
  "atk-s0519a0:1039_9": "vaṭṭadukkhaṃ nirujjhati nibbāyati.",
  "atk-s0519a0:1039_10": "Tasmā taṃ etāni nāmāni labhatīti.",
  "atk-s0519a0:1040_0": "Dhammo ca kusalakkhatoti tassa satthuno dhammo ca kusalo anavajjo,",
  "atk-s0519a0:1040_1": "anavajjattā eva paṭipakkhehi rāgādīhi kilesehi sabbatitthiyavādehi ca aparikkhato.",
  "atk-s0519a0:1040_2": "Tāni tīṇi visissareti etāni tīṇi ratanāni loke sabbaratanehi visissanti guṇavasena sabbalokaṃ atisentīti attho.",
  "atk-s0519a0:1041_0": "Samaṇapadumasañcayo gaṇoti padumasadisānaṃ ariyasamaṇānaṃ samūhasaṅkhāto gaṇo.",
  "atk-s0519a0:1041_1": "Padumanti hi paripuṇṇasatapattassa saroruhassa nāmaṃ.",
  "atk-s0519a0:1041_2": "Ariyapuggalā ca sabbathāpi paripuṇṇaguṇāti padumasadisā vuttā.",
  "atk-s0519a0:1041_3": "Vidūnaṃ sakkatoti vidūhi paṇḍitehi sakkato.",
  "atk-s0519a0:1041_4": "Naravaradamakoti naravaro ca purisānaṃ damako nāyako cāti attho.",
  "atk-s0519a0:1041_5": "Lokassa uttarīti lokassa upari ṭhitāni,",
  "atk-s0519a0:1041_6": "sabbaloke uttamānīti attho.",
  "atk-s0519a0:1042_0": "Nirupadāhoti rāgapariḷāhādīhi anupadāho.",
  "atk-s0519a0:1042_1": "Saccanāmoti avitathanāmo yathābhuccaguṇehi āgatanāmo.",
  "atk-s0519a0:1042_2": "Sabbābhibhūti sabbalokaṃ attano guṇehi abhibhavitvā ṭhito.",
  "atk-s0519a0:1042_3": "Saccadhammoti vaṭṭato ekantanissaraṇabhāvena avitatho saha pariyattiyā navavidhopi lokuttaradhammo,",
  "atk-s0519a0:1042_4": "tato eva natthañño tassa uttarīti tassa uttari adhikaguṇo añño ca dhammo natthīti attho.",
  "atk-s0519a0:1042_5": "Ariyasaṅghova niccaṃ sabbakālaṃ vidūhi sabbapaṇḍitehi pūjito.",
  "atk-s0519a0:1043_0": "“Ekāyana”nti gāthāya ekāyananti ekaṃ maggaṃ. Maggassa hi –",
  "atk-s0519a0:1044_0": "“Maggo pantho patho pajjo, añjasaṃ vaṭumāyanaṃ;",
  "atk-s0519a0:1045_0": "Nāvā uttarasetu ca, kullo ca bhisi saṅgamo”ti. –",
  "atk-s0519a0:1046_0": "Bahūni nāmāni,",
  "atk-s0519a0:1046_1": "svāyaṃ idha ayananāmena vutto.",
  "atk-s0519a0:1046_2": "Tasmā ekāyananti ekamaggaṃ,",
  "atk-s0519a0:1046_3": "na dvedhāpathabhūtanti attho.",
  "atk-s0519a0:1046_4": "Atha vā ekena ayitabbanti ekāyanaṃ.",
  "atk-s0519a0:1046_5": "Gaṇasaṅgaṇikaṃ pahāya vivekaṭṭhena pavivittena paṭipajjitabbanti attho.",
  "atk-s0519a0:1046_6": "Ayanti vā etenāti ayano,",
  "atk-s0519a0:1046_7": "saṃsārato nibbānaṃ gacchantīti attho.",
  "atk-s0519a0:1046_8": "Ekassa vā sabbasattaseṭṭhassa bhagavato ayanoti ekāyano.",
  "atk-s0519a0:1046_9": "Kiñcāpi hi tena aññepi ayanti,",
  "atk-s0519a0:1046_10": "tathāpi bhagavatova so ayano,",
  "atk-s0519a0:1046_11": "tena uppāditattā. Yathāha – “so hi, brāhmaṇa,",
  "atk-s0519a0:1046_12": "bhagavā anuppannassa maggassa uppādetā”tiādi.",
  "atk-s0519a0:1046_13": "Ayatīti vā ayano,",
  "atk-s0519a0:1046_14": "gacchati pavattatīti attho.",
  "atk-s0519a0:1046_15": "Ekasmiṃ imasmiṃyeva dhammavinaye ayano,",
  "atk-s0519a0:1046_16": "na aññatthāti ekāyano. Yathāha –",
  "atk-s0519a0:1046_17": "“imasmiṃ kho, subhadda,",
  "atk-s0519a0:1046_18": "dhammavinaye ariyo aṭṭhaṅgiko maggo upalabbhatī”ti.",
  "atk-s0519a0:1046_19": "Api ca pubbabhāge nānāmukhabhāvanāya pavattopi aparabhāge ekaṃ nibbānameva ayati gacchatīti ekāyano,",
  "atk-s0519a0:1046_20": "taṃ ekāyanaṃ.",
  "atk-s0519a0:1047_0": "Jātikhayantadassīti jātiyā khayasaṅkhāto anto jātikhayanto.",
  "atk-s0519a0:1047_1": "Jātiyā accantakhayanto nibbānaṃ,",
  "atk-s0519a0:1047_2": "taṃ passīti jātikhayantadassī.",
  "atk-s0519a0:1047_3": "“Maggaṃ pajānāti hitānukampī”tipi pāṭho.",
  "atk-s0519a0:1047_4": "Tassattho –",
  "atk-s0519a0:1047_5": "vuttappakāraṃ ekāyanasaṅkhātaṃ maggaṃ sayambhuñāṇena bhagavā pajānāti,",
  "atk-s0519a0:1047_6": "jānanto ca tena tena hitena satte anukampatīti.",
  "atk-s0519a0:1047_7": "Idāni tassa maggassa ekāyanabhāvaṃ,",
  "atk-s0519a0:1047_8": "tīsupi kālesu ekantaniyyānatañca vibhāvetuṃ “etena maggena tariṃsu pubbe,",
  "atk-s0519a0:1047_9": "tarissanti ye ca taranti ogha”nti āha.",
  "atk-s0519a0:1047_10": "Tassattho –",
  "atk-s0519a0:1047_11": "ye atītamaddhānaṃ kāmoghādicatubbidhaṃ oghaṃ tariṃsu,",
  "atk-s0519a0:1047_12": "ye taṃ anāgatamaddhānaṃ tarissanti,",
  "atk-s0519a0:1047_13": "etarahi ca taranti,",
  "atk-s0519a0:1047_14": "te sabbe eteneva maggena,",
  "atk-s0519a0:1047_15": "na aññenāti.",
  "atk-s0519a0:1047_16": "Visuddhipekkhāti caturoghanittharaṇena accantavisuddhiṃ nibbānaṃ apekkhantā,",
  "atk-s0519a0:1047_17": "parinibbāyitukāmāti attho.",
  "atk-s0519a0:1048_0": "Evaṃ duvidhampi sāsanapaṭṭhānaṃ nānāsuttapadāni udāharantena vibhajitvā idāni saṃkilesabhāgiyādīhi saṃsanditvā",
  "atk-s0519a0:1048_1": "dassetuṃ puna “lokiyaṃ sutta”ntiādi āraddhaṃ.",
  "atk-s0519a0:1048_2": "Tattha dassanabhāgiyena ca bhāvanābhāgiyena cāti nibbedhabhāgiyena.",
  "atk-s0519a0:1048_3": "Nibbedhabhāgiyameva hi dassanabhāgiyaṃ bhāvanābhāgiyanti dvidhā bhinditvā dassitaṃ.",
  "atk-s0519a0:1048_4": "Lokiyañca lokuttarañcāti lokiyaṃ lokuttarañca suttaṃ,",
  "atk-s0519a0:1048_5": "saṃkilesabhāgiyādīhi dassanabhāgiyādīhi cāti ubhayehi niddisitabbanti adhippāyo.",
  "atk-s0519a0:1048_6": "Yasmiṃ suttetiādi niddisanākāradassanaṃ.",
  "atk-s0519a0:1048_7": "Tattha saṃkilesabhāgiyanti saṃkilesakoṭṭhāsasahitaṃ,",
  "atk-s0519a0:1048_8": "saṃkilesatthadīpananti attho.",
  "atk-s0519a0:1048_9": "Esa nayo sesesupi.",
  "atk-s0519a0:1049_0": "Evaṃ lokiyattikassa saṃkilesabhāgiyādīhi catūhi padehi saṃsandanaṃ dassetvā iminā nayena sesatikānaṃ",
  "atk-s0519a0:1049_1": "sesapadānañca saṃsandanaṃ suviññeyyanti taṃ anuddharitvā saṃkilesabhāgiyādīnaṃ samatikkamanaṃ dassetuṃ",
  "atk-s0519a0:1049_2": "“vāsanābhāgiyaṃ sutta”ntiādi vuttaṃ.",
  "atk-s0519a0:1049_3": "Tattha yadipi saṃkilesabhāgiyaṃ suttaṃ,",
  "atk-s0519a0:1049_4": "vāsanābhāgiyañca suttaṃ lokiyameva.",
  "atk-s0519a0:1049_5": "Tathāpi lokuttarasuttāni viya lokiyasuttānaṃ vāsanābhāgiyaṃ suttaṃ saṃkilesabhāgiyassa samatikkamāya",
  "atk-s0519a0:1049_6": "hotīti imamatthaṃ dassetuṃ “vāsanābhāgiyaṃ suttaṃ saṃkilesabhāgiyassa suttassa nigghātāyā”ti vuttaṃ.",
  "atk-s0519a0:1049_7": "Tattha nigghātāyāti pahānāya.",
  "atk-s0519a0:1049_8": "Suttasīsena cettha suttattho gahitoti daṭṭhabbaṃ.",
  "atk-s0519a0:1049_9": "Yasmā ca vodānadhammā viya saṃkilesadhammānaṃ dassanabhūmisamatikkamaneneva bhāvanābhūmi adhigantabbā,",
  "atk-s0519a0:1049_10": "tasmā “bhāvanābhāgiyaṃ suttaṃ dassanabhāgiyassa suttassa paṭinissaggāyā”ti vuttaṃ.",
  "atk-s0519a0:1049_11": "Yasmā pana asekkhadhammesu uppannesu maggabhāvanākiccaṃ nāma natthi.",
  "atk-s0519a0:1049_12": "Jhānabhāvanāpi diṭṭhadhammasukhavihāratthā eva hoti,",
  "atk-s0519a0:1049_13": "tasmā “asekkhabhāgiyaṃ suttaṃ bhāvanābhāgiyassa suttassa paṭinissaggāya,",
  "atk-s0519a0:1049_14": "asekkhabhāgiyaṃ suttaṃ diṭṭhadhammasukhavihārattha”nti ca vuttaṃ.",
  "atk-s0519a0:1050_0": "Idāni tikapadeheva saṃsanditvā dassetuṃ “lokuttara”ntiādi vuttaṃ.",
  "atk-s0519a0:1050_1": "Ekabījinātiādīsu yo sotāpanno hutvā ekameva attabhāvaṃ janetvā arahattaṃ pāpuṇāti,",
  "atk-s0519a0:1050_2": "ayaṃ ekabījī nāma. Yathāha –",
  "atk-s0519a0:1051_0": "“Katamo ca puggalo ekabījī?",
  "atk-s0519a0:1051_1": "Idhekacco puggalo tiṇṇaṃ saṃyojanānaṃ parikkhayā sotāpanno hoti avinipātadhammo niyato sambodhiparāyaṇo.",
  "atk-s0519a0:1051_2": "So ekaṃyeva mānusakaṃ bhavaṃ nibbattetvā dukkhassantaṃ karoti.",
  "atk-s0519a0:1051_3": "Ayaṃ vuccati puggalo ekabījī”ti.",
  "atk-s0519a0:1052_0": "Yo pana dve vā tīṇi vā kulāni sandhāvitvā saṃsaritvā dukkhassantaṃ karoti,",
  "atk-s0519a0:1052_1": "ayaṃ kolaṃkolo nāma. Yathāha –",
  "atk-s0519a0:1053_0": "“Katamo ca puggalo kolaṃkolo?",
  "atk-s0519a0:1053_1": "Idhekacco puggalo tiṇṇaṃ…pe… parāyaṇo.",
  "atk-s0519a0:1053_2": "So dve vā tīṇi vā kulāni sandhāvitvā saṃsaritvā dukkhassantaṃ karoti.",
  "atk-s0519a0:1053_3": "Ayaṃ vuccati puggalo kolaṃkolo”ti.",
  "atk-s0519a0:1054_0": "Tattha kulānīti bhave.",
  "atk-s0519a0:1054_1": "Dve vā tīṇi vāti idamettha desanāmattameva.",
  "atk-s0519a0:1054_2": "Yāva chaṭṭhabhavā saṃsarantopi kolaṃkolo hoti eva.",
  "atk-s0519a0:1055_0": "Yo pana satta bhave saṃsaritvā dukkhassantaṃ karoti, ayaṃ sattakkhattuparamo nāma. Yathāha –",
  "atk-s0519a0:1056_0": "“Katamo ca puggalo sattakkhattuparamo?",
  "atk-s0519a0:1056_1": "Idhekacco…pe… parāyaṇo.",
  "atk-s0519a0:1056_2": "So sattakkhattuṃ deve ceva mānuse ca sandhāvitvā saṃsaritvā dukkhassantaṃ karoti.",
  "atk-s0519a0:1056_3": "Ayaṃ vuccati puggalo sattakkhattuparamo”ti.",
  "atk-s0519a0:1057_0": "Ko pana tesaṃ etaṃ pabhedaṃ niyametīti?",
  "atk-s0519a0:1057_1": "Keci tāva “pubbahetu niyametī”ti vadanti.",
  "atk-s0519a0:1057_2": "Keci “paṭhamamaggo”,",
  "atk-s0519a0:1057_3": "keci “upari tayo maggā”.",
  "atk-s0519a0:1057_4": "Keci “tiṇṇaṃ maggānaṃ vipassanā”ti.",
  "atk-s0519a0:1057_5": "Tattha pubbahetu niyametīti vāde paṭhamamaggassa upanissayo kato nāma hoti.",
  "atk-s0519a0:1057_6": "Upari tayo maggā nirupanissayā uppannāti āpajjati.",
  "atk-s0519a0:1057_7": "Paṭhamamaggo niyametīti vāde upari tiṇṇaṃ maggānaṃ niratthakatā āpajjati.",
  "atk-s0519a0:1057_8": "Upari tayo maggā niyamentīti vāde “paṭhamamagge anuppanne eva upari tayo maggā uppannā”ti āpajjati.",
  "atk-s0519a0:1057_9": "Vipassanā niyametīti vādo pana yujjati.",
  "atk-s0519a0:1057_10": "Sace hi upari tiṇṇaṃ maggānaṃ vipassanā balavatī hoti,",
  "atk-s0519a0:1057_11": "ekabījī nāma hoti.",
  "atk-s0519a0:1057_12": "Tato mandatarā kolaṃkolo.",
  "atk-s0519a0:1057_13": "Tato mandatarā sattakkhattuparamoti.",
  "atk-s0519a0:1057_14": "Ettha ca yo manussesu eva sattakkhattuṃ saṃsaritvā arahattaṃ pāpuṇāti,",
  "atk-s0519a0:1057_15": "yo ca devesuyeva sattakkhattuṃ saṃsaritvā arahattaṃ pāpuṇāti,",
  "atk-s0519a0:1057_16": "ime na idhādhippetā.",
  "atk-s0519a0:1057_17": "Yo pana kālena devesu,",
  "atk-s0519a0:1057_18": "kālena manussesūti vomissakanayena saṃsaritvā arahattaṃ pāpuṇāti,",
  "atk-s0519a0:1057_19": "so idhādhippeto.",
  "atk-s0519a0:1057_20": "Tasmā “sattakkhattuparamo”ti idaṃ idhaṭṭhakavokiṇṇavaṭṭajjhāsayassa vasena veditabbaṃ.",
  "atk-s0519a0:1057_21": "Vaṭṭajjhāsayo hi ādito paṭṭhāya cha devaloke sodhetvā akaniṭṭhe ṭhatvā parinibbāyissati.",
  "atk-s0519a0:1058_0": "Tattha yo saddhaṃ dhuraṃ katvā sotāpattimaggaṃ nibbatteti,",
  "atk-s0519a0:1058_1": "so maggakkhaṇe saddhānusārī nāma hoti.",
  "atk-s0519a0:1058_2": "Phalakkhaṇe pana saddhāvimutto nāma hutvā vuttanayena ekabījiādibhedo hoti.",
  "atk-s0519a0:1058_3": "Yo pana paññaṃ dhuraṃ katvā sotāpattimaggaṃ nibbatteti,",
  "atk-s0519a0:1058_4": "so maggakkhaṇe dhammānusārī nāma.",
  "atk-s0519a0:1058_5": "Phalakkhaṇe pana diṭṭhippatto nāma hutvā ekabījiādibhedo hoti.",
  "atk-s0519a0:1058_6": "Idañca aṭṭhannaṃ vimokkhānaṃ alābhino vasena vuttaṃ.",
  "atk-s0519a0:1058_7": "Lābhī pana phalakkhaṇe kāyasakkhī nāma hoti.",
  "atk-s0519a0:1058_8": "Tattha ye saddhāvimuttadiṭṭhippattakāyasakkhināmakā tayo sotāpannā,",
  "atk-s0519a0:1058_9": "te ekabījiādīhi tīheva saṅgahetvā vuttaṃ –",
  "atk-s0519a0:1058_10": "“pañcahi puggalehi niddisitabbaṃ ekabījinā…pe…",
  "atk-s0519a0:1058_11": "dhammānusārinā”ti,",
  "atk-s0519a0:1058_12": "evaṃ pañcahi.",
  "atk-s0519a0:1059_0": "Dvādasahi puggalehīti sakadāgāmimaggaṭṭho,",
  "atk-s0519a0:1059_1": "sakadāgāmī,",
  "atk-s0519a0:1059_2": "anāgāmimaggaṭṭho,",
  "atk-s0519a0:1059_3": "abhedena anāgāmī,",
  "atk-s0519a0:1059_4": "antarāparinibbāyiādayo pañca,",
  "atk-s0519a0:1059_5": "saddhāvimuttadiṭṭhippattakāyasakkhino tayoti bhedena aṭṭhāti,",
  "atk-s0519a0:1059_6": "evaṃ dvādasahi.",
  "atk-s0519a0:1059_7": "Tattha hi yo avihādīsu tattha tattha āyuvemajjhaṃ appatvā parinibbāyati,",
  "atk-s0519a0:1059_8": "ayaṃ antarāparinibbāyī.",
  "atk-s0519a0:1059_9": "Yo pana āyuvemajjhaṃ atikkamitvā arahattaṃ pāpuṇāti,",
  "atk-s0519a0:1059_10": "ayaṃ upahaccaparinibbāyī.",
  "atk-s0519a0:1059_11": "Tathā yo avihādīsu upapanno asaṅkhārena appayogena arahattaṃ adhigacchati,",
  "atk-s0519a0:1059_12": "ayaṃ asaṅkhāraparinibbāyī.",
  "atk-s0519a0:1059_13": "Yo pana sasaṅkhārena sappayogena arahattaṃ adhigacchati,",
  "atk-s0519a0:1059_14": "ayaṃ sasaṅkhāraparinibbāyī.",
  "atk-s0519a0:1059_15": "Uddhaṃ uparūpari brahmaloke upapattisoto etassāti uddhaṃsoto.",
  "atk-s0519a0:1059_16": "Paṭisandhivasena akaniṭṭhe gacchatīti akaniṭṭhagāmī.",
  "atk-s0519a0:1060_0": "Tattha atthi uddhaṃsoto akaniṭṭhagāmī atthi uddhaṃsoto na akaniṭṭhagāmī,",
  "atk-s0519a0:1060_1": "atthi na uddhaṃsoto akaniṭṭhagāmī atthi na uddhaṃsoto na akaniṭṭhagāmīti.",
  "atk-s0519a0:1060_2": "Tattha yo idha anāgāmiphalaṃ patvā avihādīsu nibbatto tattha yāvatāyukaṃ ṭhatvā uparūpari nibbattitvā akaniṭṭhaṃ pāpuṇāti,",
  "atk-s0519a0:1060_3": "ayaṃ uddhaṃsoto akaniṭṭhagāmī nāma.",
  "atk-s0519a0:1060_4": "Yo pana avihādīsu nibbatto tattheva aparinibbāyitvā akaniṭṭhampi appatvā uparūpari brahmaloke parinibbāyati,",
  "atk-s0519a0:1060_5": "ayaṃ uddhaṃsoto na akaniṭṭhagāmī nāma.",
  "atk-s0519a0:1060_6": "Yo ito cavitvā akaniṭṭheyeva nibbattati,",
  "atk-s0519a0:1060_7": "ayaṃ na uddhaṃsoto akaniṭṭhagāmī nāma.",
  "atk-s0519a0:1060_8": "Yo pana avihādīsu catūsu aññatarasmiṃ nibbattitvā tattheva parinibbāyati,",
  "atk-s0519a0:1060_9": "ayaṃ na uddhaṃsoto na akaniṭṭhagāmī nāma.",
  "atk-s0519a0:1060_10": "Saddhāvimuttādayo vuttavibhāgāyeva.",
  "atk-s0519a0:1061_0": "Navahi puggalehīti ettha aṭṭhannaṃ vimokkhānaṃ alābhī arahā paññāvimutto nāma.",
  "atk-s0519a0:1061_1": "Tesaṃ pana lābhī vikkhambhanasamucchedavimokkhavasena ubhohi bhāgehi rūpakāyanāmakāyasaṅkhātato ubhato bhāgato vimuttattā ubhatobhāgavimutto nāma.",
  "atk-s0519a0:1061_2": "Samasīsināti ettha tividho samasīsī –",
  "atk-s0519a0:1061_3": "iriyāpathasamasīsī,",
  "atk-s0519a0:1061_4": "rogasamasīsī,",
  "atk-s0519a0:1061_5": "jīvitasamasīsīti.",
  "atk-s0519a0:1062_0": "Tatra yo ṭhānādīsu iriyāpathesu yeneva iriyāpathena samannāgato hutvā vipassanaṃ ārabhati,",
  "atk-s0519a0:1062_1": "teneva iriyāpathena arahattaṃ patvā parinibbāyati,",
  "atk-s0519a0:1062_2": "ayaṃ iriyāpathasamasīsī nāma.",
  "atk-s0519a0:1062_3": "Yo pana ekaṃ rogaṃ patvā antoroge eva vipassanaṃ paṭṭhapetvā arahattaṃ patvā teneva rogena parinibbāyati,",
  "atk-s0519a0:1062_4": "ayaṃ rogasamasīsī nāma.",
  "atk-s0519a0:1062_5": "Palibodhasīsaṃ taṇhā,",
  "atk-s0519a0:1062_6": "bandhanasīsaṃ māno,",
  "atk-s0519a0:1062_7": "parāmāsasīsaṃ diṭṭhi,",
  "atk-s0519a0:1062_8": "vikkhepasīsaṃ uddhaccaṃ,",
  "atk-s0519a0:1062_9": "kilesasīsaṃ avijjā,",
  "atk-s0519a0:1062_10": "adhimokkhasīsaṃ saddhā,",
  "atk-s0519a0:1062_11": "paggahasīsaṃ vīriyaṃ,",
  "atk-s0519a0:1062_12": "upaṭṭhānasīsaṃ sati,",
  "atk-s0519a0:1062_13": "avikkhepasīsaṃ samādhi,",
  "atk-s0519a0:1062_14": "dassanasīsaṃ paññā,",
  "atk-s0519a0:1062_15": "pavattasīsaṃ jīvitindriyaṃ,",
  "atk-s0519a0:1062_16": "gocarasīsaṃ vimokkho,",
  "atk-s0519a0:1062_17": "saṅkhārasīsaṃ nirodhoti terasasu sīsesu kilesasīsaṃ avijjaṃ arahattamaggo pariyādiyati,",
  "atk-s0519a0:1062_18": "pavattasīsaṃ jīvitindriyaṃ cuticittaṃ pariyādiyati.",
  "atk-s0519a0:1062_19": "Tattha avijjāpariyādāyakaṃ cittaṃ jīvitindriyaṃ pariyādātuṃ na sakkoti.",
  "atk-s0519a0:1062_20": "Jīvitindriyapariyādāyakaṃ avijjaṃ pariyādātuṃ na sakkoti.",
  "atk-s0519a0:1062_21": "Aññaṃ avijjāpariyādāyakaṃ cittaṃ,",
  "atk-s0519a0:1062_22": "aññaṃ jīvitindriyapariyādāyakaṃ.",
  "atk-s0519a0:1062_23": "Yassa cetaṃ sīsadvayaṃ samaṃ pariyādānaṃ gacchati,",
  "atk-s0519a0:1062_24": "so jīvitasamasīsī nāma.",
  "atk-s0519a0:1063_0": "Kathaṃ panidaṃ samaṃ hotīti?",
  "atk-s0519a0:1063_1": "Vārasamatāya.",
  "atk-s0519a0:1063_2": "Yasmiñhi vāre maggavuṭṭhānaṃ hoti,",
  "atk-s0519a0:1063_3": "sotāpattimagge pañca paccavekkhaṇāni,",
  "atk-s0519a0:1063_4": "sakadāgāmimagge pañca,",
  "atk-s0519a0:1063_5": "anāgāmimagge pañca,",
  "atk-s0519a0:1063_6": "arahattamagge cattārīti ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya",
  "atk-s0519a0:1063_7": "vārasamatāya idaṃ ubhayasīsapariyādānampi samaṃ hoti nāma.",
  "atk-s0519a0:1063_8": "Tenāyaṃ puggalo “jīvitasamasīsī”ti vuccati,",
  "atk-s0519a0:1063_9": "ayameva idhādhippeto.",
  "atk-s0519a0:1063_10": "Evaṃ suññatavimuttādayo tayo saddhāvimutto paññāvimutto ubhatobhāgavimutto samasīsīti satta sāvakā arahanto,",
  "atk-s0519a0:1063_11": "paccekabuddho,",
  "atk-s0519a0:1063_12": "sammāsambuddhoti imehi navahi puggalehi asekkhabhāgiyaṃ suttaṃ niddisitabbaṃ.",
  "atk-s0519a0:1064_0": "Rāgacaritoti rāgasahitaṃ caritaṃ etassāti rāgacarito.",
  "atk-s0519a0:1064_1": "Rāgena vā carito pavattito rāgacarito,",
  "atk-s0519a0:1064_2": "rāgajjhāsayo rāgādhikoti attho.",
  "atk-s0519a0:1064_3": "Esa nayo sesesupi.",
  "atk-s0519a0:1064_4": "Rāgamukhe ṭhitoti rāgapariyuṭṭhāne ṭhito,",
  "atk-s0519a0:1064_5": "pariyuṭṭhitarāgoti attho.",
  "atk-s0519a0:1064_6": "Sesapadesupi eseva nayo.",
  "atk-s0519a0:1065_0": "Vāsanābhāgiyaṃ suttanti lokiyaṃ sattādhiṭṭhānaṃ vāsanābhāgiyaṃ suttaṃ.",
  "atk-s0519a0:1065_1": "Lokiyaṃ sattādhiṭṭhānaṃ saṃkilesabhāgiyañhi suttaṃ rāgacaritehi puggalehi niddiṭṭhaṃ.",
  "atk-s0519a0:1065_2": "Tattha “lokiyaṃ,",
  "atk-s0519a0:1065_3": "sattādhiṭṭhāna”nti padadvayaṃ anuvattamānaṃ katvā vuttaṃ “vāsanābhāgiya”nti.",
  "atk-s0519a0:1065_4": "Sīlavantehīti sīlavantādīhi puggalehi.",
  "atk-s0519a0:1065_5": "Pakatisīlantiādi yehi samannāgatā,",
  "atk-s0519a0:1065_6": "te puggalā.",
  "atk-s0519a0:1065_7": "Tesaṃ dassanena puggalānaṃ upalakkhaṇaṃ.",
  "atk-s0519a0:1065_8": "Atha vā dhammādhiṭṭhānaṃ pakatisīlādivasena,",
  "atk-s0519a0:1065_9": "sattādhiṭṭhānaṃ pakatisīlavantādivasena veditabbanti imassa nayassa dassanatthaṃ “sīlavantehi niddisitabba”nti vatvā “pakatisīla”ntiādi vuttaṃ.",
  "atk-s0519a0:1065_10": "Taṃ pakatisīlādīnaṃ pañcannaṃ eva gahaṇaṃ nidassanamattaṃ,",
  "atk-s0519a0:1065_11": "pattidānaabbhanumodanadhammassavanadesanādiṭṭhijukammādīnampi cettha sambhavato.",
  "atk-s0519a0:1065_12": "Tesampi vā ettheva saṅgahetvā dassanatthaṃ “pañcā”ti vuttaṃ.",
  "atk-s0519a0:1066_0": "Tattha pakatisīlanti sampattaviratisīlaṃ.",
  "atk-s0519a0:1066_1": "Cittappasādoti kammaphalasaddhā ratanattayasaddhā ca.",
  "atk-s0519a0:1066_2": "Ñāṇaṃ paññāya niddisitabbanti yasmiṃ sutte paññā āgatā,",
  "atk-s0519a0:1066_3": "taṃ suttaṃ ñāṇanti niddisitabbaṃ.",
  "atk-s0519a0:1066_4": "Na kevalaṃ paññāpariyāyeneva,",
  "atk-s0519a0:1066_5": "atha kho paññindriyādipariyāyenapi yattha paññā āgatā,",
  "atk-s0519a0:1066_6": "taṃ suttaṃ ñāṇanti niddisitabbanti dassetuṃ “paññindriyenā”tiādi vuttaṃ.",
  "atk-s0519a0:1066_7": "Tassattho –",
  "atk-s0519a0:1066_8": "heṭṭhā vutto eva.",
  "atk-s0519a0:1066_9": "Yaṃ vā panātiādīsu yaṃ vā aññaṃ kiñci paññāya adhivacanaṃ.",
  "atk-s0519a0:1066_10": "Sabbaṃ taṃ yattha katthaci sutte āgataṃ,",
  "atk-s0519a0:1066_11": "taṃ suttaṃ ñāṇanti niddisitabbanti attho.",
  "atk-s0519a0:1067_0": "Ajjhattikabāhirehīti yasmiṃ sutte ajjhattikāni āyatanāni,",
  "atk-s0519a0:1067_1": "bāhirāni ca āyatanāni āgatāni,",
  "atk-s0519a0:1067_2": "taṃ suttaṃ tehi āyatanehi ñāṇaṃ ñeyyanti niddisitabbaṃ.",
  "atk-s0519a0:1067_3": "Paññāpi ārammaṇabhūtā ñeyyanti ñeyyato visuṃ katvā paññā vuttā.",
  "atk-s0519a0:1067_4": "Tathā hi paññā ñāṇantarassa ārammaṇanti katthaci sutte ñeyyabhāvenapi vuccati.",
  "atk-s0519a0:1067_5": "Yaṃ kiñci ārammaṇabhūtanti yaṃ kiñci ñāṇassa visayabhūtaṃ rūpādi.",
  "atk-s0519a0:1067_6": "Ajjhattikaṃ vā bāhiraṃ vāti vā-",
  "atk-s0519a0:1067_7": "saddena oḷārikādiṃ saṅgaṇhāti.",
  "atk-s0519a0:1067_8": "Sabbaṃ taṃ saṅkhatena asaṅkhatena cāti sabbaṃ taṃ yathāsambhavaṃ saṅkhatabhāvena asaṅkhatabhāvena ca ñeyyanti niddisitabbaṃ.",
  "atk-s0519a0:1067_9": "Ñeyyadhammavasena hi ñeyyasuttaṃ ñeyyanti vuccatīti.",
  "atk-s0519a0:1068_0": "Yaṃ vā pana kiñci bhagavā aññataravacanaṃ bhāsatīti lokiyalokuttarādisuttesu ekasmiṃ sutte dve.",
  "atk-s0519a0:1068_1": "Tesu yaṃ vā pana kiñci aññataravacanaṃ ekasseva kathanaṃ bhāsati niddisati.",
  "atk-s0519a0:1068_2": "Sabbaṃ taṃ yathāniddiṭṭhaṃ dhārayitabbanti taṃ yathā sabbaṃ suttaṃ lokiyādīsu yadi aññataravasena,",
  "atk-s0519a0:1068_3": "atha ubhayavasena yathā yathā niddiṭṭhaṃ,",
  "atk-s0519a0:1068_4": "tathā tathā gahetabbaṃ,",
  "atk-s0519a0:1068_5": "taṃ taṃ padhānabhāvena niddisitabbanti attho.",
  "atk-s0519a0:1069_0": "Kilesasahitaññeva kammaṃ vipākassa hetu,",
  "atk-s0519a0:1069_1": "na itaranti vuttaṃ “duvidho hetu yañca kammaṃ ye ca kilesā”ti.",
  "atk-s0519a0:1069_2": "Samudayo kilesāti ettha “samudayo”ti etena samudayapakkhiyā vuttā.",
  "atk-s0519a0:1069_3": "“Kilesā”ti ca kilesavanto,",
  "atk-s0519a0:1069_4": "saṃkiliṭṭhāti attho.",
  "atk-s0519a0:1069_5": "Yaṃ dissatīti yaṃ yaṃ dissati.",
  "atk-s0519a0:1069_6": "Tāsu tāsu bhūmīsūti puthujjanabhūmiādīsu.",
  "atk-s0519a0:1069_7": "Kappiyānulomenāti kappiyena ca kappiyānulomena ca.",
  "atk-s0519a0:1069_8": "Tattha kappiyaṃ pāḷiyaṃ sarūpato vuttaṃ,",
  "atk-s0519a0:1069_9": "kappiyānulomaṃ mahāpadesavasena nayato dassitaṃ.",
  "atk-s0519a0:1069_10": "Paṭikkhittakāraṇenāti yena kāraṇena bhagavatā yaṃ paṭikkhittaṃ,",
  "atk-s0519a0:1069_11": "tena kāraṇena taṃ niddisitabbaṃ.",
  "atk-s0519a0:1069_12": "Ekantena sarāgādisaṃvattanameva hi bhagavatā paṭikkhittaṃ,",
  "atk-s0519a0:1069_13": "taṃ sarāgāya saṃvattanādikāraṇena niddisitabbaṃ.",
  "atk-s0519a0:1069_14": "Dhammassāti asaṅkhatadhammassa.",
  "atk-s0519a0:1069_15": "Ariyadhammānanti maggaphaladhammānaṃ.",
  "atk-s0519a0:1069_16": "Sesaṃ suviññeyyameva.",
  "atk-s0519a0:1070_0": "Ettha ca yathā saṃkilesabhāgiyādīnaṃ aññamaññaṃ saṃsaggato anekavidho paṭṭhānabhedo icchito,",
  "atk-s0519a0:1070_1": "evaṃ lokiyasattādhiṭṭhānādisaṃsaggatopi anekavidho paṭṭhānabhedo sambhavati.",
  "atk-s0519a0:1070_2": "Pāḷiyaṃ pana ubhayatthāpi ekadesadassanavasena āgatattā nayadassananti veditabbaṃ.",
  "atk-s0519a0:1070_3": "Sakkā hi iminā nayena viññunā te niddhāretunti.",
  "atk-s0519a0:1070_4": "Yathā ca saṃkilesabhāgiyādīnaṃ lokiyādīnañca visuṃ visuṃ saṃsaggabhedavasena ayaṃ paṭṭhānabhedo anekavidho labbhati,",
  "atk-s0519a0:1070_5": "evaṃ ubhayesampi saṃsaggavasena ayaṃ nayo yathārahaṃ labbhateva.",
  "atk-s0519a0:1070_6": "Labbhati hi lokiyaṃ suttaṃ kiñci saṃkilesabhāgiyaṃ,",
  "atk-s0519a0:1070_7": "kiñci vāsanābhāgiyaṃ.",
  "atk-s0519a0:1070_8": "Tathā lokuttaraṃ suttaṃ kiñci nibbedhabhāgiyaṃ,",
  "atk-s0519a0:1070_9": "kiñci asekkhabhāgiyanti.",
  "atk-s0519a0:1070_10": "Sesesupi eseva nayo.",
  "atk-s0519a0:1071_0": "Evaṃ soḷasavidhe paṭṭhāne aṭṭhavīsatividhaṃ paṭṭhānaṃ pakkhipitvā,",
  "atk-s0519a0:1071_1": "aṭṭhavīsatividhe ca paṭṭhāne soḷasavidhaṃ pakkhipitvā yathārahaṃ dukatikādibhedena sambhavato paṭṭhānavibhāgo veditabbo,",
  "atk-s0519a0:1071_2": "so ca kho tīsu piṭakesu labbhamānassa suttapadassa vasena.",
  "atk-s0519a0:1071_3": "Yasmā pana tāni tāni suttapadāni udāharaṇavasena niddhāretvā imasmiṃ atthe vitthāriyamāne atipapañco hoti,",
  "atk-s0519a0:1071_4": "atibhāriyā ca nettisaṃvaṇṇanā,",
  "atk-s0519a0:1071_5": "sakkā ca iminā nayena viññunā ayamattho viññātuṃ,",
  "atk-s0519a0:1071_6": "tasmā na taṃ vitthārayimha.",
  "atk-s0519a0:1071_7": "Teneva hi pāḷiyaṃ aññamaññasaṃsaggavasena paṭṭhānavibhāgo ekadeseneva dassito,",
  "atk-s0519a0:1071_8": "na nippadesatoti.",
  "atk-s0519a0:1072_0": "Sāsanapaṭṭhānavāravaṇṇanā niṭṭhitā.",
  "atk-s0519a0:1073_0": "Nigamanakathā",
  "atk-s0519a0:1074_0": "Ettāvatā ca –",
  "atk-s0519a0:1075_0": "Hāre naye ca paṭṭhāne, suvisuddhavinicchayaṃ;",
  "atk-s0519a0:1076_0": "Vibhajanto navaṅgassa, sāsanassatthavaṇṇanaṃ.",
  "atk-s0519a0:1077_0": "Nettippakaraṇaṃ dhīro, gambhīraṃ nipuṇañca yaṃ;",
  "atk-s0519a0:1078_0": "Adesayi mahāthero, mahākaccāyano vasī.",
  "atk-s0519a0:1079_0": "Saddhammāvataraṭṭhāne, paṭṭane nāgasavhaye;",
  "atk-s0519a0:1080_0": "Dhammāsokamahārāja-vihāre vasatā mayā.",
  "atk-s0519a0:1081_0": "Ciraṭṭhitatthaṃ yā tassa, āraddhā atthavaṇṇanā;",
  "atk-s0519a0:1082_0": "Udāharaṇasuttānaṃ, lakkhaṇānañca sabbaso.",
  "atk-s0519a0:1083_0": "Atthaṃ pakāsayantī sā, anākulavinicchayā;",
  "atk-s0519a0:1084_0": "Samattā sattavīsāya, pāḷiyā bhāṇavārato.",
  "atk-s0519a0:1085_0": "Iti taṃ saṅkharontena, yaṃ taṃ adhigataṃ mayā;",
  "atk-s0519a0:1086_0": "Puññaṃ tassānubhāvena, lokanāthassa sāsanaṃ.",
  "atk-s0519a0:1087_0": "Ogāhetvā visuddhāya, sīlādipaṭipattiyā;",
  "atk-s0519a0:1088_0": "Sabbepi dehino hontu, vimuttirasabhāgino.",
  "atk-s0519a0:1089_0": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0519a0:1090_0": "Tasmiṃ sagāravā niccaṃ, hontu sabbepi pāṇino.",
  "atk-s0519a0:1091_0": "Sammā vassatu kālena, devopi jagatīpati;",
  "atk-s0519a0:1092_0": "Saddhammanirato lokaṃ, dhammeneva pasāsatūti.",
  "atk-s0519a0:1093_0": "Iti badaratitthavihāravāsinā ācariyadhammapālena katā",
  "atk-s0519a0:1094_0": "Nettippakaraṇassa atthasaṃvaṇṇanā samattāti.",
  "atk-s0519a0:1095_0": "Nettippakaraṇa-aṭṭhakathā niṭṭhitā."
}