{
  "tika-vin06t4:0_0": "Cūḷavaggavaṇṇanā",
  "tika-vin06t4:1_0": "1. Kammakkhandhakavaṇṇanā",
  "tika-vin06t4:2_0": "Adhammakammadvādasakakathāvaṇṇanā",
  "tika-vin06t4:3_0": "4.Asammukhākataṁ hotītiādayo tikā kevalaṁ desanāmattameva.",
  "tika-vin06t4:3_1": "Na hi tīhi eva aṅgehi samodhānehi adhammakammaṁ hoti,",
  "tika-vin06t4:3_2": "ekenapi hoti eva,",
  "tika-vin06t4:3_3": "ayamattho “tiṇṇaṁ,",
  "tika-vin06t4:3_4": "bhikkhave”tiādipāḷiyā sādhetabbo.",
  "tika-vin06t4:3_5": "“Appaṭiññāya kataṁ hotī”ti lajjiṁ sandhāya vuttaṁ.",
  "tika-vin06t4:3_6": "Kaṇhapakkhe “adesanāgāminiyā āpattiyā kataṁ hotī”ti sukkapakkhe “desanāgāminiyā āpattiyā kataṁ hotī”ti idaṁ dvayaṁ parato “tīhi,",
  "tika-vin06t4:3_7": "bhikkhave,",
  "tika-vin06t4:3_8": "aṅgehi samannāgatassa bhikkhuno ākaṅkhamāno saṅgho tajjanīyakammaṁ kareyya.",
  "tika-vin06t4:3_9": "Adhisīle sīlavipanno hotī”ti iminā virujjhati,",
  "tika-vin06t4:3_10": "adesanāgāminiṁ āpanno hi “adhisīle sīlavipanno”ti vuccatīti.",
  "tika-vin06t4:3_11": "Yuttametaṁ,",
  "tika-vin06t4:3_12": "kattu adhippāyo ettha cintetabbo.",
  "tika-vin06t4:3_13": "Etthāha upatissatthero “tajjanīyakammassa hi visesena bhaṇḍanakārakattaṁ aṅga’nti aṭṭhakathāyaṁ vuttaṁ,",
  "tika-vin06t4:3_14": "taṁ pāḷiyā āgatanidānena yujjati,",
  "tika-vin06t4:3_15": "tasmā sabbattikesupi bhaṇḍanaṁ āropetvā bhaṇḍanapaccayā āpannāpattivasena idaṁ kammaṁ kātabbaṁ,",
  "tika-vin06t4:3_16": "tasmā ‘adhisīle sīlavipanno’ti etthāpi pubbabhāge vā aparabhāge vā codanāsāraṇādikāle bhaṇḍanapaccayā āpannāpattivaseneva kāretabbaṁ,",
  "tika-vin06t4:3_17": "na kevalaṁ saṅghādisesapaccayā kātabba”nti.",
  "tika-vin06t4:3_18": "“Adesanāgāminiyā āpattiyāti pārājikāpattiyā’ti ettakamattaṁ vatvā parato ‘adhisīle pārājikasaṅghādisese",
  "tika-vin06t4:3_19": "ajjhācārā’ti porāṇagaṇṭhipade vutta”nti likhitaṁ.",
  "tika-vin06t4:3_20": "“Adhisīle sīlavipanno’ti saṅghādisesaṁ sandhāyā”ti gaṇṭhipade likhitaṁ.",
  "tika-vin06t4:3_21": "Idaṁ porāṇagaṇṭhipade purimavacanena sameti,",
  "tika-vin06t4:3_22": "tasmā tattha pacchimaṁ pārājikapadaṁ atthuddhāravasena vuttaṁ siyā,",
  "tika-vin06t4:3_23": "aṭṭhakathāyañca “adesanāgāminiyāti pārājikāpattiyā vā saṅghādisesāpattiyā vā”ti vuttaṁ,",
  "tika-vin06t4:3_24": "tattha pārājikāpatti atthuddhāravasena vuttā siyā.",
  "tika-vin06t4:3_25": "Yato gaṇṭhipade “adhisīle sīlavipanno’ti saṅghādisesaṁ sandhāyā”ti ettakameva likhitaṁ,",
  "tika-vin06t4:3_26": "tasmā sabbattha gaṇṭhipade sakalena nayena pārājikāpattipaccayā uppannabhaṇḍanahetu na tajjanīyakammaṁ kātabbaṁ payojanābhāvā,",
  "tika-vin06t4:3_27": "saṅghādisesapaccayā kātabbanti ayamattho siddho hoti. Na,",
  "tika-vin06t4:3_28": "sukkapakkhe “desanāgāminiyā āpattiyā kataṁ hotī”ti vacanatoti ce? Na,",
  "tika-vin06t4:3_29": "ekena pariyāyena saṅghādisesassapi desanāgāminivohārasambhavato,",
  "tika-vin06t4:4_0": "Yena kammena santajjanaṁ karīyati,",
  "tika-vin06t4:4_1": "taṁ tajjanīyakammaṁ nāma.",
  "tika-vin06t4:4_2": "Yena kammena nissāya te vatthabbanti nissiyati bhajāpiyati niyasso,",
  "tika-vin06t4:4_3": "taṁ niyasakammaṁ nāma.",
  "tika-vin06t4:4_4": "Yena tato āvāsato,",
  "tika-vin06t4:4_5": "gāmato ca pabbājenti kuladūsakaṁ,",
  "tika-vin06t4:4_6": "taṁ pabbājanīyakammaṁ nāma.",
  "tika-vin06t4:4_7": "Yena kammena akkuṭṭhagahaṭṭhasamaīpameva paṭisāriyati so akkosako pacchā pesiyati,",
  "tika-vin06t4:4_8": "taṁ paṭisāraṇīyakammaṁ nāma.",
  "tika-vin06t4:4_9": "Yena samānasaṁvāsakabhūmito ukkhipiyati.",
  "tika-vin06t4:4_10": "Chaḍḍīyati sātisāro bhikkhusaṅghena,",
  "tika-vin06t4:4_11": "taṁ kammaṁ ukkhepanīyakammaṁ nāmāti veditabbaṁ.",
  "tika-vin06t4:5_0": "11.“Nissāya te vatthabba”nti garunissayaṁ sandhāya vuttaṁ, na itaranti.",
  "tika-vin06t4:6_0": "21.Assajipunabbasukavatthusmiṁ “tesu vibbhantesupi kammaṁ paṭippassambhetuṁ anuññātampi sammāvattantānaṁyevā”ti likhitaṁ.",
  "tika-vin06t4:6_1": "Sammukhā vuttameva gihipaṭisaṁyuttaṁ nāma.",
  "tika-vin06t4:6_2": "Parammukhā vuttaṁ desanaṁ gacchati.",
  "tika-vin06t4:7_0": "41.",
  "tika-vin06t4:7_1": "Khamāpentena “khamāhī”ti vattabbamattameva,",
  "tika-vin06t4:7_2": "na ukkuṭikādisāmīcinā payojananti.",
  "tika-vin06t4:7_3": "Anudūtanti sahāyanti attho.",
  "tika-vin06t4:8_0": "50.Adassaneyeva ukkhepanīyaṁ kātabbaṁ,",
  "tika-vin06t4:8_1": "na aññathā.",
  "tika-vin06t4:8_2": "“Tajjanīyādikaraṇakāle āpattiṁ ropetvā tassā adassane,",
  "tika-vin06t4:8_3": "appaṭikamme vā bhaṇḍanakārakādiaṅgehi kātabba”nti likhitaṁ.",
  "tika-vin06t4:9_0": "Tajjanīyakammādīsu ayaṁ pakiṇṇakavinicchayoti veditabbo.",
  "tika-vin06t4:9_1": "Kiṁ tajjanīyakammaṁ,",
  "tika-vin06t4:9_2": "tajjanīyakammassa kiṁ mūlaṁ,",
  "tika-vin06t4:9_3": "kiṁ vatthu,",
  "tika-vin06t4:9_4": "kiṁ pariyosānaṁ,",
  "tika-vin06t4:9_5": "kasmā “tajjanīyakamma”nti vuccatīti?",
  "tika-vin06t4:9_6": "Kiṁ tajjanīyakammanti vatthusmiṁ sati karaṇasampatti.",
  "tika-vin06t4:9_7": "Tajjanīyakammassa kiṁ mūlanti saṅgho mūlaṁ.",
  "tika-vin06t4:9_8": "Tajjanīyakammassa kiṁ vatthūti kalahajātāpattivatthu.",
  "tika-vin06t4:9_9": "Kiṁ pariyosānanti bhāvanāpariyosānaṁ.",
  "tika-vin06t4:9_10": "Kasmā tajjanīyakammanti vuccatīti saṅgho kalahakārakapuggalaṁ kalahe ca bhede ca bhayaṁ dassetvā khantiyā janeti,",
  "tika-vin06t4:9_11": "upasame janeti,",
  "tika-vin06t4:9_12": "tasmā “tajjanīyakamma”nti vuccati.",
  "tika-vin06t4:9_13": "Kathaṁ tajjanīyakammaṁ kataṁ hoti,",
  "tika-vin06t4:9_14": "kathaṁ akataṁ.",
  "tika-vin06t4:9_15": "Kinti ca tajjanīyakammaṁ kataṁ hoti,",
  "tika-vin06t4:9_16": "kinti ca akataṁ.",
  "tika-vin06t4:9_17": "Kena ca tajjanīyakammaṁ kataṁ hoti,",
  "tika-vin06t4:9_18": "kena ca akataṁ.",
  "tika-vin06t4:9_19": "Kattha ca tajjanīyakammaṁ kataṁ hoti,",
  "tika-vin06t4:9_20": "kattha ca akataṁ.",
  "tika-vin06t4:9_21": "Kāya velāya tajjanīyakammaṁ kataṁ hoti,",
  "tika-vin06t4:9_22": "kāya velāya akataṁ hoti?",
  "tika-vin06t4:9_23": "Kathaṁ tajjanīyakammaṁ kataṁ hotīti samaggena saṅghena ñatticatutthena kammena.",
  "tika-vin06t4:9_24": "Kathaṁ akataṁ hotīti vaggena saṅghena ñatticatutthena kammena.",
  "tika-vin06t4:9_25": "Kinti ca kataṁ hotīti karaṇasampattiyā.",
  "tika-vin06t4:9_26": "Kinti ca akataṁ hotīti karaṇavipattiyā.",
  "tika-vin06t4:9_27": "Kena ca kataṁ hotīti saṅghena.",
  "tika-vin06t4:9_28": "Kena ca akataṁ hotīti gaṇena puggalena.",
  "tika-vin06t4:9_29": "Kattha ca kataṁ hotīti yassa puggalassa saṅgho tajjanīyakammaṁ karoti,",
  "tika-vin06t4:9_30": "tassa puggalassa sammukhībhūte.",
  "tika-vin06t4:9_31": "Kattha ca akataṁ hotīti yassa puggalassa saṅgho tajjanīyakammaṁ karoti,",
  "tika-vin06t4:9_32": "tassa puggalassa asammukhībhūte.",
  "tika-vin06t4:9_33": "Kāya velāya kataṁ hotīti yadā kalahajātāpatti saṁvijjati.",
  "tika-vin06t4:9_34": "Kāya velāya akataṁ hotīti yadā kalahajātāpatti na saṁvijjati.",
  "tika-vin06t4:9_35": "Katihākārehi tajjanīyakammassa pattakallaṁ hoti,",
  "tika-vin06t4:9_36": "katihākārehi apattakallaṁ?",
  "tika-vin06t4:9_37": "Sattahākārehi tajjanīyakammassa pattakallaṁ hoti,",
  "tika-vin06t4:9_38": "sattahākārehi apattakallaṁ.",
  "tika-vin06t4:9_39": "Katamehi sattahākārehi pattakallaṁ,",
  "tika-vin06t4:9_40": "katamehi sattahākārehi apattakallaṁ hoti?",
  "tika-vin06t4:9_41": "Kalahajātāpatti na saṁvijjati,",
  "tika-vin06t4:9_42": "so vā puggalo asammukhībhūto hoti,",
  "tika-vin06t4:9_43": "saṅgho vā vaggo hoti,",
  "tika-vin06t4:9_44": "asaṁvāsiko vā puggalo tassaṁ parisāyaṁ saṁvijjati,",
  "tika-vin06t4:9_45": "acodito vā hoti asārito vā,",
  "tika-vin06t4:9_46": "āpattiṁ vā anāropito.",
  "tika-vin06t4:9_47": "Imehi sattahākārehi tajjanīyakammassa apattakallaṁ hoti,",
  "tika-vin06t4:9_48": "itarehi sattahākārehi pattakallaṁ hoti.",
  "tika-vin06t4:9_49": "Evaṁ sesakammesūti.",
  "tika-vin06t4:10_0": "Kammakkhandhakavaṇṇanā niṭṭhitā.",
  "tika-vin06t4:11_0": "2. Pārivāsikakkhandhakavaṇṇanā",
  "tika-vin06t4:12_0": "Pārivāsikavattakathāvaṇṇanā",
  "tika-vin06t4:13_0": "75.",
  "tika-vin06t4:13_1": "Pārivāsikakkhandhake “mā maṁ gāmappavesanaṁ āpucchathāti vutte anāpucchāpi gāmaṁ pavisituṁ vaṭṭatī”ti vadanti.",
  "tika-vin06t4:13_2": "Saṅgho attano pattaṭṭhāne gahetuṁ vaṭṭati.",
  "tika-vin06t4:13_3": "Oṇojanaṁ nāma vissajjanaṁ.",
  "tika-vin06t4:13_4": "“Taṁ pana pārivāsikena pāpitassa attanā sampaṭicchitasseva punadivasādiatthāya vissajjanaṁ kātabbaṁ,",
  "tika-vin06t4:13_5": "asampaṭicchitvāyeva ce vissajjeti,",
  "tika-vin06t4:13_6": "na labhatī”ti vuttaṁ.",
  "tika-vin06t4:14_0": "76.Pakatiyāva nissayoti ettha “antevāsikānaṁ ālayasabbhāve yāva vassūpanāyikadivaso,",
  "tika-vin06t4:14_1": "tāva kappati,",
  "tika-vin06t4:14_2": "tassa ālayassa sabbhāve nissayo na paṭippassambhatīti ce?",
  "tika-vin06t4:14_3": "Na vaṭṭati.",
  "tika-vin06t4:14_4": "Tattha idāni khamāpeyyāmītiādinā vaṭṭatī”ti vuttaṁ.",
  "tika-vin06t4:14_5": "Tattha ekantena vissaṭṭhattā,",
  "tika-vin06t4:14_6": "idha pana ekanteneva dvinnampi samabhāvo icchitabbo evāti eke.",
  "tika-vin06t4:14_7": "Paṭibalassa vā bhikkhussāti ettha “laddhasammutikena āṇattopi garudhammehi,",
  "tika-vin06t4:14_8": "aññehi vā ovadituṁ na labhatī”ti likhitaṁ.",
  "tika-vin06t4:14_9": "Tato vā pāpiṭṭhatarāti ettha “asañcicca āpannasañcarittato sukkavissaṭṭhi pāpiṭṭhatarāti ayampi nayo yojetabbo”ti vuttaṁ.",
  "tika-vin06t4:14_10": "Paccayanti vassāvāsikaṁ.",
  "tika-vin06t4:14_11": "Senāsanaṁ na labhati seyyapariyantabhāgitāya.",
  "tika-vin06t4:14_12": "“Uddesādīni dātumpi na labhatī”ti vadanti.",
  "tika-vin06t4:14_13": "“Sace dve pārivāsikā gataṭṭhāne aññamaññaṁ passanti,",
  "tika-vin06t4:14_14": "ubhohipi aññamaññassa ārocetabbaṁ avisesena ‘āgantukena ārocetabbaṁ,",
  "tika-vin06t4:14_15": "āgantukassa ārocetabba’nti vuttattā”ti vuttaṁ.",
  "tika-vin06t4:14_16": "Aññavihāragatenāpi tattha pubbe ārocitassa punārocanakiccaṁ natthi.",
  "tika-vin06t4:14_17": "“Anikkhittavattassa bahi ārocitassa yathā puna vihāre ārocanakiccaṁ natthi,",
  "tika-vin06t4:14_18": "evaṁ ‘āgantukasodhanatthaṁ uposathadivase ārocetabba’nti vacanañhettha sādhaka”nti vadanti.",
  "tika-vin06t4:15_0": "81.",
  "tika-vin06t4:15_1": "Ekacchanne nisinnassāpi ratticchedadukkaṭāpattiyo hontīti eke.",
  "tika-vin06t4:15_2": "Avisesenāti pārivāsikassa ukkhittakassāti imaṁ bhedaṁ akatvā.",
  "tika-vin06t4:15_3": "“Tadahupasampannepi pakatatte”ti vacanato anupasampannehi vasituṁ vaṭṭati.",
  "tika-vin06t4:15_4": "“Samavassāti etena apacchā apurimaṁ nipajjane dvinnampi vattabhedāpattibhāvaṁ dīpetī”ti likhitaṁ.",
  "tika-vin06t4:16_0": "Pārivāsikavattakathāvaṇṇanā niṭṭhitā.",
  "tika-vin06t4:17_0": "Mūlāyapaṭikassanārahavattakathāvaṇṇanā",
  "tika-vin06t4:18_0": "86.Attanoattano navakataranti pārivāsikādinavakataraṁ.",
  "tika-vin06t4:18_1": "Paṭhamaṁ saṅghamajjhe parivāsaṁ gahetvā nikkhittavattena puna ekassapi santike samādiyituṁ,",
  "tika-vin06t4:18_2": "nikkhipituñca vaṭṭati.",
  "tika-vin06t4:18_3": "Mānatte pana nikkhipituṁ vaṭṭati.",
  "tika-vin06t4:18_4": "Ūne gaṇe caraṇadosattā na gahetunti eke.",
  "tika-vin06t4:18_5": "Paṭhamaṁ ādinnavattaṁ ekassa santike yathā nikkhipituṁ vaṭṭati,",
  "tika-vin06t4:18_6": "tathā samādiyitumpi vaṭṭatīti porāṇagaṇṭhipade.",
  "tika-vin06t4:19_0": "Pārivāsikakkhandhakavaṇṇanā niṭṭhitā.",
  "tika-vin06t4:20_0": "3. Samuccayakkhandhakavaṇṇanā",
  "tika-vin06t4:21_0": "Sukkavissaṭṭhikathāvaṇṇanā",
  "tika-vin06t4:22_0": "97.“Vedayāmīti jānāmi,",
  "tika-vin06t4:22_1": "cittena sampaṭicchitvā sukhaṁ anubhavāmi,",
  "tika-vin06t4:22_2": "na tappaccayā ahaṁ dukkhitoti adhippāyo”ti likhitaṁ.",
  "tika-vin06t4:22_3": "Yassa māḷake nārocitaṁ,",
  "tika-vin06t4:22_4": "tassa ārocetvā nikkhipitabbaṁ.",
  "tika-vin06t4:22_5": "Yassa ārocitaṁ,",
  "tika-vin06t4:22_6": "tassa puna ārocanakiccaṁ natthi,",
  "tika-vin06t4:22_7": "kevalaṁ nikkhipitabbameva.",
  "tika-vin06t4:22_8": "Vattaṁ nikkhipitvā vasantassa upacārasīmāgatānaṁ sabbesaṁ ārocanakiccaṁ natthi.",
  "tika-vin06t4:22_9": "Diṭṭharūpānaṁ sutasaddānaṁ ārocetabbaṁ,",
  "tika-vin06t4:22_10": "adiṭṭhaassutānampi antodvādasahatthagatānaṁ ārocetabbaṁ.",
  "tika-vin06t4:22_11": "“Idaṁ vattaṁ nikkhipitvā vasantassa lakkhaṇa”nti vuttaṁ.",
  "tika-vin06t4:22_12": "“Parikkhittassa vihārassa parikkhepato’tiādi kiñcāpi pāḷiyaṁ natthi,",
  "tika-vin06t4:22_13": "atha kho aṭṭhakathācariyānaṁ vacanena tathā eva paṭipajjitabba”nti ca vuttaṁ.",
  "tika-vin06t4:22_14": "“Atthibhāvaṁ sallakkhetvāti dvādasahatthe upacāre sallakkhetvā,",
  "tika-vin06t4:22_15": "anikkhittavattānaṁ upacārasīmāya āgatabhāvaṁ sallakkhetvā sahavāsādikaṁ veditabba”nti ca vuttaṁ.",
  "tika-vin06t4:22_16": "“Nikkhipantena ārocetvā nikkhipitabbaṁ,",
  "tika-vin06t4:22_17": "payojanaṁ atthī”ti ca vuttaṁ,",
  "tika-vin06t4:22_18": "na pana taṁ payojanaṁ dassitaṁ.",
  "tika-vin06t4:22_19": "Ciṇṇamānatto bhikkhu abbhetabboti ciṇṇamānattassa ca abbhānārahassa ca ninnānākāraṇattā aññathā “abbhānāraho abbhetabbo”ti vattabbaṁ siyā.",
  "tika-vin06t4:22_20": "Ukkhepanīyakammakatopi attano laddhiggahaṇavasena sabhāgabhikkhumhi sati tassa anārocāpetuṁ na labhati.",
  "tika-vin06t4:23_0": "Parivāsakathāvaṇṇanā",
  "tika-vin06t4:24_0": "102.",
  "tika-vin06t4:24_1": "“Anantarāyikassa pana antarāyikasaññāya chādayato acchannāvā”ti pāṭho.",
  "tika-vin06t4:24_2": "Averibhāvena sabhāgo averisabhāgo.",
  "tika-vin06t4:24_3": "“Sabhāgasaṅghādisesaṁ āpannassa pana santike āvi kātuṁ na vaṭṭatī”ti pasaṅgato idheva pakāsitaṁ.",
  "tika-vin06t4:24_4": "Lahukesu paṭikkhepo natthi.",
  "tika-vin06t4:24_5": "Tattha ñattiyā āvi katvā uposathaṁ kātuṁ anuññātattā lahukasabhāgaṁ āvi kātuṁ vaṭṭatīti.",
  "tika-vin06t4:24_6": "Sabhāgasaṅghādisesaṁ pana ñattiyā ārocanaṁ na vaṭṭatīti kira.",
  "tika-vin06t4:24_7": "“Tassa santike taṁ āpattiṁ paṭikarissatī’ti vuttattā lahukassevāyamanuññātā.",
  "tika-vin06t4:24_8": "Na hi sakkā suddhassa ekassa santike saṅghādisesassa paṭikaraṇaṁ kātu”nti likhitaṁ.",
  "tika-vin06t4:24_9": "Lahukesupi sabhāgaṁ āvi kātuṁ na vaṭṭatīti,",
  "tika-vin06t4:24_10": "tasmā eva hi ñattiyā āvikaraṇaṁ anuññātaṁ,",
  "tika-vin06t4:24_11": "itarathā taṁ niratthakaṁ siyā.",
  "tika-vin06t4:24_12": "Aññamaññārocanassa vaṭṭati,",
  "tika-vin06t4:24_13": "tato na vaṭṭatīti dīpanatthameva ñattiyā āvikaraṇamanuññātaṁ,",
  "tika-vin06t4:24_14": "teneva idha “sabhāgasaṅghādisesaṁ āpannassā”tiādi vuttaṁ.",
  "tika-vin06t4:24_15": "Ayamattho “ettāvatā te dve nirāpattikā honti,",
  "tika-vin06t4:24_16": "tesaṁ santike sesehi sabhāgāpattiyo desetabbā”ti vacanena kaṅkhāvitaraṇiyaṁ pakāsitova.",
  "tika-vin06t4:24_17": "Saṅghādisesaṁ pana ñattiyā ārocetvā uposathaṁ kātuṁ vaṭṭati.",
  "tika-vin06t4:24_18": "Tassā ñattiyā ayamattho yadā suddhaṁ bhikkhuṁ passissati,",
  "tika-vin06t4:24_19": "tassa santike ārocanavasena paṭikarissati.",
  "tika-vin06t4:24_20": "Evaṁ paṭikate “na ca,",
  "tika-vin06t4:24_21": "bhikkhave,",
  "tika-vin06t4:24_22": "sāpattikena pātimokkhaṁ sotabbaṁ,",
  "tika-vin06t4:24_23": "yo suṇeyya,",
  "tika-vin06t4:24_24": "āpatti dukkaṭassā”ti vuttāpattito mokkho hotīti,",
  "tika-vin06t4:24_25": "tasmā “garukaṁ vā hotu lahukaṁ vā,",
  "tika-vin06t4:24_26": "ñattiyā āvi kātuṁ vaṭṭatī”ti vuttaṁ,",
  "tika-vin06t4:24_27": "ubhosu nayesu yuttataraṁ gahetabbaṁ.",
  "tika-vin06t4:25_0": "Nāmañceva āpatti cāti “tena tena vītikkamenāpannāpatti āpatti.",
  "tika-vin06t4:25_1": "Nāmanti tassā āpattiyā nāma”nti likhitaṁ.",
  "tika-vin06t4:25_2": "Ārocetvā nikkhipitabbanti ettha ārocanaṁ vattabhedadukkaṭapaaharaṇappayojananti veditabbaṁ.",
  "tika-vin06t4:25_3": "Akāraṇametanti “sambahulā saṅghādisesā āpattiyo āpajji”nti vutte vuṭṭhānato.",
  "tika-vin06t4:26_0": "Dasasataṁ rattisatanti dasasataṁ āpattiyo rattisataṁ chādetvāti yojetabbaṁ.",
  "tika-vin06t4:26_1": "Agghasamodhāno nāma sabhāgavatthukāyo sambahulā āpattiyo āpannassa bahurattiṁ paṭicchāditāpattiyaṁ nikkhipitvā dātabbo,",
  "tika-vin06t4:26_2": "itaro nānāvatthukānaṁ vasenāti ayametesaṁ visesoti.",
  "tika-vin06t4:27_0": "Parivāsakathāvaṇṇanā niṭṭhitā.",
  "tika-vin06t4:28_0": "“Gāmassātina vutta”nti vacanato kira gāmūpacārepi vaṭṭatīti adhippāyoti likhitaṁ.",
  "tika-vin06t4:28_1": "Vuttañca “ayaṁ pana viseso”ti.",
  "tika-vin06t4:28_2": "“Ettha aṭṭhakathācariyāva pamāṇaṁ.",
  "tika-vin06t4:28_3": "Yuttaṁ na dissatī”ti likhitaṁ.",
  "tika-vin06t4:28_4": "Anugaṇṭhipade pana “ayaṁ pana viseso,",
  "tika-vin06t4:28_5": "āgantukassa…pe…",
  "tika-vin06t4:28_6": "okkamitvā gacchati,",
  "tika-vin06t4:28_7": "ratticchedo hotiyevā”ti vacane heṭṭhā “antoaruṇe eva nikkhamitvā gāmūpacārato dve leḍḍupāte atikkamitvā”tiādinā nayena garuṁ katvā vacanato,",
  "tika-vin06t4:28_8": "bhikkhunīnaṁ garukavaseneva tattha tattha sikkhāpadānaṁ paññattattā ca tadanurūpavaseneva aṭṭhakathācariyena",
  "tika-vin06t4:28_9": "bhikkhunīnaṁ garuṁ katvā mānattacaraṇavidhidassanatthaṁ “yattakā purebhattaṁ vā”tiādi vuttaṁ.",
  "tika-vin06t4:28_10": "Kurundiādīsu vuttavacanena karontassapi doso natthīti dassetuṁ kevalaṁ lakkhaṇamattameva vuttaṁ,",
  "tika-vin06t4:28_11": "tadubhayampi tena tena pariyāyena yujjati,",
  "tika-vin06t4:28_12": "vinicchaye patte lakkhaṇe eva ṭhātabbato kurundiādīsu vuttavacanaṁ pacchā vuttaṁ.",
  "tika-vin06t4:28_13": "Payogo pana purimova.",
  "tika-vin06t4:28_14": "Yathā cettha,",
  "tika-vin06t4:28_15": "tathā sace kāci bhikkhunī dve leḍḍupāte anatikkamitvā aruṇaṁ uṭṭhapeti,",
  "tika-vin06t4:28_16": "doso natthi,",
  "tika-vin06t4:28_17": "tathāpi sabbaṭṭhakathāsu vuttattā “purimameva āciṇṇa”nti vuttaṁ.",
  "tika-vin06t4:28_18": "Parivāsavattādīnanti “parivāsanissayapaṭippassaddhiādīnaṁ upacārasīmāya paricchinnattā bhikkhunupassayassa upacārasīmāva gahetabbā,",
  "tika-vin06t4:28_19": "na gāmo”ti likhitaṁ.",
  "tika-vin06t4:28_20": "“Tasmiṁ gāme bhikkhācāro sampajjatī’tiādi pavāritavasena vuttaṁ.",
  "tika-vin06t4:28_21": "Na hi tattha antogāme vihāro atthī”ti ca likhitaṁ,",
  "tika-vin06t4:28_22": "“tampi tena pariyāyena yujjati,",
  "tika-vin06t4:28_23": "na atthato”ti ca.",
  "tika-vin06t4:29_0": "Paṭicchannaparivāsādikathāvaṇṇanā",
  "tika-vin06t4:30_0": "108.“Visuṁ mānatthaṁ caritabbanti mūlāya paṭikassanaṁ akatvā visuṁ kammavācāyā”ti ca likhitaṁ.",
  "tika-vin06t4:30_1": "“Saṅghādisesāpattī”ti vuttattā ekova,",
  "tika-vin06t4:30_2": "ekavatthumhi āpannā saṅghādisesā thullaccayadukkaṭamissakā nāma.",
  "tika-vin06t4:30_3": "Makkhadhammo nāma chādetukāmatā.",
  "tika-vin06t4:31_0": "143.Dhammatāti dhammatāya, tathātāyāti attho “alajjitā”ti ettha viya.",
  "tika-vin06t4:32_0": "148.Purimaṁ upādāya dve māsā parivasitabbāti ettha “parivasitadivasāpi gaṇanūpagā hontī”ti likhitaṁ.",
  "tika-vin06t4:33_0": "184.Tasmiṁ bhūmiyanti tassaṁ bhūmiyaṁ.",
  "tika-vin06t4:33_1": "Sambahulā saṅghādisesā āpattiyo āpajjati parimāṇampītiādi jātivasenekavacanaṁ.",
  "tika-vin06t4:34_0": "Samuccayakkhandhakavaṇṇanā niṭṭhitā.",
  "tika-vin06t4:35_0": "4. Samathakkhandhakavaṇṇanā",
  "tika-vin06t4:36_0": "Sammukhāvinayakathāvaṇṇanā",
  "tika-vin06t4:37_0": "186- 187.",
  "tika-vin06t4:37_1": "Yattha yattha kammavācāya “aya”nti vā “ime”ti vā sammukhāniddesaniyamo atthi,",
  "tika-vin06t4:37_2": "sabbaṁ taṁ kammaṁ sammukhākaraṇīyameva,",
  "tika-vin06t4:37_3": "na kevalaṁ tajjanīyādipañcavidhameva.",
  "tika-vin06t4:37_4": "Pañcavidhasseva pana uddharitvā dassanaṁ kammakkhandhake tāva tasseva pāḷiāruḷhattā,",
  "tika-vin06t4:37_5": "catuvīsatiyā pārājikesu vijjamānesu pārājikakaṇḍe āgatānaṁyeva catunnaṁ uddharitvā dassanaṁ viyāti veditabbaṁ.",
  "tika-vin06t4:37_6": "Tattha “puggalassa sammukhatā hatthapāsūpagamanamevā”ti vuttaṁ,",
  "tika-vin06t4:37_7": "taṁ kāraṇaṁ sammukhākaraṇīyassapi sammukhāniddesaniyamābhāvato.",
  "tika-vin06t4:37_8": "Kāmaṁ ayamattho kammakkhandhakeyeva “tīhi,",
  "tika-vin06t4:37_9": "bhikkhave,",
  "tika-vin06t4:37_10": "aṅgehi samannāgataṁ tajjanīyakammaṁ adhammakammañca hoti…pe…",
  "tika-vin06t4:37_11": "asammukhākataṁ hotī”ti vacaneneva siddho,",
  "tika-vin06t4:37_12": "tattha pana āpatti na dassitā.",
  "tika-vin06t4:37_13": "Idha “yo kareyya,",
  "tika-vin06t4:37_14": "āpatti dukkaṭassā”ti tattha bhavitabbāpattidassanatthaṁ idaṁ āraddhanti veditabbaṁ.",
  "tika-vin06t4:37_15": "“Sammukhāvinayapatirūpakena vūpasantampi sammukhāvinayeneva vūpasantagaṇanaṁ gacchatīti dassetuṁ ‘adhammavādī puggalo’tiādi āraddha”nti vuttaṁ,",
  "tika-vin06t4:37_16": "likhitañca.",
  "tika-vin06t4:37_17": "Evaṁ vūpasantaṁ sammukhāvinayapatirūpakena vūpasantaṁ nāma hoti,",
  "tika-vin06t4:37_18": "na sammukhāvinayena ca aññena kenacīti dassetuṁ idamāraddhanti ācariyo.",
  "tika-vin06t4:38_0": "Sativinayakathāvaṇṇanā",
  "tika-vin06t4:39_0": "195.",
  "tika-vin06t4:39_1": "Dabbassa kammavācāya “saṅgho imaṁ āyasmantaṁ dabba”nti sammukhāniddeso natthi,",
  "tika-vin06t4:39_2": "tathāpi “paṭhamaṁ dabbo yācitabbo”ti vacanena sammukhākaraṇīyatā tassa siddhā.",
  "tika-vin06t4:39_3": "Tathā aññatthāpi yathāsambhavaṁ leso veditabbo.",
  "tika-vin06t4:39_4": "Sativepullappattassa dātabbo vinayo sativinayo.",
  "tika-vin06t4:40_0": "Amūḷhavinayakathāvaṇṇanā",
  "tika-vin06t4:41_0": "196- 7.",
  "tika-vin06t4:41_1": "“Yassa ummattakassa taṁtaṁvītikkamato anāpatti,",
  "tika-vin06t4:41_2": "tādisasseva amūḷhavinayaṁ dātuṁ vaṭṭatīti amūḷhassa kattabbavinayo amūḷhavinayo”ti likhitaṁ,",
  "tika-vin06t4:41_3": "taṁ yuttaṁ “saṅgho gaggassa bhikkhuno amūḷhassa amūḷhavinayaṁ detī”ti vacanato.",
  "tika-vin06t4:41_4": "“Tīṇimāni,",
  "tika-vin06t4:41_5": "bhikkhave,",
  "tika-vin06t4:41_6": "adhammikāni amūḷhavinayassa dānānī”ti imassa vibhaṅge “na sarāmī”ti vacanaṁ vītikkamakālaṁ sandhāya tassa vibhaṅgassa pavattattā.",
  "tika-vin06t4:41_7": "Amūḷhavinayadānakāle panassa amūḷhatā vinicchitabbā.",
  "tika-vin06t4:42_0": "Paṭiññātakaraṇakathāvaṇṇanā",
  "tika-vin06t4:43_0": "200.",
  "tika-vin06t4:43_1": "“Appaṭiññāya bhikkhūnaṁ kammāni karontī”ti ārabhantassa kāraṇaṁ vuttameva.",
  "tika-vin06t4:43_2": "Paṭiññātena karaṇaṁ paṭiññātakaraṇaṁ.",
  "tika-vin06t4:44_0": "Tassapāpiyasikākathāvaṇṇanā",
  "tika-vin06t4:45_0": "207. “Tīhi,",
  "tika-vin06t4:45_1": "bhikkhave,",
  "tika-vin06t4:45_2": "aṅgehi samannāgataṁ tassapāpiyasikākamma”nti ārabhitvā pañca aṅgāni dassetvā pāḷi gatā,",
  "tika-vin06t4:45_3": "“sā peyyālena saṅkhipitvā gatāti ñātabba”nti likhitaṁ.",
  "tika-vin06t4:45_4": "Tathā sukkapakkhepi.",
  "tika-vin06t4:46_0": "Tiṇavatthārakādikathāvaṇṇanā",
  "tika-vin06t4:47_0": "214.",
  "tika-vin06t4:47_1": "“Sabbeheva ekajjhaṁ sannipatitabba”nti chandadānassa paṭikkhittattā pavāraṇakkhandhakaṭṭhakathāyañca “bhinnassa hi saṅghassa samaggakaraṇakāle,",
  "tika-vin06t4:47_2": "tiṇavatthārakasamathe,",
  "tika-vin06t4:47_3": "imasmiñca pavāraṇasaṅgaheti imesu tīsu ṭhānesu chandaṁ dātuṁ na vaṭṭatī”ti vuttattā idha āgantvā vā chandaṁ",
  "tika-vin06t4:47_4": "datvā pariveṇādīsu nisinnāti idaṁ virujjhati viya khāyatīti ce?",
  "tika-vin06t4:47_5": "Na khāyati adhippāyaññūnaṁ.",
  "tika-vin06t4:47_6": "Ayañhettha adhippāyo –",
  "tika-vin06t4:47_7": "visujjhitukāmehi sabbeheva sannipatitabbaṁ,",
  "tika-vin06t4:47_8": "asannipatitassa natthi suddhi chandadāyakassa.",
  "tika-vin06t4:47_9": "Kevalaṁ taṁ kammaṁ sannipatitānaṁ sampajjati.",
  "tika-vin06t4:47_10": "Aṭṭhakathāyaṁ visujjhitukāmānaṁ chandaṁ dātuṁ na vaṭṭatīti adhippāyo.",
  "tika-vin06t4:47_11": "Itarathā pāḷiyā ca virujjhati.",
  "tika-vin06t4:47_12": "“Ṭhapetvā ye na tattha hotī”ti hi ayaṁ pāḷi sannipātaṁ āgantvā chandaṁ datvā ṭhitānaṁ atthitaṁ dīpeti.",
  "tika-vin06t4:47_13": "Nissīmagate sandhāya vuttaṁ siyāti ce?",
  "tika-vin06t4:47_14": "Nissīmagate ṭhapetvā idha kiṁ,",
  "tika-vin06t4:47_15": "tasmā yo sāmaggīuposathe chandaṁ datvā tiṭṭhati ce,",
  "tika-vin06t4:47_16": "nānāsaṁvāsakabhūmiyaṁyeva tiṭṭhati,",
  "tika-vin06t4:47_17": "tassa chandadāyakassa pavāraṇasaṅgahopi natthi.",
  "tika-vin06t4:47_18": "Yo ca tiṇavatthārakakamme nāgacchati,",
  "tika-vin06t4:47_19": "so tāhi āpattīhi na sujjhatīti veditabbaṁ.",
  "tika-vin06t4:47_20": "Yassa etaṁ na ruccati,",
  "tika-vin06t4:47_21": "tassa parivāre vuttaparisato kammavipattilakkhaṇaṁ virujjhati,",
  "tika-vin06t4:47_22": "tattha hi kevalaṁ chandārahānaṁ chando anāhaṭo hoti sace,",
  "tika-vin06t4:47_23": "akataṁ tabbiparītena sampattidīpanatoti vuttaṁ hoti.",
  "tika-vin06t4:47_24": "Tathā pattakallalakkhaṇampi virujjhati.",
  "tika-vin06t4:47_25": "Tesu tīsu ṭhānesu kammappattāyeva sabbe,",
  "tika-vin06t4:47_26": "na tattha chandāraho atthīti ce? Na,",
  "tika-vin06t4:47_27": "catuvaggādikaraṇavibhājane avisesetvā chandārahassa āgatattā,",
  "tika-vin06t4:47_28": "taṁ sāmaññato vuttaṁ.",
  "tika-vin06t4:47_29": "Idañca āveṇikalakkhaṇaṁ,",
  "tika-vin06t4:47_30": "teneva satipi diṭṭhāvikamme idaṁ paṭikuṭṭhakataṁ na hotīti ce? Na,",
  "tika-vin06t4:47_31": "nānattasabhāvato.",
  "tika-vin06t4:47_32": "Idha hi ye pana “na metaṁ khamatī’ti aññamaññaṁ diṭṭhāvikammaṁ karontī”ti vacanato na saṅghassa diṭṭhāvikammaṁ kataṁ.",
  "tika-vin06t4:47_33": "Tasmiṁ sati paṭikuṭṭhakatameva hoti.",
  "tika-vin06t4:47_34": "Aññathā pubbabhāgā tā ñattiyo niratthikā siyuṁ,",
  "tika-vin06t4:47_35": "na ca parivāraṭṭhakathāyaṁ chandārahādhikāre nayo dinno.",
  "tika-vin06t4:47_36": "Pavāraṇakkhandhakaṭṭhakathāyaṁ “tīsu ṭhānesu chandaṁ dātuṁ na vaṭṭatī”ti vuttattā virujjhatīti ce? Na,",
  "tika-vin06t4:47_37": "aṭṭhakathāya pamāṇabhāve sati “idha chandaṁ datvā pariveṇādīsu nisinnā”tiādi vacane suddhikāmato eva gahite sabbaṁ na virujjhatīti eke.",
  "tika-vin06t4:47_38": "“Āgantvā vā chandaṁ datvā pariveṇādīsu nisinnā,",
  "tika-vin06t4:47_39": "te āpattīhi na vuṭṭhahantī”ti idaṁ na vattabbaṁ. Kasmā?",
  "tika-vin06t4:47_40": "Heṭṭhā “sabbeheva ekajjhaṁ sannipatitabba”nti chandadānassa paṭikkhepavacanato aṭṭhakathāyaṁ “tīsu ṭhānesu chandaṁ dātuṁ na vaṭṭatī”ti vuttattā,",
  "tika-vin06t4:47_41": "andhakaṭṭhakathāyampi tatheva vuttattā cāti? Na,",
  "tika-vin06t4:47_42": "ekajjhameva kamme karīyamāne yo idha “suṇātu me, bhante, saṅgho,",
  "tika-vin06t4:47_43": "amhākaṁ…pe…",
  "tika-vin06t4:47_44": "gihipaṭisaṁyutta”nti sādhāraṇañattiṁ ṭhapetvā puna “suṇantu me,",
  "tika-vin06t4:47_45": "āyasmantā”tiādinā asādhāraṇañattiyo ṭhapetvā “suṇātu me,",
  "tika-vin06t4:47_46": "bhante saṅgho,",
  "tika-vin06t4:47_47": "amhākaṁ…pe…",
  "tika-vin06t4:47_48": "evametaṁ dhārayāmī”ti ekatopakkhikānaṁ sandhiyā katāya tadanantare kenaci karaṇīyena chandaṁ datvā gacchati,",
  "tika-vin06t4:47_49": "tassa āpattīhi vuṭṭhānaṁ natthi.",
  "tika-vin06t4:47_50": "Aparesampi ekatopakkhikānaṁ abbhantare ṭhitattā vibhūtattā karaṇassa ayamatthova vutto.",
  "tika-vin06t4:47_51": "Sādhāraṇavasena dutiyāya ñattiyā ṭhapitāya ye tasmiṁ khaṇe ñattidutiyakammavācāsu anāraddhāsu,",
  "tika-vin06t4:47_52": "apariyositāsu vā chandaṁ datvā gacchanti,",
  "tika-vin06t4:47_53": "tesampi na vuṭṭhāti eva.",
  "tika-vin06t4:47_54": "Ye na tattha hontīti padassa ca ye vuttappakārena nayena tattha na hontīti attho gahetabbo.",
  "tika-vin06t4:47_55": "Vuttappakāratthadīpanatthañca aṭṭhakathāyaṁ “chandaṁ datvā pariveṇādīsu nisinnā”ti idameva avatvā “ye",
  "tika-vin06t4:47_56": "pana tehi vā saddhiṁ āpattiṁ āpajjitvāpi tattha anāgatā,",
  "tika-vin06t4:47_57": "āgantvā vā chandaṁ datvā pariveṇādīsu nisinnā”ti vuttaṁ,",
  "tika-vin06t4:47_58": "evaṁ pubbenāparaṁ sandhīyati.",
  "tika-vin06t4:47_59": "“Pāḷiyā ca tattha diṭṭhāvikammena kammassa akuppatā veditabbā”ti vuttaṁ.",
  "tika-vin06t4:48_0": "Adhikaraṇakathāvaṇṇanā",
  "tika-vin06t4:49_0": "220.Cittuppādovivādo.",
  "tika-vin06t4:49_1": "Vivādasaddopi kāraṇūpacārena kusalādisaṅkhyaṁ gacchati.",
  "tika-vin06t4:49_2": "Taṁ sandhāya “samathehi ca adhikaraṇīyatāya adhikaraṇa”nti vuttaṁ.",
  "tika-vin06t4:49_3": "Atha vā vivādahetubhūtassa cittuppādassa vūpasamena sambhavassa saddassapi vūpasamo hotīti cittuppādassapi",
  "tika-vin06t4:49_4": "samathehi adhikaraṇīyatā pariyāyo sambhavati.",
  "tika-vin06t4:49_5": "“Kusalacittā vivadantī”ti vuttavivādepi “vipaccatāya vohāro”ti vuttaṁ,",
  "tika-vin06t4:49_6": "na vuttavacanahetuvasenāti veditabbaṁ.",
  "tika-vin06t4:50_0": "222.",
  "tika-vin06t4:50_1": "“Āpattiñhi āpajjanto kusalacitto vā”ti vacanato kusalampi siyāti ce?",
  "tika-vin06t4:50_2": "Na taṁ āpattādhikaraṇaṁ sandhāya vuttaṁ,",
  "tika-vin06t4:50_3": "yo āpattiṁ āpajjati,",
  "tika-vin06t4:50_4": "so tīsu cittesu aññataracittasamaṅgī hutvā āpajjatīti dassanatthaṁ “yaṁ kusalacitto āpajjatī”tiādi vuttaṁ.",
  "tika-vin06t4:50_5": "Yo “paññattimattaṁ āpattādhikaraṇa”nti vadeyya,",
  "tika-vin06t4:50_6": "tassa akusalādibhāvopi āpattādhikaraṇassa na yujjateva vivādādhikaraṇādīnaṁ viyāti ce? Na,",
  "tika-vin06t4:50_7": "“natthāpattādhikaraṇaṁ kusala”nti iminā virodhasambhavato.",
  "tika-vin06t4:50_8": "Anugaṇṭhipade pana “āpattādhikaraṇaṁ nāma tathāpavattamānaakausalacittuppādarūpakkhandhānametaṁ adhivacanaṁ.",
  "tika-vin06t4:50_9": "Avasiṭṭhesu kusalābyākatapaññattīsu ‘āpattādhikaraṇaṁ siyā akusalaṁ siyā abyākata’nti vacanato paññattitāva paṭisiddhā kusalattike apariyāpannattā.",
  "tika-vin06t4:50_10": "Kusalapaṭisedheneva tena samānagatikattā kiriyābyākatānampi paṭisedho veditabbo,",
  "tika-vin06t4:50_11": "kiriyābyākatānaṁ viya anugamanato vipākābyākatānampi paṭisedho katova hoti,",
  "tika-vin06t4:50_12": "tathāpi abyākatasāmaññato rūpakkhandhena saddhiṁ vipākakiriyābyākatānampi adhivacananti veditabba”nti vuttaṁ.",
  "tika-vin06t4:50_13": "Tattha “kusalacittaṁ aṅgaṁ hotī”ti vinaye apakataññuno sandhāya vuttaṁ appaharitakaraṇādike sati.",
  "tika-vin06t4:50_14": "Tasmāti yasmā “natthi āpattādhikaraṇaṁ kusala”nti vattuṁ na sakkā,",
  "tika-vin06t4:50_15": "tasmā kusalacittaṁ aṅgaṁ na hotīti attho.",
  "tika-vin06t4:50_16": "Yadi evaṁ kasmā “ticittaṁ tivedana”nti vuccatīti ce?",
  "tika-vin06t4:50_17": "Taṁ dassetuṁ “nayida”ntiādi āraddhanti eke.",
  "tika-vin06t4:50_18": "Āpattisamuṭṭhāpakacittaṁ aṅgappahonakacittaṁ nāma.",
  "tika-vin06t4:50_19": "“Ekantatoti yebhuyyenāti attho,",
  "tika-vin06t4:50_20": "itarathā virujjhati. Kasmā?",
  "tika-vin06t4:50_21": "‘Yassā sacittakapakkhe cittaṁ akusalameva hotī’ti vuttattā”ti vadanti. Tena kiṁ?",
  "tika-vin06t4:50_22": "Vipāko natthi, kasmā?",
  "tika-vin06t4:50_23": "Ekantākusalattā,",
  "tika-vin06t4:50_24": "tasmā kathāva tattha natthi.",
  "tika-vin06t4:50_25": "Yattha pana atthi,",
  "tika-vin06t4:50_26": "taṁ dassento “yaṁ pana paṇṇattivajja”ntiādimāha.",
  "tika-vin06t4:50_27": "Asañcicca pana kiñci ajānantassa…pe…",
  "tika-vin06t4:50_28": "abyākataṁ hotīti bhikkhumhi kammaṭṭhānagatacittena nipanne,",
  "tika-vin06t4:50_29": "niddāyante vā mātugāmo ce seyyaṁ kappeti,",
  "tika-vin06t4:50_30": "tassa bhikkhuno vijjamānampi kusalacittaṁ āpattiyā aṅgaṁ na hoti,",
  "tika-vin06t4:50_31": "tasmā tasmiṁ khaṇe seyyākārena vattamānarūpameva āpattādhikaraṇaṁ nāma.",
  "tika-vin06t4:50_32": "Bhavaṅgacitte vijjamānepi eseva nayo.",
  "tika-vin06t4:50_33": "Tasmiñhi khaṇe uṭṭhātabbe jāte anuṭṭhānato rūpakkhandhova āpatti nāma,",
  "tika-vin06t4:50_34": "na vipākena saddhiṁ.",
  "tika-vin06t4:50_35": "Sace pana vadeyya,",
  "tika-vin06t4:50_36": "tassa evaṁvādino acittakānaṁ kusalacittaṁ āpajjeyya.",
  "tika-vin06t4:50_37": "Kiṁ vuttaṁ hoti?",
  "tika-vin06t4:50_38": "Eḷakalomaṁ gahetvā kammaṭṭhānamanasikārena tiyojanaṁ atikkamantassa,",
  "tika-vin06t4:50_39": "paṇṇattiṁ ajānitvā padaso dhammaṁ vācentassa ca āpajjitabbāpattiyā kusalacittaṁ āpajjeyyāti.",
  "tika-vin06t4:50_40": "Āpajjatiyevāti ce?",
  "tika-vin06t4:50_41": "Nāpajjati. Kasmā?",
  "tika-vin06t4:50_42": "“Natthi āpattādhikaraṇaṁ kusala”nti vacanato.",
  "tika-vin06t4:51_0": "Calito kāyo,",
  "tika-vin06t4:51_1": "pavattā vācā,",
  "tika-vin06t4:51_2": "aññatarameva aṅganti aññatarameva āpattīti attho.",
  "tika-vin06t4:51_3": "Kevalaṁ paññattiyā akusalādibhāvāsambhavato āpattitā na yujjati.",
  "tika-vin06t4:51_4": "Āpattiṁ āpajjanto tīsu aññatarasamaṅgī hutvā āpajjatīti dassanatthaṁ “yaṁ kusalacitto”tiādi vuttaṁ.",
  "tika-vin06t4:51_5": "Tassattho –",
  "tika-vin06t4:51_6": "pathavīkhaṇanādīsu kusalacittakkhaṇe vītikkamavasena pavattarūpasambhavato kusalacitto vā abyākatāpattiṁ āpajjati.",
  "tika-vin06t4:51_7": "Tathā abyākatacitto vā abyākatarūpasaṅkhātaṁ abyākatāpattiṁ āpajjati,",
  "tika-vin06t4:51_8": "pāṇātipātādīsu akusalacitto vā akusalāpattiṁ āpajjati,",
  "tika-vin06t4:51_9": "rūpaṁ panettha abbohārikaṁ.",
  "tika-vin06t4:51_10": "Supinapassanakālādīsu pāṇātipātādiṁ karonto sahaseyyādivasena āpajjitabbāpattiṁ āpajjanto akusalacitto abyākatāpattiṁ āpajjatīti veditabbo.",
  "tika-vin06t4:51_11": "Idaṁ vuccati āpattādhikaraṇaṁ akusalanti akusalacittuppādo.",
  "tika-vin06t4:51_12": "Porāṇagaṇṭhipadesu pana “puthujjano kalyāṇaputhujjano sekkho arahāti cattāro puggale dassetvā tesu arahato āpattādhikaraṇaṁ abyākatameva,",
  "tika-vin06t4:51_13": "tathā sekkhānaṁ,",
  "tika-vin06t4:51_14": "tathā kalyāṇaputhujjanassa asañcicca vītikkamakāle abyākatameva.",
  "tika-vin06t4:51_15": "Itarassa akusalampi hoti abyākatampi.",
  "tika-vin06t4:51_16": "Yasmā cassa sañcicca vītikkamakāle akusalameva hoti,",
  "tika-vin06t4:51_17": "tasmā vuttaṁ ‘natthi āpattādhikaraṇaṁ kusala’nti.",
  "tika-vin06t4:51_18": "Sabbattha abyākataṁ nāma tassa vipākābhāvamattaṁ sandhāya evaṁnāmakaṁ jāta”nti likhitaṁ,",
  "tika-vin06t4:51_19": "vicāretvā gahetabbaṁ.",
  "tika-vin06t4:52_0": "224.Vivādo vivādādhikaraṇanti yo koci vivādo,",
  "tika-vin06t4:52_1": "so sabbo kiṁ vivādādhikaraṇaṁ nāma hotīti ekapucchā.",
  "tika-vin06t4:52_2": "“Vivādo adhikaraṇanti vivādādhikaraṇameva vivādo ca adhikaraṇañcāti pucchati.",
  "tika-vin06t4:52_3": "Tadubhayaṁ vivādādhikaraṇamevāti pucchatīti vuttaṁ hotī”ti porāṇagaṇṭhipade vuttaṁ.",
  "tika-vin06t4:52_4": "Kesuci potthakesu ayaṁ pucchā natthi.",
  "tika-vin06t4:52_5": "Yadi evaṁ imāya na bhavitabbaṁ vivādo vivādādhikaraṇaṁ,",
  "tika-vin06t4:52_6": "vivādādhikaraṇaṁ vivādo,",
  "tika-vin06t4:52_7": "vivādādhikaraṇaṁ vivādo ceva adhikaraṇañcāti pañcapañhāhi bhavitabbaṁ siyā.",
  "tika-vin06t4:52_8": "Kesuci potthakesu tisso,",
  "tika-vin06t4:52_9": "kesuci catasso,",
  "tika-vin06t4:52_10": "pañca natthi.",
  "tika-vin06t4:52_11": "Tattha dve vibhattā.",
  "tika-vin06t4:52_12": "Itarāsu adhikaraṇaṁ vivādoti yaṁ kiñci adhikaraṇaṁ,",
  "tika-vin06t4:52_13": "vivādasaṅkhyameva gacchati,",
  "tika-vin06t4:52_14": "vivādo adhikaraṇanti yo koci vivādo,",
  "tika-vin06t4:52_15": "so sabbo adhikaraṇasaṅkhyaṁ gacchatīti pucchati.",
  "tika-vin06t4:52_16": "Esa nayo sabbattha.",
  "tika-vin06t4:53_0": "228.Sammukhāvinayasminti sammukhāvinayabhāve.",
  "tika-vin06t4:54_0": "230.“Antarenāti kāraṇenā”ti likhitaṁ.",
  "tika-vin06t4:55_0": "233. Ubbāhikāya khiyyanake pācitti na vuttā tattha chandadānassa natthitāya.",
  "tika-vin06t4:56_0": "236.Tassa kho etanti esoti attho “etadagga”nti ettha viya.",
  "tika-vin06t4:57_0": "238. “Kā ca tassa pāpiyasikā”ti kira pāṭho.",
  "tika-vin06t4:58_0": "242.",
  "tika-vin06t4:58_1": "“Kiccameva kiccādhikaraṇa”nti vacanato apalokanakammādīnametaṁ adhivacanaṁ,",
  "tika-vin06t4:58_2": "taṁ vivādādhikaraṇādīni viya samathehi sametabbaṁ na hoti,",
  "tika-vin06t4:58_3": "kintu sammukhāvinayena sampajjatīti attho.",
  "tika-vin06t4:59_0": "Samathakkhandhakavaṇṇanā niṭṭhitā.",
  "tika-vin06t4:60_0": "5. Khuddakavatthukkhandhakavaṇṇanā",
  "tika-vin06t4:61_0": "Khuddakavatthukathāvaṇṇanā",
  "tika-vin06t4:62_0": "244. Puthupāṇinā kattabbaṁ kammaṁ puthupāṇikaṁ.",
  "tika-vin06t4:63_0": "245.",
  "tika-vin06t4:63_1": "“Kaṇṇato nikkhantamuttolambakādīnaṁ kuṇḍalādīna”nti likhitaṁ.",
  "tika-vin06t4:63_2": "“Kāyūra”nti pāḷipāṭho.",
  "tika-vin06t4:63_3": "“Keyūrādīnī”ti ācariyenuddhaṭaṁ.",
  "tika-vin06t4:64_0": "248.“Sādhugītaṁ nāma parinibbutaṭṭhāne gīta”nti likhitaṁ.",
  "tika-vin06t4:64_1": "Dantagītaṁ gāyitukāmānaṁ vākkakaraṇīyaṁ.",
  "tika-vin06t4:64_2": "Dantagītassa vibhāvanatthaṁ “yaṁ gāyissāmā”tiādimāha.",
  "tika-vin06t4:65_0": "249.Caturassavattaṁ nāma catuppādagāthāvattaṁ.",
  "tika-vin06t4:65_1": "“Taraṅgavattādīni uccāraṇavidhānāni naṭṭhapayogānī”ti likhitaṁ.",
  "tika-vin06t4:65_2": "Bāhiralominti bhāvanapuṁsakaṁ,",
  "tika-vin06t4:65_3": "yathā tassa uṇṇapāvārassa bahiddhā lomāni dissanti,",
  "tika-vin06t4:65_4": "tathā dhārentassa dukkaṭanti vuttaṁ hoti.",
  "tika-vin06t4:66_0": "251.Virūpakkhehītiādi sahayogakaraṇavacanaṁ.",
  "tika-vin06t4:66_1": "Sarabūti gehagoḷikā.",
  "tika-vin06t4:66_2": "Sā kira setā savisā hoti.",
  "tika-vin06t4:66_3": "Sohanti yassa me etehi mettaṁ,",
  "tika-vin06t4:66_4": "sohaṁ namo karomi bhagavatoti sambandho.",
  "tika-vin06t4:66_5": "Aññamhi…pe…",
  "tika-vin06t4:66_6": "chetabbamhīti rāgānusaye.",
  "tika-vin06t4:67_0": "252.Uṭṭitvāti pakkhipitvā. Otaratūti iddhiyā otāretvā gaṇhātu. Anupariyāyīti anuparibbhami.",
  "tika-vin06t4:68_0": "253.Na acchupiyantīti na lagganti. Rūpakākiṇṇānīti itthirūpādīhi vokiṇṇāni.",
  "tika-vin06t4:69_0": "254.Ālindakamiḍḍhikādīnanti pamukhamiḍḍhikādīnaṁ.",
  "tika-vin06t4:69_1": "Parivattetvā tatthevāti ettha “parivattetvā tatiyavāre tattheva miḍḍhiyā patiṭṭhātī”ti likhitaṁ.",
  "tika-vin06t4:69_2": "Paribhaṇḍaṁ nāma gehassa bahi kuṭṭapādassa thirabhāvatthaṁ katā tanukamiḍḍhikā vuccati.",
  "tika-vin06t4:69_3": "Ettha “parivaṭṭitvā patto bhijjatīti adhikaraṇabhedāsaṅkāya abhāve ṭhāne ṭhapetuṁ vaṭṭatī”ti likhitaṁ.",
  "tika-vin06t4:69_4": "Pattamāḷako vaṭṭitvā pattānaṁ apatanatthaṁ vaṭṭaṁ vā caturassaṁ vā iṭṭhakādīhi parikkhipitvā māḷakacchannena kato.",
  "tika-vin06t4:69_5": "“Pattamaṇḍalikā pattapacchikā tālapattādīhi katā”ti ca likhitaṁ.",
  "tika-vin06t4:69_6": "Miḍḍhante ādhārake ṭhapetuṁ vaṭṭati pattasandhāraṇatthaṁ vuttattā.",
  "tika-vin06t4:69_7": "Mañce ādhārakepi na vaṭṭati nisīdanapaccayā vāritattā.",
  "tika-vin06t4:69_8": "Āsannabhūmikattā olambetuṁ vaṭṭati.",
  "tika-vin06t4:70_0": "255.",
  "tika-vin06t4:70_1": "“Aṁsakūṭe laggetvāti vacanato aggahatthe laggetvā aṅke ṭhapetuṁ na vaṭṭatī”ti keci vadanti,",
  "tika-vin06t4:70_2": "na sundaraṁ,",
  "tika-vin06t4:70_3": "“na kevalaṁ yassa patto”tiādi yadi hatthena gahitapatte bhedasaññā,",
  "tika-vin06t4:70_4": "pageva aññena sarīrāvayavenāti katvā vuttaṁ.",
  "tika-vin06t4:70_5": "Pāḷiyaṁ pana pacuravohāravasena vuttaṁ.",
  "tika-vin06t4:70_6": "Ghaṭikapālamayaṁ ghaṭikaṭāhaṁ.",
  "tika-vin06t4:70_7": "Chavasīsassa pattanti “silāputtakassa sarīraṁ,",
  "tika-vin06t4:70_8": "khīrassa dhārātiādivohāravasena vuttaṁ.",
  "tika-vin06t4:70_9": "Mañce nisīdituṁ āgatoti attho.",
  "tika-vin06t4:70_10": "“Pisācillikāti pisācadārakā”tipi vadanti.",
  "tika-vin06t4:70_11": "Dinnakameva paṭiggahitameva.",
  "tika-vin06t4:70_12": "Cabbetvāti khāditvā.",
  "tika-vin06t4:70_13": "Aṭṭhikāni ca kaṇṭakāni ca aṭṭhikakaṇṭakāni.",
  "tika-vin06t4:70_14": "“Etesu sabbesu paṇṇattiṁ jānātu vā, mā vā,",
  "tika-vin06t4:70_15": "āpattiyevā”ti likhitaṁ.",
  "tika-vin06t4:71_0": "256.Vipphāḷetvāti phāḷetvā.",
  "tika-vin06t4:71_1": "Kiṇṇena pūretunti surākiṇṇena pūretuṁ.",
  "tika-vin06t4:71_2": "Bidalakaṁ nāma diguṇakaraṇasaṅkhātassa kiriyāvisesassa adhivacanaṁ.",
  "tika-vin06t4:71_3": "Kassa diguṇakaraṇaṁ?",
  "tika-vin06t4:71_4": "Yena kilañjādinā mahantaṁ kathinamatthataṁ, tassa.",
  "tika-vin06t4:71_5": "Tañhi daṇḍakathinappamāṇena pariyante saṁharitvā diguṇaṁ kātabbaṁ.",
  "tika-vin06t4:71_6": "Aññathā khuddakacīvarassa anuvātaparibhaṇḍādividhānakaraṇe hatthassa okāso na hoti.",
  "tika-vin06t4:71_7": "Salākāya sati dvinnaṁ cīvarānaṁ aññataraṁ ñatvā sibbitāsibbitaṁ sukhaṁ paññāyati.",
  "tika-vin06t4:71_8": "Daṇḍakathine kate na bahūhi sahāyehi payojanaṁ.",
  "tika-vin06t4:71_9": "“Asaṁkuṭitvā cīvaraṁ samaṁ hoti.",
  "tika-vin06t4:71_10": "Koṇāpi samā hontī”ti likhitaṁ,",
  "tika-vin06t4:71_11": "“haliddisuttena saññākaraṇa”nti vuttattā haliddisuttena cīvaraṁ sibbetumpi vaṭṭatīti siddhaṁ.",
  "tika-vin06t4:71_12": "Tattha hi keci akappiyasaññino.",
  "tika-vin06t4:71_13": "Paṭiggaho nāma aṅgulikoso.",
  "tika-vin06t4:72_0": "257-",
  "tika-vin06t4:72_1": "8.Pātīti paṭiggahasaṇṭhānaṁ.",
  "tika-vin06t4:72_2": "Paṭiggahatthavikanti aṅgulikosatthavikaṁ.",
  "tika-vin06t4:72_3": "Sūcisatthakānaṁ pubbe āvesanatthavikāya anuññātattā “anujānāmi,",
  "tika-vin06t4:72_4": "bhikkhave,",
  "tika-vin06t4:72_5": "bhesajjatthavika”nti vuttaṁ.",
  "tika-vin06t4:72_6": "Ettha sūcisatthakādīnipi ṭhapetabbānīti nidānaṁ sūceti.",
  "tika-vin06t4:72_7": "Sacepi upanando bhikkhu alajjī,",
  "tika-vin06t4:72_8": "tathāpi santakametaṁ amūlacchedakatabhikkhuno lajjinopi samānassa kappatīti yujjati.",
  "tika-vin06t4:72_9": "Na sammatīti na pahoti.",
  "tika-vin06t4:73_0": "260- 1.",
  "tika-vin06t4:73_1": "Bahi kuṭṭassa samantato nīcavatthukaṁ katvā ṭhitaṁ “maṇḍalika”nti vuccati.",
  "tika-vin06t4:73_2": "Jantāgharappaṭicchādinā channassa naggiyaṁ yassa na paññāyati,",
  "tika-vin06t4:73_3": "tasseva parikammaṁ kātabbaṁ.",
  "tika-vin06t4:73_4": "Esa nayo udakavatthapaṭicchādīsupi.",
  "tika-vin06t4:74_0": "262-",
  "tika-vin06t4:74_1": "3.Paṇiyā nāma paṇiyakārakā.",
  "tika-vin06t4:74_2": "Ākaḍḍhanayantaṁ ākaḍḍhiyamānaṁ kūpassa uparibhāge paribbhamati.",
  "tika-vin06t4:74_3": "Arahaṭaghaṭiyantaṁ sakaṭacakkasaṇṭhānayantaṁ.",
  "tika-vin06t4:74_4": "Tassa are are ghaṭikāni bandhitvā ekena,",
  "tika-vin06t4:74_5": "dvīhi vā paribbhamiyamānassa udakanibbāhanaṁ veditabbaṁ.",
  "tika-vin06t4:74_6": "Āviddhapakkhapāsaṁ nāma yattha maṇḍalākārena pakkhapāsā bajjhanti āviddhavatthatā viya āviddhapakkhapāsakā.",
  "tika-vin06t4:74_7": "Pubbe pattasaṅgopanatthaṁ,",
  "tika-vin06t4:74_8": "idāni ṭhapetabbaṁ bhuñjituṁ ādhārako anuññāto.",
  "tika-vin06t4:75_0": "273.Paragalaṁgacchatīti imassa payogābhāvā vaṭṭati. Kammasatenāti mahatā ussāhena.",
  "tika-vin06t4:76_0": "277-",
  "tika-vin06t4:76_1": "8.Lohabhaṇḍaṁ nāma kaṁsato sesalohabhaṇḍaṁ.",
  "tika-vin06t4:76_2": "Muddikakāyabandhanaṁ nāma caturassaṁ akatvā sajjitaṁ.",
  "tika-vin06t4:76_3": "Pāmaṅgadasā caturassā.",
  "tika-vin06t4:76_4": "Mudiṅgasaṇṭhānenāti saṅghāṭiyā mudiṅgasibbanākārena varakasīsākārena.",
  "tika-vin06t4:76_5": "Pavanantoti pāsanto.",
  "tika-vin06t4:76_6": "“Dasāmūla”nti ca likhitaṁ.",
  "tika-vin06t4:76_7": "Akāyabandhanena sañcicca vā asañcicca vā gāmappavesane āpatti.",
  "tika-vin06t4:76_8": "“Saritaṭṭhānato bandhitvā pavisitabbaṁ,",
  "tika-vin06t4:76_9": "nivattitabbaṁ vā”ti likhitaṁ.",
  "tika-vin06t4:77_0": "279.",
  "tika-vin06t4:77_1": "Sattaṅgulaṁ vā aṭṭhaṅgulaṁ vāti ettha “sugataṅgulenā”ti avuttattā pakatiaṅgulena sāruppatthāya vaḍḍhetvāpi karonti ce, na doso.",
  "tika-vin06t4:78_0": "280. Tālavaṇṭākārena sīhaḷitthīnaṁ viya.",
  "tika-vin06t4:79_0": "Khuddakavatthukkhandhakavaṇṇanā niṭṭhitā.",
  "tika-vin06t4:80_0": "6. Senāsanakkhandhakavaṇṇanā",
  "tika-vin06t4:81_0": "Vihārānujānanakathāvaṇṇanā",
  "tika-vin06t4:82_0": "294.",
  "tika-vin06t4:82_1": "Nilīyanti bhikkhū etthāti vihārādayo leṇāni nāma. Āgata-",
  "tika-vin06t4:82_2": "vacanena tassāgatasaṅghova sāmī,",
  "tika-vin06t4:82_3": "na anāgatoti keci,",
  "tika-vin06t4:82_4": "taṁ na yujjati samānalābhakatikāya siddhattā.",
  "tika-vin06t4:83_0": "296-",
  "tika-vin06t4:83_1": "7.Dīpinaṅguṭṭhenāti ettha “dīpinā akappiyacammaṁ dassetī”ti likhitaṁ.",
  "tika-vin06t4:83_2": "Thambhakavātapānaṁ nāma tiriyaṁ dārūni adatvā ujukaṁ ṭhiteheva dārūhi kattabbaṁ.",
  "tika-vin06t4:83_3": "Bhisīnaṁ anuññātaṁ vaṭṭatīti bimbohane vaṭṭatīti attho.",
  "tika-vin06t4:83_4": "Tūlapūritaṁ bhisiṁ apassayituṁ na vaṭṭati uṇṇādīnaṁyeva anuññātattā.",
  "tika-vin06t4:83_5": "Nisīdananipajjanaṁ sandhāya vuttaṁ,",
  "tika-vin06t4:83_6": "tasmā apassayituṁ vaṭṭatīti ce?",
  "tika-vin06t4:83_7": "Akappiyanti na vaṭṭatīti keci.",
  "tika-vin06t4:83_8": "Yadi evaṁ akappiyamañcañca apassayituṁ na vaṭṭeyya.",
  "tika-vin06t4:83_9": "Yasmā vaṭṭati,",
  "tika-vin06t4:83_10": "tasmā doso natthi.",
  "tika-vin06t4:83_11": "Apica gilānassa bimbohanaṁ nipajjitumpi anuññātaṁ,",
  "tika-vin06t4:83_12": "tasmā bhisipi vaṭṭati apassayituṁ.",
  "tika-vin06t4:83_13": "Ācariyā ca anujānanti,",
  "tika-vin06t4:83_14": "vaḷañjenti cāti eke.",
  "tika-vin06t4:83_15": "Simbalitūlasuttena sibbitaṁ cīvaraṁ vaṭṭati. Kasmā?",
  "tika-vin06t4:83_16": "Kappāsassa anulomato.",
  "tika-vin06t4:83_17": "“Akkaphalasuttamayampi akkavākamayameva paṭikkhitta”nti te eva vadanti.",
  "tika-vin06t4:84_0": "298.Anibandhanīyo alaggo.",
  "tika-vin06t4:84_1": "Paṭibāhetvāti maṭṭhaṁ katvā.",
  "tika-vin06t4:84_2": "“Setavaṇṇādīnaṁ yathāsaṅkhyaṁ ikkāsādayo bandhanatthaṁ vuttā”ti likhitaṁ.",
  "tika-vin06t4:85_0": "300.Pakuṭṭaṁ samantato āviddhapamukhaṁ.",
  "tika-vin06t4:86_0": "303.Sudhālepoti sudhāmattikālepo.",
  "tika-vin06t4:87_0": "305.Āsatti taṇhā. Santiṁ adaraṁ.",
  "tika-vin06t4:88_0": "307.Ketunti kayena gahetuṁ.",
  "tika-vin06t4:89_0": "308.Citāti iṭṭhakāyo kabaḷena niddhamanavasena chinditvā katāti attho.",
  "tika-vin06t4:90_0": "310.Chabbaggiyānaṁbhikkhūnaṁ antevāsikāti ettha vīsativassaṁ atikkamitvā chabbaggiyā uppannā.",
  "tika-vin06t4:90_1": "“Ārādhayiṁsu me bhikkhū citta”nti vuttattā aññasmiṁ kāle sāvatthigamane uppannaṁ vatthuṁ idha āpattidassanatthaṁ āharitvā vuttanti yuttaṁ viya,",
  "tika-vin06t4:90_2": "vicāretvā gahetabbaṁ.",
  "tika-vin06t4:90_3": "Vuddhanti vuddhataraṁ.",
  "tika-vin06t4:91_0": "313.Santhareti tiṇasantharādayo.",
  "tika-vin06t4:92_0": "Senāsanaggāhakathāvaṇṇanā",
  "tika-vin06t4:93_0": "318.“Seyyaggenāti mañcaṭṭhānaparicchedena.",
  "tika-vin06t4:93_1": "Vihāraggenāti ovarakaggenā”ti likhitaṁ.",
  "tika-vin06t4:93_2": "Thāvarāti niyatā.",
  "tika-vin06t4:93_3": "Paccayeneva hi tanti tasmiṁ senāsane mahātherā tassa paccayassa kāraṇā aññattha agantvā vasantāyeva naṁ paṭijaggissantīti attho.",
  "tika-vin06t4:93_4": "Aghaṭṭanakammaṁ dassetuṁ “na tattha manussā”tiādimāha.",
  "tika-vin06t4:93_5": "“Vitakkaṁ chinditvā suddhacittena gamanavatteneva gantabba”nti pāṭho.",
  "tika-vin06t4:93_6": "Muddavedikā nāma cetiyassa hammiyavedikā.",
  "tika-vin06t4:93_7": "Paṭikkammāti apasakkitvā.",
  "tika-vin06t4:93_8": "Samānalābhakatikā mūlāvāse sati siyā,",
  "tika-vin06t4:93_9": "mūlāvāsavināsena katikāpi vinassati.",
  "tika-vin06t4:93_10": "Samānalābha-",
  "tika-vin06t4:93_11": "vacanaṁ sati dvīsu,",
  "tika-vin06t4:93_12": "bahūsu vā yujjati,",
  "tika-vin06t4:93_13": "teneva ekasmiṁ avasiṭṭheti no mati.",
  "tika-vin06t4:93_14": "Tāvakālikaṁ kālena mūlacchedanavasena vā aññesaṁ vā kammaṁ aññassa siyā nāvāyaṁ saṅgamoti ācariyo.",
  "tika-vin06t4:93_15": "Puggalavaseneva kātabbanti apalokanakāle saṅgho vassaṁvutthabhikkhūnaṁ pāṭekkaṁ “ettakaṁ vassāvāsikaṁ vatthaṁ deti,",
  "tika-vin06t4:93_16": "ruccati saṅghassā”ti puggalameva parāmasitvā dātabbaṁ,",
  "tika-vin06t4:93_17": "na saṅghavasena kātabbaṁ.",
  "tika-vin06t4:93_18": "Na saṅgho saṅghassa ettakaṁ detīti.",
  "tika-vin06t4:93_19": "“Ekasmiṁ āvāse saṅghassa kammaṁ karotī’ti vacanato saṅghavasena kātabba”nti likhitaṁ.",
  "tika-vin06t4:93_20": "Na hi tathā vutte saṅghassa kiñci kammaṁ kataṁ nāma hoti.",
  "tika-vin06t4:93_21": "“Sammatasenāsanaggāhāpakato aññena gāhitepi gāho ruhati aggahitupajjhāyassa upasampadā viyā”ti likhitaṁ.",
  "tika-vin06t4:93_22": "“Kammavācāyapi sammuti vaṭṭatī”ti likhitaṁ.",
  "tika-vin06t4:94_0": "Aṭṭhapi soḷasapi janeti ettha kiṁ visuṁ visuṁ,",
  "tika-vin06t4:94_1": "udāhu ekatoti?",
  "tika-vin06t4:94_2": "Ekatopi vaṭṭati.",
  "tika-vin06t4:94_3": "Na hi te tathā sammatā saṅghena kammakatā nāma honti,",
  "tika-vin06t4:94_4": "teneva sattasatikakkhandhake ekato aṭṭha janā sammatāti.",
  "tika-vin06t4:94_5": "Tesaṁ sammuti kammavācāyapīti ñattidutiyakammavācāyapi.",
  "tika-vin06t4:94_6": "Apalokanakammassa vatthūhi sā eva kammavācā labbhamānā labbhati,",
  "tika-vin06t4:94_7": "tassā ca vatthūhi apalokanakammameva labbhamānaṁ labbhati,",
  "tika-vin06t4:94_8": "na aññanti veditabbaṁ.",
  "tika-vin06t4:94_9": "Imaṁ nayaṁ micchā gaṇhanto “apalokanakammaṁ ñattidutiyakammaṁ kātuṁ,",
  "tika-vin06t4:94_10": "ñattidutiyakammañca apalokanakammaṁ kātuṁ vaṭṭatī”ti gaṇhāti,",
  "tika-vin06t4:94_11": "evañca sati kammasaṅkaradoso āpajjati.",
  "tika-vin06t4:94_12": "Maggo pokkharaṇīti ettha maggo nāma magge katadīghasālā,",
  "tika-vin06t4:94_13": "pokkharaṇīti nahāyituṁ katapokkharaṇī.",
  "tika-vin06t4:94_14": "Etāni hi asenāsanānīti ettha bhattasālā na āgatā,",
  "tika-vin06t4:94_15": "tasmā taṁ senāsananti ce?",
  "tika-vin06t4:94_16": "Sāpi ettheva paviṭṭhā vāsatthāya akatattā.",
  "tika-vin06t4:94_17": "Bhojanasālā pana ubhayattha nāgatā.",
  "tika-vin06t4:94_18": "Kiñcāpi nāgatā,",
  "tika-vin06t4:94_19": "upari “bhojanasālā pana senāsanamevā”ti vuttattā senāsanaṁ.",
  "tika-vin06t4:94_20": "“Kappiyakuṭi ca ettha kātabbā”ti vadanti,",
  "tika-vin06t4:94_21": "taṁ neti eke.",
  "tika-vin06t4:94_22": "Rukkhamūlaveḷugumbā channā kavāṭabaddhāva senāsanaṁ.",
  "tika-vin06t4:94_23": "“Alābhakesu āvāsesūti alābhakesu senāsanesū”ti likhitaṁ,",
  "tika-vin06t4:94_24": "taṁ yuttaṁ.",
  "tika-vin06t4:94_25": "Na hi pāṭekkaṁ senāsanaṁ hoti.",
  "tika-vin06t4:94_26": "Taṁ saññāpetvāti ettha paññattiṁ agacchante balakkārenapi vaṭṭati.",
  "tika-vin06t4:94_27": "Ayampīti paccayopi.",
  "tika-vin06t4:95_0": "Upanibandhitvāti tassa samīpe rukkhamūlādīsu vasitvā tattha vattaṁ katvāti adhippāyo.",
  "tika-vin06t4:95_1": "Pariyattipaṭipattipaṭivedhavasena tividhampi.",
  "tika-vin06t4:95_2": "“Dasakathāvatthukaṁ dasaasubhaṁ dasaanussati”nti pāṭho.",
  "tika-vin06t4:95_3": "“Paṭhamabhāgaṁ muñcitvāti idaṁ ce paṭhamagāhitavatthuto mahagghaṁ hotī”ti likhitaṁ.",
  "tika-vin06t4:95_4": "Chinnavassānaṁ vassāvāsikaṁ nāma pubbe gahitavassāvāsikānaṁ pacchā chinnavassānaṁ.",
  "tika-vin06t4:95_5": "Bhatiniviṭṭhanti bhatiṁ katvā viya niviṭṭhaṁ pariyiṭṭhaṁ.",
  "tika-vin06t4:95_6": "“Saṅghikaṁ pana…pe…",
  "tika-vin06t4:95_7": "vibbhantopi labhatevā”ti idaṁ tatruppādaṁ sandhāya vuttaṁ.",
  "tika-vin06t4:95_8": "Iminā apalokanameva pamāṇaṁ,",
  "tika-vin06t4:95_9": "na gāhāpananti keci.",
  "tika-vin06t4:95_10": "Vinayadharā pana “amhākaṁ vihāre vassaṁ upagatānaṁ ekekassa ticīvaraṁ saṅgho dassatī’tiādinā apalokitepi abhājitaṁ vibbhantako na labhati.",
  "tika-vin06t4:95_11": "‘Apalokanakammaṁ katvā gāhita’nti vuttattā,",
  "tika-vin06t4:95_12": "‘abhājite vibbhamatī’ti evaṁ pubbe vuttattā cā”ti vadanti.",
  "tika-vin06t4:95_13": "“Paccayavasenāti gahapatikaṁ vā aññaṁ vā vassāvāsikaṁ paccayavasena gāhita”nti likhitaṁ.",
  "tika-vin06t4:95_14": "“Ekameva vatthaṁ dātabbanti tattha nisinnānaṁ ekamekaṁ vatthaṁ pāpuṇātī”ti likhitaṁ.",
  "tika-vin06t4:95_15": "Dutiyo therāsaneti anubhāgo.",
  "tika-vin06t4:95_16": "Paṭhamabhāgo aññathā therena gahitoti jānitabbaṁ.",
  "tika-vin06t4:96_0": "Upanandavatthukathāvaṇṇanā",
  "tika-vin06t4:97_0": "320.Tivassantarenāti tiṇṇaṁ vassānaṁ anto ṭhitena.",
  "tika-vin06t4:97_1": "Hatthimhi nakho assāti hatthinakho.",
  "tika-vin06t4:97_2": "Pāsādassa nakho nāma heṭṭhimaparicchedo.",
  "tika-vin06t4:97_3": "Gihivikaṭanīhārenāti gihīhi katanīhāreneva.",
  "tika-vin06t4:97_4": "“Tehi attharitvā dinnāneva nisīdituṁ labbhanti,",
  "tika-vin06t4:97_5": "na bhikkhunā sayaṁ attharitvā vissajjitabbaṁ saṅghena attharāpetvā vā”ti likhitaṁ.",
  "tika-vin06t4:98_0": "Avissajjiyavatthukathāvaṇṇanā",
  "tika-vin06t4:99_0": "321.",
  "tika-vin06t4:99_1": "“Na vissajjetabbaṁ saṅghena vā gaṇena vā puggalena vā”ti vacanaṁ “yaṁ agarubhaṇḍaṁ vissajjiyaṁ vebhaṅgiyaṁ saṅghikaṁ,",
  "tika-vin06t4:99_2": "taṁ gaṇo ce tasmiṁ āvāse vasati puggalopi vā,",
  "tika-vin06t4:99_3": "gaṇena vā puggalena vā vissajjitaṁ saṅghena vissajjitasadisameva hotī”ti aṭṭhakathāyaṁ vuttavacanaṁ sādheti,",
  "tika-vin06t4:99_4": "aññathā ettha gaṇapuggalaggahaṇaṁ niratthakaṁ.",
  "tika-vin06t4:99_5": "Arañjaro udakacāṭi, alañjalo,",
  "tika-vin06t4:99_6": "bahuudakagaṇhanakoti attho.",
  "tika-vin06t4:99_7": "“Vaṭṭacāṭi viya hutvā thokaṁ dīghamukho majjhe paricchedaṁ dassetvā kato”ti likhitaṁ.",
  "tika-vin06t4:99_8": "Maṁsadibbadhammabuddhasamantacakkhuvasena pañca.",
  "tika-vin06t4:100_0": "Garubhaṇḍena ca garubhaṇḍanti saṁhārimaṁ sandhāya vuttaṁ.",
  "tika-vin06t4:100_1": "Pattacīvaraṁ nikkhipitunti aṭṭakacchannena kate mañce.",
  "tika-vin06t4:100_2": "Vaṭṭalohaṁ nāma pītavaṇṇaṁ.",
  "tika-vin06t4:100_3": "Pārihāriyaṁ na vaṭṭatīti āgantukassa adatvā paricārikahatthato attano nāmaṁ likhāpetvā gahetvā yathāsukhaṁ pariharituṁ na vaṭṭati.",
  "tika-vin06t4:100_4": "“Gihivikaṭanīhārenevāti yāva attano kammanibbatti,",
  "tika-vin06t4:100_5": "tāva gahetvā detī”ti likhitaṁ.",
  "tika-vin06t4:100_6": "Sikharaṁ nāma yena paribbhamantā chindanti.",
  "tika-vin06t4:100_7": "Pattabandhako nāma pattassa gaṇṭhiādikārako.",
  "tika-vin06t4:100_8": "“Paṭimānaṁ suvaṇṇādipattakārako”tipi vadanti.",
  "tika-vin06t4:100_9": "“Aḍḍhabāhūti kapparato paṭṭhāya yāva aṁsakūṭa”nti likhitaṁ.",
  "tika-vin06t4:100_10": "Ito paṭṭhāyāti imaṁ pāḷiṁ ādiṁ katvā.",
  "tika-vin06t4:100_11": "Daṇḍamuggaro nāma yena rajitacīvaraṁ pothenti.",
  "tika-vin06t4:100_12": "‘Paccattharaṇagatika’nti vuttattā,",
  "tika-vin06t4:100_13": "“tampi garubhaṇḍamevāti vuttattā ca api-",
  "tika-vin06t4:100_14": "saddena pāvārādipaccattharaṇaṁ sabbaṁ garubhaṇḍamevā”ti vadanti.",
  "tika-vin06t4:100_15": "Eteneva suttena aññathā atthaṁ vatvā “pāvārādipaccattharaṇaṁ na garubhaṇḍaṁ,",
  "tika-vin06t4:100_16": "bhājanīyameva,",
  "tika-vin06t4:100_17": "senāsanatthāya dinnapaccattharaṇameva garubhaṇḍa”nti vadanti,",
  "tika-vin06t4:100_18": "upaparikkhitabbaṁ.",
  "tika-vin06t4:100_19": "Gaṇṭhikāti cīvaragaṇṭhikā.",
  "tika-vin06t4:100_20": "Bhañcako nāma sarako.",
  "tika-vin06t4:101_0": "Navakammadānakathāvaṇṇanā",
  "tika-vin06t4:102_0": "323- 4.",
  "tika-vin06t4:102_1": "Aggaḷabandhasūcidvārakaraṇamattenapi.",
  "tika-vin06t4:102_2": "“Kapotabhaṇḍikā nāma vaḷabhiyā upari ṭhapetabbavalayaṁ vā tiṇacchadanagehassa piṭṭhivaṁsassa heṭṭhā ṭhapetabbaṁ vā ubhayamassa gatā dārū”ti likhitaṁ.",
  "tika-vin06t4:102_3": "Kārantarāti tadā puna pavisaṭṭhaṁ pubbapayojitānānaṁ vacanapātasenāsanavāso.",
  "tika-vin06t4:102_4": "Na pana patisaṭṭhatoti daṭṭhabbaṁ.",
  "tika-vin06t4:102_5": "Sabbattha vinaṭṭhavāso na ca paṭisedhako hotīti daṭṭhabbo.",
  "tika-vin06t4:102_6": "Dvāravātapānādīni apaharitvā dātuṁ asakkuṇeyyato “paṭidātabbāniyevā”ti vuttaṁ.",
  "tika-vin06t4:102_7": "Gopānasiādayo dentassa vihāro palujjatīti “mūlaṁ vā dātabba”ntiādi vuttanti eke.",
  "tika-vin06t4:102_8": "“Nevāsikā pakatiyā anatthatāya bhūmiyā ṭhapenti ce,",
  "tika-vin06t4:102_9": "tesampi anāpattiyevā”ti likhitaṁ.",
  "tika-vin06t4:102_10": "“Dvāravātapānādayo aparikammakatāpi apaṭicchādetvā na apassayitabbā”ti likhitaṁ.",
  "tika-vin06t4:103_0": "Saṅghabhattādianujānanakathāvaṇṇanā",
  "tika-vin06t4:104_0": "Uddesabhattakathāvaṇṇanā",
  "tika-vin06t4:105_0": "325.Yā bhattuddesaṭṭhānabhūtāya bhojanasālāya pakatiṭhitikā.",
  "tika-vin06t4:105_1": "Dinnaṁ panāti yathā so dāyako deti,",
  "tika-vin06t4:105_2": "taṁ dassento “saṅghato bhante”tiādimāha.",
  "tika-vin06t4:105_3": "Ekavaḷañjanti ekadvārena vaḷañjitabbaṁ.",
  "tika-vin06t4:105_4": "Ticīvaraparivāranti ettha “udakamattalābhī viya aññopi uddesabhattaṁ alabhitvā vatthādimanekappakāraṁ labhati ce,",
  "tika-vin06t4:105_5": "tasseva ta”nti likhitaṁ.",
  "tika-vin06t4:105_6": "“Uddesapatte dethā’ti vatvā gahetvā āgatabhāvena saṅghassa pariccattaṁ na hotiyeva tasseva hatthe gatattā,",
  "tika-vin06t4:105_7": "tasmā tehi vuttakkamena sabbehi bhājetvā bhuñjitabba”nti vuttaṁ.",
  "tika-vin06t4:105_8": "Paṭipāṭipattaṁ vā ṭhitikāya ṭhitapattaṁ vā.",
  "tika-vin06t4:105_9": "“Kūṭaṭṭhitikā nāma aggahetabbānampi gāhitattā”ti likhitaṁ,",
  "tika-vin06t4:105_10": "“paṇītabhattaṭṭhitikañca ajānitvā missetvā gāhitepi evameva paṭipajjitabba”nti ca likhitaṁ.",
  "tika-vin06t4:105_11": "Tañce theyyāya haranti pattahārakā,",
  "tika-vin06t4:105_12": "āṇāpakassa gīvā hoti.",
  "tika-vin06t4:105_13": "Atikkantampi ṭhitikaṁ ṭhapetvāti ettha “taṁdivasameva ce bhikkhā labbhati,",
  "tika-vin06t4:105_14": "aparadivasato paṭṭhāya na labbhati kirā”ti likhitaṁ.",
  "tika-vin06t4:105_15": "Pacchā “sabbo saṅgho paribhuñjatū”ti avuttepi bhājetvā paribhuñjitabbaṁ.",
  "tika-vin06t4:105_16": "“Ettake bhikkhū saṅghato uddisitvā dethā’ti avatvā ‘ettakānaṁ bhikkhūnaṁ bhattaṁ gaṇhathā’ti dinnaṁ saṅghikanimantanaṁ nāmā”ti likhitaṁ.",
  "tika-vin06t4:106_0": "Nimantanabhattakathāvaṇṇanā",
  "tika-vin06t4:107_0": "Paṭipāṭiyāti yathāladdhapaṭipāṭiyā.",
  "tika-vin06t4:107_1": "Vicchinditvāti bhattaṁ gaṇhathāti padaṁ avatvā.",
  "tika-vin06t4:107_2": "Ālopasaṅkhepenāti ayaṁ nayo nimantanāyameva,",
  "tika-vin06t4:107_3": "uddesabhatte pana ekassa pahonakappamāṇe eva ṭhitikā tiṭṭhati.",
  "tika-vin06t4:107_4": "“Ekavāranti yāva tasmiṁ āvāse vasanti bhikkhū,",
  "tika-vin06t4:107_5": "sabbeva labhantī”ti likhitaṁ.",
  "tika-vin06t4:108_0": "Salākabhattakathāvaṇṇanā",
  "tika-vin06t4:109_0": "Na hi bahisīmāya saṅghalābhoti ettha “uddesabhattādīsu bahisīmāya ṭhitassapi ce upāsakā denti,",
  "tika-vin06t4:109_1": "gahetuṁ labhanti,",
  "tika-vin06t4:109_2": "attanopi pāpetvā gahaṇaṁ anuññātaṁ,",
  "tika-vin06t4:109_3": "tathā idha na vaṭṭatī”ti vuttaṁ.",
  "tika-vin06t4:109_4": "Na pāpuṇantīti uddisitvāpi.",
  "tika-vin06t4:109_5": "Vāragāmanti dūrattā vārena niggahena gantabbagāme.",
  "tika-vin06t4:109_6": "Phātikammamevāti atirekalābhā ca bhavanti.",
  "tika-vin06t4:109_7": "Sammukhībhūtassāti yebhuyyena ce bhikkhū bahisīmaṁ gatā,",
  "tika-vin06t4:109_8": "sammukhībhūtassa pāpetabbaṁ.",
  "tika-vin06t4:109_9": "Sabhāgattā hi ekena laddhaṁ sabbesaṁ pahoti,",
  "tika-vin06t4:109_10": "tasmimpi asati attano pāpetvā dātabbaṁ.",
  "tika-vin06t4:109_11": "“Laddhā vā aladdhā vā”ti vacanasiliṭṭhavasena vuttaṁ.",
  "tika-vin06t4:109_12": "Vihāre apāpitaṁ pana…pe…",
  "tika-vin06t4:109_13": "na vaṭṭatīti salākabhattaṁ vihāre uddisiyati.",
  "tika-vin06t4:109_14": "Tena pana dinnasalākena.",
  "tika-vin06t4:109_15": "Tassāti gahetvā gatassa.",
  "tika-vin06t4:109_16": "Salākā gahetabbāti yuttaṁ viya.",
  "tika-vin06t4:109_17": "Sabbapotthakesu “gāhetabbā”ti pāṭho,",
  "tika-vin06t4:109_18": "tasmā tenāti salākaggāhāpakenāti attho.",
  "tika-vin06t4:109_19": "“Corikāya gahitattā na pāpuṇātī”ti vacanato “kuṭisodhanaṁ vaṭṭatī”ti ca dīpavāsino vadanti kira.",
  "tika-vin06t4:109_20": "Ekaṁ mahātherassāti mahāthero vihārato yebhuyyena na gacchati,",
  "tika-vin06t4:109_21": "itare kadāci gacchati,",
  "tika-vin06t4:109_22": "tasmā sabhāgā ce,",
  "tika-vin06t4:109_23": "attano pāpetvā puna itaresaṁ diyyati.",
  "tika-vin06t4:109_24": "Vihāre therassa pattasalākabhattanti mahāthero ekakova vihāre ohīno,",
  "tika-vin06t4:109_25": "“avassaṁ sabbasalākā attano pāpetvā ṭhito”ti paṭissayaṁ gantvā āgantukabhikkhūnampi adassanato kukkuccaṁ akatvā bhuñjanti.",
  "tika-vin06t4:110_0": "Pakkhikabhattakathāvaṇṇanā",
  "tika-vin06t4:111_0": "Uposathadivase āpattidesanaṁ sandhāya “parisuddhasīlāna”nti āha.",
  "tika-vin06t4:111_1": "Lekhaṁ katvā nibaddhāpitaṁ.",
  "tika-vin06t4:111_2": "“Āgantukabhattampi gamikabhattampī”ti āgantukova hutvā gacchantaṁ sandhāya vuttaṁ.",
  "tika-vin06t4:111_3": "Anāthagilānupaṭṭhākopi tena dinnaṁ bhuñjati ce,",
  "tika-vin06t4:111_4": "tassapi pāpetabbameva.",
  "tika-vin06t4:111_5": "Guḷapiṇḍaṁ tālapakkamattaṁ.",
  "tika-vin06t4:112_0": "Senāsanakkhandhakavaṇṇanā niṭṭhitā.",
  "tika-vin06t4:113_0": "7. Saṅghabhedakakkhandhakavaṇṇanā",
  "tika-vin06t4:114_0": "Chasakyapabbajjākathāvaṇṇanā",
  "tika-vin06t4:115_0": "330.",
  "tika-vin06t4:115_1": "“Anupiyaṁ nāmā”ti ekavacanena dissati,",
  "tika-vin06t4:115_2": "sattamiyaṁ pana “anupiyāya”nti.",
  "tika-vin06t4:115_3": "“Kāḷudāyippabhutayo dasa dūtā”ti pāṭho.",
  "tika-vin06t4:115_4": "“Na heṭṭhāpāsādā na heṭṭhāpāsādaṁ vā”ti likhitaṁ.",
  "tika-vin06t4:116_0": "332.Pubbe pubbakāle. “Rañño sato”ti ca “raññovasato”ti ca pāṭho.",
  "tika-vin06t4:117_0": "333.",
  "tika-vin06t4:117_1": "Na lābhataṇhā idha kāmataṇhā,",
  "tika-vin06t4:117_2": "jhānassa nesā parihāni hetu.",
  "tika-vin06t4:117_3": "Buddhattasīlaṁ pana patthayanto jhānāpi naṭṭhoti.",
  "tika-vin06t4:117_4": "Nanu pattabhāvanā.",
  "tika-vin06t4:117_5": "Manomayanti jhānamanomayaṁ.",
  "tika-vin06t4:118_0": "334.Satthāroti gaṇasatthāro.",
  "tika-vin06t4:119_0": "339.Potthanikanti churikaṁ.",
  "tika-vin06t4:120_0": "340.Manusseti purise.",
  "tika-vin06t4:121_0": "341.",
  "tika-vin06t4:121_1": "Ekarattādhikārena rakkhaṁ paccāsīsantā īdisāti dassanatthaṁ “pañcime”tiādi vuttaṁ.",
  "tika-vin06t4:121_2": "“Pubbe rakkhasseta”nti vuttattā mayhaṁ pana rakkhaṇe kiccaṁ natthīti dassanatthaṁ vuttaṁ.",
  "tika-vin06t4:121_3": "Parūpakkamena tathāgataṁ jīvitā voropeyyāti idaṁ āṇattiyā āgatattā evaṁ vuttaṁ.",
  "tika-vin06t4:122_0": "342.Mā āsadoti mā vadhakacittena upagaccha.",
  "tika-vin06t4:122_1": "Itoti imamhā jīvitamhā.",
  "tika-vin06t4:122_2": "“Yatoti yasmā,",
  "tika-vin06t4:122_3": "yatoti vā gatassā”ti likhitaṁ.",
  "tika-vin06t4:122_4": "“Paṭikuṭitoti apasakkitvā saṅkucito hutvā vā paṭisakkatī”ti likhitaṁ.",
  "tika-vin06t4:123_0": "343.Tikabhojananti tīhi bhuñjitabbabhojanaṁ.",
  "tika-vin06t4:123_1": "“Tikabhojanīya”ntipi pāṭho.",
  "tika-vin06t4:123_2": "Parikappato hi tiṇṇaṁ bhuñjituṁ anujānāmi,",
  "tika-vin06t4:123_3": "tato uddhaṁ gaṇabhojanameva hoti,",
  "tika-vin06t4:123_4": "tassāpi idameva vuttaṁ.",
  "tika-vin06t4:123_5": "Idha apubbaṁ natthi.",
  "tika-vin06t4:123_6": "“Akataviññattiladdhaṁ tiṇṇaṁ bhuñjantānaṁ kiñcāpi taṁ gaṇabhojanaṁ nāma na hoti,",
  "tika-vin06t4:123_7": "viññattivasena pana na vaṭṭatī”ti likhitaṁ.",
  "tika-vin06t4:123_8": "Tayo atthavase paṭiccāti etthāpi “mā pāpicchāpakkhaṁ nissāya saṅghaṁ bhindeyyu”nti pesalānaṁ bhikkhūnaṁ phāsuvihārāyāti yojetabbaṁ.",
  "tika-vin06t4:123_9": "Kulānuddayatāya cāti kulānaṁ pasādarakkhaṇatthaṁ.",
  "tika-vin06t4:123_10": "Vajjanti vajjameva.",
  "tika-vin06t4:123_11": "“Vajjamimaṁ phuseyyā”ti likhitaṁ.",
  "tika-vin06t4:123_12": "“Vajjanīyaṁ puggalaṁ phuseyyā”ti vuttaṁ.",
  "tika-vin06t4:123_13": "“Imassa mano na phuseyyā”ti vattabbampi siyā.",
  "tika-vin06t4:123_14": "Cakkabhedanti sāsanabhedaṁ.",
  "tika-vin06t4:123_15": "Āyukappanti ettha kiñcāpi avīcimhi āyuparimāṇaṁ natthi,",
  "tika-vin06t4:123_16": "yena pana kammena yattakaṁ anubhavitabbaṁ,",
  "tika-vin06t4:123_17": "tassa āyukappanti veditabbaṁ.",
  "tika-vin06t4:124_0": "345.",
  "tika-vin06t4:124_1": "“Aññataraṁ āsanaṁ gahetvā nisīdī”ti vacanato visabhāgaṭṭhānaṁ gatassa pesalassapi bhikkhuno tesaṁ āsane nisīdituṁ vaṭṭatīti siddhaṁ.",
  "tika-vin06t4:124_2": "Āgilāyatīti rujjati.",
  "tika-vin06t4:124_3": "Ādesanāpāṭihāriyānusāsaniyāti tassa tassa cittācāraṁ ādissa ādissa desanā,",
  "tika-vin06t4:124_4": "ādesanāpāṭihāriyānusāsanī.",
  "tika-vin06t4:124_5": "Iddhi eva pāṭihāriyaṁ iddhipāṭihāriyaṁ,",
  "tika-vin06t4:124_6": "iddhipāṭihāriyasaṁyuttāya anusāsaniyā ovadatīti attho.",
  "tika-vin06t4:124_7": "Nanu taṁ āvusoti ettha taṁ vacanaṁ nanu mayā vuttosīti attho.",
  "tika-vin06t4:125_0": "346-",
  "tika-vin06t4:125_1": "9.Suvikkhālitanti sudhotaṁ.",
  "tika-vin06t4:125_2": "Saṁkhāditvāti suṭṭhu khāditvā.",
  "tika-vin06t4:125_3": "“Mahiṁ vikubbatoti mahāvisālo”ti likhitaṁ.",
  "tika-vin06t4:125_4": "Tassa bhisaṁ ghasamānassa.",
  "tika-vin06t4:125_5": "Tattha nadīsu jaggatoti pālentassa. “Kiṁ?",
  "tika-vin06t4:125_6": "Hatthiyūthaṁ gantu”nti vadanti.",
  "tika-vin06t4:125_7": "“Asaṁpāto’ti pāṭho,",
  "tika-vin06t4:125_8": "apatto hutvāti attho”ti likhitaṁ.",
  "tika-vin06t4:125_9": "“Apāyabahuttā puna dassito”ti vuttaṁ.",
  "tika-vin06t4:125_10": "“Evaṁsateti evaṁ assa te āsavā”ti likhitaṁ.",
  "tika-vin06t4:126_0": "350.“Vosānaṁ pariniṭṭhānaṁ vā”ti ca likhitaṁ.",
  "tika-vin06t4:126_1": "Jātūti daḷhatthe nipāto.",
  "tika-vin06t4:126_2": "Mā udapajjathāti mā uppajjeyya.",
  "tika-vin06t4:126_3": "“So pamādamanuyuñjanto”ti pāṭho.",
  "tika-vin06t4:126_4": "Anādaraṁ kusalesu.",
  "tika-vin06t4:126_5": "Udadhi mahāti kittako mahā?",
  "tika-vin06t4:126_6": "Bhesmā yāva bhayānako,",
  "tika-vin06t4:126_7": "tāva mahāti vuttaṁ hoti.",
  "tika-vin06t4:127_0": "351.Na kho, upāli,",
  "tika-vin06t4:127_1": "bhikkhunī saṅghaṁ bhindatīti ettha bhikkhu saṅghaṁ na bhindati,",
  "tika-vin06t4:127_2": "bhikkhunī saṅghaṁ bhindatīti keci,",
  "tika-vin06t4:127_3": "netaṁ gahetabbaṁ.",
  "tika-vin06t4:127_4": "Kevalaṁ “saṅgho”ti vutte bhikkhusaṅghova adhippeto.",
  "tika-vin06t4:127_5": "“Saṅghassa deti,",
  "tika-vin06t4:127_6": "ubhatosaṅghassa deti cā”ti mātikāvacanampi sādheti.",
  "tika-vin06t4:127_7": "Tasmiṁ adhammadiṭṭhibhede dhammadiṭṭhi siyā.",
  "tika-vin06t4:127_8": "“Sīlasatibhedesupi samāno dhammaṁ kātunti saṅghabhede vematikopi tādiso vā”ti likhitaṁ.",
  "tika-vin06t4:127_9": "Vinidhāyāti attano vañcanādhippāyataṁ chādetvā.",
  "tika-vin06t4:128_0": "Saṅghabhedakakkhandhakavaṇṇanā niṭṭhitā.",
  "tika-vin06t4:129_0": "8. Vattakkhandhakavaṇṇanā",
  "tika-vin06t4:130_0": "Āgantukavattakathāvaṇṇanā",
  "tika-vin06t4:131_0": "357.",
  "tika-vin06t4:131_1": "Ekasmiṁ gāme aññavihārato āgatopi āgantukova.",
  "tika-vin06t4:131_2": "Tattha keci evaṁ vadanti “āvāsiko katthaci gantvā sace āgato,",
  "tika-vin06t4:131_3": "‘tenāpi āgantukabhattaṁ bhuñjitabba’nti vuttattā dūrāgamanaṁ vuttaṁ hoti, na gāme,",
  "tika-vin06t4:131_4": "tasmā na yutta”nti.",
  "tika-vin06t4:131_5": "Te vattabbā “āgantukabhattaṁ nāma gahaṭṭhehi ṭhapitaṁ.",
  "tika-vin06t4:131_6": "Yasmiṁ nibaddhaṁ,",
  "tika-vin06t4:131_7": "tato aññagāmatoti āpannaṁ.",
  "tika-vin06t4:131_8": "Tathā vihārādhikārattā aññavihārato āgatopi āgantuko vā”ti ācariyānaṁ sanniṭṭhānaṁ.",
  "tika-vin06t4:131_9": "Pānīyaṁ pucchitabbaṁ,",
  "tika-vin06t4:131_10": "paribhojanīyaṁ pucchitabbanti uddharitvā ghaṭasarāvādigataṁ sandhāya paṭhamaṁ,",
  "tika-vin06t4:131_11": "dutiyaṁ kūpataḷākādigatanti ācariyo.",
  "tika-vin06t4:131_12": "Dutiyavāre attano vasanaṭṭhānattā visuṁ pucchitabbameva,",
  "tika-vin06t4:131_13": "tasmā vuttaṁ etaṁ “paricchinnabhikkho vā gāmo”ti.",
  "tika-vin06t4:131_14": "Bahūsu potthakesu duvidhāpi yujjati.",
  "tika-vin06t4:132_0": "Anumodanavattakathāvaṇṇanā",
  "tika-vin06t4:133_0": "362- 4.",
  "tika-vin06t4:133_1": "Pañcame anumodanatthāya nisinne.",
  "tika-vin06t4:133_2": "“Manussānaṁ parivisanaṭṭhānanti yattha manussā saputtadārā āvasitvā dentī”ti likhitaṁ.",
  "tika-vin06t4:133_3": "Imasmiṁ khandhake āgantukāvāsikagamikānumodanabhattaggapiṇḍacārikāraññakasenāsanajantāgharavaccakuṭiupajjhācariyasaddhivihārikantevāsikavattāni",
  "tika-vin06t4:133_4": "cuddasa mahāvattāni nāma.",
  "tika-vin06t4:133_5": "Aggahitaggahaṇena gaṇiyamānāni asīti khandhakavattāni nāma honti.",
  "tika-vin06t4:134_0": "Vattakkhandhakavaṇṇanā niṭṭhitā.",
  "tika-vin06t4:135_0": "9. Pātimokkhaṭṭhapanakkhandhakavaṇṇanā",
  "tika-vin06t4:136_0": "Pātimokkhuddesayācanakathāvaṇṇanā",
  "tika-vin06t4:137_0": "383- 4.",
  "tika-vin06t4:137_1": "“Nandimukhī”ti likhitaṁ.",
  "tika-vin06t4:137_2": "Āyatakenevāti ādimhi eva.",
  "tika-vin06t4:137_3": "Yanti yasmā.",
  "tika-vin06t4:137_4": "Savantiyo mahānadiyo.",
  "tika-vin06t4:137_5": "“Mahantabhūtāna”nti pāṭho.",
  "tika-vin06t4:137_6": "Pattāti patvā.",
  "tika-vin06t4:137_7": "“Samūlikāya ṭhapeti akatāyā”ti ṭhapanakassa saññāmūlavasena vuttaṁ.",
  "tika-vin06t4:137_8": "Taṁ vatthuṁ avinicchinitvāva parisā vuṭṭhāti.",
  "tika-vin06t4:138_0": "Attādānaaṅgakathāvaṇṇanā",
  "tika-vin06t4:139_0": "398-",
  "tika-vin06t4:139_1": "9.“Attādānanti sayaṁ parehi codito attānaṁ sodhetuṁ anādiyitvā paresaṁ vippaṭipattiṁ disvā sāsanaṁ sodhetuṁ attanā āditabba”nti likhitaṁ.",
  "tika-vin06t4:139_2": "Vassārattoti vassakālo.",
  "tika-vin06t4:139_3": "Sappaṭimāsoti ākaḍḍhanayuttoti adhippāyo.",
  "tika-vin06t4:140_0": "401.Upadahātabboti uppādetabbo, vippaṭisāramukhena dhāretabboti adhippāyo.",
  "tika-vin06t4:141_0": "Pātimokkhaṭṭhapanakkhandhakavaṇṇanā niṭṭhitā.",
  "tika-vin06t4:142_0": "10. Bhikkhunikkhandhakavaṇṇanā",
  "tika-vin06t4:143_0": "Mahāpajāpatigotamīvatthukathāvaṇṇanā",
  "tika-vin06t4:144_0": "402-",
  "tika-vin06t4:144_1": "3.Sūnehīti sutehi.",
  "tika-vin06t4:144_2": "“Setaṭṭikā nāma rogajātī”ti pāḷi.",
  "tika-vin06t4:144_3": "“Setaṭṭhikā”ti aṭṭhakathā.",
  "tika-vin06t4:144_4": "“Paṭisambhidāpattakhīṇāsavaggahaṇena jhānānipi gahitāneva honti.",
  "tika-vin06t4:144_5": "Na hi nijjhānikānaṁ sabbappakārā sampatti ijjhatī”ti likhitaṁ.",
  "tika-vin06t4:145_0": "Bhikkhunīupasampadānujānanakathāvaṇṇanā",
  "tika-vin06t4:146_0": "404.Yadaggena yaṁ divasaṁ ādiṁ katvā.",
  "tika-vin06t4:146_1": "Tadevāti tasmiṁ eva divase.",
  "tika-vin06t4:146_2": "“Anuñattiyā”ti pāṭho.",
  "tika-vin06t4:146_3": "“Anupaññattiyā”ti na sundaraṁ.",
  "tika-vin06t4:147_0": "405.",
  "tika-vin06t4:147_1": "“Paṭiggaṇhāmi yāvajīvaṁ anatikkamanīyo”ti vatvā idāni kiṁ kāraṇā varaṁ yācatīti ce?",
  "tika-vin06t4:147_2": "Parūpavādavivajjanatthaṁ.",
  "tika-vin06t4:147_3": "Dubbuddhino hi keci vadeyyuṁ “mahāpajāpatiyā paṭhamaṁ sampaṭicchitattā ubhatosaṅghassa yathāvuḍḍhaabhivādanaṁ na jātaṁ.",
  "tika-vin06t4:147_4": "Gotamī ce varaṁ yāceyya,",
  "tika-vin06t4:147_5": "bhagavā anujāneyyā”ti.",
  "tika-vin06t4:148_0": "408.Vimānetvāti aparajjhitvā.",
  "tika-vin06t4:149_0": "410-",
  "tika-vin06t4:149_1": "3.Kammappattāyopīti kammārahāpi.",
  "tika-vin06t4:149_2": "Āpattigāminiyopīti āpattiṁ āpannāyopi.",
  "tika-vin06t4:149_3": "Dve tisso bhikkhuniyoti dvīhi tīhi bhikkhunīhi.",
  "tika-vin06t4:149_4": "“Manosilikāyā”ti pāṭho.",
  "tika-vin06t4:150_0": "420. “Tena ca bhikkhu nimantetabbo”ti sāmīcivasena vuttaṁ.",
  "tika-vin06t4:151_0": "422- 3.",
  "tika-vin06t4:151_1": "“Anujānāmi…pe…",
  "tika-vin06t4:151_2": "tāvakālika”nti puggalikaṁ sandhāya vuttaṁ,",
  "tika-vin06t4:151_3": "na saṅghikanti ācariyo.",
  "tika-vin06t4:151_4": "“Anujānāmi,",
  "tika-vin06t4:151_5": "bhikkhave,",
  "tika-vin06t4:151_6": "utuniyā kaṭisuttaka”nti vacanato bhikkhussa vinibandhaṁ kaṭisuttakaṁ na vaṭṭati.",
  "tika-vin06t4:151_7": "Paggharantī visaviṇā.",
  "tika-vin06t4:151_8": "Vepurisikā massudāṭhī.",
  "tika-vin06t4:152_0": "425.Tayo nissayeti rukkhamūlañhi sā na labhati.",
  "tika-vin06t4:153_0": "426.",
  "tika-vin06t4:153_1": "Bhattagge sace dāyakā bhikkhunisaṅghassa bhuttavato catupaccaye dātukāmā honti,",
  "tika-vin06t4:153_2": "yathāvuḍḍhameva.",
  "tika-vin06t4:154_0": "427.Vikāleti yāva vikāle honti, tāva pavāresunti attho. Ajjattanāti ajjatanā.",
  "tika-vin06t4:155_0": "428.Anuvādanti issariyaṭṭhānaṁ.",
  "tika-vin06t4:155_1": "Idaṁ sabbaṁ “ajjatagge ovaṭo bhikkhunīnaṁ bhikkhūsu vacanapatho”ti paññattassa garudhammassa vītikkamaāpattipaññāpanatthaṁ vuttanti veditabbaṁ,",
  "tika-vin06t4:155_2": "aññathā yesaṁ garudhammānaṁ paṭiggahaṇena bhikkhunīnaṁ upasampadā anuññātā,",
  "tika-vin06t4:155_3": "tesaṁ vītikkame anupasampannāva siyāti āsaṅkā bhaveyya.",
  "tika-vin06t4:156_0": "429.Itthiyuttenāti itthīhi gāvīādīhi dhuraṭṭhāne yuttena.",
  "tika-vin06t4:156_1": "Purisantarenāti purisena antarikena.",
  "tika-vin06t4:156_2": "“Purisadutiyenā”ti likhitaṁ,",
  "tika-vin06t4:156_3": "purisasārathināti adhippāyo.",
  "tika-vin06t4:156_4": "“Bāḷhataraṁ aphāsū”ti vacanato gilānāya vaṭṭaticceva siddhaṁ,",
  "tika-vin06t4:156_5": "bhagavantaṁ āpucchitvā anuññātaṭṭhāne upasampajjissāmīti adhippāyo.",
  "tika-vin06t4:157_0": "430.Sā kenacideva antarāyenāti sabbantarāyasaṅgahanavacanaṁ,",
  "tika-vin06t4:157_1": "tasmā taṁ na antarāyaṁ kittetvā,",
  "tika-vin06t4:157_2": "vuttantarāyena “rājantarāyenā”ti sādhetabbanti ācariyo.",
  "tika-vin06t4:158_0": "431- 2.",
  "tika-vin06t4:158_1": "“Navakammanti katvā ‘ettakāni vassāni vasatū’ti apaloketvā saṅghikabhūmidāna”nti likhitaṁ.",
  "tika-vin06t4:158_2": "“Sāgāra”nti vuttattā agārapaṭisaṁyuttarahonisajjasikkhādivajjitāti keci,",
  "tika-vin06t4:158_3": "yuttametaṁ. Kasmā?",
  "tika-vin06t4:158_4": "“Sahāgāraseyyamattaṁ ṭhapetvā”ti aṭṭhakathāyaṁ vuttattā.",
  "tika-vin06t4:158_5": "“Anujānāmi,",
  "tika-vin06t4:158_6": "bhikkhave,",
  "tika-vin06t4:158_7": "posetu”nti vacanato posanayuttakammaṁ sabbaṁ vaṭṭati mātuyā,",
  "tika-vin06t4:158_8": "na aññesaṁ.",
  "tika-vin06t4:158_9": "Vasituṁ ce na sakkoti dutiyaṁ vinā,",
  "tika-vin06t4:158_10": "sammannitvāva dātabbā tāya iti no mati.",
  "tika-vin06t4:158_11": "Kittakaṁ kālaṁ?",
  "tika-vin06t4:158_12": "Vasitvā ce dutiyā gantumicchati,",
  "tika-vin06t4:158_13": "aññaṁ sammannituṁ yuttāva.",
  "tika-vin06t4:158_14": "Sā vijātā labheti ācariyo.",
  "tika-vin06t4:159_0": "434.",
  "tika-vin06t4:159_1": "“Idaṁ odissa anuññātaṁ vaṭṭatīti ekato vā ubhato vā avassave satipi vaṭṭatī”ti likhitaṁ.",
  "tika-vin06t4:159_2": "“Kesacchedādikaṁ kammaṁ anujānāmi sādituṁ ”icceva vuttattā vuttaṁ “tadaññe sāditu”nti.",
  "tika-vin06t4:159_3": "“Kesacchedādikaṁ kammaṁ anujānāmi,",
  "tika-vin06t4:159_4": "bhikkhave”ti avatvā ettakaṁ yasmā “sāditu”nti bhāsitaṁ,",
  "tika-vin06t4:159_5": "tasmā sā vicikicchāya ubhatopi avassave api pārājikakhettena sā pārājikaṁ phusati.",
  "tika-vin06t4:159_6": "Iti aṭṭhakathāsvetaṁ sabbāsupi vinicchitaṁ.",
  "tika-vin06t4:159_7": "Odissakābhilāpo hi aññathā nibbisesato taṁ pamāṇaṁ.",
  "tika-vin06t4:159_8": "Yadi tathā bhikkhussa kappati vicikicchā.",
  "tika-vin06t4:160_0": "Kālamodissa naṁ padaṁ, na sattodissakañhi taṁ;",
  "tika-vin06t4:161_0": "Atha bhikkhuniyā eva, kālamodissa bhāsitaṁ.",
  "tika-vin06t4:162_0": "Evaṁ pārājikāpatti, sithilāva katā siyā;",
  "tika-vin06t4:163_0": "Sabbaso pihitaṁ dvāraṁ, sabbapārājikasminti.",
  "tika-vin06t4:164_0": "Niratthakabhāvato, ubbhajāṇumaṇḍale;",
  "tika-vin06t4:165_0": "Tasmā na sādiyantīti, nidānavacanakkamaṁ.",
  "tika-vin06t4:166_0": "Nissāya satthunā vuttaṁ, sāditunti na aññathā;",
  "tika-vin06t4:167_0": "Attano paṇhisamphassaṁ, sādituṁ yena vāritaṁ.",
  "tika-vin06t4:168_0": "Api pārājikakkhette, kathaṁ dvāraṁ dadeyya so;",
  "tika-vin06t4:169_0": "Tathāpi buddhaputtānaṁ, buddhabhāsitabhāsitaṁ.",
  "tika-vin06t4:170_0": "Vacanañca samānento, no cettha yuttikathā dhīrā;",
  "tika-vin06t4:171_0": "Kesacchedādikammassa, avassaṁ karaṇīyato.",
  "tika-vin06t4:172_0": "Cittassa cātilolattā, gaṇassa ca aṅgasampadā-",
  "tika-vin06t4:173_0": "Bhāvā bhikkhunīnaṁ mahesinā, rakkhituñca asaṅkattā;",
  "tika-vin06t4:174_0": "Nanu modissakaṁ katanti.",
  "tika-vin06t4:175_0": "Bhikkhunikkhandhakavaṇṇanā niṭṭhitā.",
  "tika-vin06t4:176_0": "11. Pañcasatikakkhandhakavaṇṇanā",
  "tika-vin06t4:177_0": "Saṅgītinidānakathāvaṇṇanā",
  "tika-vin06t4:178_0": "437.Chinnapātanti bhāvanapuṁsakaṁ,",
  "tika-vin06t4:178_1": "tenākārena patantīti attho.",
  "tika-vin06t4:178_2": "Upaddutā ca mayaṁ homāti atītatthe vattamānavacanaṁ,",
  "tika-vin06t4:178_3": "ahumhāti attho.",
  "tika-vin06t4:178_4": "Atha vā tasmiṁ sati homa.",
  "tika-vin06t4:178_5": "“Pañca bhikkhusatānī”ti gaṇanavasena vatvā “vassaṁ vasantā”ti puggalaniddeso kato.",
  "tika-vin06t4:179_0": "Khuddānukhuddakakathāvaṇṇanā",
  "tika-vin06t4:180_0": "443.",
  "tika-vin06t4:180_1": "“Vassikasāṭikaṁ akkamitvā”ti vacanato bhagavato catutthacīvarampi atthīti siddhaṁ.",
  "tika-vin06t4:180_2": "Tenevāha cīvarakkhandhake “catutthaṁ cīvaraṁ pārupī”ti.",
  "tika-vin06t4:181_0": "444.“Apica yatheva mayā”tiādi saṅgītiyā aggahaṇādhippāyavasena vuttaṁ,",
  "tika-vin06t4:181_1": "kintu susaṅgītā āvuso therehi dhammo ca vinayo ca.",
  "tika-vin06t4:181_2": "Apicāhaṁ nāma tathevāhaṁ dhāressāmīti yatheva mayā bhagavato sammukhā sutaṁ sammukhā paṭiggahitaṁ,",
  "tika-vin06t4:181_3": "tatheva therehi bhagavatā sayameva etadaggaṁ āropitehi,",
  "tika-vin06t4:181_4": "tasmā susaṅgahitā saṅgītīti vuttaṁ hoti.",
  "tika-vin06t4:182_0": "Brahmadaṇḍakathāvaṇṇanā",
  "tika-vin06t4:183_0": "445.",
  "tika-vin06t4:183_1": "“Tvaṁyeva āṇāpehī”ti ettakameva vuttaṁ,",
  "tika-vin06t4:183_2": "therā pana brahmadaṇḍaṁ katvā vuttaṁyeva “channassā”tiādimāhaṁsūti veditabbaṁ.",
  "tika-vin06t4:183_3": "Ettha ca ānandatthero viya aññopi saṅghena āṇatto bhikkhu brahmadaṇḍakatena bhikkhunā ālapituṁ labhati, na añño.",
  "tika-vin06t4:183_4": "Ujjavanikāyāti paṭisotagāminiyā.",
  "tika-vin06t4:183_5": "Āgamā nu kho idha āgamā nu khvidha.",
  "tika-vin06t4:183_6": "Āgamā kho idha,",
  "tika-vin06t4:183_7": "te orodhā idha āgamā kho.",
  "tika-vin06t4:183_8": "“Bhisicchavīti bhisitthavikā”ti likhitaṁ.",
  "tika-vin06t4:183_9": "Sabbevimeti sabbameva.",
  "tika-vin06t4:183_10": "Kulavaṁ gamentīti niratthakavināsaṁ gamenti.",
  "tika-vin06t4:183_11": "Kucchito lavo kulavo,",
  "tika-vin06t4:183_12": "anayavināsoti vuttaṁ hoti.",
  "tika-vin06t4:183_13": "Imāya kho pana “dhammavinayasaṅgītiyā”ti vattabbe visesena vinayassa sāsanamūlabhāvadassanatthaṁ,",
  "tika-vin06t4:183_14": "tasmiṁ ṭhite sakalasāsanaṭhitisiddhidīpanatthañca “idaṁ vo kappati,",
  "tika-vin06t4:183_15": "idaṁ vo na kappatī”ti vatthusmiṁ āraddhattā,",
  "tika-vin06t4:183_16": "imissā ca pariyattiyā vinayapiṭakattā “vinayasaṅgītiyā”ti idha vuttaṁ.",
  "tika-vin06t4:184_0": "Pañcasatikakkhandhakavaṇṇanā niṭṭhitā.",
  "tika-vin06t4:185_0": "12. Sattasatikakkhandhakavaṇṇanā",
  "tika-vin06t4:186_0": "Dasavatthukathāvaṇṇanā",
  "tika-vin06t4:187_0": "446.Nikkhittamaṇisuvaṇṇāti sikkhāpadeneva paṭikkhittamaṇisuvaṇṇā.",
  "tika-vin06t4:187_1": "Tattha maṇiggahaṇena sabbaṁ dukkaṭavatthu,",
  "tika-vin06t4:187_2": "suvaṇṇaggahaṇena sabbaṁ pācittiyavatthu gahitaṁ hoti.",
  "tika-vin06t4:187_3": "Bhikkhaggena bhikkhugaṇanāyāti vuttaṁ hoti.",
  "tika-vin06t4:188_0": "447.Mahikāti himaṁ.",
  "tika-vin06t4:188_1": "Posāti sattā.",
  "tika-vin06t4:188_2": "Sarajāti sakilesarajā.",
  "tika-vin06t4:188_3": "Magāti magasadisā.",
  "tika-vin06t4:188_4": "Tasmiṁ tasmiṁ visaye,",
  "tika-vin06t4:188_5": "bhave vā netīti netti,",
  "tika-vin06t4:188_6": "taṇhāyetaṁ adhivacanaṁ,",
  "tika-vin06t4:188_7": "tāya saha vattantīti sanettikā.",
  "tika-vin06t4:189_0": "450-",
  "tika-vin06t4:189_1": "2.Ahogaṅgoti pabbatassa nāmaṁ.",
  "tika-vin06t4:189_2": "Anumānessāmāti paññāpessāma.",
  "tika-vin06t4:189_3": "Āsutāti sajjitā,",
  "tika-vin06t4:189_4": "“asuttā”ti vā pāṭho,",
  "tika-vin06t4:189_5": "anāvilā apakkā taruṇā.",
  "tika-vin06t4:190_0": "453.Ujjaviṁsu paṭisotena gacchiṁsu.",
  "tika-vin06t4:191_0": "455.Appeva nāmāti sādhu nāma.",
  "tika-vin06t4:191_1": "Mūlā dāyakā pesalakā.",
  "tika-vin06t4:191_2": "“Kullakavihārenāti khuddakavihārenā”ti likhitaṁ.",
  "tika-vin06t4:191_3": "Rūpāvatārattā kullakavihāro nāma.",
  "tika-vin06t4:191_4": "Kathaṁ panetaṁ paññāyati,",
  "tika-vin06t4:191_5": "yena sannidhikataṁ yāvajīvikaṁ yāvakālikena tadahupaṭiggahitena sambhinnarasaṁ tadahupaṭiggahitasaṅkhayaṁ",
  "tika-vin06t4:191_6": "āgantvā sannidhikatāmisasaṅkhyameva gacchatīti? Vuccate –",
  "tika-vin06t4:191_7": "“yāvakālikena,",
  "tika-vin06t4:191_8": "bhikkhave,",
  "tika-vin06t4:191_9": "yāvajīvikaṁ tadahupaṭiggahita”nti vacanato purepaṭiggahitaṁ yāvajīvikaṁ tadahupaṭiggahitenāmisena ce sambhinnaṁ,",
  "tika-vin06t4:191_10": "purepaṭiggahitasaṅkhyameva gacchatīti siddhaṁ.",
  "tika-vin06t4:191_11": "Aññathā “sattāhakālikena,",
  "tika-vin06t4:191_12": "bhikkhave,",
  "tika-vin06t4:191_13": "yāvajīvikaṁ paṭiggahitaṁ sattāhaṁ kappatī”ti vuttaṭṭhāne viya idhāpi “yāvakālikena,",
  "tika-vin06t4:191_14": "bhikkhave,",
  "tika-vin06t4:191_15": "yāvajīvikaṁ paṭiggahitaṁ kāle kappatī”ti vadeyya,",
  "tika-vin06t4:191_16": "tañcāvuttaṁ.",
  "tika-vin06t4:191_17": "Tasmā purepaṭiggahitaṁ taṁ āmisasambhinnaṁ āmisagatikamevāti veditabbaṁ.",
  "tika-vin06t4:191_18": "Gaṇṭhipade pana “sannidhikārakaṁ khādanīyaṁ vā bhojanīyaṁ vā”ti vuttaṁ.",
  "tika-vin06t4:191_19": "Byañjanamattaṁ na gahetabbaṁ.",
  "tika-vin06t4:192_0": "457.Idhāti imasmiṁ pāṭhe.",
  "tika-vin06t4:192_1": "“‘Kāle kappati,",
  "tika-vin06t4:192_2": "vikāle na kappatī’ti vuttavacanamattena ‘vikāle kappatī’ti vikālabhojanapācittiyaṁ āvahaṁ hotīti attho,",
  "tika-vin06t4:192_3": "‘na kappatī’ti sannidhibhojanapācittiyaṁ āvahaṁ hotīti attho,",
  "tika-vin06t4:192_4": "yadi sambhinnarasaṁ ajjapaṭiggahitampi yāvajīvikanti attho”ti likhitaṁ.",
  "tika-vin06t4:192_5": "Suttavibhaṅgeti mātikāsaṅkhāte sutte ca tassa padabhājanīyasaṅkhāte vibhaṅge cāti attho.",
  "tika-vin06t4:192_6": "Idaṁ āgatameva.",
  "tika-vin06t4:192_7": "Kataranti?",
  "tika-vin06t4:192_8": "“Atikkāmayato chedanaka”nti idaṁ.",
  "tika-vin06t4:193_0": "Tividatthipamāṇañce, adasaṁ taṁ nisīdanaṁ;",
  "tika-vin06t4:194_0": "Nisīdanaṁ kathaṁ hoti, sadasaṁ tañhi lakkhaṇaṁ.",
  "tika-vin06t4:195_0": "Tividatthipamāṇaṁ taṁ, dasā tattha vidatthi ce;",
  "tika-vin06t4:196_0": "Taṁnisīdananāmattā, tasmiṁ chedanakaṁ siyā.",
  "tika-vin06t4:197_0": "Anisīdananāmamhi, kathaṁ chedanakaṁ bhave;",
  "tika-vin06t4:198_0": "Iti ce neva vattabbaṁ, nisīdanavidatthito.",
  "tika-vin06t4:199_0": "Kappate sadasāmattaṁ, nisīdanamiti kāraṇaṁ;",
  "tika-vin06t4:200_0": "Kathaṁ yujjati no cetaṁ, nisīdanassa nāmakaṁ.",
  "tika-vin06t4:201_0": "Nisīdananti vuttattā, pamāṇasamatikkamā;",
  "tika-vin06t4:202_0": "Tassānumatihetuttā, tattha chedanakaṁ bhave.",
  "tika-vin06t4:203_0": "Jātarūpakappe –",
  "tika-vin06t4:204_0": "Jātarūpaṁ paṭikkhittaṁ, puggalasseva pāḷiyaṁ;",
  "tika-vin06t4:205_0": "Na saṅghassāti saṅghassa, tañce kappati sabbaso.",
  "tika-vin06t4:206_0": "Vikālabhojanañcāpi, puggalasseva vāritaṁ;",
  "tika-vin06t4:207_0": "Na saṅghassāti saṅghassa, kappatīti kathaṁ samaṁ.",
  "tika-vin06t4:208_0": "Sattasatikakkhandhakavaṇṇanā niṭṭhitā.",
  "tika-vin06t4:209_0": "Cūḷavaggavaṇṇanā niṭṭhitā.",
  "tika-vin06t4:210_0": "Namo tassa bhagavato arahato sammāsambuddhassa"
}