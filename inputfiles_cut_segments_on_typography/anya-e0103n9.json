{
  "anya-e0103n9:0_0": "9. Brahmavihāraniddesavaṇṇanā",
  "anya-e0103n9:1_0": "Mettābhāvanākathāvaṇṇanā",
  "anya-e0103n9:2_0": "240.Mettaṁ brahmavihāraṁ.",
  "anya-e0103n9:2_1": "Bhāvetukāmenāti uppādetukāmena paccavekkhitabboti sambandho.",
  "anya-e0103n9:2_2": "Sukhanisinnenāti visamaṁ anisīditvā pallaṅkābhujanena sukhanisinnena.",
  "anya-e0103n9:3_0": "Kasmāti paccavekkhaṇāya kāraṇapucchā,",
  "anya-e0103n9:3_1": "aññaṁ adhigantukāmena aññattha ādīnavānisaṁsapaccavekkhaṇā kimatthiyāti adhippāyo.",
  "anya-e0103n9:3_2": "Mettā nāma atthato adoso.",
  "anya-e0103n9:3_3": "Tathā hi adosaniddese “metti mettāyanā mettāyitatta”nti niddiṭṭhaṁ.",
  "anya-e0103n9:3_4": "Khantīti ca idha adhivāsanakkhanti adhippetā.",
  "anya-e0103n9:3_5": "Sā pana atthato adosappadhānā cattāro arūpakkhandhāti mettāya sijjhamānāya titikkhākhanti siddhā eva hotīti āha “khanti adhigantabbā”ti.",
  "anya-e0103n9:3_6": "Tena khantiyaṁ ānisaṁsapaccavekkhaṇā satthikāvāti dasseti.",
  "anya-e0103n9:3_7": "Abhibhūto pariyuṭṭhānena.",
  "anya-e0103n9:3_8": "Pariyādinnacitto kusaluppattiyā okāsālābhena.",
  "anya-e0103n9:3_9": "Ādīnavo daṭṭhabbo pāṇaghātādivasena diṭṭhadhammikasamparāyikādianatthamūlabhāvato.",
  "anya-e0103n9:4_0": "Khantī paramaṁ tapoti parāpakārasahanādikā titikkhalakkhaṇā khanti uttamaṁ tapo akattabbākaraṇakattabbakaraṇalakkhaṇāya sammāpaṭipattiyā mūlabhāvato.",
  "anya-e0103n9:4_1": "Khantibalaṁ balānīkanti paramaṁ maṅgalabhūtā khanti eva balaṁ etassāti khantibalaṁ.",
  "anya-e0103n9:4_2": "Vuttañhi “khantibalā samaṇabrāhmaṇā”ti.",
  "anya-e0103n9:4_3": "Dosādipaṭipakkhavidhamanasamatthatāya anīkabhūtena teneva ca khantibalena balānīkaṁ.",
  "anya-e0103n9:4_4": "Khantyā bhiyyo na vijjatīti attano paresañca anatthapaṭibāhano,",
  "anya-e0103n9:4_5": "atthāvaho ca khantito uttari apassayo natthi.",
  "anya-e0103n9:5_0": "Vivecanatthāyāti vikkhambhanatthāya.",
  "anya-e0103n9:5_1": "Khantiyā saṁyojanatthāya attānanti adhippāyo.",
  "anya-e0103n9:5_2": "Bhāvanaṁ dūsentīti dosā,",
  "anya-e0103n9:5_3": "puggalāyeva dosā puggaladosā.",
  "anya-e0103n9:5_4": "Yesu bhāvanā na sampajjati,",
  "anya-e0103n9:5_5": "aññadatthu vipajjateva,",
  "anya-e0103n9:5_6": "te eva vuttā.",
  "anya-e0103n9:5_7": "Paṭhamanti vakkhamānena koṭṭhāsato koṭṭhāsantarupasaṁharaṇanayena vinā sabbapaṭhamaṁ.",
  "anya-e0103n9:6_0": "Piyāyitabbo piyo,",
  "anya-e0103n9:6_1": "tappaṭipakkho appiyo.",
  "anya-e0103n9:6_2": "So saṅkhepato duvidho atthassa akārako,",
  "anya-e0103n9:6_3": "anatthassa kārakoti.",
  "anya-e0103n9:6_4": "Tattha yo attano,",
  "anya-e0103n9:6_5": "piyassa ca anatthassa kārako,",
  "anya-e0103n9:6_6": "so veripuggalo daṭṭhabbo.",
  "anya-e0103n9:6_7": "Yo pana attano,",
  "anya-e0103n9:6_8": "piyassa ca atthassa akārako,",
  "anya-e0103n9:6_9": "appiyassa ca atthassa kārako,",
  "anya-e0103n9:6_10": "“atthaṁ me nācarī”tiādinā,",
  "anya-e0103n9:6_11": "“appiyassa me amanāpassa atthaṁ acarī”tiādinā ca āghātavatthubhūto,",
  "anya-e0103n9:6_12": "so appiyo,",
  "anya-e0103n9:6_13": "ananukūlavuttiko aniṭṭhoti attho.",
  "anya-e0103n9:6_14": "Liṅgavisabhāgeti itthiliṅgādinā liṅgena visadise.",
  "anya-e0103n9:6_15": "Odhisoti bhāgaso.",
  "anya-e0103n9:6_16": "“Tissa dattā”tiādinā odhisakanti attho.",
  "anya-e0103n9:7_0": "Idāni yathāvuttesu chasu puggalesu abhāvetabbatāya kāraṇaṁ dassento “appiyaṁ hī”tiādimāha.",
  "anya-e0103n9:7_1": "Tattha appiyaṁ hi piyaṭṭhāne ṭhapento kilamatīti dosena bhāvanāya saparissayatamāha.",
  "anya-e0103n9:7_2": "Appiyatā hi piyabhāvassa ujupaṭipakkhā,",
  "anya-e0103n9:7_3": "na ca tassa piyaṭṭhāne ṭhapanena vinā bhāvanā sijjhati.",
  "anya-e0103n9:7_4": "Atippiyasahāyakaṁ majjhattaṭṭhāne ṭhapento kilamatīti rāgena bhāvanāya saparissayatamāha atippiyasahāyassa gehassitapemaṭṭhānabhāvato.",
  "anya-e0103n9:7_5": "Tenāha “appamattakepī”tiādi.",
  "anya-e0103n9:7_6": "Majjhattaṁ iṭṭhāniṭṭhatāhi majjhasabhāvaṁ neva piyaṁ nāppiyanti attho.",
  "anya-e0103n9:7_7": "Garuṭṭhāne piyaṭṭhāne ca ṭhapento kilamati majjhatte sambhāvanīyapiyāyitabbatānaṁ abhāvā.",
  "anya-e0103n9:7_8": "Na hi ajjhupekkhitabbe bhāvanīyatā,",
  "anya-e0103n9:7_9": "manāpatā vā paccupaṭṭhāti,",
  "anya-e0103n9:7_10": "piyagarubhāvasampanne ca paṭhamaṁ mettā bhāvetabbā.",
  "anya-e0103n9:7_11": "Kodho uppajjati koṭṭhāsantarabhāvānupanayanato.",
  "anya-e0103n9:8_0": "Tamevāti visabhāgaliṅgameva.",
  "anya-e0103n9:8_1": "Liṅgasabhāgeti avisesetvā “piyapuggale”ti āha.",
  "anya-e0103n9:8_2": "Bhittiyuddhamakāsīti sīlaṁ adhiṭṭhāya pihitadvāre gabbhe sayanapīṭhe nisīditvā mettaṁ bhāvento mettāmukhena",
  "anya-e0103n9:8_3": "uppannarāgena andhīkato bhariyāya santikaṁ gantukāmo dvāraṁ asallakkhetvā bhittiṁ bhinditvāpi nikkhamitukāmatāya",
  "anya-e0103n9:8_4": "bhittiṁ pahari.",
  "anya-e0103n9:8_5": "Tenāha “mettāyanāmukhena rāgo vañcetī”ti,",
  "anya-e0103n9:8_6": "“andhatamaṁ tadā hoti,",
  "anya-e0103n9:8_7": "yaṁ rāgo sahate nara”nti ca.",
  "anya-e0103n9:9_0": "Ādānanikkhepaparicchinne addhāpaccuppannabhūte dharamānatāya paccakkhato viya upalabbhamāne khandhappabandhe idha sattādiggahaṇaṁ,",
  "anya-e0103n9:9_1": "na tiyaddhagateti āha “kālakate panā”tiādi.",
  "anya-e0103n9:9_2": "Kasmā pana kālakate mettābhāvanā na ijjhatīti?",
  "anya-e0103n9:9_3": "Mettābyāpārassa ayogyaṭṭhānabhāvato.",
  "anya-e0103n9:9_4": "Na hi matapuggalo hitūpasaṁhārāraho.",
  "anya-e0103n9:9_5": "Yattha sati sambhave payogato hitūpasaṁhāro labbheyya,",
  "anya-e0103n9:9_6": "tattheva mānaso hitūpasaṁhāro yujjeyya.",
  "anya-e0103n9:9_7": "Dukkhāpanayanamodappavattīsupi eseva nayoti karuṇābhāvanādīnampi kālakate anijjhanaṁ vuttanti daṭṭhabbaṁ.",
  "anya-e0103n9:9_8": "Aññattha paguṇamettājhāno ācariyassa kālakatabhāvaṁ ajānanto taṁ mettāya pharitukāmo “ācariyaṁ ārabbha mettaṁ ārabhatī”ti vutto.",
  "anya-e0103n9:9_9": "Tenāha “paguṇāva me mettājhānasamāpattī”ti.",
  "anya-e0103n9:9_10": "Nimittanti ārammaṇaṁ.",
  "anya-e0103n9:9_11": "Gavesāhīti “yaṁ puggalaṁ uddissamettaṁ ārabhasi,",
  "anya-e0103n9:9_12": "so jīvati na jīvatī”ti jānāhīti attho.",
  "anya-e0103n9:9_13": "Mettāyantoti mettaṁ karonto,",
  "anya-e0103n9:9_14": "mettaṁ bhāventoti attho.",
  "anya-e0103n9:10_0": "241.",
  "anya-e0103n9:10_1": "Attani bhāvanā nāma sakkhibhāvatthāti nānāvidhasukhānubandhaanavajjasukhaabyāsekasukhādi yaṁ attani upalabbhati,",
  "anya-e0103n9:10_2": "taṁ nidassento tassa vattamānatāya āha “ahaṁ sukhito homī”ti.",
  "anya-e0103n9:10_3": "Sarīrasukhaṁ nāma anekantikaṁ,",
  "anya-e0103n9:10_4": "īdisassa puggalassa anokāsaṁ cittadukkhanti tadabhāvaṁ sandhāyāha “niddukkhoti vā”ti.",
  "anya-e0103n9:10_5": "Homīti sambandho.",
  "anya-e0103n9:10_6": "Tathā averotiādīsu,",
  "anya-e0103n9:10_7": "visesato ca dukkhābhāve sukhasaññā.",
  "anya-e0103n9:10_8": "Sā panāyaṁ niddukkhatā verīnaṁ puggalānaṁ verasaññitānaṁ pāpadhammānaṁ abhāvato,",
  "anya-e0103n9:10_9": "visesato byāpādavirahato īghasaññitāya ītiyā abhāvato,",
  "anya-e0103n9:10_10": "anavajjakāyikasukhasamaṅgitāya ca hotīti dassento āha “avero abyāpajjo anīgho sukhī”ti.",
  "anya-e0103n9:10_11": "Attānaṁ pariharāmīti evaṁbhūto hutvā mama attabhāvaṁ pavattemi,",
  "anya-e0103n9:10_12": "yāpemīti attho.",
  "anya-e0103n9:11_0": "Evaṁ sante yaṁ vibhaṅge vuttaṁ,",
  "anya-e0103n9:11_1": "taṁ virujjhatīti sambandho.",
  "anya-e0103n9:11_2": "Evaṁ santeti evaṁ sati,",
  "anya-e0103n9:11_3": "yadi attanipi mettā bhāvetabbāti attho.",
  "anya-e0103n9:11_4": "“Yaṁ vibhaṅge vutta”nti vatvā vibhaṅgadesanāya samānagatikaṁ suttapadaṁ āharanto “kathañca bhikkhū”tiādimāha.",
  "anya-e0103n9:11_5": "Tassattho parato āgamissati.",
  "anya-e0103n9:12_0": "Tanti vibhaṅgādīsu vacanaṁ.",
  "anya-e0103n9:12_1": "Appanāvasenāti appanāvahabhāvanāvasena.",
  "anya-e0103n9:12_2": "Idanti “ahaṁ sukhito homī”tiādivacanaṁ.",
  "anya-e0103n9:12_3": "Sakkhibhāvavasenāti ahaṁ viya sabbe sattā attano sukhakāmā,",
  "anya-e0103n9:12_4": "tasmā tesu mayā attani viya sukhūpasaṁhāro kātabboti evaṁ tattha attānaṁ sakkhibhāve ṭhapanavasena.",
  "anya-e0103n9:12_5": "Tenāha “sacepi hī”tiādi.",
  "anya-e0103n9:12_6": "Kasmā pana attani bhāvanā appanāvahā na hotīti?",
  "anya-e0103n9:12_7": "Attasinehavasena saparissayabhāvato.",
  "anya-e0103n9:12_8": "Koṭṭhāsantare pana bhāvitabhāvanassa tatthāpi sīmasambhedo hotiyeva.",
  "anya-e0103n9:13_0": "Sabbā disāti anavasesā dasapi disā.",
  "anya-e0103n9:13_1": "Anuparigamma cetasāti cittena pariyesanavasena anugantvā.",
  "anya-e0103n9:13_2": "Nevajjhagā piyataramattanā kvacīti sabbussāhena pariyesanto atisayena attato piyataraṁ aññaṁ sattaṁ katthaci disāya neva adhigaccheyya na passeyya.",
  "anya-e0103n9:13_3": "Evaṁ piyo puthu attā paresanti evaṁ kassaci attato piyatarassa anupalabbhanavasena puthu visuṁ visuṁ tesaṁ tesaṁ sattānaṁ attā piyo.",
  "anya-e0103n9:13_4": "Tasmā tena kāraṇena,",
  "anya-e0103n9:13_5": "attakāmo attano hitasukhaṁ icchanto,",
  "anya-e0103n9:13_6": "paraṁ sattaṁ antamaso kunthakipillikampi,",
  "anya-e0103n9:13_7": "na hiṁse na haneyya,",
  "anya-e0103n9:13_8": "na viheṭheyyāti attho.",
  "anya-e0103n9:14_0": "Ayaṁ nayoti sabbehi sattehi,",
  "anya-e0103n9:14_1": "attano ca piyatarabhāvaṁ nidassetvā tesu karuṇāyanaṁ vadatā bhagavatā sukhesitāya “attānaṁ sakkhibhāve",
  "anya-e0103n9:14_2": "ṭhapetvā sattesu mettā bhāvetabbā”ti mettābhāvanāya nayadassanaṁ katamevāti attho.",
  "anya-e0103n9:15_0": "242.Sukhapavattanatthanti sukhena akicchena mettāya pavattanatthaṁ.",
  "anya-e0103n9:15_1": "Yvāssāti yo puggalo assa yogino.",
  "anya-e0103n9:15_2": "Piyoti iṭṭho.",
  "anya-e0103n9:15_3": "Manāpoti manavaḍḍhanako.",
  "anya-e0103n9:15_4": "Garūti guṇavisesavasena garukātabbo.",
  "anya-e0103n9:15_5": "Bhāvanīyoti sambhāvetabbo.",
  "anya-e0103n9:15_6": "Ācariyamattoti sīlādinā ācariyappamāṇo.",
  "anya-e0103n9:15_7": "Piyavacanādīnīti ādi-",
  "anya-e0103n9:15_8": "saddena atthacariyādike saṅgaṇhāti.",
  "anya-e0103n9:15_9": "Sīlasutādīnīti ādi-",
  "anya-e0103n9:15_10": "saddena saddhādike,",
  "anya-e0103n9:15_11": "dhutadhammajāgariyānuyogādike ca saṅgaṇhāti.",
  "anya-e0103n9:16_0": "Kāmanti yuttappattakāritāsukhasiddhidīpanoyaṁ nipāto.",
  "anya-e0103n9:16_1": "Tenetaṁ dīpeti –",
  "anya-e0103n9:16_2": "tādisaṁ puggalaṁ uddissa bhāvanaṁ ārabhanto yogī yuttappattakārī,",
  "anya-e0103n9:16_3": "sukhena cassa tattha bhāvanā ijjhati,",
  "anya-e0103n9:16_4": "tena pana yoginā tāvatā santoso na kātabboti.",
  "anya-e0103n9:16_5": "Tenāha “appanā sampajjatī”tiādi.",
  "anya-e0103n9:16_6": "Sīmāsambhedanti mariyādāpanayanaṁ,",
  "anya-e0103n9:16_7": "attā piyo majjhatto verīti vibhāgākaraṇanti attho.",
  "anya-e0103n9:16_8": "Tadanantaranti tato piyamanāpagarubhāvanīyato,",
  "anya-e0103n9:16_9": "tattha vā mettādhigamato anantaraṁ.",
  "anya-e0103n9:16_10": "Atippiyasahāyake mettā bhāvetabbāti sambandho,",
  "anya-e0103n9:16_11": "garuṭṭhānīye paṭiladdhaṁ mettāmanasikāraṁ atippiyasahāyake upasaṁharitabbanti attho.",
  "anya-e0103n9:16_12": "Sukhūpasaṁhārakatassa taṁ hoti pageva paṭipakkhadhammānaṁ vikkhambhitattā.",
  "anya-e0103n9:16_13": "Atippiyasahāyakato anantaraṁ majjhatte mettā bhāvetabbā majjhattaṁ piyagaruṭṭhāne ṭhapetuṁ sukarabhāvato.",
  "anya-e0103n9:16_14": "“Atippiyasahāyakato”ti ca idaṁ purimāvatthaṁ gahetvā vuttaṁ.",
  "anya-e0103n9:16_15": "Paguṇamanasikārādhigamato paṭṭhāya hissa sopi piyaṭṭhāne eva tiṭṭhati.",
  "anya-e0103n9:16_16": "Majjhattato verīpuggaleti majjhattapuggale mettāyantena tattha paguṇamanasikārādhigamena piyabhāvaṁ upasaṁharitvā",
  "anya-e0103n9:16_17": "tadanantaraṁ verīpuggalaṁ bhāvanāya majjhatte ṭhapetvā tato majjhattato piyabhāvūpasaṁhārena verīpuggale",
  "anya-e0103n9:16_18": "mettā bhāvetabbā.",
  "anya-e0103n9:16_19": "“Verīpuggale”ti ca idaṁ purimāvatthaṁ gahetvā vuttaṁ.",
  "anya-e0103n9:16_20": "Ekekasmiṁ koṭṭhāse muduṁ kammaniyaṁ cittaṁ katvāti piyagaruṭṭhānīyo, atippiyo,",
  "anya-e0103n9:16_21": "majjhatto,",
  "anya-e0103n9:16_22": "verīti catūsu puggalakoṭṭhāsesu paṭhamaṁ tāva piyagaruṭṭhānīye mettābhāvanaṁ adhigantvā vasībhāvappattiyā",
  "anya-e0103n9:16_23": "tathāpavattaṁ cittaṁ koṭṭhāsantarūpasaṁhāratthaṁ muduṁ kammaniyaṁ katvā tadanantaraṁ atippiyasahāye atippiyabhāvaṁ",
  "anya-e0103n9:16_24": "vikkhambhetvā piyabhāvamatte cittaṁ ṭhapentena bhāvanā upasaṁharitabbā,",
  "anya-e0103n9:16_25": "tampi vasībhāvāpādanena muduṁ kammaniyaṁ katvā tadanantaraṁ majjhatte udāsinabhāvaṁ vikkhambhetvā piyabhāvaṁ upaṭṭhapetvā bhāvanā upasaṁharitabbā,",
  "anya-e0103n9:16_26": "puna tampi vasībhāvāpādanena muduṁ kammaniyaṁ katvā tadanantaraṁ verimhi verīsaññaṁ vikkhambhetvā majjhattabhāvūpaṭṭhapanamukhena",
  "anya-e0103n9:16_27": "piyabhāvaṁ uppādentena bhāvanā upasaṁharitabbā.",
  "anya-e0103n9:16_28": "Tena vuttaṁ “tadanantare tadanantare upasaṁharitabba”nti,",
  "anya-e0103n9:16_29": "jhānacittaṁ upanetabbaṁ uppādetabbanti attho.",
  "anya-e0103n9:17_0": "Verīpuggalo vā natthi kammabalena vā etarahi payogasampattiyā vā sabbaso anatthakarassa abhāvato.",
  "anya-e0103n9:17_1": "Mahāpurisajātikattāti mahāpurisasabhāvattā cirakālaparicayasamiddhakhantimettānuddayādiguṇasampannatāya uḷārajjhāsayattāti attho.",
  "anya-e0103n9:17_2": "Tādiso hi sabbasaho parāparādhaṁ tiṇāyapi na maññati.",
  "anya-e0103n9:17_3": "Tena vuttaṁ “anatthaṁ karontepi pare verīsaññāva nuppajjatī”ti.",
  "anya-e0103n9:17_4": "Tenāti tena yoginā.",
  "anya-e0103n9:17_5": "Atthi verīpuggaloti sambandho.",
  "anya-e0103n9:18_0": "243.Purimapuggalesūti piyādīsu jhānassa ārammaṇabhūtesu purimesu puggalesu.",
  "anya-e0103n9:18_1": "Mettaṁ samāpajjitvāti paṭighaṁ vikkhambhetvā uppāditaṁ mettājhānaṁ samāpajjitvā.",
  "anya-e0103n9:18_2": "Mettāyantena paṭighaṁ paṭivinodetabbanti ettha keci pana “upacārajjhānaṁ sampādetvā”ti atthaṁ vadanti,",
  "anya-e0103n9:18_3": "tesaṁ upacārajjhānato vuṭṭhānampi icchitabbaṁ siyā “vuṭṭhahitvā”ti vuttattā.",
  "anya-e0103n9:18_4": "Pubbe tasmiṁ puggale asatiyā amanasikārena paṭighaṁ anuppādentassa sādhāraṇato taṁ vikkhambhetvā jhānassa uppādanaṁ,",
  "anya-e0103n9:18_5": "samāpajjanañca vuttaṁ.",
  "anya-e0103n9:18_6": "Idāni pana taṁ anussarantassapi manasi karontassapi yathā paṭighaṁ na uppajjati,",
  "anya-e0103n9:18_7": "taṁ vidhiṁ dassetuṁ idaṁ vuttaṁ “taṁ puggalaṁ mettāyantena paṭighaṁ vinodetabba”nti.",
  "anya-e0103n9:18_8": "Mettāyanameva hi idha paṭighavinodanaṁ adhippetaṁ.",
  "anya-e0103n9:18_9": "Na nibbātīti na vūpasammati.",
  "anya-e0103n9:19_0": "Anusāratoti anugamanato, paccavekkhaṇatoti attho. Ghaṭitabbanti vāyamitabbaṁ.",
  "anya-e0103n9:20_0": "Tañca kho ghaṭanaṁ vāyamanaṁ. Iminā idāni vakkhamānena ākārena.",
  "anya-e0103n9:21_0": "Ubhato dvīsu ṭhānesu daṇḍo etassāti ubhatodaṇḍakaṁ, tena.",
  "anya-e0103n9:21_1": "Ocarakā lāmakācārā pāpapurisā.",
  "anya-e0103n9:21_2": "Tatrāpīti tesupi aṅgamaṅgāni okkantesupi.",
  "anya-e0103n9:21_3": "Tenāti manopadosena.",
  "anya-e0103n9:21_4": "Na sāsanakaro.",
  "anya-e0103n9:21_5": "Sabbapāpassa akaraṇaṁ hi sāsanaṁ.",
  "anya-e0103n9:21_6": "Tassevāti tatopi.",
  "anya-e0103n9:21_7": "Nissakke hi idaṁ sāmivacanaṁ,",
  "anya-e0103n9:21_8": "samuccaye ca eva- saddo,",
  "anya-e0103n9:21_9": "paṭhamaṁ kuddhapurisatopīti attho.",
  "anya-e0103n9:21_10": "Tenāti kujjhanena.",
  "anya-e0103n9:21_11": "Pāpiyoti pāpataro.",
  "anya-e0103n9:21_12": "Sārambhādikassa kilesānubandhassa vatthubhāvato kodhassa sāvajjataṁ ñatvāpi kujjhanato sace kodhe anavajjasaññī",
  "anya-e0103n9:21_13": "kuddhassa puggalassa na paṭikujjheyyāti keci.",
  "anya-e0103n9:21_14": "Ubhinnanti dvinnaṁ puggalānaṁ.",
  "anya-e0103n9:21_15": "Tenāha “attano ca parassa cā”ti.",
  "anya-e0103n9:21_16": "Atha vā ubhinnanti ubhayesaṁ lokānaṁ,",
  "anya-e0103n9:21_17": "idhalokaparalokānanti attho.",
  "anya-e0103n9:22_0": "Sapattakantāti paṭisattūhi icchitā.",
  "anya-e0103n9:22_1": "Sapattakaraṇāti tehi kātabbā.",
  "anya-e0103n9:22_2": "Kodhananti kujjhanasīlaṁ.",
  "anya-e0103n9:22_3": "Kodhanāyanti kodhano ayaṁ,",
  "anya-e0103n9:22_4": "ayanti ca nipātamattaṁ.",
  "anya-e0103n9:22_5": "Kodhaparetoti kodhena anugato,",
  "anya-e0103n9:22_6": "parābhibhūto vā.",
  "anya-e0103n9:22_7": "Dubbaṇṇova hotīti pakatiyā vaṇṇavāpi alaṅkatapaṭiyattopi mukhavikārādivasena virūpo eva hoti etarahi,",
  "anya-e0103n9:22_8": "āyatiṁ cāti.",
  "anya-e0103n9:22_9": "Kodhābhibhavassa ekantikamidaṁ phalanti dīpetuṁ “dubbaṇṇo vā”ti avadhāraṇaṁ katvā puna “kodhābhibhūto”ti vuttaṁ.",
  "anya-e0103n9:22_10": "Na pacuratthoti na pahūtadhano.",
  "anya-e0103n9:22_11": "Na bhogavāti upabhogaparibhogavatthurahito.",
  "anya-e0103n9:22_12": "Na yasavāti na kittimā.",
  "anya-e0103n9:23_0": "Chavālātanti chavadahanālātaṁ,",
  "anya-e0103n9:23_1": "citakāyaṁ santajjanummukkantipi vadanti.",
  "anya-e0103n9:23_2": "Ubhatopadittanti ubhosu koṭīsu daḍḍhaṁ.",
  "anya-e0103n9:23_3": "Majjhe gūthagatanti vemajjhaṭṭhāne sunakhassa vā siṅgālassa vā uhadena gūthena makkhitaṁ.",
  "anya-e0103n9:23_4": "Kaṭṭhatthanti dārukiccaṁ.",
  "anya-e0103n9:23_5": "Neva pharati na sādheti.",
  "anya-e0103n9:23_6": "Tathūpamāhanti tathūpamaṁ tādisaṁ ahaṁ.",
  "anya-e0103n9:23_7": "Imanti “so ca hoti abhijjhālū”tiādinā heṭṭhā vuttaṁ sandhāya satthā vadati,",
  "anya-e0103n9:23_8": "tasmā kāmesu tibbasārāgatādinā sīlarahitanti adhippāyo.",
  "anya-e0103n9:23_9": "Idha pana byāpannacittaṁ paduṭṭhamanasaṅkappatāvasena yojetabbaṁ.",
  "anya-e0103n9:24_0": "So dāni tvantiādi yathāvuttehi suttapadehi attano ovadanākāradassanaṁ.",
  "anya-e0103n9:25_0": "244.Yo yo dhammoti kāyasamācārādīsu yo yo sucaritadhammo.",
  "anya-e0103n9:25_1": "Vūpasantoti saṁyato.",
  "anya-e0103n9:25_2": "Parisuddhoti kilesamalavigamena visuddho.",
  "anya-e0103n9:25_3": "Kilesadāhābhāvena vā upasanto,",
  "anya-e0103n9:25_4": "anavajjabhāvena parisuddho,",
  "anya-e0103n9:25_5": "kāyasamācārasseva upasamo cirakālaṁ saṁyatakāyakammatāya veditabbo.",
  "anya-e0103n9:25_6": "Evaṁ sesesupi.",
  "anya-e0103n9:26_0": "Teti vacīmanosamācāre.",
  "anya-e0103n9:27_0": "Soti upasantavacīsamācāro puggalo.",
  "anya-e0103n9:27_1": "Paṭisanthārakusaloti yathā parehi chiddaṁ na hoti,",
  "anya-e0103n9:27_2": "evaṁ paṭisantharaṇe kusalo.",
  "anya-e0103n9:27_3": "Sakhiloti adhivāsanakhantisaṅkhātena sakhilabhāvena samannāgato.",
  "anya-e0103n9:27_4": "Sukhasambhāsoti piyakatho.",
  "anya-e0103n9:27_5": "Sammodakoti sammodanīyakathāya sammodanasīlo.",
  "anya-e0103n9:27_6": "Uttānamukhoti vikuṇitamukho ahutvā pītisomanassavasena vikasitamukho.",
  "anya-e0103n9:27_7": "Pubbabhāsīti yena kenaci samāgato paṭisanthāravasena paṭhamaṁyeva ābhāsanasīlo.",
  "anya-e0103n9:27_8": "Madhurena sarena dhammaṁ osāreti sarabhaññavasena.",
  "anya-e0103n9:27_9": "Sarabhāṇaṁ pana karonto parimaṇḍalehi paripuṇṇehi padehi ca byañjanehi ca abyākulehi dhammakathaṁ katheti.",
  "anya-e0103n9:28_0": "Sabbajanassa pākaṭo sakkaccakiriyāyāti adhippāyo.",
  "anya-e0103n9:28_1": "Tenāha “yo hī”tiādi.",
  "anya-e0103n9:28_2": "Okappetvāti saddahitvā.",
  "anya-e0103n9:28_3": "Okappanalakkhaṇā hi saddhā.",
  "anya-e0103n9:28_4": "Ohitasototi avahitasoto,",
  "anya-e0103n9:28_5": "sussusantoti attho.",
  "anya-e0103n9:28_6": "Aṭṭhiṁkatvā atthaṁ katvā,",
  "anya-e0103n9:28_7": "atthiko vā hutvā.",
  "anya-e0103n9:29_0": "“Ekopi na vūpasanto hotī”ti pāṭho,",
  "anya-e0103n9:29_1": "evarūpo puggalo nirayato nirayaṁ upapajjanto bahukālaṁ tattheva saṁsaratīti dassetuṁ “aṭṭhamahānirayasoḷasaussadanirayaparipūrako",
  "anya-e0103n9:29_2": "bhavissatī”ti vuttaṁ.",
  "anya-e0103n9:29_3": "Tattha sañjīvādayo aṭṭha mahānirayā.",
  "anya-e0103n9:29_4": "Avīcimahānirayassa dvāre dvāre cattāro cattāro katvā kukkuḷādayo soḷasa ussadanirayā.",
  "anya-e0103n9:29_5": "Kāruññaṁ upaṭṭhapetabbaṁ mahādukkhabhāgibhāvato.",
  "anya-e0103n9:29_6": "Yasmiṁ puggale avihesābhūtā dukkhāpanayanakāmatā upatiṭṭhati,",
  "anya-e0103n9:29_7": "tattha paṭigho anokāsovāti āha “kāruññampi paṭicca āghāto vūpasammatī”ti.",
  "anya-e0103n9:30_0": "Imassa ca atthassāti “yo yo dhammo”tiādinā vuttassa atthassa.",
  "anya-e0103n9:31_0": "245.",
  "anya-e0103n9:31_1": "Yaṁ verī dukkhāpetuṁ sakkoti,",
  "anya-e0103n9:31_2": "so tassa vasena “attano visaye”ti vutto bhikkhuno kāyo.",
  "anya-e0103n9:31_3": "Kinti kiṁ kāraṇaṁ.",
  "anya-e0103n9:31_4": "Tassāti verino.",
  "anya-e0103n9:31_5": "Avisayeti dukkhaṁ uppādetuṁ asakkuṇeyyatāya agocare.",
  "anya-e0103n9:31_6": "Sacitteti attano citte.",
  "anya-e0103n9:31_7": "Mahānatthakaranti idhalokatthaparalokatthaparamatthānaṁ virādhanavasena mahato vipulassa,",
  "anya-e0103n9:31_8": "nānāvidhassa ca diṭṭhadhammikādibhedassa anatthassa kāraṇaṁ.",
  "anya-e0103n9:31_9": "Mūlanikantananti sīlassa mūlāni nāma hirottappakhantimettānuddayā,",
  "anya-e0103n9:31_10": "tesaṁ chindanaṁ.",
  "anya-e0103n9:31_11": "Kodho hi uppajjamānova pāṇātipātādivasena hirottappādīni ucchindati.",
  "anya-e0103n9:31_12": "Jaḷoti andhabālo.",
  "anya-e0103n9:32_0": "Anariyaṁkammanti verinā katamahāparādhamāha.",
  "anya-e0103n9:32_1": "Yo sayanti yo tvaṁ sayampi.",
  "anya-e0103n9:32_2": "Dosetukāmoti kodhaṁ uppādetukāmo.",
  "anya-e0103n9:32_3": "Yadi kari yadi akāsi.",
  "anya-e0103n9:32_4": "Dosuppādenāti dosassa uppādanena.",
  "anya-e0103n9:32_5": "Dukkhaṁ tassa ca nāmāti dukkhañca nāma tassa aparādhakassa.",
  "anya-e0103n9:32_6": "Nāmāti asambhāvane nipāto,",
  "anya-e0103n9:32_7": "tena tassa kāraṇaṁ anekantikanti dasseti.",
  "anya-e0103n9:32_8": "Tenāha “kāhasi vā na vā”ti,",
  "anya-e0103n9:32_9": "karissasi na vā karissasīti attho.",
  "anya-e0103n9:32_10": "Ahitaṁ magganti attano ahitāvahaṁ duggatimaggaṁ.",
  "anya-e0103n9:33_0": "Aṭṭhāneti doso tava appiyassa kārāpako,",
  "anya-e0103n9:33_1": "sattu pana tassa vasavattitāya dāsasadisoti aṭṭhānaṁ paccāpakiriyāya.",
  "anya-e0103n9:33_2": "Tasmā tameva dosaṁ chindassu ucchinda.",
  "anya-e0103n9:33_3": "Khaṇikattāti udayavayaparicchinno attano pavattikālasaṅkhāto khaṇo etesaṁ atthīti khaṇikā,",
  "anya-e0103n9:33_4": "tabbhāvato khaṇapabhaṅgubhāvatoti attho.",
  "anya-e0103n9:33_5": "Kassa dānīdha kujjhasīti aparādhakassa santāne yehi khandhehi te aparādho kato,",
  "anya-e0103n9:33_6": "te taṁkhaṇaṁyeva sabbaso niruddhā.",
  "anya-e0103n9:33_7": "Idāni pana aññe tiṭṭhantīti kassa tvaṁ idha kujjhasi.",
  "anya-e0103n9:33_8": "Na hi yuttaṁ anaparādhesu kujjhananti adhippāyo.",
  "anya-e0103n9:33_9": "Taṁ vinā kassa so kareti yo puggalo yassa dukkhaṁ karoti,",
  "anya-e0103n9:33_10": "taṁ dukkhakiriyāya visayabhūtaṁ puggalaṁ vinā kassa nāma so dukkhakārako dukkhaṁ kare kareyya.",
  "anya-e0103n9:33_11": "Sayampi dukkhahetu tvamitīti evaṁ sayampi tvaṁ etassa dukkhassa hetu,",
  "anya-e0103n9:33_12": "evaṁ samāne tassa tuyhañca tassa dukkhassa hetubhāve kiṁ kāraṇā tassa kujjhasi na tuyhanti attho.",
  "anya-e0103n9:34_0": "246.",
  "anya-e0103n9:34_1": "Paralokepi anugāmibhāvato kammaṁyeva sakaṁ santakaṁ etesanti kammassakā,",
  "anya-e0103n9:34_2": "tesaṁ bhāvo kammassakatā.",
  "anya-e0103n9:34_3": "Paccavekkhaṇā nāma nisedhanatthā,",
  "anya-e0103n9:34_4": "nisedhanañca bhāvino kammassāti āha “yaṁ kammaṁ karissasī”ti.",
  "anya-e0103n9:34_5": "Paṭighavasena pana pavattakammaṁ pākaṭabhāvato āsannaṁ,",
  "anya-e0103n9:34_6": "paccakkhañcāti āha “idañcā”ti. Ca-",
  "anya-e0103n9:34_7": "saddo byatireke,",
  "anya-e0103n9:34_8": "so tassa kammassa phalanissandena “neva sammāsambodhi”ntiādinā byatirekato vuccamānamevatthaṁ joteti.",
  "anya-e0103n9:34_9": "Neva samatthanti sambandho.",
  "anya-e0103n9:34_10": "Niraye niyuttaṁ,",
  "anya-e0103n9:34_11": "jātanti vā nerayikaṁ.",
  "anya-e0103n9:34_12": "Attānaṁyeva okirati dosarajenāti adhippāyo.",
  "anya-e0103n9:35_0": "247.Satthupubbacariyaguṇā paccavekkhitabbā, satthu gāravenāpi paṭighaṁ vūpasameyyāti.",
  "anya-e0103n9:36_0": "Bodhisattopi samāno nanu te satthā cittaṁ nappadūsesi,",
  "anya-e0103n9:36_1": "pageva abhisambuddhoti adhippāyo.",
  "anya-e0103n9:36_2": "Deviyā paduṭṭhenāti deviyā saddhiṁ padubbhinā micchācāravasena aparaddhena.",
  "anya-e0103n9:36_3": "Yattha susāne chavasarīraṁ chaḍḍīyati,",
  "anya-e0103n9:36_4": "taṁ āmakasusānaṁ.",
  "anya-e0103n9:36_5": "Nikhaññamānoti nikhaṇiyamāno.",
  "anya-e0103n9:36_6": "Purisakāraṁ katvāti āvāṭato nikkhamanatthāya bāhubalena purisakāraṁ katvā.",
  "anya-e0103n9:36_7": "Yakkhānubhāvenāti aḍḍavinicchayena ārādhitacittassa yakkhassa ānubhāvena.",
  "anya-e0103n9:36_8": "Sirigabbhanti vāsāgāre.",
  "anya-e0103n9:37_0": "Āsīsethevāti yathādhippete atthe ñāyato anavajjato āsaṁ kareyya.",
  "anya-e0103n9:37_1": "Na nibbindeyyāti “evaṁ kicchāpannassa me kuto sotthibhāvo”ti na nibbindeyya.",
  "anya-e0103n9:37_2": "Vuttañhi “āpadāsu kho, mahārāja,",
  "anya-e0103n9:37_3": "thāmo veditabbo”ti.",
  "anya-e0103n9:37_4": "Yathā icchinti yena pakārena kassaci pīḷaṁ akatvā rajje patiṭṭhitaṁ attānaṁ icchiṁ,",
  "anya-e0103n9:37_5": "tathā ahaṁ ahunti passāmi.",
  "anya-e0103n9:37_6": "Voti hi nipātamattaṁ.",
  "anya-e0103n9:38_0": "Kāsiraññāti kalābunā kāsirājena. Sakaṇṭakāhīti ayakaṇṭakehi sakaṇṭakāhi.",
  "anya-e0103n9:39_0": "Mahallakoti vuddho vayoanuppatto. Rujjhantīti nirujjhanti.",
  "anya-e0103n9:40_0": "Cittapariggaṇhanakāloti visevanaṁ kātuṁ adatvā cittassa sammadeva damanakālo.",
  "anya-e0103n9:41_0": "Puthusallenāti vipulena sallena.",
  "anya-e0103n9:41_1": "Nāgoti hatthināgo.",
  "anya-e0103n9:41_2": "Vadhīti vijjhi,",
  "anya-e0103n9:41_3": "māresīti vā attho.",
  "anya-e0103n9:41_4": "Imaṁ ṭhānaṁ āgantvā mayi evaṁ karaṇaṁ nāma na tava vasena hoti,",
  "anya-e0103n9:41_5": "tasmā kassa vā rañño,",
  "anya-e0103n9:41_6": "rājamattassa vā ayaṁ payogo uyyojanāti attho.",
  "anya-e0103n9:42_0": "Chabbaṇṇarasmīti nīlapītalohitādivasena chabbaṇṇamayūkhā.",
  "anya-e0103n9:42_1": "Chabbaṇṇakiraṇavantadantatāya hi te hatthī “chaddantā”ti vuccanti,",
  "anya-e0103n9:42_2": "na chaddantavantatāya.",
  "anya-e0103n9:43_0": "Chātoti jighacchito.",
  "anya-e0103n9:43_1": "Khādeyyāti khādeyyaṁ,",
  "anya-e0103n9:43_2": "ayameva vā pāṭho.",
  "anya-e0103n9:43_3": "Āhitoti suhito.",
  "anya-e0103n9:43_4": "Sambalanti maggāhāraṁ.",
  "anya-e0103n9:43_5": "Taṁ pana yasmā upacārena pathassa hitanti vuccati,",
  "anya-e0103n9:43_6": "tasmā “pātheyya”ntipi vuttaṁ.",
  "anya-e0103n9:43_7": "“Mittadubbhī vatāyaṁ andhabālo”ti kāruññena assupuṇṇehi nettehi taṁ purisaṁ udikkhamāno.",
  "anya-e0103n9:44_0": "Mā ayyosi me bhadanteti ettha māti nipātamattaṁ,",
  "anya-e0103n9:44_1": "māti vā paṭikkhepo,",
  "anya-e0103n9:44_2": "tena upari tena kātabbaṁ vippakāraṁ paṭisedheti.",
  "anya-e0103n9:44_3": "Ayyo meti ayyirako tvaṁ mama atithibhāvato.",
  "anya-e0103n9:44_4": "Bhadanteti piyasamudācāro.",
  "anya-e0103n9:44_5": "Tvaṁ nāmetādisaṁ karīti tvampi evarūpaṁ akāsi nāma.",
  "anya-e0103n9:45_0": "Tiracchānabhūtopi pana mahākapi hutvā khemantabhūmiṁ sampāpesīti yojanā.",
  "anya-e0103n9:46_0": "Peḷāya pakkhipantepīti khuddakāya peḷāya pādehi koṭetvā pakkhipantepi.",
  "anya-e0103n9:46_1": "Maddantepīti dubbalabhāvakaraṇatthaṁ nānappakārehi maddantepi.",
  "anya-e0103n9:46_2": "Alampāneti evaṁnāmake ahituṇḍike.",
  "anya-e0103n9:47_0": "Pītaṁ vāti ettha vā-",
  "anya-e0103n9:47_1": "saddo avuttatthavikappe,",
  "anya-e0103n9:47_2": "tena odātamañjiṭṭhādiṁ avuttaṁ saṅgaṇhāti.",
  "anya-e0103n9:47_3": "Cittānuvattantoti cittaṁ anuvattanto.",
  "anya-e0103n9:47_4": "Homi cintitasannibho evamayaṁ bahulābhaṁ labhatūti.",
  "anya-e0103n9:47_5": "Ānubhāvena pana thalaṁ kareyya udakaṁ…pe…",
  "anya-e0103n9:47_6": "chārikaṁ kare.",
  "anya-e0103n9:47_7": "Evaṁ pana yadi cittavasī hessaṁ…pe…",
  "anya-e0103n9:47_8": "uttamattho na sijjhatīti tadā attanā tattha diṭṭhaṁ ādīnavaṁ dasseti bhagavā.",
  "anya-e0103n9:47_9": "Tattha uttamatthoti buddhabhāvamāha.",
  "anya-e0103n9:47_10": "Bhojaputtehīti luddaputtehi.",
  "anya-e0103n9:48_0": "Aḷārāti yena sayaṁ tadā luddahatthato mocito,",
  "anya-e0103n9:48_1": "taṁ satthavāhaṁ nāmena ālapati.",
  "anya-e0103n9:48_2": "Atikassāti nāsāya āvutarajjuṁ ākaḍḍhitvā.",
  "anya-e0103n9:48_3": "Samparigayhāti kāḷavettalatādīhi sabbaso pariggahetvā,",
  "anya-e0103n9:48_4": "acchariyāni dussahānaṁ sahanavasenāti adhippāyo.",
  "anya-e0103n9:49_0": "Ativiya ayuttaṁ appatirūpaṁ paṭighacittuppādanena kenaci appaṭisamakhantiguṇassa satthusāsanāvokkamanappasaṅgato.",
  "anya-e0103n9:50_0": "248.",
  "anya-e0103n9:50_1": "“Anamataggoyaṁ,",
  "anya-e0103n9:50_2": "bhikkhave,",
  "anya-e0103n9:50_3": "saṁsāro”tiādinā āgatāni suttapadāni anamataggasaddo,",
  "anya-e0103n9:50_4": "tadattho vā etesanti anamataggiyāni.",
  "anya-e0103n9:51_0": "Ajehi gamanamaggo ajapatho.",
  "anya-e0103n9:51_1": "Saṅkū laggāpetvā te ālambitvā gamanamaggo saṅkupatho.",
  "anya-e0103n9:51_2": "Saṅkūti aṅkusākārena katadīghadaṇḍo vuccati. Ādi-",
  "anya-e0103n9:51_3": "saddena papātamaggaduggamaggādike saṅgaṇhāti.",
  "anya-e0103n9:51_4": "Ubhatobyūḷheti sampahāratthaṁ dvīhipi pakkhehi gāḷhasannāhe.",
  "anya-e0103n9:51_5": "Aññāni ca dukkarāni karitvā dhanāsāya pabbatavidugganadīviduggādipakkhandanavasenāti adhippāyo.",
  "anya-e0103n9:51_6": "Maṁ posesi,",
  "anya-e0103n9:51_7": "upakāraṁ akāsi,",
  "anya-e0103n9:51_8": "tatra nappatirūpaṁ manaṁ padūsetunti evaṁ cittaṁ uppādetabbanti sambandho.",
  "anya-e0103n9:51_9": "Evaṁ cittuppādanañca etarahi dissamānena puttādīnaṁ posanādinā atītassa anumānato gahaṇavasena veditabbaṁ.",
  "anya-e0103n9:52_0": "249.Mettāyāti mettāsaṅkhātāya,",
  "anya-e0103n9:52_1": "mettāsahitāya vā.",
  "anya-e0103n9:52_2": "Cetovimuttiyāti cittasamādhāne.",
  "anya-e0103n9:52_3": "Āsevitāyāti ādarena sevitāya.",
  "anya-e0103n9:52_4": "Bhāvitāyāti vaḍḍhitāya.",
  "anya-e0103n9:52_5": "Bahulīkatāyāti punappunaṁ katāya.",
  "anya-e0103n9:52_6": "Yānīkatāyāti yuttayānaṁ viya katāya.",
  "anya-e0103n9:52_7": "Vatthukatāyāti adhiṭṭhānavatthuṁ viya katāya.",
  "anya-e0103n9:52_8": "Anuṭṭhitāyāti adhiṭṭhitāya.",
  "anya-e0103n9:52_9": "Paricitāyāti pariciṇṇāya ciṇṇavasībhāvāya.",
  "anya-e0103n9:52_10": "Susamāraddhāyāti suṭṭhu sampāditāya.",
  "anya-e0103n9:52_11": "Pāṭikaṅkhāti icchitabbā avassaṁbhāvino.",
  "anya-e0103n9:52_12": "Sesaṁ parato āgamissati.",
  "anya-e0103n9:53_0": "250.Dhātuvinibbhogoti sasambhārasaṅkhepādinā dhātūnaṁ vinibbhujanaṁ.",
  "anya-e0103n9:53_1": "Aparādho nāma aparajjhantassa puggalassa rūpadhammamukhena gayhatīti katvā āha “kiṁ kesānaṁ kujjhasī”tiādi,",
  "anya-e0103n9:53_2": "kesādivinimuttassa aparajjhanakassa puggalassa abhāvato.",
  "anya-e0103n9:53_3": "Idāni nibbattitaparamatthadhammavaseneva vinibbhogavidhiṁ dassetuṁ “atha vā panā”tiādi vuttaṁ.",
  "anya-e0103n9:53_4": "Pañcakkhandhe upādāya,",
  "anya-e0103n9:53_5": "dvādasāyatanāni upādāyāti paccekaṁ upādāya-",
  "anya-e0103n9:53_6": "saddo yojetabbo.",
  "anya-e0103n9:53_7": "Kodhassa patiṭṭhānaṭṭhānaṁ na hotīti yathā āragge sāsapassa,",
  "anya-e0103n9:53_8": "ākāse ca cittakammassa patiṭṭhānaṭṭhānaṁ natthi,",
  "anya-e0103n9:53_9": "evamassa “verī”ti parikappite puggale kodhassa patiṭṭhānaṭṭhānaṁ na hoti,",
  "anya-e0103n9:53_10": "kesādīnaṁ akujjhitabbato,",
  "anya-e0103n9:53_11": "tabbinimuttassa ca puggalassa abhāvato.",
  "anya-e0103n9:54_0": "251.Saṁvibhāgoti āmisasaṁvibhāgo.",
  "anya-e0103n9:54_1": "Parassāti paccatthikassa.",
  "anya-e0103n9:54_2": "Bhinnājīvoti aparisuddhājīvo.",
  "anya-e0103n9:54_3": "Tassevaṁ karototi evaṁ saṁvibhāgaṁ karontassa tassa dāyakassa.",
  "anya-e0103n9:54_4": "Itarassāti paṭiggāhakassa.",
  "anya-e0103n9:54_5": "“Mama mātarāupāsikāyadinno”ti idaṁ “dhammiyalābho”ti etassa kāraṇavacanaṁ.",
  "anya-e0103n9:54_6": "Tena pana tassa āgamanasuddhiṁ dasseti.",
  "anya-e0103n9:55_0": "Sabbatthasādhakanti “attattho parattho diṭṭhadhammiko attho samparāyiko attho”ti evamādīnaṁ sabbesaṁ atthānaṁ, hitānaṁ,",
  "anya-e0103n9:55_1": "payojanānañca nipphādakaṁ.",
  "anya-e0103n9:55_2": "Unnamanti dāyakā.",
  "anya-e0103n9:55_3": "Namanti paṭiggāhakā.",
  "anya-e0103n9:56_0": "252.Evanti yathāvuttehi kakacūpamovādānussaraṇādīhi attano ovadanākārehi.",
  "anya-e0103n9:56_1": "Vūpasantapaṭighassāti paṭisaṅkhānabalena vinoditāghātassa.",
  "anya-e0103n9:56_2": "Tasmimpīti verīpuggalepi. Verī-",
  "anya-e0103n9:56_3": "gahaṇeneva cettha appiyapuggalassāpi gahaṇaṁ daṭṭhabbaṁ verimhi mettāya siddhāya tasmimpi mettāsiddhito,",
  "anya-e0103n9:56_4": "piyato pana atippiyasahāyakassa visuṁ gahaṇaṁ āsannapaccatthikassa dubbinimocayabhāvadassanatthaṁ.",
  "anya-e0103n9:56_5": "Mettāvasenāti mettāyanavasena.",
  "anya-e0103n9:56_6": "Samacittatanti hitūpasaṁhārena samānacittataṁ.",
  "anya-e0103n9:56_7": "Sīmāsambhedo sā eva samacittatā.",
  "anya-e0103n9:56_8": "Imasmiṁ puggaleti mettākammaṭṭhānikapuggale.",
  "anya-e0103n9:56_9": "Nisinneti bhāvenabhāvalakkhaṇe bhummaṁ.",
  "anya-e0103n9:57_0": "Hitamajjhatteti piye,",
  "anya-e0103n9:57_1": "majjhatte ca.",
  "anya-e0103n9:57_2": "Catubbidheti catubbidhe jane,",
  "anya-e0103n9:57_3": "yattha katthacīti adhippāyo.",
  "anya-e0103n9:57_4": "Nānattanti piyamajjhattādinānākaraṇaṁ.",
  "anya-e0103n9:57_5": "Hitacittova pāṇinanti kevalaṁ sattesu hitacitto evāti pavuccati,",
  "anya-e0103n9:57_6": "na pana “mettāya nikāmalābhī”ti vā “kusalī”ti vā pavuccati. Kasmā?",
  "anya-e0103n9:57_7": "Yasmā attādīsu passati nānattanti.",
  "anya-e0103n9:57_8": "Kasmā panāyaṁ hitacitto kusalīti na vuccatīti?",
  "anya-e0103n9:57_9": "Sātisayassa kusalassa vasena kusalibhāvassa adhippetattā.",
  "anya-e0103n9:57_10": "Imassa ca puggalassa mettābhāvanā na visesavatī.",
  "anya-e0103n9:57_11": "Atha vā na nikāmalābhī mettāya yato attādīsu passati nānattaṁ.",
  "anya-e0103n9:57_12": "Kusalīti pavuccati,",
  "anya-e0103n9:57_13": "yasmā hitacittova pāṇinanti evamettha attho daṭṭhabbo.",
  "anya-e0103n9:57_14": "Gāmasīmādayo viya gāmantarādīhi sattasaṅkhāte mettāvisaye bhāvanāya pubbe aññamaññaṁ asaṁkiṇṇamariyādārūpena",
  "anya-e0103n9:57_15": "ṭhitattā attādayo idha sīmā nāmāti āha “catasso sīmāyo”ti.",
  "anya-e0103n9:57_16": "Sambhinnā hontīti ettha vuttaṁ sambhedaṁ dassetuṁ “samaṁ pharati mettāyā”tiādi vuttaṁ.",
  "anya-e0103n9:57_17": "Mahāvisesoti mahanto bhāvanāya viseso atisayo.",
  "anya-e0103n9:57_18": "Purimena purimato attādinānattadassinā.",
  "anya-e0103n9:57_19": "Na nāyatīti na ñāyati.",
  "anya-e0103n9:58_0": "253.Nimittanti yathā kasiṇakammaṭṭhānādīsu taṁtaṁkasiṇamaṇḍalādipariggahamukhena bhāvanāvasena laddhaṁ",
  "anya-e0103n9:58_1": "uggahanimittaṁ nissāya jhānassa gocarabhāvena paṭibhāganimittaṁ upatiṭṭhati,",
  "anya-e0103n9:58_2": "na evamidha upaṭṭhitaṁ nimittaṁ nāma atthi.",
  "anya-e0103n9:58_3": "Yo panāyaṁ yathāvutto sīmāsambhedo laddho,",
  "anya-e0103n9:58_4": "sveva nimittaṁ viyāti nimittaṁ.",
  "anya-e0103n9:58_5": "Tasmiṁ hi laddhe bhāvanāya sātisayattā nīvaraṇāni vikkhambhitāneva honti,",
  "anya-e0103n9:58_6": "kilesā sannisinnāva,",
  "anya-e0103n9:58_7": "upacārasamādhinā cittaṁ samāhitameva.",
  "anya-e0103n9:58_8": "Tenāha “nimittañca upacārañca laddhaṁ hotī”ti.",
  "anya-e0103n9:58_9": "Tameva nimittanti sīmāsambhedavasena pavattasamathanimittaṁ.",
  "anya-e0103n9:58_10": "Appakasireneva akiccheneva,",
  "anya-e0103n9:58_11": "pageva paripanthassa visodhitattā.",
  "anya-e0103n9:59_0": "Ettāvatāti ettakena bhāvanānuyogena.",
  "anya-e0103n9:59_1": "Anena yoginā.",
  "anya-e0103n9:59_2": "Pañcaṅgavippahīnantiādīnaṁ padānaṁ attho heṭṭhā vutto eva.",
  "anya-e0103n9:60_0": "“Paṭhamajjhānādīnaṁ aññataravasenā”ti idaṁ vakkhamānāya vikubbanāya tesaṁ sādhāraṇatāya vuttaṁ.",
  "anya-e0103n9:60_1": "Appanāppattacittasseva na upacāramattalābhino.",
  "anya-e0103n9:60_2": "Paguṇabalavabhāvāpādanena vepullādivisesappattassa odhiso,",
  "anya-e0103n9:60_3": "anodhiso ca disāpharaṇādivasena jhānassa pavijambhanā vikubbanā vividhā kiriyāti katvā.",
  "anya-e0103n9:61_0": "254.Mettāsahagatenāti uppādato yāva bhaṅgā mettāya saha pavattena saṁsaṭṭhena sampayuttenāti attho.",
  "anya-e0103n9:61_1": "Yasmā pana taṁ vuttanayena mettāya sahagataṁ,",
  "anya-e0103n9:61_2": "tāya ekuppādādividhinā sammadeva āgataṁ hoti,",
  "anya-e0103n9:61_3": "tasmā vuttaṁ “mettāya samannāgatenā”ti. Ceto-",
  "anya-e0103n9:61_4": "saddo “adhicetaso”tiādīsu samādhipariyāyopi hotīti tato visesetuṁ “cetasāti cittenā”ti vuttaṁ.",
  "anya-e0103n9:61_5": "Etanti etaṁ padaṁ.",
  "anya-e0103n9:61_6": "Disodhipariggaho sattodhipariggahamukheneva hotīti dassento āha “ekissā disāya paṭhamapariggahitaṁ sattaṁ upādāyā”ti.",
  "anya-e0103n9:61_7": "Disāsu hi ṭhitasattā disāgahaṇena gahitā.",
  "anya-e0103n9:61_8": "Tenāha “ekadisāpariyāpannasattapharaṇavasena vutta”nti.",
  "anya-e0103n9:61_9": "Pharaṇañca sārammaṇassa dhammassa attano ārammaṇassa phassanā paccakkhato dassanaṁ gahaṇaṁ ārammaṇakaraṇamevāti",
  "anya-e0103n9:61_10": "āha “pharitvāti phusitvā ārammaṇaṁ katvā”ti.",
  "anya-e0103n9:61_11": "Brahmavihārādhiṭṭhitanti mettājhānupatthambhitaṁ.",
  "anya-e0103n9:61_12": "Tathāti niyamanaṁ.",
  "anya-e0103n9:61_13": "Taṁ aniyamāpekkhasambandhībhāvato upamākāraniyamanaṁ.",
  "anya-e0103n9:61_14": "Dutiyanti upameyyadassanaṁ,",
  "anya-e0103n9:61_15": "upameyyañca nāma upamaṁ,",
  "anya-e0103n9:61_16": "tena sambandhañca vinā natthīti tadubhayampi dassetuṁ “yathā puratthimādīsū”tiādi vuttaṁ.",
  "anya-e0103n9:61_17": "Tattha tathā dutiyanti ettha pharitvā viharatīti ānetvā sambandhitabbaṁ.",
  "anya-e0103n9:61_18": "Evaṁ tatiyaṁ catutthanti etthāpi.",
  "anya-e0103n9:61_19": "Tadanantaranti ca pharaṇāpekkhaṁ anantaraggahaṇaṁ,",
  "anya-e0103n9:61_20": "na pharitabbadisāpekkhaṁ disānaṁ aniddiṭṭharūpattā.",
  "anya-e0103n9:61_21": "Pharaṇānukkamena hi tāsaṁ dutiyāditā,",
  "anya-e0103n9:61_22": "na sarūpato.",
  "anya-e0103n9:61_23": "Tenevāha “yaṁ kiñci ekaṁ disa”nti.",
  "anya-e0103n9:61_24": "Itīti evaṁ yathāvuttaṁ catasso,",
  "anya-e0103n9:61_25": "evaṁ uddhaṁ disaṁ pharitvā viharatīti attho.",
  "anya-e0103n9:61_26": "Tenāha “eteneva nayenā”ti.",
  "anya-e0103n9:61_27": "Idampi iti-",
  "anya-e0103n9:61_28": "saddasseva atthadassanaṁ.",
  "anya-e0103n9:61_29": "Pāḷiyaṁ adho tiriyanti ettha pi-",
  "anya-e0103n9:61_30": "saddo luttaniddiṭṭhoti dassetuṁ “adhodisampi tiriyaṁ disampī”ti vuttaṁ.",
  "anya-e0103n9:61_31": "Eteneva “dutiya”ntiādīsupi pi-",
  "anya-e0103n9:61_32": "saddassa luttaniddiṭṭhatā dīpitāti veditabbaṁ.",
  "anya-e0103n9:61_33": "Evamevāti idampi iti-",
  "anya-e0103n9:61_34": "saddasseva atthadassanaṁ.",
  "anya-e0103n9:61_35": "Ettha ca “adho”ti iminā yathā nirayesu,",
  "anya-e0103n9:61_36": "nāgabhavanādīsu,",
  "anya-e0103n9:61_37": "yattha tattha vā attano heṭṭhimadisāya sattā gayhanti,",
  "anya-e0103n9:61_38": "evaṁ “uddha”nti iminā devaloke,",
  "anya-e0103n9:61_39": "yattha tattha vā attano uparimadisāyaṁ sattā gahitāti veditabbaṁ.",
  "anya-e0103n9:62_0": "Majjhattādīti ādi-",
  "anya-e0103n9:62_1": "saddena itthipurisaariyānariyadevamanussādike pabhede saṅgaṇhāti.",
  "anya-e0103n9:62_2": "Īsakampi bahi avikkhipamānoti appakampi kammaṭṭhānato bahi vikkhepaṁ anāpajjanto hitūpasaṁhārato aññathā thokampi avattamāno.",
  "anya-e0103n9:62_3": "Sabbattatāyāti vā sabbena attabhāvena yathā sabbabhāvena attani attano attabhāve hitesitā,",
  "anya-e0103n9:62_4": "evaṁ sabbadhi sabbasattesu mettāya pharitvā viharatīti attho.",
  "anya-e0103n9:62_5": "Mettāya vuccamānattā sattavisayo sabba- saddo,",
  "anya-e0103n9:62_6": "so ca dīghaṁ katvā vutto,",
  "anya-e0103n9:62_7": "tasmā sabbasattakāyasaṅkhātā pajā etassa atthīti sabbāvantoti padatthato dassento “sabbāvantanti sabbasattavanta”nti āha.",
  "anya-e0103n9:62_8": "Ettha ca sabbadhīti disodhinā,",
  "anya-e0103n9:62_9": "desodhinā ca anodhisopharaṇaṁ vuttaṁ,",
  "anya-e0103n9:62_10": "sabbattatāya sabbāvantanti sattodhinā.",
  "anya-e0103n9:62_11": "Tathā hi vuttaṁ “anodhiso dassanattha”nti.",
  "anya-e0103n9:62_12": "Ekamevatthaṁ pakārato pariyāyenti ñāpentīti pariyāyā,",
  "anya-e0103n9:62_13": "vevacanāni.",
  "anya-e0103n9:62_14": "Vipulādisaddā cettha tādisāti adhippāyo.",
  "anya-e0103n9:62_15": "Tenāha “vipulenāti evamādipariyāyadassanato”ti.",
  "anya-e0103n9:62_16": "Pariyāyadassane ca pubbe gahitapadānipi puna gayhanti,",
  "anya-e0103n9:62_17": "yathā “saddhā saddahanā”ti ettha vuttampi saddhāpadaṁ puna indriyādipariyāyadassane “saddhā saddhindriya”nti vuttaṁ.",
  "anya-e0103n9:62_18": "Tathāsaddo vā itisaddo vā na vuttoti “mettāsahagatena cetasā ekaṁ disaṁ pharitvā viharatī”ti etassa anuvattako tathā-",
  "anya-e0103n9:62_19": "saddo ca iti-",
  "anya-e0103n9:62_20": "saddo ca tesaṁ pharaṇānantarādiṭṭhānaṁ aṭṭhānanti katvā te na vuttāti puna “mettāsahagatena cetasāti vutta”nti attho.",
  "anya-e0103n9:62_21": "Vuttassevatthassa puna vacanaṁ nigamananti āha “nigamanavasena vā etaṁ vutta”nti.",
  "anya-e0103n9:62_22": "Nanu ca samāpanavasena vuttassevatthassa puna vacanaṁ nigamananti?",
  "anya-e0103n9:62_23": "Nāyaṁ doso odhisoanodhisopharaṇānaṁ samāpane eva vuttattā.",
  "anya-e0103n9:62_24": "Vipulenāti mahantena,",
  "anya-e0103n9:62_25": "mahattañcassa asubhakammaṭṭhānādīsu viya ārammaṇassa ekadesameva aggahetvā anavasesaggahaṇavasenāti āha “pharaṇavasena vipulatā daṭṭhabbā”ti.",
  "anya-e0103n9:63_0": "Kilesavikkhambhanasamatthatādīhi mahattaṁ gataṁ,",
  "anya-e0103n9:63_1": "mahantehi vā uḷāracchandacittavīriyapaññehi gataṁ paṭipannanti mahaggataṁ.",
  "anya-e0103n9:63_2": "Tayidaṁ yasmā ekantato rūpāvacaraṁ,",
  "anya-e0103n9:63_3": "tasmā vuttaṁ “bhūmivasena mahaggata”nti.",
  "anya-e0103n9:63_4": "Niruḷho hi rūpārūpāvacaresu mahaggatavohāro.",
  "anya-e0103n9:63_5": "Paguṇavasenāti pakārato guṇitaṁ bahulīkataṁ paguṇaṁ,",
  "anya-e0103n9:63_6": "tassa vasena,",
  "anya-e0103n9:63_7": "subhāvitabhāvenāti attho.",
  "anya-e0103n9:63_8": "Taṁ hi pamāṇaṁ gahetuṁ asakkuṇeyyatāya appamāṇaṁ nāma hoti.",
  "anya-e0103n9:63_9": "Appamāṇasattārammaṇavasenāti aparimāṇasattārammaṇakaraṇavasena.",
  "anya-e0103n9:63_10": "Sayampi verarahitattā,",
  "anya-e0103n9:63_11": "taṁsamaṅgino verābhāvahetuttā ca averaṁ.",
  "anya-e0103n9:63_12": "Tayidaṁ dvayaṁ yato labhati,",
  "anya-e0103n9:63_13": "taṁ dassetuṁ “byāpādapaccatthikappahānenā”ti vuttaṁ.",
  "anya-e0103n9:63_14": "Cetaso byāpattivasena hananato byāpajjaṁ,",
  "anya-e0103n9:63_15": "cetasikaṁ asātaṁ,",
  "anya-e0103n9:63_16": "tadabhāvato abyāpajjaṁ.",
  "anya-e0103n9:63_17": "Tenāha “niddukkha”nti.",
  "anya-e0103n9:63_18": "Taṁ panassa abyāpajjattaṁ pañcaviññāṇādīnaṁ viya na sabhāvato,",
  "anya-e0103n9:63_19": "atha kho paccatthikavivekatoti dassento “domanassappahānato”ti āha.",
  "anya-e0103n9:63_20": "Ayanti idha yathānītaṁ appamaññāvibhaṅge,",
  "anya-e0103n9:63_21": "tesu tesu ca suttapadesesu āgataṁ mettābrahmavihāravikubbanamāha.",
  "anya-e0103n9:64_0": "255.“Tathā”ti iminā imissā “pañcahākārehi,",
  "anya-e0103n9:64_1": "sattahākārehi,",
  "anya-e0103n9:64_2": "dasahākārehī”ti ākāravibhāgena paṭisambhidāyaṁ vuttāya ca vikubbanāya majjhe bhinnasuvaṇṇassa viya bhedābhāvamupasaṁharati",
  "anya-e0103n9:64_3": "odhisopharaṇaanodhisopharaṇadisāpharaṇavasena desanāya āgatattā.",
  "anya-e0103n9:64_4": "Kevalaṁ panettha paṭisambhidāmagge viya sattodhi na gahitoti ayameva viseso.",
  "anya-e0103n9:64_5": "Yampīti vikubbanaṁ sandhāyāha.",
  "anya-e0103n9:65_0": "Idāni bhedābhāvadassanamukhena uddesato ānītaṁ paṭisambhidāmaggapāḷiṁ niddesato dassetvā tassā anuttānapadavaṇṇanaṁ kātuṁ “tattha cā”tiādimāha.",
  "anya-e0103n9:66_0": "256.",
  "anya-e0103n9:66_1": "Tattha sabbe sattāti sabba-",
  "anya-e0103n9:66_2": "saddo kāmaṁ padesasabbavisayo,",
  "anya-e0103n9:66_3": "na sabbasabbavisayo yathā “sabbaṁ jānātīti sabbaññutaññāṇa”nti,",
  "anya-e0103n9:66_4": "“sattā”ti pana padena paricchinnaṁ attano visayaṁ asesetvāva pariyādiyatīti āha “anavasesapariyādānameta”nti.",
  "anya-e0103n9:67_0": "Tatrāti tasmiṁ rūpe.",
  "anya-e0103n9:67_1": "Sattoti sajjanakiccena chandādipariyāyena lobhena āsatto laggo.",
  "anya-e0103n9:67_2": "Tatrāti vā karaṇe bhummaṁ,",
  "anya-e0103n9:67_3": "tena chandādināti attho.",
  "anya-e0103n9:68_0": "Yadi sattatāya sattā,",
  "anya-e0103n9:68_1": "kathaṁ vītarāgesūti āha “ruḷhīsaddenā”tiādi.",
  "anya-e0103n9:68_2": "Avītarāgesu ruḷhena,",
  "anya-e0103n9:68_3": "avītarāgesu vā pavattitvā indriyabaddhakhandhasantānatāya taṁsadisesu vītarāgesu ruḷhena saddena.",
  "anya-e0103n9:68_4": "Atha vā kiñci nimittaṁ gahetvā satipi aññasmiṁ tannimittayutte katthaci visaye sammutiyā cirakālatāya",
  "anya-e0103n9:68_5": "nimittavirahepi pavatti ruḷhī nāma yathā “gacchantīti gāvo”ti,",
  "anya-e0103n9:68_6": "evaṁ sattasaddassāpi ruḷhībhāvo daṭṭhabbo.",
  "anya-e0103n9:68_7": "Bhūtapubbagatiyā vā vītarāgesu sattavohāro daṭṭhabbo.",
  "anya-e0103n9:68_8": "Satvayogatoti ettha satvaṁ nāma buddhi, vīriyaṁ, tejo vā,",
  "anya-e0103n9:68_9": "tena yogato sattā,",
  "anya-e0103n9:68_10": "yathā “nīlaguṇayogato nīlo paṭo”ti.",
  "anya-e0103n9:69_0": "Pāṇanti etenāti pāṇanaṁ,",
  "anya-e0103n9:69_1": "assāsapassāsā,",
  "anya-e0103n9:69_2": "tassa kammaṁ pāṇanatā, tāya,",
  "anya-e0103n9:69_3": "assāsapassāsasampayogenāti attho.",
  "anya-e0103n9:69_4": "Bhūtattāti kammakilesehi jātattā. Pūraṇato,",
  "anya-e0103n9:69_5": "galanato ca puggalāti neruttā.",
  "anya-e0103n9:69_6": "Sattā hi nibbattantā taṁtaṁsattanikāyaṁ pūrentā viya honti,",
  "anya-e0103n9:69_7": "sabbāvatthanipātitāya ca galanti cavantīti attho.",
  "anya-e0103n9:69_8": "Apariññātavatthukānaṁ “attā”ti bhavati ettha abhidhānaṁ,",
  "anya-e0103n9:69_9": "cittañcāti attabhāvo, sarīraṁ,",
  "anya-e0103n9:69_10": "khandhapañcakameva vā.",
  "anya-e0103n9:69_11": "Tanti khandhapañcakaṁ.",
  "anya-e0103n9:69_12": "Upādāyāti gahetvā upādānaṁ nissayaṁ katvā.",
  "anya-e0103n9:69_13": "Paññattimattasambhavatoti paramatthato asantepi sattasaññite paññattimattena sambhavato.",
  "anya-e0103n9:70_0": "Yathā ca sattāti vacananti yathā satta-",
  "anya-e0103n9:70_1": "saddo yathāvuttenaṭṭhena nippariyāyato padesavuttipi ruḷhīvasena anavasesapariyādāyako.",
  "anya-e0103n9:70_2": "Sesānipīti pāṇādivacanānipi.",
  "anya-e0103n9:70_3": "Tānipi hi rūpārūpabhavūpagacatutthajjhānādisamaṅgīnaṁ assāsapassāsābhāvato avinipātadhammānaṁ pugalanassa abhāvato padesavuttīni.",
  "anya-e0103n9:70_4": "Ruḷhīvasena āropetvā yathāvuttāya ruḷhiyā vasena katthaci visaye avijjamānampi pāṇapuggalabhāvaṁ āropetvā.",
  "anya-e0103n9:70_5": "Yadi sādhāraṇato sattavevacanānīti gahetvā anodhisopharaṇā mettā vuccati,",
  "anya-e0103n9:70_6": "atha kasmā pañcaheva ākārehi vuttāti anuyogaṁ sandhāyāha “kāmañcā”tiādi.",
  "anya-e0103n9:70_7": "Keci panāhu “na kho panetāni “sattā”tiādīni padāni vevacanatāmattaṁ upādāya gahitāni,",
  "anya-e0103n9:70_8": "yato jantuādīnampi gahaṇaṁ āpajjeyya,",
  "anya-e0103n9:70_9": "atthavisesaṁ pana nimittabhūtaṁ upādāya gahitānī”ti,",
  "anya-e0103n9:70_10": "te sandhāyāha “ye panā”tiādi.",
  "anya-e0103n9:70_11": "Tattha atthatoti sajjanaṭṭhena sattā,",
  "anya-e0103n9:70_12": "pāṇanaṭṭhena pāṇāti evamādiatthato.",
  "anya-e0103n9:70_13": "Tesaṁ taṁ matimattanti dassento āha “anodhisopharaṇā virujjhatī”ti. Kasmā?",
  "anya-e0103n9:70_14": "Keci sattā,",
  "anya-e0103n9:70_15": "keci pāṇā,",
  "anya-e0103n9:70_16": "keci puggalāti āpajjanato.",
  "anya-e0103n9:70_17": "Tathā atthaṁ aggahetvāti sattādisaddā sappadesavisayāti evamatthaṁ aggahetvā pubbe vuttanayena nippadesavisayāti evamatthaṁ gahetvāti adhippāyo.",
  "anya-e0103n9:70_18": "Tenāha “imesū”tiādi.",
  "anya-e0103n9:70_19": "Pañcasu ākāresūti “sabbe sattā”tiādinā pāḷiyaṁ āgatesu pañcasu bhāvanākāresu.",
  "anya-e0103n9:70_20": "Aññataravasenāti yassa kassaci vasena.",
  "anya-e0103n9:71_0": "257.",
  "anya-e0103n9:71_1": "Idāni dvāvīsatiyā bhāvanākāresu appanā pariggahetvā dassetuṁ “ettha cā”tiādi vuttaṁ.",
  "anya-e0103n9:71_2": "Byāpādarahitāti domanassabyāpādarahitā.",
  "anya-e0103n9:71_3": "Tasmāti yasmā na kevalaṁ yathāvuttaākāravibhāgamattato appanāvibhāgo, tasmā.",
  "anya-e0103n9:71_4": "Imesupi padesūti “sabbe sattā averā hontū”tiādikoṭṭhāsesupi.",
  "anya-e0103n9:71_5": "Yaṁ yaṁ pākaṭaṁ hotīti yadipi pubbabhāge tattha tattha abhinivese anekakoṭṭhāsavaseneva manasikāraṁ pavatteti,",
  "anya-e0103n9:71_6": "bhāvanāya samijjhanakkhaṇe pana tattha yaṁ paguṇataratāya supākaṭaṁ hoti,",
  "anya-e0103n9:71_7": "tassa vasena appanā hoti,",
  "anya-e0103n9:71_8": "yathā taṁ dvattiṁsākāre.",
  "anya-e0103n9:71_9": "Tattha pana ārammaṇaṁ,",
  "anya-e0103n9:71_10": "idha bhāvanākāroti ayameva viseso.",
  "anya-e0103n9:71_11": "Catunnanti catunnaṁ catunnaṁ.",
  "anya-e0103n9:71_12": "Byāpanicchālopena hi niddiṭṭhaṁ.",
  "anya-e0103n9:71_13": "Esa nayo sesesupi.",
  "anya-e0103n9:72_0": "Liṅgavasenavuttaṁ tesaṁ pacurato labbhamānattā.",
  "anya-e0103n9:72_1": "Tatiyā pana pakati yadipi paṭhamadukena na saṅgahitā,",
  "anya-e0103n9:72_2": "dutiyadukena pana tikena ca saṅgahitā eva.",
  "anya-e0103n9:73_0": "Iti sabbānipīti anodhisopharaṇe vīsati,",
  "anya-e0103n9:73_1": "odhisopharaṇe aṭṭhavīsati,",
  "anya-e0103n9:73_2": "disāpharaṇe cattāri satāni,",
  "anya-e0103n9:73_3": "asīti cāti evaṁ sabbānipi. Sata-",
  "anya-e0103n9:73_4": "saddāpekkhāya napuṁsakaniddeso.",
  "anya-e0103n9:74_0": "258.",
  "anya-e0103n9:74_1": "Evaṁ mettābhāvanaṁ vibhāvetvā idāni tattha ānisaṁse vibhāvetuṁ “itī”tiādi āraddhaṁ.",
  "anya-e0103n9:74_2": "Tattha sesā janāti mettāya cetovimuttiyā alābhino.",
  "anya-e0103n9:74_3": "Samparivattamānāti dakkhiṇena passena asayitvā sabbaso parivattamānā.",
  "anya-e0103n9:74_4": "Kākacchamānāti ghurughurupassāsavasena vissaraṁ karontā.",
  "anya-e0103n9:74_5": "Sukhaṁ supatīti ettha duvidhāsupanā sayane piṭṭhippasāraṇalakkhaṇā,",
  "anya-e0103n9:74_6": "kiriyāmayacittehi avokiṇṇabhavaṅgappavattilakkhaṇā ca.",
  "anya-e0103n9:74_7": "Tatthāyaṁ ubhayathāpi sukhameva supati.",
  "anya-e0103n9:74_8": "Yasmā saṇikaṁ nipajjitvā aṅgapaccaṅgāni samodhāya pāsādikena ākārena sayati,",
  "anya-e0103n9:74_9": "niddokkamanepi jhānaṁ samāpanno viya hoti.",
  "anya-e0103n9:74_10": "Tenāha “evaṁ asupitvā”tiādi.",
  "anya-e0103n9:75_0": "Niddākāle sukhaṁ alabhitvā dukkhena suttattā eva paṭibujjhanakāle sarīrakhedena nitthunanaṁ,",
  "anya-e0103n9:75_1": "vijambhanaṁ,",
  "anya-e0103n9:75_2": "ito cito viparivattanañca hotīti āha “nitthunantā vijambhantā samparivattantā dukkhaṁ paṭibujjhantī”ti.",
  "anya-e0103n9:75_3": "Ayaṁ pana sukhena suttattā sarīrakhedābhāvato nitthunanādirahitova paṭibujjhati.",
  "anya-e0103n9:75_4": "Tena vuttaṁ “evaṁ appaṭibujjhitvā”tiādi.",
  "anya-e0103n9:75_5": "Sukhapaṭibodho ca sarīravikārābhāvenāti āha “sukhaṁ nibbikāra”nti.",
  "anya-e0103n9:76_0": "“Bhaddakamevasupinaṁ passatī”ti idaṁ anubhūtapubbavasena,",
  "anya-e0103n9:76_1": "devatūpasaṁhāravasena cassa bhaddakameva supinaṁ hoti,",
  "anya-e0103n9:76_2": "na pāpakanti katvā vuttaṁ.",
  "anya-e0103n9:76_3": "Tenāha “cetiyaṁ vandanto viyā”tiādi.",
  "anya-e0103n9:76_4": "Dhātukkhobhahetukampi cassa bahulaṁ bhaddakameva siyā yebhuyyena cittajarūpānuguṇatāya utuāhārajarūpānaṁ.",
  "anya-e0103n9:77_0": "Ure āmuttamuttāhāro viyāti gīvāya bandhitvā ure lambitamuttāhāro viyāti kehici vuttaṁ.",
  "anya-e0103n9:77_1": "Taṁ ekāvalivasena vuttaṁ siyā,",
  "anya-e0103n9:77_2": "anekaratanāvalisamūhabhūto pana muttāhāro aṁsappadesato paṭṭhāya yāva kaṭippadesassa heṭṭhābhāgā palambanto ure āmukkoyeva nāma hoti.",
  "anya-e0103n9:78_0": "Tatthevāti pāṭaliputteyeva.",
  "anya-e0103n9:78_1": "Sakkā nisīdituṁ vā nipajjituṁ vā desassa khematāya,",
  "anya-e0103n9:78_2": "tassa tassa padesassa ramaṇīyatāya ca.",
  "anya-e0103n9:79_0": "Dasāva anto dasanto, vatthassa osānanto.",
  "anya-e0103n9:80_0": "Samappavattavāsanti tattha tattha vihāre samappavattavattavāsaṁ.",
  "anya-e0103n9:80_1": "Thero kira attanā paviṭṭhapaviṭṭhavihāre “ahamettha āgantuko”ti acintetvā tattha tattha yathārahaṁ attanā kātabbavattāni paripūrento eva vihāsi.",
  "anya-e0103n9:80_2": "Apare pana bhaṇanti sabbasattesu samappavattamettāvihāravāsaṁ.",
  "anya-e0103n9:80_3": "Ayaṁ hi thero arahattādhigamato pubbepi mettāvihārī ahosi.",
  "anya-e0103n9:81_0": "Vanantare ṭhitoti thero kira tathā samappavattavāsavasena caramāno ekadivasaṁ aññataraṁ ramaṇīyaṁ vanantaraṁ",
  "anya-e0103n9:81_1": "disvā tattha aññatarasmiṁ rukkhamūle samāpattiṁ samāpajjitvā yathāparicchedena tato uṭṭhito attano guṇāvajjanahetukena",
  "anya-e0103n9:81_2": "pītisomanassena udānento “yāvatā upasampanno”ti gāthaṁ abhāsi.",
  "anya-e0103n9:81_3": "Tamatthaṁ dassetuṁ “vanantare ṭhito”ti paṭhamagāthā ṭhapitā.",
  "anya-e0103n9:81_4": "Tattha gajjamānakoti sīhagajjitaṁ gajjanto.",
  "anya-e0103n9:81_5": "Guṇamesantoti attano guṇasamudayaṁ gavesanto paccavekkhanto.",
  "anya-e0103n9:82_0": "Maṇilarukkhe nivāsitāya taṁ devataṁ “maṇiliyā”ti voharanti,",
  "anya-e0103n9:82_1": "tasmā sā devatāpi “ahaṁ, bhante,",
  "anya-e0103n9:82_2": "maṇiliyā”ti āha.",
  "anya-e0103n9:82_3": "Rukkhadevatānaṁ hi yebhuyyena nivāsarukkhavasena vohāro yathā phandanadevatāti.",
  "anya-e0103n9:82_4": "Tatthevāti cittalapabbateyeva.",
  "anya-e0103n9:83_0": "“Balavapiyacittatāyā”ti iminā balavapiyacittatāmattenapi satthaṁ na kamati,",
  "anya-e0103n9:83_1": "pageva mettāya cetovimuttiyāti dasseti.",
  "anya-e0103n9:84_0": "Khippameva cittaṁ samādhiyati kenaci paripanthena parihīnajjhānassa byāpādassa dūrasamussāritabhāvato khippameva samādhiyati.",
  "anya-e0103n9:84_1": "Āsavānaṁ khayāyāti keci.",
  "anya-e0103n9:84_2": "Sesaṁ suviññeyyameva.",
  "anya-e0103n9:84_3": "Ettha ca kiñcāpi ito aññakammaṭṭhānavasena adhigatajjhānānampi sukhasupanādayo ānisaṁsā labbhanti, yathāha –",
  "anya-e0103n9:85_0": "“Sukhaṁ supanti munayo, ajjhattaṁ susamāhitā;",
  "anya-e0103n9:86_0": "Suppabuddhaṁ pabujjhanti, sadā gotamasāvakā”ti. –",
  "anya-e0103n9:87_0": "Ca ādi,",
  "anya-e0103n9:87_1": "tathāpime ānisaṁsā brahmavihāralābhino anavasesā labbhanti byāpādādīnaṁ ujuvipaccanīkabhāvato brahmavihārānaṁ.",
  "anya-e0103n9:87_2": "Tenevāha “nissaraṇaṁ hetaṁ, āvuso,",
  "anya-e0103n9:87_3": "byāpādassa,",
  "anya-e0103n9:87_4": "yadidaṁ mettā cetovimuttī”tiādi.",
  "anya-e0103n9:87_5": "Byāpādādivasena ca sattānaṁ dukkhasupanādayoti tappaṭipakkhabhūtesu brahmavihāresu siddhesu sukhasupanādayo hatthagatā eva hontīti.",
  "anya-e0103n9:88_0": "Karuṇābhāvanāvaṇṇanā",
  "anya-e0103n9:89_0": "259.Karuṇanti karuṇābrahmavihāraṁ.",
  "anya-e0103n9:89_1": "Nikkaruṇatāyāti vihesāya,",
  "anya-e0103n9:89_2": "“idhekacco pāṇinā vā leḍḍunā vā daṇḍena vā satthena vā aññataraññatarena vā sattānaṁ viheṭhanajātiko hotī”ti evaṁ vuttaviheṭhaneti attho.",
  "anya-e0103n9:89_3": "Ādīnavanti dosaṁ.",
  "anya-e0103n9:89_4": "Yathā tathā sattānaṁ viheṭhanāya pāpako vipāko idha ceva samparāye ca.",
  "anya-e0103n9:89_5": "Tathā hi yo satte jīvitā voropanena vā aṅgapaccaṅgacchedanena vā dhanajāniyā vā alābhāya vā avāsāya vā",
  "anya-e0103n9:89_6": "anatthāya vā ayasatthāya vā parisaṁsakkanena vā antamaso yathāvajjadassanenapi viheṭheti,",
  "anya-e0103n9:89_7": "tassa so pamādavihāro diṭṭheva dhamme alābhāyapi hoti,",
  "anya-e0103n9:89_8": "laddhassa parihānāyapi hoti,",
  "anya-e0103n9:89_9": "tannimittaṁ pāpako kittisaddo abbhuggacchati,",
  "anya-e0103n9:89_10": "avisārado parisaṁ upasaṅkamati maṅkubhūto,",
  "anya-e0103n9:89_11": "sammūḷho kālaṁ karoti,",
  "anya-e0103n9:89_12": "kāyassa bhedā duggati pāṭikaṅkhā,",
  "anya-e0103n9:89_13": "sugatiyampi manussabhūto dujjaccopi hoti nīcakuliko,",
  "anya-e0103n9:89_14": "dubbaṇṇopi hoti duddasiko,",
  "anya-e0103n9:89_15": "bahvābādhopi hoti rogabahulo,",
  "anya-e0103n9:89_16": "duggatopi hoti appannapāno,",
  "anya-e0103n9:89_17": "appāyukopi hoti parittajīvitoti evamādianekānatthānubandhitā vihesāya paccavekkhitabbā,",
  "anya-e0103n9:89_18": "tappaṭipakkhato karuṇāya ānisaṁsā paccavekkhitabbā.",
  "anya-e0103n9:89_19": "Tena vuttaṁ “nikkaruṇatāya ādīnavaṁ karuṇāya ca ānisaṁsaṁ paccavekkhitvā”ti.",
  "anya-e0103n9:89_20": "“Piyo hī”tiādinā paṭhamaṁ piyapuggalādīsu anārambhassa kāraṇamāha.",
  "anya-e0103n9:89_21": "Piyaṁ hi puggalaṁ karuṇāyitumārabhantassa na tāva piyabhāvo vigacchati,",
  "anya-e0103n9:89_22": "avigate ca tasmiṁ kuto karuṇāyanā.",
  "anya-e0103n9:89_23": "Tenāha “piyaṭṭhāneyeva tiṭṭhatī”ti.",
  "anya-e0103n9:89_24": "Sesapuggalesupi eseva nayo.",
  "anya-e0103n9:89_25": "Liṅgavisabhāgakālakatānaṁ akhettabhāve kāraṇaṁ heṭṭhā vuttameva.",
  "anya-e0103n9:90_0": "Yattha pana paṭhamaṁ ārabhitabbā,",
  "anya-e0103n9:90_1": "taṁ pāḷinayeneva dassetuṁ “kathañca bhikkhū”tiādi āraddhaṁ.",
  "anya-e0103n9:90_2": "Tattha duggatanti daliddaṁ.",
  "anya-e0103n9:90_3": "So hi bhogapārijuññato sukhasādhanānaṁ abhāvena dukkhaṁ gato upagato duggatoti vuccati.",
  "anya-e0103n9:90_4": "Atha vā duggatanti dukkhena samaṅgibhāvaṁ gataṁ.",
  "anya-e0103n9:90_5": "Durupetanti kāyaduccaritādīhi upetaṁ.",
  "anya-e0103n9:90_6": "Gatikularūpādivasena vā tamabhāve ṭhito duggato.",
  "anya-e0103n9:90_7": "Kāyaduccaritādīhi upetattā tamaparāyaṇabhāve ṭhito durupetoti evamettha attho veditabbo.",
  "anya-e0103n9:90_8": "Paramakicchappattanti ativiya kicchamāpannaṁ mahābyasanaṁ nimuggaṁ.",
  "anya-e0103n9:90_9": "Appeva nāmāti sādhu vata.",
  "anya-e0103n9:91_0": "Vadhetha nanti “ghātetha naṁ cora”nti evaṁ pahitāya rañño āṇāya khādanīyampi…pe…",
  "anya-e0103n9:91_1": "denti “idāneva māriyamāno ettakampi sukhaṁ labhatū”ti.",
  "anya-e0103n9:91_2": "Susajjitoti sukhānubhavane sannaddho.",
  "anya-e0103n9:92_0": "Eteneva upāyenāti yena yena vidhinā etarahi yathāvutte paramakicchāpanne āyatiṁ vā dukkhabhāgimhi puggale karuṇāyituṁ karuṇā uppāditā,",
  "anya-e0103n9:92_1": "eteneva nayena.",
  "anya-e0103n9:92_2": "Piyapuggaleti piyāyitabbapuggale.",
  "anya-e0103n9:92_3": "Etarahi vā dissamānaṁ āyatiṁ vā bhāviniṁ dukkhappattiṁ gahetvā karuṇā pavattetabbāti sambandho.",
  "anya-e0103n9:92_4": "Majjhattaverīsupi eseva nayo.",
  "anya-e0103n9:92_5": "Yo hi so karuṇāya vatthubhūto duvidho puggalo vutto,",
  "anya-e0103n9:92_6": "kāmaṁ tattha karuṇābhāvanā sukheneva ijjhati,",
  "anya-e0103n9:92_7": "iminā pana bhikkhunā tattha bhāvanaṁ paguṇataraṁ katvā sīmāsambhedaṁ kātuṁ tadanantaraṁ piyapuggale,",
  "anya-e0103n9:92_8": "tato majjhatte,",
  "anya-e0103n9:92_9": "tato veripuggale karuṇā bhāvetabbā.",
  "anya-e0103n9:92_10": "Bhāventena ca ekekasmiṁ koṭṭhāse muduṁ kammaniyaṁ cittaṁ katvā tadanantare tadanantare upasaṁharitabbaṁ.",
  "anya-e0103n9:92_11": "Yassa pana veripuggalo vā natthi,",
  "anya-e0103n9:92_12": "mahāpurisajātikattā vā anatthaṁ karontepi verisaññāva nuppajjati,",
  "anya-e0103n9:92_13": "tena majjhatte me cittaṁ kammaniyaṁ jātaṁ,",
  "anya-e0103n9:92_14": "idāni verimhi upasaṁharāmīti byāpārova na kātabbo.",
  "anya-e0103n9:92_15": "Yassa pana atthi,",
  "anya-e0103n9:92_16": "taṁ sandhāyāha “sace panā”tiādi.",
  "anya-e0103n9:93_0": "Tattha pubbe vuttanayenevāti mettākammaṭṭhānikassa vuttanayena.",
  "anya-e0103n9:93_1": "Taṁ mettāya vuttanayeneva.",
  "anya-e0103n9:93_2": "Vūpasametabbanti “athānena purimapuggalesū”tiādinā,",
  "anya-e0103n9:93_3": "“kakacūpamaovādādīnaṁ anussarato”tiādinā ca mettābhāvanāya vuttena nayena taṁ paṭighaṁ vūpasametabbaṁ.",
  "anya-e0103n9:93_4": "Evaṁ etarahi mahādukkhappatte sukhitepi akatakusalatāya āyatiṁ dukkhappattiyā vasena karuṇāyanavidhiṁ",
  "anya-e0103n9:93_5": "dassetvā idāni katakalyāṇepi taṁ dassetuṁ “yopi cetthā”tiādi vuttaṁ.",
  "anya-e0103n9:93_6": "Tesanti byasanānaṁ.",
  "anya-e0103n9:93_7": "Vaṭṭadukkhaṁ anatikkantattāti sammāsambuddhenāpi akkhānena pariyosāpetuṁ asakkuṇeyyassa anāgatassa āpāyikassa",
  "anya-e0103n9:93_8": "sugatīsupi jātijarādibhedassāti aparimitassa saṁsāradukkhassa anatikkantabhāvato.",
  "anya-e0103n9:93_9": "Sabbathāpi karuṇāyitvāti dukkhappattiyā,",
  "anya-e0103n9:93_10": "sukhappattiyā akatakusalatāya vā katākusalatāya vāti sabbapakārenapi karuṇāya vatthubhāvassa sallakkhaṇena",
  "anya-e0103n9:93_11": "tasmiṁ tasmiṁ puggale karuṇaṁ katvā karuṇābhāvanaṁ vaḍḍhetvā.",
  "anya-e0103n9:93_12": "Vuttanayenevāti “athānena punappunaṁ mettāyantenā”tiādinā mettābhāvanāyaṁ vuttena nayena.",
  "anya-e0103n9:93_13": "Taṁ nimittanti sīmāsambhedavasena pavattaṁ samathanimittaṁ.",
  "anya-e0103n9:93_14": "Mettāya vuttanayenevāti yathā mettābhāvanāyaṁ “appakasirenevā”tiādinā tikacatukkajjhānavasena appanā",
  "anya-e0103n9:93_15": "“ekaṁ disaṁ pharitvā viharatī”tiādinā tassā vaḍḍhanā ca vuttā,",
  "anya-e0103n9:93_16": "evamidha karuṇābhāvanāyaṁ tikacatukkajjhānavasena appanā veditabbā ca vaḍḍhetabbā ca,",
  "anya-e0103n9:93_17": "tathevassā vaḍḍhanāvidhipi veditabbāti adhippāyo.",
  "anya-e0103n9:93_18": "Vuttanayenevāti avadhāraṇena “paṭhamaṁ veripuggalo karuṇāyitabbo”ti idaṁ yathā pāḷiviruddhaṁ,",
  "anya-e0103n9:93_19": "evaṁ yuttiviruddhampīti imamatthaṁ dīpeti.",
  "anya-e0103n9:93_20": "Paṭhamaṁ hi veriṁ samanussarato kodho uppajjeyya,",
  "anya-e0103n9:93_21": "na karuṇā.",
  "anya-e0103n9:93_22": "Attāpi sakkhibhāvena karuṇāyanavasena gahetabbo,",
  "anya-e0103n9:93_23": "so kimiti pacchā gayhatīti.",
  "anya-e0103n9:93_24": "“Appanā vaḍḍhetabbā”ti iminā ca appanāppattacittasseva “karuṇāsahagatena cetasā ekaṁ disaṁ pharitvā viharatī”tiādinā",
  "anya-e0103n9:93_25": "vuttavikubbanā ijjhatīti ayamattho dassito.",
  "anya-e0103n9:94_0": "Karuṇāpadamattameva cassā pāḷiyā visesoti taṁ anāmasitvā paṭisambhidāyaṁ vuttavikubbanā,",
  "anya-e0103n9:94_1": "mettāya vuttaānisaṁsā ca idha labbhantīti dassetuṁ “tato paraṁ…pe…",
  "anya-e0103n9:94_2": "veditabbā”ti vuttaṁ.",
  "anya-e0103n9:94_3": "Tattha tato paranti “karuṇāsahagatena cetasā”ti vuttavikubbanato upari.",
  "anya-e0103n9:94_4": "Sesaṁ vuttanayameva.",
  "anya-e0103n9:95_0": "Muditābhāvanāvaṇṇanā",
  "anya-e0103n9:96_0": "260.Piyapuggalādīsūti piyamajjhattaverīsu na ārabhitabbā.",
  "anya-e0103n9:96_1": "Muditābhāvanāti vibhattiṁ pariṇāmetvā yojanā.",
  "anya-e0103n9:96_2": "Na hītiādi tattha kāraṇavacanaṁ.",
  "anya-e0103n9:96_3": "Piyabhāvamattenāti ettha matta-",
  "anya-e0103n9:96_4": "saddo visesanivatti attho,",
  "anya-e0103n9:96_5": "tena somanassapaṭisandhikatādisiddhā niccappahaṁsitamukhatā,",
  "anya-e0103n9:96_6": "pubbabhāsitā,",
  "anya-e0103n9:96_7": "sukhasambhāsatā,",
  "anya-e0103n9:96_8": "sakhilatā,",
  "anya-e0103n9:96_9": "sammodakatāti evamādike muditāya padaṭṭhānabhūte visese ulliṅgeti,",
  "anya-e0103n9:96_10": "īdisehi visesehi virahitoti vuttaṁ hoti. Eva-",
  "anya-e0103n9:96_11": "kārena pana piyapuggalassa sukhasamappitatādiṁ,",
  "anya-e0103n9:96_12": "muditāya ca hetubhūtaṁ pamodappavattiṁ nivatteti.",
  "anya-e0103n9:96_13": "Piyapuggalepi hi paramāya sampattiyā pamudite haṭṭhatuṭṭhe bhikkhuno muditokāsaṁ labheyya.",
  "anya-e0103n9:96_14": "Vakkhati hi “piyapuggalaṁ vā”tiādi.",
  "anya-e0103n9:96_15": "Ādito majjhattapuggalaṁ anussarantassa udāsinatā saṇṭhāti,",
  "anya-e0103n9:96_16": "veriṁ samanussarantassa kodho uppajjati.",
  "anya-e0103n9:96_17": "Tenāha “pageva majjhattaverino”ti.",
  "anya-e0103n9:97_0": "Pamodappavattiyā soṇḍasadiso sahāyo soṇḍasahāyo.",
  "anya-e0103n9:97_1": "Muditamuditovāti pasādasommatāya ativiya mudito eva.",
  "anya-e0103n9:97_2": "Pasāde hi idaṁ āmeḍitaṁ.",
  "anya-e0103n9:97_3": "Evaṁ aṭṭhakathānayena ādito muditābhāvanāya vatthuṁ dassetvā idāni pāḷinayena dassetuṁ “piyapuggalaṁ vā”tiādi vuttaṁ.",
  "anya-e0103n9:97_4": "Tattha sukhitanti sañjātasukhaṁ,",
  "anya-e0103n9:97_5": "sukhappattanti attho.",
  "anya-e0103n9:97_6": "Sajjitanti sukhānubhavane sannaddhaṁ paṭiyattasukhasādhanaṁ.",
  "anya-e0103n9:97_7": "Aho sādhūti tassa sattassa sampattiyaṁ sampajaññapubbapamodanākāradassanaṁ.",
  "anya-e0103n9:97_8": "Puna aho suṭṭhūti tassa pamodanassa bahulīkāradassanaṁ.",
  "anya-e0103n9:97_9": "Piyaṁ manāpanti ettha manāpa-",
  "anya-e0103n9:97_10": "ggahaṇena pāḷiyampi atippiyasahāyako adhippetoti eke.",
  "anya-e0103n9:98_0": "Atīteti tasmiṁyeva attabhāve atīte.",
  "anya-e0103n9:98_1": "Anāgateti etthāpi eseva nayo.",
  "anya-e0103n9:98_2": "Na hi bhavantaragate brahmavihārabhāvanā ruhati.",
  "anya-e0103n9:98_3": "Yadi evaṁ,",
  "anya-e0103n9:98_4": "atītānāgate kathanti?",
  "anya-e0103n9:98_5": "Nāyaṁ doso.",
  "anya-e0103n9:98_6": "“So evāyaṁ datto tisso”ti addhāpaccuppannatāya vijjamānabhāvena gahetabbato.",
  "anya-e0103n9:98_7": "Kathaṁ panassa anāgate sampatti ārammaṇaṁ hotīti?",
  "anya-e0103n9:98_8": "Ādesādito,",
  "anya-e0103n9:98_9": "paccuppannāya vā payogasampattiyā anumānato laddhāya gahetabbato.",
  "anya-e0103n9:99_0": "Piyapuggaleti soṇḍasahāyasaññite atippiyapuggale,",
  "anya-e0103n9:99_1": "piyapuggale ca.",
  "anya-e0103n9:99_2": "Duvidhopi cesa idha piyabhāvasāmaññato “piyapuggalo”ti vutto.",
  "anya-e0103n9:99_3": "Anukkamenāti atippiyapuggalo piyapuggalo majjhatto verīti catūsu koṭṭhāsesu ekekasmiṁ kammaṭṭhānaṁ paguṇaṁ, muduṁ,",
  "anya-e0103n9:99_4": "kammaniyañca katvā sesesu upasaṁharaṇānukkamena.",
  "anya-e0103n9:99_5": "Kiñcāpi catūsu janesu samacittatāva sīmāsambhedo sīmā sambhijjati etāyāti katvā.",
  "anya-e0103n9:99_6": "Bhāvanāya pana tathā bahuso pavattamānāya purimasiddhaṁ hetuṁ,",
  "anya-e0103n9:99_7": "itaraṁ phalañca katvā vuttaṁ “samacittatāya sīmāsambhedaṁ katvā”ti.",
  "anya-e0103n9:99_8": "Yathāvuttasīmābhāvo vā sīmāsambhedoti vuttaṁ “samacittatāya sīmāsambhedaṁ katvā”ti.",
  "anya-e0103n9:99_9": "Sesamettha yaṁ vattabbaṁ,",
  "anya-e0103n9:99_10": "taṁ heṭṭhā vuttanayameva.",
  "anya-e0103n9:100_0": "Upekkhābhāvanāvaṇṇanā",
  "anya-e0103n9:101_0": "261.Upekkhābhāvananti upekkhābrahmavihārabhāvanaṁ.",
  "anya-e0103n9:101_1": "Yasmā purimabrahmavihārattayanissando catutthabrahmavihāro,",
  "anya-e0103n9:101_2": "tasmā vuttaṁ “mettādīsu paṭiladdhatikacatukkajjhānenā”ti.",
  "anya-e0103n9:101_3": "Paguṇatatiyajjhānāti subhāvitaṁ vasībhāvaṁ pāpitaṁ paguṇaṁ,",
  "anya-e0103n9:101_4": "tathārūpā tatiyabrahmavihārajjhānato.",
  "anya-e0103n9:101_5": "Appaguṇaṁ hi uparijhānassa padaṭṭhānaṁ na hoti.",
  "anya-e0103n9:101_6": "Catukkanayavasena cettha tatiyaggahaṇaṁ.",
  "anya-e0103n9:101_7": "Sukhitā hontūtiādivasenāti ādi-",
  "anya-e0103n9:101_8": "saddena “niddukkhā hontū”ti evamādīnaṁ saṅgaho daṭṭhabbo.",
  "anya-e0103n9:101_9": "Sattakelāyanaṁ sattesu mamāyanaṁ mamattakaraṇaṁ,",
  "anya-e0103n9:101_10": "tathā manasikārena yogo sattakelāyanamanasikārayuttattaṁ, tasmā.",
  "anya-e0103n9:101_11": "Mettādīnaṁ rāgagehassitadomanassasomanassānaṁ āsannavuttitāya yathārahaṁ paṭighānunayasamīpacāritā veditabbā.",
  "anya-e0103n9:101_12": "Atha vā “sukhitā hontu,",
  "anya-e0103n9:101_13": "dukkhato muccantu modantū”ti hitesitabhāvappattiyā tissannampi anunayassa āsannacāritā.",
  "anya-e0103n9:101_14": "Sati ca tabbipariyāye lohitappakope pubbo viya laddhokāsamevettha paṭighanti avisesena tāsaṁ paṭighānunayasamīpacāritā daṭṭhabbā.",
  "anya-e0103n9:102_0": "“Somanassayogena oḷārikattā”ti idaṁ tatiyajjhānassa vasena vuttaṁ,",
  "anya-e0103n9:102_1": "tato vuṭṭhitassa idamādīnavadassananti.",
  "anya-e0103n9:102_2": "Mettādivasena pana oḷārikabhāve vuccamāne vitakkavicārapītiyogeneva oḷārikatā vattabbā siyā,",
  "anya-e0103n9:102_3": "tāhipi tāsaṁ samāyogasambhavato,",
  "anya-e0103n9:102_4": "upekkhāya ca tadabhāvato.",
  "anya-e0103n9:102_5": "Na vā vattabbā tatiyajjhānikānaṁyeva mettādīnaṁ idhādhippetattā,",
  "anya-e0103n9:102_6": "taṁtaṁjhānasamatikkameneva ca taṁtaṁjhānikā mettādayopi samatikkantā eva nāma honti,",
  "anya-e0103n9:102_7": "jhānasāmaññena viya mettādisāmaññena vohāramattaṁ.",
  "anya-e0103n9:102_8": "Purimāsūti mettākaruṇāmuditāsu.",
  "anya-e0103n9:102_9": "Santabhāvatoti yathāvuttasattakelāyanādianupasantabhāvābhāvato upekkhāya santabhāvato.",
  "anya-e0103n9:102_10": "“Santabhāvato”ti ca idaṁ nidassanamattaṁ daṭṭhabbaṁ.",
  "anya-e0103n9:102_11": "Sukhumatā paṇītatā vidūrakilesatā vipulaphalatāti evamādayopi upekkhāya ānisaṁsā daṭṭhabbā.",
  "anya-e0103n9:102_12": "Pakatimajjhattoti kiñci kāraṇaṁ anapekkhitvā pakatiyā sabhāveneva imassa bhikkhuno udāsinapakkhe ṭhito.",
  "anya-e0103n9:102_13": "Ajjhupekkhitvāti attanā katakammavaseneva ayamāyasmā āgato gacchati ca,",
  "anya-e0103n9:102_14": "tvampi attanā katakammavaseneva āgato gacchasi ca,",
  "anya-e0103n9:102_15": "na tassa tava payogena kiñci sukhaṁ vā upanetuṁ,",
  "anya-e0103n9:102_16": "dukkhaṁ vā apanetuṁ labbhā,",
  "anya-e0103n9:102_17": "kevalaṁ panetaṁ cittassa anujukammaṁ,",
  "anya-e0103n9:102_18": "yadidaṁ mettāyanādinā sattesu kelāyanaṁ.",
  "anya-e0103n9:102_19": "Buddhādīhi ariyehi gatamaggo cesa apaṇṇakapaṭipadābhūto,",
  "anya-e0103n9:102_20": "yadidaṁ sabbasattesu majjhattatāti evaṁ paṭipakkhajigucchāmukhena majjhattatāya samupajātagāravabahumānādaro taṁ puggalaṁ punappunaṁ ajjhupekkhati,",
  "anya-e0103n9:102_21": "tattha ca savisesaṁ upekkhaṁ paccupaṭṭhapeti,",
  "anya-e0103n9:102_22": "tassa tathā paṭipajjato pakatiyāpi udāsinattā sātisayaṁ tattha majjhattatā saṇṭhāti.",
  "anya-e0103n9:102_23": "Bhāvanābalena nīvaraṇāni vikkhambhitāneva honti,",
  "anya-e0103n9:102_24": "kilesā sannisinnā eva honti,",
  "anya-e0103n9:102_25": "so taṁ upekkhaṁ piyapuggalādīsu upasaṁharati.",
  "anya-e0103n9:102_26": "Tenāha “upekkhā uppādetabbā.",
  "anya-e0103n9:102_27": "Tato piyapuggalādīsū”ti.",
  "anya-e0103n9:102_28": "Ekaṁ puggalanti ettha aññattho eka-",
  "anya-e0103n9:102_29": "saddo “ittheke abhivadantī”tiādīsu viya.",
  "anya-e0103n9:102_30": "Ekavacaneneva cettha saṅkhyāviseso siddho,",
  "anya-e0103n9:102_31": "tasmā aññaṁ ekaṁ puggalanti ayamettha attho.",
  "anya-e0103n9:102_32": "Tena attānaṁ nivatteti.",
  "anya-e0103n9:102_33": "“Neva manāpa”nti iminā piyapuggalaṁ,",
  "anya-e0103n9:102_34": "atippiyasahāyakañca nivatteti,",
  "anya-e0103n9:102_35": "attānampi vā attani amanāpatāya abhāvato.",
  "anya-e0103n9:102_36": "“Na amanāpa”nti iminā appiyaṁ,",
  "anya-e0103n9:102_37": "veripuggalañca,",
  "anya-e0103n9:102_38": "pārisesato majjhattapuggalassa gahaṇaṁ āpannaṁ.",
  "anya-e0103n9:102_39": "Iti “ekaṁ puggalaṁ neva manāpaṁ nāmanāpa”nti iminā attano,",
  "anya-e0103n9:102_40": "piyādīnañca paṭikkhepamukhena udāsinapuggalaṁ dasseti.",
  "anya-e0103n9:103_0": "Vuttanayenāti “yvāssa pakatimajjhatto”tiādinā anantaraṁ vuttena nayena.",
  "anya-e0103n9:103_1": "Attasinehassa balavabhāvato veritopi attani majjhattatāya durūpasaṁhārattā “imesu ca attani cā”ti attā pacchā vutto.",
  "anya-e0103n9:103_2": "Pathavīkasiṇe vuttanayenevāti “ayaṁ samāpatti āsannapītipaccatthikā”tiādinā pathavīkasiṇe vuttanayena.",
  "anya-e0103n9:103_3": "Yaṁ hi heṭṭhā “paguṇatatiyajjhānā vuṭṭhāyā”tiādi vuttaṁ,",
  "anya-e0103n9:103_4": "taṁ heṭṭhā tīsu brahmavihāresu,",
  "anya-e0103n9:103_5": "catutthabrahmavihāre ca ādīnavānisaṁsadassanavasena vuttaṁ.",
  "anya-e0103n9:103_6": "Idaṁ pana tatiyajjhāne ādīnavaṁ,",
  "anya-e0103n9:103_7": "catutthajjhāne ca ānisaṁsaṁ disvā catutthādhigamāya yogaṁ karontassa catutthajjhānassa uppajjanākāradassanaṁ.",
  "anya-e0103n9:103_8": "Tasmā tattha vuttaṁ “pathavīsaddaṁ apanetvā tadeva nimittaṁ ārammaṇaṁ katvā manodvārāvajjanaṁ uppajjatī”tiādinā yojetabbaṁ.",
  "anya-e0103n9:104_0": "Pathavīkasiṇādīsūti ādi-",
  "anya-e0103n9:104_1": "saddena sesakasiṇāni,",
  "anya-e0103n9:104_2": "assāsapassāsanimittañca saṅgaṇhāti.",
  "anya-e0103n9:104_3": "Kāmaṁ kasiṇānāpānesu uppannassāpi tatiyajjhānassa upekkhābrahmavihārena rūpāvacarajjhānāditāya attheva sabhāgatā,",
  "anya-e0103n9:104_4": "taṁ pana akāraṇaṁ ārammaṇassa visadisatāyāti āha “ārammaṇavisabhāgatāyā”ti.",
  "anya-e0103n9:104_5": "Nanu ca aññathāva kasiṇādibhāvanā,",
  "anya-e0103n9:104_6": "aññathā brahmavihārabhāvanāti bhāvanāvasenāpi yathāvuttajjhānānaṁ attheva visadisatāti?",
  "anya-e0103n9:104_7": "Saccametaṁ,",
  "anya-e0103n9:104_8": "bhāvanāvasena pana visadisatā anuppattiyā na ekantikaṁ kāraṇaṁ.",
  "anya-e0103n9:104_9": "Tathā hi aññathāva mettādibhāvanā,",
  "anya-e0103n9:104_10": "aññathā upekkhābhāvanā.",
  "anya-e0103n9:104_11": "Tathāpi sattesu yathāpavattitaṁ hitesitādiākāraṁ byatirekamukhena āmasantī,",
  "anya-e0103n9:104_12": "tato vinivattamānarūpena ajjhupekkhanākārena brahmavihārupekkhā pavattati.",
  "anya-e0103n9:104_13": "Tathā hi vakkhati “kammassakā sattā,",
  "anya-e0103n9:104_14": "te kassa ruciyā sukhitā vā bhavissantī”tiādi.",
  "anya-e0103n9:104_15": "Ārammaṇasabhāgatāpi cettha atthīti mettādivasena paṭiladdhatatiyajjhānassa ijjhati upekkhābrahmavihāro.",
  "anya-e0103n9:104_16": "Tena vuttaṁ “mettādīsū”tiādi.",
  "anya-e0103n9:104_17": "Tattha mettādīsūti mettādīsu nipphādetabbesu,",
  "anya-e0103n9:104_18": "mettādivasenāti attho.",
  "anya-e0103n9:104_19": "Sesaṁ heṭṭhā vuttanayameva.",
  "anya-e0103n9:105_0": "Pakiṇṇakakathāvaṇṇanā",
  "anya-e0103n9:106_0": "262.Brahmuttamenāti ettha sammutibrahmāno upapattibrahmāno visuddhibrahmānoti tividhā brahmāno.",
  "anya-e0103n9:107_0": "“Sampannaṁ sālikedāraṁ, suvā bhuñjanti kosiya;",
  "anya-e0103n9:108_0": "Paṭivedemi te brahme, na ne vāretumussahe. ;",
  "anya-e0103n9:109_0": "Paribbaja mahābrahme, pacantaññepi pāṇino”ti. –",
  "anya-e0103n9:110_0": "Ca evamādīsu hi brahmasaddena sammutibrahmāno vuttā.",
  "anya-e0103n9:111_0": "“Apārutā tesaṁ amatassa dvārā,",
  "anya-e0103n9:112_0": "Ye sotavanto pamuñcantu saddhaṁ;",
  "anya-e0103n9:113_0": "Vihiṁsasaññī paguṇaṁ na bhāsiṁ,",
  "anya-e0103n9:114_0": "Dhammaṁ paṇītaṁ manujesu brahme”.",
  "anya-e0103n9:115_0": "“Atha kho brahmā sahampatī”ti ca evamādīsu brahmasaddena upapattibrahmāno vuttā.",
  "anya-e0103n9:115_1": "“Brahmacakkaṁ pavattetī”tiādi vacanato “brahma”nti ariyadhammo vuccati,",
  "anya-e0103n9:115_2": "tato nibbattattā avisesena sabbepi ariyā visuddhibrahmāno nāma paramatthabrahmatāya.",
  "anya-e0103n9:115_3": "Visesato pana “brahmāti,",
  "anya-e0103n9:115_4": "bhikkhave,",
  "anya-e0103n9:115_5": "tathāgatassetaṁ adhivacana”nti vacanato sammāsambuddho uttamabrahmā nāma sadevake loke brahmabhūtehi guṇehi ukkaṁsapāramippattito.",
  "anya-e0103n9:115_6": "Iti brahmānaṁ uttamo,",
  "anya-e0103n9:115_7": "brahmā ca so uttamo cāti vā brahmuttamo, bhagavā.",
  "anya-e0103n9:115_8": "Tena kathite “so mettāsahagatena cetasā”tiādinā tattha tattha veneyyānaṁ desite.",
  "anya-e0103n9:115_9": "Itīti evaṁ yathāvuttena bhāvanākkamena ceva atthavaṇṇanākkamena ca viditvā jānitvā.",
  "anya-e0103n9:115_10": "Pakiṇṇakakathāpi viññeyyāti pubbe viya asādhāraṇaṁ taṁtaṁbrahmavihārapaṭiniyatameva atthaṁ aggahetvā",
  "anya-e0103n9:115_11": "sādhāraṇabhāvato tattha tattha pakiṇṇakaṁ visaṭaṁ atthaṁ gahetvā pavattitā pakiṇṇakakathāpi vijānitabbā.",
  "anya-e0103n9:116_0": "Mejjatīti dhammato aññassa kattunivattanatthaṁ dhammameva kattāraṁ katvā niddisati.",
  "anya-e0103n9:116_1": "Siniyhatīti ettha sattesu byāpajjanavasena lūkhabhāvassa paṭipakkhabhūtaṁ ñāṇapubbaṅgamaṁ hitākārapavattivasena sinehanaṁ daṭṭhabbaṁ,",
  "anya-e0103n9:116_2": "na taṇhāyanavasena.",
  "anya-e0103n9:116_3": "Taṁ hi mohapubbaṅgamaṁ lubbhanasabhāvaṁ,",
  "anya-e0103n9:116_4": "idaṁ pana adussanasabhāvaṁ alobhasampayuttaṁ.",
  "anya-e0103n9:116_5": "Nanu ca taṇhāsinehopi byāpādavirodhī tena sahānavaṭṭhānato.",
  "anya-e0103n9:116_6": "Yadipi tena saha ekasmiṁ citte nappavattati,",
  "anya-e0103n9:116_7": "virodhī pana na hoti appahāyakato.",
  "anya-e0103n9:116_8": "Mejjatīti mitto,",
  "anya-e0103n9:116_9": "hitajjhāsayo khandhappabandho,",
  "anya-e0103n9:116_10": "tappariyāpannatāya mitte bhavā,",
  "anya-e0103n9:116_11": "mitte vā ārammaṇabhūte piye puggale bhavā,",
  "anya-e0103n9:116_12": "mittassa esā pavatti mejjanavasena vāti veditabbā.",
  "anya-e0103n9:117_0": "Karotīti karuṇā,",
  "anya-e0103n9:117_1": "kiṁ karoti, kesaṁ,",
  "anya-e0103n9:117_2": "kiṁ nimittanti āha “paradukkhe sati sādhūnaṁ hadayakampana”nti.",
  "anya-e0103n9:117_3": "Kampananti ca paresaṁ dukkhaṁ disvā tassa apanetukāmassa asahanākārena cittassa aññathattaṁ.",
  "anya-e0103n9:117_4": "Tayidaṁ sappurisānaṁyeva hotīti āha “sādhūna”nti.",
  "anya-e0103n9:117_5": "Sappurisā hi saparahitasādhanena “sādhū”ti vuccanti.",
  "anya-e0103n9:117_6": "Vināsetīti adassanaṁ gameti,",
  "anya-e0103n9:117_7": "apanetīti attho.",
  "anya-e0103n9:117_8": "Tenettha hiṁsanaṁ apanayananti dasseti.",
  "anya-e0103n9:117_9": "Paradukkhāpanayanākārappavattilakkhaṇā hi karuṇā.",
  "anya-e0103n9:117_10": "Pharaṇavasenāti phusanavasena,",
  "anya-e0103n9:117_11": "ārammaṇakaraṇavasenāti attho.",
  "anya-e0103n9:117_12": "Ārammaṇakaraṇañcettha dukkhitesu dukkhāpanayanākārenevāti daṭṭhabbaṁ.",
  "anya-e0103n9:118_0": "Modanti tāyāti modanakiriyāya muditāya karaṇabhāvaniddeso,",
  "anya-e0103n9:118_1": "svāyaṁ upacārasiddho,",
  "anya-e0103n9:118_2": "muditāvinimutto natthi tattha koci kattāti tameva kattubhāvena niddisati “sayaṁ vā modatī”ti,",
  "anya-e0103n9:118_3": "ayampi upacāraniddesova.",
  "anya-e0103n9:118_4": "Dhammānaṁ avasavattanatoti vasavattibhāvanivāraṇatthaṁ “modanamattameva vā tanti muditā”ti āha.",
  "anya-e0103n9:119_0": "Piyādīsu pakkhapātupacchedanamukhena udāsinabhāvasaṅkhātā upapattito ikkhā upekkhā.",
  "anya-e0103n9:119_1": "Tenāha “averā hontū”tiādi.",
  "anya-e0103n9:119_2": "Tattha upekkhatīti kattuniddese kāraṇaṁ heṭṭhā vuttameva.",
  "anya-e0103n9:120_0": "263.Hito nāma atthacaro,",
  "anya-e0103n9:120_1": "tasmā hitākārappavattilakkhaṇāti sattānaṁ hitacaraṇākārena pavattilakkhaṇā,",
  "anya-e0103n9:120_2": "hitākārassa vā pavattanalakkhaṇā.",
  "anya-e0103n9:120_3": "Hitūpasaṁhārarasāti sattesu hitassa upanayanakiccā,",
  "anya-e0103n9:120_4": "upanayanasampattikā vā.",
  "anya-e0103n9:120_5": "“Anatthaṁ me acarī”tiādinā pavattanakassa āghātassa vinayanākārena paccupatiṭṭhati,",
  "anya-e0103n9:120_6": "ñāṇassa gocarabhāvaṁ gacchati,",
  "anya-e0103n9:120_7": "yattha vā sayaṁ uppajjati,",
  "anya-e0103n9:120_8": "tattha āghātavinayanaṁ paccupaṭṭhapetīti āghātavinayapaccupaṭṭhānā.",
  "anya-e0103n9:120_9": "Amanāpānampi sattānaṁ paṭikkūle appaṭikkūlasaññitārūpena,",
  "anya-e0103n9:120_10": "pageva manāpānaṁ yaṁ manāpabhāvadassanaṁ,",
  "anya-e0103n9:120_11": "tathāpavatto yonisomanasikāro,",
  "anya-e0103n9:120_12": "taṁ padaṭṭhānaṁ etissāti manāpabhāvadassanapadaṭṭhānā.",
  "anya-e0103n9:120_13": "Byāpādūpasamoti byāpādassa vikkhambhanavasena vūpasamo.",
  "anya-e0103n9:120_14": "Sampattīti sampajjanaṁ sammadeva nibbatti.",
  "anya-e0103n9:120_15": "Sinehasambhavoti taṇhāsinehassa uppatti.",
  "anya-e0103n9:120_16": "Vipattīti vināso.",
  "anya-e0103n9:120_17": "Mettāmukhena hi rāgo vañceti.",
  "anya-e0103n9:121_0": "Karuṇādīnaṁ lakkhaṇādīsu iminā nayena attho veditabbo.",
  "anya-e0103n9:121_1": "Visesamattameva vaṇṇayissāma.",
  "anya-e0103n9:121_2": "Sattānaṁ pavattadukkhassa apanayanākāro.",
  "anya-e0103n9:121_3": "Apanayanaṁ pana hotu vā mā vā,",
  "anya-e0103n9:121_4": "yo dukkhāpanayanākāro,",
  "anya-e0103n9:121_5": "tathāpavattilakkhaṇā dukkhāpanayanākārappavattilakkhaṇā.",
  "anya-e0103n9:121_6": "Apanetukāmatāya paresaṁ dukkhassa asahanaṁ anadhivāsanaṁ paradukkhāsahanaṁ.",
  "anya-e0103n9:121_7": "Na vihiṁsā avihiṁsā,",
  "anya-e0103n9:121_8": "sattānaṁ aviheṭhanaṁ.",
  "anya-e0103n9:121_9": "Taṁ paccupaṭṭhapeti,",
  "anya-e0103n9:121_10": "vihiṁsāya vā paṭipakkhabhāvena paccupatiṭṭhatīti avihiṁsāpaccupaṭṭhānā.",
  "anya-e0103n9:121_11": "Vihiṁsūpasamoti ettha vihiṁsanti etāya satte,",
  "anya-e0103n9:121_12": "vihiṁsanaṁ vā nesaṁ tanti vihiṁsā,",
  "anya-e0103n9:121_13": "sattānaṁ viheṭhanākārena pavatto karuṇāya paṭipakkhabhūto paṭighacittuppādo.",
  "anya-e0103n9:121_14": "Karuṇāmukhena soko vañcetīti āha “sokasambhavo vipattī”ti.",
  "anya-e0103n9:122_0": "Pamodanalakkhaṇāti parasampattiyā pamodanalakkhaṇā.",
  "anya-e0103n9:122_1": "Anissāyanarasāti issāyanassa usūyanassa paṭipakkhabhāvakiccā.",
  "anya-e0103n9:122_2": "Sattānaṁ sampattiyā,",
  "anya-e0103n9:122_3": "pantasenāsanesu,",
  "anya-e0103n9:122_4": "adhikusaladhammesu ca asahanaṁ aramaṇaṁ aratiicceva saṅgahaṁ gacchati,",
  "anya-e0103n9:122_5": "tassā vihananākārena paccupatiṭṭhati,",
  "anya-e0103n9:122_6": "tassa vā vighātaṁ vūpasamaṁ paccupaṭṭhapetīti arativighātapaccupaṭṭhānā.",
  "anya-e0103n9:123_0": "Pahāso gehasitapītivasena pahaṭṭhabhāvo uppilāvitattaṁ.",
  "anya-e0103n9:123_1": "Sattesu samabhāvadassanarasāti piyādibhedesu sabbasattesu udāsinavuttiyā samabhāvasseva dassanakiccā,",
  "anya-e0103n9:123_2": "upapattito ikkhaṇato samabhāveneva tesaṁ gahaṇakiccāti attho.",
  "anya-e0103n9:123_3": "Sattesu paṭikkūlāpaṭikkūlākārānaṁ aggahaṇato tattha paṭighānunayānaṁ vūpasamanākārena vuttiyā tesaṁ vūpasamaṁ",
  "anya-e0103n9:123_4": "vikkhambhanaṁ paccupaṭṭhapetīti paṭighānunayavūpasamapaccupaṭṭhānā.",
  "anya-e0103n9:123_5": "Evaṁ pavattakammassakatādassanapadaṭṭhānāti ettha “eva”nti iminā byatirekamukhena hitūpasaṁhāradukkhāpanayanasampattipamodanākārena",
  "anya-e0103n9:123_6": "paccāmasanto mettādīnaṁ tissannaṁ pavattiākārapaṭisedhanamukhena pavattaṁ kammassakatāñāṇaṁ upekkhābrahmavihārassa",
  "anya-e0103n9:123_7": "āsannakāraṇaṁ,",
  "anya-e0103n9:123_8": "na yaṁ kiñcīti dasseti.",
  "anya-e0103n9:124_0": "264.Vipassanāsukhañceva bhavasampatti cāti ettha diṭṭhadhammasukhavihāro cāti vattabbaṁ.",
  "anya-e0103n9:124_1": "Tampi hi nesaṁ sādhāraṇapayojanaṁ.",
  "anya-e0103n9:124_2": "Tathā “sukhaṁ supatī”tiādayo ekādasānisaṁsā.",
  "anya-e0103n9:124_3": "Te pana heṭṭhā vuttā evāti idha na gahitā.",
  "anya-e0103n9:125_0": "Nissarati apagacchati etenāti nissaraṇaṁ,",
  "anya-e0103n9:125_1": "pahāyakaṁ.",
  "anya-e0103n9:125_2": "Kāmañcetehi pañcapi nīvaraṇāni,",
  "anya-e0103n9:125_3": "tadekaṭṭhā ca pāpadhammā vikkhambhanavasena pahīyanti,",
  "anya-e0103n9:125_4": "ujuvipaccanīkadassanavasena pana byāpādādayo pāḷiyaṁ vuttā.",
  "anya-e0103n9:125_5": "Evañca katvā rāganissaraṇatāvacanaṁ upekkhābrahmavihārassa suṭṭhu samatthitaṁ daṭṭhabbaṁ.",
  "anya-e0103n9:126_0": "265.Etthāti etesu brahmavihāresu.",
  "anya-e0103n9:126_1": "Mettā sattesu yathārahaṁ dānapiyavacanādisīlasutādiguṇagahaṇavasena pavattati.",
  "anya-e0103n9:126_2": "Tena vuttaṁ “sattānaṁ manāpabhāvadassanapadaṭṭhānā”ti.",
  "anya-e0103n9:126_3": "Rāgopi tattha yathā tathā guṇaggahaṇamukheneva pavattati manāpasaññāpalobhatoti āha “guṇadassanasabhāgatāyā”ti.",
  "anya-e0103n9:126_4": "Tasmā mittamukhasapatto viya tulyākārena dūsanato rāgo mettāya āsannapaccatthiko,",
  "anya-e0103n9:126_5": "so lahuṁ otāraṁ labhati satisammosamattenāpi mettaṁ apanīya tassā vatthusmiṁ uppajjanārahattā.",
  "anya-e0103n9:126_6": "Tatoti rāgato,",
  "anya-e0103n9:126_7": "rāgassa vā otāralābhato.",
  "anya-e0103n9:126_8": "Sabhāgavisabhāgatāyāti sabhāgassa,",
  "anya-e0103n9:126_9": "sabhāgena vā visabhāgatāya.",
  "anya-e0103n9:126_10": "Sattesu hi manāpākāragāhino mettāsabhāgassa tabbiparītasabhāvo byāpādo tena visabhāgo.",
  "anya-e0103n9:126_11": "Tasmā so otāraṁ labhamāno cireneva labheyyāti purisassa dūre ṭhitasapatto viya mettāya dūrapaccatthiko.",
  "anya-e0103n9:126_12": "Tatoti byāpādato.",
  "anya-e0103n9:126_13": "Nibbhayenāti anussaṅkanaparisaṅkanena,",
  "anya-e0103n9:126_14": "laddhapatiṭṭhāya mettāya byāpādena duppadhaṁsiyattāti adhippāyo.",
  "anya-e0103n9:126_15": "Tenāha “mettāyissatī”tiādi.",
  "anya-e0103n9:127_0": "Iṭṭhānanti piyānaṁ.",
  "anya-e0103n9:127_1": "Kantānanti kamanīyānaṁ.",
  "anya-e0103n9:127_2": "Manāpānanti manavaḍḍhanakānaṁ.",
  "anya-e0103n9:127_3": "Tato eva mano ramentīti manoramānaṁ.",
  "anya-e0103n9:127_4": "Lokāmisapaṭisaṁyuttānanti taṇhāsannissitānaṁ.",
  "anya-e0103n9:127_5": "Appaṭilābhato samanupassatoti appaṭilābhena ahamime na labhāmīti paritassato.",
  "anya-e0103n9:127_6": "Atītanti atikkantaṁ.",
  "anya-e0103n9:127_7": "Niruddhanti nirodhappattaṁ.",
  "anya-e0103n9:127_8": "Vipariṇatanti sabhāvavigamena vigataṁ.",
  "anya-e0103n9:127_9": "Samanussaratoti anutthunanavasena cintayato.",
  "anya-e0103n9:127_10": "Gehasitanti kāmaguṇanissitaṁ.",
  "anya-e0103n9:127_11": "“Ādinā”ti iminā “sotaviññeyyānaṁ saddāna”nti evamādiṁ saṅgaṇhāti.",
  "anya-e0103n9:127_12": "Vipattidassanasabhāgatāyāti yesu sattesu bhogādivipattidassanamukhena karuṇā pavattati,",
  "anya-e0103n9:127_13": "tesu tannimittameva ayoniso ābhoge sati yathāvuttadomanassamukhena soko uppajjeyya,",
  "anya-e0103n9:127_14": "so karuṇāya āsannapaccatthiko.",
  "anya-e0103n9:127_15": "Soko hi idha domanassasīsena vutto.",
  "anya-e0103n9:127_16": "Sabhāgavisabhāgatāyāti ettha sattesu dukkhāpanayanakāmatākārassa karuṇāsabhāgassa tesu dukkhūpanayanākāro",
  "anya-e0103n9:127_17": "vihesāsabhāvo visabhāgoti tāya sabhāgavisabhāgatāya sā otāraṁ labhamānā cireneva labheyyāti purisassa",
  "anya-e0103n9:127_18": "dūre ṭhitasapatto viya karuṇāya dūrapaccatthikā vuttā.",
  "anya-e0103n9:128_0": "Sampattidassanasabhāgatāyāti yesu sattesu bhogādisampattidassanamukhena muditā pavattati,",
  "anya-e0103n9:128_1": "tesu tannimittameva ayoniso ābhoge sati “cakkhuviññeyyānaṁ rūpāna”ntiādinā vuttasomanassamukhena pahāso uppajjeyya,",
  "anya-e0103n9:128_2": "so ca muditāya āsannapaccatthiko.",
  "anya-e0103n9:128_3": "Pahāso hi idha somanassasīsena vutto.",
  "anya-e0103n9:128_4": "Sabhāgavisabhāgatāyāti bhogādisampattīhi muditesu sattesu pamodanākārassa muditāsabhāgassa tattha anabhiramanākārā",
  "anya-e0103n9:128_5": "arati visabhāgāti tāya sabhāgavisabhāgatāya sā otāraṁ labhamānā cireneva labheyyāti purisassa dūre ṭhitasapatto",
  "anya-e0103n9:128_6": "viya muditāya dūrapaccatthikā vuttā.",
  "anya-e0103n9:128_7": "Pamudito cātiādi muditāya siddhāya ayampi arati na hotīti laddhabbaguṇadassanavasena vuttaṁ,",
  "anya-e0103n9:128_8": "na idhādhippetaaratiniggahadassanavasena.",
  "anya-e0103n9:128_9": "Kāyacittavivekapaṭipakkhāya vā aratiyā vikkhambhitāya muditāya paṭipakkhā arati suvikkhambhaneyyā hotīti",
  "anya-e0103n9:128_10": "dassanatthaṁ ekadesena arati dassitāti daṭṭhabbaṁ.",
  "anya-e0103n9:128_11": "Adhikusaladhammesūti samathavipassanādhammesu.",
  "anya-e0103n9:129_0": "Bālakaradhammayogato bālassa.",
  "anya-e0103n9:129_1": "Attahitaparahitabyāmūḷhatāya mūḷhassa.",
  "anya-e0103n9:129_2": "Puthūnaṁ kilesādīnaṁ jananādīhi kāraṇehi puthujjanassa.",
  "anya-e0103n9:129_3": "Kilesodhīnaṁ maggodhīhi ajitattā anodhijinassa,",
  "anya-e0103n9:129_4": "odhijinā vā sekkhā odhisova kilesānaṁ jitattā.",
  "anya-e0103n9:129_5": "Tena imassa odhijitabhāvaṁ paṭikkhipati.",
  "anya-e0103n9:129_6": "Sattamabhavādito uddhaṁ pavattanavipākassa ajitattā avipākajinassa,",
  "anya-e0103n9:129_7": "vipākajinā vā arahanto appaṭisandhikattā.",
  "anya-e0103n9:129_8": "Tenassa asekkhattaṁ paṭikkhipati.",
  "anya-e0103n9:129_9": "Anekādīnave sabbesampi pāpadhammānaṁ mūlabhūte sammohe ādīnavānaṁ adassanasīlatāya anādīnavadassāvino.",
  "anya-e0103n9:129_10": "Āgamādhigamābhāvā assutavato.",
  "anya-e0103n9:129_11": "Ediso ekaṁsena andhaputhujjano nāma hotīti tassa andhaputhujjanabhāvadassanatthaṁ punapi “puthujjanassā”ti vuttaṁ.",
  "anya-e0103n9:129_12": "Evarūpāti vuttākārena sammohapubbikā.",
  "anya-e0103n9:129_13": "Rūpaṁ sā nātivattatīti rūpānaṁ samatikkamanāya kāraṇaṁ na hoti,",
  "anya-e0103n9:129_14": "rūpārammaṇe kilese nātivattatīti adhippāyo.",
  "anya-e0103n9:129_15": "Somanassadomanassarahitaṁ aññāṇameva aññāṇupekkhā.",
  "anya-e0103n9:129_16": "Dosaguṇāvicāraṇavasena sabhāgattāti yathā brahmavihārupekkhā mettādayo viya sattesu hitūpasaṁhārādivasena",
  "anya-e0103n9:129_17": "guṇadose avicārentī kevalaṁ ajjhupekkhanavaseneva pavattati,",
  "anya-e0103n9:129_18": "evaṁ aññāṇupekkhā sattesu vijjamānampi guṇadosaṁ acintentī kevalaṁ ajjhupekkhanavaseneva pavattatīti dosaguṇāvicāraṇavasena sabhāgā.",
  "anya-e0103n9:129_19": "Tasmā sā lahuṁ otāraṁ labhatīti brahmavihārupekkhāya āsannapaccatthikā vuttā.",
  "anya-e0103n9:129_20": "Sabhāgavisabhāgatāyāti iṭṭhāniṭṭhesu majjhattākārassa upekkhāsabhāgassa tattha anurodhavirodhapavattiākārā",
  "anya-e0103n9:129_21": "rāgapaṭighā visabhāgāti tāya sabhāgavisabhāgatāya te otāraṁ labhamānā cireneva labheyyunti purisassa",
  "anya-e0103n9:129_22": "dūre ṭhitasapatto viya upekkhābrahmavihārassa dūrapaccatthikā vuttā.",
  "anya-e0103n9:130_0": "266.Kattukāmatā chando ādi “chandamūlakā kusalā dhammā”ti vacanato,",
  "anya-e0103n9:130_1": "atha vā sattesu hitesitādukkhāpanayanakāmatādinā anavajjābhipatthanāvasena pavattanato “kattukāmatā chando ādī”ti vuttaṁ.",
  "anya-e0103n9:130_2": "Upekkhābrahmavihāropi hi sattesu anirākatahitacchandoyeva “tattha abyāvaṭatā apaṇṇakapaṭipadā”ti ajjhupekkhanākārena",
  "anya-e0103n9:130_3": "pavattati mātā viya sakiccapasute putte.",
  "anya-e0103n9:130_4": "Nīvaraṇādīti ādi-",
  "anya-e0103n9:130_5": "saddena tadekaṭṭhakilesānaṁ saṅgaho daṭṭhabbo.",
  "anya-e0103n9:130_6": "Katthaci sattaggahaṇampi saṅkhāraggahaṇameva hoti puggalādhiṭṭhānāya desanāya yathā “sabbe sattā āhāraṭṭhitikā”ti,",
  "anya-e0103n9:130_7": "na evamidhāti āha “paññattidhammavasena eko vā satto aneke vā sattā ārammaṇa”nti.",
  "anya-e0103n9:130_8": "Paññattidhammavasenāti paññattisaṅkhātadhammavasena.",
  "anya-e0103n9:130_9": "Kāmañcettha “sukhitā hontū”tiādinā bhāvanāyaṁ sukhādiggahaṇampi labbhati.",
  "anya-e0103n9:130_10": "Taṁ pana “sabbe saṅkhārā aniccā”ti vipassanāya aniccalakkhaṇagahaṇaṁ viya appadhānabhūtaṁ,",
  "anya-e0103n9:130_11": "sattapaññatti eva padhānabhāvena gayhatīti daṭṭhabbaṁ.",
  "anya-e0103n9:130_12": "Upacāre vā patte ārammaṇavaḍḍhanaṁ tatthāpi sīmāsambhedasiddhitoti adhippāyo.",
  "anya-e0103n9:131_0": "Ekamāvāsaṁ paricchinditvāti ettha “satte mettāya pharissāmī”ti evaṁ ñāṇena paricchedaṁ katvā ekā racchā paricchinditabbāti yojanā.",
  "anya-e0103n9:131_1": "Racchāgahaṇena racchāvāsino sattā gahitā yathā ekaṁ disanti.",
  "anya-e0103n9:131_2": "Evaṁ sabbattha.",
  "anya-e0103n9:132_0": "267.Kasiṇānaṁ nissandoti kasiṇajjhānānaṁ nissandaphalasadisā āruppā arūpajjhānāni,",
  "anya-e0103n9:132_1": "kasiṇajjhānānaṁ pāripūriyāva sijjhanato.",
  "anya-e0103n9:132_2": "Tehi vinā asijjhanatoti keci.",
  "anya-e0103n9:132_3": "Samādhinissandoti rūpajjhānasamādhīnaṁ,",
  "anya-e0103n9:132_4": "heṭṭhimānaṁ tiṇṇaṁ arūpajjhānasamādhīnañca nissando paṭipāṭiyā te adhigantvāva paṭilabhitabbato.",
  "anya-e0103n9:132_5": "Vipassanānissando vipassanānubhāvena laddhabbato,",
  "anya-e0103n9:132_6": "vipassanāvaseneva ca samāpajjitabbato.",
  "anya-e0103n9:132_7": "Samathavipassanānissando nirodhasamāpatti.",
  "anya-e0103n9:132_8": "Yathāha “dvīhi balehi samannāgatattā”tiādi.",
  "anya-e0103n9:132_9": "“Purimabrahmavihārattayanissando”ti iminā mettādivasena tīṇi jhānāni adhigantvā ṭhitasseva upekkhābrahmavihāro,",
  "anya-e0103n9:132_10": "na itarassāti dasseti.",
  "anya-e0103n9:132_11": "Tamevatthaṁ upamāya pākaṭataraṁ katvā dassetuṁ “yathā hī”tiādi vuttaṁ.",
  "anya-e0103n9:132_12": "Yaṁ panettha vattabbaṁ,",
  "anya-e0103n9:132_13": "taṁ heṭṭhā vuttameva.",
  "anya-e0103n9:133_0": "268.Siyāti vuccamānākārena siyā kassaci parivitakko.",
  "anya-e0103n9:133_1": "Etthāti etesu mettādīsu brahmavihāratā veditabbā,",
  "anya-e0103n9:133_2": "itarakammaṭṭhānāni attahitapaṭipattimattāni.",
  "anya-e0103n9:133_3": "Imāni pana “sabbe sattā sukhitā hontū”tiādinā parahitapaṭipattibhūtāni.",
  "anya-e0103n9:133_4": "Tasmā sattesu sammā paṭipattibhāvena seṭṭhā ete vihārā.",
  "anya-e0103n9:133_5": "Brahmānoti upapattibrahmāno.",
  "anya-e0103n9:133_6": "Te hi idha jhānabhāvanāya vinīvaraṇacittā hutvā brahmaloke uppannā tattha yāvatāyukaṁ vinīvaraṇacittāva honti.",
  "anya-e0103n9:133_7": "Tasmā “niddosacittā viharantī”ti vadanti.",
  "anya-e0103n9:133_8": "Brahmānoti vā sakalabuddhaguṇahetubhūtānaṁ dānapāramitādīnaṁ buddhakaradhammānaṁ paripūraṇavasena brūhitaguṇā mahāsattā bodhisattā.",
  "anya-e0103n9:133_9": "Te hi sabbasattānaṁ hitesanena,",
  "anya-e0103n9:133_10": "ahitāpanayanena,",
  "anya-e0103n9:133_11": "sampattipamodanena,",
  "anya-e0103n9:133_12": "sabbattha vivajjitāgatigamanamajjhattabhāvādhiṭṭhānena ca niddosacittā viharanti.",
  "anya-e0103n9:133_13": "Evanti yathā te upapattibrahmāno,",
  "anya-e0103n9:133_14": "mahābodhisattabrahmāno vā,",
  "anya-e0103n9:133_15": "evaṁ etehi brahmavihārehi sampayuttā samaṅgībhūtā.",
  "anya-e0103n9:134_0": "269.Catassovātiādipañhassāti catassotiādikassa tividhassa pañhassa.",
  "anya-e0103n9:134_1": "Visuddhimaggādivasāti ettha byāpādasaṁkilesādito visujjhanupāyo visuddhimaggo. Ādi-",
  "anya-e0103n9:134_2": "saddena hitūpasaṁhārādimanasikāravisesā saṅgahitā.",
  "anya-e0103n9:134_3": "Āsaṁ mettādīnaṁ.",
  "anya-e0103n9:134_4": "Appamāṇeti pamāṇarahite.",
  "anya-e0103n9:134_5": "Yenāti yena kāraṇena.",
  "anya-e0103n9:134_6": "Tanti tasmā. Da-",
  "anya-e0103n9:134_7": "kāro padasandhikaro.",
  "anya-e0103n9:135_0": "Byāpādabahulassa visuddhimaggoti ānetvā sambandhitabbaṁ,",
  "anya-e0103n9:135_1": "ujuvipaccanīkabhāvatoti adhippāyo.",
  "anya-e0103n9:135_2": "Esa nayo sesesupi.",
  "anya-e0103n9:135_3": "Pakkhapātavasena anābhujanamanābhogo majjhattākāroti adhippāyo.",
  "anya-e0103n9:135_4": "Yvāyaṁ catubbidho sattesu manasikāro vutto,",
  "anya-e0103n9:135_5": "tameva upamāya dassetuṁ “yasmā ca yathā mātā”tiādi vuttaṁ.",
  "anya-e0103n9:135_6": "Tattha vuttassāpi hitūpasaṁhārādiatthassa upameyyabhāvaṁ upanetvā dassetuṁ atthupanayanattho “yasmā cā”ti ca- saddo.",
  "anya-e0103n9:135_7": "Pariyāyeti vāre,",
  "anya-e0103n9:135_8": "tasmiṁ tasmiṁ kiccavasena parivattanakkameti attho.",
  "anya-e0103n9:135_9": "Abyāvaṭāti anussukkā.",
  "anya-e0103n9:135_10": "Tathāti yathā mātā daharādīsu puttesu,",
  "anya-e0103n9:135_11": "tathā sabbasattesu mettādivasena mettāyanādivasikena bhavitabbanti yojanā.",
  "anya-e0103n9:135_12": "Tasmāti yasmā sabbepi saṁkilesadhammā yathārahaṁ dosamoharāgapakkhiyā,",
  "anya-e0103n9:135_13": "tehi ca visujjhanupāyo appamaññā,",
  "anya-e0103n9:135_14": "hitūpasaṁhārādivasena catubbidho ca sattesu manasikāro,",
  "anya-e0103n9:135_15": "tasmā visuddhimaggādivasā catassova appamaññā.",
  "anya-e0103n9:135_16": "Catassopi etā bhāvetukāmena na ekekanti adhippāyo.",
  "anya-e0103n9:135_17": "Sati hi sabbasaṅgahe kamena bhavitabbaṁ.",
  "anya-e0103n9:135_18": "Hitesitā mettāyananti āha “evaṁ patthitahitāna”nti.",
  "anya-e0103n9:135_19": "Sambhāvetvā vāti “imāya paṭipattiyā ayaṁ nirayādīsu nibbatteyyā”ti parikappetvā vā.",
  "anya-e0103n9:135_20": "Dukkhāpanayanākaārappavattivasena paṭipajjitabbanti sambandho.",
  "anya-e0103n9:135_21": "Tato paranti tato hitākārappavattiādito paraṁ.",
  "anya-e0103n9:135_22": "Kattabbābhāvatoti catutthassa pakārassa kattabbassa abhāvato.",
  "anya-e0103n9:135_23": "Ayaṁ kamoti ayaṁ imāsaṁ appamaññānaṁ yebhuyyena pavattanakkamoti katvā vuttaṁ,",
  "anya-e0103n9:135_24": "na “imināva kamena etāsaṁ pavatti,",
  "anya-e0103n9:135_25": "na aññathā”ti.",
  "anya-e0103n9:135_26": "Mettādīnaṁ hi tissannaṁ bhāvanānaṁ kamaniyamo natthi,",
  "anya-e0103n9:135_27": "yaṁ vā taṁ vā paṭhamaṁ bhāvetuṁ labbhā,",
  "anya-e0103n9:135_28": "desanākkamavasena vā evaṁ vuttaṁ.",
  "anya-e0103n9:136_0": "Ekasattassāpīti ekassāpi sattassa.",
  "anya-e0103n9:136_1": "Appaṭibhāganimittattā paricchedaggahaṇaṁ natthi,",
  "anya-e0103n9:136_2": "na ca sammutisaccavasena pavattaṁ sattaggahaṇaṁ paricchinnarūpādiggahaṇaṁ hotīti appanāppattiyā aparāmāsasattaggahaṇamuddhabhūtānaṁ",
  "anya-e0103n9:136_3": "mettādīnaṁ ekasattārammaṇānampi appamāṇagocaratā vuttā.",
  "anya-e0103n9:136_4": "Evaṁ pamāṇaṁ aggahetvāti yathā uddhumātakādīsu atirekuddhumātakādibhāvappatte padese nimittaṁ gayhati,",
  "anya-e0103n9:136_5": "evaṁ pamāṇaṁ aggahetvā.",
  "anya-e0103n9:136_6": "Sakalapharaṇavasenāti niravasesapharaṇavasena.",
  "anya-e0103n9:137_0": "270.Nissaraṇattāti ettha yaṁ yassa nissaraṇaṁ,",
  "anya-e0103n9:137_1": "taṁ tassa ujupaṭipakkhabhūtameva hoti.",
  "anya-e0103n9:137_2": "Yathā kāmānaṁ nekkhammaṁ,",
  "anya-e0103n9:137_3": "rūpānaṁ āruppā,",
  "anya-e0103n9:137_4": "saṅkhārānaṁ nibbānaṁ,",
  "anya-e0103n9:137_5": "evaṁ domanassasahitānaṁ byāpādavihiṁsāratīnaṁ nissaraṇabhūtā mettākaruṇāmuditā na somanassarahitā honti.",
  "anya-e0103n9:137_6": "Nissaraṇaggahaṇeneva ca pubbabhāgiyānaṁ tāsaṁ upekkhāsampayogopi anuññātoti daṭṭhabbaṁ anissaraṇabhāvato.",
  "anya-e0103n9:137_7": "Tathā hi aṭṭhavīsatiyā cittuppādesu karuṇāmuditānaṁ pavattiṁ ācariyā icchanti.",
  "anya-e0103n9:137_8": "Na hi brahmavihārupekkhā upekkhāvedanaṁ vinā vattati pārisuddhiupekkhā viya.",
  "anya-e0103n9:137_9": "Na hi kadāci pārisuddhiupekkhā vedanupekkhaṁ vinā vattatīti.",
  "anya-e0103n9:138_0": "271.Sātasahagatanti sukhasahagataṁ.",
  "anya-e0103n9:138_1": "Tasmāti yasmā “tato tvaṁ bhikkhū”tiādikāya desanāya catunnampi appamaññānaṁ savitakkādibhāvo viya upekkhāsahagatabhāvopi viññāyati, tasmā.",
  "anya-e0103n9:138_2": "Catassopi appamaññā catukkapañcakajjhānikāti codakassa adhippāyo.",
  "anya-e0103n9:138_3": "Evañhi satīti yadi mūlasamādhimhi vuttamatthaṁ anantaraṁ vuttatāya brahmavihāresu pakkhipati,",
  "anya-e0103n9:138_4": "evaṁ sante kāyānupassanādayopi catukkapañcakajjhānikā siyuṁ,",
  "anya-e0103n9:138_5": "na pana honti vipassanāvasena desitattāti adhippāyo,",
  "anya-e0103n9:138_6": "hontu kāyānupassanādayo ānāpānabhāvanāvasena catukkapañcakajjhānikāti vadeyyāti āsaṅkanto āha “vedanādīsū”tiādi.",
  "anya-e0103n9:138_7": "Byañjanacchāyāmattaṁ gahetvāti “mettā me cetovimutti bhāvitā bhavissatī”tiādīhi byañjanehi pakāsito eva",
  "anya-e0103n9:138_8": "cittasamādhi “ajjhattaṁ me cittaṁ ṭhitaṁ bhavissatī”tiādīhipi byañjanehi pakāsitoti byañjanato labbhamānasamādhicchāyāmattaṁ",
  "anya-e0103n9:138_9": "gahetvā ubhayattha labbhamānaṁ adhippāyaṁ aggahetvāti attho.",
  "anya-e0103n9:138_10": "Suttatthaṁ hi aññathā vadanto ayathāvāditāya satthāraṁ apavadanto nāma hoti.",
  "anya-e0103n9:138_11": "Tenāha “mā bhagavantaṁ abbhācikkhī”ti.",
  "anya-e0103n9:139_0": "272.",
  "anya-e0103n9:139_1": "“Tayimaṁ dosaṁ pariharitukāmena na sabbaṁ suttaṁ nītatthameva,",
  "anya-e0103n9:139_2": "tasmā garukulato adhippāyo maggitabbo”ti dassento “gambhīraṁ hī”tiādiṁ vatvā tattha ādito paṭṭhāya adhippāyaṁ dassetuṁ “ayañhī”tiādimāha.",
  "anya-e0103n9:139_3": "Āyācitā dhammadesanā etenāti āyācitadhammadesano,",
  "anya-e0103n9:139_4": "taṁ āyācitadhammadesanaṁ.",
  "anya-e0103n9:139_5": "Evamevāti garahane nipāto,",
  "anya-e0103n9:139_6": "mudā evāti attho.",
  "anya-e0103n9:139_7": "Ajjhattanti gocarajjhatte,",
  "anya-e0103n9:139_8": "kammaṭṭhānārammaṇeti attho.",
  "anya-e0103n9:139_9": "Yasmā cittekaggatā nāma sasantatipariyāpannā hoti,",
  "anya-e0103n9:139_10": "tasmā atthavaṇṇanāyaṁ “niyakajjhattavasenā”ti vuttaṁ.",
  "anya-e0103n9:139_11": "Cittaṁ ṭhitaṁ bhavissatīti bahiddhā avikkhippamānaṁ ekaggabhāve ṭhitaṁ bhavissati.",
  "anya-e0103n9:139_12": "Tato eva susaṇṭhitaṁ,",
  "anya-e0103n9:139_13": "suṭṭhu samāhitanti attho.",
  "anya-e0103n9:139_14": "Uppannāti avikkhambhitā.",
  "anya-e0103n9:139_15": "Pāpakāti lāmakā.",
  "anya-e0103n9:139_16": "Akusalā dhammāti kāmacchandādayo akosallasambhūtaṭṭhena akusalā dhammā.",
  "anya-e0103n9:139_17": "Cittaṁ pariyādāya pavattituṁ okāsādānena kusalacittaṁ khepetvā na ca ṭhassantīti yojanā.",
  "anya-e0103n9:139_18": "Iminā yathāvuttassa samādhānassa kāraṇamāha.",
  "anya-e0103n9:140_0": "Cittekaggatāmattoti bhāvanamanuyuttena paṭiladdhamattaṁ nātisubhāvitaṁ samādhānaṁ.",
  "anya-e0103n9:140_1": "Taṁ pana upari vuccamānānaṁ samādhivisesānaṁ mūlakāraṇabhāvato “mūlasamādhī”ti vutto.",
  "anya-e0103n9:140_2": "Svāyaṁ cittekaggatāmatto “ajjhattameva cittaṁ saṇṭhapemi sannisādemi ekodiṁ karomi samādahāmī”tiādīsu viya khaṇikasamādhi adhippeto.",
  "anya-e0103n9:140_3": "Yatheva hi aññatthāpi “āraddhaṁ kho pana me,",
  "anya-e0103n9:140_4": "bhikkhave,",
  "anya-e0103n9:140_5": "vīriyaṁ ahosi asallīnaṁ…pe…",
  "anya-e0103n9:140_6": "samāhitaṁ cittaṁ ekagga”nti vatvā “vivicceva kāmehī”tiādivacanato paṭhamaṁ vuttacittekaggatā “khaṇikasamādhī”ti viññāyati,",
  "anya-e0103n9:140_7": "evamidhāpīti.",
  "anya-e0103n9:140_8": "So eva samādhīti mūlasamādhimāha.",
  "anya-e0103n9:141_0": "Assāti bhikkhuno,",
  "anya-e0103n9:141_1": "assa vā mūlasamādhissa.",
  "anya-e0103n9:141_2": "Bhāvananti vaḍḍhanaṁ.",
  "anya-e0103n9:141_3": "Ayaṁ samādhīti ca mūlasamādhiyeva adhippeto.",
  "anya-e0103n9:141_4": "Evaṁ bhāvitoti yathā araṇisahitena uppādito aggi gomayacuṇṇādīhi vaḍḍhito gomayaggiādibhāvaṁ pattopi araṇisahitena uppāditamūlaggītveva vuccati,",
  "anya-e0103n9:141_5": "evamidhāpi mūlasamādhi eva mettādivasena vaḍḍhitoti katvā vuttaṁ.",
  "anya-e0103n9:142_0": "Aññesupi ārammaṇesu pathavīkasiṇādīsu.",
  "anya-e0103n9:142_1": "Tattha yathā mettābhāvanāpubbaṅgamena bhāvanānayena pathavīkasiṇādīsu savitakkādibhāvavasena catukkapañcakajjhānasampāpanavidhinā",
  "anya-e0103n9:142_2": "mūlasamādhissa bhāvanā vuttā,",
  "anya-e0103n9:142_3": "evaṁ karuṇādibhāvanāpubbaṅgamaṁ pathavīkasiṇādīsupi bhāvanāvidhiṁ dassetvā pacchā kāyānupassanādipubbaṅgamaṁ",
  "anya-e0103n9:142_4": "bhāvanāvidhiṁ dassento āsavakkhayāya dhammaṁ desesi.",
  "anya-e0103n9:142_5": "Tena vuttaṁ “karuṇā me cetovimuttī”tiādi.",
  "anya-e0103n9:142_6": "Yadi evaṁ dhammānupassanāpariyosānāya desanāya arahattādhigamāya kammaṭṭhānassa kathitattā puna “tato tvaṁ, bhikkhu,",
  "anya-e0103n9:142_7": "imaṁ samādhiṁ savitakkampī”tiādi kasmā vuttanti?",
  "anya-e0103n9:142_8": "Dhammānupassanāya matthakappattidassanatthaṁ.",
  "anya-e0103n9:142_9": "Sā hi saṅkhārupekkhābhāvena vattamānā yathāvuttajjhānadhamme sammasantī visesato matthakappattā nāma hoti.",
  "anya-e0103n9:142_10": "Phalasamāpattibhūmidassanatthaṁ vuttanti keci.",
  "anya-e0103n9:143_0": "Puna yato kho tetiādi arahattappattito uddhaṁ laddhabbaphāsuvihāradassanaṁ.",
  "anya-e0103n9:143_1": "Tattha gagghasīti gamissasi.",
  "anya-e0103n9:143_2": "Tasmāti yasmā “savitakkampī”tiādikā desanā mettādīnaṁ ārammaṇato aññasmiṁ ārammaṇe samādhiṁ sandhāya vuttā,",
  "anya-e0103n9:143_3": "na appamaññā, tasmā.",
  "anya-e0103n9:143_4": "“Tathevā”tiādinā ganthantarenapi tamevatthaṁ samattheti.",
  "anya-e0103n9:143_5": "Tattha tathevāti tikacatukkajjhānavaseneva.",
  "anya-e0103n9:143_6": "Abhidhammeti cittuppādakaṇḍe,",
  "anya-e0103n9:143_7": "appamaññāvibhaṅgādīsu ca tattha tattha abhidhammappadesesu.",
  "anya-e0103n9:144_0": "273.Subhaparamādivasenāti subha-",
  "anya-e0103n9:144_1": "saddo “subhanteva adhimutto hotī”ti evaṁ vuttasubhavimokkhaṁ sandhāya vutto uttarapadalopena. Parama-",
  "anya-e0103n9:144_2": "saddo ukkaṁsattho.",
  "anya-e0103n9:144_3": "Subho subhavimokkho paramo ukkaṁso paramā koṭi etissāti subhaparamā,",
  "anya-e0103n9:144_4": "mettācetovimutti,",
  "anya-e0103n9:144_5": "tato paraṁ tāya sādhetabbaṁ natthīti attho.",
  "anya-e0103n9:144_6": "Asādhāraṇassa atthassa adhippetattā vipassanāsukhādayo idha anavasarā.",
  "anya-e0103n9:144_7": "Itaretaravisiṭṭhāpete visesā,",
  "anya-e0103n9:144_8": "pageva parehi.",
  "anya-e0103n9:144_9": "Tenāha “aññamaññaṁ asadiso ānubhāvaviseso veditabbo”ti.",
  "anya-e0103n9:144_10": "Visesetvāti aññamaññaṁ visiṭṭhaṁ katvā.",
  "anya-e0103n9:145_0": "Tassatassa upanissayattāti subhavimokkhādikassa tassa tassa vimokkhassa pakatūpanissayavasena upanissayapaccayabhāvato.",
  "anya-e0103n9:145_1": "Idāni tamatthaṁ pākaṭataraṁ katvā dassetuṁ “mettāvihārissā”tiādi vuttaṁ.",
  "anya-e0103n9:145_2": "Assa mettāvihārissa cittaṁ upasaṁharatoti sambandho.",
  "anya-e0103n9:145_3": "Appaṭikkūlaparicayāti mettābhāvanāvasena sattasaññite yattha katthaci ārammaṇe appaṭikkūlākāreneva gahaṇassa paricitattā.",
  "anya-e0103n9:145_4": "Tassa saṅkhārabhūtampi yaṁ kiñci ārammaṇaṁ appaṭikkūlākāreneva paccupatiṭṭhati,",
  "anya-e0103n9:145_5": "pageva sabhāvato.",
  "anya-e0103n9:145_6": "“Appaṭikkūla”nti tatthassa cittaṁ abhirativasena nirāsaṅkaṁ pavattati,",
  "anya-e0103n9:145_7": "paccanīkadhammehi ca sukhena,",
  "anya-e0103n9:145_8": "suṭṭhu ca vimuccati,",
  "anya-e0103n9:145_9": "yatassa jhānassa vimokkhapariyāyo vutto.",
  "anya-e0103n9:145_10": "Tenāha “appaṭikkūlesū”tiādi.",
  "anya-e0103n9:145_11": "Yathāvutto ca attho anatthacaraṇādiadhippāyena sacetane ārammaṇe āghātaṁ uppādentassa paṭikkūlaparicayā",
  "anya-e0103n9:145_12": "acetanepi vātātapādike āghātuppattiyā vibhāvetabbo.",
  "anya-e0103n9:145_13": "Na tato paranti tato subhavimokkhato paraṁ kassaci vimokkhassa upanissayo na hotīti attho.",
  "anya-e0103n9:146_0": "Abhihananti etenāti abhighāto,",
  "anya-e0103n9:146_1": "daṇḍo abhighāto yassa taṁ daṇḍābhighātaṁ,",
  "anya-e0103n9:146_2": "taṁ ādi yassa taṁ daṇḍābhighātādi,",
  "anya-e0103n9:146_3": "daṇḍābhighātādi rūpaṁ nimittaṁ yassa taṁ daṇḍābhighātādirūpanimittaṁ.",
  "anya-e0103n9:146_4": "Kiṁ pana tanti āha “sattadukkha”nti,",
  "anya-e0103n9:146_5": "daṇḍappahārādijanitaṁ karajarūpahetukaṁ sattānaṁ uppajjanakadukkhanti attho.",
  "anya-e0103n9:146_6": "Rūpe ādīnavo suparividito hoti karuṇāvihārissa rūpanimittattā,",
  "anya-e0103n9:146_7": "dukkhassa karuṇāya ca paradukkhāsahanarasattāti adhippāyo.",
  "anya-e0103n9:146_8": "Tattha ākāse.",
  "anya-e0103n9:146_9": "Cittaṁ pakkhandati sabbaso rūpānaṁ abhāvo vivaramapagamoti.",
  "anya-e0103n9:147_0": "Tena tenātiādīsu ayaṁ yojanā –",
  "anya-e0103n9:147_1": "tena tena bhogasampattiādinā pāmojjakāraṇena pamuditānaṁ sattānaṁ uppannapāmojjaviññāṇaṁ samanupassantassa",
  "anya-e0103n9:147_2": "yogino “sādhu vatāyaṁ satto pamodatī”ti muditāya pavattisambhavato pamuditaviññāṇassa dassanena viññāṇaggahaṇaparicitaṁ",
  "anya-e0103n9:147_3": "cittaṁ hotīti.",
  "anya-e0103n9:148_0": "Anukkamādhigatanti ākāsakasiṇavajje yattha katthaci kasiṇe rūpāvacarajjhānādhigamānukkamena rūpavirāgabhāvanāya adhigataṁ.",
  "anya-e0103n9:148_1": "Ākāsanimittaṁ gocaro etassāti ākāsanimittagocaraṁ,",
  "anya-e0103n9:148_2": "tasmiṁ ākāsanimittagocare paṭhamāruppaviññāṇe.",
  "anya-e0103n9:148_3": "Cittaṁ upasaṁharatoti dutiyāruppādhigamāya bhāvanācittaṁ nentassa,",
  "anya-e0103n9:148_4": "tathā bhāvayatoti attho.",
  "anya-e0103n9:148_5": "Tatthāti tasmiṁ paṭhamāruppaviññāṇe.",
  "anya-e0103n9:148_6": "Cittanti viññāṇañcāyatanacittaṁ.",
  "anya-e0103n9:148_7": "Pakkhandatīti anupavisati vimokkhabhāvena appeti.",
  "anya-e0103n9:149_0": "Ābhogābhāvatoti “sukhitā hontū”tiādinā sukhāsīsanādivasena ābhujanābhāvato.",
  "anya-e0103n9:149_1": "Sattānaṁ sukhāsīsanādivasena pavattamānā mettādibhāvanāva paramatthaggahaṇamukhena satte ārammaṇaṁ karoti,",
  "anya-e0103n9:149_2": "upekkhābhāvanā pana tathā appavattitvā kevalaṁ ajjhupekkhanavaseneva satte ārammaṇaṁ karotīti āha “upekkhāvihārissa",
  "anya-e0103n9:149_3": "sukhadukkhādiparamatthaggāhavimukhabhāvato avijjamānaggahaṇadukkhaṁ cittaṁ hotī”ti.",
  "anya-e0103n9:149_4": "Nanu ca “kammassakā sattā,",
  "anya-e0103n9:149_5": "te kassa ruciyā sukhitā vā bhavissantī”tiādinā paṭikkhepavasenapi paramatthaggahaṇamukheneva upekkhābrahmavihāropi satte ārammaṇaṁ karotīti?",
  "anya-e0103n9:149_6": "Saccametaṁ,",
  "anya-e0103n9:149_7": "taṁ pana bhāvanāya pubbabhāge,",
  "anya-e0103n9:149_8": "matthakappattiyaṁ pana kevalaṁ ajjhupekkhanavaseneva satte ārammaṇaṁ karotīti savisesaṁ paramatthato avijjamāne eva visaye tassa pavatti.",
  "anya-e0103n9:149_9": "Avijjamānaggahaṇadukkhatā ca ajjhupekkhanavasena appanāppattiyā aparāmāsasattaggahaṇamuddhabhūtatāya veditabbā.",
  "anya-e0103n9:149_10": "Sesaṁ vuttanayameva.",
  "anya-e0103n9:150_0": "274.Sabbāpetāti sabbāpi etā appamaññā.",
  "anya-e0103n9:150_1": "Dānādīnanti pāramibhāvappattānaṁ dānādīnaṁ buddhakaradhammānaṁ.",
  "anya-e0103n9:150_2": "Sabbakalyāṇadhammānanti sabbesaṁ anavajjadhammānaṁ,",
  "anya-e0103n9:150_3": "samatiṁsāya pāramitānaṁ,",
  "anya-e0103n9:150_4": "tannimittānaṁ buddhayāniyānañca,",
  "anya-e0103n9:150_5": "sabbehi vā sundarasabhāvānaṁ.",
  "anya-e0103n9:150_6": "Na hi lokiyadhammā buddhakaradhammehi ānubhāvato ukkaṭṭhā nāma atthi,",
  "anya-e0103n9:150_7": "buddhadhammesu vattabbameva natthi.",
  "anya-e0103n9:150_8": "Paripūrikāti parivuddhikarā.",
  "anya-e0103n9:150_9": "Adhiṭṭhānāni viya hi appamaññā sabbāsaṁ pāramitānaṁ pāripūrikarā.",
  "anya-e0103n9:150_10": "“Hitajjhāsayatāyā”tiādinā mettābrahmavihārādīnaṁ upekkhābrahmavihārassa adhiṭṭhānabhāvadassanamukhena",
  "anya-e0103n9:150_11": "catūhi appamaññāhi attano santānassa pageva abhisaṅkhatattā mahābodhisattā dānādipāramiyo pūretuṁ samatthā honti,",
  "anya-e0103n9:150_12": "nāññathāti imamatthaṁ dasseti.",
  "anya-e0103n9:150_13": "Imassa dātabbaṁ,",
  "anya-e0103n9:150_14": "imassa na dātabbanti nidassanamattaṁ daṭṭhabbaṁ,",
  "anya-e0103n9:150_15": "“idaṁ dātabbaṁ,",
  "anya-e0103n9:150_16": "idaṁ na dātabbanti ca vibhāgaṁ akatvā”ti vattabbato.",
  "anya-e0103n9:150_17": "Deyyapaṭiggāhakavikapparahitā hi dānapāramitā. Yathāha –",
  "anya-e0103n9:151_0": "“Yathāpi kumbho sampuṇṇo, yassa kassaci adhokato;",
  "anya-e0103n9:152_0": "Vamatevudakaṁ nissesaṁ, na tattha parirakkhatī”ti. ;",
  "anya-e0103n9:153_0": "“Sabbasattāna”nti idaṁ “sukhanidāna”nti imināpi sambandhitabbaṁ,",
  "anya-e0103n9:153_1": "“dentī”ti iminā ca.",
  "anya-e0103n9:153_2": "Tena deyyadhammena viya dānadhammenāpi mahāsattānaṁ lokassa bahūpakāratā vuttā hoti,",
  "anya-e0103n9:153_3": "tathā tassa pariṇāmanato.",
  "anya-e0103n9:153_4": "Tadatthadīpanatthaṁ hi “vibhāgaṁ akatvā”ti vatvāpi “sabbasattāna”nti vuttaṁ.",
  "anya-e0103n9:153_5": "Tesanti sabbasattānaṁ.",
  "anya-e0103n9:153_6": "Upaghātanti etthāpi “vibhāgaṁ akatvā”ti ānetvā sambandhitabbaṁ.",
  "anya-e0103n9:153_7": "Ayaṁ hettha padayojanā –",
  "anya-e0103n9:153_8": "vibhāgaṁ akatvā upaghātaṁ parivajjayantā sabbasattānaṁ sukhanidānaṁ sīlaṁ samādiyantīti.",
  "anya-e0103n9:153_9": "Sattakālavikapparahitā hi sīlapāramitā,",
  "anya-e0103n9:153_10": "lokatthameva cassa phalaṁ pariṇamīyati.",
  "anya-e0103n9:153_11": "Nekkhammaṁ bhajantīti pabbajjaṁ upagacchanti.",
  "anya-e0103n9:153_12": "Pabbajitassa hi sabbaso sīlaṁ paripūrati,",
  "anya-e0103n9:153_13": "na gahaṭṭhassa.",
  "anya-e0103n9:153_14": "Idhāpi “vibhāgaṁ akatvā sabbasattānaṁ sukhanidāna”nti idaṁ ānetvā sambandhitabbaṁ.",
  "anya-e0103n9:153_15": "Na hi bodhisattā kālavibhāgaṁ katvā pabbajjaṁ anutiṭṭhanti,",
  "anya-e0103n9:153_16": "sīlaṁ vā samādiyanti,",
  "anya-e0103n9:153_17": "nidassanamattañcetaṁ jhānādinekkhammabhajanassāpi icchitabbattā.",
  "anya-e0103n9:153_18": "Sabbasattānaṁ sukhanidānatā heṭṭhā vuttanayāva.",
  "anya-e0103n9:153_19": "Esa nayo sesesupi.",
  "anya-e0103n9:153_20": "Hitāhitesūti atthānatthesu.",
  "anya-e0103n9:153_21": "Asammohatthāyāti sammohaviddhaṁsanāya.",
  "anya-e0103n9:153_22": "Paññaṁ pariyodapentīti yogavihitaṁ vijjāṭṭhānādiṁ assutaṁ suṇantā sutaṁ vodapentā ahaṁkāramamaṁkārādiṁ vidhunantā ñāṇaṁ visodhenti.",
  "anya-e0103n9:153_23": "“Ahaṁ mamā”ti vikapparahitā hi paññāpāramitā.",
  "anya-e0103n9:153_24": "Hitasukhatthāyāti sattānaṁ hitasukhādivuddhiyatthameva.",
  "anya-e0103n9:153_25": "Niccanti satataṁ avicchedena paṭipakkhena avokiṇṇaṁ.",
  "anya-e0103n9:153_26": "Vīriyamārabhantīti yathā sattānaṁ anuppannaṁ hitasukhaṁ uppajjati,",
  "anya-e0103n9:153_27": "uppannaṁ abhivaḍḍhati,",
  "anya-e0103n9:153_28": "evaṁ parakkamaṁ karonti.",
  "anya-e0103n9:153_29": "Saṅkocavikkheparahitā hi vīriyapāramitā.",
  "anya-e0103n9:153_30": "“Vīrabhāvaṁ pattāpī”ti iminā aparaddhānaṁ niggahasamatthataṁ dasseti.",
  "anya-e0103n9:153_31": "Nānappakārakaṁ aparādhaṁ khamantīti mammacchedanākārena attani pavattitaṁ nānāvidhaṁ aparādhaṁ sahanti.",
  "anya-e0103n9:153_32": "Attaparavikappavirahitā hi dosasahanā khantipāramitā.",
  "anya-e0103n9:154_0": "Paṭiññaṁ na visaṁvādentīti avisaṁvādanasāmaññena sabbassapi anariyavohārassa akaraṇamāha.",
  "anya-e0103n9:154_1": "Paṭiññāte,",
  "anya-e0103n9:154_2": "apaṭiññāte ca diṭṭhādike micchāvikapparahitā hi saccapāramitā.",
  "anya-e0103n9:154_3": "Avicalādhiṭṭhānāti yathāsamādinnesu dānādidhammesu niccalādhiṭṭhāyino acalasamādānādhiṭṭhānā,",
  "anya-e0103n9:154_4": "samādinnesu ca buddhakaradhammesu sammadeva avaṭṭhānaṁ adhiṭṭhānapāramitā.",
  "anya-e0103n9:154_5": "Tesūti sattesu.",
  "anya-e0103n9:154_6": "Avicalāyāti paṭipakkhena akampanīyāya.",
  "anya-e0103n9:154_7": "Evanti yathāvuttena sattesu hitajjhāsayatādiākārena.",
  "anya-e0103n9:154_8": "Yathā ca brahmavihārādhiṭṭhānā pāramiyo,",
  "anya-e0103n9:154_9": "evaṁ adhiṭṭhānādhiṭṭhānāpi.",
  "anya-e0103n9:154_10": "Tathā hi yathāpaṭiññaṁ parānuggahāya pāramīnaṁ anuṭṭhānena saccādhiṭṭhānaṁ,",
  "anya-e0103n9:154_11": "tappaṭipakkhapariccāgato cāgādhiṭṭhānaṁ,",
  "anya-e0103n9:154_12": "pāramīhi sacittupasamato upasamādhiṭṭhānaṁ,",
  "anya-e0103n9:154_13": "tāhi parahitūpāyakosallato paññādhiṭṭhānaṁ.",
  "anya-e0103n9:154_14": "Evaṁ paccekampi pāramitāsu yathārahaṁ netabbaṁ.",
  "anya-e0103n9:154_15": "Ayamettha saṅkhepo,",
  "anya-e0103n9:154_16": "vitthārato pana pāramitāsu yaṁ vattabbaṁ,",
  "anya-e0103n9:154_17": "taṁ paramatthadīpaniyaṁ cariyāpiṭakavaṇṇanāyaṁ vuttanayeneva veditabbaṁ,",
  "anya-e0103n9:154_18": "ativitthārabhayena na vitthārayimha.",
  "anya-e0103n9:154_19": "Tathā dasabalañāṇādiketi.",
  "anya-e0103n9:154_20": "Etāva hontīti etā honti evāti yojanā.",
  "anya-e0103n9:155_0": "Brahmavihāraniddesavaṇṇanā niṭṭhitā.",
  "anya-e0103n9:156_0": "Iti navamaparicchedavaṇṇanā."
}