{
  "atk-s0515a:0_0": "Namo tassa bhagavato arahato sammāsambuddhassa",
  "atk-s0515a:1_0": "Khuddakanikāye",
  "atk-s0515a:2_0": "Mahāniddesa-aṭṭhakathā",
  "atk-s0515a:3_0": "Ganthārambhakathā",
  "atk-s0515a:4_0": "Avijjālaṅgiṃ ghātento, nandirāgañca mūlato;",
  "atk-s0515a:5_0": "Bhāventaṭṭhaṅgikaṃ maggaṃ, phusi yo amataṃ padaṃ.",
  "atk-s0515a:6_0": "Pāpuṇitvā jino bodhiṃ, migadāyaṃ vigāhiya;",
  "atk-s0515a:7_0": "Dhammacakkaṃ pavattetvā, theraṃ koṇḍaññamādito.",
  "atk-s0515a:8_0": "Aṭṭhārasannaṃ koṭīnaṃ, bodhesi tāpaso tahiṃ;",
  "atk-s0515a:9_0": "Vandehaṃ sirasā tañca, sabbasattānamuttamaṃ.",
  "atk-s0515a:10_0": "Tathā dhammuttamañceva, saṅghañcāpi anuttaraṃ;",
  "atk-s0515a:11_0": "Saṃkhittena hi yo vuttaṃ, dhammacakkaṃ vibhāgaso.",
  "atk-s0515a:12_0": "Sāriputto mahāpañño, satthukappo jinatrajo;",
  "atk-s0515a:13_0": "Dhammacakkaṃ vibhājetvā, mahāniddesamabravi;",
  "atk-s0515a:14_0": "Pāṭho visiṭṭho niddeso, taṃnāmavisesito ca.",
  "atk-s0515a:15_0": "Taṃ sāriputtaṃ jinarājaputtaṃ, theraṃ thirānekaguṇādhivāsaṃ;",
  "atk-s0515a:16_0": "Paññāpabhāvuggatacārukittiṃ, sunīcavuttiñca atho namitvā.",
  "atk-s0515a:17_0": "Khamādayādiyuttena, yuttamuttādivādinā;",
  "atk-s0515a:18_0": "Bahussutena therena, devena abhiyācito.",
  "atk-s0515a:19_0": "Mahāvihāravāsīnaṃ, sajjhāyamhi patiṭṭhito;",
  "atk-s0515a:20_0": "Gahetabbaṃ gahetvāna, porāṇesu vinicchayaṃ.",
  "atk-s0515a:21_0": "Avokkamento samayaṃ sakañca, anāmasanto samayaṃ parañca;",
  "atk-s0515a:22_0": "Pubbopadesaṭṭhakathānayañca, yathānurūpaṃ upasaṃharanto.",
  "atk-s0515a:23_0": "Ñāṇappabhedāvahanassa tassa, yogīhi nekehi nisevitassa;",
  "atk-s0515a:24_0": "Atthaṃ apubbaṃ anuvaṇṇayanto, suttañca yuttiñca anukkamento.",
  "atk-s0515a:25_0": "Ārabhissaṃ samāsena, mahāniddesavaṇṇanaṃ;",
  "atk-s0515a:26_0": "Saddhammabahumānena, nāttukkaṃsanakamyatā.",
  "atk-s0515a:27_0": "Vakkhāmahaṃ aṭṭhakathaṃ janassa, hitāya saddhammaciraṭṭhitatthaṃ;",
  "atk-s0515a:28_0": "Sakkacca saddhammapajotikaṃ taṃ, suṇātha dhāretha ca sādhu santoti.",
  "atk-s0515a:29_0": "Tattha “pāṭho visiṭṭho niddeso,",
  "atk-s0515a:29_1": "taṃnāmavisesito cā”ti vuttattā duvidho pāṭho –",
  "atk-s0515a:29_2": "byañjanapāṭho,",
  "atk-s0515a:29_3": "atthapāṭho ca.",
  "atk-s0515a:29_4": "Tesu byañjanapāṭho akkharapadabyañjanaākāraniruttiniddesavasena chabbidho.",
  "atk-s0515a:29_5": "Atthapāṭho saṅkāsanapakāsanavivaraṇavibhajanauttānīkaraṇapaññattivasena chabbidho.",
  "atk-s0515a:29_6": "Tattha tīsu dvāresu parisuddhapayogabhāvena visuddhakaruṇānaṃ cittena pavattitadesanā vācāhi akathitattā adesitattā akkharamiti saññitā,",
  "atk-s0515a:29_7": "taṃ pārāyanikabrāhmaṇānaṃ manasā pucchitapañhānaṃ vasena bhagavatā ratanaghare nisīditvā sammasitapaṭṭhānamahāpakaraṇavasena",
  "atk-s0515a:29_8": "ca akkharaṃ nāmāti gahetabbaṃ.",
  "atk-s0515a:30_0": "Atha vā aparipuṇṇaṃ padaṃ akkharamiti gahetabbaṃ “saṭṭhivassasahassānī”ti evamādīsu viya.",
  "atk-s0515a:30_1": "Ettha hi sakāra nakāra sokārādīni akkharamiti,",
  "atk-s0515a:30_2": "ekakkharaṃ vā padaṃ akkharamiti eke.",
  "atk-s0515a:30_3": "“Yāyaṃ taṇhā ponobhavikā”ti evamādīsu vibhatyantaṃ atthajotakaṃ akkharapiṇḍaṃ padaṃ.",
  "atk-s0515a:30_4": "“Nāmañca rūpañcā”ti evamādīsu bahuakkharehi yuttaṃ padaṃ nāma.",
  "atk-s0515a:30_5": "Saṃkhittena vuttaṃ padaṃ vibhāveti.",
  "atk-s0515a:30_6": "Padena abhihitaṃ byañjayati byattaṃ pākaṭaṃ karotīti byañjanaṃ,",
  "atk-s0515a:30_7": "vākyameva.",
  "atk-s0515a:30_8": "“Cattāro iddhipādā”ti saṅkhepena kathitamatthaṃ.",
  "atk-s0515a:30_9": "“Katame cattāro? Idha,",
  "atk-s0515a:30_10": "bhikkhave,",
  "atk-s0515a:30_11": "bhikkhu chandasamādhipadhānasaṅkhārasamannāgataṃ iddhipādaṃ bhāveti.",
  "atk-s0515a:30_12": "Vīriyacittavīmaṃsasamādhipadhānasaṅkhārasamannāgataṃ iddhipādaṃ bhāvetī”tiādīsu pākaṭakaraṇabhāvena byañjanaṃ nāma.",
  "atk-s0515a:30_13": "Byañjanavibhāgapakāso ākāro.",
  "atk-s0515a:30_14": "“Tattha katamo chando?",
  "atk-s0515a:30_15": "Yo chando chandikatā kattukamyatā”ti evamādīsu kathitabyañjanaṃ anekavidhena vibhāgakaraṇaṃ ākāro nāma.",
  "atk-s0515a:30_16": "Ākārābhihitassa nibbacanaṃ nirutti. “Phasso,",
  "atk-s0515a:30_17": "vedanā”ti evamādīsu ākārena kathitaṃ “phusatīti phasso.",
  "atk-s0515a:30_18": "Vediyatīti vedanā”ti nīharitvā vacanaṃ nirutti nāma.",
  "atk-s0515a:30_19": "Nibbacanavitthāro nissesato desoti niddeso,",
  "atk-s0515a:30_20": "vediyatīti vedanāti nibbacanaladdhapadaṃ “sukhā dukkhā adukkhamasukhā,",
  "atk-s0515a:30_21": "sukhayatīti sukhā,",
  "atk-s0515a:30_22": "dukkhayatīti dukkhā,",
  "atk-s0515a:30_23": "neva dukkhayati na sukhayatīti adukkhamasukhā”ti atthavitthāro niravasesena kathitattā niddeso nāma.",
  "atk-s0515a:31_0": "Evaṃ chabbidhāni byañjanapadāni jānitvā ca chasu atthapadesu saṅkhepato kāsanā dīpanā saṅkāsanā,",
  "atk-s0515a:31_1": "“maññamāno kho, bhikkhu,",
  "atk-s0515a:31_2": "bandho mārassa amaññamāno mutto pāpimato”ti evamādīsu saṅkhepena atthadīpanā saṅkāsanā nāma.",
  "atk-s0515a:31_3": "Eso pana thero “buddhena bhagavatā evaṃ saṅkhepaṃ katvā vuttamatthaṃ ‘aññātaṃ bhagavā,",
  "atk-s0515a:31_4": "aññātaṃ sugatā”’ti kathetuṃ samattho paṭivijjhi.",
  "atk-s0515a:32_0": "Upari vattabbamatthaṃ ādito kāsanā dīpanā pakāsanā, “sabbaṃ,",
  "atk-s0515a:32_1": "bhikkhave,",
  "atk-s0515a:32_2": "āditta”nti evamādīsu pacchā kathitabbamatthaṃ paṭhamavacanena dīpanā pakāsanā nāma.",
  "atk-s0515a:32_3": "Evaṃ paṭhamaṃ dīpitaṃ atthaṃ puna pākaṭaṃ katvā dīpanena “kiñca,",
  "atk-s0515a:32_4": "bhikkhave,",
  "atk-s0515a:32_5": "sabbaṃ ādittaṃ? Cakkhuṃ,",
  "atk-s0515a:32_6": "bhikkhave, ādittaṃ,",
  "atk-s0515a:32_7": "rūpā ādittā”ti evamādīsu kathitesu “tikkhindriyo saṅkhepena vuttaṃ paṭivijjhatī”ti kathitattā dve atthapadāni tikkhindriyassa upakāravasena vuttāni.",
  "atk-s0515a:33_0": "Saṃkhittassa vitthārābhidhānaṃ sakiṃ vuttassa ca punapi abhidhānaṃ vivaraṇaṃ,",
  "atk-s0515a:33_1": "“kusalā dhammā”ti saṅkhepena nikkhittassa.",
  "atk-s0515a:33_2": "“Katame dhammā kusalā?",
  "atk-s0515a:33_3": "Yasmiṃ samaye kāmāvacaraṃ kusalaṃ cittaṃ uppannaṃ hotī”ti niddesavasena vitthāraṇaṃ vitthāravasena puna kathanaṃ vivaraṇaṃ nāma.",
  "atk-s0515a:34_0": "Taṃ vibhāgakaraṇaṃ vibhajanaṃ,",
  "atk-s0515a:34_1": "“yasmiṃ samaye”ti vivarite kusale dhamme “tasmiṃ samaye phasso hoti,",
  "atk-s0515a:34_2": "vedanā hotī”ti vibhāgakaraṇaṃ vibhajanaṃ nāma.",
  "atk-s0515a:34_3": "Vivarassa vitthārābhidhānena vibhattassa ca upamābhidhānena paṭipādanaṃ uttānīkaraṇaṃ,",
  "atk-s0515a:34_4": "vivaraṇena vivaritatthassa “katamo tasmiṃ samaye phasso hoti?",
  "atk-s0515a:34_5": "Yo tasmiṃ samaye phasso phusanā samphusanā”ti ativivaritvā kathanañca vibhajanena vibhattassa “seyyathāpi,",
  "atk-s0515a:34_6": "bhikkhave,",
  "atk-s0515a:34_7": "gāvī niccammā,",
  "atk-s0515a:34_8": "evameva khvāhaṃ,",
  "atk-s0515a:34_9": "bhikkhave,",
  "atk-s0515a:34_10": "phassāhāro daṭṭhabboti vadāmī”ti evamādiupamākathanañca uttānīkaraṇaṃ nāma.",
  "atk-s0515a:34_11": "Dhammaṃ suṇantānaṃ dhammadesanena cittassa anekavidhena somanassauppādanañca atikhiṇabuddhīnaṃ anekavidhena",
  "atk-s0515a:34_12": "ñāṇassa tikhiṇabhāvakaraṇañca paññatti nāma,",
  "atk-s0515a:34_13": "tesaṃ suṇantānaṃ taṃcittatosanena taṃcittanisāmanena ca paññāyatīti paññatti.",
  "atk-s0515a:34_14": "Tattha bhagavā akkharehi saṅkāsayati,",
  "atk-s0515a:34_15": "padehi pakāsayati,",
  "atk-s0515a:34_16": "byañjanehi vivarati,",
  "atk-s0515a:34_17": "ākārehi vibhajati,",
  "atk-s0515a:34_18": "niruttīhi uttānīkaroti,",
  "atk-s0515a:34_19": "niddesehi paññāpayatīti.",
  "atk-s0515a:34_20": "Kiṃ vuttaṃ hoti?",
  "atk-s0515a:34_21": "Buddhā bhagavanto ekacce veneyye ekasmiṃ desane akkharehi atthasaṅkāsanaṃ karonti…pe…",
  "atk-s0515a:34_22": "niddesehi atthapaññāpanaṃ karontīti ayamettha adhippāyo.",
  "atk-s0515a:35_0": "Atha vā akkharehi saṅkāsayitvā padehi pakāsayati,",
  "atk-s0515a:35_1": "byañjanehi vivaritvā ākārehi vibhajati,",
  "atk-s0515a:35_2": "niruttīhi uttānīkatvā niddesehi paññāpayati.",
  "atk-s0515a:35_3": "Kiṃ vuttaṃ hoti?",
  "atk-s0515a:35_4": "Evarūpena dhammadesanena ekaccesu ṭhānesu ekaccānaṃ veneyyānaṃ vinayatīti.",
  "atk-s0515a:36_0": "Atha vā akkharehi ugghāṭayitvā padehi pakāsento vinayati ugghaṭitaññuṃ,",
  "atk-s0515a:36_1": "byañjanehi vivaritvā ākārehi vibhajanto vinayati vipañcitaññuṃ,",
  "atk-s0515a:36_2": "niruttīhi uttānīkatvā niddesehi paññāpento vinayati neyyaṃ.",
  "atk-s0515a:36_3": "Iti veneyyavasenapi yojetabbameva.",
  "atk-s0515a:37_0": "Atthato panettha katamo byañjanapāṭho,",
  "atk-s0515a:37_1": "katamo atthapāṭhoti?",
  "atk-s0515a:37_2": "Buddhānaṃ bhagavantānaṃ dhammaṃ desentānaṃ yo atthāvagamako saviññattikasaddo,",
  "atk-s0515a:37_3": "so byañjanapāṭho.",
  "atk-s0515a:37_4": "Yo tena abhisametabbo lakkhaṇarasādisahito dhammo,",
  "atk-s0515a:37_5": "so atthapāṭhoti veditabbo.",
  "atk-s0515a:37_6": "Punapi sandhāyabhāsito byañjanabhāsito sāvasesapāṭho anavasesapāṭho nīto neyyoti chabbidho pāṭho.",
  "atk-s0515a:37_7": "Tattha anekatthavattā sandhāyabhāsito “mātaraṃ pitaraṃ hantvā,",
  "atk-s0515a:37_8": "rājāno dve ca khattiye”ti evamādi.",
  "atk-s0515a:37_9": "Ekatthavattā byañjanabhāsito ‘manopubbaṅgamā dhammā”ti evamādi.",
  "atk-s0515a:37_10": "Sāvaseso “sabbaṃ,",
  "atk-s0515a:37_11": "bhikkhave,",
  "atk-s0515a:37_12": "āditta”nti evamādi.",
  "atk-s0515a:37_13": "Viparīto anavaseso “sabbe dhammā sabbākārena buddhassa bhagavato ñāṇamukhe āpāthaṃ āgacchantī”ti evamādi.",
  "atk-s0515a:37_14": "Yathā vacanaṃ,",
  "atk-s0515a:37_15": "tathā avagantabbo nīto “aniccaṃ dukkhaṃ anattā”ti evamādi.",
  "atk-s0515a:37_16": "Yuttiyā anussaritabbo neyyo “ekapuggalo bhikkhave”ti evamādi.",
  "atk-s0515a:38_0": "Attho pana anekappakāro pāṭhattho sabhāvattho ñāyattho pāṭhānurūpo napāṭhānurūpo sāvasesattho niravasesattho nītattho neyyattho iccādi.",
  "atk-s0515a:38_1": "Tattha yo appassatthassa ñāpanatthamuccāriyate,",
  "atk-s0515a:38_2": "so pāṭhattho “sātthaṃ sabyañjana”ntiādīsu viya.",
  "atk-s0515a:38_3": "Rūpārūpadhammānaṃ lakkhaṇarasādisabhāvattho “sammādiṭṭhiṃ bhāvetī”tiādīsu viya.",
  "atk-s0515a:38_4": "Yo ñāyamāno hitāya saṃvattati,",
  "atk-s0515a:38_5": "so ñātuṃ arahatīti ñāyattho –",
  "atk-s0515a:38_6": "“atthavādī dhammavādī”tiādīsu viya.",
  "atk-s0515a:38_7": "Yathāpāṭhaṃ bhāsito pāṭhānurūpo “cakkhu,",
  "atk-s0515a:38_8": "bhikkhave,",
  "atk-s0515a:38_9": "purāṇakamma”nti bhagavatā vuttaṃ.",
  "atk-s0515a:38_10": "Tasmā cakkhumapi kammanti.",
  "atk-s0515a:38_11": "Byañjanacchāyāya atthaṃ paṭibāhayamānena vutto attho napāṭhānurūpo,",
  "atk-s0515a:38_12": "so pāṭhato ananuññāto akatapaṭikkhepo viyutto.",
  "atk-s0515a:38_13": "So ca saṅgahetabbampi asaṅgahetvā,",
  "atk-s0515a:38_14": "parivajjetabbampi vā kiñci aparivajjetvā parisesaṃ katvā vutto sāvasesattho “cakkhuñca paṭicca rūpe ca uppajjati cakkhuviññāṇaṃ.",
  "atk-s0515a:38_15": "Sabbe tasanti daṇḍassa,",
  "atk-s0515a:38_16": "sabbe bhāyanti maccuno”tiādīsu viya.",
  "atk-s0515a:38_17": "Viparīto niravasesattho “sandhāvitaṃ saṃsaritaṃ mamañceva tumhākañca. Tatra,",
  "atk-s0515a:38_18": "bhikkhave,",
  "atk-s0515a:38_19": "ko mantā ko saddhātā…pe…",
  "atk-s0515a:38_20": "aññatra diṭṭhapadehī”tiādīsu viya.",
  "atk-s0515a:38_21": "Saddavaseneva veditabbo nītattho “rūpā saddā rasā gandhā,",
  "atk-s0515a:38_22": "phoṭṭhabbā ca manoramā”tiādīsu viya.",
  "atk-s0515a:38_23": "Sammutivasena veditabbo neyyattho “cattārome,",
  "atk-s0515a:38_24": "bhikkhave,",
  "atk-s0515a:38_25": "valāhakūpamā puggalā”tiādīsu viya.",
  "atk-s0515a:38_26": "Evamidha pāṭhañca atthañca vivaritvā ṭhito asaṃhīro bhavati paravādīhi dīgharattaṃ titthavāsena.",
  "atk-s0515a:39_0": "Iti asaṃhīrabhāvena yāva āgamādhigamasampadaṃ,",
  "atk-s0515a:39_1": "tāva vattuṃ sakkoti.",
  "atk-s0515a:39_2": "Saṅkhepavitthāranayena hetudāharaṇādīhi avabodhayituṃ samattho.",
  "atk-s0515a:39_3": "Evaṃvidho attānañca parañca sodhetuṃ samatthabhāvena dussīlyadiṭṭhimalavirahitattā suci.",
  "atk-s0515a:39_4": "Dussīlo hi attānaṃ upahanati,",
  "atk-s0515a:39_5": "tena nādeyyavāco ca bhavati sabyohāramāno idha niccāturo vejjova.",
  "atk-s0515a:39_6": "Duddiṭṭhi paraṃ upahanati,",
  "atk-s0515a:39_7": "nāvassayo ca bhavati vāḷagahākulo iva kamalasaṇḍo.",
  "atk-s0515a:39_8": "Ubhayavipanno pana sabbathāpi anupāsanīyo bhavati gūthagatamiva chavālātaṃ gūthagato viya ca kaṇhasappo.",
  "atk-s0515a:39_9": "Ubhayasampanno pana sabbathāpi upāsanīyo sevitabbo ca viññūhi,",
  "atk-s0515a:39_10": "nirupaddavo iva ratanākaro,",
  "atk-s0515a:39_11": "evaṃ bhūto evaṃ amaccharo ahīnācariyamuṭṭhi.",
  "atk-s0515a:39_12": "Suttasuttānulomaācariyavādaattanomatisaṅkhātānañca catunnaṃ apariccāgī,",
  "atk-s0515a:39_13": "tesaṃ vasena byākhyāto.",
  "atk-s0515a:40_0": "“Ekaṃsavacanaṃ ekaṃ, vibhajjavacanaṃ padaṃ;",
  "atk-s0515a:41_0": "Tatiyaṃ paṭipuccheyya, catutthaṃ pana ṭhāpaye”ti.",
  "atk-s0515a:42_0": "Etesaṃ vā apariccāgī.",
  "atk-s0515a:42_1": "Tato eva sotūnaṃ hite niyuttattā nesaṃ avabodhanaṃ pati akilāsu bhavatīti.",
  "atk-s0515a:42_2": "Āha cettha –",
  "atk-s0515a:43_0": "“Pāṭhatthavidasaṃhīro, vattā suci amaccharo;",
  "atk-s0515a:44_0": "Catunnaṃ apariccāgī, desakassa hitānvito”ti.",
  "atk-s0515a:45_0": "Ettha desakassāti desako assa,",
  "atk-s0515a:45_1": "bhaveyyāti attho.",
  "atk-s0515a:45_2": "Hitānvitoti hite anugato hitacitto.",
  "atk-s0515a:45_3": "So eso sucittā piyo,",
  "atk-s0515a:45_4": "catunnaṃ apariccāgittā garu,",
  "atk-s0515a:45_5": "asaṃhīrattā bhāvanīyo,",
  "atk-s0515a:45_6": "desakattā vattā,",
  "atk-s0515a:45_7": "hitānvitattā vacanakkhamo,",
  "atk-s0515a:45_8": "pāṭhatthavidattā gambhīrakathaṃ kattā,",
  "atk-s0515a:45_9": "amaccharattā na cāṭṭhāne niyojako iti –",
  "atk-s0515a:46_0": "“Piyo garu bhāvanīyo, vattā ca vacanakkhamo;",
  "atk-s0515a:47_0": "Gambhīrañca kathaṃ kattā, no cāṭṭhāne niyojako”ti. ;",
  "atk-s0515a:48_0": "“Abhihito desako so, tāva dāni abhidhīyate”.",
  "atk-s0515a:49_0": "Tattha dhammagaruttā kathaṃ na paribhavati,",
  "atk-s0515a:49_1": "ācariyagaruttā kathikaṃ na paribhavati,",
  "atk-s0515a:49_2": "saddhāpaññādiguṇapaṭimaṇḍitattā attānaṃ na paribhavati,",
  "atk-s0515a:49_3": "asaṭhāmāyāvittā amatābhimukhattā ca avikkhittacitto bhavati,",
  "atk-s0515a:49_4": "sumedhattā yoniso manasi karotīti.",
  "atk-s0515a:49_5": "Vuttañhetaṃ –",
  "atk-s0515a:50_0": "“Pañcahi,",
  "atk-s0515a:50_1": "bhikkhave,",
  "atk-s0515a:50_2": "dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammattaṃ.",
  "atk-s0515a:50_3": "Katamehi pañcahi?",
  "atk-s0515a:50_4": "Na kathaṃ paribhoti,",
  "atk-s0515a:50_5": "na kathikaṃ paribhoti,",
  "atk-s0515a:50_6": "na attānaṃ paribhoti,",
  "atk-s0515a:50_7": "avikkhittacitto dhammaṃ suṇāti ekaggacitto,",
  "atk-s0515a:50_8": "yoniso manasi karotī”ti.",
  "atk-s0515a:51_0": "Taṃlakkhaṇappattattā bhāvanaṃ bhajatīti. Āha cettha –",
  "atk-s0515a:52_0": "“Dhammācariyagaru saddhāpaññādiguṇamaṇḍito;",
  "atk-s0515a:53_0": "Asaṭhāmāyāvikassa, sumedho amatābhimukho”. –",
  "atk-s0515a:54_0": "Iti vattā ca sotā ca.",
  "atk-s0515a:55_0": "Evaṃ vuttappakāraṃ byañjanañca atthañca dassetvā idāni yo atiaggaṃ katvā kathitattā mahāsamuddamahāpathavī viya mahā ca so niddeso cāti mahāniddeso,",
  "atk-s0515a:55_1": "taṃ mahāniddesaṃ vaṇṇayissāmi.",
  "atk-s0515a:56_0": "Tadetaṃ mahāniddesaṃ atthasampannaṃ byañjanasampannaṃ gambhīraṃ gambhīratthaṃ lokuttarappakāsakaṃ suññatappaṭisaṃyuttaṃ",
  "atk-s0515a:56_1": "paṭipattimaggaphalavisesasādhanaṃ paṭipattipaṭipakkhapaṭisedhanaṃ yogāvacarānaṃ ñāṇavararatanākarabhūtaṃ",
  "atk-s0515a:56_2": "dhammakathikānaṃ dhammakathāvilāsavisesahetubhūtaṃ saṃsārabhīrukānaṃ dukkhanissaraṇatadupāyadassanena",
  "atk-s0515a:56_3": "assāsajananatthaṃ tappaṭipakkhanāsanatthañca gambhīratthānañca anekesaṃ suttantapadānaṃ atthavivaraṇena",
  "atk-s0515a:56_4": "sujanahadayaparitosajananatthaṃ,",
  "atk-s0515a:56_5": "tathāgatena arahatā sammāsambuddhena sabbattha appaṭihatasabbaññutaññāṇamahādīpobhāsena sakalajanavitthatamahākaruṇāsinehena",
  "atk-s0515a:56_6": "veneyyajanahadayagatakilesandhakāravidhamanatthaṃ samujjalitassa saddhammamahāpadīpassa tadadhippāyavikāsanasinehaparisekena",
  "atk-s0515a:56_7": "pañcavassasahassamaticirasamujjalanamicchatā lokānukampakena satthukappena dhammarājassa dhammasenāpatinā",
  "atk-s0515a:56_8": "āyasmatā sāriputtattherena bhāsitaṃ sutvā āyasmā ānando paṭhamamahāsaṅgītikāle yathāsutameva saṅgahaṃ āropesi.",
  "atk-s0515a:57_0": "So panesa vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpanno,",
  "atk-s0515a:57_1": "dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu mahānikāyesu khuddakamahānikāyapariyāpanno,",
  "atk-s0515a:57_2": "suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu satthusāsanaṅgesu",
  "atk-s0515a:57_3": "yathāsambhavaṃ gāthaṅgaveyyākaraṇaṅgadvayasaṅgahito.",
  "atk-s0515a:58_0": "“Dvāsīti buddhato gaṇhiṃ, dvesahassāni bhikkhuto;",
  "atk-s0515a:59_0": "Caturāsīti sahassāni, ye me dhammā pavattino”ti. –",
  "atk-s0515a:60_0": "Dhammabhaṇḍāgārikattherena pañcasu ṭhānesu etadaggaṃ āropitena paṭiññātānaṃ caturāsītiyā dhammakkhandhasahassānaṃ",
  "atk-s0515a:60_1": "bhikkhuto gahitesu dvīsu dhammakkhandhasahassesu anekasatadhammakkhandhasaṅgahito.",
  "atk-s0515a:60_2": "Tassa dve vaggā aṭṭhakavaggo pārāyanavaggo khaggavisāṇasuttañca,",
  "atk-s0515a:60_3": "ekekasmiṃ vagge soḷasa soḷasa katvā khaggavisāṇasuttañcāti tettiṃsa suttāni kāmasuttādikhaggavisāṇasuttapariyosānāni.",
  "atk-s0515a:60_4": "Evaṃ anekadhā vavatthāpitassa imassa mahāniddesassa anupubbapadatthavaṇṇanaṃ karissāmi.",
  "atk-s0515a:60_5": "Ayañhi mahāniddeso pāṭhato atthato ca uddisantena niddisantena ca sakkaccaṃ uddisitabbo niddisitabbo ca,",
  "atk-s0515a:60_6": "uggaṇhantenāpi sakkaccaṃ uggaṇhitabbo dhāretabbo ca.",
  "atk-s0515a:60_7": "Taṃ kissa hetu?",
  "atk-s0515a:60_8": "Gambhīrattā imassa mahāniddesassa lokahitāya loke ciraṭṭhitatthanti.",
  "atk-s0515a:61_0": "1. Aṭṭhakavaggo",
  "atk-s0515a:62_0": "1. Kāmasuttaniddesavaṇṇanā",
  "atk-s0515a:63_0": "Tattha kāmasuttaṃ ādi.",
  "atk-s0515a:63_1": "Tasmimpi “kāmaṃ kāmayamānassā”ti gāthā ādi.",
  "atk-s0515a:63_2": "Sā uddesaniddesapaṭiniddesavasena tidhā ṭhitā.",
  "atk-s0515a:63_3": "“Kāmaṃ kāmayamānassā”ti evamādi uddeso.",
  "atk-s0515a:63_4": "“Kāmāti uddānato dve kāmā –",
  "atk-s0515a:63_5": "vatthukāmā ca kilesakāmā cā”ti niddeso.",
  "atk-s0515a:63_6": "“Katame vatthukāmā?",
  "atk-s0515a:63_7": "Manāpikā rūpā”ti evamādi paṭiniddeso.",
  "atk-s0515a:64_0": "1.",
  "atk-s0515a:64_1": "Tattha kāmanti manāpiyarūpāditebhūmakadhammasaṅkhātaṃ vatthukāmaṃ.",
  "atk-s0515a:64_2": "Kāmayamānassāti icchamānassa.",
  "atk-s0515a:64_3": "Tassa cetaṃ samijjhatīti tassa kāmayamānassa sattassa taṃ kāmasaṅkhātaṃ vatthu samijjhati ce,",
  "atk-s0515a:64_4": "sace so taṃ labhatīti vuttaṃ hoti.",
  "atk-s0515a:64_5": "Addhā pītimano hotīti ekaṃsaṃ tuṭṭhacitto hoti.",
  "atk-s0515a:64_6": "Laddhāti labhitvā.",
  "atk-s0515a:64_7": "Maccoti satto.",
  "atk-s0515a:64_8": "Yadicchatīti yaṃ icchati.",
  "atk-s0515a:64_9": "Idaṃ pana saṅkhepato padatthasambandhamattameva,",
  "atk-s0515a:64_10": "vitthāro pana upari pāḷiyaṃ āgatanayeneva veditabbo.",
  "atk-s0515a:64_11": "Yathā ca imasmiṃ,",
  "atk-s0515a:64_12": "evaṃ ito paraṃ sabbesupīti.",
  "atk-s0515a:65_0": "Kāmāti uddisitabbapadaṃ.",
  "atk-s0515a:65_1": "Uddānatoti niddisitabbapadaṃ.",
  "atk-s0515a:65_2": "Uddānatoti vaggavasena “macchuddānaṃ kineyyā”ti ādīsu viya.",
  "atk-s0515a:65_3": "Atha vā uparūpari dānato uddānaṃ,",
  "atk-s0515a:65_4": "uddhaṃ uddhaṃ sodhanato byavadānaṭṭhena vodānaṃ viya.",
  "atk-s0515a:65_5": "Vitthārakaraṇabhāvena vā.",
  "atk-s0515a:65_6": "Kāmā iti pāṭhasesaṃ katvā vattabbaṃ.",
  "atk-s0515a:65_7": "Dveti gaṇanaparicchedo, na ekaṃ, na tayo.",
  "atk-s0515a:65_8": "Vatthukāmā cāti manāpiyarūpādivatthukāmā ca.",
  "atk-s0515a:65_9": "Upatāpanaṭṭhena vibādhanaṭṭhena ca kilesakāmā ca.",
  "atk-s0515a:65_10": "Tesu vatthukāmo pariññeyyo,",
  "atk-s0515a:65_11": "kilesakāmo pahātabbo.",
  "atk-s0515a:65_12": "Tattha vatthukāmo kilesakāmena patthayitabboti kāmīyatīti kāmo.",
  "atk-s0515a:65_13": "Kilesakāmo vatthukāmānaṃ paccāsīsanassa kāraṇabhāvena kāmīyate anenāti kāmo.",
  "atk-s0515a:65_14": "Tattha rūpādikkhandhe saṅgahito vatthukāmo,",
  "atk-s0515a:65_15": "saṅkhārakkhandhe saṅgahito kilesakāmo.",
  "atk-s0515a:65_16": "Chahi viññāṇehi vijānitabbo vatthukāmo,",
  "atk-s0515a:65_17": "manoviññāṇena jānitabbo kilesakāmo.",
  "atk-s0515a:65_18": "Kilesānaṃ patiṭṭhaṭṭhena kāraṇaṭṭhena ārammaṇaṭṭhena ca vatthukāmo.",
  "atk-s0515a:66_0": "“Nete kāmā yāni citrāni loke, saṅkapparāgo purisassa kāmo;",
  "atk-s0515a:67_0": "Tiṭṭhanti citrāni tatheva loke, athettha dhīrā vinayanti chanda”nti. ;",
  "atk-s0515a:68_0": "Nandamāṇavaka-",
  "atk-s0515a:68_1": "soreyyaseṭṭhiputtādīnaṃ vatthūni cettha nidassanaṃ.",
  "atk-s0515a:68_2": "Kilesakāmo tāpanaṭṭhena bādhanaṭṭhena ca sayaṃ kāmetīti kāmo.",
  "atk-s0515a:68_3": "Vuttampi cetaṃ “ratto kho, brāhmaṇa,",
  "atk-s0515a:68_4": "rāgena abhibhūto pariyādinnacitto attabyābādhāyapi ceteti,",
  "atk-s0515a:68_5": "parabyābādhāyapi ceteti,",
  "atk-s0515a:68_6": "ubhayabyābādhāyapi cetetī”ti ca “ratto kho, brāhmaṇa,",
  "atk-s0515a:68_7": "pāṇampi hanati,",
  "atk-s0515a:68_8": "adinnampi ādiyati,",
  "atk-s0515a:68_9": "paradārampi gacchati,",
  "atk-s0515a:68_10": "musāpi bhaṇatī”ti ca evamādi nidassanaṃ.",
  "atk-s0515a:69_0": "Tameva paṭiniddesavasena vitthāretvā vattukāmo –",
  "atk-s0515a:69_1": "“katame vatthukāmā”tiādimāha.",
  "atk-s0515a:69_2": "Tattha katameti kathetukamyatāpucchā.",
  "atk-s0515a:69_3": "Pañcavidhā hi pucchā,",
  "atk-s0515a:69_4": "tāsaṃ vibhāgo upari pāḷiyaṃyeva āvi bhavissati.",
  "atk-s0515a:69_5": "Tāsu ayaṃ kathetukamyatāpucchā.",
  "atk-s0515a:69_6": "Tattha manāpikāti manaṃ appāyanti vaddhentīti manāpā,",
  "atk-s0515a:69_7": "manāpā eva manāpikā.",
  "atk-s0515a:69_8": "Rūpāti kammacittautuāhārasamuṭṭhānavasena catusamuṭṭhānikā rūpārammaṇā.",
  "atk-s0515a:69_9": "Rūpayantīti rūpā,",
  "atk-s0515a:69_10": "vaṇṇavikāraṃ āpajjamānā hadayaṅgatabhāvaṃ pakāsentīti attho.",
  "atk-s0515a:70_0": "Tattha kenaṭṭhena rūpanti? Ruppanaṭṭhena. Vuttañhetaṃ bhagavatā –",
  "atk-s0515a:71_0": "“Kiñca,",
  "atk-s0515a:71_1": "bhikkhave,",
  "atk-s0515a:71_2": "rūpaṃ vadetha?",
  "atk-s0515a:71_3": "Ruppatīti kho,",
  "atk-s0515a:71_4": "bhikkhave,",
  "atk-s0515a:71_5": "tasmā ‘rūpa’nti vuccati.",
  "atk-s0515a:71_6": "Kena ruppati?",
  "atk-s0515a:71_7": "Sītenapi ruppati,",
  "atk-s0515a:71_8": "uṇhenapi ruppati,",
  "atk-s0515a:71_9": "jighacchāyapi ruppati,",
  "atk-s0515a:71_10": "pipāsāyapi ruppati,",
  "atk-s0515a:71_11": "ḍaṃsamakasavātātapasarīsapasamphassenapi ruppati.",
  "atk-s0515a:71_12": "Ruppatīti kho,",
  "atk-s0515a:71_13": "bhikkhave,",
  "atk-s0515a:71_14": "tasmā ‘rūpa’nti vuccatī”ti.",
  "atk-s0515a:72_0": "Tattha ruppatīti kuppati ghaṭṭīyati pīḷīyati,",
  "atk-s0515a:72_1": "bhijjatīti attho.",
  "atk-s0515a:72_2": "Sītena tāva ruppanaṃ lokantarikaniraye pākaṭaṃ.",
  "atk-s0515a:72_3": "Mahiṃsakaraṭṭhādīsupi himapātasītalesu padesesu etaṃ pākaṭameva.",
  "atk-s0515a:72_4": "Tattha hi sattā sītena bhinnachinnasarīrā jīvitakkhayampi pāpuṇanti.",
  "atk-s0515a:73_0": "Uṇhena ruppanaṃ avīcimahāniraye pākaṭaṃ.",
  "atk-s0515a:73_1": "Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṃ anubhavanti.",
  "atk-s0515a:74_0": "Jighacchāya ruppanaṃ pettivisaye ceva dubbhikkhakāle ca pākaṭaṃ.",
  "atk-s0515a:74_1": "Pettivisayasmiñhi sattā dve tīṇi buddhantarāni kiñcideva āmisaṃ hatthena gahetvā mukhe pakkhipantā nāma na honti,",
  "atk-s0515a:74_2": "antoudaraṃ ādittasusirarukkho viya hoti.",
  "atk-s0515a:74_3": "Dubbhikkhe kañjikamattampi alabhitvā maraṇasattānaṃ pamāṇaṃ natthi.",
  "atk-s0515a:75_0": "Pipāsāya ruppanaṃ kālakañjikādīsu pākaṭaṃ.",
  "atk-s0515a:75_1": "Tattha hi sattā dve tīṇi buddhantarāni hadayatemanamattaṃ vā jivhātemanamattaṃ vā udakabindumpi laddhuṃ na sakkonti.",
  "atk-s0515a:75_2": "“Pānīyaṃ pivissāmā”ti nadiṃ gatānaṃ jalaṃ vālukātalaṃ sampajjati.",
  "atk-s0515a:75_3": "Mahāsamuddaṃ pakkhantānampi samuddo piṭṭhipāsāṇoyeva hoti.",
  "atk-s0515a:75_4": "Te sussantā balavadukkhapīḷitā viravanti.",
  "atk-s0515a:75_5": "Ḍaṃsādīhi ruppanaṃ ḍaṃsamakkhikādibahulesu padesesu pākaṭaṃ.",
  "atk-s0515a:75_6": "Taṃ pana –",
  "atk-s0515a:75_7": "“katamaṃ taṃ rūpaṃ sanidassanaṃ?",
  "atk-s0515a:75_8": "Sappaṭigha”nti ādinā nayena abhidhamme vitthāritameva.",
  "atk-s0515a:76_0": "Sappantīti saddā,",
  "atk-s0515a:76_1": "udāharīyantīti attho.",
  "atk-s0515a:76_2": "Utucittavasena dvisamuṭṭhānikā saddā.",
  "atk-s0515a:76_3": "Gandhayantīti gandhā,",
  "atk-s0515a:76_4": "attano vatthūni sūcayantīti attho.",
  "atk-s0515a:76_5": "Rasanti te sattāti rasā,",
  "atk-s0515a:76_6": "assādentīti attho.",
  "atk-s0515a:76_7": "Phusīyantīti phoṭṭhabbā.",
  "atk-s0515a:76_8": "Ete gandhādayo catusamuṭṭhānikāva.",
  "atk-s0515a:76_9": "Tesaṃ vibhāgo abhidhamme vitthāritoyeva.",
  "atk-s0515a:77_0": "Tamevatthaṃ vitthāravasena dassento “attharaṇā pāvuraṇā”tiādimāha.",
  "atk-s0515a:77_1": "Tattha attharitvā nipajjiyantīti attharaṇā.",
  "atk-s0515a:77_2": "Sarīraṃ veṭhetvā pārupīyantīti pāvuraṇā.",
  "atk-s0515a:77_3": "Antojātādayo cattāro dāsī ca dāso ca dāsidāsā.",
  "atk-s0515a:77_4": "Khettaṃ nāma yasmiṃ pubbaṇṇaṃ ruhati.",
  "atk-s0515a:77_5": "Vatthu nāma yasmiṃ aparaṇṇaṃ ruhati.",
  "atk-s0515a:77_6": "Yattha vā ubhayampi ruhati,",
  "atk-s0515a:77_7": "taṃ khettaṃ.",
  "atk-s0515a:77_8": "Tadatthāya katabhūmibhāgo vatthu.",
  "atk-s0515a:77_9": "Khettavatthusīsena cettha vāpītaḷākādīnipi saṅgahitāni.",
  "atk-s0515a:77_10": "Hiraññanti kahāpaṇo.",
  "atk-s0515a:77_11": "Suvaṇṇanti jātarūpaṃ.",
  "atk-s0515a:77_12": "Tesaṃ gahaṇena lohamāsako jatumāsako dārumāsakoti sabbepi saṅgahaṃ gacchanti.",
  "atk-s0515a:77_13": "Gāmanigamarājadhāniyoti ekakuṭikādi gāmo.",
  "atk-s0515a:77_14": "Āpaṇayutto nigamo.",
  "atk-s0515a:77_15": "Ekassa rañño āṇāpavattiṭṭhānaṃ rājadhānī.",
  "atk-s0515a:77_16": "Raṭṭhanti janapadekadesaṃ.",
  "atk-s0515a:77_17": "Janapadoti kāsikosalādijanapado.",
  "atk-s0515a:77_18": "Kosoti catubbidho koso –",
  "atk-s0515a:77_19": "hatthī asso ratho patti.",
  "atk-s0515a:77_20": "Koṭṭhāgāranti tividhaṃ koṭṭhāgāraṃ –",
  "atk-s0515a:77_21": "dhanakoṭṭhāgāraṃ dhaññakoṭṭhāgāraṃ vatthakoṭṭhāgāraṃ.",
  "atk-s0515a:77_22": "Yaṃ kiñcīti anavasesapariyādānavacanaṃ.",
  "atk-s0515a:77_23": "Rajanīyanti rañjetuṃ yuttaṭṭhena.",
  "atk-s0515a:78_0": "Ito paraṃ tikavasena dassetuṃ atītattikaajjhattattikahīnattikaokāsattikasaṃyogattikakāmāvacarattikavasena chattike āha.",
  "atk-s0515a:78_1": "Tattha atītattike tāva attano sabhāvaṃ uppādādikkhaṇaṃ vā patvā atikkantāti atītā.",
  "atk-s0515a:78_2": "Tadubhayampi na āgatāti anāgatā.",
  "atk-s0515a:78_3": "Taṃ taṃ kāraṇaṃ paṭicca uppannāti paccuppannā.",
  "atk-s0515a:78_4": "Idaṃ bhavena paricchannaṃ.",
  "atk-s0515a:78_5": "Paṭisandhito hi paṭṭhāya atītabhavesu nibbattā anantarabhave vā nibbattā hontu kappakoṭisatasahassamatthake vā,",
  "atk-s0515a:78_6": "sabbe atītāyeva nāma.",
  "atk-s0515a:78_7": "Cutito paṭṭhāya anāgatabhavesu nibbattanakā kāmā anantarabhave vā nibbattantu kappakoṭisatasahassamatthake vā,",
  "atk-s0515a:78_8": "sabbe anāgatāyeva nāma.",
  "atk-s0515a:78_9": "Cutipaṭisandhiantare pavattā kāmā paccuppannā nāma.",
  "atk-s0515a:79_0": "Ajjhattattike “evaṃ pavattamānā mayaṃ attāti gahaṇaṃ gamissāmā”ti iminā viya adhippāyena attānaṃ adhikāraṃ",
  "atk-s0515a:79_1": "katvā pavattā attano santāne pavattā pāṭipuggalikā kāmā ajjhattā kāmā nāma.",
  "atk-s0515a:79_2": "Tato bahibhūtā pana indriyabaddhā vā anindriyabaddhā vā bahiddhā nāma.",
  "atk-s0515a:79_3": "Tatiyapadaṃ tadubhayavasena vuttaṃ.",
  "atk-s0515a:80_0": "Hīnattike hīnāti lāmakā.",
  "atk-s0515a:80_1": "Majjhimāti hīnapaṇītānaṃ majjhe bhavāti majjhimā.",
  "atk-s0515a:80_2": "Avasesā uttamaṭṭhena paṇītā.",
  "atk-s0515a:80_3": "Api ca upādāyupādāya hīnamajjhimapaṇītatā veditabbā.",
  "atk-s0515a:80_4": "Nerayikānañhi kāmā koṭippattā hīnā nāma.",
  "atk-s0515a:80_5": "Te upādāya tiracchānesu nāgasupaṇṇānaṃ kāmā paṇītā nāma.",
  "atk-s0515a:80_6": "Sesatiracchānagatānaṃ kāmā majjhimā nāma.",
  "atk-s0515a:80_7": "Tesampi kāmā hīnā.",
  "atk-s0515a:80_8": "Te upādāya mahesakkhapetānaṃ kāmā paṇītā nāma.",
  "atk-s0515a:80_9": "Avasesānaṃ kāmā majjhimā nāma.",
  "atk-s0515a:80_10": "Tesampi hīnā.",
  "atk-s0515a:80_11": "Te upādāya jānapadānaṃ kāmā paṇītā nāma.",
  "atk-s0515a:80_12": "Paccantavāsīnaṃ kāmā majjhimā nāma.",
  "atk-s0515a:80_13": "Tesampi hīnā.",
  "atk-s0515a:80_14": "Te upādāya gāmabhojakānaṃ kāmā paṇītā nāma.",
  "atk-s0515a:80_15": "Tesaṃ paricārikānaṃ kāmā majjhimā nāma.",
  "atk-s0515a:80_16": "Tesampi hīnā.",
  "atk-s0515a:80_17": "Te upādāya janapadasāmikānaṃ kāmā paṇītā nāma.",
  "atk-s0515a:80_18": "Tesaṃ paricārikānaṃ kāmā majjhimā nāma.",
  "atk-s0515a:80_19": "Tesampi hīnā.",
  "atk-s0515a:80_20": "Te upādāya padesarājūnaṃ kāmā paṇītā nāma.",
  "atk-s0515a:80_21": "Tesaṃ amaccānaṃ kāmā majjhimā nāma.",
  "atk-s0515a:80_22": "Tesampi hīnā.",
  "atk-s0515a:80_23": "Te upādāya cakkavattirañño kāmā paṇītā nāma.",
  "atk-s0515a:80_24": "Tassa amaccānaṃ kāmā majjhimā nāma.",
  "atk-s0515a:80_25": "Tassapi hīnā.",
  "atk-s0515a:80_26": "Te upādāya bhummadevānaṃ kāmā paṇītā nāma.",
  "atk-s0515a:80_27": "Tesaṃ paricārikānaṃ devānaṃ kāmā majjhimā nāma.",
  "atk-s0515a:80_28": "Tesampi hīnā.",
  "atk-s0515a:80_29": "Te upādāya cātumahārājikānaṃ devānaṃ kāmā paṇītātiādinā nayena yāva akaniṭṭhadevānaṃ kāmā matthakappattā paṇītā nāma.",
  "atk-s0515a:80_30": "Evaṃ upādāyupādāya hīnamajjhimapaṇītatā veditabbā.",
  "atk-s0515a:81_0": "Okāsattike āpāyikā kāmāti avaḍḍhisaṅkhātesu apagataayesu catūsu apāyesu nibbattakāmā āpāyikā.",
  "atk-s0515a:81_1": "Manussesu nibbattakāmā mānusikā.",
  "atk-s0515a:81_2": "Devesu nibbattakāmā dibbā.",
  "atk-s0515a:82_0": "Saṃyogattike paccupaṭṭhitānaṃ kāmānaṃ paribhuñjanato ṭhapetvā nerayike sesaapāyasattānaṃ manussānaṃ cātumahārājike",
  "atk-s0515a:82_1": "deve upādāya yāva tusitakāyikānañca devānaṃ kāmā paccupaṭṭhitā kāmā nāma.",
  "atk-s0515a:82_2": "Pakatipaṭiyattārammaṇato atirekena ramitukāmatākāle yathārucitaṃ ārammaṇaṃ nimminitvā nimminitvā ramantīti",
  "atk-s0515a:82_3": "nimmānaratīnaṃ devānaṃ kāmā nimmitā kāmā nāma.",
  "atk-s0515a:82_4": "Attano ajjhāsayaṃ ñatvā parehi nimmite ārammaṇe sevantīti paranimmitavasavattīnaṃ kāmā paranimmitā kāmā nāma.",
  "atk-s0515a:82_5": "Pariggahitāti “mayhaṃ eta”nti gahitā kāmā.",
  "atk-s0515a:82_6": "Apariggahitāti tathā apariggahitā uttarakurukānaṃ kāmā.",
  "atk-s0515a:82_7": "Mamāyitāti taṇhāvasena “mama eta”nti gahitā.",
  "atk-s0515a:82_8": "Amamāyitāti vuttapaṭipakkhā.",
  "atk-s0515a:83_0": "Sabbepi kāmāvacarā dhammāti “heṭṭhato avīcinirayaṃ pariyantaṃ karitvā”tiādinā nayena vuttesu kāmāvacaradhammesu pariyāpannā.",
  "atk-s0515a:83_1": "Tatrāyaṃ vacanattho –",
  "atk-s0515a:83_2": "uddānato dve kāmā,",
  "atk-s0515a:83_3": "vatthukāmo ca kilesakāmo cāti.",
  "atk-s0515a:83_4": "Tattha kilesakāmo atthato chandarāgo.",
  "atk-s0515a:83_5": "Vatthukāmo tebhūmakaṃ vaṭṭaṃ.",
  "atk-s0515a:83_6": "Kilesakāmo cettha kāmetīti kāmo.",
  "atk-s0515a:83_7": "Itaro kāmīyatīti.",
  "atk-s0515a:83_8": "Yasmiṃ pana padese duvidhopeso kāmo pavattivasena avacarati,",
  "atk-s0515a:83_9": "so catunnaṃ apāyānaṃ manussānaṃ channañca devalokānaṃ vasena ekādasavidho padeso kāmo ettha avacaratīti kāmāvacaro.",
  "atk-s0515a:83_10": "Tattha pariyāpannadhamme sandhāya “sabbepi kāmāvacarā dhammā”ti vuttaṃ.",
  "atk-s0515a:83_11": "Attano sabhāvaṃ dhārentīti dhammā.",
  "atk-s0515a:83_12": "Rūpāvacarā dhammāti “heṭṭhato brahmalokaṃ pariyantaṃ karitvā uparito akaniṭṭhe deve antokaritvā”tiādinā",
  "atk-s0515a:83_13": "nayena vuttānaṃ rūpāvacaradhammānaṃ vasena sabbepi dhammā rūpāvacarā.",
  "atk-s0515a:83_14": "Arūpāvacarā dhammāti “heṭṭhato ākāsānañcāyatanupage deve pariyantaṃ karitvā uparito nevasaññānāsaññāyatanupage",
  "atk-s0515a:83_15": "deve antokaritvā”tiādinā nayena vuttā sabbepi arūpāvacarā dhammā.",
  "atk-s0515a:83_16": "Tattha rūpe avacarantīti rūpāvacarā.",
  "atk-s0515a:83_17": "Arūpe avacarantīti arūpāvacarā.",
  "atk-s0515a:83_18": "Taṇhāvatthukāti patiṭṭhaṭṭhena kāraṇaṭṭhena ca taṇhāya vatthubhūtā.",
  "atk-s0515a:83_19": "Taṇhārammaṇāti taṇhāpavattivasena taṇhāya ārammaṇabhūtā.",
  "atk-s0515a:83_20": "Kāmanīyaṭṭhenāti paccāsīsitabbaṭṭhena.",
  "atk-s0515a:83_21": "Rajanīyaṭṭhenāti rañjetuṃ yuttaṭṭhena.",
  "atk-s0515a:83_22": "Madanīyaṭṭhenāti kulamadādimadaṃ uppādanīyaṭṭhena.",
  "atk-s0515a:84_0": "Tattha “katame vatthukāmā?",
  "atk-s0515a:84_1": "Manāpikā rūpā”tiādiṃ katvā “yaṃ kiñci rajanīyaṃ vatthū”ti pariyosānaṃ saviññāṇakaaviññāṇakavasena vuttaṃ.",
  "atk-s0515a:84_2": "Avasesaṃ ekacatukkādikachattikanti veditabbaṃ.",
  "atk-s0515a:85_0": "Evaṃ vatthukāmaṃ dassetvā kilesakāmaṃ dassetuṃ “katame kilesakāmā”tiādimāha.",
  "atk-s0515a:85_1": "Tattha chandoti dubbalarāgo.",
  "atk-s0515a:85_2": "Rāgoti tato balavataro.",
  "atk-s0515a:85_3": "Upari tayopi rāgā imehi balavatarā.",
  "atk-s0515a:85_4": "Kāmesūti pañcasu kāmaguṇesu.",
  "atk-s0515a:85_5": "Kāmacchandoti kāmasaṅkhāto chando,",
  "atk-s0515a:85_6": "na kattukamyatāchando,",
  "atk-s0515a:85_7": "na dhammacchando.",
  "atk-s0515a:85_8": "Kāmanavasena rajjanavasena ca kāmoyeva rāgo kāmarāgo.",
  "atk-s0515a:85_9": "Kāmanavasena nandanavasena ca kāmoyeva nandī kāmanandī.",
  "atk-s0515a:85_10": "Evaṃ sabbattha kāmatthaṃ viditvā taṇhāyanaṭṭhena kāmataṇhā.",
  "atk-s0515a:85_11": "Sinehanaṭṭhena kāmasneho.",
  "atk-s0515a:85_12": "Pariḍayhanaṭṭhena kāmapariḷāho.",
  "atk-s0515a:85_13": "Mucchanaṭṭhena kāmamucchā.",
  "atk-s0515a:85_14": "Gilitvā pariniṭṭhāpanaṭṭhena kāmajjhosānaṃ.",
  "atk-s0515a:85_15": "Vaṭṭasmiṃ oghehi osīdāpetīti kāmogho.",
  "atk-s0515a:85_16": "Vaṭṭasmiṃ yojetīti kāmayogo.",
  "atk-s0515a:85_17": "Daḷhavasena taṇhādiṭṭhiggahaṇaṃ upādānaṃ.",
  "atk-s0515a:85_18": "Cittaṃ nīvarati pariyonandhatīti nīvaraṇaṃ.",
  "atk-s0515a:86_0": "Addasanti addakkhiṃ.",
  "atk-s0515a:86_1": "Kāmāti ālapanaṃ.",
  "atk-s0515a:86_2": "Teti tava.",
  "atk-s0515a:86_3": "Mūlanti patiṭṭhaṃ.",
  "atk-s0515a:86_4": "Saṅkappāti parikappena.",
  "atk-s0515a:86_5": "Na taṃ saṅkappayissāmīti taṃ parikappanaṃ na karissāmi.",
  "atk-s0515a:86_6": "Na hohisīti na bhavissasi.",
  "atk-s0515a:87_0": "Icchamānassāti paccāsīsantassa.",
  "atk-s0515a:87_1": "Sādiyamānassāti assādiyamānassa.",
  "atk-s0515a:87_2": "Patthayamānassāti patthanaṃ uppādentassa.",
  "atk-s0515a:87_3": "Pihayamānassāti pāpuṇituṃ icchaṃ uppādentassa.",
  "atk-s0515a:87_4": "Abhijappamānassāti taṇhāvasena tittiṃ uppādentassa.",
  "atk-s0515a:87_5": "Atha vā abhivadantassa.",
  "atk-s0515a:88_0": "Khattiyassa vātiādi catujjātivasena vuttaṃ.",
  "atk-s0515a:88_1": "Gahaṭṭhassa vā pabbajitassa vāti liṅgavasena vuttaṃ.",
  "atk-s0515a:88_2": "Devassa vā manussassa vāti upapattivasena vuttaṃ.",
  "atk-s0515a:88_3": "Ijjhatīti nipphajjati.",
  "atk-s0515a:88_4": "Samijjhatīti sammā nipphajjati.",
  "atk-s0515a:88_5": "Ijjhati visesarūpapaṭilābhavasena.",
  "atk-s0515a:88_6": "Labhati dassanīyarūpapaṭilābhavasena.",
  "atk-s0515a:88_7": "Paṭilabhati pasādanīyarūpapaṭilābhavasena.",
  "atk-s0515a:88_8": "Adhigacchati saṇṭhānarūpapaṭilābhavasena.",
  "atk-s0515a:88_9": "Vindati chavippasādarūpapaṭilābhavasena.",
  "atk-s0515a:88_10": "Atha vā puññamahattena ijjhati.",
  "atk-s0515a:88_11": "Jātimahattena labhati.",
  "atk-s0515a:88_12": "Issariyamahattena paṭilabhati.",
  "atk-s0515a:88_13": "Sukhamahattena adhigacchati.",
  "atk-s0515a:88_14": "Sampattimahattena vindatīti.",
  "atk-s0515a:89_0": "Ekaṃsavacananti ekakoṭṭhāsavacanaṃ.",
  "atk-s0515a:89_1": "“Ekaṃsaṃ cīvaraṃ katvā,",
  "atk-s0515a:89_2": "ekaṃsabyākaraṇīyo pañho”tiādīsu viya anekaṃsagahaṇapaṭikkhepo.",
  "atk-s0515a:89_3": "Nissaṃsayavacananti saṃsayavirahitavacanaṃ,",
  "atk-s0515a:89_4": "sandehapaṭikkhepavacananti attho.",
  "atk-s0515a:89_5": "Nikkaṅkhāvacananti “kathamidaṃ kathamida”nti kaṅkhāpaṭikkhepavacanaṃ.",
  "atk-s0515a:89_6": "Advejjhavacananti dvidhābhāvaṃ dvejjhaṃ,",
  "atk-s0515a:89_7": "taṃabhāvena advejjhavacanaṃ.",
  "atk-s0515a:89_8": "Dvidhābhāvavirahitaṃ “advejjhavacanā buddhā”tiādīsu viya vimatipaṭikkhepo.",
  "atk-s0515a:89_9": "Adveḷhakavacananti dvihadayābhāvena adveḷhakaṃ. “Itihāsa,",
  "atk-s0515a:89_10": "itihāsā”ti dveḷhakapaṭikkhepavacanaṃ.",
  "atk-s0515a:89_11": "Niyogavacananti ekasmiṃ atthe dve na yujjantīti niyogavacanaṃ dvidhāpathapaṭikkhepo.",
  "atk-s0515a:89_12": "Aññattha pana “niyogā anāgatārammaṇā natthī”ti āgataṃ.",
  "atk-s0515a:89_13": "Apaṇṇakavacananti palāsarahitaṃ sāravacanaṃ aviraddhakāraṇaṃ “apaṇṇakaṃ ṭhānameke”tiādīsu viya,",
  "atk-s0515a:89_14": "apaṇṇakamaṇi viya sappatiṭṭhavacanaṃ.",
  "atk-s0515a:89_15": "Avatthāpanavacanametanti etaṃ vacanaṃ otaritvā patiṭṭhitaṃ santiṭṭhāpanaṃ ṭhapanaṃ.",
  "atk-s0515a:90_0": "Yāni imasmiṃ mahāniddese vibhattiṃ āropitāni padāni,",
  "atk-s0515a:90_1": "tāni vibhattiṃ gacchantāni tīhi kāraṇehi vibhattiṃ gacchanti,",
  "atk-s0515a:90_2": "nānā hontāni catūhi kāraṇehi nānā bhavanti.",
  "atk-s0515a:90_3": "Aparadīpanā panettha dve ṭhānāni gacchanti. Kathaṃ?",
  "atk-s0515a:90_4": "Tāni hi byañjanavasena upasaggavasena atthavasena vāti imehi tīhi kāraṇehi vibhattiṃ gacchanti.",
  "atk-s0515a:90_5": "Tattha “kodho kujjhanā kujjhitattaṃ,",
  "atk-s0515a:90_6": "doso dussanā dussitatta”nti evaṃ byañjanavasena vibhattigamanaṃ veditabbaṃ.",
  "atk-s0515a:90_7": "Tattha hi ekova kodho byañjanavasena evaṃ vibhattiṃ labhati.",
  "atk-s0515a:90_8": "“Ijjhati samijjhati labhati paṭilabhati gacchati adhigacchatī”ti evaṃ pana upasaggavasena vibhattigamanaṃ veditabbaṃ.",
  "atk-s0515a:90_9": "“Paṇḍiccaṃ kosallaṃ nepuññaṃ vebhabyā cintā upaparikkhā”ti evaṃ atthavasena vibhattigamanaṃ veditabbaṃ.",
  "atk-s0515a:91_0": "Tesu pītipadaniddese tāva imā tisso vibhattiyo labbhanti.",
  "atk-s0515a:91_1": "Pīti pāmojjanti hi byañjanavasena vibhattigamanaṃ hoti.",
  "atk-s0515a:91_2": "Āmodanā pamodanā pahāsoti upasaggavasena.",
  "atk-s0515a:91_3": "Vitti tuṭṭhi odagyaṃ attamanatāti atthavasena.",
  "atk-s0515a:91_4": "Iminā nayena sabbapadaniddesesu vibhattigamanaṃ veditabbaṃ.",
  "atk-s0515a:92_0": "Nānā hontānipi nāmanānattena lakkhaṇanānattena kiccanānattena paṭikkhepanānattenāti imehi catūhi kāraṇehi nānā honti.",
  "atk-s0515a:92_1": "Tattha “katamo tasmiṃ samaye byāpādo hoti?",
  "atk-s0515a:92_2": "Yo tasmiṃ samaye doso dussanā”ti ettha byāpādoti vā dosoti vā dvepi ete kodho eva,",
  "atk-s0515a:92_3": "nāmena pana nānattaṃ gatāti evaṃ nāmanānattena nānattaṃ veditabbaṃ.",
  "atk-s0515a:93_0": "Rāsaṭṭhena ca pañcapi khandhā ekova khandho hoti.",
  "atk-s0515a:93_1": "Ettha pana rūpaṃ ruppanalakkhaṇaṃ,",
  "atk-s0515a:93_2": "vedanā vedayitalakkhaṇā,",
  "atk-s0515a:93_3": "saññā sañjānanalakkhaṇā,",
  "atk-s0515a:93_4": "cetanā cetayitalakkhaṇā,",
  "atk-s0515a:93_5": "viññāṇaṃ vijānanalakkhaṇanti iminā lakkhaṇanānattena pañcakkhandhā honti.",
  "atk-s0515a:93_6": "Evaṃ lakkhaṇanānattena nānattaṃ veditabbaṃ.",
  "atk-s0515a:94_0": "“Cattāro sammappadhānā –",
  "atk-s0515a:94_1": "idha bhikkhu anuppannānaṃ pāpakānaṃ akusalānaṃ dhammānaṃ anuppādāya…pe…",
  "atk-s0515a:94_2": "cittaṃ paggaṇhāti padahatī”ti ekameva vīriyaṃ kiccanānattena catūsu ṭhānesu āgataṃ.",
  "atk-s0515a:94_3": "Evaṃ kiccanānattena nānattaṃ veditabbaṃ.",
  "atk-s0515a:95_0": "“Cattāro asaddhammā kodhagarutā,",
  "atk-s0515a:95_1": "na saddhammagarutā,",
  "atk-s0515a:95_2": "makkhagarutā,",
  "atk-s0515a:95_3": "na saddhammagarutā,",
  "atk-s0515a:95_4": "lābhagarutā,",
  "atk-s0515a:95_5": "na saddhammagarutā,",
  "atk-s0515a:95_6": "sakkāragarutā,",
  "atk-s0515a:95_7": "na saddhammagarutā”ti evamādīsu pana paṭikkhepanānattena nānattaṃ veditabbaṃ.",
  "atk-s0515a:96_0": "Imāni pana cattāri nānattāni na pītiyāyeva labbhanti,",
  "atk-s0515a:96_1": "sabbesupi yathālābhavasena labbhanti.",
  "atk-s0515a:96_2": "Pītiyā hi pītīti nāmaṃ,",
  "atk-s0515a:96_3": "cittassa cittanti nāmaṃ.",
  "atk-s0515a:96_4": "Pīti ca pharaṇalakkhaṇā,",
  "atk-s0515a:96_5": "vedanā vedayitalakkhaṇā,",
  "atk-s0515a:96_6": "saññā sañjānanalakkhaṇā,",
  "atk-s0515a:96_7": "cetanā cetayitalakkhaṇā,",
  "atk-s0515a:96_8": "viññāṇaṃ vijānanalakkhaṇaṃ.",
  "atk-s0515a:97_0": "Tathā pīti pharaṇakiccā,",
  "atk-s0515a:97_1": "vedanā anubhavanakiccā,",
  "atk-s0515a:97_2": "saññā sañjānanakiccā,",
  "atk-s0515a:97_3": "cetanā cetayitakiccā,",
  "atk-s0515a:97_4": "viññāṇaṃ vijānanakiccanti evaṃ kiccanānattena nānattaṃ veditabbaṃ.",
  "atk-s0515a:97_5": "Paṭikkhepanānattaṃ pītipade natthi.",
  "atk-s0515a:98_0": "Alobhādiniddese pana “alobho alubbhanā alubbhitatta”ntiādinā nayena labbhatīti evaṃ paṭikkhepanānattena nānattaṃ veditabbaṃ.",
  "atk-s0515a:98_1": "Evaṃ sabbapadaniddesesu labbhamānavasena catubbidhampi nānattaṃ veditabbaṃ.",
  "atk-s0515a:99_0": "Aparadīpanā pana padatthuti vā hoti daḷhīkammaṃ vāti evaṃ dve ṭhānāni gacchati.",
  "atk-s0515a:99_1": "Yaṭṭhikoṭiyā uppīḷentena viya hi sakimeva “pītī”ti vutte etaṃ padaṃ phullitamaṇḍitavibhūsitaṃ nāma na hoti,",
  "atk-s0515a:99_2": "punappunaṃ byañjanavasena upasaggavasena atthavasena “pīti pāmojjaṃ āmodanā pamodanā hāso pahāso vittī”ti vutte phullitamaṇḍitavibhūsitaṃ nāma hoti.",
  "atk-s0515a:99_3": "Yathā hi daharakumāraṃ nahāpetvā manoramaṃ vatthaṃ paridahāpetvā pupphāni piḷandhāpetvā akkhīni añjetvā",
  "atk-s0515a:99_4": "athassa nalāṭe ekameva manosilābinduṃ kareyya,",
  "atk-s0515a:99_5": "na tassa ettāvatā cittatilako nāma hoti,",
  "atk-s0515a:99_6": "nānāvaṇṇehi pana parivāretvā bindūsu katesu cittatilako nāma hoti.",
  "atk-s0515a:99_7": "Evaṃ sampadamidaṃ veditabbaṃ.",
  "atk-s0515a:99_8": "Ayaṃ padatthuti nāma.",
  "atk-s0515a:100_0": "Byañjanavasena pana upasaggavasena atthavasena ca punappunaṃ bhaṇanameva daḷhīkammaṃ nāma.",
  "atk-s0515a:100_1": "Yathā hi “āvuso”ti vā “bhante”ti vā “yakkho”ti vā “sappo”ti vā vutte daḷhīkammaṃ nāma na hoti,",
  "atk-s0515a:100_2": "“āvuso āvuso,",
  "atk-s0515a:100_3": "bhante bhante,",
  "atk-s0515a:100_4": "yakkho yakkho,",
  "atk-s0515a:100_5": "sappo sappo”ti vutte pana daḷhīkammaṃ nāma hoti,",
  "atk-s0515a:100_6": "evameva sakiṃdeva yaṭṭhikoṭiyā uppīḷentena viya “pītī”ti vuttamatte daḷhīkammaṃ nāma na hoti,",
  "atk-s0515a:100_7": "punappunaṃ byañjanavasena upasaggavasena atthavasena “pīti pāmojjaṃ āmodanā pamodanā hāso pahāso vittī”ti",
  "atk-s0515a:100_8": "vutteyeva daḷhīkammaṃ nāma hotīti evaṃ aparadīpanā dve ṭhānāni gacchati.",
  "atk-s0515a:100_9": "Etissāpi vasena labbhamānakapadaniddesesu sabbattha attho veditabbo.",
  "atk-s0515a:101_0": "Tattha pīnayatīti pīti.",
  "atk-s0515a:101_1": "Sā sampiyāyanalakkhaṇā,",
  "atk-s0515a:101_2": "kāyacittapīṇanarasā pharaṇarasā vā,",
  "atk-s0515a:101_3": "odagyapaccupaṭṭhānā.",
  "atk-s0515a:101_4": "Yā pañcakāmaguṇapaṭisaññuttāti yā rūpādipañcakāmakoṭṭhāsapaṭisaṃyuttā pīti,",
  "atk-s0515a:101_5": "sā pīnayatīti pīti,",
  "atk-s0515a:101_6": "idaṃ sabhāvapadaṃ.",
  "atk-s0515a:101_7": "Pamuditassa bhāvo pāmojjaṃ.",
  "atk-s0515a:101_8": "Āmodanākāro āmodanā.",
  "atk-s0515a:101_9": "Pamodanākāro pamodanā.",
  "atk-s0515a:101_10": "Yathā vā bhesajjānaṃ vā telānaṃ vā uṇhodakasītodakānaṃ vā ekato karaṇaṃ “modanā”ti vuccati,",
  "atk-s0515a:101_11": "evamayampi pītidhammānaṃ ekato karaṇena modanā.",
  "atk-s0515a:101_12": "Upasaggavasena pana maṇḍetvā “āmodanā pamodanā”ti vuttā.",
  "atk-s0515a:102_0": "Hāsetīti hāso.",
  "atk-s0515a:102_1": "Pahāsetīti pahāso,",
  "atk-s0515a:102_2": "haṭṭhapahaṭṭhākārānametaṃ adhivacanaṃ.",
  "atk-s0515a:102_3": "Vittīti vittaṃ,",
  "atk-s0515a:102_4": "dhanassetaṃ nāmaṃ.",
  "atk-s0515a:102_5": "Ayaṃ pana somanassapaccayattā vittisarikkhatāya vitti.",
  "atk-s0515a:102_6": "Yathā hi dhanino dhanaṃ paṭicca somanassaṃ uppajjati,",
  "atk-s0515a:102_7": "evaṃ pītimatopi pītiṃ paṭicca somanassaṃ uppajjati.",
  "atk-s0515a:102_8": "Tasmā “vittī”ti vuttā.",
  "atk-s0515a:102_9": "Tuṭṭhīti sabhāvasaṇṭhitāya pītiyā etaṃ nāmaṃ.",
  "atk-s0515a:102_10": "Pītimā pana puggalo kāyacittānaṃ uggatattā abbhuggatattā “udaggo”ti vuccati,",
  "atk-s0515a:102_11": "udaggassa bhāvo odagyaṃ.",
  "atk-s0515a:103_0": "Attano manatā attamanatā.",
  "atk-s0515a:103_1": "Anabhiraddhassa hi mano dukkhapadaṭṭhānattā na attano mano nāma hoti,",
  "atk-s0515a:103_2": "abhiraddhassa sukhapadaṭṭhānattā attano mano nāma hoti,",
  "atk-s0515a:103_3": "iti attano manatā attamanatā,",
  "atk-s0515a:103_4": "sakamanatā,",
  "atk-s0515a:103_5": "sakamanassa bhāvoti attho.",
  "atk-s0515a:103_6": "Sā pana yasmā na aññassa kassaci attano manatā,",
  "atk-s0515a:103_7": "cittasseva panesā bhāvo cetasiko dhammo,",
  "atk-s0515a:103_8": "tasmā “attamanatā cittassā”ti vuttā.",
  "atk-s0515a:104_0": "Cittavicittatāya cittaṃ.",
  "atk-s0515a:104_1": "Ārammaṇaṃ minamānaṃ jānātīti mano.",
  "atk-s0515a:104_2": "Mānasanti mano eva,",
  "atk-s0515a:104_3": "“antalikkhacaro pāso,",
  "atk-s0515a:104_4": "yvāyaṃ carati mānaso”ti hi ettha pana sampayuttakadhammo “mānaso”ti vutto.",
  "atk-s0515a:105_0": "“Kathañhi bhagavā tuyhaṃ, sāvako sāsane rato;",
  "atk-s0515a:106_0": "Appattamānaso sekkho, kālaṃkayirā jane sutā”ti. –",
  "atk-s0515a:107_0": "Ettha arahattaṃ “mānasa”nti vuttaṃ.",
  "atk-s0515a:107_1": "Idha pana mano eva mānasaṃ,",
  "atk-s0515a:107_2": "byañjanavasena hetaṃ padaṃ vaḍḍhitaṃ.",
  "atk-s0515a:108_0": "Hadayanti cittaṃ.",
  "atk-s0515a:108_1": "“Cittaṃ vā te khipissāmi,",
  "atk-s0515a:108_2": "hadayaṃ vā te phālessāmī”ti ettha uro “hadaya”nti vuttaṃ.",
  "atk-s0515a:108_3": "“Hadayā hadayaṃ maññe aññāya tacchatī”ti ettha cittaṃ.",
  "atk-s0515a:108_4": "“Vakkaṃ hadaya”nti ettha hadayavatthu.",
  "atk-s0515a:108_5": "Idha pana cittameva abbhantaraṭṭhena “hadaya”nti vuttaṃ.",
  "atk-s0515a:108_6": "Tameva parisuddhaṭṭhena paṇḍaraṃ,",
  "atk-s0515a:108_7": "bhavaṅgaṃ sandhāyetaṃ vuttaṃ. Yathāha –",
  "atk-s0515a:108_8": "“pabhassaramidaṃ,",
  "atk-s0515a:108_9": "bhikkhave, cittaṃ,",
  "atk-s0515a:108_10": "tañca kho āgantukehi upakkilesehi upakkiliṭṭha”nti.",
  "atk-s0515a:108_11": "Tato nikkhantattā pana akusalampi gaṅgāya nikkhantā nadī gaṅgā viya godhāvarito nikkhantā godhāvarī viya ca “paṇḍara”ntveva vuttaṃ.",
  "atk-s0515a:109_0": "Mano manāyatananti idha pana manoggahaṇaṃ manasseva āyatanabhāvadīpanatthaṃ.",
  "atk-s0515a:109_1": "Tenetaṃ dīpeti “nayidaṃ devāyatanaṃ viya manassa āyatanattā manāyatanaṃ,",
  "atk-s0515a:109_2": "atha kho mano eva āyatanaṃ manāyatana”nti.",
  "atk-s0515a:109_3": "Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṃ veditabbaṃ.",
  "atk-s0515a:109_4": "Tathā hi loke “issarāyatanaṃ,",
  "atk-s0515a:109_5": "vāsudevāyatana”ntiādīsu nivāsaṭṭhānaṃ “āyatana”nti vuccati.",
  "atk-s0515a:109_6": "“Suvaṇṇāyatanaṃ,",
  "atk-s0515a:109_7": "rajatāyatana”ntiādīsu ākaro.",
  "atk-s0515a:109_8": "Sāsane pana “manorame āyatane,",
  "atk-s0515a:109_9": "sevanti naṃ vibhaṅgamā”tiādīsu samosaraṇaṭṭhānaṃ.",
  "atk-s0515a:109_10": "“Dakkhiṇāpatho gunnaṃ āyatana”ntiādīsu sañjātideso.",
  "atk-s0515a:109_11": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "atk-s0515a:109_12": "Idha pana sañjātidesaṭṭhena samosaraṇaṭhānaṭṭhena kāraṇaṭṭhenāti tidhāpi vaṭṭati.",
  "atk-s0515a:110_0": "Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ.",
  "atk-s0515a:110_1": "Bahiddhā rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi āyatanaṃ.",
  "atk-s0515a:110_2": "Phassādīnaṃ pana sahajātādipaccayaṭṭhena kāraṇattā kāraṇaṭṭhenapi āyatananti veditabbaṃ.",
  "atk-s0515a:110_3": "Tadeva mananalakkhaṇe indaṭṭhaṃ kāretīti indriyaṃ,",
  "atk-s0515a:110_4": "mano eva indriyaṃ manindriyaṃ.",
  "atk-s0515a:111_0": "Vijānātīti viññāṇaṃ.",
  "atk-s0515a:111_1": "Viññāṇameva khandho viññāṇakkhandho.",
  "atk-s0515a:111_2": "Tassa rāsiādivasena attho veditabbo.",
  "atk-s0515a:111_3": "“Mahāudakakkhandhotveva saṅkhaṃ gacchatī”ti ettha hi rāsaṭṭhena khandho vutto.",
  "atk-s0515a:111_4": "“Sīlakkhandho samādhikkhandho”tiādīsu guṇaṭṭhena.",
  "atk-s0515a:111_5": "“Addasā kho bhagavā mahantaṃ dārukkhandha”nti ettha paṇṇattimattaṭṭhena.",
  "atk-s0515a:111_6": "Idha pana ruḷhito khandho vutto.",
  "atk-s0515a:111_7": "Rāsaṭṭhena hi viññāṇakkhandhassa ekadeso ekaṃ viññāṇaṃ.",
  "atk-s0515a:111_8": "Tasmā yathā rukkhassa ekadesaṃ chindanto “rukkhaṃ chindatī”ti vuccati,",
  "atk-s0515a:111_9": "evameva viññāṇakkhandhassa ekadesabhūtaṃ ekampi viññāṇaṃ rūḷhito “viññāṇakkhandho”ti vuttaṃ.",
  "atk-s0515a:112_0": "Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.",
  "atk-s0515a:112_1": "Imasmiñhi pade ekameva cittaṃ minanaṭṭhena mano,",
  "atk-s0515a:112_2": "vijānanaṭṭhena viññāṇaṃ,",
  "atk-s0515a:112_3": "sabhāvaṭṭhena nissattaṭṭhena vā dhātūti tīhi nāmehi vuttaṃ.",
  "atk-s0515a:112_4": "Sahagatoti avijahito.",
  "atk-s0515a:112_5": "Sahajātoti saddhiṃ niggato.",
  "atk-s0515a:112_6": "Saṃsaṭṭhoti saṃsaggo hutvā ṭhito.",
  "atk-s0515a:112_7": "Sampayuttoti samaṃ pakārehi yutto.",
  "atk-s0515a:112_8": "Katamehi pakārehīti?",
  "atk-s0515a:112_9": "Ekuppādādīhi.",
  "atk-s0515a:112_10": "Natthi keci dhammā kehici dhammehi sampayuttāti? Āmantā.",
  "atk-s0515a:112_11": "Iti hi imassa pañhassa paṭikkhepe “nanu atthi keci dhammā kehici dhammehi sahagatā sahajātā saṃsaṭṭhā",
  "atk-s0515a:112_12": "ekuppādā ekanirodhā ekavatthukā ekārammaṇā”ti evaṃ ekuppādatādīnaṃ vasena sampayogattho vutto.",
  "atk-s0515a:112_13": "Iti imehi ekuppādatādīhi samaṃ pakārehi yutto sampayutto.",
  "atk-s0515a:112_14": "Ekuppādoti ekato uppanno,",
  "atk-s0515a:112_15": "na vināti attho.",
  "atk-s0515a:112_16": "Ekanirodhoti ekato nirodho.",
  "atk-s0515a:112_17": "Ekavatthukoti hadayavatthuvasena ekavatthuko.",
  "atk-s0515a:112_18": "Ekārammaṇoti rūpādivasena ekārammaṇo.",
  "atk-s0515a:113_0": "Ettha sahagatasaddo tabbhāve, vokiṇṇe, ārammaṇe, nissaye,",
  "atk-s0515a:113_1": "saṃsaṭṭheti pañcasu atthesu dissati jinavacane.",
  "atk-s0515a:113_2": "“Yāyaṃ taṇhā ponobhavikā nandirāgasahagatā”ti ettha tabbhāve veditabbo,",
  "atk-s0515a:113_3": "nandirāgabhūtāti attho. “Yā,",
  "atk-s0515a:113_4": "bhikkhave,",
  "atk-s0515a:113_5": "vīmaṃsā kosajjasahagatā kosajjasampayuttā”ti ettha vokiṇṇe,",
  "atk-s0515a:113_6": "antarantarā uppajjamānena kosajjena vokiṇṇāti ayamettha attho.",
  "atk-s0515a:113_7": "“Lābhī hoti rūpasahagatānaṃ vā samāpattīnaṃ arūpasahagatānaṃ vā samāpattīna”nti ettha ārammaṇe,",
  "atk-s0515a:113_8": "rūpārammaṇānaṃ arūpārammaṇānanti attho.",
  "atk-s0515a:113_9": "“Aṭṭhikasaññāsahagataṃ satisambojjhaṅgaṃ bhāvetī”ti ettha nissaye,",
  "atk-s0515a:113_10": "aṭṭhikasaññaṃ nissāya aṭṭhikasaññaṃ bhāvetvā paṭiladdhanti attho.",
  "atk-s0515a:113_11": "“Idaṃ sukhaṃ imāya pītiyā sahagataṃ hoti sahajātaṃ sampayutta”nti ettha saṃsaṭṭhe,",
  "atk-s0515a:113_12": "saṃmissanti attho.",
  "atk-s0515a:113_13": "Imasmimpi ṭhāne saṃsaṭṭhe āgato.",
  "atk-s0515a:114_0": "Sahajātasaddo “sahajātaṃ purejātaṃ pacchājāta”nti ettha viya sahajāte.",
  "atk-s0515a:114_1": "Saṃsaṭṭhasaddo “gihīhi saṃsaṭṭho”ti ca,",
  "atk-s0515a:114_2": "“evaṃ saṃsaṭṭho,",
  "atk-s0515a:114_3": "bhante”ti cāti evamādīsu saṃsagge.",
  "atk-s0515a:114_4": "“Kise thūle vivajjetvā saṃsaṭṭhā yojitā hayā”ti ettha sadise.",
  "atk-s0515a:115_0": "“Pucimandaparivāro, ambo te dadhivāhana;",
  "atk-s0515a:116_0": "Mūlaṃ mūlena saṃsaṭṭhaṃ, sākhā sākhā nisevare”ti. –",
  "atk-s0515a:117_0": "Ettha upacite.",
  "atk-s0515a:117_1": "“Cittasaṃsaṭṭhā dhammā”ti ettha cittasampayuttadhamme.",
  "atk-s0515a:117_2": "Idha pana yo phalappadāne aviyogadhammo vinibbhogaṃ akatvā ekuppādādidhammo hutvā “sampayutto”ti vuccati.",
  "atk-s0515a:117_3": "Taṃvisayo.",
  "atk-s0515a:117_4": "Atha vā “sahagato”ti vatvā pacchato pacchato āgatasuttena viya so na hotīti dassetuṃ “sahajāto”ti vuttaṃ.",
  "atk-s0515a:117_5": "Ekato uppannarūpārūpaṃ viya sopi na hotīti dassetuṃ “saṃsaṭṭho”ti vuttaṃ.",
  "atk-s0515a:118_0": "Khīrodakaṃ viya ca sopi na hotīti dassetuṃ “sampayutto”ti vuttaṃ.",
  "atk-s0515a:118_1": "Vinibbhogaṃ kātuṃ asakkuṇeyyaṭṭhena hi sahuppannā dhammā sampayuttāpi atthi khīratelaṃ viya.",
  "atk-s0515a:118_2": "Tathā vippayuttāpi khīrato apanītaṃ navanītaṃ viya.",
  "atk-s0515a:118_3": "Evaṃ lakkhaṇasampayutto ekuppādādilakkhaṇoyeva hotīti dassetuṃ “ekuppādo”tiādi vuttaṃ.",
  "atk-s0515a:118_4": "Ettha ekuppādasahajātānaṃ kiṃ nānattaṃ?",
  "atk-s0515a:118_5": "Uppāde antaravirahito ekuppādo.",
  "atk-s0515a:118_6": "Khīrakālamuttassāpi dadhino mathane mathane pākaṭaṃ navanītaṃ viya purebhattapacchābhattavasena ekadivasameva",
  "atk-s0515a:118_7": "jāto viya so na hotīti dassetuṃ ekakkhaṇe nibbattoti sahajāto.",
  "atk-s0515a:118_8": "Ekavatthukoti patiṭṭhaṭṭhena ekaparicchedena ekavatthuko,",
  "atk-s0515a:118_9": "dvinnaṃ bhikkhūnaṃ ekavatthukatā viya ṭhānantaravirahito.",
  "atk-s0515a:118_10": "Ekārammaṇoti aniyatekārammaṇo na cakkhuviññāṇaṃ viyāti evameke vaṇṇayanti.",
  "atk-s0515a:119_0": "Maccoti mūlapadaṃ.",
  "atk-s0515a:119_1": "Rūpādīsu satto laggo laggitoti satto.",
  "atk-s0515a:119_2": "Vuttañhetaṃ “satto sattoti, bhante, vuccati,",
  "atk-s0515a:119_3": "kittāvatā nu kho, bhante,",
  "atk-s0515a:119_4": "‘satto’ti vuccatīti? Rūpe kho, rādha,",
  "atk-s0515a:119_5": "yo chando yo rāgo yā nandī yā taṇhā,",
  "atk-s0515a:119_6": "tatra satto tatra visatto,",
  "atk-s0515a:119_7": "tasmā ‘satto’ti vuccatī”ti.",
  "atk-s0515a:119_8": "Sattayogena vā satto.",
  "atk-s0515a:119_9": "Sugatiduggatiṃ naratīti naro.",
  "atk-s0515a:119_10": "Manuno puttoti mānavo.",
  "atk-s0515a:119_11": "Upakaraṇena sayaṃ posayatīti poso.",
  "atk-s0515a:119_12": "Puṃ vuccati nirayo,",
  "atk-s0515a:119_13": "taṃ galatīti puggalo.",
  "atk-s0515a:119_14": "Jīvitindriyaṃ dhāretīti jīvo.",
  "atk-s0515a:119_15": "Cutito jātiṃ gacchatīti jāgu.",
  "atk-s0515a:119_16": "Jiyatīti jantu.",
  "atk-s0515a:119_17": "Indriyena gacchatīti indagu.",
  "atk-s0515a:119_18": "Atha vā indabhūtena kammunā gacchatīti indagu.",
  "atk-s0515a:119_19": "“Hindagū”tipi pāḷi.",
  "atk-s0515a:119_20": "Hindanti maraṇaṃ,",
  "atk-s0515a:119_21": "taṃ gacchatīti hindagu.",
  "atk-s0515a:119_22": "Manuto jātoti manujo.",
  "atk-s0515a:119_23": "Yaṃ sādiyatīti yaṃ rūpādiṃ assādiyati.",
  "atk-s0515a:119_24": "Sesaṃ vuttanayameva.",
  "atk-s0515a:119_25": "Ito paraṃ vuttamatthaṃ nigamento tenāha bhagavā –",
  "atk-s0515a:120_0": "“Kāmaṃ kāmayamānassa…pe… laddhā macco yadicchatī”ti;",
  "atk-s0515a:121_0": "Ito paraṃ ettakampi avatvā visesamattameva vakkhāma.",
  "atk-s0515a:122_0": "2.",
  "atk-s0515a:122_1": "Tassa ce kāmayānassāti tassa puggalassa kāme icchamānassa,",
  "atk-s0515a:122_2": "kāmena vā yāyamānassa.",
  "atk-s0515a:122_3": "Chandajātassāti jātataṇhassa.",
  "atk-s0515a:122_4": "Jantunoti sattassa.",
  "atk-s0515a:122_5": "Te kāmā parihāyantīti te kāmā parihāyanti ce.",
  "atk-s0515a:122_6": "Sallaviddhova ruppatīti atha so ayomayādinā sallena viddho viya pīḷīyati.",
  "atk-s0515a:122_7": "Ito paraṃ vuttaṃ vajjetvā avuttesu yaṃ yaṃ anuttānaṃ,",
  "atk-s0515a:122_8": "taṃ tadeva kathayissāmi.",
  "atk-s0515a:123_0": "Cakkhupīṇanaṃ ārammaṇaṃ pāpuṇanavasena yāyati gacchati.",
  "atk-s0515a:123_1": "Dassanīyavasena piyattaṃ ārammaṇavasena appāpetīti niyyati.",
  "atk-s0515a:123_2": "Savanīyaṃ hutvā kaṇṇasotapīṇanaṃ ārammaṇavasena parikaḍḍhatīti vuyhati.",
  "atk-s0515a:123_3": "Saritabbaṃ hutvā cittapīṇanaṃ ārammaṇavasena gahetvā upasaṃharīyatīti saṃharīyati.",
  "atk-s0515a:123_4": "Yathāti opammatthe nipāto.",
  "atk-s0515a:123_5": "Hatthinā yāyati gacchatīti hatthiyānena vā,",
  "atk-s0515a:123_6": "vāiti vikappatthe.",
  "atk-s0515a:123_7": "Assena yāyati gacchatīti assayānena vā.",
  "atk-s0515a:123_8": "Goyuttaṃ vayhādiyānaṃ goyānaṃ,",
  "atk-s0515a:123_9": "tena goyānena.",
  "atk-s0515a:123_10": "Ajayānādīsupi eseva nayo.",
  "atk-s0515a:123_11": "Iṭṭhavasena jāto sañjāto.",
  "atk-s0515a:124_0": "Ārammaṇapiyattavasena nibbatto abhinibbatto.",
  "atk-s0515a:124_1": "Ārammaṇamanāpabhāvena pātubhūto.",
  "atk-s0515a:124_2": "Atha vā kāmarāgavasena jāto sañjāto.",
  "atk-s0515a:124_3": "Kāmanandivasena nibbatto abhinibbatto.",
  "atk-s0515a:124_4": "Kāmataṇhāvasena kāmasinehavasena kāmacchandavasena kāmapariḷāhavasena ca pātubhūtoti veditabbo.",
  "atk-s0515a:125_0": "Te vā kāmā parihāyantīti te vatthukāmādayo parihāyanti vigacchanti.",
  "atk-s0515a:125_1": "So vā kāmehi parihāyatīti eso khattiyādipuggalo vatthukāmādikāmehi parihāyati vigacchati “pubbeva maccaṃ vijahanti bhogā,",
  "atk-s0515a:125_2": "macco dhane pubbataraṃ jahātī”ti evamādīsu viya.",
  "atk-s0515a:125_3": "Kathanti kena pakārena.",
  "atk-s0515a:125_4": "Tiṭṭhantassevāti dharantasseva.",
  "atk-s0515a:125_5": "Te bhogeti te vatthukāmādayo bhoge.",
  "atk-s0515a:125_6": "Rājāno vāti pathabyādirājāno.",
  "atk-s0515a:125_7": "Harantīti gahetvā gacchanti,",
  "atk-s0515a:125_8": "apaharanti vā.",
  "atk-s0515a:125_9": "Corā vāti sandhicchedādikā.",
  "atk-s0515a:125_10": "Aggi vāti dāvaggiādi.",
  "atk-s0515a:125_11": "Dahatīti jhāpeti bhasmaṃ karoti.",
  "atk-s0515a:125_12": "Udakaṃ vāti oghādiudakaṃ.",
  "atk-s0515a:125_13": "Vahatīti gahetvā mahāsamuddaṃ pāpeti.",
  "atk-s0515a:125_14": "Appiyā vāti akantā amanāpā.",
  "atk-s0515a:125_15": "Dāyādā harantīti dāyajjavirahitā assāmikā haranti.",
  "atk-s0515a:125_16": "Nihitaṃ vāti nidhānaṃ katvā ṭhapitaṃ.",
  "atk-s0515a:125_17": "Nādhigacchatīti na vindati na paṭilabhati,",
  "atk-s0515a:125_18": "na passatīti attho.",
  "atk-s0515a:125_19": "Duppayuttāti visamapayogena yojitā kasivāṇijjādikammantā.",
  "atk-s0515a:125_20": "Bhijjantīti bhedaṃ pāpuṇanti,",
  "atk-s0515a:125_21": "na pavattantīti attho.",
  "atk-s0515a:125_22": "“Bhañjanti rathaṃ ayānakā”tiādīsu sambhavo veditabbo.",
  "atk-s0515a:126_0": "Kule vā kulaṅgāro uppajjatīti khattiyādikule kulajhāpako kule antimapuriso nibbattati.",
  "atk-s0515a:126_1": "“Kulaṅkaro”tipi pāḷi.",
  "atk-s0515a:126_2": "Yo te bhoge vikiratīti yo eso kule pacchimako te hiraññādike bhoge khepeti.",
  "atk-s0515a:126_3": "Vidhamatīti viyogaṃ karoti,",
  "atk-s0515a:126_4": "dūre khipati.",
  "atk-s0515a:126_5": "Viddhaṃsetīti nāseti adassanaṃ gameti.",
  "atk-s0515a:126_6": "Atha vā itthidhutto hutvā vikirati.",
  "atk-s0515a:126_7": "Surādhutto hutvā vidhamati.",
  "atk-s0515a:126_8": "Akkhadhutto hutvā viddhaṃseti.",
  "atk-s0515a:126_9": "Vikirati vā uppannaṃ āyaṃ ajānanena.",
  "atk-s0515a:126_10": "Vidhamati vissajjanamukhaṃ ajānanena.",
  "atk-s0515a:126_11": "Viddhaṃseti ṭhapitaṭṭhāne ārakkhaṃ asaṃvidhānenāti evamādinā yojetabbaṃ.",
  "atk-s0515a:127_0": "Aniccatāyeva aṭṭhamīti vināsabhāvo eva aṭṭhamo.",
  "atk-s0515a:127_1": "Hāyantīti adassanaṃ yanti.",
  "atk-s0515a:127_2": "Parihāyantīti na puna paññāyanti.",
  "atk-s0515a:127_3": "Paridhaṃsentīti ṭhānato apagacchanti.",
  "atk-s0515a:127_4": "Paripatantīti paggharanti.",
  "atk-s0515a:127_5": "Antaradhāyantīti antaradhānaṃ adassanaṃ gacchanti.",
  "atk-s0515a:127_6": "Vippalujjantīti cuṇṇavicuṇṇā hutvā apagacchanti.",
  "atk-s0515a:128_0": "Tiṭṭhanteva te bhogeti tesaṃ dhanānaṃ ṭhitakāle “tiṭṭhante nibbute cāpī”ti evamādīsu viya.",
  "atk-s0515a:128_1": "Soti so bhogasāmiko puggalo.",
  "atk-s0515a:128_2": "Cavati devalokato.",
  "atk-s0515a:128_3": "Marati manussalokato.",
  "atk-s0515a:128_4": "Vippalujjati nāgasupaṇṇādilokato.",
  "atk-s0515a:128_5": "Atha vā hāyati dhaññakoṭṭhāgāravasena.",
  "atk-s0515a:128_6": "Parihāyati dhanakoṭṭhāgāravasena.",
  "atk-s0515a:128_7": "Paridhaṃsati balibaddahatthiassādivasena.",
  "atk-s0515a:128_8": "Paripatati dāsidāsavasena.",
  "atk-s0515a:128_9": "Antaradhāyati dārābharaṇavasena.",
  "atk-s0515a:128_10": "Nassati udakādivasenāti eke vaṇṇayanti.",
  "atk-s0515a:129_0": "Ayomayenāti kāḷalohādinibbattena.",
  "atk-s0515a:129_1": "Sallenāti kaṇḍena.",
  "atk-s0515a:129_2": "Aṭṭhimayenāti manussaṭṭhiṃ ṭhapetvā avasesena.",
  "atk-s0515a:129_3": "Dantamayenāti hatthidantādinā.",
  "atk-s0515a:129_4": "Visāṇamayenāti govisāṇādinā.",
  "atk-s0515a:129_5": "Kaṭṭhamayenāti veḷukaṭṭhādinā.",
  "atk-s0515a:129_6": "Viddhoti vuttappakārasallānaṃ aññataraññatarena pahaṭo.",
  "atk-s0515a:129_7": "Ruppatīti vikirati,",
  "atk-s0515a:129_8": "vikāraṃ āpajjati.",
  "atk-s0515a:129_9": "Kuppatīti calati,",
  "atk-s0515a:129_10": "kopaṃ uppādeti.",
  "atk-s0515a:129_11": "Ghaṭṭīyatīti ghaṭṭito hoti.",
  "atk-s0515a:129_12": "Pīḷīyatīti pīḷito hoti,",
  "atk-s0515a:129_13": "laddhappahāro kuppati.",
  "atk-s0515a:129_14": "“Tatiyadivase salākaṃ pavesetvā dhovanakāle ghaṭṭīyati.",
  "atk-s0515a:129_15": "Khārappadāne pīḷīyati.",
  "atk-s0515a:129_16": "Pahāradhovane vā ruppati.",
  "atk-s0515a:129_17": "Tasmiṃ dukkhuppādane kuppati.",
  "atk-s0515a:129_18": "Salākapavesane pīḷīyati.",
  "atk-s0515a:129_19": "Khārappadāne ghaṭṭīyatī”ti evameke vaṇṇayanti.",
  "atk-s0515a:130_0": "Byādhitoti laddhappahāro hutvā pīḷito.",
  "atk-s0515a:130_1": "Domanassitoti domanassappatto.",
  "atk-s0515a:130_2": "Vipariṇāmaññathābhāvāti pakatibhāvaṃ jahitvā aññathābhāvaṃ upanītena,",
  "atk-s0515a:130_3": "antososādi soko ca vācāvippalāpo paridevo ca kāyapīḷanādi dukkhañca cittapīḷanādi domanassañca bhuso āyāso upāyāso ca.",
  "atk-s0515a:130_4": "Ete vuttappakārā sokādayo uppajjanti samudācāraṃ gacchanti.",
  "atk-s0515a:131_0": "3.",
  "atk-s0515a:131_1": "Tatiyagāthāyaṃ saṅkhepattho –",
  "atk-s0515a:131_2": "yo pana ime kāme tattha chandarāgavikkhambhanena vā samucchedena vā attano pādena sappassa siraṃ viya parivajjeti,",
  "atk-s0515a:131_3": "so bhikkhu sabbalokaṃ vipphāretvā ṭhitattā loke visattikāsaṅkhātaṃ taṇhaṃ sato hutvā samativattatīti.",
  "atk-s0515a:132_0": "Yoti vibhajitabbaṃ padaṃ.",
  "atk-s0515a:132_1": "Yo yādisotiādīni tassa vibhajanapadāni.",
  "atk-s0515a:132_2": "Ettha ca yasmā yoti atthapadaṃ.",
  "atk-s0515a:132_3": "tañca aniyamena puggalaṃ dīpeti.",
  "atk-s0515a:132_4": "Tasmā tassa atthaṃ dassento aniyamena puggaladīpakaṃ yo-",
  "atk-s0515a:132_5": "saddameva āha.",
  "atk-s0515a:132_6": "Tasmā ettha evamattho veditabbo –",
  "atk-s0515a:132_7": "yoti yo kocīti.",
  "atk-s0515a:132_8": "Yasmā yo yo koci nāma,",
  "atk-s0515a:132_9": "so avassaṃ yathāliṅgayathāyuttayathāvihitayathāppakārayaṃṭhānapattayaṃdhammasamannāgatavasena ekenākārena paññāyati,",
  "atk-s0515a:132_10": "tasmā taṃ tattha ñāpetuṃ taṃ bhedaṃ pakāsento “yādiso”tiādimāha.",
  "atk-s0515a:132_11": "Tattha yādisoti liṅgavasena yādiso vā tādiso vā hotu,",
  "atk-s0515a:132_12": "dīgho vā rasso vā kāḷo vā odāto vā maṅguracchavi vā kiso vā thūlo vāti attho.",
  "atk-s0515a:133_0": "Yathāyuttoti yogavasena yena vā tena vā yutto hotu,",
  "atk-s0515a:133_1": "navakammayutto vā uddesayutto vā vāsadhurayutto vāti attho.",
  "atk-s0515a:133_2": "Yathāvihitoti yathāṭhapito navakammādhiṭṭhāyikādivasena.",
  "atk-s0515a:133_3": "Yathāpakāroti yathāpakārena patiṭṭhito padīpanāyakādivasena.",
  "atk-s0515a:133_4": "Yaṃṭhānappattoti yaṃ ṭhānantaraṃ patto senāpatiseṭṭhiṭṭhānādivasena.",
  "atk-s0515a:133_5": "Yaṃdhammasamannāgatoti yena dhammena upāgato dhutaṅgādivasena.",
  "atk-s0515a:134_0": "Vikkhambhanato vāti upacārappanāsamādhīti kilesānaṃ dūrīkaraṇato vā ghaṭappahārena sevālānaṃ viya.",
  "atk-s0515a:134_1": "Samucchedato vāti puna appavattiṃ katvā accantato maggena kilesānaṃ ucchinnamūlato pahānavasena samucchedato vā.",
  "atk-s0515a:134_2": "Aṭṭhikaṅkalūpamā kāmātiādīni ekādasa padāni vipassanāvasena vuttāni.",
  "atk-s0515a:135_0": "Buddhānussatiṃ bhāventopītiādīni cha padāni maraṇassatiṃ bhāventopi,",
  "atk-s0515a:135_1": "upasamānussatiṃ bhāventopīti imāni ca upacārajjhānavasena vuttāni.",
  "atk-s0515a:135_2": "Ānāpānassatiṃ bhāventopi,",
  "atk-s0515a:135_3": "kāyagatāsatiṃ bhāventopi,",
  "atk-s0515a:135_4": "paṭhamaṃ jhānaṃ bhāventopītiādīni nevasaññānāsaññāyatanasamāpattiṃ bhāventopīti pariyosānāni appanājjhānavasena vuttāni.",
  "atk-s0515a:135_5": "Tattha aṭṭhikaṅkalūpamā kāmāti sunikkantaṃ nikkantaṃ nimmaṃsaṃ lohitamakkhitaṃ aṭṭhikaṅkalaṃ upamā etesaṃ kāmānanti aṭṭhikaṅkalūpamā kāmā.",
  "atk-s0515a:135_6": "Appassādaṭṭhenāti “appaṃ parittaṃ sukhassādaṃ ādīnavo ettha bhiyyo”ti dassanaṭṭhena.",
  "atk-s0515a:135_7": "Passantoti “yāvadeva pana so kukkuro kilamathassa vighātassa bhāgī assā”ti ñāṇacakkhunā passanto.",
  "atk-s0515a:135_8": "Parivajjetīti dūraṅgameti.",
  "atk-s0515a:135_9": "Vuttañhetaṃ bhagavatā –",
  "atk-s0515a:136_0": "“Seyyathāpi, gahapati,",
  "atk-s0515a:136_1": "kukkuro jighacchādubbalyapareto goghātakasūnaṃ paccupaṭṭhito assa,",
  "atk-s0515a:136_2": "tamenaṃ dakkho goghātako vā goghātakantevāsī vā aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ upasumbheyya.",
  "atk-s0515a:136_3": "Taṃ kiṃ maññasi, gahapati,",
  "atk-s0515a:136_4": "api nu kho so kukkuro amhaṃ aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ palehanto jighacchādubbalyaṃ paṭivineyyā”ti?",
  "atk-s0515a:136_5": "“No hetaṃ, bhante”.",
  "atk-s0515a:136_6": "“Taṃ kissa hetu”? “Aduñhi, bhante,",
  "atk-s0515a:136_7": "aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ,",
  "atk-s0515a:136_8": "yāvadeva pana so kukkuro kilamathassa vighātassa bhāgī assā”ti.",
  "atk-s0515a:136_9": "“Evameva kho, gahapati,",
  "atk-s0515a:136_10": "ariyasāvako iti paṭisañcikkhati ‘aṭṭhikaṅkalūpamā kāmā vuttā bhagavatā bahudukkhā bahupāyāsā,",
  "atk-s0515a:136_11": "ādīnavo ettha bhiyyo’ti.",
  "atk-s0515a:136_12": "Evametaṃ yathābhūtaṃ sammappaññāya disvā yāyaṃ upekkhā nānattā nānattasitā,",
  "atk-s0515a:136_13": "taṃ abhinivajjetvā yāyaṃ upekkhā ekattā ekattasitā,",
  "atk-s0515a:136_14": "yattha sabbaso lokāmisupādānā aparisesā nirujjhanti,",
  "atk-s0515a:136_15": "tamevūpekkhaṃ bhāvetī”ti.",
  "atk-s0515a:137_0": "Gijjhādīhi sādhāraṇā maṃsapesi upamā etesanti maṃsapesūpamā.",
  "atk-s0515a:137_1": "Bahūnaṃ sādhāraṇaṭṭhena bahusādhāraṇā.",
  "atk-s0515a:137_2": "Ādittaṃ tiṇukkaṃ upamā etesanti tiṇukkūpamā.",
  "atk-s0515a:137_3": "Anudahanaṭṭhenāti hatthādijhāpanaṭṭhena.",
  "atk-s0515a:137_4": "Sādhikaporisappamāṇā vītaccikānaṃ vītadhūmānaṃ aṅgārānaṃ pūrā aṅgārakāsu upamā etesanti aṅgārakāsūpamā.",
  "atk-s0515a:137_5": "Mahāpariḷāhaṭṭhenāti mahantaparitāpanaṭṭhena.",
  "atk-s0515a:137_6": "Ārāmarāmaṇeyyādikaṃ supinaṃ upamā etesanti supinakūpamā.",
  "atk-s0515a:137_7": "Ittarapaccupaṭṭhānaṭṭhenāti appatvā,",
  "atk-s0515a:137_8": "na upagantvā tiṭṭhanaṭṭhena.",
  "atk-s0515a:137_9": "Yācitena laddhaṃ yānādibhaṇḍaṃ upamā etesanti yācitakūpamā.",
  "atk-s0515a:137_10": "Tāvakālikaṭṭhenāti anibandhanaṭṭhena.",
  "atk-s0515a:137_11": "Sampannaphalarukkho upamā etesanti rukkhaphalūpamā.",
  "atk-s0515a:137_12": "Sambhañjanaparibhañjanaṭṭhenāti sākhābhañjanaṭṭhena ceva samantato bhañjitvā rukkhapātanaṭṭhena ca.",
  "atk-s0515a:137_13": "Asi ca sūnā ca upamā etesanti asisūnūpamā.",
  "atk-s0515a:137_14": "Adhikuṭṭanaṭṭhenāti chindanaṭṭhena.",
  "atk-s0515a:137_15": "Sattisūlaṃ upamā etesanti sattisūlūpamā.",
  "atk-s0515a:137_16": "Vinivijjhanaṭṭhenāti nipatetvā gamanaṭṭhena.",
  "atk-s0515a:137_17": "Bhayajananaṭṭhena sappasiraṃ upamā etesanti sappasirūpamā.",
  "atk-s0515a:137_18": "Sappaṭibhayaṭṭhenāti saha abhimukhe bhayaṭṭhena.",
  "atk-s0515a:137_19": "Dukkhajananaṃ aggikkhandhaṃ upamā etesanti aggikkhandhūpamā.",
  "atk-s0515a:137_20": "Mahābhitāpanaṭṭhenāti mahantaabhitāpakāyapīḷāuppādanaṭṭhenāti kāmaṃ parivajjetīti.",
  "atk-s0515a:137_21": "Vuttañhetaṃ –",
  "atk-s0515a:138_0": "“Seyyathāpi, gahapati,",
  "atk-s0515a:138_1": "gijjho vā kaṅko vā kulalo vā maṃsapesiṃ ādāya uḍḍīyeyya,",
  "atk-s0515a:138_2": "tamenaṃ gijjhāpi kaṅkāpi kulalāpi anupatitvā anupatitvā vitaccheyyuṃ vissajjeyyuṃ.",
  "atk-s0515a:138_3": "Taṃ kiṃ maññasi, gahapati,",
  "atk-s0515a:138_4": "sace so gijjho vā kaṅko vā kulalo vā taṃ maṃsapesiṃ na khippameva paṭinissajjeyya,",
  "atk-s0515a:138_5": "so tatonidānaṃ maraṇaṃ vā nigaccheyya,",
  "atk-s0515a:138_6": "maraṇamattaṃ vā dukkha”nti “evaṃ, bhante”.",
  "atk-s0515a:138_7": "“Evameva kho, gahapati,",
  "atk-s0515a:138_8": "ariyasāvako iti paṭisañcikkhati ‘maṃsapesūpamā kāmā vuttā bhagavatā…pe…",
  "atk-s0515a:138_9": "tamevūpekkhaṃ bhāveti.",
  "atk-s0515a:138_10": "Seyyathāpi, gahapati,",
  "atk-s0515a:138_11": "puriso ādittaṃ tiṇukkaṃ ādāya paṭivātaṃ gaccheyya.",
  "atk-s0515a:138_12": "Taṃ kiṃ maññasi, gahapati,",
  "atk-s0515a:138_13": "sace so puriso taṃ ādittaṃ tiṇukkaṃ na khippameva paṭinissajjeyya,",
  "atk-s0515a:138_14": "tassa sā ādittā tiṇukkā hatthaṃ vā daheyya,",
  "atk-s0515a:138_15": "bāhuṃ vā daheyya,",
  "atk-s0515a:138_16": "aññataraṃ vā aññataraṃ vā aṅgapaccaṅgaṃ daheyya,",
  "atk-s0515a:138_17": "so tatonidānaṃ maraṇaṃ vā nigaccheyya,",
  "atk-s0515a:138_18": "maraṇamattaṃ vā dukkha”nti? “Evaṃ, bhante”.",
  "atk-s0515a:138_19": "“Evameva kho, gahapati,",
  "atk-s0515a:138_20": "ariyasāvako iti paṭisañcikkhati ‘tiṇukkūpamā kāmā vuttā bhagavatā bahudukkhā bahupāyāsā…pe…",
  "atk-s0515a:138_21": "tamevūpekkhaṃ bhāveti.",
  "atk-s0515a:138_22": "Seyyathāpi, gahapati,",
  "atk-s0515a:138_23": "aṅgārakāsu sādhikaporisā pūrā aṅgārānaṃ vītaccikānaṃ vītadhūmānaṃ.",
  "atk-s0515a:138_24": "Atha puriso āgaccheyya jīvitukāmo amaritukāmo sukhakāmo dukkhappaṭikkūlo,",
  "atk-s0515a:138_25": "tamenaṃ dve balavanto purisā nānābāhāsu gahetvā aṅgārakāsuṃ upakaḍḍheyyuṃ.",
  "atk-s0515a:138_26": "Taṃ kiṃ maññasi gahapati,",
  "atk-s0515a:138_27": "api nu so puriso iti citi ceva kāyaṃ sannāmeyyā”ti? “Evaṃ, bhante”.",
  "atk-s0515a:138_28": "“Taṃ kissahetu”?",
  "atk-s0515a:138_29": "“Viditañhi, bhante,",
  "atk-s0515a:138_30": "tassa purisassa ‘imañca ahaṃ aṅgārakāsuṃ papatissāmi,",
  "atk-s0515a:138_31": "tatonidānaṃ maraṇaṃ vā nigacchissāmi maraṇamattaṃ vā dukkha”’nti.",
  "atk-s0515a:138_32": "“Evameva kho gahapati ariyasāvako iti paṭisañcikkhati ‘aṅgārakāsūpamā kāmā vuttā bhagavatā…pe…",
  "atk-s0515a:138_33": "tamevūpekkhaṃ bhāveti.",
  "atk-s0515a:138_34": "Seyyathāpi, gahapati,",
  "atk-s0515a:138_35": "puriso supinakaṃ passeyya ārāmarāmaṇeyyakaṃ vanarāmaṇeyyakaṃ bhūmirāmaṇeyyakaṃ pokkharaṇirāmaṇeyyakaṃ,",
  "atk-s0515a:138_36": "so paṭibuddho na kiñci paṭipasseyya.",
  "atk-s0515a:138_37": "Evameva kho, gahapati,",
  "atk-s0515a:138_38": "ariyasāvako iti paṭisañcikkhati ‘supinakūpamā kāmā vuttā bhagavatā…pe…",
  "atk-s0515a:138_39": "tamevūpekkhaṃ bhāveti.",
  "atk-s0515a:138_40": "Seyyathāpi, gahapati,",
  "atk-s0515a:138_41": "puriso yācitakaṃ bhogaṃ yācitvā yānaṃ vā poriseyyaṃ pavaramaṇikuṇḍalaṃ.",
  "atk-s0515a:138_42": "So tehi yācitakehi bhogehi purakkhato parivuto antarāpaṇaṃ paṭipajjeyya.",
  "atk-s0515a:138_43": "Tamenaṃ jano disvā evaṃ vadeyya ‘bhogī vata bho puriso,",
  "atk-s0515a:138_44": "evaṃ kira bho bhogino bhogāni bhuñjantī’ti.",
  "atk-s0515a:138_45": "Tamenaṃ sāmikā yattha yattheva tāni passeyyuṃ,",
  "atk-s0515a:138_46": "tattha tattheva tāni hareyyuṃ.",
  "atk-s0515a:138_47": "Taṃ kiṃ maññasi, gahapati,",
  "atk-s0515a:138_48": "alaṃ nu kho tassa purisassa aññathattāyā”ti? “Evaṃ, bhante”.",
  "atk-s0515a:138_49": "“Taṃ kissahetu”?",
  "atk-s0515a:138_50": "“Sāmino hi, bhante,",
  "atk-s0515a:138_51": "tāni harantī”ti.",
  "atk-s0515a:138_52": "“Evameva kho, gahapati,",
  "atk-s0515a:138_53": "ariyasāvako iti paṭisañcikkhati ‘yācitakūpamā kāmā vuttā bhagavatā…pe…",
  "atk-s0515a:138_54": "tamevūpekkhaṃ bhāveti.",
  "atk-s0515a:138_55": "Seyyathāpi, gahapati,",
  "atk-s0515a:138_56": "gāmassa vā nigamassa vā avidūre tibbo vanasaṇḍo,",
  "atk-s0515a:138_57": "tatrassa rukkho sampannaphalo ca upapannaphalo ca.",
  "atk-s0515a:138_58": "Na cassu kānici phalāni bhūmiyaṃ patitāni.",
  "atk-s0515a:138_59": "Atha puriso āgaccheyya phalatthiko phalagavesī phalapariyesanaṃ caramāno.",
  "atk-s0515a:138_60": "So taṃ vanasaṇḍaṃ ajjhogāhetvā taṃ rukkhaṃ passeyya sampannaphalañca upapannaphalañca.",
  "atk-s0515a:138_61": "Tassa evamassa ‘ayaṃ kho rukkho sampannaphalo ca upapannaphalo ca,",
  "atk-s0515a:138_62": "natthi ca kānici phalāni bhūmiyaṃ patitāni,",
  "atk-s0515a:138_63": "jānāmi kho panāhaṃ rukkhaṃ āropituṃ.",
  "atk-s0515a:138_64": "Yaṃnūnāhaṃ imaṃ rukkhaṃ ārohitvā yāvadatthañca khādeyyaṃ,",
  "atk-s0515a:138_65": "ucchaṅgañca pūreyya’nti?",
  "atk-s0515a:138_66": "So taṃ rukkhaṃ ārohitvā yāvadatthañca khādeyya,",
  "atk-s0515a:138_67": "ucchaṅgañca pūreyya.",
  "atk-s0515a:138_68": "Atha dutiyo puriso āgaccheyya phalatthiko phalagavesī phalapariyesanaṃ caramāno tiṇhaṃ kuṭhāriṃ ādāya.",
  "atk-s0515a:138_69": "So taṃ vanasaṇḍaṃ ajjhogāhetvā taṃ rukkhaṃ passeyya sampannaphalañca upapannaphalañca.",
  "atk-s0515a:138_70": "Tassa evamassa ‘ayaṃ kho rukkho sampannaphalo ca upapannaphalo ca,",
  "atk-s0515a:138_71": "natthi ca kānici phalāni bhūmiyaṃ patitāni,",
  "atk-s0515a:138_72": "na kho panāhaṃ jānāmi rukkhaṃ ārohituṃ.",
  "atk-s0515a:138_73": "Yaṃnūnāhaṃ imaṃ rukkhaṃ mūlato chetvā yāvadatthañca khādeyyaṃ,",
  "atk-s0515a:138_74": "ucchaṅgañca pūreyya’nti.",
  "atk-s0515a:138_75": "So taṃ rukkhaṃ mūlatova chindeyya.",
  "atk-s0515a:138_76": "Taṃ kiṃ maññasi, gahapati,",
  "atk-s0515a:138_77": "amuko so puriso paṭhamaṃ rukkhaṃ ārūḷho,",
  "atk-s0515a:138_78": "sace so na khippameva oroheyya,",
  "atk-s0515a:138_79": "tassa so rukkho papatanto hatthaṃ vā bhañjeyya pādaṃ vā bhañjeyya aññataraṃ vā aññataraṃ vā aṅgapaccaṅgaṃ bhañjeyya,",
  "atk-s0515a:138_80": "so tatonidānaṃ maraṇaṃ vā nigaccheyya,",
  "atk-s0515a:138_81": "maraṇamattaṃ vā dukkha”nti? “Evaṃ, bhante”.",
  "atk-s0515a:138_82": "“Evameva kho, gahapati,",
  "atk-s0515a:138_83": "ariyasāvako iti paṭisañcikkhati ‘rukkhaphalūpamā kāmā vuttā bhagavatā bahudukkhā bahupāyāsā,",
  "atk-s0515a:138_84": "ādīnavo ettha bhiyyo’ti.",
  "atk-s0515a:138_85": "Evametaṃ yathābhūtaṃ sammappaññāya disvā yāyaṃ upekkhā nānattā nānattasitā,",
  "atk-s0515a:138_86": "taṃ abhinivajjetvā yāyaṃ upekkhā ekattā ekattasitā.",
  "atk-s0515a:138_87": "Yattha sabbaso lokāmisūpādānā aparisesā nirujjhanti.",
  "atk-s0515a:138_88": "Tamevūpekkhaṃ bhāvetī”ti.",
  "atk-s0515a:139_0": "Evaṃ aṭṭhikaṅkalādikaaggikkhandhūpamapariyosānato vipassanaṃ dassetvā idāni upacārasamādhiṃ dassento “buddhānussatiṃ bhāvento”tiādimāha.",
  "atk-s0515a:140_0": "Tattha punappunaṃ uppajjanato sati eva anussati.",
  "atk-s0515a:140_1": "Pavattitabbaṭṭhānamhiyeva ca pavattattā saddhāpabbajitassa kulaputtassa anurūpā satītipi anussati.",
  "atk-s0515a:140_2": "Buddhaṃ ārabbha uppannā anussati buddhānussati.",
  "atk-s0515a:140_3": "Arahatādibuddhaguṇārammaṇāya satiyā etaṃ adhivacanaṃ,",
  "atk-s0515a:140_4": "taṃ buddhānussatiṃ.",
  "atk-s0515a:140_5": "Bhāventoti vaḍḍhento byūhento.",
  "atk-s0515a:140_6": "Dhammaṃ ārabbha uppannā anussati dhammānussati,",
  "atk-s0515a:140_7": "svākkhātatādidhammaguṇārammaṇāya satiyā etaṃ adhivacanaṃ.",
  "atk-s0515a:140_8": "Saṅghaṃ ārabbha uppannā anussati saṅghānussati,",
  "atk-s0515a:140_9": "suppaṭipannatādisaṅghaguṇārammaṇāya satiyā etaṃ adhivacanaṃ.",
  "atk-s0515a:140_10": "Sīlaṃ ārabbha uppannā anussati sīlānussati,",
  "atk-s0515a:140_11": "attano akhaṇḍatādisīlaguṇārammaṇāya satiyā etaṃ adhivacanaṃ.",
  "atk-s0515a:140_12": "Cāgaṃ ārabbha uppannā anussati cāgānussati,",
  "atk-s0515a:140_13": "attano muttacāgatādicāgaguṇārammaṇāya satiyā etaṃ adhivacanaṃ.",
  "atk-s0515a:140_14": "Devatā ārabbha uppannā anussati devatānussati,",
  "atk-s0515a:140_15": "devatā sakkhiṭṭhāne ṭhapetvā attano saddhādiguṇārammaṇāya satiyā etaṃ adhivacanaṃ.",
  "atk-s0515a:140_16": "Ānāpāne ārabbha uppannā sati ānāpānassati,",
  "atk-s0515a:140_17": "ānāpānanimittārammaṇāya satiyā etaṃ adhivacanaṃ.",
  "atk-s0515a:140_18": "Maraṇaṃ ārabbha uppannā sati maraṇassati,",
  "atk-s0515a:140_19": "ekabhavapariyāpannajīvitindriyupacchedasaṅkhātamaraṇārammaṇāya satiyā etaṃ adhivacanaṃ.",
  "atk-s0515a:141_0": "Kucchitānaṃ kesādīnaṃ paṭikkūlānaṃ āyattā ākarattā kāyoti saṅkhaṃ gate sarīre gatā pavattā sati kāyagatāsati,",
  "atk-s0515a:141_1": "tādisaṃ vā kāyaṃ gatā sati “kāyagatasatī”ti vattabbe rassaṃ akatvā “kāyagatāsatī”ti vuttaṃ.",
  "atk-s0515a:141_2": "Kesādikesu kāyakoṭṭhāsesu paṭikkūlanimittārammaṇāya satiyā etaṃ adhivacanaṃ.",
  "atk-s0515a:141_3": "Upasamaṃ ārabbha uppannā anussati.",
  "atk-s0515a:141_4": "Upasamānussati,",
  "atk-s0515a:141_5": "sabbadukkhūpasamārammaṇāya satiyā etaṃ adhivacanaṃ.",
  "atk-s0515a:142_0": "Vitakkavicārapītisukhacittekaggatāsampayuttaṃ paṭhamajjhānaṃ bhāvento.",
  "atk-s0515a:142_1": "Pītisukhacittekaggatāsampayuttaṃ dutiyajjhānaṃ bhāvento.",
  "atk-s0515a:142_2": "Sukhacittekaggatāsampayuttaṃ tatiyajjhānaṃ bhāvento.",
  "atk-s0515a:142_3": "Upekkhācittekaggatāsampayuttaṃ catutthajjhānaṃ bhāvento…pe…",
  "atk-s0515a:142_4": "nevasaññānāsaññāyatanaṃ bhāventopi kāme parivajjetīti.",
  "atk-s0515a:143_0": "Vikkhambhanappahānaṃ dassetvā idāni samucchedena kāmānaṃ pahānaṃ dassetuṃ “sotāpattimaggaṃ bhāventopī”tiādimāha.",
  "atk-s0515a:143_1": "Tattha maggasotassa āpajjanaṃ sotāpatti,",
  "atk-s0515a:143_2": "sotāpattiyā maggo sotāpattimaggo.",
  "atk-s0515a:143_3": "Apāyagamanīye kāmeti yehi apāyaṃ gacchanti,",
  "atk-s0515a:143_4": "te apāyagamanīye kāme samucchedato sotāpattimaggaṃ bhāvento parivajjeti.",
  "atk-s0515a:143_5": "Paṭisandhivasena sakiṃyeva imaṃ lokaṃ āgacchatīti sakadāgāmī,",
  "atk-s0515a:143_6": "tassa maggo sakadāgāmimaggo.",
  "atk-s0515a:143_7": "Taṃ maggaṃ bhāvento.",
  "atk-s0515a:143_8": "Oḷāriketi pariḷāhappatte.",
  "atk-s0515a:143_9": "Paṭisandhivaseneva kāmabhavaṃ nāgacchatīti anāgāmī,",
  "atk-s0515a:143_10": "tassa maggo anāgāmimaggo.",
  "atk-s0515a:143_11": "Taṃ maggaṃ bhāvento.",
  "atk-s0515a:143_12": "Anusahagateti sukhumabhāvappatte.",
  "atk-s0515a:143_13": "Kilesehi ārakattā,",
  "atk-s0515a:143_14": "kilesārīnaṃ hatattā,",
  "atk-s0515a:143_15": "saṃsāracakkassa arānaṃ hatattā,",
  "atk-s0515a:143_16": "pāpakaraṇe rahābhāvā,",
  "atk-s0515a:143_17": "paccayādīnaṃ arahattā ca arahaṃ,",
  "atk-s0515a:143_18": "arahato bhāvo arahattaṃ. Kiṃ taṃ?",
  "atk-s0515a:143_19": "Arahattaphalaṃ.",
  "atk-s0515a:143_20": "Arahattassa maggo arahattamaggo.",
  "atk-s0515a:143_21": "Taṃ arahattamaggaṃ bhāvento.",
  "atk-s0515a:143_22": "Sabbena sabbanti sabbenākārena sabbaṃ.",
  "atk-s0515a:143_23": "Sabbathā sabbanti sabbappakārena sabbaṃ.",
  "atk-s0515a:143_24": "Asesaṃ nissesanti niravasesaṃ gandhamattampi aṭṭhapetvā.",
  "atk-s0515a:143_25": "Atha vā sabbena sabbaṃ mūlavasena.",
  "atk-s0515a:143_26": "Sabbathā sabbaṃ ākāranippadesavasena.",
  "atk-s0515a:143_27": "Asesaṃ nissesaṃ bhāvanānippadesavasena.",
  "atk-s0515a:143_28": "Tathā purimena duccaritābhāvena.",
  "atk-s0515a:143_29": "Dutiyena pariyuṭṭhānābhāvena.",
  "atk-s0515a:143_30": "Tatiyena anusayābhāvena evameke vaṇṇayanti.",
  "atk-s0515a:144_0": "Sappo vuccati ahīti yo koci saranto gacchati.",
  "atk-s0515a:144_1": "Kenaṭṭhenāti kena atthena.",
  "atk-s0515a:144_2": "Saṃsappanto gacchatīti yasmā sammā saṃsaranto gacchatīti sappo.",
  "atk-s0515a:144_3": "Bhujantoti vaṅkavaṅko hutvā.",
  "atk-s0515a:144_4": "Pannasiroti nipannasīso hutvā.",
  "atk-s0515a:144_5": "Sirena supatīti sīsaṃ bhogantare katvā supanabhāvena sirasā supatīti sarīsapo.",
  "atk-s0515a:144_6": "Bile sayatīti bilāsayo.",
  "atk-s0515a:144_7": "“Bilasayo”tipi pāḷi,",
  "atk-s0515a:144_8": "taṃ sundaraṃ.",
  "atk-s0515a:144_9": "Guhāyaṃ setīti guhāsayo.",
  "atk-s0515a:144_10": "Dāṭhā tassa āvudhoti tassa sappassa duve dāṭhā paharaṇasatthasaṅkhāto āvudho.",
  "atk-s0515a:144_11": "Visaṃ tassa ghoranti tassa sappassa byāpakasaṅkhātaṃ visaṃ dāruṇaṃ kakkhaḷaṃ.",
  "atk-s0515a:144_12": "Jivhā tassa duvidhāti tassa sappassa dvedhā jivhā.",
  "atk-s0515a:144_13": "Dvīhi jivhāhi rasaṃ sāyatīti duvidhāhi jivhāhi rasaṃ jānāti assādaṃ vindati sādiyatīti.",
  "atk-s0515a:144_14": "Jīvituṃ kāmayatīti jīvitukāmo.",
  "atk-s0515a:144_15": "Amarituṃ kāmayatīti amaritukāmo.",
  "atk-s0515a:144_16": "Sukhaṃ kāmayatīti sukhakāmo.",
  "atk-s0515a:144_17": "Dukkhappaṭikkūloti dukkhaṃ anicchamāno.",
  "atk-s0515a:144_18": "Pādenāti attano pādena.",
  "atk-s0515a:144_19": "Sappasiranti sappassa sīsaṃ.",
  "atk-s0515a:144_20": "Vajjeyyāti dūrato vajjeyya.",
  "atk-s0515a:144_21": "Vivajjeyyāti tassa pamāṇena.",
  "atk-s0515a:144_22": "Parivajjeyyāti samantato.",
  "atk-s0515a:144_23": "Abhinivajjeyyāti catutthappamāṇena.",
  "atk-s0515a:144_24": "Atha vā purimena sīsato.",
  "atk-s0515a:144_25": "Dutiyatatiyena dvīhi passehi.",
  "atk-s0515a:144_26": "Catutthena pacchato.",
  "atk-s0515a:144_27": "“Kāme pana appattassa pariyesanamūladukkhavatthubhāvena vajjeyya.",
  "atk-s0515a:144_28": "Pattassa ārakkhamūladukkhavatthubhāvena vivajjeyya.",
  "atk-s0515a:144_29": "Aññāṇapariḷāhadukkhavatthubhāvena parivajjeyya.",
  "atk-s0515a:144_30": "Vināsamukhe piyavippayogadukkhavatthubhāvena abhinivajjeyyā”ti evameke vaṇṇayanti.",
  "atk-s0515a:145_0": "Rañjanavasena rāgo.",
  "atk-s0515a:145_1": "Balavarañjanaṭṭhena sārāgo.",
  "atk-s0515a:145_2": "Visaye sattānaṃ anu anu nayanato anunayo.",
  "atk-s0515a:145_3": "Anurujjhatīti anurodho,",
  "atk-s0515a:145_4": "kāmetīti attho.",
  "atk-s0515a:145_5": "Yattha katthaci bhave sattā etāya nandantīti nandī,",
  "atk-s0515a:145_6": "sayaṃ vā nandatīti nandī.",
  "atk-s0515a:145_7": "Nandī ca sā rañjanaṭṭhena rāgo cāti nandirāgo.",
  "atk-s0515a:145_8": "Tattha ekasmiṃ ārammaṇe sakiṃ uppannā taṇhā nandī,",
  "atk-s0515a:145_9": "punappunaṃ uppajjamānā nandirāgoti vuccati.",
  "atk-s0515a:145_10": "Cittassa sārāgoti yo heṭṭhā “balavarañjanaṭṭhena sārāgo”ti vutto,",
  "atk-s0515a:145_11": "so na sattassa,",
  "atk-s0515a:145_12": "cittasseva sārāgoti attho.",
  "atk-s0515a:146_0": "Icchanti etāya ārammaṇānīti icchā.",
  "atk-s0515a:146_1": "Bahalakilesabhāvena mucchanti etāya pāṇinoti mucchā.",
  "atk-s0515a:146_2": "Gilitvā pariniṭṭhapetvā gahaṇavasena ajjhosānaṃ.",
  "atk-s0515a:146_3": "Iminā sattā gijjhanti gedhaṃ āpajjantīti gedho.",
  "atk-s0515a:146_4": "Bahalaṭṭhena vā gedho.",
  "atk-s0515a:146_5": "“Gedhaṃ vā pana pavanasaṇḍa”nti hi bahalaṭṭheneva vuttaṃ.",
  "atk-s0515a:146_6": "Anantarapadaṃ upasaggavasena vaḍḍhitaṃ,",
  "atk-s0515a:146_7": "sabbatobhāgena vā gedhoti paligedho.",
  "atk-s0515a:146_8": "Sajjanti etenāti saṅgo.",
  "atk-s0515a:146_9": "Lagganaṭṭhena vā saṅgo.",
  "atk-s0515a:146_10": "Osīdanaṭṭhena paṅko.",
  "atk-s0515a:146_11": "Ākaḍḍhanavasena ejā.",
  "atk-s0515a:146_12": "“Ejā imaṃ purisaṃ parikaḍḍhati tassa tasseva bhavassa abhinibbattiyā”ti hi vuttaṃ.",
  "atk-s0515a:146_13": "Vañcanaṭṭhena māyā.",
  "atk-s0515a:146_14": "Vaṭṭasmiṃ sattānaṃ jananaṭṭhena janikā.",
  "atk-s0515a:146_15": "“Taṇhā janeti purisaṃ,",
  "atk-s0515a:146_16": "cittamassa vidhāvatī”ti hi vuttaṃ.",
  "atk-s0515a:146_17": "Vaṭṭasmiṃ satte dukkhena saṃyojayamānā janetīti sañjananī.",
  "atk-s0515a:146_18": "Ghaṭanaṭṭhena sibbinī.",
  "atk-s0515a:146_19": "Ayañhi vaṭṭasmiṃ satte cutipaṭisandhivasena sibbati ghaṭeti tunnakāro viya pilotikāya pilotikaṃ,",
  "atk-s0515a:146_20": "tasmā “ghaṭanaṭṭhena sibbinī”ti vuttā.",
  "atk-s0515a:146_21": "Anekappakāraṃ visayajālaṃ taṇhāvipphanditanivesasaṅkhātaṃ vā jālamassā atthīti jālinī.",
  "atk-s0515a:147_0": "Ākaḍḍhanaṭṭhena sīghasotā saritā viyāti saritā.",
  "atk-s0515a:147_1": "Allaṭṭhena vā saritā.",
  "atk-s0515a:147_2": "Vuttañhetaṃ “saritāni sinehitāni ca somanassāni bhavanti jantuno”ti.",
  "atk-s0515a:147_3": "Allāni ceva siniddhāni cāti ayañhettha attho.",
  "atk-s0515a:147_4": "Anayabyasanāpādanaṭṭhena kummānubandhasuttakaṃ viyāti suttaṃ.",
  "atk-s0515a:147_5": "Vuttañhetaṃ “suttanti kho,",
  "atk-s0515a:147_6": "bhikkhave,",
  "atk-s0515a:147_7": "nandirāgassetaṃ adhivacana”nti.",
  "atk-s0515a:147_8": "Rūpādīsu vitthataṭṭhena visatā.",
  "atk-s0515a:147_9": "Tassa tassa paṭilābhatthāya satte āyūhāpetīti āyūhinī.",
  "atk-s0515a:147_10": "Ukkaṇṭhituṃ apadānato sahāyaṭṭhena dutiyā.",
  "atk-s0515a:147_11": "Ayañhi sattānaṃ vaṭṭasmiṃ ukkaṇṭhituṃ na deti,",
  "atk-s0515a:147_12": "gatagataṭṭhāne piyasahāyo viya abhiramāpeti.",
  "atk-s0515a:147_13": "Teneva vuttaṃ –",
  "atk-s0515a:148_0": "“Taṇhādutiyo puriso, dīghamaddhānasaṃsaraṃ;",
  "atk-s0515a:149_0": "Itthabhāvaññathābhāvaṃ, saṃsāraṃ nātivattatī”ti. ;",
  "atk-s0515a:150_0": "Paṇidhānakavasena paṇidhi.",
  "atk-s0515a:150_1": "Bhavanettīti bhavarajju.",
  "atk-s0515a:150_2": "Etāya hi sattā rajjuyā gīvāyaṃ baddhā goṇā viya icchiticchitaṭṭhānaṃ niyyanti.",
  "atk-s0515a:150_3": "Taṃ taṃ ārammaṇaṃ vanati bhajati allīyatīti vanaṃ,",
  "atk-s0515a:150_4": "vanati yācatīti vā vanaṃ.",
  "atk-s0515a:150_5": "Vanathoti byañjanena padaṃ vaḍḍhitaṃ.",
  "atk-s0515a:150_6": "Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti vanaṃ.",
  "atk-s0515a:150_7": "Balavataṇhāyetaṃ nāmaṃ.",
  "atk-s0515a:150_8": "Gahanataraṭṭhena pana tato balavatarā vanatho nāma.",
  "atk-s0515a:150_9": "Tena vuttaṃ –",
  "atk-s0515a:151_0": "“Vanaṃ chindatha mā rukkhaṃ, vanato jāyate bhayaṃ;",
  "atk-s0515a:152_0": "Chetvā vanañca vanathañca, nibbanā hotha bhikkhavo”ti. ;",
  "atk-s0515a:153_0": "Santhavanavasena santhavo,",
  "atk-s0515a:153_1": "saṃsaggoti attho.",
  "atk-s0515a:153_2": "So duvidho –",
  "atk-s0515a:153_3": "taṇhāsanthavo mittasanthavo ca.",
  "atk-s0515a:153_4": "Tesu idha taṇhāsanthavo adhippeto.",
  "atk-s0515a:153_5": "Sinehavasena sneho.",
  "atk-s0515a:153_6": "Ālayakaraṇavasena kampamānā apekkhatīti apekkhā.",
  "atk-s0515a:153_7": "Vuttampi cetaṃ “imāni te deva caturāsīti nagarasahassāni kusāvatīrājadhānippamukhāni,",
  "atk-s0515a:153_8": "ettha deva chandaṃ janehi jīvite apekkhaṃ karohī”ti.",
  "atk-s0515a:153_9": "Ālayaṃ karohīti ayañhettha attho.",
  "atk-s0515a:153_10": "Pāṭiyekke pāṭiyekke ārammaṇe bandhatīti paṭibandhu,",
  "atk-s0515a:153_11": "ñātakaṭṭhena vā pāṭiyekko bandhūtipi paṭibandhu.",
  "atk-s0515a:153_12": "Niccasannissitaṭṭhenapi sattānaṃ taṇhāsamo bandhu nāma natthi.",
  "atk-s0515a:153_13": "Ārammaṇānaṃ asanato āsā.",
  "atk-s0515a:153_14": "Ajjhottharaṇato ceva tittiṃ anugantvāva paribhuñjanato cāti attho.",
  "atk-s0515a:153_15": "Āsīsanavasena āsīsanā.",
  "atk-s0515a:153_16": "Āsīsitassa bhāvo āsīsitattaṃ.",
  "atk-s0515a:154_0": "Idāni tassā pavattiṭṭhānaṃ dassetuṃ “rūpāsā”tiādi vuttaṃ.",
  "atk-s0515a:154_1": "Tattha āsīsanavasena āsāti āsāya atthaṃ gahetvā rūpe āsā rūpāsā.",
  "atk-s0515a:154_2": "Evaṃ navapi padāni veditabbāni.",
  "atk-s0515a:154_3": "Ettha ca purimāni pañca pañcakāmaguṇavasena vuttāni,",
  "atk-s0515a:154_4": "parikkhāralobhavasena chaṭṭhaṃ.",
  "atk-s0515a:154_5": "Taṃ visesato pabbajitānaṃ,",
  "atk-s0515a:154_6": "tato parāni tīṇi atittiyavatthuvasena gahaṭṭhānaṃ.",
  "atk-s0515a:154_7": "Na hi tesaṃ dhanaputtajīvitehi aññaṃ piyataraṃ atthi.",
  "atk-s0515a:154_8": "“Idaṃ mayhaṃ,",
  "atk-s0515a:154_9": "idaṃ mayha”nti vā “asukena me idaṃ dinnaṃ,",
  "atk-s0515a:154_10": "idaṃ dinna”nti vā evaṃ satte jappāpetīti jappā.",
  "atk-s0515a:154_11": "Parato dve padāni upasaggena vaḍḍhitāni,",
  "atk-s0515a:154_12": "tato paraṃ aññenākārena vibhajituṃ āraddhattā puna “jappā”ti vuttaṃ.",
  "atk-s0515a:154_13": "Jappanākāro jappanā.",
  "atk-s0515a:154_14": "Jappitassa bhāvo jappitattaṃ.",
  "atk-s0515a:154_15": "Punappunaṃ visaye lumpati ākaḍḍhatīti lolupo,",
  "atk-s0515a:154_16": "lolupassa bhāvo loluppaṃ.",
  "atk-s0515a:154_17": "Loluppanākāro loluppāyanā.",
  "atk-s0515a:154_18": "Loluppasamaṅgino bhāvo loluppāyitattaṃ.",
  "atk-s0515a:155_0": "Pucchañjikatāti yāya taṇhāya lābhaṭṭhānesu pucchaṃ cālayamānā sunakhā viya kampamānā vicaranti,",
  "atk-s0515a:155_1": "taṃ tassā kampanataṇhāya nāmaṃ.",
  "atk-s0515a:155_2": "Sādhu manāpamanāpe visaye kāmetīti sādhukāmo,",
  "atk-s0515a:155_3": "tassa bhāvo sādhukamyatā.",
  "atk-s0515a:155_4": "Mātāmātucchātiādike ayuttaṭṭhāne rāgoti adhammarāgo.",
  "atk-s0515a:155_5": "Yuttaṭṭhānepi balavā hutvā uppanno lobho visamalobho.",
  "atk-s0515a:155_6": "“Rāgo visama”ntiādivacanato vā yuttaṭṭhāne vā ayuttaṭṭhāne vā uppanno chandarāgo adhammaṭṭhena adhammarāgo.",
  "atk-s0515a:155_7": "Visamaṭṭhena visamalobhoti veditabbo.",
  "atk-s0515a:155_8": "Ārammaṇānaṃ nikāmanavasena nikanti.",
  "atk-s0515a:155_9": "Nikāmanākāro nikāmanā.",
  "atk-s0515a:155_10": "Patthayanavasena patthanā.",
  "atk-s0515a:155_11": "Pihāyanavasena pihanā.",
  "atk-s0515a:155_12": "Suṭṭhu patthanā sampatthanā.",
  "atk-s0515a:155_13": "Pañcasu kāmaguṇesu taṇhā kāmataṇhā.",
  "atk-s0515a:155_14": "Rūpārūpabhavesu taṇhā bhavataṇhā.",
  "atk-s0515a:155_15": "Ucchedasaṅkhāte vibhave taṇhā vibhavataṇhā.",
  "atk-s0515a:155_16": "Suddhe rūpabhavasmiṃyeva taṇhā rūpataṇhā.",
  "atk-s0515a:155_17": "Arūpabhave taṇhā arūpataṇhā.",
  "atk-s0515a:155_18": "Ucchedadiṭṭhisahagato rāgo,",
  "atk-s0515a:155_19": "nirodhe taṇhā nirodhataṇhā.",
  "atk-s0515a:155_20": "Rūpe taṇhā rūpataṇhā.",
  "atk-s0515a:155_21": "Sadde taṇhā saddataṇhā.",
  "atk-s0515a:155_22": "Gandhataṇhādīsupi eseva nayo.",
  "atk-s0515a:155_23": "Oghādayo vuttatthāva.",
  "atk-s0515a:156_0": "Kusaladhamme āvaratīti āvaraṇaṃ.",
  "atk-s0515a:156_1": "Chādanavasena chadanaṃ.",
  "atk-s0515a:156_2": "Satte vaṭṭasmiṃ bandhatīti bandhanaṃ.",
  "atk-s0515a:156_3": "Cittaṃ upahantvā kilissati saṃkiliṭṭhaṃ karotīti upakkileso.",
  "atk-s0515a:156_4": "Thāmagataṭṭhena anu anu setīti anusayo.",
  "atk-s0515a:156_5": "Uppajjamānaṃ cittaṃ pariyuṭṭhātīti pariyuṭṭhānaṃ,",
  "atk-s0515a:156_6": "uppajjituṃ apadānena kusalavāraṃ gaṇhātīti attho.",
  "atk-s0515a:156_7": "“Corā magge pariyuṭṭhiṃsu,",
  "atk-s0515a:156_8": "dhuttā magge pariyuṭṭhiṃsū”tiādīsu hi maggaṃ gaṇhiṃsūti attho.",
  "atk-s0515a:156_9": "Evamidhāpi gahaṇaṭṭhena pariyuṭṭhānaṃ veditabbaṃ.",
  "atk-s0515a:156_10": "Paliveṭhanaṭṭhena latā viyāti latā.",
  "atk-s0515a:156_11": "“Latā uppajja tiṭṭhatī”ti āgataṭṭhānepi ayaṃ taṇhā latāti vuttā.",
  "atk-s0515a:156_12": "Vividhāni vatthūni icchatīti vevicchaṃ.",
  "atk-s0515a:156_13": "Vaṭṭadukkhassa mūlanti dukkhamūlaṃ.",
  "atk-s0515a:156_14": "Tasseva dukkhassa nidānanti dukkhanidānaṃ.",
  "atk-s0515a:156_15": "Taṃ dukkhaṃ ito pabhavatīti dukkhappabhavo.",
  "atk-s0515a:156_16": "Bandhanaṭṭhena pāso viyāti pāso,",
  "atk-s0515a:156_17": "mārassa pāso mārapāso.",
  "atk-s0515a:156_18": "Duruggilanaṭṭhena baḷisaṃ viyāti baḷisaṃ,",
  "atk-s0515a:156_19": "mārassa baḷisaṃ mārabaḷisaṃ.",
  "atk-s0515a:156_20": "Taṇhābhibhūtā mārassa visayaṃ nātikkamanti,",
  "atk-s0515a:156_21": "tesaṃ upari māro vasaṃ vattetīti iminā pariyāyena mārassa visayoti māravisayo.",
  "atk-s0515a:156_22": "Sandanaṭṭhena taṇhāva nadī taṇhānadī.",
  "atk-s0515a:156_23": "Ajjhottharaṇaṭṭhena taṇhāva jālaṃ taṇhājālaṃ.",
  "atk-s0515a:156_24": "Yathā sunakhā gaddūlabaddhā yadicchakaṃ niyyanti,",
  "atk-s0515a:156_25": "evaṃ taṇhābaddhā sattāti daḷhabandhanaṭṭhena gaddūlaṃ viyāti gaddūlaṃ,",
  "atk-s0515a:156_26": "taṇhāva gaddūlaṃ taṇhāgaddūlaṃ.",
  "atk-s0515a:156_27": "Duppūraṇaṭṭhena taṇhāva samuddo taṇhāsamuddo.",
  "atk-s0515a:156_28": "Abhijjhāyanaṭṭhena abhijjhā.",
  "atk-s0515a:156_29": "Lubbhanti etena,",
  "atk-s0515a:156_30": "sayaṃ vā lubbhati,",
  "atk-s0515a:156_31": "lubbhanamattameva vā tanti lobho.",
  "atk-s0515a:156_32": "Sampayuttakānaṃ akusalānaṃ patiṭṭhaṭṭhena mūlaṃ.",
  "atk-s0515a:157_0": "Visattikātīti visattikā iti.",
  "atk-s0515a:157_1": "Kenaṭṭhenāti kena sabhāvena.",
  "atk-s0515a:157_2": "Visatāti vitthaṭā rūpādīsu.",
  "atk-s0515a:157_3": "Visālāti vipulā.",
  "atk-s0515a:157_4": "Visaṭāti tebhūmakabyāpakavasena visaṭā.",
  "atk-s0515a:157_5": "Purimavacanameva takārassa ṭakāraṃ katvā byañjanavibhāgaṃ katvā vuttaṃ.",
  "atk-s0515a:157_6": "Visakkatīti parisappati sahati vā.",
  "atk-s0515a:157_7": "Ratto hi rāgavatthunā pādena tāḷiyamānopi sahati.",
  "atk-s0515a:157_8": "Osakkanaṃ vipphandanaṃ vā “visakkana”ntipi vadanti.",
  "atk-s0515a:157_9": "“Kusalākusalānaṃ patī”ti keci vaṇṇayanti.",
  "atk-s0515a:157_10": "Visaṃharatīti tathā tathā kāmesu ānisaṃsaṃ passantī vividhehi ākārehi nekkhammābhimukhappavattito cittaṃ saṃharati saṅkhipati,",
  "atk-s0515a:157_11": "visaṃ vā dukkhaṃ,",
  "atk-s0515a:157_12": "taṃ harati,",
  "atk-s0515a:157_13": "vahatīti attho.",
  "atk-s0515a:157_14": "Visaṃvādikāti aniccādiṃ niccādito gaṇhantī visaṃvādikā hoti.",
  "atk-s0515a:157_15": "Dukkhanibbattakassa kammassa hetubhāvato visamūlā,",
  "atk-s0515a:157_16": "visaṃ vā dukkhadukkhādibhūtā vedanā mūlaṃ etissāti visamūlā.",
  "atk-s0515a:157_17": "Dukkhasamudayattā visaṃ phalaṃ etissāti visaphalā.",
  "atk-s0515a:157_18": "Yāya taṇhāya rūpādikassa dukkhasseva paribhogo hoti,",
  "atk-s0515a:157_19": "na amatassāti sā “visaparibhogā”ti vuttā.",
  "atk-s0515a:157_20": "Sabbattha niruttivasena padasiddhi veditabbā.",
  "atk-s0515a:158_0": "Tassā visayaṃ dassetukāmo “visālā vā pana sā taṇhā rūpe”tiādimāha.",
  "atk-s0515a:158_1": "Tattha visālā vā panāti mahantī eva taṇhāyanaṭṭhena taṇhā,",
  "atk-s0515a:158_2": "rūpādayo pañca pañcakāmaguṇikarāgavasena vuttā.",
  "atk-s0515a:158_3": "Kule gaṇetiādīni ekādasa padāni loluppādavasena vuttāni.",
  "atk-s0515a:158_4": "Kāmadhātuttiko kammavaṭṭavasena vibhatto,",
  "atk-s0515a:158_5": "kāmabhavattiko vipākavaṭṭavasena vibhatto,",
  "atk-s0515a:158_6": "saññābhavattiko saññāvasena vibhatto,",
  "atk-s0515a:158_7": "ekavokārabhavattiko khandhavasena vibhatto.",
  "atk-s0515a:158_8": "Atītattiko kālavasena,",
  "atk-s0515a:158_9": "diṭṭhacatukko ārammaṇavasena,",
  "atk-s0515a:158_10": "apāyattiko okāsavasena,",
  "atk-s0515a:158_11": "khandhattiko nissattanijjīvavasena vibhattoti ñātabbaṃ.",
  "atk-s0515a:158_12": "Tatrāyaṃ saṅkhepena atthadīpanā vibhāvanā ca –",
  "atk-s0515a:159_0": "“Tattha katamā kāmadhātu?",
  "atk-s0515a:159_1": "Heṭṭhato avīcinirayaṃ pariyantaṃ karitvā uparito paranimmitavasavattideve antokaritvā yaṃ etasmiṃ antare",
  "atk-s0515a:159_2": "etthāvacarā ettha pariyāpannā khandhadhātuāyatanā rūpaṃ vedanā saññā saṅkhārā viññāṇaṃ,",
  "atk-s0515a:159_3": "ayaṃ vuccati kāmadhātu”.",
  "atk-s0515a:160_0": "“Tattha katamā rūpadhātu?",
  "atk-s0515a:160_1": "Heṭṭhato brahmalokaṃ pariyantaṃ karitvā uparito akaniṭṭhe deve antokaritvā yaṃ etasmiṃ antare etthāvacarā",
  "atk-s0515a:160_2": "ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā,",
  "atk-s0515a:160_3": "ayaṃ vuccati rūpadhātu”.",
  "atk-s0515a:161_0": "“Tattha katamā arūpadhātu?",
  "atk-s0515a:161_1": "Heṭṭhato ākāsānañcāyatanupage deve pariyantaṃ karitvā uparito nevasaññānāsaññāyatanupage deve antokaritvā",
  "atk-s0515a:161_2": "yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa",
  "atk-s0515a:161_3": "vā cittacetasikā dhammā,",
  "atk-s0515a:161_4": "ayaṃ vuccati arūpadhātū”ti.",
  "atk-s0515a:161_5": "Aṭṭhakathāyaṃ pana “kāmadhātūti kāmabhavo,",
  "atk-s0515a:161_6": "pañcakkhandhā labbhanti.",
  "atk-s0515a:161_7": "Rūpadhātūti rūpabhavo,",
  "atk-s0515a:161_8": "pañcakkhandhā labbhanti.",
  "atk-s0515a:161_9": "Arūpadhātūti arūpabhavo,",
  "atk-s0515a:161_10": "cattāro khandhā labbhantī”ti vuttaṃ.",
  "atk-s0515a:162_0": "Atha vā kāmarāgasaṅkhātena kāmena yuttā dhātu kāmadhātu,",
  "atk-s0515a:162_1": "kāmasaṅkhātā vā dhātu kāmadhātu.",
  "atk-s0515a:162_2": "Kāmaṃ pahāya rūpena yuttā dhātu rūpadhātu,",
  "atk-s0515a:162_3": "rūpasaṅkhātā vā dhātu rūpadhātu.",
  "atk-s0515a:162_4": "Kāmañca rūpañca pahāya arūpena yuttā dhātu arūpadhātu,",
  "atk-s0515a:162_5": "arūpasaṅkhātā vā dhātu arūpadhātu.",
  "atk-s0515a:162_6": "Tā eva dhātuyo puna bhavapariyāyena vuttā.",
  "atk-s0515a:162_7": "Bhavantīti hi bhavāti vuccanti.",
  "atk-s0515a:162_8": "Saññāya yutto bhavo,",
  "atk-s0515a:162_9": "saññāvataṃ vā bhavo,",
  "atk-s0515a:162_10": "saññā vā ettha bhave atthīti saññābhavo.",
  "atk-s0515a:162_11": "So kāmabhavo ca asaññābhavamutto rūpabhavo ca nevasaññānāsaññābhavamutto arūpabhavo ca hoti.",
  "atk-s0515a:163_0": "Na saññābhavo asaññābhavo,",
  "atk-s0515a:163_1": "so rūpabhavekadeso.",
  "atk-s0515a:163_2": "Oḷārikattābhāvato nevasaññā,",
  "atk-s0515a:163_3": "sukhumattena sabbhāvato nāsaññāti nevasaññānāsaññā,",
  "atk-s0515a:163_4": "tāya yutto bhavo nevasaññānāsaññābhavo.",
  "atk-s0515a:163_5": "Atha vā oḷārikāya saññāya abhāvā sukhumāya ca bhāvā nevasaññānāsaññā asmiṃ bhaveti nevasaññānāsaññābhavo,",
  "atk-s0515a:163_6": "so arūpabhavekadeso.",
  "atk-s0515a:163_7": "Ekena rūpakkhandhena vokiṇṇo bhavo,",
  "atk-s0515a:163_8": "eko vā vokāro,",
  "atk-s0515a:163_9": "assa bhavassāti ekavokārabhavo,",
  "atk-s0515a:163_10": "so asaññābhavova.",
  "atk-s0515a:163_11": "Catūhi arūpakkhandhehi vokiṇṇo bhavo,",
  "atk-s0515a:163_12": "cattāro vā vokārā assa bhavassāti catuvokārabhavo,",
  "atk-s0515a:163_13": "so arūpabhavo eva.",
  "atk-s0515a:163_14": "Pañcahi khandhehi vokiṇṇo bhavo,",
  "atk-s0515a:163_15": "pañca vā vokārā assa bhavassāti pañcavokārabhavo,",
  "atk-s0515a:163_16": "so kāmabhavo ca rūpabhavekadeso ca hoti.",
  "atk-s0515a:163_17": "Atītattiko heṭṭhā vuttanayova.",
  "atk-s0515a:163_18": "Diṭṭhanti catusamuṭṭhānikaṃ rūpārammaṇaṃ.",
  "atk-s0515a:163_19": "Sutanti dvisamuṭṭhānikaṃ saddārammaṇaṃ.",
  "atk-s0515a:163_20": "Mutanti phusitvā gahetabbāni catusamuṭṭhānikāni gandharasaphoṭṭhabbārammaṇāni.",
  "atk-s0515a:163_21": "Viññātabbaṃ nāma manasā jānitabbaṃ dhammārammaṇaṃ.",
  "atk-s0515a:163_22": "Tesu diṭṭhasutamutaviññātabbesu dhammesu.",
  "atk-s0515a:163_23": "Visaṭā vitthatāti mahantā patthaṭā.",
  "atk-s0515a:164_0": "Apāyaloketi vaḍḍhisaṅkhātassa ayassa abhāvena apāyo,",
  "atk-s0515a:164_1": "tasmiṃ apāyaloke.",
  "atk-s0515a:164_2": "Khandhaloketi rāsaṭṭhena rūpādayo pañcakkhandhā eva loko.",
  "atk-s0515a:164_3": "Dhātuloketi suññataṭṭhena cakkhudhātuādayo aṭṭhārasa dhātuyo eva loko.",
  "atk-s0515a:164_4": "Āyatanaloketi āyatanādīhi kāraṇehi dvādasāyatanāni eva loko.",
  "atk-s0515a:164_5": "Sabbepi lujjanapalujjanaṭṭhena loko,",
  "atk-s0515a:164_6": "vuttappakāre loke visaṭā vitthaṭāti visattikā.",
  "atk-s0515a:164_7": "Satoti saratīti sato,",
  "atk-s0515a:164_8": "puggalena sati vuttā.",
  "atk-s0515a:165_0": "Tattha saraṇalakkhaṇā sati.",
  "atk-s0515a:165_1": "Saranti tāya,",
  "atk-s0515a:165_2": "sayaṃ vā sarati,",
  "atk-s0515a:165_3": "saraṇamattameva vā esāti sati.",
  "atk-s0515a:165_4": "Sā panesā apilāpanalakkhaṇā,",
  "atk-s0515a:165_5": "asammosanarasā,",
  "atk-s0515a:165_6": "ārakkhapaccupaṭṭhānā,",
  "atk-s0515a:165_7": "visayābhimukhabhāvapaccupaṭṭhānā vā,",
  "atk-s0515a:165_8": "thirasaññāpadaṭṭhānā,",
  "atk-s0515a:165_9": "kāyādisatipaṭṭhānapadaṭṭhānā vā.",
  "atk-s0515a:165_10": "Ārammaṇe daḷhapatiṭṭhitattā pana esikā viya,",
  "atk-s0515a:165_11": "cakkhudvārādīnaṃ rakkhaṇato dovāriko viya ca daṭṭhabbā.",
  "atk-s0515a:166_0": "Tassā pavattiṭṭhānaṃ dassento “kāye kāyānupassanāsatipaṭṭhānaṃ bhāvento sato”tiādinā nayena catubbidhaṃ satipaṭṭhānamāha.",
  "atk-s0515a:166_1": "Tattha kāyeti rūpakāye.",
  "atk-s0515a:166_2": "Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo viya “kāyo”ti adhippeto.",
  "atk-s0515a:166_3": "Yathā ca samūhaṭṭhena,",
  "atk-s0515a:166_4": "evaṃ kucchitānaṃ āyaṭṭhena.",
  "atk-s0515a:166_5": "Kucchitānañhi paramajegucchānaṃ so āyotipi kāyo.",
  "atk-s0515a:166_6": "Āyoti uppattideso.",
  "atk-s0515a:166_7": "Tatrāyaṃ vacanattho –",
  "atk-s0515a:166_8": "āyanti tatoti āyo.",
  "atk-s0515a:166_9": "Ke āyantīti?",
  "atk-s0515a:166_10": "Kucchitā kesādayo.",
  "atk-s0515a:166_11": "Iti kucchitānaṃ kesādīnaṃ āyoti kāyo.",
  "atk-s0515a:167_0": "Kāyānupassanāti kāyassa anupassanā,",
  "atk-s0515a:167_1": "kāyaṃ vā anupassanā,",
  "atk-s0515a:167_2": "“kāye”ti ca vatvāpi puna “kāyānupassanā”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.",
  "atk-s0515a:168_0": "Tena na kāye vedanānupassanā cittadhammānupassanā vā,",
  "atk-s0515a:168_1": "atha kho kāyānupassanāyevāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti,",
  "atk-s0515a:168_2": "tathā na kāye aṅgapaccaṅgavinimuttaekadhammānupassanā,",
  "atk-s0515a:168_3": "nāpi kesalomādivinimuttaitthipurisānupassanā.",
  "atk-s0515a:168_4": "Yopi cettha kesalomādiko bhūtupādāyasamūhasaṅkhāto kāyo,",
  "atk-s0515a:168_5": "tatthāpi na bhūtupādāyavinimuttaekadhammānupassanā,",
  "atk-s0515a:168_6": "atha kho rathasambhārānupassakassa viya aṅgapaccaṅgasamūhānupassanā,",
  "atk-s0515a:168_7": "nagarāvayavānupassakassa viya kesalomādisamūhānupassanā,",
  "atk-s0515a:168_8": "kadalikkhandhapattavaṭṭivinibhujanakassa viya rittamuṭṭhiviniveṭhakassa viya ca bhūtupādāyasamūhānupassanāyevāti",
  "atk-s0515a:168_9": "samūhavaseneva kāyasaṅkhātassa vatthuno nānappakārato dassentena ghanavinibbhogo dassito hoti.",
  "atk-s0515a:168_10": "Na hettha yathāvuttasamūhavinimutto kāyo vā itthī vā puriso vā añño vā koci dhammo dissati,",
  "atk-s0515a:168_11": "yathāvuttadhammasamūhamatteyeva pana tathā tathā sattā micchābhinivesaṃ karonti.",
  "atk-s0515a:168_12": "Tenāhu porāṇā –",
  "atk-s0515a:169_0": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0515a:170_0": "Apassaṃ bajjhate mūḷho, bajjhamāno na muccatī”ti. ;",
  "atk-s0515a:171_0": "Ghanavinibbhogādidassanatthanti vuttaṃ.",
  "atk-s0515a:171_1": "Ādisaddena cettha ayampi attho veditabbo.",
  "atk-s0515a:171_2": "Ayañhi etasmiṃ kāye kāyānupassanāyeva,",
  "atk-s0515a:171_3": "na aññadhammānupassanā.",
  "atk-s0515a:171_4": "Yathā anudakabhūtāyapi marīciyā udakānupassanā hoti,",
  "atk-s0515a:171_5": "na evaṃ aniccadukkhānattāsubhabhūteyeva imasmiṃ kāye niccasukhattasubhabhāvānupassanā,",
  "atk-s0515a:171_6": "atha kho kāyānupassanā aniccadukkhānattāsubhākārasamūhānupassanāyevāti vuttaṃ hoti.",
  "atk-s0515a:172_0": "Atha vā yvāyaṃ mahāsatipaṭṭhāne “idha,",
  "atk-s0515a:172_1": "bhikkhave,",
  "atk-s0515a:172_2": "bhikkhu araññagato vā…pe…",
  "atk-s0515a:172_3": "so satova assasatī”tiādinā nayena assāsapassāsādicuṇṇikajātaaṭṭhikapariyosāno kāyo vutto,",
  "atk-s0515a:172_4": "yo ca paṭisambhidāyaṃ satipaṭṭhānakathāyaṃ “idhekacco pathavīkāyaṃ aniccato anupassati. Āpokāyaṃ.",
  "atk-s0515a:172_5": "Tejokāyaṃ.",
  "atk-s0515a:172_6": "Vāyokāyaṃ.",
  "atk-s0515a:172_7": "Kesakāyaṃ.",
  "atk-s0515a:172_8": "Lomakāyaṃ.",
  "atk-s0515a:172_9": "Chavikāyaṃ.",
  "atk-s0515a:172_10": "Cammakāyaṃ.",
  "atk-s0515a:172_11": "Maṃsakāyaṃ.",
  "atk-s0515a:172_12": "Ruhirakāyaṃ.",
  "atk-s0515a:172_13": "Nhārukāyaṃ.",
  "atk-s0515a:172_14": "Aṭṭhikāyaṃ.",
  "atk-s0515a:172_15": "Aṭṭhimiñjakāya”nti kāyo vutto,",
  "atk-s0515a:172_16": "tassa sabbassa imasmiṃyeva kāye anupassanato kāye kāyānupassanāti evampi attho daṭṭhabbo.",
  "atk-s0515a:173_0": "Atha vā kāye “aha”nti vā “mama”nti vā evaṃ gahetabbassa yassa kassaci anupassanato tassa tasseva pana",
  "atk-s0515a:173_1": "kesalomādikassa nānādhammasamūhassa anupassanato kāye kesādisamūhasaṅkhātakāyānupassanāti evamattho daṭṭhabbo.",
  "atk-s0515a:173_2": "Api ca “imasmiṃ kāye aniccato anupassati,",
  "atk-s0515a:173_3": "no niccato”tiādinā anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0515a:173_4": "kāyassa anupassanatopi kāye kāyānupassanāti evampi attho daṭṭhabbo.",
  "atk-s0515a:173_5": "Ayaṃ pana catusatipaṭṭhānasādhāraṇo attho.",
  "atk-s0515a:174_0": "Satipaṭṭhānanti tayo satipaṭṭhānā satigocaropi,",
  "atk-s0515a:174_1": "tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0515a:174_2": "“Catunnaṃ,",
  "atk-s0515a:174_3": "bhikkhave,",
  "atk-s0515a:174_4": "satipaṭṭhānānaṃ samudayañca atthaṅgamañca desissāmi,",
  "atk-s0515a:174_5": "taṃ suṇātha sādhukaṃ manasi karotha…pe… ko ca,",
  "atk-s0515a:174_6": "bhikkhave,",
  "atk-s0515a:174_7": "kāyassa samudayo?",
  "atk-s0515a:174_8": "Āhārasamudayā kāyasamudayo”tiādīsu hi satigocaro “satipaṭṭhāna”nti vuccati.",
  "atk-s0515a:174_9": "Tathā “kāyo upaṭṭhānaṃ, no sati,",
  "atk-s0515a:174_10": "sati upaṭṭhānañceva sati cā”tiādīsupi.",
  "atk-s0515a:174_11": "Tassattho –",
  "atk-s0515a:174_12": "patiṭṭhāti asminti paṭṭhānaṃ.",
  "atk-s0515a:174_13": "Kā patiṭṭhāti? Sati.",
  "atk-s0515a:174_14": "Satiyā paṭṭhānaṃ satipaṭṭhānaṃ,",
  "atk-s0515a:174_15": "padhānaṭṭhānanti vā paṭṭhānaṃ,",
  "atk-s0515a:174_16": "satiyā paṭṭhānaṃ satipaṭṭhānaṃ,",
  "atk-s0515a:174_17": "hatthiṭṭhānaassaṭṭhānādīni viya.",
  "atk-s0515a:175_0": "“Tayo satipaṭṭhānā yadariyo sevati,",
  "atk-s0515a:175_1": "yadariyo sevamāno satthā gaṇamanusāsitumarahatī”ti ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti vuttā.",
  "atk-s0515a:175_2": "Tassattho –",
  "atk-s0515a:175_3": "paṭṭhapetabbato paṭṭhānaṃ,",
  "atk-s0515a:175_4": "pavattayitabbatoti attho.",
  "atk-s0515a:175_5": "Kena paṭṭhapetabboti? Satiyā,",
  "atk-s0515a:175_6": "satiyā paṭṭhānaṃ satipaṭṭhānanti.",
  "atk-s0515a:175_7": "“Cattāro satipaṭṭhānā bhāvitā bahulīkatā satta bojjhaṅge paripūrentī”tiādīsu pana satiyeva “satipaṭṭhāna”nti vuccati.",
  "atk-s0515a:175_8": "Tassattho –",
  "atk-s0515a:175_9": "patiṭṭhātīti paṭṭhānaṃ,",
  "atk-s0515a:175_10": "upaṭṭhāti okkantitvā pakkhanditvā pavattatīti attho.",
  "atk-s0515a:175_11": "Satiyeva paṭṭhānanti satipaṭṭhānaṃ.",
  "atk-s0515a:175_12": "Atha vā saraṇaṭṭhena sati,",
  "atk-s0515a:175_13": "upaṭṭhānaṭṭhena paṭṭhānaṃ.",
  "atk-s0515a:175_14": "Iti sati ca sā paṭṭhānañcātipi satipaṭṭhānaṃ.",
  "atk-s0515a:175_15": "Idamidha adhippetaṃ.",
  "atk-s0515a:175_16": "Taṃ satipaṭṭhānaṃ.",
  "atk-s0515a:175_17": "Bhāventoti vaḍḍhento.",
  "atk-s0515a:175_18": "Ettha ca yaṃ tidhā paṭipannesu sāvakesu satthuno paṭighānunayavītivattatā “satipaṭṭhāna”nti vuttaṃ,",
  "atk-s0515a:175_19": "taṃ iminā suttena gahetabbaṃ.",
  "atk-s0515a:175_20": "Vuttañhetaṃ bhagavatā –",
  "atk-s0515a:176_0": "“Tayo satipaṭṭhānā yadariyo sevati,",
  "atk-s0515a:176_1": "yadariyo sevamāno satthā gaṇamanusāsitumarahatī”ti iti kho panetaṃ vuttaṃ,",
  "atk-s0515a:176_2": "kiñcetaṃ paṭicca vuttaṃ. Idha,",
  "atk-s0515a:176_3": "bhikkhave,",
  "atk-s0515a:176_4": "satthā sāvakānaṃ dhammaṃ deseti anukampako hitesī anukampaṃ upādāya “idaṃ vo hitāya idaṃ vo sukhāyā”ti.",
  "atk-s0515a:176_5": "Tassa sāvakā na sussūsanti,",
  "atk-s0515a:176_6": "na sotaṃ odahanti,",
  "atk-s0515a:176_7": "na aññā cittaṃ upaṭṭhapenti,",
  "atk-s0515a:176_8": "vokkamma ca satthu sāsanā vattanti. Tatra,",
  "atk-s0515a:176_9": "bhikkhave,",
  "atk-s0515a:176_10": "tathāgato na ceva anattamano hoti,",
  "atk-s0515a:176_11": "na ca anattamanataṃ paṭisaṃvedeti,",
  "atk-s0515a:176_12": "anavassuto ca viharati sato sampajāno. Idaṃ,",
  "atk-s0515a:176_13": "bhikkhave,",
  "atk-s0515a:176_14": "paṭhamaṃ satipaṭṭhānaṃ.",
  "atk-s0515a:176_15": "Yadariyo…pe… marahati.",
  "atk-s0515a:177_0": "“Puna caparaṃ,",
  "atk-s0515a:177_1": "bhikkhave,",
  "atk-s0515a:177_2": "satthā…pe…",
  "atk-s0515a:177_3": "idaṃ vo sukhāyāti.",
  "atk-s0515a:177_4": "Tassa ekacce sāvakā na sussūsanti…pe… vattanti.",
  "atk-s0515a:177_5": "Ekacce sāvakā sussūsanti…pe…",
  "atk-s0515a:177_6": "na ca vokkamma satthu sāsanā vattanti. Tatra,",
  "atk-s0515a:177_7": "bhikkhave,",
  "atk-s0515a:177_8": "tathāgato na ceva anattamano hoti,",
  "atk-s0515a:177_9": "na ca anattamanataṃ paṭisaṃvedeti,",
  "atk-s0515a:177_10": "na ca attamano hoti,",
  "atk-s0515a:177_11": "na ca attamanataṃ paṭisaṃvedeti.",
  "atk-s0515a:177_12": "Anattamanatā ca attamanatā ca tadubhayaṃ abhinivajjetvā upekkhako viharati sato sampajāno.",
  "atk-s0515a:177_13": "Idaṃ vuccati,",
  "atk-s0515a:177_14": "bhikkhave,",
  "atk-s0515a:177_15": "dutiyaṃ…pe….",
  "atk-s0515a:178_0": "“Puna caparaṃ…pe…",
  "atk-s0515a:178_1": "idaṃ vo sukhāyāti.",
  "atk-s0515a:178_2": "Tassa sāvakā sussūsanti…pe… vattanti. Tatra,",
  "atk-s0515a:178_3": "bhikkhave,",
  "atk-s0515a:178_4": "tathāgato attamano ceva hoti,",
  "atk-s0515a:178_5": "attamanatañca paṭisaṃvedeti,",
  "atk-s0515a:178_6": "anavassuto ca viharati sato sampajāno.",
  "atk-s0515a:178_7": "Idaṃ vuccati,",
  "atk-s0515a:178_8": "bhikkhave,",
  "atk-s0515a:178_9": "tatiya”nti.",
  "atk-s0515a:179_0": "Evaṃ paṭighānunayehi anavassutatā niccaṃ upaṭṭhitasatitāya tadubhayaṃ vītivattatā “satipaṭṭhāna”nti vuttā.",
  "atk-s0515a:179_1": "Buddhānameva kira niccaṃ upaṭṭhitasatitā hoti,",
  "atk-s0515a:179_2": "na paccekabuddhādīnanti.",
  "atk-s0515a:180_0": "Vedanāsu vedanānupassanātiādīsu vedanādīnaṃ puna vacane payojanaṃ kāyānupassanāyaṃ vuttanayeneva yathāyogaṃ yojetvā veditabbaṃ.",
  "atk-s0515a:180_1": "Ayampi sādhāraṇattho.",
  "atk-s0515a:180_2": "Sukhādīsu anekappabhedāsu vedanāsu visuṃ visuṃ aniccādito ekekavedanānupassanā.",
  "atk-s0515a:180_3": "Sarāgādike soḷasappabhede citte visuṃ visuṃ aniccādito ekekacittānupassanā.",
  "atk-s0515a:180_4": "Kāyavedanācittāni ṭhapetvā sesatebhūmakadhammesu visuṃ visuṃ aniccādito ekekadhammānupassanā satipaṭṭhānasuttante",
  "atk-s0515a:180_5": "vuttanayena nīvaraṇādidhammānupassanāti.",
  "atk-s0515a:180_6": "Ettha ca kāyeti ekavacanaṃ,",
  "atk-s0515a:180_7": "sarīrassa ekattā.",
  "atk-s0515a:180_8": "Citteti ekavacanaṃ,",
  "atk-s0515a:180_9": "cittassa sabhāvabhedābhāvato jātiggahaṇena katanti veditabbaṃ.",
  "atk-s0515a:180_10": "Yathā ca vedanādayo anupassitabbā,",
  "atk-s0515a:180_11": "tathānupassanto vedanāsu vedanānupassanā,",
  "atk-s0515a:180_12": "citte cittānupassanā,",
  "atk-s0515a:180_13": "dhammesu dhammānupassanāti veditabbā.",
  "atk-s0515a:180_14": "Kathaṃ vedanā anupassitabbā?",
  "atk-s0515a:180_15": "Sukhā tāva vedanā dukkhato,",
  "atk-s0515a:180_16": "dukkhā vedanā sallato,",
  "atk-s0515a:180_17": "adukkhamasukhā aniccato anupassitabbā. Yathāha –",
  "atk-s0515a:181_0": "“Yo sukhaṃ dukkhato adda, dukkhamaddakkhi sallato;",
  "atk-s0515a:182_0": "Adukkhamasukhaṃ santaṃ, addakkhi naṃ aniccato;",
  "atk-s0515a:183_0": "Sa ve sammaddaso bhikkhu, parijānāti vedanā”ti. ;",
  "atk-s0515a:184_0": "Sabbā eva cetā dukkhatopi anupassitabbā.",
  "atk-s0515a:184_1": "Vuttañhetaṃ “yaṃ kiñci vedayitaṃ,",
  "atk-s0515a:184_2": "taṃ dukkhasminti vadāmī”ti.",
  "atk-s0515a:184_3": "Sukhadukkhatopi ca anupassitabbā.",
  "atk-s0515a:184_4": "Yathāha “sukhā vedanā ṭhitisukhā,",
  "atk-s0515a:184_5": "vipariṇāmadukkhā.",
  "atk-s0515a:184_6": "Dukkhā vedanā ṭhitidukkhā,",
  "atk-s0515a:184_7": "vipariṇāmasukhā.",
  "atk-s0515a:184_8": "Adukkhamasukhā vedanā ñāṇasukhā,",
  "atk-s0515a:184_9": "aññāṇadukkhā”ti.",
  "atk-s0515a:184_10": "Api ca aniccādisattavipassanāvasenāpi anupassitabbā.",
  "atk-s0515a:184_11": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ aniccādisattānupassanānaṃ",
  "atk-s0515a:184_12": "sarāgādisoḷasabhedānañca vasena anupassitabbaṃ.",
  "atk-s0515a:184_13": "Dhammā salakkhaṇasāmaññalakkhaṇānaṃ suññatadhammassa aniccādisattānupassanānaṃ santāsantādīnañca vasena anupassitabbā.",
  "atk-s0515a:185_0": "Ime cattāro satipaṭṭhānā pubbabhāge nānācittesu labbhanti.",
  "atk-s0515a:185_1": "Aññeneva hi cittena kāyaṃ pariggaṇhāti,",
  "atk-s0515a:185_2": "aññena vedanaṃ,",
  "atk-s0515a:185_3": "aññena cittaṃ,",
  "atk-s0515a:185_4": "aññena dhamme pariggaṇhāti,",
  "atk-s0515a:185_5": "lokuttaramaggakkhaṇe pana ekacitteyeva labbhantīti.",
  "atk-s0515a:185_6": "Ādito hi kāyaṃ pariggaṇhitvā āgatassa vipassanāsampayuttā sati kāyānupassanā nāma,",
  "atk-s0515a:185_7": "tāya satiyā samannāgato puggalo kāyānupassī nāma.",
  "atk-s0515a:185_8": "Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati kāyānupassanā nāma,",
  "atk-s0515a:185_9": "tāya satiyā samannāgato puggalo kāyānupassī nāma.",
  "atk-s0515a:186_0": "Vedanaṃ pariggaṇhitvā cittaṃ pariggaṇhitvā dhamme pariggaṇhitvā āgatassa vipassanāsampayuttā sati dhammānupassanā nāma,",
  "atk-s0515a:186_1": "tāya satiyā samannāgato puggalo dhammānupassī nāma.",
  "atk-s0515a:186_2": "Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati dhammānupassanā nāma,",
  "atk-s0515a:186_3": "tāya satiyā samannāgato puggalo dhammānupassī nāma,",
  "atk-s0515a:186_4": "evaṃ tāva desanā puggale tiṭṭhati,",
  "atk-s0515a:186_5": "kāye pana “subha”nti vipallāsappahānā kāyapariggāhikā sati maggena samijjhatīti kāyānupassanā nāma.",
  "atk-s0515a:186_6": "Vedanāya “sukha”nti vipallāsappahānā vedanāpariggāhikā sati maggena samijjhatīti vedanānupassanā nāma.",
  "atk-s0515a:186_7": "Citte “nicca”nti vipallāsappahānā cittapariggāhikā sati maggena samijjhatīti cittānupassanā nāma.",
  "atk-s0515a:186_8": "Dhammesu “attā”ti vipallāsappahānā dhammapariggāhikā sati maggena samijjhatīti dhammānupassanā nāma.",
  "atk-s0515a:186_9": "Iti ekāva maggasampayuttā sati catukiccasādhakaṭṭhena cattāri nāmāni labhati.",
  "atk-s0515a:186_10": "Tena vuttaṃ “lokuttaramaggakkhaṇe pana ekacitteyeva labbhantī”ti.",
  "atk-s0515a:187_0": "Puna upakāravasena ca aparihīnavasena ca guṇavasena ca apare tayo catukkā vuttā.",
  "atk-s0515a:187_1": "Tattha asatiparivajjanāyāti na sati asati,",
  "atk-s0515a:187_2": "sati ettha natthīti vā asati,",
  "atk-s0515a:187_3": "muṭṭhassatiyā etaṃ adhivacanaṃ.",
  "atk-s0515a:187_4": "Parivajjanāyāti samantato vajjanena.",
  "atk-s0515a:187_5": "Bhattanikkhittakākasadise hi muṭṭhasatipuggale parivajjanena upaṭṭhitasatipuggalasevanena ṭhānanisajjādīsu",
  "atk-s0515a:187_6": "satisamuṭṭhāpanatthaṃ ninnapoṇapabbhāracittatāya ca sati uppajjati.",
  "atk-s0515a:187_7": "Satikaraṇīyānaṃ dhammānanti satiyā kātabbānaṃ dhammānaṃ.",
  "atk-s0515a:187_8": "Katattāti katabhāvena.",
  "atk-s0515a:187_9": "Catunnaṃ maggānaṃ katattā,",
  "atk-s0515a:187_10": "bhāvitattāti attho.",
  "atk-s0515a:187_11": "Satiparibandhānaṃ dhammānaṃ hatattāti kāmacchandādīnaṃ nāsitabhāvena.",
  "atk-s0515a:187_12": "Satinimittānaṃ dhammānaṃ asammuṭṭhattāti satiyā kāraṇānaṃ kāyādiārammaṇānaṃ anaṭṭhabhāvena.",
  "atk-s0515a:188_0": "Satiyā samannāgatattāti satiyā sammā āgatattā aparihīnattā ca.",
  "atk-s0515a:188_1": "Vasitattāti vasibhāvappattena.",
  "atk-s0515a:188_2": "Pāguññatāyāti paguṇabhāvena.",
  "atk-s0515a:188_3": "Apaccorohaṇatāyāti anivattanabhāvena apaccosakkanabhāvena.",
  "atk-s0515a:189_0": "Sattattāti sabhāvena vijjamānattā.",
  "atk-s0515a:189_1": "Santattāti nibbutasabhāvattā.",
  "atk-s0515a:189_2": "Samitattāti kilesānaṃ vūpasamitabhāvattā.",
  "atk-s0515a:189_3": "Santadhammasamannāgatattāti sappurisadhammehi aparihīnattā.",
  "atk-s0515a:189_4": "Buddhānussatiādayo heṭṭhā vuttanayā eva.",
  "atk-s0515a:189_5": "Saraṇakavasena sati,",
  "atk-s0515a:189_6": "idaṃ satiyā sabhāvapadaṃ.",
  "atk-s0515a:189_7": "Punappunaṃ saraṇato anussaraṇavasena anussati.",
  "atk-s0515a:189_8": "Abhimukhaṃ gantvā viya saraṇato paṭisaraṇavasena paṭissati.",
  "atk-s0515a:189_9": "Upasaggavasena vā vaḍḍhitamattameva.",
  "atk-s0515a:189_10": "Saraṇākāro saraṇatā.",
  "atk-s0515a:189_11": "Yasmā pana saraṇatāti tiṇṇaṃ saraṇānampi nāmaṃ,",
  "atk-s0515a:189_12": "tasmā taṃ paṭisedhetuṃ puna satiggahaṇaṃ kataṃ.",
  "atk-s0515a:189_13": "Satisaṅkhātā saraṇatāti ayañhettha attho.",
  "atk-s0515a:189_14": "Sutapariyattassa dhāraṇabhāvato dhāraṇatā.",
  "atk-s0515a:189_15": "Anupavisanasaṅkhātena ogāhanaṭṭhena apilāpanabhāvo apilāpanatā.",
  "atk-s0515a:189_16": "Yathā hi udake lābukaṭāhādīni palavanti,",
  "atk-s0515a:189_17": "na anupavisanti,",
  "atk-s0515a:189_18": "na tathā ārammaṇe sati.",
  "atk-s0515a:189_19": "Ārammaṇañhi esā anupavisati,",
  "atk-s0515a:189_20": "tasmā “apilāpanatā”ti vuttā.",
  "atk-s0515a:189_21": "Cirakatacirabhāsitānaṃ na sammussanabhāvato asammussanatā.",
  "atk-s0515a:189_22": "Upaṭṭhānalakkhaṇe jotanalakkhaṇe ca indaṭṭhaṃ kāretīti indriyaṃ,",
  "atk-s0515a:189_23": "satisaṅkhātaṃ indriyaṃ satindriyaṃ.",
  "atk-s0515a:189_24": "Pamāde na kampatīti satibalaṃ.",
  "atk-s0515a:189_25": "Yāthāvasati niyyānasati kusalasatīti sammāsati.",
  "atk-s0515a:189_26": "Bujjhanakassa aṅgoti bojjhaṅgo,",
  "atk-s0515a:189_27": "pasaṭṭho sundaro vā bojjhaṅgo sambojjhaṅgo,",
  "atk-s0515a:189_28": "satiyeva sambojjhaṅgo satisambojjhaṅgo.",
  "atk-s0515a:190_0": "Ekāyanamaggoti ekamaggo,",
  "atk-s0515a:190_1": "ayaṃ maggo na dvedhāpathabhūtoti evamattho daṭṭhabbo.",
  "atk-s0515a:190_2": "Atha vā ekena ayitabboti ekāyano.",
  "atk-s0515a:190_3": "Ekenāti gaṇasaṅgaṇikaṃ pahāya vūpakaṭṭhena pavivittacittena.",
  "atk-s0515a:190_4": "Ayitabbo paṭipajjitabbo,",
  "atk-s0515a:190_5": "ayanti vā etenāti ayano,",
  "atk-s0515a:190_6": "saṃsārato nibbānaṃ gacchatīti attho.",
  "atk-s0515a:190_7": "Ekassa ayano ekāyano.",
  "atk-s0515a:190_8": "Ekassāti seṭṭhassa.",
  "atk-s0515a:190_9": "Sabbasattānaṃ seṭṭhova bhagavā,",
  "atk-s0515a:190_10": "tasmā “bhagavato”ti vuttaṃ hoti.",
  "atk-s0515a:190_11": "Kiñcāpi hi tena aññepi ayanti,",
  "atk-s0515a:190_12": "evaṃ santepi bhagavatova so ayano tena uppāditattā.",
  "atk-s0515a:190_13": "Yathāha “so hi brāhmaṇa bhagavā anuppannassa maggassa uppādetā”tiādi.",
  "atk-s0515a:190_14": "Ayatīti vā ayano,",
  "atk-s0515a:190_15": "gacchati pavattatīti attho.",
  "atk-s0515a:190_16": "Ekasmiṃ ayano ekāyano.",
  "atk-s0515a:190_17": "Imasmiṃyeva dhammavinaye pavattati,",
  "atk-s0515a:190_18": "na aññatthāti vuttaṃ hoti.",
  "atk-s0515a:190_19": "Yathāha “imasmiṃ kho, subhadda,",
  "atk-s0515a:190_20": "dhammavinaye ariyo aṭṭhaṅgiko maggo upalabbhatī”ti.",
  "atk-s0515a:190_21": "Desanābhedoyeva heso,",
  "atk-s0515a:190_22": "atthato pana ekova.",
  "atk-s0515a:190_23": "Api ca ekaṃ ayatīti ekāyano.",
  "atk-s0515a:190_24": "Pubbabhāge nānāmukhabhāvanānayena pavattopi aparabhāge ekaṃ nibbānameva gacchatīti vuttaṃ hoti.",
  "atk-s0515a:190_25": "Yathāha brahmā sahampati –",
  "atk-s0515a:191_0": "“Ekāyanaṃ jātikhayantadassī, maggaṃ pajānāti hitānukampī;",
  "atk-s0515a:192_0": "Etena maggena tariṃsu pubbe, tarissanti ye ca taranti ogha”nti. ;",
  "atk-s0515a:193_0": "Maggoti kenaṭṭhena maggo?",
  "atk-s0515a:193_1": "Nibbānaṃ gamanaṭṭhena,",
  "atk-s0515a:193_2": "nibbānatthikehi magganīyaṭṭhena ca.",
  "atk-s0515a:193_3": "Upetoti āsannaṃ gato.",
  "atk-s0515a:193_4": "Samupetoti tato āsannataraṃ gato.",
  "atk-s0515a:193_5": "Ubhayenapi satiyā aparihīnoti attho.",
  "atk-s0515a:193_6": "Upagatoti upagantvā ṭhito.",
  "atk-s0515a:193_7": "Samupagatoti sampayutto hutvā ṭhito.",
  "atk-s0515a:193_8": "“Upāgato samupāgato”tipi pāḷi.",
  "atk-s0515a:193_9": "Ubhayenāpi satisamīpaṃ āgatoti attho.",
  "atk-s0515a:193_10": "Upapannoti aviyogāpanno.",
  "atk-s0515a:193_11": "Samupapannoti paripuṇṇo.",
  "atk-s0515a:193_12": "Samannāgatoti avikalo vijjamāno.",
  "atk-s0515a:193_13": "“Upeto samupetoti dvīhi padehi pavattaṃ kathitaṃ.",
  "atk-s0515a:193_14": "Upagato samupagatoti dvīhi padehi paṭivedho.",
  "atk-s0515a:193_15": "Upapanno samupapanno samannāgatoti tīhi padehi paṭilābho kathito”ti evameke vaṇṇayanti.",
  "atk-s0515a:194_0": "Loke vā sā visattikāti yā esā anekappakārena vuttā visattikā,",
  "atk-s0515a:194_1": "sā khandhaloke eva,",
  "atk-s0515a:194_2": "na aññatra khandhehi pavattatīti attho.",
  "atk-s0515a:194_3": "Loke vā taṃ visattikanti khandhaloke eva pavattaṃ etaṃ visattikasaṅkhātaṃ taṇhaṃ.",
  "atk-s0515a:194_4": "Tarati kāme parivajjento.",
  "atk-s0515a:194_5": "Uttarati kilese pajahanto.",
  "atk-s0515a:194_6": "Patarati tesaṃ patiṭṭhāhetuṃ chindanto.",
  "atk-s0515a:194_7": "Samatikkamati saṃsāraṃ atikkamanto.",
  "atk-s0515a:194_8": "Vītivattati paṭisandhiabhabbuppattikaṃ karonto.",
  "atk-s0515a:194_9": "Atha vā tarati uttarati kāyānupassanena.",
  "atk-s0515a:194_10": "Patarati vedanānupassanena.",
  "atk-s0515a:194_11": "Samatikkamati cittānupassanena.",
  "atk-s0515a:194_12": "Atha vā tarati sīlena.",
  "atk-s0515a:194_13": "Uttarati samādhinā.",
  "atk-s0515a:194_14": "Patarati vipassanāya.",
  "atk-s0515a:194_15": "Samatikkamati maggena.",
  "atk-s0515a:194_16": "Vītivattati phalenāti evamādinā yojetabbaṃ.",
  "atk-s0515a:195_0": "4.",
  "atk-s0515a:195_1": "Catutthagāthāya ayaṃ saṅkhepattho –",
  "atk-s0515a:195_2": "yo ekaṃ sālikhettādikhettaṃ vā gharavatthādivatthuṃ vā kahāpaṇasaṅkhātaṃ hiraññaṃ vā goassādibhedaṃ gavāssaṃ",
  "atk-s0515a:195_3": "vā antojātādidāse vā bhatakādikammakare vā itthisaññitā thiyo vā ñātibandhavādibandhū vā aññe vā manāpiyarūpādike",
  "atk-s0515a:195_4": "puthukāme anugijjhatīti.",
  "atk-s0515a:195_5": "Sālikkhettanti yattha sāliyo viruhanti.",
  "atk-s0515a:195_6": "Vīhikkhettādīsupi eseva nayo.",
  "atk-s0515a:195_7": "Vīhīti avasesavīhayo.",
  "atk-s0515a:195_8": "Modayatīti muggo.",
  "atk-s0515a:195_9": "Gharavatthunti gharapatiṭṭhāpanatthaṃ katākatabhūmibhāgo.",
  "atk-s0515a:195_10": "Koṭṭhakavatthādīsupi eseva nayo.",
  "atk-s0515a:195_11": "Koṭṭhakoti dvārakoṭṭhādi.",
  "atk-s0515a:195_12": "Pureti gharassa purato.",
  "atk-s0515a:195_13": "Pacchāti gharassa pacchato.",
  "atk-s0515a:195_14": "Ettha ārāmenti cittaṃ tosentīti ārāmo,",
  "atk-s0515a:195_15": "pupphenapi phalenapi chāyāyapi dakenapi ramantīti attho.",
  "atk-s0515a:196_0": "Pasukādayoti eḷakādayo.",
  "atk-s0515a:196_1": "Antojātakoti antogharadāsiyā kucchimhi jāto.",
  "atk-s0515a:196_2": "Dhanakkītakoti dhanena kīṇitvā parivattetvā gahito.",
  "atk-s0515a:196_3": "Sāmaṃ vāti sayaṃ vā.",
  "atk-s0515a:196_4": "Dāsabyanti dāsassa bhāvo dāsabyaṃ,",
  "atk-s0515a:196_5": "taṃ dāsabyaṃ.",
  "atk-s0515a:196_6": "Upetīti upagacchati.",
  "atk-s0515a:196_7": "Akāmako vāti attano aruciyā vā karamarānīto.",
  "atk-s0515a:197_0": "Te cattāro punapi dassetuṃ “āmāya dāsāpi bhavanti heke”ti āha.",
  "atk-s0515a:197_1": "Āmāya dāsāti antojātadāsā.",
  "atk-s0515a:197_2": "“Yattha dāso āmajāto ṭhito thullāni gacchatī”ti etthāpi eteva vuttā.",
  "atk-s0515a:197_3": "Dhanena kītāti dhanadāsā.",
  "atk-s0515a:197_4": "Sāmañca eketi sayaṃ dāsā.",
  "atk-s0515a:197_5": "Bhayāpaṇunnāti akāmadāsā.",
  "atk-s0515a:197_6": "Bhayena paṇunnā khipitā.",
  "atk-s0515a:198_0": "Bhatakāti bhatiyā jīvanakā.",
  "atk-s0515a:198_1": "Kasikammādikammaṃ karontīti kammakarā.",
  "atk-s0515a:198_2": "Upajīvinoti sammantanādinā upagantvā nissayaṃ katvā jīvantīti upajīvino.",
  "atk-s0515a:199_0": "Itthīti thiyati etissaṃ gabbhoti itthī.",
  "atk-s0515a:199_1": "Pariggahoti sahāyī sassāmikā.",
  "atk-s0515a:199_2": "Mātāpitibandhavāpi ñātibandhu.",
  "atk-s0515a:199_3": "Sagotto gottabandhu.",
  "atk-s0515a:199_4": "Ekācariyakule vā ekajātimantaṃ vā uggahitamanto mantabandhu.",
  "atk-s0515a:199_5": "Dhanusippādisaddhiṃ uggahitako sippabandhu.",
  "atk-s0515a:199_6": "“Mittabandhavātipi bandhū”ti katthaci potthake pāṭho dissati.",
  "atk-s0515a:200_0": "Gijjhatīti kilesakāmena pattheti.",
  "atk-s0515a:200_1": "Anugijjhatīti anu anu gijjhati punappunaṃ pattheti.",
  "atk-s0515a:200_2": "Paligijjhatīti samantato pattheti.",
  "atk-s0515a:200_3": "Palibajjhatīti visesena pattheti.",
  "atk-s0515a:200_4": "“Oḷārikattena nimittaggāhavasena gijjhati,",
  "atk-s0515a:200_5": "anugijjhati,",
  "atk-s0515a:200_6": "anubyañjanaggāhavasena paligijjhati,",
  "atk-s0515a:200_7": "palibajjhatī”ti evameke vaṇṇayanti.",
  "atk-s0515a:201_0": "5.",
  "atk-s0515a:201_1": "Pañcamagāthāyaṃ ayaṃ saṅkhepattho –",
  "atk-s0515a:201_2": "taṃ puggalaṃ abalakhyā kilesā balīyanti sahanti maddanti.",
  "atk-s0515a:201_3": "Saddhābalādivirahena vā abalaṃ taṃ puggalaṃ abalā kilesā balīyanti,",
  "atk-s0515a:201_4": "abalattā balīyantīti attho.",
  "atk-s0515a:201_5": "Atha vā taṃ kāmagiddhaṃ kāmarattaṃ kāmapariyesantañca sīhādayo ca pākaṭaparissayā,",
  "atk-s0515a:201_6": "kāyaduccaritādayo ca apākaṭaparissayā maddanti.",
  "atk-s0515a:201_7": "Tato apākaṭaparissayehi abhibhūtaṃ taṃ puggalaṃ jātiādidukkhaṃ bhinnaṃ nāvaṃ udakaṃ viya anveti.",
  "atk-s0515a:202_0": "Abalāti natthi etesaṃ balanti abalā,",
  "atk-s0515a:202_1": "balavirahitā.",
  "atk-s0515a:202_2": "Dubbalāti mandapayogābalena kattabbakiccavirahitā.",
  "atk-s0515a:202_3": "Appabalāti appaṃ parittaṃ etesaṃ balanti appabalā,",
  "atk-s0515a:202_4": "yujjhituṃ asamatthā.",
  "atk-s0515a:202_5": "Appathāmakāti appo paritto thāmo etesaṃ vāyāmo ussāhoti appathāmakā.",
  "atk-s0515a:202_6": "Hīnā nihīnā payogahīnena.",
  "atk-s0515a:202_7": "Omakā thāmahīnena.",
  "atk-s0515a:202_8": "Lāmakā paccayahīnena.",
  "atk-s0515a:202_9": "Chatukkā ajjhāsayahīnena.",
  "atk-s0515a:202_10": "Parittā pattihīnena.",
  "atk-s0515a:202_11": "Sahantīti maddanti ghaṭṭanaṃ uppādenti.",
  "atk-s0515a:202_12": "Parisahantīti sabbato maddanti.",
  "atk-s0515a:202_13": "Abhibhavanti aparāparaṃ uppattivasena.",
  "atk-s0515a:202_14": "Ajjhottharanti punappunaṃ uppattivasena.",
  "atk-s0515a:202_15": "Pariyādiyanti sussosetvā ṭhānena.",
  "atk-s0515a:202_16": "Maddanti kusaluppattinivāraṇena.",
  "atk-s0515a:203_0": "Saddhābalanti saddahanti etāya,",
  "atk-s0515a:203_1": "sayaṃ vā saddahati,",
  "atk-s0515a:203_2": "saddahanamattameva vā esāti saddhā.",
  "atk-s0515a:203_3": "Sā saddahanalakkhaṇā,",
  "atk-s0515a:203_4": "okappanalakkhaṇā vā,",
  "atk-s0515a:203_5": "sampasādanarasā udakappasādakamaṇi viya.",
  "atk-s0515a:203_6": "Pakkhandanarasā vā oghuttaraṇo viya.",
  "atk-s0515a:203_7": "Akālusiyapaccupaṭṭhānā,",
  "atk-s0515a:203_8": "adhimuttipaccupaṭṭhānā vā.",
  "atk-s0515a:203_9": "Saddheyyavatthupadaṭṭhānā,",
  "atk-s0515a:203_10": "sotāpattiyaṅgapadaṭṭhānā vā.",
  "atk-s0515a:203_11": "Sā hatthavittabījāni viya daṭṭhabbā.",
  "atk-s0515a:203_12": "Asaddhiye na kampatīti saddhābalaṃ.",
  "atk-s0515a:203_13": "Vīriyabalanti vīrassa bhāvo vīriyaṃ,",
  "atk-s0515a:203_14": "vīrānaṃ vā kammaṃ vīriyaṃ,",
  "atk-s0515a:203_15": "vidhinā vā nayena upāyena īrayitabbaṃ pavattayitabbanti vīriyaṃ.",
  "atk-s0515a:203_16": "Taṃ panetaṃ upatthambhanalakkhaṇañca paggahaṇalakkhaṇañca vīriyaṃ,",
  "atk-s0515a:203_17": "sahajātānaṃ upatthambhanarasaṃ,",
  "atk-s0515a:203_18": "asaṃsīdanabhāvapaccupaṭṭhānaṃ,",
  "atk-s0515a:203_19": "“saṃviggo yoniso padahatī”ti vacanato saṃvegapadaṭṭhānaṃ,",
  "atk-s0515a:203_20": "vīriyārambhavatthupadaṭṭhānaṃ vā.",
  "atk-s0515a:203_21": "Sammā āraddhaṃ sabbasampattīnaṃ mūlanti daṭṭhabbaṃ.",
  "atk-s0515a:203_22": "Kosajje na kampatīti vīriyabalaṃ.",
  "atk-s0515a:203_23": "Satiyā lakkhaṇādīni vuttāneva.",
  "atk-s0515a:204_0": "Muṭṭhassacce na kampatīti satibalaṃ.",
  "atk-s0515a:204_1": "Sahajātāni sammā ādhīyati ṭhapetīti samādhi.",
  "atk-s0515a:204_2": "So pāmokkhalakkhaṇo avikkhepalakkhaṇo vā,",
  "atk-s0515a:204_3": "sahajātānaṃ dhammānaṃ ārammaṇe sampiṇḍanaraso nhāniyacuṇṇānaṃ udakaṃ viya,",
  "atk-s0515a:204_4": "upasamapaccupaṭṭhāno,",
  "atk-s0515a:204_5": "ñāṇapaccupaṭṭhāno vā.",
  "atk-s0515a:204_6": "“Samāhito yathābhūtaṃ pajānāti passatī”ti hi vuttaṃ.",
  "atk-s0515a:204_7": "Visesato sukhapadaṭṭhāno nivāte padīpaccīnaṃ ṭhiti viya cetaso ṭhitīti daṭṭhabbo.",
  "atk-s0515a:204_8": "Uddhacce na kampatīti samādhibalaṃ.",
  "atk-s0515a:204_9": "Pajānātīti paññā.",
  "atk-s0515a:204_10": "Kiṃ pajānāti?",
  "atk-s0515a:204_11": "“Idaṃ dukkha”ntiādinā nayena ariyasaccāni.",
  "atk-s0515a:204_12": "Sā yathāsabhāvapaṭivedhalakkhaṇā,",
  "atk-s0515a:204_13": "akkhalitapaṭivedhalakkhaṇā vā kusalissāsakhittausupaṭivedho viya,",
  "atk-s0515a:204_14": "visayobhāsanarasā padīpo viya,",
  "atk-s0515a:204_15": "asammohapaccupaṭṭhānā araññagatasudesako viya.",
  "atk-s0515a:204_16": "Avijjāya na kampatīti paññābalaṃ.",
  "atk-s0515a:204_17": "Hiribalaṃ ottappabalanti ahirike na kampatīti hiribalaṃ.",
  "atk-s0515a:204_18": "Anottappe na kampatīti ottappabalaṃ.",
  "atk-s0515a:204_19": "Ayaṃ ubhayavasena atthavaṇṇanā hoti.",
  "atk-s0515a:204_20": "Kāyaduccaritādīhi hirīyatīti hirī,",
  "atk-s0515a:204_21": "lajjāyetaṃ adhivacanaṃ.",
  "atk-s0515a:204_22": "Tehi eva ottappatīti ottappaṃ,",
  "atk-s0515a:204_23": "pāpato ubbegassetaṃ adhivacanaṃ.",
  "atk-s0515a:205_0": "Tesaṃ nānākaraṇadīpanatthaṃ –",
  "atk-s0515a:205_1": "“samuṭṭhānaṃ adhipati,",
  "atk-s0515a:205_2": "lajjādilakkhaṇena cā”ti imaṃ mātikaṃ ṭhapetvā ayaṃ vitthārakathā vuttā –",
  "atk-s0515a:205_3": "ajjhattasamuṭṭhānā hirī nāma,",
  "atk-s0515a:205_4": "bahiddhāsamuṭṭhānaṃ ottappaṃ nāma.",
  "atk-s0515a:205_5": "Attādhipati hirī nāma,",
  "atk-s0515a:205_6": "lokādhipati ottappaṃ nāma.",
  "atk-s0515a:205_7": "Lajjāsabhāvasaṇṭhitā hirī nāma,",
  "atk-s0515a:205_8": "bhayasabhāvasaṇṭhitaṃ ottappaṃ nāma.",
  "atk-s0515a:205_9": "Sappatissavalakkhaṇā hirī nāma,",
  "atk-s0515a:205_10": "vajjabhīrukabhayadassāvilakkhaṇaṃ ottappaṃ nāma.",
  "atk-s0515a:206_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti –",
  "atk-s0515a:206_1": "jātiṃ paccavekkhitvā,",
  "atk-s0515a:206_2": "vayaṃ paccavekkhitvā,",
  "atk-s0515a:206_3": "sūrabhāvaṃ paccavekkhitvā,",
  "atk-s0515a:206_4": "bāhusaccaṃ paccavekkhitvā. Kathaṃ?",
  "atk-s0515a:206_5": "“Pāpakaraṇaṃ nāmetaṃ na jātisampannānaṃ kammaṃ,",
  "atk-s0515a:206_6": "hīnajaccānaṃ kevaṭṭādīnaṃ idaṃ kammaṃ,",
  "atk-s0515a:206_7": "mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0515a:206_8": "Tathā “pāpakaraṇaṃ nāmetaṃ daharehi kattabbaṃ kammaṃ,",
  "atk-s0515a:206_9": "mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0515a:206_10": "Tathā “pāpakammaṃ nāmetaṃ dubbalajātikānaṃ kammaṃ,",
  "atk-s0515a:206_11": "mādisassa sūrabhāvasampannassa idaṃ kammaṃ kātuṃ na yutta”nti evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0515a:206_12": "Tathā “pāpakammaṃ nāmetaṃ andhabālānaṃ kammaṃ,",
  "atk-s0515a:206_13": "na paṇḍitānaṃ.",
  "atk-s0515a:206_14": "Mādisassa paṇḍitassa bahussutassa idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0515a:206_15": "Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.",
  "atk-s0515a:206_16": "Samuṭṭhāpetvā ca pana attano citte hiriṃ pavesetvā pāpakammaṃ na karoti.",
  "atk-s0515a:206_17": "Evaṃ ajjhattasamuṭṭhānā hirī nāma hoti.",
  "atk-s0515a:206_18": "Kathaṃ bahiddhāsamuṭṭhānaṃ ottappaṃ nāma?",
  "atk-s0515a:206_19": "“Sace tvaṃ pāpakammaṃ karissasi,",
  "atk-s0515a:206_20": "catūsu parisāsu garahappatto bhavissasi –",
  "atk-s0515a:207_0": "“Garahissanti taṃ viññū, asuciṃ nāgariko yathā;",
  "atk-s0515a:208_0": "Vajjito sīlavantehi, kathaṃ bhikkhu karissasī”ti. –",
  "atk-s0515a:209_0": "Evaṃ paccavekkhanto hi bahiddhāsamuṭṭhitena ottappena pāpakammaṃ na karoti,",
  "atk-s0515a:209_1": "evaṃ bahiddhāsamuṭṭhānaṃ ottappaṃ nāma hoti.",
  "atk-s0515a:210_0": "Kathaṃ attādhipati hirī nāma?",
  "atk-s0515a:210_1": "Idhekacco kulaputto attānaṃ adhipatiṃ jeṭṭhakaṃ katvā “mādisassa saddhāpabbajitassa bahussutassa dhutaṅgadharassa",
  "atk-s0515a:210_2": "na yuttaṃ pāpakammaṃ kātu”nti pāpaṃ na karoti.",
  "atk-s0515a:210_3": "Evaṃ attādhipati hirī nāma hoti.",
  "atk-s0515a:210_4": "Tenāha bhagavā “so attānaṃyeva adhipatiṃ karitvā akusalaṃ pajahati,",
  "atk-s0515a:210_5": "kusalaṃ bhāveti,",
  "atk-s0515a:210_6": "sāvajjaṃ pajahati,",
  "atk-s0515a:210_7": "anavajjaṃ bhāveti,",
  "atk-s0515a:210_8": "suddhaṃ attānaṃ pariharatī”ti.",
  "atk-s0515a:211_0": "Kathaṃ lokādhipati ottappaṃ nāma?",
  "atk-s0515a:211_1": "Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-s0515a:212_0": "“Mahā kho panāyaṃ lokasannivāso,",
  "atk-s0515a:212_1": "mahantasmiṃ kho pana lokasannivāse santi samaṇabrāhmaṇā iddhimanto dibbacakkhukā paracittaviduno,",
  "atk-s0515a:212_2": "te dūratopi passanti,",
  "atk-s0515a:212_3": "āsannāpi na dissanti,",
  "atk-s0515a:212_4": "cetasāpi cittaṃ jānanti.",
  "atk-s0515a:212_5": "Tepi maṃ evaṃ jāneyyuṃ ‘passatha bho imaṃ kulaputtaṃ saddhāya agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0515a:212_6": "Devatāpi kho santi iddhimantiniyo dibbacakkhukā paracittaviduniyo,",
  "atk-s0515a:212_7": "tā dūratopi passanti,",
  "atk-s0515a:212_8": "āsannāpi na dissanti,",
  "atk-s0515a:212_9": "cetasāpi cittaṃ jānanti.",
  "atk-s0515a:212_10": "Tāpi maṃ evaṃ jāneyyuṃ ‘passatha bho imaṃ kulaputtaṃ saddhāya agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0515a:212_11": "So iti paṭisañcikkhati ‘āraddhaṃ kho pana me vīriyaṃ bhavissati asallīnaṃ,",
  "atk-s0515a:212_12": "upaṭṭhitā sati asammuṭṭhā,",
  "atk-s0515a:212_13": "passaddho kāyo asāraddho,",
  "atk-s0515a:212_14": "samāhitaṃ cittaṃ ekagga’nti.",
  "atk-s0515a:212_15": "So lokaṃyeva adhipatiṃ karitvā akusalaṃ pajahati,",
  "atk-s0515a:212_16": "kusalaṃ bhāveti,",
  "atk-s0515a:212_17": "sāvajjaṃ pajahati,",
  "atk-s0515a:212_18": "anavajjaṃ bhāveti,",
  "atk-s0515a:212_19": "suddhaṃ attānaṃ pariharatī”ti.",
  "atk-s0515a:213_0": "Evaṃ lokādhipati ottappaṃ nāma hoti.",
  "atk-s0515a:213_1": "“Lajjāsabhāvasaṇṭhitā hirī,",
  "atk-s0515a:213_2": "bhayasabhāvasaṇṭhitaṃ ottappa”nti ettha pana lajjāti lajjanākāro,",
  "atk-s0515a:213_3": "tena sabhāvena saṇṭhitā hirī.",
  "atk-s0515a:213_4": "Bhayanti apāyabhayaṃ,",
  "atk-s0515a:213_5": "tena sabhāvena saṇṭhitaṃ ottappaṃ.",
  "atk-s0515a:213_6": "Tadubhayampi pāpaparivajjane pākaṭaṃ hoti.",
  "atk-s0515a:213_7": "Ekacco hi yathā nāma eko kulaputto uccārapassāvādīni karonto lajjitabbayuttakaṃ ekaṃ disvā lajjanākārappatto bhaveyya hīḷito,",
  "atk-s0515a:213_8": "evameva ajjhattaṃ lajjīdhammaṃ okkamitvā pāpakammaṃ na karoti.",
  "atk-s0515a:213_9": "Ekacco apāyabhayabhīto hutvā pāpakammaṃ na karoti.",
  "atk-s0515a:214_0": "Tatridaṃ opammaṃ –",
  "atk-s0515a:214_1": "yathā hi dvīsu ayoguḷesu eko sītalo bhaveyya gūthamakkhito,",
  "atk-s0515a:214_2": "eko uṇho āditto.",
  "atk-s0515a:214_3": "Tattha paṇḍito sītalaṃ gūthamakkhitattā jigucchanto na gaṇhāti,",
  "atk-s0515a:214_4": "itaraṃ ḍāhabhayena.",
  "atk-s0515a:214_5": "Tattha sītalassa gūthamakkhanajigucchāya agaṇhanaṃ viya ajjhattaṃ lajjīdhammaṃ okkamitvā pāpassa akaraṇaṃ,",
  "atk-s0515a:214_6": "uṇhassa ḍāhabhayena agaṇhanaṃ viya apāyabhayena pāpassa akaraṇaṃ veditabbaṃ.",
  "atk-s0515a:215_0": "“Sappatissavalakkhaṇā hirī,",
  "atk-s0515a:215_1": "vajjabhīrukabhayadassāvilakkhaṇaṃ ottappa”nti idampi dvayaṃ pāpaparivajjane eva pākaṭaṃ hoti.",
  "atk-s0515a:215_2": "Ekacco hi jātimahattapaccavekkhaṇā satthumahattapaccavekkhaṇā dāyajjamahattapaccavekkhaṇā sabrahmacārimahattapaccavekkhaṇāti",
  "atk-s0515a:215_3": "catūhi kāraṇehi sappatissavalakkhaṇaṃ hiriṃ samuṭṭhāpetvā pāpaṃ na karoti.",
  "atk-s0515a:215_4": "Ekacco attānuvādabhayaṃ parānuvādabhayaṃ daṇḍabhayaṃ duggatibhayanti catūhākārehi vajjabhīrukabhāvadassāvilakkhaṇaṃ",
  "atk-s0515a:215_5": "ottappaṃ samuṭṭhāpetvā pāpaṃ na karoti.",
  "atk-s0515a:215_6": "Tattha jātimahattapaccavekkhaṇādīni ceva attānuvādabhayādīni ca vitthāretvā kathetabbāni.",
  "atk-s0515a:215_7": "Evaṃ vuttaṃ sattavidhaṃ balaṃ yassa puggalassa natthi,",
  "atk-s0515a:215_8": "te kilesā taṃ puggalaṃ sahanti…pe…",
  "atk-s0515a:215_9": "pariyādiyanti maddantīti.",
  "atk-s0515a:216_0": "Dve parissayāti pākaṭāpākaṭavasena dve eva upaddavā, na ekaṃ, na tīṇi.",
  "atk-s0515a:216_1": "Te vibhāgato dassetuṃ “katame pākaṭaparissayā”tiādimāha.",
  "atk-s0515a:216_2": "Tattha kokāti kekā.",
  "atk-s0515a:216_3": "Ayameva vā pāṭho.",
  "atk-s0515a:216_4": "Corāti coriyakammehi yuttā.",
  "atk-s0515a:216_5": "Māṇavāti sāhasikakammehi yuttā.",
  "atk-s0515a:216_6": "Katakammāti sandhicchedādikatacorikakammā.",
  "atk-s0515a:216_7": "Akatakammāti taṃ kammaṃ kātuṃ nikkhantā.",
  "atk-s0515a:216_8": "Ettha assūti bhaveyyunti attho.",
  "atk-s0515a:216_9": "Cakkhurogoti cakkhusmiṃ uppannarogo,",
  "atk-s0515a:216_10": "rujatīti rogo.",
  "atk-s0515a:216_11": "Cakkhurogotiādayo vatthuvasena veditabbā.",
  "atk-s0515a:216_12": "Nibbattitapasādānañhi rogo nāma natthi.",
  "atk-s0515a:216_13": "Kaṇṇarogoti bahikaṇṇarogo.",
  "atk-s0515a:216_14": "Mukharogoti mukhe uppannarogo.",
  "atk-s0515a:216_15": "Dantarogoti dantasūlaṃ.",
  "atk-s0515a:216_16": "Kāsoti khayarogo.",
  "atk-s0515a:216_17": "Sāsoti svāso uggārarogo.",
  "atk-s0515a:216_18": "Pināsoti bahināsikāya rogo.",
  "atk-s0515a:216_19": "Ḍāhoti abbhantare uppajjanako uṇho.",
  "atk-s0515a:216_20": "Mucchāti sativissajjanakā.",
  "atk-s0515a:216_21": "Pakkhandikāti lohitapakkhandikā atisāro.",
  "atk-s0515a:216_22": "Sūlāti āmasūlā kucchivāto.",
  "atk-s0515a:216_23": "Visūcikāti mahanto virecanako.",
  "atk-s0515a:216_24": "Kilāsoti sabalo.",
  "atk-s0515a:216_25": "Sosoti sukkhanako sosabyādhi.",
  "atk-s0515a:216_26": "Apamāroti amanussaggāho veriyakkhābādho.",
  "atk-s0515a:216_27": "Daddūti daddupīḷakā.",
  "atk-s0515a:216_28": "Kaṇḍūti khuddakapīḷakā.",
  "atk-s0515a:216_29": "Kacchūti mahākacchu.",
  "atk-s0515a:216_30": "Rakhasāti nakhehi vilikhitaṭṭhāne rogo.",
  "atk-s0515a:216_31": "“Nakhasā”tipi pāḷi.",
  "atk-s0515a:216_32": "Vitacchikāti hatthatalapādatalesu hīraṃ hīraṃ katvā phālento uppajjanakarogo.",
  "atk-s0515a:216_33": "Lohitapittanti soṇitapittaṃ,",
  "atk-s0515a:216_34": "rattapittanti vuttaṃ hoti.",
  "atk-s0515a:216_35": "Madhumehoti sarīrabbhantare ukkaṭṭharogo.",
  "atk-s0515a:216_36": "Vuttañhetaṃ “api ca madhumeho ābādho ukkaṭṭho”ti.",
  "atk-s0515a:217_0": "Aṃsāti arisarogo.",
  "atk-s0515a:217_1": "Pīḷakāti lohitapīḷakā.",
  "atk-s0515a:217_2": "Bhagaṃ dālayatīti bhagandalā,",
  "atk-s0515a:217_3": "vaccamaggaṃ phāletīti attho.",
  "atk-s0515a:217_4": "Pittasamuṭṭhānāti pittena samuṭṭhānaṃ uppatti etesanti pittasamuṭṭhānā.",
  "atk-s0515a:217_5": "Te kira dvattiṃsa honti.",
  "atk-s0515a:217_6": "Semhasamuṭṭhānādīsupi eseva nayo.",
  "atk-s0515a:217_7": "Sannipātikāti vātapittasemhānaṃ sannipātena ekībhāvena uppannā.",
  "atk-s0515a:217_8": "Ābādhaṭṭhena ābādhā.",
  "atk-s0515a:217_9": "Utupariṇāmajāti utupariṇāmena.",
  "atk-s0515a:217_10": "Accuṇhāti sītena uppajjanakarogā.",
  "atk-s0515a:217_11": "Visamaparihārajāti atiṭṭhānanisajjādinā visamaparihārena jātā.",
  "atk-s0515a:217_12": "Opakkamikāti vadhabandhanādinā upakkamena jātā.",
  "atk-s0515a:217_13": "Kammavipākajāti balavakammavipākasambhūtā.",
  "atk-s0515a:217_14": "Sītaṃ uṇhaṃ…pe…",
  "atk-s0515a:217_15": "samphassoti ime pākaṭā eva.",
  "atk-s0515a:217_16": "Iti vāti evaṃ vā.",
  "atk-s0515a:217_17": "Ime vuccantīti nigamento āha.",
  "atk-s0515a:218_0": "Katame paṭicchannaparissayāti apākaṭā acchāditaupaddavā katameti pucchati.",
  "atk-s0515a:218_1": "Tattha kāyaduccaritanti pāṇātipātaadinnādānamicchācāracetanā veditabbā.",
  "atk-s0515a:218_2": "Vacīduccaritanti musāvādapisuṇavācāpharusavācāsamphappalāpacetanā veditabbā.",
  "atk-s0515a:218_3": "Manoduccaritanti abhijjhābyāpādamicchādiṭṭhiyo veditabbā.",
  "atk-s0515a:218_4": "Kāye pavattaṃ,",
  "atk-s0515a:218_5": "kāyato vā pavattaṃ,",
  "atk-s0515a:218_6": "duṭṭhu caritaṃ,",
  "atk-s0515a:218_7": "kilesapūtikattā vā duṭṭhu caritanti kāyaduccaritaṃ.",
  "atk-s0515a:218_8": "Vacīmanoduccaritesupi eseva nayo.",
  "atk-s0515a:219_0": "Kāmīyantīti kāmā,",
  "atk-s0515a:219_1": "pañca kāmaguṇā.",
  "atk-s0515a:219_2": "Kāmesu chando kāmacchando.",
  "atk-s0515a:219_3": "Kāmayatīti vā kāmo,",
  "atk-s0515a:219_4": "kāmo eva chando,",
  "atk-s0515a:219_5": "kāmacchando na kattukamyatāchando,",
  "atk-s0515a:219_6": "na dhammacchando vā.",
  "atk-s0515a:219_7": "Kāmataṇhāva evaṃnāmikā.",
  "atk-s0515a:219_8": "Kusaladhamme nīvaratīti nīvaraṇaṃ,",
  "atk-s0515a:219_9": "kāmacchando eva nīvaraṇaṃ kāmacchandanīvaraṇaṃ.",
  "atk-s0515a:219_10": "Evaṃ sesesupi.",
  "atk-s0515a:219_11": "Byāpajjati tena cittaṃ pūtibhāvaṃ upagacchati,",
  "atk-s0515a:219_12": "byāpādayati vā vinayācārarūpasampattihitasukhādīnīti vā byāpādo.",
  "atk-s0515a:219_13": "Thinanatā thinaṃ.",
  "atk-s0515a:219_14": "Middhanatā middhaṃ,",
  "atk-s0515a:219_15": "anussāhasaṃhananatā asattivighātatā cāti attho.",
  "atk-s0515a:219_16": "Thinañca middhañca thinamiddhaṃ.",
  "atk-s0515a:219_17": "Tattha thinaṃ anussāhanalakkhaṇaṃ,",
  "atk-s0515a:219_18": "vīriyavinodanarasaṃ,",
  "atk-s0515a:219_19": "saṃsīdanapaccupaṭṭhānaṃ.",
  "atk-s0515a:219_20": "Middhaṃ akammaññatālakkhaṇaṃ,",
  "atk-s0515a:219_21": "onahanarasaṃ,",
  "atk-s0515a:219_22": "līnabhāvapaccupaṭṭhānaṃ,",
  "atk-s0515a:219_23": "pacalāyikāniddāpaccupaṭṭhānaṃ vā.",
  "atk-s0515a:219_24": "Ubhayampi aratitandīvijambhitādīsu ayonisomanasikārapadaṭṭhānanti.",
  "atk-s0515a:220_0": "Uddhatassa bhāvo uddhaccaṃ.",
  "atk-s0515a:220_1": "Taṃ avūpasamalakkhaṇaṃ vātābhighātacalajalaṃ viya,",
  "atk-s0515a:220_2": "anavaṭṭhānarasaṃ vātābhighātacaladhajapaṭākaṃ viya,",
  "atk-s0515a:220_3": "bhantattapaccupaṭṭhānaṃ pāsāṇābhighātasamuddhatabhasmaṃ viya,",
  "atk-s0515a:220_4": "cetaso avūpasamo ayonisomanasikārapadaṭṭhānaṃ.",
  "atk-s0515a:220_5": "Cittavikkhepoti daṭṭhabbaṃ.",
  "atk-s0515a:220_6": "Kucchitaṃ kataṃ kukataṃ,",
  "atk-s0515a:220_7": "tassa bhāvo kukkuccaṃ.",
  "atk-s0515a:220_8": "Taṃ pacchānutāpalakkhaṇaṃ,",
  "atk-s0515a:220_9": "katākatānusocanarasaṃ,",
  "atk-s0515a:220_10": "vippaṭisārapaccupaṭṭhānaṃ,",
  "atk-s0515a:220_11": "katākatapadaṭṭhānaṃ dāsabyaṃ viya daṭṭhabbaṃ.",
  "atk-s0515a:220_12": "Uddhaccañca kukkuccañca uddhaccakukkuccaṃ.",
  "atk-s0515a:220_13": "Vigatā cikicchāti vicikicchā,",
  "atk-s0515a:220_14": "sabhāvaṃ vā vicinanto etāya kicchati kilamatīti vicikicchā,",
  "atk-s0515a:220_15": "sā saṃsayalakkhaṇā,",
  "atk-s0515a:220_16": "saṃsappanarasā,",
  "atk-s0515a:220_17": "anicchayapaccupaṭṭhānā,",
  "atk-s0515a:220_18": "anekaṃsaggāhapaccupaṭṭhānā vā,",
  "atk-s0515a:220_19": "ayonisomanasikārapadaṭṭhānā.",
  "atk-s0515a:220_20": "Paṭipattiantarāyakarāti daṭṭhabbā.",
  "atk-s0515a:221_0": "Rajjanalakkhaṇo rāgo.",
  "atk-s0515a:221_1": "Dussanalakkhaṇo doso.",
  "atk-s0515a:221_2": "Muyhanalakkhaṇo moho.",
  "atk-s0515a:221_3": "Kujjhanalakkhaṇo kodho,",
  "atk-s0515a:221_4": "caṇḍikkalakkhaṇo vā,",
  "atk-s0515a:221_5": "āghātakaraṇaraso,",
  "atk-s0515a:221_6": "dūsanapaccupaṭṭhāno.",
  "atk-s0515a:221_7": "Upanandhanalakkhaṇo upanāho,",
  "atk-s0515a:221_8": "veraappaṭinissajjanaraso,",
  "atk-s0515a:221_9": "kodhānubandhabhāvapaccupaṭṭhāno.",
  "atk-s0515a:221_10": "Vuttañcetaṃ “pubbakālaṃ kodho,",
  "atk-s0515a:221_11": "aparakālaṃ upanāho”tiādi.",
  "atk-s0515a:222_0": "Paraguṇamakkhanalakkhaṇo makkho.",
  "atk-s0515a:222_1": "Tesaṃ vināsanaraso,",
  "atk-s0515a:222_2": "tadacchādanapaccupaṭṭhāno.",
  "atk-s0515a:222_3": "Yugaggāhalakkhaṇo paḷāso,",
  "atk-s0515a:222_4": "paraguṇehi attano guṇānaṃ samīkaraṇaraso,",
  "atk-s0515a:222_5": "paresaṃ guṇappamāṇena upaṭṭhānapaccupaṭṭhāno.",
  "atk-s0515a:223_0": "Parasampattikhīyanalakkhaṇā issā,",
  "atk-s0515a:223_1": "tassa akkhamanalakkhaṇā vā,",
  "atk-s0515a:223_2": "tattha anabhiratirasā,",
  "atk-s0515a:223_3": "tato vimukhabhāvapaccupaṭṭhānā.",
  "atk-s0515a:223_4": "Attano sampattinigūhanalakkhaṇaṃ macchariyaṃ,",
  "atk-s0515a:223_5": "attano sampattiyā parehi sādhāraṇabhāvaṃ akkhamanarasaṃ,",
  "atk-s0515a:223_6": "saṅkocanapaccupaṭṭhānaṃ.",
  "atk-s0515a:224_0": "Katapāpapaṭicchādanalakkhaṇā māyā,",
  "atk-s0515a:224_1": "tassa nigūhanarasā,",
  "atk-s0515a:224_2": "tadāvaraṇapaccupaṭṭhānā.",
  "atk-s0515a:224_3": "Attano avijjamānaguṇappakāsanalakkhaṇaṃ sāṭheyyaṃ,",
  "atk-s0515a:224_4": "tesaṃ samudāharaṇarasaṃ,",
  "atk-s0515a:224_5": "sarīrākārehipi tesaṃ vibhūtakaraṇapaccupaṭṭhānaṃ.",
  "atk-s0515a:225_0": "Cittassa uddhumātabhāvalakkhaṇo thambho,",
  "atk-s0515a:225_1": "appatissavavuttiraso,",
  "atk-s0515a:225_2": "amaddavapaccupaṭṭhāno.",
  "atk-s0515a:225_3": "Karaṇuttariyalakkhaṇo sārambho,",
  "atk-s0515a:225_4": "vipaccanīkatāraso,",
  "atk-s0515a:225_5": "agāravapaccupaṭṭhāno.",
  "atk-s0515a:226_0": "Uṇṇatilakkhaṇo māno,",
  "atk-s0515a:226_1": "ahaṃkāraraso,",
  "atk-s0515a:226_2": "uddhumātabhāvapaccupaṭṭhāno.",
  "atk-s0515a:226_3": "Abbhuṇṇatilakkhaṇo atimāno,",
  "atk-s0515a:226_4": "ativiya ahaṃkāraraso,",
  "atk-s0515a:226_5": "accuddhumātabhāvapaccupaṭṭhāno.",
  "atk-s0515a:227_0": "Mattabhāvalakkhaṇo mado,",
  "atk-s0515a:227_1": "madaggahaṇaraso,",
  "atk-s0515a:227_2": "ummādapaccupaṭṭhāno.",
  "atk-s0515a:227_3": "Pañcasu kāmaguṇesu cittassa vossaggalakkhaṇo pamādo,",
  "atk-s0515a:227_4": "vossaggānuppadanaraso,",
  "atk-s0515a:227_5": "sativippavāsapaccupaṭṭhānoti evaṃ imesaṃ dhammānaṃ lakkhaṇādīni veditabbāni.",
  "atk-s0515a:227_6": "Ayamettha saṅkhepo,",
  "atk-s0515a:227_7": "vitthāro pana “tattha katamo kodho”tiādinā vibhaṅge vuttanayeneva veditabbo.",
  "atk-s0515a:228_0": "Visesato cettha āmisagiddho attanā alabhanto aññassa lābhino kujjhati,",
  "atk-s0515a:228_1": "tassa sakiṃ uppanno kodho kodhoyeva.",
  "atk-s0515a:228_2": "Taduttari upanāho.",
  "atk-s0515a:228_3": "So evaṃ kuddho upanayhanto ca santepi aññassa lābhino guṇaṃ makkheti “ahampi tādiso”ti ca yugaggāhaṃ gaṇhāti.",
  "atk-s0515a:228_4": "Ayamassa makkho ca palāso ca,",
  "atk-s0515a:228_5": "so evaṃ makkhī palāsī tassa lābhasakkārādīsu “kiṃ imassa iminā”ti issati padussati,",
  "atk-s0515a:228_6": "ayamassa issā.",
  "atk-s0515a:228_7": "Sace panassa kāci sampatti hoti,",
  "atk-s0515a:228_8": "tassā tena sādhāraṇabhāvaṃ na sahati,",
  "atk-s0515a:228_9": "idamassa maccheraṃ.",
  "atk-s0515a:228_10": "Lābhahetu kho pana attano santepi dose paṭicchādeti,",
  "atk-s0515a:228_11": "ayamassa māyā.",
  "atk-s0515a:228_12": "Asantepi guṇe pakāseti,",
  "atk-s0515a:228_13": "idamassa sāṭheyyaṃ.",
  "atk-s0515a:228_14": "So evaṃ paṭipanno sace pana yathādhippāyaṃ lābhaṃ labhati,",
  "atk-s0515a:228_15": "tena thaddho hoti amuducitto “na idaṃ evaṃ kātabba”nti ovadituṃ asakkuṇeyyo,",
  "atk-s0515a:228_16": "ayamassa thambho.",
  "atk-s0515a:228_17": "Sace pana naṃ koci kiñci vadati “na idaṃ evaṃ kātabba”nti,",
  "atk-s0515a:228_18": "tena sāraddhacitto hoti,",
  "atk-s0515a:228_19": "bhākuṭikamukho “ko me tva”nti pasayhabhāṇī,",
  "atk-s0515a:228_20": "ayamassa sārambho.",
  "atk-s0515a:228_21": "Tato thambhena “ahameva seyyo”ti attānaṃ maññanto mānī hoti.",
  "atk-s0515a:228_22": "Sārambhena “ke ime”ti pare atimaññanto atimānī,",
  "atk-s0515a:228_23": "ayamassa māno ca atimāno ca.",
  "atk-s0515a:228_24": "So tehi mānātimānehi jātimadādianekarūpaṃ madaṃ janeti,",
  "atk-s0515a:228_25": "matto samāno kāmaguṇādibhedesu vatthūsu pamajjati,",
  "atk-s0515a:228_26": "ayamassa mado ca pamādo cāti veditabbaṃ.",
  "atk-s0515a:229_0": "Sabbe kilesāti sabbepi akusalā dhammā.",
  "atk-s0515a:229_1": "Upatāpanaṭṭhena vibādhanaṭṭhena ca kilesā.",
  "atk-s0515a:229_2": "Kilesapūtikattā duccaritā.",
  "atk-s0515a:229_3": "Kilesadarathakaraṇaṭṭhena darathā.",
  "atk-s0515a:229_4": "Antoḍāhādikaraṇaṭṭhena pariḷāhā.",
  "atk-s0515a:229_5": "Sadā tāpanaṭṭhena santāpā.",
  "atk-s0515a:229_6": "Akosallasambhūtaṭṭhena abhisaṅkharaṇaṭṭhena ca sabbe akusalābhisaṅkhārā.",
  "atk-s0515a:230_0": "Kenaṭṭhenāti kena atthena.",
  "atk-s0515a:230_1": "Abhibhavanāditividhaṃ atthaṃ dassetuṃ “parisahantīti parissayā”tiādimāha.",
  "atk-s0515a:230_2": "Parisahantīti dukkhaṃ uppādenti abhibhavanti.",
  "atk-s0515a:230_3": "Parihānāya saṃvattantīti kusalānaṃ dhammānaṃ pariccajanāya saṃvattanti.",
  "atk-s0515a:230_4": "Tatrāsayāti tasmiṃ sarīre akusalā dhammā āsayanti nivasanti uppajjantīti attho.",
  "atk-s0515a:230_5": "Te parissayāti kāyaduccaritādayo upaddavā.",
  "atk-s0515a:230_6": "Kusalānaṃ dhammānaṃ antarāyāyāti upari vattabbānaṃ sammāpaṭipadādito kosallasambhūtānaṃ dhammānaṃ antaradhānāya adassanatthāya saṃvattanti.",
  "atk-s0515a:230_7": "Sammāpaṭipadāyāti sundarāya pasaṭṭhāya vā paṭipadāya,",
  "atk-s0515a:230_8": "na micchāpaṭipadāya.",
  "atk-s0515a:230_9": "Anulomapaṭipadāyāti aviruddhapaṭipadāya,",
  "atk-s0515a:230_10": "na paṭilomapaṭipadāya.",
  "atk-s0515a:230_11": "Apaccanīkapaṭipadāyāti na paccanīkapaṭipadāya,",
  "atk-s0515a:230_12": "apaccatthikapaṭipadāya.",
  "atk-s0515a:230_13": "Anvatthapaṭipadāyāti atthaanugatāya paṭipadāya,",
  "atk-s0515a:230_14": "uparūpari vaḍḍhitāya paṭipadāya.",
  "atk-s0515a:230_15": "Yathā attho,",
  "atk-s0515a:230_16": "tathā paṭipajjitabbāya paṭipadāyāti vuttaṃ hoti.",
  "atk-s0515a:230_17": "“Attatthapaṭipadāyā”tipi pāḷi,",
  "atk-s0515a:230_18": "taṃ na sundaraṃ.",
  "atk-s0515a:230_19": "Dhammānudhammapaṭipadāyāti dhammo nāma navalokuttaradhammo.",
  "atk-s0515a:230_20": "Anudhammo nāma vipassanādi.",
  "atk-s0515a:230_21": "Tassa dhammassa anurūpā dhammapaṭipadā dhammānudhammapaṭipadā,",
  "atk-s0515a:230_22": "tassā dhammānudhammapaṭipadāya.",
  "atk-s0515a:231_0": "Sīlesu paripūrikāritāyāti pātimokkhasīlesu pāripūriṃ katvā ṭhitatāya.",
  "atk-s0515a:231_1": "Indriyesu guttadvāratāyāti “cakkhunā rūpaṃ disvā”tiādinā nayena vuttesu manacchaṭṭhesu indriyesu sugopitadvārabhāvassa.",
  "atk-s0515a:231_2": "Bhojane mattaññutāyāti paṭiggahaṇādīsu pamāṇayuttatāya.",
  "atk-s0515a:231_3": "Alaṃsāṭakādiṃ muñcitvā mitabhojanatāya.",
  "atk-s0515a:232_0": "Jāgariyānuyogassāti “divasaṃ caṅkamena nisajjāya āvaraṇīyehi dhammehī”ti evamādinā nayena pañca jāgaraṇadhamme anuyogassa.",
  "atk-s0515a:232_1": "Satisampajaññassāti sabbakammaṭṭhānabhāvanānuyuttānaṃ sabbayogīnaṃ sabbadā upakārakassa satisampajaññassa.",
  "atk-s0515a:233_0": "Satipaṭṭhānānanti ārammaṇesu okkantitvā pakkanditvā upaṭṭhānato paṭṭhānaṃ,",
  "atk-s0515a:233_1": "satiyeva paṭṭhānaṃ satipaṭṭhānaṃ.",
  "atk-s0515a:233_2": "Kāyavedanācittadhammesu panassā asubhadukkhāniccānattākāragahaṇavasena subhasukhaniccattasaññāpahānakiccasādhanavasena",
  "atk-s0515a:233_3": "ca pavattito catudhā pabhedo hoti,",
  "atk-s0515a:233_4": "tesaṃ catunnaṃ satipaṭṭhānānaṃ.",
  "atk-s0515a:234_0": "Catunnaṃ sammappadhānānanti padahanti etenāti padhānaṃ,",
  "atk-s0515a:234_1": "sobhanaṃ padhānaṃ sammappadhānaṃ,",
  "atk-s0515a:234_2": "sammā vā padahanti etenāti sammappadhānaṃ,",
  "atk-s0515a:234_3": "sobhanaṃ vā taṃ kilesavirūpattavirahato,",
  "atk-s0515a:234_4": "padhānañca hitasukhanipphādakaṭṭhena seṭṭhabhāvāvahanato,",
  "atk-s0515a:234_5": "padhānabhāvakaraṇato cāti sammappadhānaṃ,",
  "atk-s0515a:234_6": "vīriyassetaṃ adhivacanaṃ.",
  "atk-s0515a:234_7": "Uppannuppannānaṃ anuppannuppannānañca catunnaṃ akusalakusalānaṃ pahānānuppattiuppādaṭṭhitikiccasādhanavasena pavattito panassa catudhā pabhedo hoti,",
  "atk-s0515a:234_8": "tesaṃ catunnaṃ sammappadhānānaṃ.",
  "atk-s0515a:235_0": "Catunnaṃ iddhipādānanti ettha chandavīriyacittavīmaṃsāsu ekeko ijjhatīti iddhi,",
  "atk-s0515a:235_1": "samijjhati nipphajjatīti attho.",
  "atk-s0515a:235_2": "Ijjhanti vā etāya sattā iddhā vuddhā ukkaṃsagatā hontīti iddhi.",
  "atk-s0515a:235_3": "Paṭhamena atthena iddhiyeva pādoti iddhipādo,",
  "atk-s0515a:235_4": "iddhikoṭṭhāsoti attho.",
  "atk-s0515a:235_5": "Dutiyena atthena iddhiyā pādoti iddhipādo,",
  "atk-s0515a:235_6": "pādoti patiṭṭhā adhigamupāyoti attho.",
  "atk-s0515a:235_7": "Tena hi yasmā uparūparivisesasaṅkhātaṃ iddhiṃ pajjanti pāpuṇanti,",
  "atk-s0515a:235_8": "tasmā pādoti vuccati.",
  "atk-s0515a:235_9": "Tesaṃ catunnaṃ iddhipādānaṃ.",
  "atk-s0515a:236_0": "Sattannaṃ bojjhaṅgānanti bodhiyā,",
  "atk-s0515a:236_1": "bodhissa vā aṅgāti bojjhaṅgā.",
  "atk-s0515a:236_2": "Idaṃ vuttaṃ hoti,",
  "atk-s0515a:236_3": "yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0515a:236_4": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-s0515a:236_5": "ariyasāvako bujjhatīti katvā “bodhī”ti vuccati,",
  "atk-s0515a:236_6": "bujjhatīti kilesasantānaniddāya uṭṭhahati,",
  "atk-s0515a:236_7": "cattāri vā ariyasaccāni paṭivijjhati,",
  "atk-s0515a:236_8": "nibbānameva vā sacchikaroti,",
  "atk-s0515a:236_9": "tassā dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādīni viya.",
  "atk-s0515a:236_10": "Yo panesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti vuccati,",
  "atk-s0515a:236_11": "tassa bodhissa aṅgātipi bojjhaṅgā senaṅgarathaṅgādayo viya.",
  "atk-s0515a:236_12": "Tenāhu aṭṭhakathācariyā “bujjhanakassa puggalassa aṅgāti bojjhaṅgā”ti.",
  "atk-s0515a:236_13": "Tesaṃ sattannaṃ bojjhaṅgānaṃ.",
  "atk-s0515a:237_0": "Ariyassa aṭṭhaṅgikassa maggassāti ariyoti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā ca ariyo.",
  "atk-s0515a:237_1": "Aṭṭhaṅgāni assāti aṭṭhaṅgiko.",
  "atk-s0515a:237_2": "Svāyaṃ caturaṅgikā viya senā,",
  "atk-s0515a:237_3": "pañcaṅgikaṃ viya ca tūriyaṃ aṅgamattameva hoti,",
  "atk-s0515a:237_4": "aṅgavinimutto natthi.",
  "atk-s0515a:237_5": "Nibbānaṃ maggati,",
  "atk-s0515a:237_6": "kilese vā mārento gacchatīti maggo,",
  "atk-s0515a:237_7": "tassa ariyassa aṭṭhaṅgikassa maggassa bhāvanānuyogassa.",
  "atk-s0515a:237_8": "Imesaṃ kusalānaṃ dhammānanti vuttappakārānaṃ lokiyalokuttarakusaladhammānaṃ.",
  "atk-s0515a:237_9": "Antarāyāyāti lokuttarakusaladhammānaṃ antarāyāya antaradhānāya lokiyakusaladhammānaṃ pariccāgāya.",
  "atk-s0515a:238_0": "Tesu lokuttarakusaladhammānaṃ uppajjituṃ appadānaṭṭhena parissayā nāma.",
  "atk-s0515a:238_1": "Te hi uppajjitvā nirujjhamānā upaddavaṃ nāvahanti.",
  "atk-s0515a:238_2": "Tattheteti tasmiṃ attabhāve ete.",
  "atk-s0515a:238_3": "Pāpakāti lāmakā.",
  "atk-s0515a:238_4": "Attabhāvasannissayāti attabhāvaṃ upanissāya ārammaṇaṃ katvā uppajjantīti attabhāvasannissayā.",
  "atk-s0515a:238_5": "Daketi udake.",
  "atk-s0515a:239_0": "Vuttaṃ hetanti kathitañhi etaṃ.",
  "atk-s0515a:239_1": "Sāntevāsikoti antevāsikasaṅkhātena kilesena saha vasatīti sāntevāsiko.",
  "atk-s0515a:239_2": "Sācariyakoti samudācaraṇasaṅkhātena kilesena saha vasatīti sācariyako.",
  "atk-s0515a:240_0": "Cakkhunā rūpaṃ disvāti cakkhuviññāṇena rūpaṃ passitvā.",
  "atk-s0515a:240_1": "Upari sotena saddaṃ sutvātiādīsupi eseva nayo.",
  "atk-s0515a:240_2": "Uppajjantīti samudācaranti.",
  "atk-s0515a:240_3": "Sarasaṅkappāti nānārammaṇe saṃsaraṇavasena uppannā parikappā.",
  "atk-s0515a:240_4": "Saṃyojaniyāti ārammaṇabhāvaṃ upagantvā saṃyojanasambandhanena saṃyojanānaṃ hitā.",
  "atk-s0515a:240_5": "Tyassāti te pāpakā assa puggalassa.",
  "atk-s0515a:240_6": "Anto vasantīti abbhantare citte nivasanti.",
  "atk-s0515a:240_7": "Anvāsavantīti kilesasantānaṃ anugantvā bhusaṃ savanti anubandhanti.",
  "atk-s0515a:240_8": "Te nanti taṃ puggalaṃ ete akusalā dhammā.",
  "atk-s0515a:240_9": "Samudācarantīti sammā ācaranti pavattantīti attho.",
  "atk-s0515a:241_0": "Kilissanaṭṭhena malā.",
  "atk-s0515a:241_1": "Sattuatthena amittā.",
  "atk-s0515a:241_2": "Veriatthena sapattā.",
  "atk-s0515a:241_3": "Hananaṭṭhena vadhakā.",
  "atk-s0515a:241_4": "Paccāmittaṭṭhena paccatthikā.",
  "atk-s0515a:241_5": "Atha vā malā sūriyassopakkilesavalāhakā viya.",
  "atk-s0515a:241_6": "Amittā sūriyassa dhūmaṃ viya.",
  "atk-s0515a:241_7": "Sapattā sūriyassa himaṃ viya.",
  "atk-s0515a:241_8": "Vadhakā sūriyassa rajaṃ viya.",
  "atk-s0515a:241_9": "Paccatthikā sūriyassa rāhu viya.",
  "atk-s0515a:241_10": "“Malā suvaṇṇassa malaṃ viya cittappabhānāsakā.",
  "atk-s0515a:241_11": "Amittā kāḷalohamalaṃ viya citte siniddhabhāvanāsakā,",
  "atk-s0515a:241_12": "sapattā yuganaddhaṃ yujjhantā sapattā viya citte patiṭṭhitadhammadhaṃsakā.",
  "atk-s0515a:241_13": "Vadhakā manussaghātakā viya dhammaghātakā.",
  "atk-s0515a:241_14": "Paccatthikā raññā upagatassa vināso viya mokkhamaggassa paṭisedhakā”ti evameke vaṇṇayanti.",
  "atk-s0515a:242_0": "Anatthajananoti na atthaṃ anatthaṃ,",
  "atk-s0515a:242_1": "taṃ anatthaṃ uppādetīti anatthajanano. Ko so? Lobho.",
  "atk-s0515a:242_2": "Cittappakopanoti cittassa pakopano calano,",
  "atk-s0515a:242_3": "kusalaṃ nivāretvā cittaṃ rundhatīti attho.",
  "atk-s0515a:242_4": "Bhayamantarato jātanti abbhantare attano citteyeva jātaṃ,",
  "atk-s0515a:242_5": "anatthajananādibhayahetu.",
  "atk-s0515a:242_6": "Taṃ jano nāvabujjhatīti taṃ bhayaṃ bālamahājano avagantvā otaritvā na jānāti.",
  "atk-s0515a:242_7": "Atthanti luddho puggalo lokiyalokuttaraatthaṃ na jānāti.",
  "atk-s0515a:242_8": "Dhammanti tassa hetuṃ.",
  "atk-s0515a:242_9": "Andhatamanti bahalandhakāraṃ.",
  "atk-s0515a:242_10": "Yanti yasmā,",
  "atk-s0515a:242_11": "yaṃ naraṃ vā.",
  "atk-s0515a:242_12": "Sahateti abhibhavati.",
  "atk-s0515a:243_0": "Ajjhattanti sakasantāne.",
  "atk-s0515a:243_1": "Uppajjamānā uppajjantīti pubbantato uddhaṃ uppajjamānā ahitāya uppajjanti dukkhāya.",
  "atk-s0515a:243_2": "Tadubhayena aphāsuvihārāya.",
  "atk-s0515a:243_3": "Ahitāyāti cetasikadukkhatthāya.",
  "atk-s0515a:243_4": "Dukkhāyāti kāyikadukkhatthāya.",
  "atk-s0515a:243_5": "Aphāsuvihārāyāti tadubhayena na sukhavihāratthāya.",
  "atk-s0515a:243_6": "Atha vā “uppajjamānā uppajjantīti bhavaṅgacalanato paṭṭhāya yāva voṭṭhabbanā,",
  "atk-s0515a:243_7": "tāva uppajjamānā nāma.",
  "atk-s0515a:243_8": "Voṭṭhabbanaṃ pana patvā anivattanabhāvena uppajjanti nāmā”ti evameke vaṇṇayanti.",
  "atk-s0515a:244_0": "Tacasāraṃva samphalanti attano phalena nāsitaṃ tacasārasaṅkhātaṃ veḷu viya.",
  "atk-s0515a:244_1": "Aratīti kusalesu dhammesu ukkaṇṭhitatā.",
  "atk-s0515a:244_2": "Ratīti pañcakāmaguṇe abhirati.",
  "atk-s0515a:244_3": "Lomahaṃsoti kaṇṭakasadiso hutvā uddhaggalomo.",
  "atk-s0515a:244_4": "Itonidānāti ayaṃ attabhāvo nidānaṃ paccayo etesanti itonidānā.",
  "atk-s0515a:244_5": "Itojāti ito attabhāvato jātā.",
  "atk-s0515a:244_6": "Ito samuṭṭhāya manovitakkāti yathā dīghasuttakena pāde baddhaṃ kākaṃ kumārakā tassa suttassa pariyantaṃ aṅguliṃ veṭhetvā ossajjanti,",
  "atk-s0515a:244_7": "so dūraṃ gantvāpi puna tesaṃ pādamūleyeva patati,",
  "atk-s0515a:244_8": "evameva ito attabhāvato samuṭṭhāya pāpavitakkā cittaṃ ossajjanti.",
  "atk-s0515a:245_0": "“Sāntevāsiko”tiādikaṃ paṭhamasuttaṃ kilesena sahavāsaṃ sandhāya vuttaṃ. “Tayome,",
  "atk-s0515a:245_1": "bhikkhave,",
  "atk-s0515a:245_2": "antarāmalā”tiādikaṃ dutiyaṃ kusaladhammamalīnakaraṇavasena atthānatthassa ajānanavasena ca.",
  "atk-s0515a:245_3": "“Tayo kho, mahārāja,",
  "atk-s0515a:245_4": "purisassa dhammā ajjhattaṃ uppajjamānā”tiādikaṃ tatiyaṃ attano nissayaghātanavasena.",
  "atk-s0515a:245_5": "“Rāgo ca doso ca itonidānā”tiādikaṃ catutthaṃ kilesānaṃ patiṭṭhādassanavasena vuttanti ñātabbaṃ.",
  "atk-s0515a:246_0": "Tato tato parissayatoti tamhā tamhā upaddavā.",
  "atk-s0515a:246_1": "Taṃ puggalanti vuttappakārakilesasamaṅgīpuggalaṃ.",
  "atk-s0515a:246_2": "Dukkhaṃ anvetīti dukkhaṃ anu eti mātu pacchato khīrapivako viya.",
  "atk-s0515a:246_3": "Anugacchatīti samīpaṃ gacchati coraghātako viya vajjhappattassa.",
  "atk-s0515a:246_4": "Anvāyikaṃ hotīti sampattaṃ hoti dhammaganthikāya paricchedo viya.",
  "atk-s0515a:246_5": "Jātidukkhanti jātisaddassa tāva aneke atthā paveditā. Yathā –",
  "atk-s0515a:247_0": "Bhavo kulaṃ nikāyo ca, sīlaṃ paññatti lakkhaṇaṃ;",
  "atk-s0515a:248_0": "Pasūti sandhi cevāti, jātiatthā paveditā.",
  "atk-s0515a:249_0": "Tathā hissa “ekampi jātiṃ dvepi jātiyo”tiādīsu bhavo attho.",
  "atk-s0515a:249_1": "“Akkhitto anupakkuṭṭho jātivādenā”ti ettha kulaṃ. “Atthi, visākhe,",
  "atk-s0515a:249_2": "nigaṇṭhā nāma samaṇajātī”ti ettha nikāyo. “Yatohaṃ, bhagini,",
  "atk-s0515a:249_3": "ariyāya jātiyā jāto nābhijānāmī”ti ettha ariyasīlaṃ.",
  "atk-s0515a:249_4": "“Tiriyā nāma tiṇajāti nābhiyā uggantvā nabhaṃ āhacca ṭhitā ahosī”ti ettha paññatti.",
  "atk-s0515a:249_5": "“Jāti dvīhi khandhehi saṅgahitā”ti ettha saṅkhatalakkhaṇaṃ.",
  "atk-s0515a:249_6": "“Sampatijāto, ānanda,",
  "atk-s0515a:249_7": "bodhisatto”ti ettha pasūti.",
  "atk-s0515a:249_8": "“Bhavapaccayā jātī”ti ca,",
  "atk-s0515a:249_9": "“jātipi dukkhā”ti ca ettha pariyāyato paṭisandhikkhaṇo,",
  "atk-s0515a:249_10": "nippariyāyato pana tattha tattha nibbattamānānaṃ sattānaṃ ye ye khandhā pātubhavanti,",
  "atk-s0515a:249_11": "tesaṃ tesaṃ paṭhamapātubhāvo jāti nāma.",
  "atk-s0515a:250_0": "Kasmā panesā jāti dukkhāti ce?",
  "atk-s0515a:250_1": "Anekesaṃ dukkhānaṃ vatthubhāvato.",
  "atk-s0515a:250_2": "Anekāni hi dukkhāni.",
  "atk-s0515a:250_3": "Seyyathidaṃ –",
  "atk-s0515a:250_4": "dukkhadukkhaṃ vipariṇāmadukkhaṃ saṅkhāradukkhaṃ paṭicchannadukkhaṃ appaṭicchannadukkhaṃ pariyāyadukkhaṃ nippariyāyadukkhanti.",
  "atk-s0515a:251_0": "Tattha kāyikacetasikā dukkhavedanā sabhāvato ca nāmato ca dukkhattā “dukkhadukkha”nti vuccati.",
  "atk-s0515a:252_0": "Sukhavedanā vipariṇāmena dukkhuppattihetuto vipariṇāmadukkhaṃ.",
  "atk-s0515a:252_1": "Upekkhāvedanā ceva avasesā ca tebhūmakā saṅkhārā udayabbayapīḷitattā saṅkhāradukkhaṃ.",
  "atk-s0515a:253_0": "Kaṇṇasūladantasūlarāgajapariḷāhadosamohajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṃ.",
  "atk-s0515a:253_1": "Apākaṭadukkhantipi vuccati.",
  "atk-s0515a:254_0": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ.",
  "atk-s0515a:254_1": "Pākaṭadukkhantipi vuccati.",
  "atk-s0515a:255_0": "Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ.",
  "atk-s0515a:255_1": "Dukkhadukkhaṃ pana nippariyāyadukkhanti vuccati.",
  "atk-s0515a:256_0": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ dukkhaṃ,",
  "atk-s0515a:256_1": "yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "atk-s0515a:256_2": "tassa vatthubhāvato dukkhā.",
  "atk-s0515a:257_0": "Tatridaṃ gabbhokkantimūlakādibhedaṃ dukkhaṃ –",
  "atk-s0515a:257_1": "ayañhi satto mātukucchimhi nibbattamāno na uppalapadumapuṇḍarikādīsu nibbattati,",
  "atk-s0515a:257_2": "atha kho heṭṭhā āmāsayassa upari pakkāsayassa udarapaṭalapiṭṭhikaṇṭakānaṃ vemajjhe paramasambādhe tibbandhakāre",
  "atk-s0515a:257_3": "nānākuṇapagandhaparibhāvite asuciparamaduggandhapavanavicarite adhimattajegucche kucchippadese pūtimacchapūtikummāsacandanikādīsu",
  "atk-s0515a:257_4": "kimi viya nibbattati.",
  "atk-s0515a:257_5": "So tattha nibbatto dasa māse mātukucchisambhavena usmanā puṭapākaṃ viya paccamāno piṭṭhapiṇḍi viya sediyamāno",
  "atk-s0515a:257_6": "samiñjanapasāraṇādivirahito adhimattaṃ dukkhaṃ paccanubhotīti,",
  "atk-s0515a:257_7": "idaṃ tāva gabbhokkantimūlakaṃ dukkhaṃ.",
  "atk-s0515a:258_0": "Yaṃ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato eḷako viya",
  "atk-s0515a:258_1": "ahituṇḍikahatthagato sappapotako viya ca ākaḍḍhanaparikaḍḍhanaodhunanaddhunanādinā upakkamena adhimattaṃ",
  "atk-s0515a:258_2": "dukkhaṃ anubhavati,",
  "atk-s0515a:258_3": "yañca mātu sītudakapānakāle sītanarakupapanno viya uṇhayāgubhattādiajjhoharaṇakāle aṅgāravuṭṭhisamparikiṇṇo",
  "atk-s0515a:258_4": "viya loṇambilādiajjhoharaṇakāle khārāpaṭicchakādikammakāraṇapatto viya tibbaṃ dukkhaṃ anubhoti,",
  "atk-s0515a:258_5": "idaṃ gabbhapariharaṇamūlakaṃ dukkhaṃ.",
  "atk-s0515a:259_0": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati,",
  "atk-s0515a:259_1": "idaṃ gabbhavipattimūlakaṃ dukkhaṃ.",
  "atk-s0515a:260_0": "Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ yonimaggaṃ paṭipātiyamānassa",
  "atk-s0515a:260_1": "paramasambādhena ca yonimukhena tāḷacchiggaḷena viya mahānāgassa nikaḍḍhiyamānassa narakasattassa viya",
  "atk-s0515a:260_2": "ca saṅghātapabbatehi vicuṇṇiyamānassa dukkhaṃ uppajjati,",
  "atk-s0515a:260_3": "idaṃ vijāyanamūlakaṃ dukkhaṃ.",
  "atk-s0515a:261_0": "Yaṃ pana jātassa taruṇavaṇasadisasukhumālasarīrassa hatthaggahaṇanhāpanadhovanacoḷaparimajjanādikāle",
  "atk-s0515a:261_1": "sūcimukhakhuradhārāhi vijjhanaphālanasadisaṃ dukkhaṃ uppajjati,",
  "atk-s0515a:261_2": "idaṃ mātukucchito bahinikkhamanamūlakaṃ dukkhaṃ.",
  "atk-s0515a:262_0": "Yaṃ pana tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa",
  "atk-s0515a:262_1": "kodhavasena abhuñjantassa ubbandhantassa ca dukkhaṃ hoti,",
  "atk-s0515a:262_2": "idaṃ attūpakkamamūlakaṃ dukkhaṃ.",
  "atk-s0515a:263_0": "Yaṃ pana parato vadhabandhanādīni anubhavantassa dukkhaṃ uppajjati,",
  "atk-s0515a:263_1": "idaṃ parūpakkamamūlakaṃ dukkhanti.",
  "atk-s0515a:264_0": "Iti imassa sabbassāpi dukkhassa ayaṃ jāti vatthumeva hoti, idaṃ jātidukkhaṃ anveti.",
  "atk-s0515a:265_0": "Jarādukkhanti duvidhā jarā –",
  "atk-s0515a:265_1": "saṅkhatalakkhaṇañca khaṇḍiccādisammato santatiyaṃ ekabhavapariyāpanno khandhapurāṇabhāvo ca,",
  "atk-s0515a:265_2": "sā idha adhippetā.",
  "atk-s0515a:265_3": "Sā panesā dukkhā saṅkhāradukkhabhāvato ceva dukkhavatthuto ca.",
  "atk-s0515a:265_4": "Yaṃ hidaṃ aṅgapaccaṅgasithilabhāvato indriyavikāravirūpatā yobbanavināsabalūpaghātasatimativippavāsaparaparibhavādianekapaccayaṃ",
  "atk-s0515a:265_5": "kāyikacetasikaṃ dukkhamuppajjati,",
  "atk-s0515a:265_6": "jarā tassa vatthu.",
  "atk-s0515a:265_7": "Tenetaṃ vuccati –",
  "atk-s0515a:266_0": "“Aṅgānaṃ sithilabhāvā, indriyānaṃ vikārato;",
  "atk-s0515a:267_0": "Yobbanassa vināsena, balassa upaghātato.",
  "atk-s0515a:268_0": "“Vippavāsā satādīnaṃ, puttadārehi attano;",
  "atk-s0515a:269_0": "Appasādanīyato ceva, bhiyyo bālattapattiyā.",
  "atk-s0515a:270_0": "“Pappoti dukkhaṃ yaṃ macco, kāyikaṃ mānasaṃ tathā;",
  "atk-s0515a:271_0": "Sabbametaṃ jarāhetu, yasmā tasmā jarā dukhā”ti. ;",
  "atk-s0515a:272_0": "Idaṃ jarādukkhaṃ anvetīti sambandho.",
  "atk-s0515a:272_1": "Byādhīti vividhaṃ dukkhaṃ ādahati vidahatīti byādhi.",
  "atk-s0515a:272_2": "Byādhayati tāpayati kampayatīti vā byādhi.",
  "atk-s0515a:273_0": "Maraṇadukkhanti etthāpi duvidhaṃ maraṇaṃ saṅkhatalakkhaṇañca,",
  "atk-s0515a:273_1": "yaṃ sandhāya vuttaṃ “jarāmaraṇaṃ dvīhi khandhehi saṅgahita”nti.",
  "atk-s0515a:273_2": "Ekabhavapariyāpannajīvitindriyapabandhavicchedo ca,",
  "atk-s0515a:273_3": "yaṃ sandhāya vuttaṃ “niccaṃ maraṇato bhaya”nti.",
  "atk-s0515a:273_4": "Taṃ idha adhippetaṃ.",
  "atk-s0515a:273_5": "Jātipaccayā maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.",
  "atk-s0515a:273_6": "Puna khaṇikamaraṇaṃ sammutimaraṇaṃ samucchedamaraṇanti ayampi bhedo veditabbo.",
  "atk-s0515a:273_7": "Pavatte rūpārūpadhammānaṃ bhedo khaṇikamaraṇaṃ nāma.",
  "atk-s0515a:273_8": "Tisso mato phusso matoti idaṃ paramatthato sattassa abhāvā,",
  "atk-s0515a:273_9": "sassaṃ mataṃ,",
  "atk-s0515a:273_10": "rukkho matoti idampi jīvitindriyassa abhāvā sammutimaraṇaṃ nāma.",
  "atk-s0515a:273_11": "Khīṇāsavassa appaṭisandhikā kālakiriyā samucchedamaraṇaṃ nāma.",
  "atk-s0515a:273_12": "Bāhirasammutimaraṇaṃ ṭhapetvā itaraṃ sammutimaraṇañca idha yathāvuttappabandhavicchedanabhāvena saṅgahitaṃ,",
  "atk-s0515a:273_13": "dukkhassa pana vatthubhāvato dukkhaṃ.",
  "atk-s0515a:273_14": "Tenetaṃ vuccati –",
  "atk-s0515a:274_0": "“Pāpassa pāpakammādi-nimittamanupassato;",
  "atk-s0515a:275_0": "Bhaddassāpasahantassa, viyogaṃ piyavatthukaṃ;",
  "atk-s0515a:276_0": "Mīyamānassa yaṃ dukkhaṃ, mānasaṃ avisesato.",
  "atk-s0515a:277_0": "“Sabbesañcāpi yaṃ sandhi-bandhanacchedanādikaṃ;",
  "atk-s0515a:278_0": "Vitujjamānamammānaṃ, hoti dukkhaṃ sarīrajaṃ.",
  "atk-s0515a:279_0": "“Asayhamappatikāraṃ, dukkhassetassidaṃ yato;",
  "atk-s0515a:280_0": "Maraṇaṃ vatthu tenetaṃ, dukkhamicceva bhāsita”nti. ;",
  "atk-s0515a:281_0": "Sokaparidevadukkhadomanassupāyāsadukkhanti ettha sokādīsu soko nāma ñātibyasanādīhi phuṭṭhassa antonijjhānalakkhaṇo cittasantāpo.",
  "atk-s0515a:281_1": "Dukkho panassa dukkhadukkhattā ceva dukkhassa ca vatthubhāvato.",
  "atk-s0515a:281_2": "Tenetaṃ vuccati –",
  "atk-s0515a:282_0": "“Sattānaṃ hadayaṃ soko, sallaṃ viya vitujjati;",
  "atk-s0515a:283_0": "Aggitattova nārāco, bhusañca ḍahate puna.",
  "atk-s0515a:284_0": "“Samāvahati ca byādhi-jarāmaraṇabhedanaṃ;",
  "atk-s0515a:285_0": "Dukkhampi vividhaṃ yasmā, tasmā dukkhoti vuccatī”ti. ;",
  "atk-s0515a:286_0": "Paridevo nāma ñātibyasanādīhi phuṭṭhassa vacīpalāpo.",
  "atk-s0515a:286_1": "Dukkho panassa saṃsāradukkhabhāvato dukkhavatthuto ca.",
  "atk-s0515a:286_2": "Tenetaṃ vuccati –",
  "atk-s0515a:287_0": "“Yaṃ sokasallavihato paridevamāno, kaṇṭhoṭṭhatālutalasosajamappasayhaṃ;",
  "atk-s0515a:288_0": "Bhiyyodhimattamadhigacchatiyeva dukkhaṃ, dukkhoti tena bhagavā paridevamāhā”ti. ;",
  "atk-s0515a:289_0": "Dukkhaṃ nāma kāyapīḷanalakkhaṇaṃ kāyikaṃ dukkhaṃ.",
  "atk-s0515a:289_1": "Dukkhaṃ panassa dukkhadukkhattā ceva mānasadukkhāvahanato ca.",
  "atk-s0515a:289_2": "Tenetaṃ vuccati –",
  "atk-s0515a:290_0": "“Pīḷeti kāyikamidaṃ, dukkhaṃ dukkhañca mānasaṃ bhiyyo;",
  "atk-s0515a:291_0": "Janayati yasmā tasmā, dukkhanti visesato vutta”nti. ;",
  "atk-s0515a:292_0": "Domanassaṃ nāma cittapīḷanalakkhaṇaṃ mānasaṃ dukkhaṃ.",
  "atk-s0515a:292_1": "Dukkhaṃ panassa dukkhadukkhattā ceva kāyikadukkhāvahanato ca.",
  "atk-s0515a:292_2": "Cetodukkhasamappitā hi kese pakiriya kandanti,",
  "atk-s0515a:292_3": "urāni patipisenti,",
  "atk-s0515a:292_4": "āvaṭṭanti,",
  "atk-s0515a:292_5": "vivaṭṭanti,",
  "atk-s0515a:292_6": "chinnapapātaṃ papatanti,",
  "atk-s0515a:292_7": "satthaṃ āharanti,",
  "atk-s0515a:292_8": "visaṃ khādanti,",
  "atk-s0515a:292_9": "rajjuyā ubbandhanti,",
  "atk-s0515a:292_10": "aggiṃ pavisanti,",
  "atk-s0515a:292_11": "nānappakāraṃ dukkhaṃ anubhavanti.",
  "atk-s0515a:292_12": "Tenetaṃ vuccati –",
  "atk-s0515a:293_0": "“Pīḷeti yato cittaṃ, kāyassa ca pīḷanaṃ samāvahati;",
  "atk-s0515a:294_0": "Dukkhanti domanassampi, domanassaṃ tato ahū”ti. ;",
  "atk-s0515a:295_0": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva.",
  "atk-s0515a:295_1": "Saṅkhārakkhandhapariyāpanno eko dhammoti eke.",
  "atk-s0515a:295_2": "Dukkho panassa saṅkhāradukkhabhāvato cittaṃ paridahanato kāyassa vihananato ca.",
  "atk-s0515a:295_3": "Tenetaṃ vuccati –",
  "atk-s0515a:296_0": "“Cittassa ca paridahanā, kāyassa vihananato ca adhimattaṃ;",
  "atk-s0515a:297_0": "Yaṃ dukkhamupāyāso, janeti dukkho tato vutto”ti. ;",
  "atk-s0515a:298_0": "Ettha ca mandagginā antobhājane pāko viya soko,",
  "atk-s0515a:298_1": "tikkhagginā paccamānassa bhājanato bahi nikkhamanaṃ viya paridevo,",
  "atk-s0515a:298_2": "bahi nikkhantāvasesassa nikkhamitumpi appahontassa antobhājaneyeva yāva parikkhayā pāko viya upāyāso daṭṭhabbo.",
  "atk-s0515a:299_0": "Nerayikaṃ dukkhanti niraye pañcavidhabandhanādikaṃ dukkhaṃ anveti,",
  "atk-s0515a:299_1": "taṃ devadūtasuttena dīpetabbaṃ.",
  "atk-s0515a:299_2": "Tenetaṃ vuccati –",
  "atk-s0515a:300_0": "“Jāyetha no ce narakesu satto, tatthaggidāhādikamappasayhaṃ;",
  "atk-s0515a:301_0": "Labhetha dukkhaṃ nu kuhiṃ patiṭṭhaṃ, iccāha dukkhāti munīdha jāti”nti. ;",
  "atk-s0515a:302_0": "Tiracchānayonikaṃ dukkhanti tiracchānesu kasāpatodatāḷanavijjhanādikaṃ anekavidhaṃ dukkhaṃ anveti,",
  "atk-s0515a:302_1": "taṃ bālapaṇḍitasuttato gahetabbaṃ.",
  "atk-s0515a:302_2": "Tenetaṃ vuccati –",
  "atk-s0515a:303_0": "“Dukkhaṃ tiracchesu kasāpatodadaṇḍābhighātādibhavaṃ anekaṃ;",
  "atk-s0515a:304_0": "Yaṃ taṃ kathaṃ tattha bhaveyya jātiṃ, vinā tahiṃ jāti tatopi dukkhā”ti. ;",
  "atk-s0515a:305_0": "Pettivisayikaṃ dukkhanti petesu pana khuppipāsa vātātapādinibbattaṃ dukkhañca lokantare tibbandhakāre asayhasītādidukkhañca anveti.",
  "atk-s0515a:305_1": "Tenetaṃ vuccati –",
  "atk-s0515a:306_0": "“Petesu dukkhaṃ pana khuppipāsāvātātapādippabhavaṃ vicittaṃ;",
  "atk-s0515a:307_0": "Yasmā ajātassa na tattha atthi, tasmāpi dukkhaṃ muni jātimāha.",
  "atk-s0515a:308_0": "“Tibbandhakāre ca asayhasīte, lokantare yaṃ asuresu dukkhaṃ;",
  "atk-s0515a:309_0": "Na taṃ bhave tattha na cassa jāti, yato ayaṃ jāti tatopi dukkhā”ti. ;",
  "atk-s0515a:310_0": "Mānusikaṃ dukkhanti manussesu vadhabandhanādikaṃ dukkhaṃ.",
  "atk-s0515a:310_1": "Gabbhokkantimūlakaṃ dukkhanti “ayañhi satto mātukucchimhi nibbattamāno na uppalapadumapuṇḍarikādīsu nibbattatī”tiādinā nayena yaṃ jātidukkhaṃ vuttaṃ,",
  "atk-s0515a:310_2": "idaṃ tāva gabbhokkantimūlakaṃ dukkhaṃ anveti.",
  "atk-s0515a:310_3": "Gabbhe ṭhitimūlakaṃ dukkhanti yaṃ pana “so mātu sahasā upakkhalanagamananisīdanā”tiādinā nayena yaṃ tibbaṃ dukkhaṃ vuttaṃ,",
  "atk-s0515a:310_4": "idaṃ gabbhe ṭhitimūlakaṃ dukkhaṃ anveti.",
  "atk-s0515a:310_5": "Gabbhā vuṭṭhānamūlakaṃ dukkhanti “yaṃ panassa mūḷhagabbhāya mātuyā mittāmaccasuhajjādīhipi adassanārahe",
  "atk-s0515a:310_6": "dukkhuppattiṭṭhāne”tiādinā nayena yaṃ dukkhaṃ vuttaṃ,",
  "atk-s0515a:310_7": "idaṃ mātukucchito bahi nikkhantamūlakaṃ dukkhaṃ anveti.",
  "atk-s0515a:310_8": "Tenetaṃ vuccati –",
  "atk-s0515a:311_0": "“Yañcāpi gūthanarake viya mātugabbhe,",
  "atk-s0515a:312_0": "Satto vasaṃ ciramato bahi nikkhamanañca;",
  "atk-s0515a:313_0": "Pappoti dukkhamatighoramidampi natthi,",
  "atk-s0515a:314_0": "Jātiṃ vinā itipi jāti ayañhi dukkhā.",
  "atk-s0515a:315_0": "“Kiṃ bhāsitena bahunā nanu yaṃ kuhiñci,",
  "atk-s0515a:316_0": "Atthīdha kiñcirapi dukkhamidaṃ kadāci;",
  "atk-s0515a:317_0": "Nevatthi jātivirahe yadato mahesi,",
  "atk-s0515a:318_0": "Dukkhāti sabbapaṭhamaṃ imamāha jāti”nti. ;",
  "atk-s0515a:319_0": "Jātassūpanibandhakaṃ dukkhanti jātassa upanibandhanaṃ nhānalepanakhādanapivanādijagganadukkhaṃ anveti.",
  "atk-s0515a:319_1": "Jātassa parādheyyakaṃ dukkhanti parassa aññassa āyattaṃ issariyadukkhaṃ anveti.",
  "atk-s0515a:319_2": "“Sabbaṃ paravasaṃ dukkha”nti hi vuttaṃ.",
  "atk-s0515a:319_3": "Attūpakkamaṃ dukkhanti yaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa",
  "atk-s0515a:319_4": "kodhavasena abhuñjantassa ubbandhantassa ca dukkhaṃ hoti,",
  "atk-s0515a:319_5": "idaṃ attūpakkamaṃ dukkhaṃ anveti.",
  "atk-s0515a:319_6": "Parūpakkamaṃ dukkhanti yaṃ parato vadhabandhanādīni anubhavantassa uppajjati,",
  "atk-s0515a:319_7": "idaṃ parūpakkamaṃ dukkhaṃ anveti.",
  "atk-s0515a:319_8": "Dukkhadukkhanti kāyikacetasikā dukkhā vedanā sabhāvato ca nāmato ca dukkhattā dukkhadukkhaṃ,",
  "atk-s0515a:319_9": "idaṃ dukkhadukkhaṃ anveti.",
  "atk-s0515a:319_10": "Saṅkhāradukkhanti upekkhāvedanā ceva avasesā ca tebhūmakasaṅkhārā udayabbayapīḷitattā saṅkhāradukkhaṃ,",
  "atk-s0515a:319_11": "idaṃ saṅkhāradukkhaṃ anveti.",
  "atk-s0515a:319_12": "Vipariṇāmadukkhanti sukhavedanā vipariṇāmadukkhassa hetuto vipariṇāmadukkhaṃ,",
  "atk-s0515a:319_13": "idaṃ vipariṇāmadukkhaṃ anveti.",
  "atk-s0515a:320_0": "Mātumaraṇanti mātuyā maraṇaṃ.",
  "atk-s0515a:320_1": "Pitumaraṇanti pituno maraṇaṃ.",
  "atk-s0515a:320_2": "Bhātumaraṇanti jeṭṭhakaniṭṭhabhātūnaṃ maraṇaṃ.",
  "atk-s0515a:320_3": "Bhaginimaraṇanti jeṭṭhakaniṭṭhabhaginīnaṃ maraṇaṃ.",
  "atk-s0515a:320_4": "Puttamaraṇanti puttānaṃ maraṇaṃ.",
  "atk-s0515a:320_5": "Dhītumaraṇanti dhītūnaṃ maraṇaṃ.",
  "atk-s0515a:320_6": "Ñātibyasanaṃ dukkhanti ñātīnaṃ byasanaṃ,",
  "atk-s0515a:320_7": "corarogabhayādīhi ñātikkhayo,",
  "atk-s0515a:320_8": "ñātivināsoti attho.",
  "atk-s0515a:320_9": "Tena ñātibyasanena phuṭṭhassa ajjhotthaṭassa abhibhūtassa uppannaṃ dukkhaṃ ñātibyasanaṃ dukkhaṃ,",
  "atk-s0515a:320_10": "taṃ ñātibyasanaṃ dukkhaṃ anveti.",
  "atk-s0515a:320_11": "Sesesupi eseva nayo.",
  "atk-s0515a:320_12": "Ayaṃ pana viseso –",
  "atk-s0515a:320_13": "bhogānaṃ byasanaṃ bhogabyasanaṃ,",
  "atk-s0515a:320_14": "rājacorādivasena bhogakkhayo,",
  "atk-s0515a:320_15": "bhogavināsoti attho.",
  "atk-s0515a:320_16": "Vuttanayena taṃ bhogabyasanaṃ dukkhaṃ anveti.",
  "atk-s0515a:320_17": "Rogabyasananti rogo eva byasanaṃ rogabyasanaṃ.",
  "atk-s0515a:320_18": "Rogo hi ārogyaṃ byasati vināsetīti byasanaṃ,",
  "atk-s0515a:320_19": "vuttanayena taṃ rogabyasanaṃ dukkhaṃ anveti.",
  "atk-s0515a:320_20": "Sīlabyasanaṃ dukkhanti sīlassa byasanaṃ sīlabyasanaṃ,",
  "atk-s0515a:320_21": "dussīlyassetaṃ nāmaṃ.",
  "atk-s0515a:320_22": "Vuttanayena taṃ sīlabyasanaṃ dukkhaṃ anveti.",
  "atk-s0515a:320_23": "Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ,",
  "atk-s0515a:320_24": "vuttanayena taṃ diṭṭhibyasanaṃ dukkhaṃ anveti.",
  "atk-s0515a:320_25": "Ettha ca purimāni dve anipphannāni,",
  "atk-s0515a:320_26": "pacchimāni tīṇi nipphannāni tilakkhaṇāhatāni.",
  "atk-s0515a:320_27": "Purimāni ca tīṇi neva kusalāni nākusalāni.",
  "atk-s0515a:320_28": "Sīladiṭṭhibyasanadvayaṃ akusalaṃ.",
  "atk-s0515a:321_0": "Yathāti opamme.",
  "atk-s0515a:321_1": "Bhinnaṃ nāvanti sithilabandhanaṃ nāvaṃ,",
  "atk-s0515a:321_2": "jajjarībhūtaṃ vā padarugghāṭimaṃ vā.",
  "atk-s0515a:321_3": "Dakamesinti udakadāyiṃ udakappavesaniṃ.",
  "atk-s0515a:321_4": "Tato tato udakaṃ anvetīti tato tato bhinnaṭṭhānato udakaṃ pavisati.",
  "atk-s0515a:321_5": "Puratopīti nāvāya purimabhāgatopi.",
  "atk-s0515a:321_6": "Pacchatopīti tassā pacchimabhāgatopi.",
  "atk-s0515a:321_7": "Heṭṭhatopīti adhobhāgatopi.",
  "atk-s0515a:321_8": "Passatopīti ubhayapassatopi.",
  "atk-s0515a:321_9": "Yaṃ antarantarā na vuttaṃ,",
  "atk-s0515a:321_10": "taṃ pāṭhānusārena veditabbaṃ.",
  "atk-s0515a:322_0": "Tasmā kāyagatāsatiādibhāvanāya jantu,",
  "atk-s0515a:322_1": "sadā sato hutvā vikkhambhanasamucchedavasena rūpādīsu vatthukāmesu sabbappakārampi kilesakāmaṃ parivajjento kāmāni parivajjeyya.",
  "atk-s0515a:322_2": "Evaṃ te kāme pahāya tappahānakaramaggeneva catubbidhampi oghaṃ tareyya tarituṃ sakkuṇeyya.",
  "atk-s0515a:322_3": "Tato yathā puriso garukaṃ nāvaṃ udakaṃ siñcitvā lahukāya nāvāya appakasireneva pāragū bhaveyya pāraṃ gaccheyya,",
  "atk-s0515a:322_4": "evamevaṃ attabhāvanāvaṃ kilesūdakagarukaṃ siñcitvā lahukena attabhāvena pāragū bhaveyya.",
  "atk-s0515a:322_5": "Sabbadhammapāraṃ nibbānaṃ gato bhaveyya,",
  "atk-s0515a:322_6": "arahattappattiyā gaccheyya anupādisesāya nibbānadhātuyā parinibbānenāti arahattanikūṭena desanaṃ niṭṭhāpesi.",
  "atk-s0515a:323_0": "Tasmāti yasmā jātiādikaṃ dukkhaṃ etaṃ puggalaṃ anveti, tasmā.",
  "atk-s0515a:323_1": "Taṃkāraṇā taṃhetūtiādīsupi eseva nayo.",
  "atk-s0515a:323_2": "Yasmā vuttappakāradukkhaṃ etaṃ anveti, taṃhetu.",
  "atk-s0515a:323_3": "Yasmā anveti tappaccayā,",
  "atk-s0515a:323_4": "yasmā anveti taṃnidānanti evaṃ padayojanā kātabbā.",
  "atk-s0515a:323_5": "Hetūtiādīni kāraṇavevacanāni.",
  "atk-s0515a:323_6": "Kāraṇañhi tena tassa phalaṃ hinoti pavattatīti hetu.",
  "atk-s0515a:323_7": "Taṃ taṃ paṭicca phalaṃ eti pavattatīti paccayo.",
  "atk-s0515a:323_8": "“Handa naṃ gaṇhathā”ti dassentaṃ viya attano phalaṃ nidetīti nidānaṃ.",
  "atk-s0515a:324_0": "“Taṃkāraṇāti akāraṇanikkāraṇapaṭisedho.",
  "atk-s0515a:324_1": "Taṃhetūti ahetumahābhūtahetupaṭisedho.",
  "atk-s0515a:324_2": "Tappaccayāti appaccayena saddhiṃ asādhāraṇapaccayapaṭisedho.",
  "atk-s0515a:324_3": "Taṃnidānāti anidānena saha āgamādhigamanidānapaṭisedho”ti evameke vaṇṇayanti.",
  "atk-s0515a:324_4": "Etaṃ ādīnavaṃ sampassamānoti etaṃ vuttappakāraṃ upaddavaṃ vipassanāñāṇena sammā passamāno dakkhamāno.",
  "atk-s0515a:325_0": "Sadāti mūlapadaṃ.",
  "atk-s0515a:325_1": "Puna sadāti atthapadaṃ.",
  "atk-s0515a:325_2": "Sadāti sabbadivase.",
  "atk-s0515a:325_3": "Sabbadāti sabbasmiṃ kāle.",
  "atk-s0515a:325_4": "Sabbakālanti pubbaṇhādisabbakālaṃ.",
  "atk-s0515a:325_5": "Niccakālanti divase divase.",
  "atk-s0515a:325_6": "Dhuvakālanti abbocchinnakālaṃ.",
  "atk-s0515a:325_7": "Satatanti nirantaraṃ.",
  "atk-s0515a:325_8": "Samitanti ekībhūtaṃ.",
  "atk-s0515a:325_9": "Abbokiṇṇanti aññena asammissaṃ.",
  "atk-s0515a:325_10": "Poṅkhānupoṅkhanti paṭipāṭiyā ghaṭitaṃ “poṅkhānupoṅkhaṃ avirādhitaṃ upaṭṭhātī”tiādīsu viya.",
  "atk-s0515a:325_11": "Udakūmikajātanti nibbattaudakaūmitaraṅgaṃ viya.",
  "atk-s0515a:325_12": "Avīcīti aviraḷaṃ.",
  "atk-s0515a:325_13": "Santatīti anupacchinnaṃ.",
  "atk-s0515a:325_14": "Sahitanti ghaṭitaṃ ekībhūtaṃ vā “sahitaṃ me,",
  "atk-s0515a:325_15": "asahitaṃ te”tiādīsu viya.",
  "atk-s0515a:325_16": "Phassitanti phusitaṃ “nivāte phusitaggale”tiādīsu viya.",
  "atk-s0515a:325_17": "Purebhattaṃ pacchābhattanti dve padāni divākālavibhāgavasena.",
  "atk-s0515a:325_18": "Purimaṃ yāmaṃ majjhimaṃ yāmaṃ pacchimaṃ yāmanti tīṇi rattivibhāgavasena.",
  "atk-s0515a:325_19": "Kāḷe juṇheti aḍḍhamāsavasena. Vasse…pe…",
  "atk-s0515a:325_20": "gimheti tīṇi utuvasena.",
  "atk-s0515a:325_21": "Purime vayokhandhe…pe…",
  "atk-s0515a:325_22": "pacchime vayokhandheti tīṇi vayovibhāgavasena vuttānīti ñātabbaṃ.",
  "atk-s0515a:326_0": "Satoti catūhi kāraṇehi sato.",
  "atk-s0515a:326_1": "“Kāye kāyānupassanāsatipaṭṭhānaṃ bhāvento sato”tiādīni “evaṃ samucchedato kāme parivajjeyyā”ti pariyosānāni vuttatthāneva.",
  "atk-s0515a:326_2": "Api ca sattattā satoti tīsu vatthūsu sattabhāvena vā tayo kilese paṭikkamāpetuṃ sattibhāvena vā satattā sato.",
  "atk-s0515a:326_3": "Santattāti kilesopakkilese palāpetvā ṭhānena ca ārammaṇena ca pamocetvā santattā sato.",
  "atk-s0515a:326_4": "Samitattāti iṭṭhaphaladāyakapuññena ca aniṭṭhaphaladāyakapāpena ca samitattā sato.",
  "atk-s0515a:326_5": "Santadhammasamannāgatoti sappurisadhamme bhajanato buddhādiariyapuggale sevanato santadhammasamannāgatattā sato.",
  "atk-s0515a:327_0": "Vatthukāme parijānitvāti ete vuttappakāre tebhūmake vatthukāme tīraṇapariññāya jānitvā.",
  "atk-s0515a:327_1": "Pahāyāti kilesakāme pahānapariññāya pariccajitvā.",
  "atk-s0515a:327_2": "Pajahitvāti chaḍḍetvā.",
  "atk-s0515a:327_3": "Kiṃ kacavaraṃ viya piṭakenāti? Na hi,",
  "atk-s0515a:327_4": "api ca kho taṃ vinodetvā taritvā vijjhitvā nīharitvā.",
  "atk-s0515a:327_5": "Kiṃ balibaddamiva patodenāti? Na hi,",
  "atk-s0515a:327_6": "atha kho taṃ byantiṃ karitvā vigatantaṃ karitvā.",
  "atk-s0515a:327_7": "Yathāssa antopi nāvasissati,",
  "atk-s0515a:327_8": "antamaso bhaṅgamattampi,",
  "atk-s0515a:327_9": "tathā taṃ karitvā.",
  "atk-s0515a:327_10": "Kathaṃ pana taṃ tathā katanti?",
  "atk-s0515a:327_11": "Anabhāvaṃ gahetvā anu abhāvaṃ gametvā.",
  "atk-s0515a:327_12": "Samucchedappahānena yathā samucchinnā hoti,",
  "atk-s0515a:327_13": "tathā karitvāti vuttaṃ hoti.",
  "atk-s0515a:327_14": "Esa nayo kāmacchandanīvaraṇādīsu.",
  "atk-s0515a:328_0": "Kāmoghantiādīsu pañcakāmaguṇikarāgo avasīdanaṭṭhena “kāmogho”ti vuccati.",
  "atk-s0515a:328_1": "Bhavoghoti rūpārūpabhavesu chandarāgo jhānanikanti ca.",
  "atk-s0515a:328_2": "Diṭṭhoghoti sassatadiṭṭhādisahagatā bhave patthanāyeva,",
  "atk-s0515a:328_3": "diṭṭhogho bhavoghe eva samodhānaṃ gacchati.",
  "atk-s0515a:328_4": "Avijjogho catūsu saccesu aññāṇaṃ.",
  "atk-s0515a:328_5": "Tattha kāmaguṇe assādato manasi karoto anuppanno ca kāmogho uppajjati,",
  "atk-s0515a:328_6": "uppanno ca kāmogho saṃvaḍḍhati.",
  "atk-s0515a:328_7": "Mahaggatadhamme assādato manasi karoto anuppanno ca bhavogho uppajjati,",
  "atk-s0515a:328_8": "uppanno ca saṃvaḍḍhati.",
  "atk-s0515a:328_9": "Tebhūmakadhammesu catuvipallāsapadaṭṭhānabhāvena anuppanno ca avijjogho uppajjati,",
  "atk-s0515a:328_10": "uppanno ca saṃvaḍḍhatīti veditabbo.",
  "atk-s0515a:328_11": "Vuttanayapaccanīkato sukkapakkho vitthāretabbo.",
  "atk-s0515a:329_0": "Appaṇihitavimokkhaṃ paṭipanno kāmoghaṃ,",
  "atk-s0515a:329_1": "animittavimokkhaṃ paṭipanno bhavoghaṃ,",
  "atk-s0515a:329_2": "suññatavimokkhaṃ paṭipanno avijjoghañca tareyya.",
  "atk-s0515a:329_3": "Paṭhamamaggavasena tareyya,",
  "atk-s0515a:329_4": "dutiyamaggavasena uttareyya,",
  "atk-s0515a:329_5": "tatiyamaggavasena patareyya,",
  "atk-s0515a:329_6": "catutthamaggavasena samatikkameyya,",
  "atk-s0515a:329_7": "phalavasena vītivatteyyāti.",
  "atk-s0515a:329_8": "Atha vā “kāmoghavasena tareyya,",
  "atk-s0515a:329_9": "bhavoghavasena uttareyya,",
  "atk-s0515a:329_10": "diṭṭhoghavasena patareyya,",
  "atk-s0515a:329_11": "avijjoghavasena samatikkameyya,",
  "atk-s0515a:329_12": "sabboghavasena vītivatteyyā”ti evameke vaṇṇayanti.",
  "atk-s0515a:330_0": "Garukanti na sallahukaṃ.",
  "atk-s0515a:330_1": "Bhārikanti bhārabhaṇḍaṃ ettha ṭhapayantīti bhārikaṃ.",
  "atk-s0515a:330_2": "Udakaṃ sitvāti udakaṃ siñcitvā.",
  "atk-s0515a:330_3": "Osiñcitvāti atirekaṃ siñcitvā.",
  "atk-s0515a:330_4": "Chaḍḍetvāti pātetvā.",
  "atk-s0515a:330_5": "Lahukāyāti sallahukāya.",
  "atk-s0515a:330_6": "Khippanti sīghaṃ.",
  "atk-s0515a:330_7": "Lahunti taṃkhaṇaṃ.",
  "atk-s0515a:330_8": "Appakasirenevāti nidukkheneva.",
  "atk-s0515a:330_9": "Pāraṃ vuccati amataṃ nibbānanti sakkāyaorato pārabhūtaṃ pāraṃ.",
  "atk-s0515a:330_10": "Taṇhāvānato nikkhantaṃ nibbānaṃ kathīyati.",
  "atk-s0515a:330_11": "Yosoti yo eso.",
  "atk-s0515a:330_12": "Sabbasaṅkhārasamathotiādi sabbaṃ nibbānameva.",
  "atk-s0515a:330_13": "Yasmā hi taṃ āgamma sabbasaṅkhāravipphanditāni samanti vūpasamanti,",
  "atk-s0515a:330_14": "tasmā “sabbasaṅkhārasamatho”ti vuccati.",
  "atk-s0515a:330_15": "Yasmā cetaṃ āgamma sabbe upadhayo paṭinissaṭṭhā honti,",
  "atk-s0515a:330_16": "sabbā taṇhā khīyanti,",
  "atk-s0515a:330_17": "sabbe kilesarajjā virajjanti,",
  "atk-s0515a:330_18": "sabbaṃ dukkhaṃ nirujjhati,",
  "atk-s0515a:330_19": "tasmā “sabbūpadhipaṭinissaggo,",
  "atk-s0515a:330_20": "taṇhakkhayo, virāgo,",
  "atk-s0515a:330_21": "nirodho”ti vuccati.",
  "atk-s0515a:330_22": "Yā panesā taṇhā bhavena bhavaṃ,",
  "atk-s0515a:330_23": "phalena vā saddhiṃ kammaṃ vinati saṃsibbatīti katvā vānanti vuccati,",
  "atk-s0515a:330_24": "tato nikkhantaṃ vānatoti nibbānaṃ.",
  "atk-s0515a:330_25": "Pāraṃ gaccheyya nimittavasena ekato vuṭṭhānagotrabhuñāṇena nibbānapāraṃ pāpuṇeyya.",
  "atk-s0515a:330_26": "Adhigaccheyya nimittapavattehi ubhatovuṭṭhānamaggañāṇena nibbānapāraṃ visesena pāpuṇeyya.",
  "atk-s0515a:330_27": "Phuseyya nibbānārammaṇaphalacittavasena nibbānapāraṃ phuseyya.",
  "atk-s0515a:330_28": "Sacchikareyya guṇavasena phusitvā paccavekkhaṇañāṇena nibbānapāraṃ paccakkhaṃ kareyya.",
  "atk-s0515a:330_29": "Atha vā “paṭhamamaggena pāraṃ gaccheyya,",
  "atk-s0515a:330_30": "dutiyena adhigaccheyya,",
  "atk-s0515a:330_31": "tatiyena phuseyya,",
  "atk-s0515a:330_32": "catutthena sacchi kareyyā”ti evameke vaṇṇayanti.",
  "atk-s0515a:330_33": "Yopi pāraṃ gantukāmoti yo koci vipassanāñāṇe ṭhito puggalo nibbānapāraṃ gantukāmo,",
  "atk-s0515a:330_34": "sopi avassaṃ tattha gamissatīti pāragū.",
  "atk-s0515a:330_35": "Vuttañhetaṃ –",
  "atk-s0515a:330_36": "“otiṇṇomhi jātiyā jarāya maraṇena sokehi paridevehi dukkhehi domanassehi upāyāsehī”tiādi.",
  "atk-s0515a:330_37": "Pubbabhāge ajjhāsayavasena vipassanāyogena ca,",
  "atk-s0515a:330_38": "sopi pāragū nāma.",
  "atk-s0515a:330_39": "Yopi pāraṃ gacchatīti yopi maggasamaṅgī nibbānapāraṃ gacchati,",
  "atk-s0515a:330_40": "sopi pāragū nāma.",
  "atk-s0515a:330_41": "Yopi pāraṃ gatoti yopi maggena kiccaṃ niṭṭhāpetvā phale ṭhito nibbānapāraṅgato,",
  "atk-s0515a:330_42": "sopi pāragū nāma.",
  "atk-s0515a:331_0": "Taṃ jinavacanena dassetuṃ “vuttampi hetaṃ bhagavatā –",
  "atk-s0515a:331_1": "tiṇṇo pāraṅgato thale tiṭṭhati brāhmaṇo”tiādimāha.",
  "atk-s0515a:331_2": "Abhiññāpāragūti adhigatena ñāṇena ñātapariññāya nibbānapāraṃ gantukāmo gacchati,",
  "atk-s0515a:331_3": "gatoti pāragū.",
  "atk-s0515a:331_4": "Pariññāpāragūti sabbadhammānaṃ tīraṇapariññāya samatikkamitvā vuttanayena pāragū.",
  "atk-s0515a:331_5": "Pahānapāragūti samudayapakkhikānaṃ kilesānaṃ pahānapariññāya samatikkamitvā vuttanayena pāragū.",
  "atk-s0515a:331_6": "Yo hi sabbadhammaṃ parijānāti,",
  "atk-s0515a:331_7": "so tīhi pariññāhi parijānāti ñātapariññāya tīraṇapariññāya pahānapariññāyāti.",
  "atk-s0515a:331_8": "Tattha katamā ñātapariññā?",
  "atk-s0515a:331_9": "Sabbadhammaṃ jānāti “ime ajjhattikā,",
  "atk-s0515a:331_10": "ime bāhirā,",
  "atk-s0515a:331_11": "idamassa lakkhaṇaṃ,",
  "atk-s0515a:331_12": "imāni rasapaccupaṭṭhānapadaṭṭhānānī”ti,",
  "atk-s0515a:331_13": "ayaṃ ñātapariññā.",
  "atk-s0515a:331_14": "Katamā tīraṇapariññā?",
  "atk-s0515a:331_15": "Evaṃ ñātaṃ katvā labbhamānavasena sabbadhammaṃ tīreti “aniccato dukkhato rogato”tiādinā,",
  "atk-s0515a:331_16": "ayaṃ tīraṇapariññā.",
  "atk-s0515a:331_17": "Katamā pahānapariññā?",
  "atk-s0515a:331_18": "Evaṃ tīrayitvā aggamaggena dhammesu chandarāgaṃ pajahati,",
  "atk-s0515a:331_19": "ayaṃ pahānapariññāti.",
  "atk-s0515a:331_20": "Imā pariññāyo sandhāya “so abhiññāpāragū pariññāpāragū pahānapāragū”ti āha.",
  "atk-s0515a:332_0": "Bhāvanāpāragūti bhāvanāya koṭiṃ patvā maggavasena nibbānapāraṃ gato.",
  "atk-s0515a:332_1": "Sacchikiriyāpāragūti phalanibbānavasena sacchi kiriyāphalanibbānapāraṃ gato.",
  "atk-s0515a:332_2": "Samāpattipāragūti aṭṭhannaṃ samāpattīnaṃ pāraṃ patto.",
  "atk-s0515a:332_3": "Sabbadhammānanti pañcakkhandhādisabbadhammānaṃ.",
  "atk-s0515a:332_4": "Sabbadukkhānanti jātidukkhādisabbadukkhānaṃ.",
  "atk-s0515a:332_5": "Sabbakilesānanti kāyaduccaritādisabbakilesānaṃ.",
  "atk-s0515a:332_6": "Ariyamaggānanti sotāpattimaggādicatunnaṃ ariyamaggānaṃ.",
  "atk-s0515a:332_7": "Nirodhassāti nibbānassa.",
  "atk-s0515a:332_8": "Sabbasamāpattīnanti sabbāsampi aṭṭhannaṃ rūpārūpasamāpattīnaṃ.",
  "atk-s0515a:332_9": "Soti so ariyo.",
  "atk-s0515a:332_10": "Vasippattoti vasībhāvappatto.",
  "atk-s0515a:332_11": "Atha vā kantabhāvaṃ issariyabhāvaṃ nipphannabhāvaṃ patto.",
  "atk-s0515a:332_12": "Pāramippattoti pāramīti avasānaṃ niṭṭhānaṃ,",
  "atk-s0515a:332_13": "uttamabhāvaṃ vā taṃ patto.",
  "atk-s0515a:332_14": "Kattha pattoti āha “ariyasmiṃ sīlasmi”ntiādi.",
  "atk-s0515a:332_15": "Tattha ariyasmiṃ sīlasminti niddose sīlasmiṃ.",
  "atk-s0515a:332_16": "Ariyasmiṃ samādhisminti niddose samādhismiṃ.",
  "atk-s0515a:332_17": "Ariyāya paññāyāti niddosāya paññāya.",
  "atk-s0515a:332_18": "Ariyāya vimuttiyāti niddosāya phalavimuttiyā.",
  "atk-s0515a:332_19": "Purimena vācākammantājīvā gahitā,",
  "atk-s0515a:332_20": "dutiyena vāyāmasatisamādhayo gahitā,",
  "atk-s0515a:332_21": "tatiyena vitakkasammādiṭṭhiyo gahitā,",
  "atk-s0515a:332_22": "catutthena taṃsampayuttā sesadhammā gahitāti veditabbā.",
  "atk-s0515a:333_0": "Antagatoti maggena saṅkhāralokantaṃ gato.",
  "atk-s0515a:333_1": "Antappattoti tameva lokantaṃ phalena patto.",
  "atk-s0515a:333_2": "Koṭigatoti maggena saṅkhārakoṭiṃ gato.",
  "atk-s0515a:333_3": "Koṭippattoti tameva koṭiṃ phalena patto.",
  "atk-s0515a:333_4": "Pariyantagatoti maggena khandhāyatanādilokapariyantaṃ paricchedaṃ parivaṭumaṃ katvā gato.",
  "atk-s0515a:333_5": "Pariyantappattoti tameva lokaṃ phalena pariyantaṃ katvā patto.",
  "atk-s0515a:333_6": "Vosānagatoti maggena avasānaṃ gato.",
  "atk-s0515a:333_7": "Vosānappattoti phalena avasānaṃ patto.",
  "atk-s0515a:333_8": "Tāṇagatoti maggena tāyanaṃ gato.",
  "atk-s0515a:333_9": "Tāṇappattoti phalena tāyanaṃ patto.",
  "atk-s0515a:333_10": "Leṇagatoti maggena nilīyanaṃ gato.",
  "atk-s0515a:333_11": "Leṇappattoti taṃ phalena nilīyanaṃ patto.",
  "atk-s0515a:333_12": "Saraṇagatoti maggena patiṭṭhaṃ gato.",
  "atk-s0515a:333_13": "Saraṇappattoti phalena saraṇaṃ patto.",
  "atk-s0515a:333_14": "Abhayagatoti maggena nibbhayaṃ gato.",
  "atk-s0515a:333_15": "Abhayappattoti phalena nibbhayaṃ nibbānaṃ patto.",
  "atk-s0515a:333_16": "Accutagatoti cutivirahitaṃ nibbānaṃ maggena gato.",
  "atk-s0515a:333_17": "Accutappattoti taṃ phalena patto.",
  "atk-s0515a:333_18": "Amatagatoti maraṇarahitaṃ nibbānaṃ maggena gato.",
  "atk-s0515a:333_19": "Amatappattoti taṃ phalena patto.",
  "atk-s0515a:333_20": "Nibbānagatoti taṇhāvānato nikkhantaṃ nibbānaṃ maggena gato.",
  "atk-s0515a:333_21": "Nibbānappattoti tameva phalena patto.",
  "atk-s0515a:333_22": "So vuṭṭhavāsoti so arahā dasasu ariyavāsesu vasi parivasi vuṭṭho vuṭṭhāti ca vuṭṭhavāso.",
  "atk-s0515a:333_23": "Ciṇṇacaraṇoti sīlena saha aṭṭhasu samāpattīsu ciṇṇavasīti ciṇṇacaraṇo.",
  "atk-s0515a:333_24": "Gataddhoti saṃsāraddhānaṃ atikkanto.",
  "atk-s0515a:333_25": "Gatadisoti supinantenapi agatapubbaṃ nibbānadisaṃ gato.",
  "atk-s0515a:333_26": "Gatakoṭikoti anupādisesanibbānakoṭiṃ gato hutvā ṭhito.",
  "atk-s0515a:333_27": "Pālitabrahmacariyoti rakkhitabrahmacariyo.",
  "atk-s0515a:333_28": "Uttamadiṭṭhippattoti uttamaṃ sammādiṭṭhiṃ patto.",
  "atk-s0515a:333_29": "Paṭividdhākuppoti akuppaṃ acalanaṃ arahattaphalaṃ paṭivijjhitvā ṭhito.",
  "atk-s0515a:333_30": "Sacchikatanirodhoti nirodhaṃ nibbānaṃ sacchikatvā ṭhito.",
  "atk-s0515a:334_0": "Dukkhaṃ tassa pariññātanti tividhaṃ dukkhaṃ tena samatikkamitvā paricchinnaṃ.",
  "atk-s0515a:334_1": "Abhiññeyyanti sabhāvalakkhaṇāvabodhavasena sobhanena ākārena jānitabbaṃ.",
  "atk-s0515a:334_2": "Abhiññātanti adhikena ñāṇena ñātaṃ.",
  "atk-s0515a:334_3": "Pariññeyyanti sāmaññalakkhaṇāvabodhavasena kiccasamāpannavasena ca byāpitvā parijānitabbaṃ.",
  "atk-s0515a:334_4": "Pariññātanti samantato ñātaṃ.",
  "atk-s0515a:334_5": "Bhāvetabbanti vaḍḍhetabbaṃ.",
  "atk-s0515a:334_6": "Sacchikātabbanti paccakkhaṃ kātabbaṃ.",
  "atk-s0515a:334_7": "Duvidhā hi sacchikiriyā paṭilābhasacchikiriyā ārammaṇasacchikiriyā cāti.",
  "atk-s0515a:335_0": "Ukkhittapalighoti ettha palighoti vaṭṭamūlikā avijjā.",
  "atk-s0515a:335_1": "Ayañhi dukkhipanaṭṭhena “paligho”ti vuccati.",
  "atk-s0515a:335_2": "Tenesa tassā ukkhittattā “ukkhittapaligho”ti vutto.",
  "atk-s0515a:335_3": "Saṃkiṇṇaparikhoti parikhā vuccati punabbhavadāyako bhavesu jāyanavasena ceva saṃsaraṇavasena ca “jātisaṃsāro”ti",
  "atk-s0515a:335_4": "laddhanāmānaṃ punabbhavakkhandhānaṃ paccayo kammābhisaṅkhāro.",
  "atk-s0515a:335_5": "So hi punappunaṃ uppattikaraṇavasena parikkhipitvā ṭhitattā “parikhā”ti vuccati.",
  "atk-s0515a:335_6": "Tenesa tassā saṃkiṇṇattā vikiṇṇattā “saṃkiṇṇaparikho”ti vutto.",
  "atk-s0515a:335_7": "Abbūḷhesikoti esikāti vaṭṭamūlikā taṇhā.",
  "atk-s0515a:335_8": "Ayañhi gambhīrānugataṭṭhena “esikā”ti vuccati.",
  "atk-s0515a:335_9": "Tenesa tassā abbūḷhattā luñcitvā chaḍḍitattā “abbūḷhesiko”ti vuccati.",
  "atk-s0515a:335_10": "Niraggaḷoti aggaḷaṃ vuccanti orambhāgajanakāni kāmabhave uppattipaccayāni orambhāgiyāni.",
  "atk-s0515a:335_11": "Etāni hi mahākavāṭaṃ viya nagaradvāraṃ cittaṃ pidahitvā ṭhitattā “aggaḷa”nti vuccanti.",
  "atk-s0515a:335_12": "Tenesa tesaṃ niraggaḷattā bhinnattā “niraggaḷo”ti vutto.",
  "atk-s0515a:335_13": "Ariyoti nikkileso parisuddho.",
  "atk-s0515a:335_14": "Pannaddhajoti pātitamānaddhajo.",
  "atk-s0515a:335_15": "Pannabhāroti khandhabhārakilesabhāraabhisaṅkhārabhārapañcakāmaguṇabhārā pannā oropitā assāti pannabhāro.",
  "atk-s0515a:335_16": "Api ca idha mānabhārasseva oropitattā “pannabhāro”ti adhippeto.",
  "atk-s0515a:335_17": "Visaṃyuttoti catūhi yogehi sabbakilesehi ca visaṃyutto.",
  "atk-s0515a:335_18": "Idha pana mānayogeneva visaṃyuttattā “visaṃyutto”ti adhippeto.",
  "atk-s0515a:336_0": "Ettāvatā therena maggena kilese khepetvā nirodhasayanavaragatassa khīṇāsavassa nibbānārammaṇaṃ phalasamāpattiṃ appetvā viharaṇakālo dassito.",
  "atk-s0515a:336_1": "Yathā hi dve nagarāni ekaṃ coranagaraṃ,",
  "atk-s0515a:336_2": "ekaṃ khemanagaraṃ.",
  "atk-s0515a:336_3": "Atha ekassa mahāyodhassa evaṃ icchā uppajjeyya “yāvimaṃ coranagaraṃ tiṭṭhati,",
  "atk-s0515a:336_4": "tāva khemanagaraṃ bhayato na muccati.",
  "atk-s0515a:336_5": "Coranagaraṃ anagaraṃ karissāmī”ti sannāhaṃ katvā khaggaṃ gahetvā coranagaraṃ upasaṅkamitvā nagaradvāre",
  "atk-s0515a:336_6": "ussāpite esikatthambhe khaggena chinditvā saddhiṃ dvārabāhāhi kavāṭaṃ bhinditvā palighaṃ ukkhipitvā pākāraṃ",
  "atk-s0515a:336_7": "bhindanto parikhaṃ saṃkiritvā nagarasobhanatthāya ussāpite dhaje pātetvā nagaraṃ agginā jhāpetvā khemanagaraṃ",
  "atk-s0515a:336_8": "pavisitvā uparipāsādamāruyha ñātigaṇaparivuto surasabhojanaṃ bhuñjeyya.",
  "atk-s0515a:336_9": "Evaṃ coranagaraṃ viya sakkāyo,",
  "atk-s0515a:336_10": "khemanagaraṃ viya nibbānaṃ,",
  "atk-s0515a:336_11": "mahāyodho viya yogāvacaro.",
  "atk-s0515a:336_12": "Tassevaṃ hoti “yāva sakkāyavaṭṭaṃ vaṭṭati,",
  "atk-s0515a:336_13": "tāva dvattiṃsakammakāraṇehi aṭṭhanavutirogehi pañcavīsatimahabbhayehi ca parimuccanaṃ natthī”ti.",
  "atk-s0515a:336_14": "So mahāyodho viya sannāhaṃ sīlasannāhaṃ katvā paññātiṇhakhaggaṃ gahetvā khaggena esikatthambhe viya arahattamaggena taṇhesikaṃ chinditvā,",
  "atk-s0515a:336_15": "so yodho sadvārabāhakaṃ nagarakavāṭaṃ viya pañcorambhāgiyasaṃyojanaggaḷaṃ ugghoṭetvā,",
  "atk-s0515a:336_16": "so yodho palighaṃ viya avijjāpalighaṃ ukkhipitvā,",
  "atk-s0515a:336_17": "so yodho pākāraṃ bhindanto parikhaṃ viya kammābhisaṅkhārapākāraṃ bhindanto jātisaṃsāraparikhaṃ saṃkiritvā,",
  "atk-s0515a:336_18": "so yodho nagarasobhanatthāya ussāpite dhaje viya mānaddhaje pātetvā sakkāyanagaraṃ jhāpetvā,",
  "atk-s0515a:336_19": "so yodho khemanagaraṃ pavisitvā uparipāsāde surasabhojanaṃ bhuñjanto viya nibbānanagaraṃ pavisitvā amatanirodhārammaṇaṃ",
  "atk-s0515a:336_20": "phalasamāpattisukhaṃ anubhavamāno kālaṃ vītināmeti.",
  "atk-s0515a:336_21": "Vuttañhetaṃ bhagavatā –",
  "atk-s0515a:337_0": "“Kathañca,",
  "atk-s0515a:337_1": "bhikkhave,",
  "atk-s0515a:337_2": "bhikkhu ukkhittapaligho hoti? Idha,",
  "atk-s0515a:337_3": "bhikkhave,",
  "atk-s0515a:337_4": "bhikkhuno avijjā pahīnā hoti ucchinnamūlā tālāvatthukatā anabhāvaṃkatā āyatiṃ anuppādadhammā. Evaṃ kho,",
  "atk-s0515a:337_5": "bhikkhave,",
  "atk-s0515a:337_6": "bhikkhu ukkhittapaligho hoti.",
  "atk-s0515a:338_0": "“Kathañca,",
  "atk-s0515a:338_1": "bhikkhave,",
  "atk-s0515a:338_2": "bhikkhu saṃkiṇṇaparikho hoti? Idha,",
  "atk-s0515a:338_3": "bhikkhave,",
  "atk-s0515a:338_4": "bhikkhuno ponobhaviko jātisaṃsāro pahīno hoti…pe… evaṃ kho,",
  "atk-s0515a:338_5": "bhikkhave,",
  "atk-s0515a:338_6": "bhikkhu saṃkiṇṇaparikho hoti.",
  "atk-s0515a:339_0": "“Kathañca,",
  "atk-s0515a:339_1": "bhikkhave,",
  "atk-s0515a:339_2": "bhikkhu abbūḷhesiko hoti? Idha,",
  "atk-s0515a:339_3": "bhikkhave,",
  "atk-s0515a:339_4": "bhikkhuno taṇhā pahīnā hoti…pe… evaṃ kho,",
  "atk-s0515a:339_5": "bhikkhave,",
  "atk-s0515a:339_6": "bhikkhu abbūḷhesiko hoti.",
  "atk-s0515a:340_0": "“Kathañca,",
  "atk-s0515a:340_1": "bhikkhave,",
  "atk-s0515a:340_2": "bhikkhu niraggaḷo hoti? Idha,",
  "atk-s0515a:340_3": "bhikkhave,",
  "atk-s0515a:340_4": "bhikkhuno pañcorambhāgiyāni saṃyojanāni pahīnāni honti…pe… evaṃ kho,",
  "atk-s0515a:340_5": "bhikkhave,",
  "atk-s0515a:340_6": "bhikkhu niraggaḷo hoti.",
  "atk-s0515a:341_0": "“Kathañca,",
  "atk-s0515a:341_1": "bhikkhave,",
  "atk-s0515a:341_2": "bhikkhu ariyo pannaddhajo pannabhāro visaṃyutto hoti? Idha,",
  "atk-s0515a:341_3": "bhikkhave,",
  "atk-s0515a:341_4": "bhikkhuno asmimāno pahīno hoti ucchinnamūlo tālāvatthukato anabhāvaṃkato āyatiṃ anuppādadhammo. Evaṃ kho,",
  "atk-s0515a:341_5": "bhikkhave,",
  "atk-s0515a:341_6": "bhikkhu ariyo pannaddhajo pannabhāro visaṃyutto hoti.",
  "atk-s0515a:342_0": "“Evaṃ vimuttacittaṃ kho,",
  "atk-s0515a:342_1": "bhikkhave,",
  "atk-s0515a:342_2": "bhikkhuṃ saindā devā sabrahmakā sapajāpatikā anvesaṃ nādhigacchanti ‘idaṃnissitaṃ tathāgatassa viññāṇa”’nti.",
  "atk-s0515a:343_0": "Pañcaṅgavippahīnoti kāmacchandādipañcaṅgāni vividhehi upāyehi pajahitvā ṭhito. Vuttañhetaṃ –",
  "atk-s0515a:344_0": "“Kathañcāvuso,",
  "atk-s0515a:344_1": "bhikkhu pañcaṅgavippahīno hoti? Idhāvuso,",
  "atk-s0515a:344_2": "bhikkhuno kāmacchando pahīno hoti,",
  "atk-s0515a:344_3": "byāpādo pahīno hoti,",
  "atk-s0515a:344_4": "thinamiddhaṃ pahīnaṃ hoti,",
  "atk-s0515a:344_5": "uddhaccakukkuccaṃ pahīnaṃ hoti,",
  "atk-s0515a:344_6": "vicikicchā pahīnā hoti. Evaṃ kho, āvuso,",
  "atk-s0515a:344_7": "bhikkhu pañcaṅgavippahīno hotī”ti.",
  "atk-s0515a:345_0": "Chaḷaṅgasamannāgatoti channaṃ aṅgānaṃ pūretvā chasu dvāresu rūpādiārammaṇe paṭighānunayaṃ vajjetvā upekkhāvasena",
  "atk-s0515a:345_1": "sato sampajāno hutvā viharaṇavasena chaḷaṅgāni pūretvā paripuṇṇaṃ katvā ṭhitattā “chaḷaṅgasamannāgato”ti vutto.",
  "atk-s0515a:345_2": "Vuttañhetaṃ –",
  "atk-s0515a:346_0": "“Kathañcāvuso,",
  "atk-s0515a:346_1": "bhikkhu chaḷaṅgasamannāgato hoti? Idhāvuso,",
  "atk-s0515a:346_2": "bhikkhu cakkhunā rūpaṃ disvā neva sumano hoti na dummano,",
  "atk-s0515a:346_3": "upekkhako viharati sato sampajāno.",
  "atk-s0515a:346_4": "Sotena saddaṃ sutvā…pe…",
  "atk-s0515a:346_5": "ghānena gandhaṃ ghāyitvā,",
  "atk-s0515a:346_6": "jivhāya rasaṃ sāyitvā,",
  "atk-s0515a:346_7": "kāyena phoṭṭhabbaṃ phusitvā,",
  "atk-s0515a:346_8": "manasā dhammaṃ viññāya neva sumano hoti na dummano,",
  "atk-s0515a:346_9": "upekkhako viharati sato sampajāno. Evaṃ kho, āvuso,",
  "atk-s0515a:346_10": "bhikkhu chaḷaṅgasamannāgato hotī”ti.",
  "atk-s0515a:347_0": "Ekārakkhoti satiārakkhena eko uttamo ārakkho assāti ekārakkho. Vuttañhetaṃ –",
  "atk-s0515a:348_0": "“Kathañcāvuso,",
  "atk-s0515a:348_1": "bhikkhu ekārakkho hoti? Idhāvuso,",
  "atk-s0515a:348_2": "bhikkhu satārakkhena cetasā samannāgato viharati. Evaṃ kho, āvuso,",
  "atk-s0515a:348_3": "bhikkhu ekārakkho hotī”ti.",
  "atk-s0515a:349_0": "Caturāpassenoti paññāya paṭisevanaparivajjanavinodanapajahanānaṃ vasena catunnaṃ apassayānaṃ ito cito ca aparivattamānānaṃ vasena caturāpasseno,",
  "atk-s0515a:349_1": "tesaṃ pāpuṇitvā ṭhito.",
  "atk-s0515a:349_2": "Vuttañhetaṃ –",
  "atk-s0515a:350_0": "“Kathañcāvuso,",
  "atk-s0515a:350_1": "bhikkhu caturāpasseno hoti? Idhāvuso,",
  "atk-s0515a:350_2": "bhikkhu saṅkhāyekaṃ paṭisevati,",
  "atk-s0515a:350_3": "saṅkhāyekaṃ parivajjeti.",
  "atk-s0515a:350_4": "Saṅkhāyekaṃ vinodeti,",
  "atk-s0515a:350_5": "saṅkhāyekaṃ pajahatī”tiādinā nayena vitthāretabbaṃ.",
  "atk-s0515a:351_0": "Paṇunnapaccekasaccoti “idameva dassanaṃ saccaṃ,",
  "atk-s0515a:351_1": "idameva sacca”nti evaṃ pāṭiekkaṃ gahitattā paccekasaṅkhātāni diṭṭhisaccāni paṇunnāni nihaṭāni pahīnāni assāti paṇunnapaccekasacco.",
  "atk-s0515a:352_0": "Samavayasaṭṭhesanoti ettha avayāti anūnā.",
  "atk-s0515a:352_1": "Saṭṭhāti vissaṭṭhā.",
  "atk-s0515a:352_2": "Sammā avayā saṭṭhā esanā assāti samavayasaṭṭhesano.",
  "atk-s0515a:352_3": "Sammā vissaṭṭhasabbaesanoti attho.",
  "atk-s0515a:352_4": "Kevalīti paripuṇṇo.",
  "atk-s0515a:352_5": "Vusitavāti vusitabrahmacariyo,",
  "atk-s0515a:352_6": "garusaṃvāse ariyamaggepi dasasu ariyavāsesupi vusitavanto.",
  "atk-s0515a:352_7": "Uttamapurisoti khīṇakilesattā visesapuriso ājaññapuriso.",
  "atk-s0515a:352_8": "Paramapurisoti uttamapuriso,",
  "atk-s0515a:352_9": "paramaṃ vā paṭilābhaṃ pattattā uttamaṃ pattabbaṃ arahattapaṭilābhaṃ patto anuttarapuññakkhettabhūto uttamapuriso,",
  "atk-s0515a:352_10": "tenevatthena paramapuriso.",
  "atk-s0515a:352_11": "Anuttaraṃ samāpattiṃ samāpajjituṃ amataṃ paṭilābhaṃ pattattā paramapattippatto.",
  "atk-s0515a:352_12": "Atha vā “gharāvāse ādīnavaṃ sañjānitvā sāsanapavisanavasena uttamapuriso.",
  "atk-s0515a:352_13": "Attabhāve ādīnavaṃ sañjānitvā vipassanāpavisanavasena paramapuriso.",
  "atk-s0515a:352_14": "Kilese ādīnavaṃ sañjānitvā ariyabhūmantaraṃ paviṭṭho paramapattippattoti evameke vaṇṇayanti.",
  "atk-s0515a:353_0": "Nevācinatīti kusalākusalānaṃ pahīnattā tesaṃ vipākaṃ na vaḍḍheti.",
  "atk-s0515a:353_1": "Nāpacinatīti phale ṭhitattā na viddhaṃseti.",
  "atk-s0515a:353_2": "Apacinitvā ṭhitoti paṭippassaddhipahāne ṭhitattā kilese viddhaṃsetvā ṭhito.",
  "atk-s0515a:353_3": "Ito paraṃ tīhipi padehi maggaphalavaseneva yojetabbaṃ.",
  "atk-s0515a:353_4": "Neva pajahatīti pahātabbābhāvena kilese na pajahati.",
  "atk-s0515a:353_5": "Na upādiyatīti taṇhāmānadiṭṭhīhi gahetabbābhāvato tehi na gaṇhāti.",
  "atk-s0515a:353_6": "Pajahitvā ṭhitoti cajitvā ṭhito.",
  "atk-s0515a:353_7": "Neva saṃsibbatīti taṇhāvasena neva saṃsibbati.",
  "atk-s0515a:353_8": "Na ussinetīti mānavasena na ukkaṃsati.",
  "atk-s0515a:353_9": "Visinitvā ṭhitoti taṇhāsaṃsīvanaṃ akatvā ṭhitoti evameke vaṇṇayanti.",
  "atk-s0515a:353_10": "Neva vidhūpetīti kilesaggiṃ na nibbāpeti.",
  "atk-s0515a:353_11": "Na sandhūpetīti kilesaggiṃ na jālāpeti.",
  "atk-s0515a:353_12": "Vidhūpetvā ṭhitoti taṃ nibbāpetvā ṭhito.",
  "atk-s0515a:354_0": "Asekkhena sīlakkhandhenāti sikkhitabbābhāvena asekkhena vācākammantājīvasīlakkhandhena sīlarāsinā samannāgatattā ṭhito,",
  "atk-s0515a:354_1": "aparihīnabhāvena ṭhito.",
  "atk-s0515a:354_2": "Samādhikkhandhenāti vāyāmasatīhi sampayuttena samādhinā.",
  "atk-s0515a:354_3": "Vimuttikkhandhenāti phalavimuttisampayuttakkhandhena.",
  "atk-s0515a:354_4": "Vimuttiñāṇadassanakkhandhenāti paccavekkhaṇañāṇena.",
  "atk-s0515a:354_5": "Saccaṃ sampaṭipādiyitvāti catuariyasaccaṃ sabhāvavasena sakasantāne sampādiyitvā paṭivijjhitvā ṭhito.",
  "atk-s0515a:354_6": "Ejaṃ samatikkamitvāti kampanataṇhaṃ atikkamitvā.",
  "atk-s0515a:354_7": "Kilesagginti rāgādikilesaggiṃ.",
  "atk-s0515a:354_8": "Pariyādiyitvāti khepetvā nibbāpetvā.",
  "atk-s0515a:354_9": "Aparigamanatāyāti saṃsāre agamanabhāvena punāgamanābhāvenāti attho.",
  "atk-s0515a:354_10": "Kaṭaṃ samādāyāti jayaggāhaṃ gahetvā.",
  "atk-s0515a:354_11": "Muttipaṭisevanatāyāti sabbakilesehi muccitvā rūpādiārammaṇasevanavasena.",
  "atk-s0515a:354_12": "Atha vā sabbakilesehi muttaphalasamāpattisevanavasena.",
  "atk-s0515a:354_13": "Mettāya pārisuddhiyāti upakkilesamuttāya parisuddhabhāve ṭhitāya mettāya ṭhito.",
  "atk-s0515a:354_14": "Karuṇādīsupi eseva nayo.",
  "atk-s0515a:355_0": "Accantapārisuddhiyāti atikkantaparisuddhabhāvena parisuddhiyā antaṃ pāpuṇitvā ṭhito.",
  "atk-s0515a:355_1": "Atammayatāyāti taṇhādiṭṭhimānā “tammayā”ti vuccanti.",
  "atk-s0515a:355_2": "Tesaṃ abhāvo atammayatā,",
  "atk-s0515a:355_3": "tāya taṇhādiṭṭhimānavirahitatāya ṭhito.",
  "atk-s0515a:355_4": "Vuttañhetaṃ –",
  "atk-s0515a:356_0": "“So tādiso lokavidū sumedho,",
  "atk-s0515a:356_1": "sabbesu dhammesu atammayo munī”ti.",
  "atk-s0515a:356_2": "Etthāpi taṇhāmānadiṭṭhivirahitoti attho.",
  "atk-s0515a:356_3": "Vimuttattāti sabbakilesehi muttabhāvena.",
  "atk-s0515a:356_4": "Santussitattāti yathālābhayathābalayathāsāruppasantosavasena santuṭṭhabhāvena ṭhito.",
  "atk-s0515a:357_0": "Khandhapariyanteti ekacatupañcakkhandhānaṃ tīhi pariññaggīhi jhāpetvā ante avasāne ṭhito,",
  "atk-s0515a:357_1": "natthi etassa antoti vā pariyantaṃ,",
  "atk-s0515a:357_2": "tasmiṃ pariyante.",
  "atk-s0515a:357_3": "Dhātupariyantādīsupi eseva nayo.",
  "atk-s0515a:357_4": "Ayaṃ pana viseso –",
  "atk-s0515a:357_5": "dhātupariyanteti aṭṭhārasannaṃ dhātūnaṃ pariyante.",
  "atk-s0515a:357_6": "Āyatanapariyanteti dvādasannaṃ āyatanānaṃ.",
  "atk-s0515a:357_7": "Gatipariyanteti nirayādipañcannaṃ gatīnaṃ.",
  "atk-s0515a:357_8": "Upapattipariyanteti sugatiduggatīsu nibbattiyā.",
  "atk-s0515a:357_9": "Paṭisandhipariyanteti kāmarūpārūpabhavesu paṭisandhiyā.",
  "atk-s0515a:357_10": "Bhavapariyanteti ekavokāracatupañcasaññāasaññānevasaññānāsaññākāmarūpaarūpabhavānaṃ.",
  "atk-s0515a:357_11": "Saṃsārapariyanteti khandhadhātuāyatanānaṃ abbocchinnapavattiyā.",
  "atk-s0515a:357_12": "Vaṭṭapariyanteti kammavipākakilesavaṭṭānaṃ pariyante.",
  "atk-s0515a:357_13": "Antime bhaveti avasāne upapattibhave.",
  "atk-s0515a:357_14": "Antime samussaye ṭhitoti avasāne samussaye sarīre ṭhito.",
  "atk-s0515a:357_15": "Antimadehadharoti antimaṃ avasānadehaṃ sarīraṃ dhāretīti antimadehadharo.",
  "atk-s0515a:357_16": "Arahāti ārakattā arīnaṃ,",
  "atk-s0515a:357_17": "arānañca hatattā,",
  "atk-s0515a:357_18": "paccayādīnaṃ arahattā,",
  "atk-s0515a:357_19": "pāpakaraṇe rahābhāvā arahā.",
  "atk-s0515a:358_0": "Tassāyaṃ pacchimakoti tassa khīṇāsavassa ayaṃ samussayo attabhāvo avasāno.",
  "atk-s0515a:358_1": "Carimoti appo mando carimo ālopo,",
  "atk-s0515a:358_2": "carimaṃ kabaḷaṃ viya.",
  "atk-s0515a:358_3": "Puna paṭisandhiyā natthibhāvaṃ sandhāya “jātimaraṇasaṃsāro,",
  "atk-s0515a:358_4": "natthi tassa punabbhavo”ti āha.",
  "atk-s0515a:358_5": "Jananaṃ jāti,",
  "atk-s0515a:358_6": "maranti tenāti maraṇaṃ,",
  "atk-s0515a:358_7": "khandhādīnaṃ abbocchinnā saṃsārapavatti ca tassa khīṇāsavassa puna natthīti vuttaṃ gāthaṃ nigamento āha tenāha bhagavā –",
  "atk-s0515a:359_0": "“Tasmā jantu…pe… nāvaṃ sitvāva pāragū”ti.",
  "atk-s0515a:360_0": "Imasmiṃ sutte yaṃ antarantarā na vuttaṃ, taṃ pāṭhānusārena gahetabbaṃ.",
  "atk-s0515a:361_0": "Saddhammappajjotikāya mahāniddesaṭṭhakathāya",
  "atk-s0515a:362_0": "Kāmasuttaniddesavaṇṇanā niṭṭhitā.",
  "atk-s0515a:363_0": "2. Guhaṭṭhakasuttaniddesavaṇṇanā",
  "atk-s0515a:364_0": "7. Dutiye –",
  "atk-s0515a:364_1": "sattoti laggo.",
  "atk-s0515a:364_2": "Guhāyanti kāye.",
  "atk-s0515a:364_3": "Kāyo hi rāgādīnaṃ vāḷānaṃ vasanokāsato “guhā”ti vuccati.",
  "atk-s0515a:364_4": "Bahunābhichannoti bahunā rāgādikilesajātena abhicchanno.",
  "atk-s0515a:364_5": "Etena ajjhattabandhanaṃ vuttaṃ.",
  "atk-s0515a:364_6": "Tiṭṭhanti rāgādivasena tiṭṭhanto.",
  "atk-s0515a:364_7": "Mohanasmiṃ pagāḷhoti mohanaṃ vuccati kāmaguṇo.",
  "atk-s0515a:364_8": "Ettha hi devamanussā muyhanti tesu ajjhogāḷhā hutvā;",
  "atk-s0515a:364_9": "etena bāhirabandhanaṃ vuttaṃ.",
  "atk-s0515a:364_10": "Dūre vivekā hi tathāvidho soti so tathārūpo naro tividhāpi kāyavivekādivivekā dūre, anāsanne.",
  "atk-s0515a:364_11": "Kiṃkāraṇā?",
  "atk-s0515a:364_12": "Kāmā hi loke na hi suppahāyāti yasmā loke kāmā suppahāyā na honti,",
  "atk-s0515a:364_13": "tasmāti vuttaṃ hoti.",
  "atk-s0515a:365_0": "Sattoti hi kho vuttanti “satto, naro,",
  "atk-s0515a:365_1": "mānavo”ti evamādinā nayena kathitoyeva.",
  "atk-s0515a:365_2": "Guhā tāva vattabbāti guhā tāva kathetabbā.",
  "atk-s0515a:365_3": "Kāyoti vātiādīsu ayaṃ tāva padayojanā –",
  "atk-s0515a:365_4": "kāyo iti vā guhā iti vā…pe…",
  "atk-s0515a:365_5": "kumbho iti vāti.",
  "atk-s0515a:365_6": "Tattha kāyoti “kucchitānaṃ āyoti kāyo”tiādinā heṭṭhā satipaṭṭhānakathāyaṃ vuttoyeva.",
  "atk-s0515a:365_7": "Rāgādivāḷānaṃ vasanokāsaṭṭhena guhā,",
  "atk-s0515a:365_8": "“paṭicchādanaṭṭhenā”tipi eke.",
  "atk-s0515a:365_9": "“Dūraṅgamaṃ ekacaraṃ,",
  "atk-s0515a:365_10": "asarīraṃ guhāsaya”ntiādīsu viya.",
  "atk-s0515a:365_11": "Rāgādīhi jhāpanaṭṭhena deho “te hitvā mānusaṃ deha”ntiādīsu viya.",
  "atk-s0515a:365_12": "Pamattakaraṇaṭṭhena sandeho “bhijjati pūtisandeho,",
  "atk-s0515a:365_13": "maraṇantañhi jīvita”ntiādīsu viya.",
  "atk-s0515a:365_14": "Saṃsāre sañcaraṇaṭṭhena nāvā “siñca bhikkhu imaṃ nāvaṃ,",
  "atk-s0515a:365_15": "sittā te lahumessatī”tiādīsu viya.",
  "atk-s0515a:365_16": "Iriyāpathassa atthibhāvaṭṭhena ratho “ratho sīlaparikkhāro,",
  "atk-s0515a:365_17": "jhānakkho cakkavīriyo”tiādīsu viya.",
  "atk-s0515a:365_18": "Accuggataṭṭhena dhajo “dhajo rathassa paññāṇa”ntiādīsu viya.",
  "atk-s0515a:366_0": "Kimikulānaṃ āvāsabhāvena vammiko “vammikoti kho, bhikkhu,",
  "atk-s0515a:366_1": "imassetaṃ cātumahābhūtikassa kāyassa adhivacana”ntiādīsu viya.",
  "atk-s0515a:366_2": "Yatheva hi bāhirako vammiko,",
  "atk-s0515a:366_3": "vamati vantako vantussayo vantasinehasambaddhoti catūhi kāraṇehi “vammiko”ti vuccati.",
  "atk-s0515a:366_4": "So hi ahinakulaundūragharagoḷikādayo nānappakāre pāṇake vamatīti vammiko.",
  "atk-s0515a:366_5": "Upacikāhi vantakoti vammiko.",
  "atk-s0515a:366_6": "Upacikāhi vamitvā mukhatuṇḍakehi ukkhittapaṃsucuṇṇena kaṭippamāṇenapi porisappamāṇenapi ussitoti vammiko.",
  "atk-s0515a:366_7": "Upacikāhi vantakheḷasinehena ābaddhatāya sattasattāhaṃ deve vassantepi na vippakirīyati,",
  "atk-s0515a:366_8": "nidāghepi tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati,",
  "atk-s0515a:366_9": "evaṃ vantasinehena sambaddhoti vammiko.",
  "atk-s0515a:366_10": "Evamayaṃ kāyopi “akkhimhā aggigūthako”tiādinā nayena nānappakāraṃ asucikalimalaṃ vamatīti vammiko.",
  "atk-s0515a:366_11": "Buddhapaccekabuddhakhīṇāsavā imasmiṃ attabhāve nikantipariyādānena attabhāvaṃ chaḍḍetvā gatāti ariyehi vantakotipi vammiko.",
  "atk-s0515a:366_12": "Yehi cāyaṃ tīhi aṭṭhisatehi ussito nahārusambaddho maṃsāvalepano allacammapariyonaddho chavirañjito satte vañceti,",
  "atk-s0515a:366_13": "taṃ sabbaṃ ariyehi vantamevāti vantussayotipi vammiko.",
  "atk-s0515a:366_14": "“Taṇhā janeti purisaṃ,",
  "atk-s0515a:366_15": "cittamassa vidhāvatī”ti evaṃ taṇhāya janitattā ariyehi vanteneva taṇhāsinehena sambaddho ayanti vantasinehena sambaddhotipi vammiko.",
  "atk-s0515a:366_16": "Yathā ca vammikassa anto nānappakārā pāṇakā tattheva jāyanti,",
  "atk-s0515a:366_17": "uccārapassāvaṃ karonti,",
  "atk-s0515a:366_18": "gilānā sayanti,",
  "atk-s0515a:366_19": "matā nipatanti.",
  "atk-s0515a:366_20": "Iti so tesaṃ sūtigharaṃ vaccakuṭi gilānasālā susānañca hoti.",
  "atk-s0515a:366_21": "Evaṃ khattiyamahāsālādīnampi kāyo “ayaṃ gopitarakkhito maṇḍitapasādito mahānubhāvānaṃ kāyo”ti acintetvā",
  "atk-s0515a:366_22": "chavinissitā pāṇā cammanissitā pāṇā maṃsanissitā pāṇā nahārunissitā pāṇā aṭṭhinissitā pāṇā aṭṭhimiñjanissitā",
  "atk-s0515a:366_23": "pāṇāti evaṃ kulagaṇanāya asītimattāni kimikulasahassāni antokāyasmiṃyeva jāyanti,",
  "atk-s0515a:366_24": "uccārapassāvaṃ karonti,",
  "atk-s0515a:366_25": "gelaññena āturitāni sayanti,",
  "atk-s0515a:366_26": "matāmatā nipatanti.",
  "atk-s0515a:366_27": "Iti ayampi tesaṃ pāṇānaṃ sūtigharaṃ vaccakuṭi gilānasālā susānañca hotīti “vammiko”ti saṅkhaṃ gato.",
  "atk-s0515a:367_0": "Manāpāmanāpapatanaṭṭhena nagaraṃ “sakkāyanagara”ntiādīsu viya.",
  "atk-s0515a:367_1": "Rogādīnaṃ nīḷabhāvena kulāvakabhāvena nīḷaṃ “roganīḷaṃ pabhaṅgura”ntiādīsu viya.",
  "atk-s0515a:367_2": "Paṭisandhiyā nivāsagehaṭṭhena kuṭi “pañcadvārāyaṃ kuṭikāyaṃ pasakkiyā”tiādīsu viya.",
  "atk-s0515a:367_3": "Pūtibhāvena gaṇḍo “rogoti bhikkhave,",
  "atk-s0515a:367_4": "gaṇḍoti bhikkhave,",
  "atk-s0515a:367_5": "salloti bhikkhave,",
  "atk-s0515a:367_6": "kāyassetaṃ adhivacana”ntiādīsu viya.",
  "atk-s0515a:367_7": "Bhijjanaṭṭhena kumbho “kumbhūpamaṃ kāyamimaṃ viditvā”tiādīsu viya.",
  "atk-s0515a:367_8": "Kāyassetaṃ adhivacananti etaṃ vuttappakāraṃ catumahābhūtamayassa kucchitadhammānaṃ āyassa adhivacanaṃ,",
  "atk-s0515a:367_9": "kathananti attho.",
  "atk-s0515a:367_10": "Guhāyanti sarīrasmiṃ.",
  "atk-s0515a:367_11": "Sattoti allīno.",
  "atk-s0515a:367_12": "Visattoti vaṇṇarāgādivasena vividho allīno.",
  "atk-s0515a:367_13": "Saṇṭhānarāgavasena āsatto.",
  "atk-s0515a:367_14": "Tattheva “subhaṃ sukha”nti gahaṇavasena laggo.",
  "atk-s0515a:367_15": "Attaggahaṇavasena laggito.",
  "atk-s0515a:367_16": "Palibuddhoti phassarāgavasena amuñcitvā ṭhito.",
  "atk-s0515a:367_17": "Bhittikhileti bhittiyaṃ ākoṭitakhāṇuke.",
  "atk-s0515a:367_18": "Nāgadanteti tatheva hatthidantasadise vaṅkadaṇḍake.",
  "atk-s0515a:367_19": "Sattanti bhittikhile laggaṃ.",
  "atk-s0515a:367_20": "Visattanti nāgadante laggaṃ.",
  "atk-s0515a:367_21": "Āsattanti cīvaravaṃse laggaṃ.",
  "atk-s0515a:367_22": "Lagganti cīvararajjuyā laggaṃ.",
  "atk-s0515a:367_23": "Laggitanti pīṭhapāde laggaṃ.",
  "atk-s0515a:367_24": "Palibuddhanti mañcapāde lagganti evamādinā nayena yojetabbaṃ.",
  "atk-s0515a:368_0": "Lagganādhivacananti visesena allīyanakathanaṃ.",
  "atk-s0515a:368_1": "Channoti vuttappakārehi kilesehi chādito.",
  "atk-s0515a:368_2": "Punappunaṃ uppattivasena uparūpari channoti ucchanno.",
  "atk-s0515a:368_3": "Āvutoti āvarito.",
  "atk-s0515a:368_4": "Nivutoti vārito.",
  "atk-s0515a:368_5": "Ophutoti avattharitvā chādito.",
  "atk-s0515a:368_6": "Pihitoti bhājanena ukkhalimukhaṃ viya paliguṇṭhito.",
  "atk-s0515a:368_7": "Paṭicchannoti āvaṭo.",
  "atk-s0515a:368_8": "Paṭikujjitoti adhomukhaṃ ṭhapito.",
  "atk-s0515a:368_9": "Tattha tiṇapaṇṇādīhi chāditaṃ viya channo.",
  "atk-s0515a:368_10": "Ucchanno nadiṃ āvaraṇasetu viya.",
  "atk-s0515a:368_11": "Āvuto janasañcaraṇamaggāvaraṇaṃ viya.",
  "atk-s0515a:369_0": "Vinibaddho mānavasenāti nānāvidhena mānātimānavasena nānāvidhe ārammaṇe baddho hutvā tiṭṭhati.",
  "atk-s0515a:369_1": "Parāmaṭṭho diṭṭhivasenāti dvāsaṭṭhidiṭṭhīnaṃ vasena parāmaṭṭho āmasitvā gahito.",
  "atk-s0515a:369_2": "Vikkhepagato uddhaccavasenāti ārammaṇe asantiṭṭhanavasena cittavikkhepaṃ patto upagato.",
  "atk-s0515a:369_3": "Aniṭṭhaṅgato vicikicchāvasenāti ratanattayādīsu kaṅkhāsaṅkhātāya vicikicchāya vasena sanniṭṭhānaṃ appatto.",
  "atk-s0515a:369_4": "Thāmagato anusayavasenāti dunnīharaṇaappahīnānusayavasena thirabhāvaṃ patto upagato hutvā tiṭṭhati.",
  "atk-s0515a:370_0": "Rūpūpayanti taṇhādiṭṭhūpayavasena rūpaṃ upagantvā ārammaṇaṃ katvā.",
  "atk-s0515a:370_1": "Viññāṇaṃ tiṭṭhamānaṃ tiṭṭhatīti tasmiṃ ārammaṇe rūpārammaṇaṃ viññāṇaṃ tiṭṭhantaṃ tiṭṭhati.",
  "atk-s0515a:370_2": "Rūpārammaṇaṃ rūpapatiṭṭhanti rūpameva ārammaṇaṃ ālambitvā rūpameva patiṭṭhaṃ katvā.",
  "atk-s0515a:370_3": "Nandūpasecananti sappītikataṇhodakena āsittaṃ viññāṇaṃ.",
  "atk-s0515a:370_4": "Vuddhinti vuddhibhāvaṃ.",
  "atk-s0515a:370_5": "Virūḷhinti javanavasena uparito virūḷhibhāvaṃ.",
  "atk-s0515a:370_6": "Vepullanti tadārammaṇavasena vepullaṃ.",
  "atk-s0515a:371_0": "Atthi rāgotiādīni lobhasseva nāmāni.",
  "atk-s0515a:371_1": "So hi rañjanavasena rāgo,",
  "atk-s0515a:371_2": "nandanavasena nandī,",
  "atk-s0515a:371_3": "taṇhāyanavasena taṇhāti vuccati.",
  "atk-s0515a:371_4": "Patiṭṭhitaṃ tattha viññāṇaṃ virūḷhanti kammaṃ javāpetvā paṭisandhiākaḍḍhanasamatthatāya patiṭṭhitañceva virūḷhañca.",
  "atk-s0515a:371_5": "Yatthāti tebhūmakavaṭṭe bhummaṃ.",
  "atk-s0515a:371_6": "Sabbattha vā purimapade etaṃ bhummaṃ.",
  "atk-s0515a:371_7": "Atthi tattha saṅkhārānaṃ vuddhīti idaṃ imasmiṃ vipākavaṭṭe ṭhitassa āyatiṃ vaṭṭahetuke saṅkhāre sandhāya vuttaṃ.",
  "atk-s0515a:371_8": "Yattha atthi āyatiṃ punabbhavābhinibbattīti yasmiṃ ṭhāne āyatiṃ punabbhavābhinibbatti atthi.",
  "atk-s0515a:371_9": "Tattha purimasuttaṃ rūpādiārammaṇalagganavasena vuttaṃ,",
  "atk-s0515a:371_10": "dutiyasuttaṃ tadevārammaṇaṃ abhinandanavasena vuttaṃ,",
  "atk-s0515a:371_11": "tatiyaṃ viññāṇapatiṭṭhānavasena vuttaṃ,",
  "atk-s0515a:371_12": "catutthaṃ catubbidhaāhāravasena,",
  "atk-s0515a:371_13": "kusalākusalaviññāṇapatiṭṭhānavasena vuttanti ñātabbaṃ.",
  "atk-s0515a:372_0": "Yebhuyyenāti pāyena.",
  "atk-s0515a:372_1": "Muyhantīti mohaṃ āpajjanti.",
  "atk-s0515a:372_2": "Sammuyhantīti visesena muyhanti.",
  "atk-s0515a:372_3": "Sampamuyhantīti sabbākārena muyhanti.",
  "atk-s0515a:372_4": "Atha vā rūpārammaṇaṃ paṭicca muyhanti,",
  "atk-s0515a:372_5": "saddārammaṇaṃ paṭicca sammuyhanti,",
  "atk-s0515a:372_6": "mutārammaṇaṃ paṭicca sampamuyhanti.",
  "atk-s0515a:372_7": "Avijjāya andhīkatāti aṭṭhasu ṭhānesu aññāṇāya avijjāya andhīkatā.",
  "atk-s0515a:372_8": "“Gatā”ti vā pāṭho,",
  "atk-s0515a:372_9": "andhabhāvaṃ upagatāti attho.",
  "atk-s0515a:372_10": "Pagāḷhoti paviṭṭho.",
  "atk-s0515a:372_11": "Ogāḷhoti heṭṭhābhāgaṃ paviṭṭho.",
  "atk-s0515a:372_12": "Ajjhogāḷhoti adhiogāhitvā avattharitvā visesena paviṭṭho nimuggoti adhomukhaṃ hutvā paviṭṭho.",
  "atk-s0515a:372_13": "Atha vā dassanasaṃsaggena ogāḷho.",
  "atk-s0515a:372_14": "Savanasaṃsaggena ajjhogāḷho.",
  "atk-s0515a:372_15": "Vacanasaṃsaggena nimuggo.",
  "atk-s0515a:372_16": "Sappurisasaṃsaggavirahito vā ogāḷho.",
  "atk-s0515a:372_17": "Saddhammasevanavirahito vā ajjhogāḷho.",
  "atk-s0515a:372_18": "Dhammānudhammapaṭipattivirahito vā nimuggo.",
  "atk-s0515a:373_0": "Vivekāti vivitti,",
  "atk-s0515a:373_1": "viviccanaṃ vā viveko.",
  "atk-s0515a:373_2": "Tayoti gaṇanaparicchedo.",
  "atk-s0515a:373_3": "Kāyavivekoti kāyena vivitti,",
  "atk-s0515a:373_4": "vinā apasakkanaṃ.",
  "atk-s0515a:373_5": "Cittavivekādīsupi eseva nayo.",
  "atk-s0515a:373_6": "Idha bhikkhūti imasmiṃ sāsane.",
  "atk-s0515a:373_7": "Saṃsāre bhayaṃ ikkhanato bhikkhu.",
  "atk-s0515a:373_8": "Vivittanti suññaṃ,",
  "atk-s0515a:373_9": "appasaddaṃ appanigghosanti attho.",
  "atk-s0515a:373_10": "Etadeva hi sandhāya vibhaṅge “vivittanti santike cepi senāsanaṃ hoti,",
  "atk-s0515a:373_11": "tañca anākiṇṇaṃ gahaṭṭhehi pabbajitehi,",
  "atk-s0515a:373_12": "tena taṃ vivitta”nti vuttaṃ.",
  "atk-s0515a:373_13": "Seti ceva āsati ca etthāti senāsanaṃ,",
  "atk-s0515a:373_14": "mañcapīṭhādīnametamadhivacanaṃ. Tenāha –",
  "atk-s0515a:374_0": "“Senāsananti mañcopi senāsanaṃ, pīṭhampi… bhisipi…",
  "atk-s0515a:374_1": "bibbohanampi… vihāropi…",
  "atk-s0515a:374_2": "aḍḍhayogopi… pāsādopi… aṭṭopi… māḷopi… leṇampi… guhāpi…",
  "atk-s0515a:374_3": "rukkhamūlampi…",
  "atk-s0515a:374_4": "veḷugumbopi…",
  "atk-s0515a:374_5": "yattha vā pana bhikkhū paṭikkamanti,",
  "atk-s0515a:374_6": "sabbametaṃ senāsana”nti.",
  "atk-s0515a:375_0": "Api ca vihāro aḍḍhayogo pāsādo hammiyaṃ guhāti idaṃ vihārasenāsanaṃ nāma.",
  "atk-s0515a:375_1": "Mañco pīṭhaṃ bhisi bibbohananti idaṃ mañcapīṭhasenāsanaṃ nāma.",
  "atk-s0515a:375_2": "Cimilikā cammakhaṇḍo tiṇasanthāro paṇṇasanthāroti idaṃ santhatasenāsanaṃ nāma.",
  "atk-s0515a:375_3": "Yattha vā pana bhikkhū paṭikkamanti,",
  "atk-s0515a:375_4": "idaṃ okāsasenāsanaṃ nāmāti evaṃ catubbidhaṃ senāsanaṃ hoti.",
  "atk-s0515a:375_5": "Taṃ sabbampi senāsanaggahaṇena gahitameva.",
  "atk-s0515a:376_0": "Idha panassa sakuṇasadisassa cātuddisassa bhikkhuno anucchavikasenāsanaṃ dassento “araññaṃ rukkhamūla”ntiādimāha.",
  "atk-s0515a:376_1": "Tattha araññanti “nikkhamitvā bahi indakhīlā sabbametaṃ arañña”nti idaṃ bhikkhunīnaṃ vasena āgataṃ.",
  "atk-s0515a:376_2": "“Āraññakaṃ nāma senāsanaṃ pañcadhanusatikaṃ pacchima”nti idaṃ pana imassa bhikkhuno anurūpaṃ.",
  "atk-s0515a:376_3": "Tassa lakkhaṇaṃ visuddhimagge dhutaṅganiddese vuttaṃ.",
  "atk-s0515a:376_4": "Rukkhamūlanti yaṃkiñci santacchāyaṃ vivittaṃ rukkhamūlaṃ.",
  "atk-s0515a:376_5": "Pabbatanti selaṃ.",
  "atk-s0515a:376_6": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena bījiyamānassa cittaṃ ekaggaṃ hoti.",
  "atk-s0515a:376_7": "Kandaranti kaṃ vuccati udakaṃ,",
  "atk-s0515a:376_8": "tena dāritaṃ,",
  "atk-s0515a:376_9": "udakena bhinnaṃ pabbatapadesaṃ.",
  "atk-s0515a:376_10": "Yaṃ “nadītumba”ntipi “nadīkuñja”ntipi vadanti.",
  "atk-s0515a:376_11": "Tattha hi rajatapaṭṭasadisā vālukā hoti,",
  "atk-s0515a:376_12": "matthake maṇivitānaṃ viya vanagahanaṃ,",
  "atk-s0515a:376_13": "maṇikhandhasadisaṃ udakaṃ sandati.",
  "atk-s0515a:376_14": "Evarūpaṃ kandaraṃ oruyha pānīyaṃ pivitvā gattāni sītāni katvā vālukaṃ ussāpetvā paṃsukūlacīvaraṃ paññapetvā",
  "atk-s0515a:376_15": "nisinnassa samaṇadhammaṃ karoto cittaṃ ekaggaṃ hoti.",
  "atk-s0515a:376_16": "Giriguhanti dvinnaṃ pabbatānaṃ antaraṃ,",
  "atk-s0515a:376_17": "ekasmiṃyeva vā umaṅgasadisaṃ mahāvivaraṃ.",
  "atk-s0515a:376_18": "Susānalakkhaṇaṃ visuddhimagge vuttaṃ.",
  "atk-s0515a:377_0": "Vanapatthanti gāmantaṃ atikkamitvā manussānaṃ anupacāraṭṭhānaṃ yattha na kasanti na vapanti.",
  "atk-s0515a:377_1": "Tenevāha “vanapatthanti dūrānametaṃ senāsanānaṃ adhivacana”ntiādi.",
  "atk-s0515a:377_2": "Abbhokāsanti acchannaṃ.",
  "atk-s0515a:377_3": "Ākaṅkhamāno panettha cīvarakuṭiṃ katvā vasati.",
  "atk-s0515a:377_4": "Palālapuñjanti palālarāsiṃ.",
  "atk-s0515a:377_5": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "atk-s0515a:377_6": "gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ karonti.",
  "atk-s0515a:377_7": "Sabbametaṃ sandhāya vuttaṃ “kāyena vivitto viharatī”tiādi.",
  "atk-s0515a:377_8": "Eko caṅkamaṃ adhiṭṭhāti pavattayatīti vuttaṃ hoti.",
  "atk-s0515a:377_9": "Iriyatīti iriyāpathaṃ vattayati.",
  "atk-s0515a:377_10": "Vattatīti iriyāpathavuttiṃ uppādeti.",
  "atk-s0515a:377_11": "Pāletīti iriyāpathaṃ rakkhati.",
  "atk-s0515a:377_12": "Yapetīti yapayati.",
  "atk-s0515a:377_13": "Yāpetīti yāpayati.",
  "atk-s0515a:378_0": "Paṭhamaṃ jhānaṃ samāpannassāti kusalajjhānasamaṅgissa.",
  "atk-s0515a:378_1": "Nīvaraṇehi cittaṃ vivittanti upacārena nīvaraṇehi vivittampi samānaṃ antoappanāyaṃ suṭṭhu vivittaṃ nāma",
  "atk-s0515a:378_2": "hotīti dassetuṃ “paṭhamaṃ jhānaṃ samāpannassa nīvaraṇehi cittaṃ vivittaṃ hotī”ti vuttaṃ.",
  "atk-s0515a:378_3": "Eseva nayo vitakkavicārapītisukhadukkhehi dutiyatatiyacatutthajjhānāni samāpannānanti.",
  "atk-s0515a:378_4": "Rūpasaññāyāti kusalavipākakiriyavasena pañcadasannaṃ rūpāvacarajjhānānaṃ saññāya.",
  "atk-s0515a:378_5": "Paṭighasaññāyāti cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya paṭighasaññāya ca.",
  "atk-s0515a:378_6": "Nānattasaññāyāti nānārammaṇe pavattāya catucattālīsakāmāvacarasaññāya ca cittaṃ vivittaṃ hoti suññaṃ hoti.",
  "atk-s0515a:379_0": "Ākāsānañcāyatanaṃ samāpannassāti ettha nāssa antoti anantaṃ,",
  "atk-s0515a:379_1": "ākāsaṃ anantaṃ ākāsānantaṃ,",
  "atk-s0515a:379_2": "ākāsānantameva ākāsānañcaṃ,",
  "atk-s0515a:379_3": "taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa devānaṃ devāyatanamivāti ākāsānañcāyatanaṃ,",
  "atk-s0515a:379_4": "kasiṇugghāṭimākāsārammaṇajhānassetaṃ adhivacanaṃ.",
  "atk-s0515a:379_5": "Taṃ ākāsānañcāyatanaṃ samāpannassa kusalakiriyajhānaṃ samāpannassa.",
  "atk-s0515a:379_6": "Rūpasaññāyāti saññāsīsena rūpāvacarajjhānato ceva tadārammaṇato ca.",
  "atk-s0515a:379_7": "Rūpāvacarajjhānampi hi “rūpa”nti vuccati “rūpī rūpāni passatī”tiādīsu,",
  "atk-s0515a:379_8": "tassa ārammaṇampi “bahiddhā rūpāni passati suvaṇṇadubbaṇṇānī”tiādīsupi.",
  "atk-s0515a:379_9": "Tasmā idha rūpe saññā rūpasaññāti evaṃ saññāsīsena rūpāvacarajjhānassetaṃ adhivacanaṃ.",
  "atk-s0515a:379_10": "Rūpe saññā assāti rūpasaññaṃ,",
  "atk-s0515a:379_11": "rūpamassa nāmanti vuttaṃ hoti.",
  "atk-s0515a:379_12": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "atk-s0515a:379_13": "Etāya kusalavipākakiriyāvasena pañcadasavidhāya jhānasaṅkhātāya rūpasaññāya.",
  "atk-s0515a:379_14": "Etāya ca pathavīkasiṇādivasena aṭṭhavidhāya ārammaṇasaṅkhātāya rūpasaññāya.",
  "atk-s0515a:380_0": "Paṭighasaññāyāti cakkhādīnaṃ vatthūnaṃ rūpādīnaṃ ārammaṇānañca paṭighātena samuppannā saññā paṭighasaññā,",
  "atk-s0515a:380_1": "rūpasaññādīnaṃ etaṃ adhivacanaṃ. Yathāha –",
  "atk-s0515a:380_2": "“tattha katamā paṭighasaññā?",
  "atk-s0515a:380_3": "Rūpasaññā saddasaññā gandhasaññā rasasaññā phoṭṭhabbasaññā,",
  "atk-s0515a:380_4": "imā vuccanti paṭighasaññāyo”ti.",
  "atk-s0515a:380_5": "Tā kusalavipākā pañca akusalavipākā pañcāti etāya paṭighasaññāya.",
  "atk-s0515a:381_0": "Nānattasaññāyāti nānatte gocare pavattāya saññāya,",
  "atk-s0515a:381_1": "nānattāya vā saññāya. Yathāha –",
  "atk-s0515a:381_2": "“tattha katamā nānattasaññā?",
  "atk-s0515a:381_3": "Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ,",
  "atk-s0515a:381_4": "imā vuccanti nānattasaññāyo”ti evaṃ vibhaṅge vibhajitvā vuttā.",
  "atk-s0515a:381_5": "Tā idha adhippetā.",
  "atk-s0515a:381_6": "Asamāpannassa manodhātumanoviññāṇadhātusaṅgahitā saññā rūpasaddādibhede nānatte nānāsabhāve gocare pavattanti.",
  "atk-s0515a:381_7": "Yasmā cesā aṭṭha kāmāvacarakusalasaññā,",
  "atk-s0515a:381_8": "dvādasa akusalasaññā,",
  "atk-s0515a:381_9": "ekādasa kāmāvacarakusalavipākasaññā,",
  "atk-s0515a:381_10": "dve akusalavipākasaññā,",
  "atk-s0515a:381_11": "ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ asadisā,",
  "atk-s0515a:381_12": "tasmā “nānattasaññā”ti vuttā,",
  "atk-s0515a:381_13": "tāya nānattasaññāya.",
  "atk-s0515a:382_0": "Cittaṃ vivittaṃ hotīti ākāsānañcāyatanaṃ samāpannassa rūpasaññāpaṭighasaññānānattasaññāsaṅkhātāhi saññāhi",
  "atk-s0515a:382_1": "jhānacittaṃ vivittaṃ hoti vinā hoti apasakkanaṃ hoti.",
  "atk-s0515a:382_2": "Viññāṇañcāyatananti etadeva viññāṇaṃ adhiṭṭhānaṭṭhena āyatanamassāti viññāṇañcāyatanaṃ,",
  "atk-s0515a:382_3": "ākāse pavattaviññāṇārammaṇassa jhānassetaṃ adhivacanaṃ.",
  "atk-s0515a:382_4": "Taṃ jhānaṃ samāpannassa vuttappakārāya ākāsānañcāyatanasaññāya cittaṃ vivittaṃ hoti.",
  "atk-s0515a:383_0": "Ākiñcaññāyatananti ettha pana nāssa kiñcananti akiñcanaṃ,",
  "atk-s0515a:383_1": "antamaso bhaṅgamattampi assa avasiṭṭhaṃ natthīti vuttaṃ hoti.",
  "atk-s0515a:383_2": "Akiñcanassa bhāvo ākiñcaññaṃ,",
  "atk-s0515a:383_3": "ākāsānañcāyatanaviññāṇāpagamassetaṃ adhivacanaṃ.",
  "atk-s0515a:383_4": "Taṃ ākiñcaññaṃ adhiṭṭhānaṭṭhena āyatanamassāti ākiñcaññāyatanaṃ,",
  "atk-s0515a:383_5": "ākāse pavattitaviññāṇāpagamārammaṇajhānassetaṃ adhivacanaṃ.",
  "atk-s0515a:383_6": "Taṃ ākiñcaññāyatanaṃ samāpannassa tāya viññāṇañcāyatanasaññāya cittaṃ vivittaṃ.",
  "atk-s0515a:384_0": "Nevasaññānāsaññāyatananti ettha pana yāya saññāya bhāvato taṃ “nevasaññānāsaññāyatana”nti vuccati,",
  "atk-s0515a:384_1": "yathāpaṭipannassa sā saññā hoti,",
  "atk-s0515a:384_2": "taṃ tāva dassetuṃ vibhaṅge “nevasaññīnāsaññī”ti uddharitvā taññeva “ākiñcaññāyatanaṃ santato manasi karoti,",
  "atk-s0515a:384_3": "saṅkhārāvasesasamāpattiṃ bhāveti,",
  "atk-s0515a:384_4": "tena vuccati nevasaññīnāsaññī”ti vuttaṃ.",
  "atk-s0515a:384_5": "Tattha santato manasi karotīti “santovatāyaṃ samāpatti,",
  "atk-s0515a:384_6": "yatra hi nāma natthibhāvampi ārammaṇaṃ karitvā vasatī”ti evaṃ santārammaṇatāya naṃ “santā”ti manasi karoti.",
  "atk-s0515a:384_7": "Taṃ nevasaññānāsaññāyatanaṃ appetvā nisinnassa tāya ākiñcaññāyatanasaññāya jhānacittaṃ suññaṃ hoti.",
  "atk-s0515a:385_0": "Sotāpannassāti sotāpattiphalaṃ pattassa.",
  "atk-s0515a:385_1": "Sakkāyadiṭṭhiyāti vīsativatthukāya sakkāyadiṭṭhiyā.",
  "atk-s0515a:385_2": "Vicikicchāyāti aṭṭhasu ṭhānesu kaṅkhāya.",
  "atk-s0515a:385_3": "Sīlabbataparāmāsāti “sīlena suddhi,",
  "atk-s0515a:385_4": "vatena suddhī”ti parāmasitvā uppajjanakadiṭṭhi.",
  "atk-s0515a:385_5": "Diṭṭhānusayāti appahīnaṭṭhena santāne anusayakā diṭṭhānusayā.",
  "atk-s0515a:385_6": "Tathā vicikicchānusayā.",
  "atk-s0515a:385_7": "Tadekaṭṭhehi cāti tehi sakkāyadiṭṭhiādīhi ekato ṭhitehi ca.",
  "atk-s0515a:385_8": "Upatāpenti vibādhenti cāti kilesā,",
  "atk-s0515a:385_9": "tehi sakkāyadiṭṭhiyādikilesehi cittaṃ vivittaṃ suññaṃ hoti.",
  "atk-s0515a:385_10": "Ettha “tadekaṭṭha”nti duvidhaṃ ekaṭṭhaṃ pahānekaṭṭhaṃ sahajekaṭṭhañca.",
  "atk-s0515a:385_11": "Apāyagamanīyā hi kilesā yāva sotāpattimaggena na pahīyanti,",
  "atk-s0515a:385_12": "tāva diṭṭhivicikicchāhi saha ekasmiṃ puggale ṭhitāti pahānekaṭṭhā.",
  "atk-s0515a:385_13": "Dasasu hi kilesesu idha diṭṭhivicikicchā eva āgatā.",
  "atk-s0515a:385_14": "Anusayesu diṭṭhānusayavicikicchānusayā āgatā.",
  "atk-s0515a:385_15": "Sesā pana apāyagamanīyo lobho doso moho māno thinaṃ uddhaccaṃ ahirikaṃ anottappanti aṭṭha kilesā diṭṭhivicikicchāhi",
  "atk-s0515a:385_16": "saha pahānekaṭṭhā hutvā dvīhi anusayehi saddhiṃ sotāpattimaggena pahīyanti.",
  "atk-s0515a:385_17": "Rāgadosamohapamukhesu vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha vicikicchā pahīnā,",
  "atk-s0515a:385_18": "diṭṭhānusayavicikicchānusayehi saha apāyagamanīyā sabbakilesā pahānekaṭṭhavasena pahīyanti.",
  "atk-s0515a:385_19": "Sahajekaṭṭhā pana diṭṭhiyā saha vicikicchāya ca saha ekekasmiṃ citte ṭhitā avasesakilesā.",
  "atk-s0515a:386_0": "Sotāpattimaggena hi cattāri diṭṭhisahagatāni vicikicchāsahagatañcāti pañca cittāni pahīyanti.",
  "atk-s0515a:386_1": "Tattha dvīsu diṭṭhisampayuttaasaṅkhārikacittesu pahīyamānesu tehi sahajāto lobho moho uddhaccaṃ ahirikaṃ",
  "atk-s0515a:386_2": "anottappanti ime kilesā sahajekaṭṭhavasena pahīyanti,",
  "atk-s0515a:386_3": "dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṃ uddhaccaṃ ahirikaṃ",
  "atk-s0515a:386_4": "anottappanti ime kilesā sahajekaṭṭhavasena pahīyanti,",
  "atk-s0515a:386_5": "vicikicchāsahagatacitte pahīyamāne tena sahajāto moho uddhaccaṃ ahirikaṃ anottappanti ime kilesā sahajekaṭṭhavasena pahīyanti.",
  "atk-s0515a:386_6": "Tehi duvidhekaṭṭhehi kilesehi cittaṃ vivittaṃ hotīti maggacittaṃ viviccati,",
  "atk-s0515a:386_7": "phalacittaṃ vivittaṃ viyuttaṃ apasakkitaṃ suññaṃ hotīti attho.",
  "atk-s0515a:387_0": "Sakadāgāmissa oḷārikā kāmarāgasaññojanāti oḷārikabhūtā kāyadvāre vītikkamassa paccayabhāvena thūlabhūtā methunarāgasaṅkhātā saññojanā.",
  "atk-s0515a:387_1": "So hi kāmabhave saññojetīti “saññojana”nti vuccati.",
  "atk-s0515a:387_2": "Paṭighasaññojanāti byāpādasaññojanā.",
  "atk-s0515a:387_3": "So hi ārammaṇe paṭihaññatīti “paṭigha”nti vuccati.",
  "atk-s0515a:387_4": "Te eva thāmagataṭṭhena santāne anusentīti anusayā.",
  "atk-s0515a:387_5": "Aṇusahagatāti sukhumabhūtā kāmarāgasaññojanā paṭighasaññojanā aṇusahagatā kāmarāgānusayā paṭighānusayāti",
  "atk-s0515a:387_6": "appahīnaṭṭhena santāne anusayanavasena sukhumabhūtā kāmarāgapaṭighānusayā.",
  "atk-s0515a:387_7": "Tadekaṭṭhehi cāti vuttatthehi duvidhekaṭṭhehi kilesehi cittaṃ vivittaṃ suññaṃ hoti.",
  "atk-s0515a:388_0": "Arahatoti kilesārīnaṃ hatattā “arahā”ti laddhanāmassa.",
  "atk-s0515a:388_1": "Rūparāgāti rūpabhave chandarāgā.",
  "atk-s0515a:388_2": "Arūparāgāti arūpabhave chandarāgā.",
  "atk-s0515a:388_3": "Mānāti arahattamaggavajjhā mānā eva.",
  "atk-s0515a:388_4": "Tathā uddhaccaavijjāmānānusayādayo arahattamaggavajjhā.",
  "atk-s0515a:388_5": "Etesu uṇṇatilakkhaṇo māno.",
  "atk-s0515a:388_6": "Avūpasamalakkhaṇaṃ uddhaccaṃ.",
  "atk-s0515a:388_7": "Andhabhāvalakkhaṇā avijjā.",
  "atk-s0515a:388_8": "Rūparāgaarūparāgavasena pavattā bhavarāgānusayā.",
  "atk-s0515a:388_9": "Tadekaṭṭhehi cāti tehi ekato ṭhitehi ca kilesehi.",
  "atk-s0515a:388_10": "Bahiddhā ca sabbanimittehīti ajjhattacittasantāne akusalakkhandhe upādāya “bahiddhā”ti saṅkhaṃ gatehi",
  "atk-s0515a:388_11": "ajjhattaṃ muñcitvā bahiddhā pavattehi sabbasaṅkhāranimittehi maggacittaṃ viviccati vinā hoti apasakkati,",
  "atk-s0515a:388_12": "phalacittaṃ vivittaṃ viyuttaṃ apasakkitaṃ hoti.",
  "atk-s0515a:389_0": "Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo veditabbo.",
  "atk-s0515a:389_1": "Kilesapaṭipāṭiyā hi kāmarāgānusayapaṭighānusayānaṃ tatiyamaggena abhāvo hoti,",
  "atk-s0515a:389_2": "mānānusayassa catutthamaggena,",
  "atk-s0515a:389_3": "diṭṭhānusayavicikicchānusayānaṃ paṭhamamaggena,",
  "atk-s0515a:389_4": "bhavarāgānusayāvijjānusayānaṃ catutthamaggeneva.",
  "atk-s0515a:389_5": "Maggapaṭipāṭiyā pana paṭhamamaggena diṭṭhānusayavicikicchānusayānaṃ abhāvo hoti,",
  "atk-s0515a:389_6": "dutiyamaggena kāmarāgānusayapaṭighānusayānaṃ tanubhāvo,",
  "atk-s0515a:389_7": "tatiyamaggena sabbaso abhāvo,",
  "atk-s0515a:389_8": "catutthamaggena mānānusayabhavarāgānusayāvijjānusayānaṃ abhāvo hoti.",
  "atk-s0515a:389_9": "Cittavivekoti mahaggatalokuttaracittānaṃ kilesehi suññabhāvo,",
  "atk-s0515a:389_10": "tucchabhāvoti attho.",
  "atk-s0515a:390_0": "Upadhivivekoti kilesakkhandhaabhisaṅkhārasaṅkhātānaṃ upadhīnaṃ suññabhāvo.",
  "atk-s0515a:390_1": "Upadhiṃ tāva dassetuṃ “upadhi vuccanti kilesā cā”tiādimāha.",
  "atk-s0515a:390_2": "Rāgādayo yassa uppajjanti,",
  "atk-s0515a:390_3": "taṃ upatāpenti vibādhentīti kilesā ca.",
  "atk-s0515a:390_4": "Upādānagocarā rūpādayo pañcakkhandhā ca.",
  "atk-s0515a:390_5": "Upādānasambhūtā puññāpuññaāneñjābhisaṅkhārā ca.",
  "atk-s0515a:390_6": "Amatanti natthi etassa maraṇasaṅkhātaṃ matanti amataṃ,",
  "atk-s0515a:390_7": "kilesavisapaṭipakkhattā agadantipi amataṃ.",
  "atk-s0515a:390_8": "Saṃsārayonigatiupapattiviññāṇaṭṭhitisattāvāsesu saṃsibbati vinatīti taṇhā “vāna”nti vuccati,",
  "atk-s0515a:390_9": "taṃ tattha natthīti nibbānaṃ.",
  "atk-s0515a:390_10": "Vivekaṭṭhakāyānanti gaṇasaṅgaṇikāya apagatasarīrānaṃ.",
  "atk-s0515a:390_11": "Nekkhammābhiratānanti nekkhamme kāmādito nikkhante paṭhamajjhānādike abhiratānaṃ tanninnānaṃ.",
  "atk-s0515a:390_12": "Paramavodānappattānanti uttamaparisuddhabhāvaphalaṃ pāpuṇitvā ṭhitānaṃ.",
  "atk-s0515a:390_13": "“Upakkilesābhāvena parisuddhacittānaṃ,",
  "atk-s0515a:390_14": "kilesehi muttabhāvena paramavodānappattānaṃ.",
  "atk-s0515a:390_15": "Vikkhambhanappahānena parisuddhacittānaṃ,",
  "atk-s0515a:390_16": "samucchedappahānena paramavodānappattāna”nti evameke vaṇṇayanti.",
  "atk-s0515a:390_17": "Nirūpadhīnanti vigatūpadhīnaṃ.",
  "atk-s0515a:390_18": "Visaṅkhāragatānanti saṅkhārārammaṇaṃ cajitvā vigatasaṅkhāraṃ nibbānaṃ ārammaṇavasena upagatānaṃ.",
  "atk-s0515a:390_19": "Visaṅkhāragataṃ cittanti etthapi hi nibbānameva “visaṅkhāra”nti vuttaṃ.",
  "atk-s0515a:391_0": "Vidūreti vividhe dūre.",
  "atk-s0515a:391_1": "Suvidūreti suṭṭhu vidūre.",
  "atk-s0515a:391_2": "Na santiketi na samīpe.",
  "atk-s0515a:391_3": "Na sāmantāti na ekapasse.",
  "atk-s0515a:391_4": "Anāsanneti anaccantasamīpe.",
  "atk-s0515a:391_5": "Vivekaṭṭheti atidūre,",
  "atk-s0515a:391_6": "vigateti attho.",
  "atk-s0515a:391_7": "Tādisoti taṃsadiso.",
  "atk-s0515a:391_8": "Tassaṇṭhitoti tena ākārena ṭhito.",
  "atk-s0515a:391_9": "Tappakāroti tena pakārena ṭhito.",
  "atk-s0515a:391_10": "Tappaṭibhāgoti taṃkoṭṭhāsiko.",
  "atk-s0515a:391_11": "Atha vā “attabhāvaguhāya laggabhāvena tādiso.",
  "atk-s0515a:391_12": "Kilesehi channabhāvena tassaṇṭhito.",
  "atk-s0515a:391_13": "Mohanasmiṃ pagāḷhabhāvena tappakāro.",
  "atk-s0515a:391_14": "Tīhi vivekehi dūrabhāvena tappaṭibhāgoti evameke vaṇṇayanti.",
  "atk-s0515a:392_0": "Duppahāyāti sukhena pahātabbā na honti.",
  "atk-s0515a:392_1": "Duccajjāti sukhena jahituṃ na sakkā.",
  "atk-s0515a:392_2": "Duppariccajjāti sabbākārena jahituṃ na sakkā.",
  "atk-s0515a:392_3": "Dunnimmadayāti nimmadaṃ amadaṃ kātuṃ na sakkā.",
  "atk-s0515a:392_4": "Dubbiniveṭhayāti viniveṭhanaṃ mocanaṃ kātuṃ na sakkā.",
  "atk-s0515a:392_5": "Duttarāti uttaritvā atikkantuṃ na sakkā.",
  "atk-s0515a:392_6": "Duppatarāti visesetvā tarituṃ na sakkā.",
  "atk-s0515a:392_7": "Dussamatikkamāti dukkhena atikkamitabbā.",
  "atk-s0515a:392_8": "Dubbinivattāti nivattetuṃ dukkhā.",
  "atk-s0515a:392_9": "Atha vā “pakativasena duppariccajjā.",
  "atk-s0515a:392_10": "Goṇapatāsaṃ viya dunnimmadayā.",
  "atk-s0515a:392_11": "Nāgapāsaṃ viya dubbiniveṭhayā.",
  "atk-s0515a:392_12": "Gimhasamaye marukantāraṃ viya duttarā duppatarā.",
  "atk-s0515a:392_13": "Byagghapariggahitā aṭavī viya dussamatikkamā.",
  "atk-s0515a:392_14": "Samuddavīci viya dubbinivattāti evameke vaṇṇayanti.",
  "atk-s0515a:393_0": "8.",
  "atk-s0515a:393_1": "Evaṃ paṭhamagāthāya “dūre vivekā hi tathāvidho”ti sādhetvā puna tathāvidhānaṃ sattānaṃ dhammataṃ āvi karonto “icchānidānā”tiādigāthamāha.",
  "atk-s0515a:393_2": "Tattha icchānidānāti taṇhāhetukā.",
  "atk-s0515a:393_3": "Bhavasātabaddhāti sukhavedanādimhi bhavasātena baddhā.",
  "atk-s0515a:393_4": "Te duppamuñcāti te bhavasātavatthubhūtā dhammā.",
  "atk-s0515a:393_5": "Te vā tattha baddhā icchānidānā sattā duppamocayā.",
  "atk-s0515a:393_6": "Na hi aññamokkhāti aññe ca mocetuṃ na sakkonti.",
  "atk-s0515a:393_7": "Kāraṇavacanaṃ vā etaṃ.",
  "atk-s0515a:393_8": "Te sattā duppamuñcā. Kasmā?",
  "atk-s0515a:393_9": "Yasmā aññena mocetabbā na honti.",
  "atk-s0515a:393_10": "Yadi sattā muñceyyuṃ,",
  "atk-s0515a:393_11": "sakena thāmena muñceyyunti ayamassa attho.",
  "atk-s0515a:393_12": "Pacchā pure vāpi apekkhamānāti anāgate atīte vā kāme apekkhamānā.",
  "atk-s0515a:393_13": "Ime va kāme purime va jappanti ime vā paccuppanne kāme purime vā duvidhepi atītānāgate balavataṇhāya patthayamānā.",
  "atk-s0515a:393_14": "Imesañca dvinnaṃ padānaṃ “te duppamuñcā na hi aññamokkhā”ti imināva saha sambandho veditabbo.",
  "atk-s0515a:393_15": "Itarathā apekkhamānā jappaṃ kiṃ karonti,",
  "atk-s0515a:393_16": "kiṃ vā katāti na paññāyeyyuṃ.",
  "atk-s0515a:394_0": "Bhavasātabaddhāti bhave sātaṃ bhavasātaṃ,",
  "atk-s0515a:394_1": "tena bhavasātena sukhassādena baddhā hutvā ṭhitā.",
  "atk-s0515a:394_2": "Taṃ bhājetvā dassetuṃ “ekaṃ bhavasātaṃ –",
  "atk-s0515a:394_3": "sukhā vedanā”tiādimāha.",
  "atk-s0515a:394_4": "Yobbanabhāvo yobbaññaṃ.",
  "atk-s0515a:394_5": "Arogabhāvo ārogyaṃ.",
  "atk-s0515a:394_6": "Jīvitindriyassa pavattabhāvo jīvitaṃ.",
  "atk-s0515a:394_7": "Lābhoti catunnaṃ paccayānaṃ lābho.",
  "atk-s0515a:394_8": "Yasoti parivāro.",
  "atk-s0515a:394_9": "Pasaṃsāti kitti.",
  "atk-s0515a:394_10": "Sukhanti kāyikacetasikaṃ sukhaṃ.",
  "atk-s0515a:394_11": "Manāpikā rūpāti manavaḍḍhanakā rūpā.",
  "atk-s0515a:394_12": "Sesesupi eseva nayo.",
  "atk-s0515a:395_0": "Cakkhusampadāti cakkhussa sampadā.",
  "atk-s0515a:395_1": "“Mayhaṃ cakkhu sampannaṃ maṇivimāne ugghāṭitasīhapañjaraṃ viya khāyatī”ti uppannaṃ sukhassādaṃ sandhāya “cakkhusampadā”ti vuttaṃ.",
  "atk-s0515a:395_2": "Sotasampadādīsupi eseva nayo.",
  "atk-s0515a:395_3": "Sukhāya vedanāya sātabaddhā…pe…",
  "atk-s0515a:395_4": "vibaddhāti vividhākārena baddhā.",
  "atk-s0515a:395_5": "Ābaddhāti visesena ādito baddhā.",
  "atk-s0515a:395_6": "Laggāti ārammaṇena saddhiṃ appitā.",
  "atk-s0515a:395_7": "Laggitāti nāgadante phāṇitavārako viya laggitā.",
  "atk-s0515a:395_8": "Yamettha ca avuttaṃ,",
  "atk-s0515a:395_9": "taṃ satto visattotiādimhi vuttanayena gahetabbaṃ.",
  "atk-s0515a:396_0": "Na hi aññamokkhāti na parehi mokkhā.",
  "atk-s0515a:396_1": "Te vā bhavasātavatthū duppamuñcāti bhave sukhassādavatthubhūtā dhammā te muñcituṃ dukkhā.",
  "atk-s0515a:396_2": "Sattā vā etto dummocayāti sattā eva vā etasmā bhavasātavatthuto mocetuṃ dukkhā.",
  "atk-s0515a:397_0": "Duruddharāti uddharituṃ dukkhā.",
  "atk-s0515a:397_1": "Dussamuddharāti samantato chinnataṭe narakāvāṭe patito viya uddhaṃ katvā uddharituṃ dukkhā.",
  "atk-s0515a:397_2": "Dubbuṭṭhāpayāti uṭṭhāpetuṃ dukkhā.",
  "atk-s0515a:397_3": "Dussamuṭṭhāpayāti sukhumaattabhāvaṃ pathaviyaṃ patiṭṭhāpanaṃ viya ussāpetuṃ ativiya dukkhā.",
  "atk-s0515a:398_0": "Te attanā palipapalipannāti gambhīrakaddame yāva sīsato nimuggā na sakkonti.",
  "atk-s0515a:398_1": "Paraṃ palipapalipannaṃ uddharitunti aparaṃ tatheva nimuggaṃ hatthe vā sīse vā gahetvā uddharitvā thale patiṭṭhāpetuṃ na sakkonti.",
  "atk-s0515a:398_2": "So vata cundāti soti vattabbākārapuggalaniddeso.",
  "atk-s0515a:398_3": "Tassa “yo”ti imaṃ uddesavacanaṃ āharitvā yo attanā palipapalipanno, so vata, cunda,",
  "atk-s0515a:398_4": "paraṃ palipapalipannaṃ uddharissatīti.",
  "atk-s0515a:398_5": "Evaṃ sesapadesu sambandho veditabbo.",
  "atk-s0515a:398_6": "Palipapalipannoti gambhīrakaddame nimuggo vuccati. Yathā, cunda,",
  "atk-s0515a:398_7": "koci puriso yāva sīsato gambhīrakaddame nimuggo,",
  "atk-s0515a:398_8": "parampi tatheva nimuggaṃ hatthe vā sīse vā gahetvā uddharissatīti netaṃ ṭhānaṃ vijjati.",
  "atk-s0515a:398_9": "Na hi taṃ kāraṇamatthi,",
  "atk-s0515a:398_10": "yena so taṃ uddharitvā thale patiṭṭhāpeyyāti.",
  "atk-s0515a:398_11": "Adanto avinīto aparinibbutoti ettha pana anibbisevanatāya adanto.",
  "atk-s0515a:398_12": "Asikkhitavinayatāya avinīto.",
  "atk-s0515a:398_13": "Anibbutakilesatāya aparinibbutoti veditabbo.",
  "atk-s0515a:398_14": "So tādiso paraṃ damessati nibbisevanaṃ karissati,",
  "atk-s0515a:398_15": "vinessati tisso sikkhā sikkhāpessati.",
  "atk-s0515a:398_16": "Parinibbāpessati tassa kilese nibbāpessati.",
  "atk-s0515a:399_0": "Natthañño kocīti añño koci puggalo mocetuṃ samattho natthi.",
  "atk-s0515a:399_1": "Sakena thāmenāti attano ñāṇathāmena.",
  "atk-s0515a:399_2": "Balenāti ñāṇabalena.",
  "atk-s0515a:399_3": "Vīriyenāti ñāṇasampayuttacetasikavīriyena.",
  "atk-s0515a:399_4": "Purisaparakkamenāti paraṃ paraṃ ṭhānaṃ akkamanena mahantavīriyena.",
  "atk-s0515a:400_0": "Nāhaṃ sahissāmīti ahaṃ na sahissāmi na sakkomi,",
  "atk-s0515a:400_1": "na vāyamissāmīti vuttaṃ hoti.",
  "atk-s0515a:400_2": "Pamocanāyāti pamocetuṃ.",
  "atk-s0515a:400_3": "Kathaṃkathinti sakaṅkhaṃ.",
  "atk-s0515a:400_4": "Dhotakāti ālapanaṃ.",
  "atk-s0515a:400_5": "Taresīti tareyyāsi.",
  "atk-s0515a:401_0": "“Attanā hi kataṃ pāpaṃ, attanā saṃkilissati;",
  "atk-s0515a:402_0": "Attanā akataṃ pāpaṃ, attanāva visujjhati;",
  "atk-s0515a:403_0": "Suddhī asuddhi paccattaṃ, nāñño aññaṃ visodhaye”ti. –",
  "atk-s0515a:404_0": "Etthāyamattho –",
  "atk-s0515a:404_1": "yena attanā akusalaṃ kammaṃ kataṃ hoti,",
  "atk-s0515a:404_2": "so catūsu apāyesu dukkhaṃ anubhavanto attanāva saṃkilissati.",
  "atk-s0515a:404_3": "Yena pana attanā akataṃ pāpaṃ,",
  "atk-s0515a:404_4": "so sugatiñceva agatiñca gacchanto attanāva visujjhati.",
  "atk-s0515a:404_5": "Kusalakammasaṅkhātā suddhi akusalakammasaṅkhātā ca asuddhi paccattaṃ kārakasattānaṃ attaniyeva vipaccati.",
  "atk-s0515a:404_6": "Añño puggalo aññaṃ puggalaṃ na visodhaye neva visodheti,",
  "atk-s0515a:404_7": "na kilesetīti vuttaṃ hoti.",
  "atk-s0515a:405_0": "Tiṭṭhateva nibbānanti amatamahānibbānaṃ tiṭṭhatiyeva.",
  "atk-s0515a:405_1": "Nibbānagāmimaggoti pubbabhāgavipassanāto paṭṭhāya ariyamaggo.",
  "atk-s0515a:405_2": "Tiṭṭhāmahaṃ samādapetāti ahaṃ gaṇhāpetā patiṭṭhāpetā tiṭṭhāmi.",
  "atk-s0515a:405_3": "Evaṃ ovadiyamānā evaṃ anusāsiyamānāti mayā evaṃ ovadiyamānā evaṃ anusāsiyamānā.",
  "atk-s0515a:405_4": "Ettha uppanne vatthusmiṃ vadanto ovadati nāma,",
  "atk-s0515a:405_5": "anuppanne vatthusmiṃ anusāsanto “ayasopi te bhavissatī”tiādivasena anāgataṃ dassento anusāsati nāma.",
  "atk-s0515a:405_6": "Sammukhā vadantopi ovadati nāma,",
  "atk-s0515a:405_7": "parammukhā dūtasāsanaṃ vā pesento anusāsati nāma.",
  "atk-s0515a:405_8": "Sakiṃ vadantopi ovadati nāma,",
  "atk-s0515a:405_9": "punappunaṃ vadanto anusāsati nāma.",
  "atk-s0515a:405_10": "Ovadanto eva vā anusāsati nāma.",
  "atk-s0515a:405_11": "Appekacceti api ekacce,",
  "atk-s0515a:405_12": "eketi attho.",
  "atk-s0515a:405_13": "Accantaniṭṭhaṃ nibbānaṃ ārādhentīti khayavayasaṅkhātaṃ antaṃ atītanti accantaṃ,",
  "atk-s0515a:405_14": "accantañca taṃ sabbasaṅkhārānaṃ appavattiṭṭhānattā niṭṭhañcāti accantaniṭṭhaṃ,",
  "atk-s0515a:405_15": "ekantaniṭṭhaṃ,",
  "atk-s0515a:405_16": "satataniṭṭhanti attho.",
  "atk-s0515a:405_17": "Taṃ accantanibbānaṃ ārādhenti sampādenti.",
  "atk-s0515a:405_18": "Nārādhentīti na sampādenti,",
  "atk-s0515a:405_19": "na paṭilabhantīti attho.",
  "atk-s0515a:405_20": "Ettha kyāhanti etesu kiṃ ahaṃ,",
  "atk-s0515a:405_21": "kiṃ karomīti attho.",
  "atk-s0515a:405_22": "Maggakkhāyīti paṭipadāmaggakkhāyī.",
  "atk-s0515a:405_23": "Ācikkhati katheti.",
  "atk-s0515a:405_24": "Attanā paṭipajjamānā muñceyyunti paṭipajjantā mayaṃ muñceyyuṃ.",
  "atk-s0515a:406_0": "Atītaṃ upādāyāti atītaṃ paṭicca.",
  "atk-s0515a:406_1": "Kathaṃ pure apekkhaṃ karotīti kena pakārena ikkhaṃ olokanaṃ karoti.",
  "atk-s0515a:406_2": "Evaṃrūpo ahosinti dīgharassaaṇukathūlādivasena evaṃjātiko evarūpo abhaviṃ.",
  "atk-s0515a:406_3": "Tattha nandiṃ samannānetīti tasmiṃ rūpārammaṇe taṇhaṃ sammā ānayati upaneti.",
  "atk-s0515a:406_4": "Vedanādīsupi eseva nayo.",
  "atk-s0515a:407_0": "“Iti me cakkhū”tiādayo vatthuārammaṇavasena taṇhuppattiṃ dassento āha.",
  "atk-s0515a:407_1": "Iti rūpātīti evaṃ rūpā iti.",
  "atk-s0515a:407_2": "Tattha chandarāgapaṭibaddhanti tesu cakkhurūpesu dubbalasaṅkhāto chando ca balavasaṅkhāto rāgo ca,",
  "atk-s0515a:407_3": "tena chandarāgena paṭibaddhaṃ allīnaṃ.",
  "atk-s0515a:407_4": "Viññāṇanti javanacittaṃ.",
  "atk-s0515a:407_5": "Chandarāgapaṭibaddhattā viññāṇassāti tassa javanaviññāṇassa chandarāgena baddhabhāvā.",
  "atk-s0515a:407_6": "Tadabhinandatīti taṃ ārammaṇaṃ taṇhāvasena abhinandati.",
  "atk-s0515a:408_0": "Yānissa tānīti yāni assa tāni.",
  "atk-s0515a:408_1": "Pubbeti atīte.",
  "atk-s0515a:408_2": "Saddhinti ekato.",
  "atk-s0515a:408_3": "Hasitalapitakīḷitānīti dantavidaṃsādihasitāni ca,",
  "atk-s0515a:408_4": "vacībhedaṃ katvā lapitāni ca,",
  "atk-s0515a:408_5": "kāyakhiḍḍādikīḷitāni ca.",
  "atk-s0515a:408_6": "Tadassādetīti taṃ assādayati assādaṃ vindati sādiyati.",
  "atk-s0515a:408_7": "Taṃ nikāmetīti taṃ nikāmayati paccāsīsati.",
  "atk-s0515a:408_8": "Vittiṃ āpajjatīti tuṭṭhiṃ pāpuṇāti.",
  "atk-s0515a:409_0": "Siyanti bhaveyyaṃ.",
  "atk-s0515a:409_1": "Appaṭiladdhassa paṭilābhāyāti appattassa pāpuṇanatthāya.",
  "atk-s0515a:409_2": "Cittaṃ paṇidahatīti cittaṃ ṭhapeti.",
  "atk-s0515a:409_3": "Cetaso paṇidhānapaccayāti cittassa ṭhapanakāraṇā.",
  "atk-s0515a:410_0": "Sīlena vāti pañcasīlādisīlena vā.",
  "atk-s0515a:410_1": "Vatena vāti dhutaṅgasamādānena vā.",
  "atk-s0515a:410_2": "Tapena vāti vīriyasamādānena vā.",
  "atk-s0515a:410_3": "Brahmacariyena vāti methunaviratiyā vā.",
  "atk-s0515a:410_4": "Devo vāti mahānubhāvo devarājā vā.",
  "atk-s0515a:410_5": "Devaññataro vāti tesaṃ aññataro vā.",
  "atk-s0515a:411_0": "Jappantāti guṇavasena kathentā.",
  "atk-s0515a:411_1": "Pajappantāti pakārena kathentā.",
  "atk-s0515a:411_2": "Abhijappantāti visesena kathentā,",
  "atk-s0515a:411_3": "upasaggavasena vā vaḍḍhitaṃ.",
  "atk-s0515a:412_0": "9.",
  "atk-s0515a:412_1": "Evaṃ paṭhamagāthāya “dūre vivekā hi tathāvidho”ti sādhetvā dutiyagāthāya ca tathāvidhānaṃ dhammataṃ āvi",
  "atk-s0515a:412_2": "katvā idāni tesaṃ pāpakaraṇaṃ āvi karonto “kāmesu giddhā”ti gāthamāha.",
  "atk-s0515a:413_0": "Tassattho –",
  "atk-s0515a:413_1": "te sattā kāmesu paribhogataṇhāya giddhā,",
  "atk-s0515a:413_2": "pariyesanādimanuyuttattā pasutā,",
  "atk-s0515a:413_3": "sammohamāpannattā pamūḷhā,",
  "atk-s0515a:413_4": "avagamanatāya macchariyatāya buddhādīnaṃ vacanaṃ anādiyatāya ca avadāniyā,",
  "atk-s0515a:413_5": "kāyavisamādimhi visame niviṭṭhā,",
  "atk-s0515a:413_6": "antakāle maraṇadukkhūpanītā,",
  "atk-s0515a:413_7": "“kiṃsu bhavissāma ito cutāse”ti paridevayantīti.",
  "atk-s0515a:414_0": "Giddhāti kāmarāgena giddhā.",
  "atk-s0515a:414_1": "Gadhitāti saṅkapparāgena paccāsīsamānā hutvā gadhitā.",
  "atk-s0515a:414_2": "Mucchitāti kāmataṇhāya mucchāparetā.",
  "atk-s0515a:414_3": "Ajjhosannāti kāmanandiyā adhiosannā ajjhotthaṭā.",
  "atk-s0515a:414_4": "Laggāti kāmasinehena allīnā.",
  "atk-s0515a:414_5": "Laggitāti kāmapariḷāhena ekībhūtā.",
  "atk-s0515a:414_6": "Palibuddhāti kāmasaññāya āvaṭṭitā.",
  "atk-s0515a:414_7": "Atha vā “diṭṭhidassane giddhā.",
  "atk-s0515a:414_8": "Abhiṇhadassane gadhitā.",
  "atk-s0515a:414_9": "Saṃsaggakiriyasmiṃ mucchitā.",
  "atk-s0515a:414_10": "Vissāsakiriyasmiṃ ajjhosannā.",
  "atk-s0515a:414_11": "Sinehavaḷañjasmiṃ laggā.",
  "atk-s0515a:414_12": "Dvayaṃdvayasamāpattimhi laggitā.",
  "atk-s0515a:414_13": "Aparāparaṃ amuñcamānā hutvā palibuddhā”ti evameke vaṇṇayanti.",
  "atk-s0515a:415_0": "Esantīti paccāsīsanti.",
  "atk-s0515a:415_1": "Gavesantīti maggayanti.",
  "atk-s0515a:415_2": "Pariyesantīti sabbākārena icchanti patthenti.",
  "atk-s0515a:415_3": "Atha vā diṭṭhārammaṇe subhāsubhaṃ atthi,",
  "atk-s0515a:415_4": "natthīti esanti.",
  "atk-s0515a:415_5": "Subhāsubhārammaṇe paccakkhaṃ katvā vaḷañjanatthāya piyaṃ karontā gavesanti.",
  "atk-s0515a:415_6": "Cittavasena esanti.",
  "atk-s0515a:415_7": "Payogavasena gavesanti.",
  "atk-s0515a:415_8": "Karaṇavasena pariyesanti.",
  "atk-s0515a:415_9": "Te duvidhe kāme paṭicca otaritvā carantīti taccaritā.",
  "atk-s0515a:415_10": "Te ca kāme bahulaṃ yebhuyyena vaḍḍhenti pavattayantīti tabbahulā.",
  "atk-s0515a:415_11": "Te ca kāme garuṃ katvā rahantīti taggarukā.",
  "atk-s0515a:415_12": "Tesu kāmesu ninnā namitā hutvā vasantīti tanninnā.",
  "atk-s0515a:415_13": "Tesu kāmesu sanninnā hutvā vasantīti tappoṇā.",
  "atk-s0515a:415_14": "Tesu kāmesu avalambitā hutvā tesuyeva namitā vasantīti tappabbhārā.",
  "atk-s0515a:415_15": "Tesu kāmesu avattharitvā mucchāparetappasaṅgā hutvā vadantīti tadadhimuttā.",
  "atk-s0515a:415_16": "Te ca kāme adhipatiṃ jeṭṭhakaṃ katvā vasantīti tadadhipateyyā.",
  "atk-s0515a:415_17": "Atha vā “ārammaṇassa iṭṭhabhāvena taccaritā.",
  "atk-s0515a:415_18": "Ārammaṇassa kantabhāvena tabbahulā.",
  "atk-s0515a:415_19": "Ārammaṇassa manāpabhāvena taggarukā.",
  "atk-s0515a:415_20": "Ārammaṇassa piyabhāvena tanninnā.",
  "atk-s0515a:415_21": "Ārammaṇassa kāmupasaṃhitabhāvena tappoṇā.",
  "atk-s0515a:415_22": "Ārammaṇassa rajanīyabhāvena tappabbhārā.",
  "atk-s0515a:415_23": "Ārammaṇassa mucchanīyabhāvena tadadhimuttā.",
  "atk-s0515a:415_24": "Ārammaṇassa bandhanīyabhāvena tadadhipateyyā”ti evameke vaṇṇayanti.",
  "atk-s0515a:416_0": "Rūpe pariyesantītiādīsu pariyesantīti aladdhassa lābhāya esanavasena.",
  "atk-s0515a:416_1": "Paṭilabhantīti hatthagatavasena.",
  "atk-s0515a:416_2": "Paribhuñjantīti vaḷañjanavasena vuttanti ñātabbaṃ.",
  "atk-s0515a:416_3": "Kalahaṃ vivādaṃ karotīti kalahakārako.",
  "atk-s0515a:416_4": "Tasmiṃ niyuttoti kalahapasuto.",
  "atk-s0515a:416_5": "Kammakārakādīsupi eseva nayo.",
  "atk-s0515a:416_6": "Gocare carantoti vesiyādigocare,",
  "atk-s0515a:416_7": "satipaṭṭhānādigocare vā caramāno.",
  "atk-s0515a:416_8": "Tesu niyutto gocarapasuto.",
  "atk-s0515a:416_9": "Ārammaṇūpanijjhānavasena jhānaṃ assa atthīti jhāyī.",
  "atk-s0515a:416_10": "Tasmiṃ niyutto jhānapasuto.",
  "atk-s0515a:417_0": "Avagacchantīti apāyaṃ gacchanti.",
  "atk-s0515a:417_1": "Maccharinoti sakasampattiṃ niguhantā.",
  "atk-s0515a:417_2": "Vacananti kathanaṃ.",
  "atk-s0515a:417_3": "Byapathanti vākyapathaṃ.",
  "atk-s0515a:417_4": "Desananti vissajjanaovādaṃ.",
  "atk-s0515a:417_5": "Anusiṭṭhinti anusāsaniṃ.",
  "atk-s0515a:417_6": "Nādiyantīti na gaṇhanti na garuṃ karonti.",
  "atk-s0515a:417_7": "“Na paṭissantī”ti vā pāṭho,",
  "atk-s0515a:417_8": "soyeva attho.",
  "atk-s0515a:417_9": "Vatthuto macchariyadassanatthaṃ “pañca macchariyāni āvāsamacchariya”ntiādi vuttaṃ.",
  "atk-s0515a:417_10": "Tattha āvāse macchariyaṃ āvāsamacchariyaṃ.",
  "atk-s0515a:417_11": "Sesapadesupi eseva nayo.",
  "atk-s0515a:418_0": "Āvāso nāma sakalārāmopi pariveṇampi ekovarakopi rattiṭṭhānādīnipi.",
  "atk-s0515a:418_1": "Tesu vasantā sukhaṃ vasanti,",
  "atk-s0515a:418_2": "paccaye labhanti.",
  "atk-s0515a:418_3": "Eko bhikkhu vattasampannasseva pesalassa bhikkhuno tattha āgamanaṃ na icchati,",
  "atk-s0515a:418_4": "āgatopi “khippaṃ gacchatū”ti cintesi,",
  "atk-s0515a:418_5": "idaṃ āvāsamacchariyaṃ nāma.",
  "atk-s0515a:418_6": "Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.",
  "atk-s0515a:419_0": "Kulanti upaṭṭhākakulampi ñātikulampi.",
  "atk-s0515a:419_1": "Tattha aññassa upasaṅkamanaṃ anicchato kulamacchariyaṃ hoti.",
  "atk-s0515a:419_2": "Pāpapuggalassa pana upasaṅkamanaṃ anicchatopi macchariyaṃ nāma na hoti.",
  "atk-s0515a:419_3": "So hi tesaṃ pasādabhedāya paṭipajjati.",
  "atk-s0515a:419_4": "Pasādaṃ rakkhituṃ samatthasseva pana bhikkhuno tattha upasaṅkamanaṃ anicchato macchariyaṃ nāma hoti.",
  "atk-s0515a:420_0": "Lābhoti catupaccayalābhova.",
  "atk-s0515a:420_1": "Taṃ aññasmiṃ sīlavanteyeva labhante “mā labhatū”ti cintentassa lābhamacchariyaṃ hoti.",
  "atk-s0515a:420_2": "Yo pana saddhādeyyaṃ vinipāteti,",
  "atk-s0515a:420_3": "aparibhogadupparibhogādivasena vināseti,",
  "atk-s0515a:420_4": "pūtibhāvaṃ gacchantampi aññassa na deti,",
  "atk-s0515a:420_5": "taṃ disvā “sace imaṃ esa na labheyya,",
  "atk-s0515a:420_6": "añño sīlavā labheyya,",
  "atk-s0515a:420_7": "paribhogaṃ gaccheyyā”ti cintentassa macchariyaṃ nāma natthi.",
  "atk-s0515a:421_0": "Vaṇṇo nāma sarīravaṇṇopi guṇavaṇṇopi.",
  "atk-s0515a:421_1": "Tattha sarīravaṇṇe maccharī “paro pāsādiko rūpavā”ti vutte taṃ na kathetukāmo hoti.",
  "atk-s0515a:421_2": "Guṇavaṇṇamaccharī parassa sīlena dhutaṅgena paṭipadāya ācārena vaṇṇaṃ na kathetukāmo hoti.",
  "atk-s0515a:422_0": "Dhammoti pariyattidhammo ca paṭivedhadhammo ca.",
  "atk-s0515a:422_1": "Tattha ariyasāvakā paṭivedhadhammaṃ na maccharāyanti,",
  "atk-s0515a:422_2": "attanā paṭividdhadhamme sadevakassa lokassa paṭivedhaṃ icchanti.",
  "atk-s0515a:422_3": "Taṃ pana paṭivedhaṃ “pare jānantū”ti icchanti,",
  "atk-s0515a:422_4": "tantidhammeyeva pana dhammamacchariyaṃ nāma hoti.",
  "atk-s0515a:422_5": "Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti,",
  "atk-s0515a:422_6": "taṃ aññe na jānāpetukāmo hoti.",
  "atk-s0515a:422_7": "Yo pana puggalaṃ upaparikkhitvā dhammānuggahena dhammaṃ vā upaparikkhitvā puggalānuggahena na deti,",
  "atk-s0515a:422_8": "ayaṃ dhammamaccharī nāma na hoti.",
  "atk-s0515a:422_9": "Tattha ekacco puggalo lolo hoti,",
  "atk-s0515a:422_10": "kālena samaṇo hoti,",
  "atk-s0515a:422_11": "kālena brāhmaṇo,",
  "atk-s0515a:422_12": "kālena nigaṇṭho.",
  "atk-s0515a:422_13": "Yo hi bhikkhu “ayaṃ puggalo paveṇiāgataṃ tantiṃ saṇhaṃ sukhumaṃ dhammantaraṃ bhinditvā āluḷessatī”ti na deti,",
  "atk-s0515a:422_14": "ayaṃ puggalaṃ upaparikkhitvā dhammānuggahena na deti nāma.",
  "atk-s0515a:422_15": "Yo pana “ayaṃ dhammo saṇho sukhumo,",
  "atk-s0515a:422_16": "sacāyaṃ puggalo gaṇhissati,",
  "atk-s0515a:422_17": "aññaṃ byākaritvā attānaṃ āvi katvā nassissatī”ti na deti,",
  "atk-s0515a:422_18": "ayaṃ dhammaṃ upaparikkhitvā puggalānuggahena na deti nāma.",
  "atk-s0515a:422_19": "Yo pana “sacāyaṃ imaṃ dhammaṃ gaṇhissati,",
  "atk-s0515a:422_20": "amhākaṃ samayaṃ bhindituṃ samattho bhavissatī”ti na deti,",
  "atk-s0515a:422_21": "ayaṃ dhammamaccharī nāma hoti.",
  "atk-s0515a:423_0": "Imesu pañcasu macchariyesu āvāsamacchariyena tāva yakkho vā peto vā hutvā tasseva āvāsassa saṅkāraṃ sīsena ukkhipitvā vicarati.",
  "atk-s0515a:423_1": "Kulamacchariyena tasmiṃ kule aññesaṃ dānamānanādīni karonte disvā “bhinnaṃ vatidaṃ kulaṃ mamā”ti cintayato lohitampi mukhato uggacchati,",
  "atk-s0515a:423_2": "kucchivirecanampi hoti,",
  "atk-s0515a:423_3": "antānipi khaṇḍākhaṇḍāni hutvā nikkhamanti.",
  "atk-s0515a:423_4": "Lābhamacchariyena saṅghassa vā gaṇassa vā santake lābhe maccharāyitvā puggalikaparibhogaṃ viya paribhuñjitvā",
  "atk-s0515a:423_5": "yakkho vā peto vā mahāajagaro vā hutvā nibbattati.",
  "atk-s0515a:423_6": "Sarīravaṇṇaguṇavaṇṇamaccharena pana pariyattidhammamacchariyena ca attanova vaṇṇaṃ vaṇṇeti,",
  "atk-s0515a:423_7": "paresaṃ vaṇṇe “kiṃ vaṇṇo eso”ti taṃ taṃ dosaṃ vadanto pariyattidhammañca kassaci kiñci adento dubbaṇṇo ceva eḷamūgo ca hoti.",
  "atk-s0515a:424_0": "Api ca āvāsamacchariyena lohagehe paccati,",
  "atk-s0515a:424_1": "kulamacchariyena appalābho hoti,",
  "atk-s0515a:424_2": "lābhamacchariyena gūthaniraye nibbattati,",
  "atk-s0515a:424_3": "vaṇṇamacchariyena bhave bhave nibbattassa vaṇṇo nāma na hoti,",
  "atk-s0515a:424_4": "dhammamacchariyena kukkuḷaniraye nibbattatīti.",
  "atk-s0515a:425_0": "Maccharāyanavasena macchariyaṃ.",
  "atk-s0515a:425_1": "Maccharāyanākāro maccharāyanā.",
  "atk-s0515a:425_2": "Maccharena ayitassa maccherasamaṅgino bhāvo maccharāyitattaṃ.",
  "atk-s0515a:425_3": "“Mayhameva hontu,",
  "atk-s0515a:425_4": "mā aññassā”ti sabbāpi attano sampattiyo byāpetuṃ na icchatīti viviccho,",
  "atk-s0515a:425_5": "vivicchassa bhāvo vevicchaṃ,",
  "atk-s0515a:425_6": "mudumacchariyassetaṃ nāmaṃ.",
  "atk-s0515a:425_7": "Kadariyo vuccati anādaro,",
  "atk-s0515a:425_8": "tassa bhāvo kadariyaṃ,",
  "atk-s0515a:425_9": "thaddhamacchariyassetaṃ nāmaṃ.",
  "atk-s0515a:425_10": "Tena hi samannāgato puggalo parampi paresaṃ dadamānaṃ nivāreti.",
  "atk-s0515a:425_11": "Vuttampi cetaṃ –",
  "atk-s0515a:426_0": "“Kadariyo pāpasaṅkappo, micchādiṭṭhianādaro;",
  "atk-s0515a:427_0": "Dadamānaṃ nivāreti, yācamānāna bhojana”nti. ;",
  "atk-s0515a:428_0": "Yācake disvā kaṭukabhāvena cittaṃ añcati saṅkocetīti kaṭukañcuko,",
  "atk-s0515a:428_1": "tassa bhāvo kaṭukañcukatā.",
  "atk-s0515a:428_2": "Aparo nayo –",
  "atk-s0515a:428_3": "kaṭukañcukatā vuccati kaṭacchuggāho.",
  "atk-s0515a:428_4": "Samatittikapuṇṇāya hi ukkhaliyā bhattaṃ gaṇhanto sabbatobhāgena saṅkuṭitena aggakaṭacchunā gaṇhāti pūretvā gahetuṃ na sakkoti,",
  "atk-s0515a:428_5": "evaṃ maccharipuggalassa cittaṃ saṅkucati,",
  "atk-s0515a:428_6": "tasmiṃ saṅkucite kāyopi tatheva saṅkucati paṭikuṭati paṭinivaṭṭati na sampasārīyatīti maccheraṃ “kaṭukañcukatā”ti vuttaṃ.",
  "atk-s0515a:429_0": "Aggahitattaṃ cittassāti paresaṃ upakārakaraṇe dānādinā ākārena yathā na sampasārīyati,",
  "atk-s0515a:429_1": "evaṃ āvaritvā gahitabhāvo cittassa.",
  "atk-s0515a:429_2": "Yasmā pana maccharipuggalo attano santakaṃ paresaṃ adātukāmo hoti,",
  "atk-s0515a:429_3": "parasantakaṃ gaṇhitukāmo.",
  "atk-s0515a:429_4": "Tasmā “idaṃ acchariyaṃ mayhameva hotu,",
  "atk-s0515a:429_5": "mā aññassā”ti pavattivasenassa attasampattinigūhanalakkhaṇatā parasampattiggahaṇalakkhaṇatā ca veditabbā.",
  "atk-s0515a:430_0": "Khandhamacchariyampi macchariyanti attano pañcakkhandhasaṅkhātaṃ upapattibhavaṃ aññehi asādhāraṇaṃ “acchariyaṃ mayhameva hotu,",
  "atk-s0515a:430_1": "mā aññassā”ti pavattaṃ macchariyaṃ khandhamacchariyaṃ nāma.",
  "atk-s0515a:430_2": "Dhātuāyatanamacchariyesupi eseva nayo.",
  "atk-s0515a:430_3": "Gāhoti gāhanicchayavasena gahaṇaṃ.",
  "atk-s0515a:430_4": "Avadaññutāyāti sabbaññubuddhānampi kathitaṃ ajānanabhāvena.",
  "atk-s0515a:430_5": "Yācakānaṃ adadamāno hi tehi kathitaṃ na jānāti nāma.",
  "atk-s0515a:430_6": "Janā pamattāti sativippavāsā janā.",
  "atk-s0515a:430_7": "Vacananti saṅkhepavacanaṃ.",
  "atk-s0515a:430_8": "Byappathanti vitthāravacanaṃ.",
  "atk-s0515a:430_9": "Desananti upamaṃ dassetvā atthasandassanavacanaṃ.",
  "atk-s0515a:430_10": "Anusiṭṭhinti punappunaṃ saṃlakkhāpanavacanaṃ.",
  "atk-s0515a:430_11": "Atha vā dassetvā kathanaṃ vacanaṃ nāma.",
  "atk-s0515a:430_12": "Gaṇhāpetvā kathanaṃ byappathaṃ nāma.",
  "atk-s0515a:430_13": "Tosetvā kathanaṃ desanaṃ nāma.",
  "atk-s0515a:430_14": "Padassetvā kathanaṃ anusiṭṭhi nāma.",
  "atk-s0515a:430_15": "Atha vā paritāpadukkhaṃ nāsetvā kathanaṃ vacanaṃ nāma.",
  "atk-s0515a:430_16": "Pariḷāhadukkhaṃ nāsetvā kathanaṃ byappathaṃ nāma.",
  "atk-s0515a:430_17": "Apāyadukkhaṃ nāsetvā kathanaṃ desanaṃ nāma.",
  "atk-s0515a:430_18": "Bhavadukkhaṃ nāsetvā kathanaṃ anusiṭṭhi nāma.",
  "atk-s0515a:430_19": "Atha vā dukkhasaccapariññāpaṭivedhayuttaṃ vacanaṃ.",
  "atk-s0515a:430_20": "Samudayasaccapahānapaṭivedhayuttaṃ byappathaṃ.",
  "atk-s0515a:430_21": "Nirodhasaccasacchikiriyapaṭivedhayuttaṃ desanaṃ.",
  "atk-s0515a:430_22": "Maggasaccabhāvanāpaṭivedhayuttaṃ anusiṭṭhīti evamādinā nayena eke vaṇṇayanti.",
  "atk-s0515a:431_0": "Na sussusantīti na suṇanti.",
  "atk-s0515a:431_1": "Na sotaṃ odahantīti savanatthaṃ kaṇṇasotaṃ na ṭhapenti.",
  "atk-s0515a:431_2": "Na aññā cittaṃ upaṭṭhapentīti jānanatthaṃ cittaṃ na patiṭṭhapenti.",
  "atk-s0515a:431_3": "Anassavāti ovādaṃ asuṇamānā.",
  "atk-s0515a:431_4": "Avacanakarāti suṇamānāpi vacanaṃ na karontīti avacanakarā.",
  "atk-s0515a:431_5": "Paṭilomavuttinoti paṭāṇī hutvā pavattanakā.",
  "atk-s0515a:431_6": "Aññeneva mukhaṃ karontīti karontāpi mukhaṃ na dentīti attho.",
  "atk-s0515a:432_0": "Visameti kāyasucaritādisammatassa samassa paṭipakkhattā visamaṃ,",
  "atk-s0515a:432_1": "tasmiṃ visame.",
  "atk-s0515a:432_2": "Niviṭṭhāti paviṭṭhā dunnīharā.",
  "atk-s0515a:432_3": "Kāyakammeti kāyato pavatte,",
  "atk-s0515a:432_4": "kāyena vā pavatte kāyakamme.",
  "atk-s0515a:432_5": "Vacīkammādīsupi eseva nayo.",
  "atk-s0515a:433_0": "Tattha kāyakammavacīkammamanokammāni duccaritavasena vibhattāni,",
  "atk-s0515a:433_1": "pāṇātipātādayo dasaakusalakammapathavasena vibhattāti ñātabbaṃ.",
  "atk-s0515a:433_2": "Ayaṃ tāvettha sādhāraṇapadavaṇṇanā,",
  "atk-s0515a:433_3": "asādhāraṇesu pana pāṇassa atipāto pāṇātipāto,",
  "atk-s0515a:433_4": "pāṇavadho pāṇaghātoti vuttaṃ hoti.",
  "atk-s0515a:433_5": "Pāṇoti cettha vohārato satto,",
  "atk-s0515a:433_6": "paramatthato jīvitindriyaṃ.",
  "atk-s0515a:433_7": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpitā kāyavacīdvārānaṃ aññataradvārapavattā vadhakacetanā pāṇātipāto.",
  "atk-s0515a:433_8": "So guṇavirahitesu tiracchānagatādīsu pāṇesu khuddake pāṇe appasāvajjo,",
  "atk-s0515a:433_9": "mahāsarīre mahāsāvajjo. Kasmā?",
  "atk-s0515a:433_10": "Payogamahantatāya,",
  "atk-s0515a:433_11": "payogasamattepi vatthumahantatāya.",
  "atk-s0515a:433_12": "Guṇavantesu manussādīsu appaguṇe pāṇe appasāvajjo,",
  "atk-s0515a:433_13": "mahāguṇe mahāsāvajjo.",
  "atk-s0515a:433_14": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-s0515a:433_15": "tibbatāya mahāsāvajjoti veditabbo.",
  "atk-s0515a:434_0": "Tassa pañca sambhārā honti –",
  "atk-s0515a:434_1": "pāṇo pāṇasaññitā vadhakacittaṃ upakkamo tena maraṇanti.",
  "atk-s0515a:434_2": "Chappayogā –",
  "atk-s0515a:434_3": "sāhatthiko āṇattiko nissaggiyo thāvaro vijjāmayo iddhimayoti.",
  "atk-s0515a:434_4": "Imasmiṃ panatthe vitthāriyamāne atipapañco hoti,",
  "atk-s0515a:434_5": "tasmā naṃ na vitthārayissāma.",
  "atk-s0515a:434_6": "Aññañca evarūpaṃ,",
  "atk-s0515a:434_7": "atthikehi pana samantapāsādikaṃ vinayaṭṭhakathaṃ oloketvā gahetabbaṃ.",
  "atk-s0515a:435_0": "Adinnassa ādānaṃ adinnādānaṃ,",
  "atk-s0515a:435_1": "parassa haraṇaṃ theyyaṃ corikāti vuttaṃ hoti.",
  "atk-s0515a:435_2": "Tattha adinnanti parapariggahitaṃ,",
  "atk-s0515a:435_3": "yattha paro yathākāmakāritaṃ āpajjanto adaṇḍāraho anupavajjo ca hoti,",
  "atk-s0515a:435_4": "tasmiṃ pana parapariggahite parapariggahitasaññino tadādāyakaupakkamasamuṭṭhāpikā theyyacetanā adinnādānaṃ.",
  "atk-s0515a:435_5": "Taṃ hīne parasantake vatthusmiṃ appasāvajjaṃ,",
  "atk-s0515a:435_6": "paṇīte mahāsāvajjaṃ. Kasmā?",
  "atk-s0515a:435_7": "Vatthupaṇītatāya,",
  "atk-s0515a:435_8": "vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-s0515a:435_9": "Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0515a:436_0": "Tassa pañca sambhārā honti –",
  "atk-s0515a:436_1": "parapariggahitaṃ parapariggahitasaññitā theyyacittaṃ upakkamo tena haraṇanti.",
  "atk-s0515a:436_2": "Chappayogā sāhatthikādayova.",
  "atk-s0515a:436_3": "Te ca kho yathānurūpaṃ theyyāvahāro pasayhāvahāro paṭicchannāvahāro parikappāvahāro kusāvahāroti imesaṃ pañcannaṃ avahārānaṃ vasena pavattanti.",
  "atk-s0515a:436_4": "Ayamettha saṅkhepo.",
  "atk-s0515a:436_5": "Vitthāro pana samantapāsādikāyaṃ vutto.",
  "atk-s0515a:437_0": "Kāmesumicchācāroti ettha pana kāmesūti methunasamācāresu.",
  "atk-s0515a:437_1": "Micchācāroti ekantanindito lāmakācāro.",
  "atk-s0515a:437_2": "Lakkhaṇato pana asaddhammasevanādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0515a:438_0": "Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā bhāturakkhitā",
  "atk-s0515a:438_1": "bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti māturakkhitādayo dasa,",
  "atk-s0515a:438_2": "dhanakkītā chandavāsinī bhogavāsinī paṭavāsinī odapattakinī obhatacumbaṭakā dāsī ca bhariyā kammakārī",
  "atk-s0515a:438_3": "ca bhariyā dhajāhaṭā muhuttikāti etā dhanakkītādayo dasāti vīsati itthiyo.",
  "atk-s0515a:438_4": "Itthīsu pana dvīnnaṃ sārakkhasaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā,",
  "atk-s0515a:438_5": "idaṃ agamanīyaṭṭhānaṃ nāma.",
  "atk-s0515a:439_0": "So panesa micchācāro sīlādiguṇarahite agamanīyaṭṭhāne appasāvajjo,",
  "atk-s0515a:439_1": "sīlādiguṇasampanne mahāsāvajjo.",
  "atk-s0515a:439_2": "Tassa cattāro sambhārā –",
  "atk-s0515a:439_3": "agamanīyavatthu tasmiṃ sevanacittaṃ sevanapayogo maggena maggapaṭipattiadhivāsananti.",
  "atk-s0515a:439_4": "Eko payogo sāhatthiko eva.",
  "atk-s0515a:440_0": "Musāti visaṃvādanapurekkhārassa atthabhañjanako vacīpayogo kāyapayogo vā.",
  "atk-s0515a:440_1": "Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0515a:440_2": "Aparo nayo –",
  "atk-s0515a:440_3": "musāti abhūtaṃ atacchaṃ vatthu.",
  "atk-s0515a:440_4": "Vādoti tassa bhūtato tacchato viññāpanaṃ.",
  "atk-s0515a:440_5": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0515a:440_6": "So yamatthaṃ bhañjati,",
  "atk-s0515a:440_7": "tassa appatāya appasāvajjo,",
  "atk-s0515a:440_8": "mahantatāya mahāsāvajjo.",
  "atk-s0515a:440_9": "Api ca gahaṭṭhānaṃ attano santakaṃ adātukāmatāya “natthī”tiādinayappavatto appasāvajjo,",
  "atk-s0515a:440_10": "sakkhinā hutvā atthabhañjanatthaṃ vutto mahāsāvajjo.",
  "atk-s0515a:440_11": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "atk-s0515a:440_12": "adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0515a:441_0": "Tassa cattāro sambhārā honti –",
  "atk-s0515a:441_1": "atathaṃ vatthu visaṃvādanacittaṃ tajjo vāyāmo parassa tadatthavijānananti.",
  "atk-s0515a:441_2": "Eko payogo sāhatthikova.",
  "atk-s0515a:441_3": "So ca kāyena vā kāyapaṭibaddhena vā vācāya vā paravisaṃvādakakiriyākaraṇe daṭṭhabbo.",
  "atk-s0515a:441_4": "Tāya ce kiriyāya paro tamatthaṃ jānāti,",
  "atk-s0515a:441_5": "ayaṃ kiriyasamuṭṭhāpikā cetanākkhaṇeyeva musāvādakammunā bajjhati.",
  "atk-s0515a:442_0": "Pisuṇavācātiādīsu yāya vācāya yassa taṃ vācaṃ bhāsati,",
  "atk-s0515a:442_1": "tassa hadaye attano piyabhāvaṃ parassa ca suññabhāvaṃ karoti,",
  "atk-s0515a:442_2": "sā pisuṇavācā.",
  "atk-s0515a:442_3": "Yāya pana attānampi parampi pharusaṃ karoti,",
  "atk-s0515a:442_4": "yā vācā sayampi pharusā neva kaṇṇasukhā na hadayaṅgamā,",
  "atk-s0515a:442_5": "ayaṃ pharusavācā.",
  "atk-s0515a:442_6": "Yena samphaṃ palapati niratthakaṃ,",
  "atk-s0515a:442_7": "so samphappalāpo.",
  "atk-s0515a:442_8": "Tesaṃ mūlabhūtāpi cetanā pisuṇavācādināmameva labhati,",
  "atk-s0515a:442_9": "sā eva idha adhippetāti.",
  "atk-s0515a:443_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇavācā.",
  "atk-s0515a:443_1": "Sā yassa bhedaṃ karoti,",
  "atk-s0515a:443_2": "tassa appaguṇāya appasāvajjā,",
  "atk-s0515a:443_3": "mahāguṇatāya mahāsāvajjā.",
  "atk-s0515a:444_0": "Tassā cattāro sambhārā honti –",
  "atk-s0515a:444_1": "bhinditabbo paro “iti ime nānā bhavissanti vinā bhavissantī”ti bhedapurekkhāratā vā,",
  "atk-s0515a:444_2": "“iti ahaṃ piyo bhavissāmi vissāsiko”ti viyakamyatā vā,",
  "atk-s0515a:444_3": "tajjo vāyāmo,",
  "atk-s0515a:444_4": "tassa tadatthavijānananti.",
  "atk-s0515a:445_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0515a:445_1": "Mammacchedakopi payogo cittasaṇhatāya pharusavācā na hoti.",
  "atk-s0515a:445_2": "Mātāpitaro hi kadāci puttake evampi vadanti “corā vo khaṇḍākhaṇḍikaṃ karontū”ti,",
  "atk-s0515a:445_3": "uppalapattampi ca nesaṃ upari patantaṃ na icchanti.",
  "atk-s0515a:445_4": "Ācariyupajjhāyā ca kadāci nissitake evaṃ vadanti “kiṃ ime ahirikā anottappino caranti,",
  "atk-s0515a:445_5": "niddhamatha ne”ti.",
  "atk-s0515a:445_6": "Atha ca nesaṃ āgamādhigamasampattiṃ icchanti.",
  "atk-s0515a:445_7": "Yathā ca cittasaṇhatāya pharusavācā na hoti,",
  "atk-s0515a:445_8": "evaṃ vacanasaṇhatāya apharusavācāpi na hoti.",
  "atk-s0515a:445_9": "Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,",
  "atk-s0515a:445_10": "cittapharusatāya panesā pharusavācāva,",
  "atk-s0515a:445_11": "sā yaṃ sandhāya pavattitā.",
  "atk-s0515a:445_12": "Tassa appaguṇatāya appasāvajjā,",
  "atk-s0515a:445_13": "mahāguṇatāya mahāsāvajjā.",
  "atk-s0515a:445_14": "Tassā tayo sambhārā –",
  "atk-s0515a:445_15": "akkositabbo paro kupitacittaṃ akkosananti.",
  "atk-s0515a:446_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo.",
  "atk-s0515a:446_1": "So āsevanamandatāya appasāvajjo,",
  "atk-s0515a:446_2": "āsevanamahantatāya mahāsāvajjo.",
  "atk-s0515a:446_3": "Tassa dve sambhārā honti –",
  "atk-s0515a:446_4": "bhāratayuddhasītāharaṇādiniratthakakathāpurekkhāratā tathārūpīkathākathanañcāti.",
  "atk-s0515a:447_0": "Abhijjhāyatīti abhijjhā,",
  "atk-s0515a:447_1": "parabhaṇḍābhimukhī hutvā tanninnatāya pavattatīti attho.",
  "atk-s0515a:447_2": "Sā “aho vata idaṃ mamāssā”ti evaṃ parabhaṇḍābhijjhāyanalakkhaṇā.",
  "atk-s0515a:447_3": "Adinnādānaṃ viya appasāvajjā mahāsāvajjā ca.",
  "atk-s0515a:447_4": "Tassā dve sambhārā honti –",
  "atk-s0515a:447_5": "parabhaṇḍaṃ attano pariṇāmanañcāti.",
  "atk-s0515a:447_6": "Parabhaṇḍavatthuke hi lobhe uppannepi na tāva kammapathabhedo hoti,",
  "atk-s0515a:447_7": "yāva “aho vatidaṃ mamāssā”ti attano na pariṇāmeti.",
  "atk-s0515a:448_0": "Hitasukhaṃ byāpādayatīti byāpādo,",
  "atk-s0515a:448_1": "so paravināsāya manopadosalakkhaṇo.",
  "atk-s0515a:448_2": "Pharusavācā viya appasāvajjo mahāsāvajjo ca.",
  "atk-s0515a:448_3": "Tassa dve sambhārā honti –",
  "atk-s0515a:448_4": "parasatto ca tassa ca vināsacintāti.",
  "atk-s0515a:448_5": "Parasattavatthuke hi kodhe uppannepi na tāva kammapathabhedo hoti,",
  "atk-s0515a:448_6": "yāva “aho vatāyaṃ ucchijjeyya vinasseyyā”ti tassa vināsaṃ na cintesi.",
  "atk-s0515a:449_0": "Yathābhuccagahaṇābhāvena micchā passatīti micchādiṭṭhi.",
  "atk-s0515a:449_1": "Sā “natthi dinna”ntiādinā nayena viparītadassanalakkhaṇā.",
  "atk-s0515a:449_2": "Samphappalāpo viya appasāvajjā mahāsāvajjā ca.",
  "atk-s0515a:450_0": "Saññī, asaññī,",
  "atk-s0515a:450_1": "nevasaññīnāsaññī bhavissāmāti rūpādivasena kaṅkhanti.",
  "atk-s0515a:450_2": "Bhavissāma nu kho mayantiādinā attānaṃ kaṅkhanti.",
  "atk-s0515a:450_3": "Tattha bhavissāma nu kho.",
  "atk-s0515a:450_4": "Na nu kho bhavissāmāti tassa sassatākārañca ucchedākārañca nissāya anāgate attānaṃ vijjamānatañca avijjamānatañca kaṅkhanti.",
  "atk-s0515a:450_5": "Kiṃ nu kho bhavissāmāti jātiliṅgupapattiyo nissāya “khattiyā nu kho bhavissāma,",
  "atk-s0515a:450_6": "brāhmaṇavessasuddagahaṭṭhapabbajitadevamanussānaṃ aññatarā”ti kaṅkhanti.",
  "atk-s0515a:450_7": "Kathaṃ nu kho bhavissāmāti saṇṭhānākāraṃ nissāya “dīghā nu kho bhavissāma,",
  "atk-s0515a:450_8": "rassaodātakaṇhapamāṇikaappamāṇikādīnaṃ aññatarā”ti kaṅkhanti.",
  "atk-s0515a:450_9": "Keci pana “issaranimmānādīni nissāya ‘kena nu kho kāraṇena bhavissāmā’ti hetuto kaṅkhantī”ti vadanti.",
  "atk-s0515a:450_10": "Kiṃ hutvā kiṃ bhavissāma nu kho mayanti jātiādīni nissāya “khattiyā hutvā nu kho brāhmaṇā bhavissāma…pe…",
  "atk-s0515a:450_11": "devā hutvā manussā”ti attano paramparaṃ kaṅkhanti.",
  "atk-s0515a:450_12": "Sabbattheva pana addhānanti kālādhivacanametaṃ.",
  "atk-s0515a:451_0": "10.",
  "atk-s0515a:451_1": "Yasmā etadeva tasmā hi sikkhetha…pe…",
  "atk-s0515a:451_2": "āhu dhīrāti.",
  "atk-s0515a:451_3": "Tattha sikkhethāti tisso sikkhā āvajjeyya.",
  "atk-s0515a:451_4": "Idhevāti imasmiṃyeva sāsane.",
  "atk-s0515a:451_5": "Tattha sikkhitabbāti sikkhā.",
  "atk-s0515a:451_6": "Tissoti gaṇanaparicchedo.",
  "atk-s0515a:451_7": "Adhisīlasikkhāti adhikaṃ uttamaṃ sīlanti adhisīlaṃ,",
  "atk-s0515a:451_8": "adhisīlañca taṃ sikkhitabbaṭṭhena sikkhā cāti adhisīlasikkhā.",
  "atk-s0515a:451_9": "Esa nayo adhicittaadhipaññāsikkhāsu.",
  "atk-s0515a:452_0": "Katamaṃ panettha sīlaṃ,",
  "atk-s0515a:452_1": "katamaṃ adhisīlaṃ,",
  "atk-s0515a:452_2": "katamaṃ cittaṃ,",
  "atk-s0515a:452_3": "katamaṃ adhicittaṃ,",
  "atk-s0515a:452_4": "katamā paññā,",
  "atk-s0515a:452_5": "katamā adhipaññāti? Vuccate –",
  "atk-s0515a:452_6": "pañcaṅgadasaṅgasīlaṃ tāva sīlameva.",
  "atk-s0515a:452_7": "Tañhi buddhe uppannepi anuppannepi loke pavattati.",
  "atk-s0515a:452_8": "Uppanne buddhe tasmiṃ sīle buddhāpi sāvakāpi mahājanaṃ samādapenti,",
  "atk-s0515a:452_9": "anuppanne buddhe paccekabuddhā ca kammavādino ca dhammikā samaṇabrāhmaṇā ca cakkavattī ca mahārājāno mahābodhisattā ca samādapenti,",
  "atk-s0515a:452_10": "sāmampi paṇḍitā samaṇabrāhmaṇā samādiyanti.",
  "atk-s0515a:452_11": "Te taṃ kusalaṃ dhammaṃ paripūretvā devesu ca manussesu ca sampattiṃ anubhonti.",
  "atk-s0515a:453_0": "Pātimokkhasaṃvarasīlaṃ pana “adhisīla”nti vuccati.",
  "atk-s0515a:453_1": "Tañhi sūriyo viya pajjotānaṃ sineru viya pabbatānaṃ sabbalokiyasīlānaṃ adhikañceva uttamañca,",
  "atk-s0515a:453_2": "buddhuppādeyeva ca pavattati,",
  "atk-s0515a:453_3": "na vinā buddhuppādā.",
  "atk-s0515a:453_4": "Na hi taṃ paññattiṃ uddharitvā añño satto ṭhapetuṃ sakkoti.",
  "atk-s0515a:453_5": "Buddhāyeva pana sabbaso kāyavacīdvāraajjhācārasotaṃ chinditvā tassa tassa vītikkamassa anucchavikaṃ taṃ sīlasaṃvaraṃ paññapenti.",
  "atk-s0515a:453_6": "Pātimokkhasaṃvaratopi ca maggaphalasampayuttameva sīlaṃ adhisīlaṃ.",
  "atk-s0515a:454_0": "Kāmāvacarāni pana aṭṭha kusalacittāni lokiyaaṭṭhasamāpatticittāni ca ekajjhaṃ katvā cittamevāti veditabbāni.",
  "atk-s0515a:454_1": "Buddhuppādānuppāde cassa pavatti,",
  "atk-s0515a:454_2": "samādapanaṃ samādānañca sīle vuttanayeneva veditabbaṃ.",
  "atk-s0515a:455_0": "Vipassanāpādakaṃ aṭṭhasamāpatticittaṃ pana “adhicitta”nti vuccati.",
  "atk-s0515a:455_1": "Tañhi adhisīlaṃ viya sīlānaṃ,",
  "atk-s0515a:455_2": "sabbalokiyacittānaṃ adhikañceva uttamañca,",
  "atk-s0515a:455_3": "buddhuppādeyeva ca hoti,",
  "atk-s0515a:455_4": "na vinā buddhuppādā.",
  "atk-s0515a:455_5": "Tatopi ca maggaphalacittameva adhicittaṃ.",
  "atk-s0515a:456_0": "“Atthi dinnaṃ atthi yiṭṭha”ntiādinayappavattaṃ pana kammassakatāñāṇaṃ paññā.",
  "atk-s0515a:456_1": "Sā hi buddhe uppannepi anuppannepi loke pavattati.",
  "atk-s0515a:456_2": "Uppanne buddhe tassā paññāya buddhāpi sāvakāpi mahājanaṃ samādapenti,",
  "atk-s0515a:456_3": "anuppanne buddhe paccekabuddhā ca kammavādino ca dhammikā samaṇabrāhmaṇā ca cakkavattī ca mahārājāno mahābodhisattā ca samādapenti,",
  "atk-s0515a:456_4": "sāmampi paṇḍitā sattā samādiyanti.",
  "atk-s0515a:456_5": "Tathā hi aṅkuro dasavassasahassāni mahādānaṃ adāsi.",
  "atk-s0515a:456_6": "Velāmo vessantaro aññe ca bahū paṇḍitamanussā mahādānāni adaṃsu.",
  "atk-s0515a:456_7": "Te taṃ kusalaṃ dhammaṃ paripūretvā devesu ca manussesu ca sampattiṃ anubhaviṃsu.",
  "atk-s0515a:457_0": "Tilakkhaṇākāraparicchedakaṃ pana vipassanāñāṇaṃ “adhipaññā”ti vuccati.",
  "atk-s0515a:457_1": "Sā hi adhisīlaadhicittāni viya sīlacittānaṃ,",
  "atk-s0515a:457_2": "sabbalokiyapaññānaṃ adhikā ceva uttamā ca,",
  "atk-s0515a:457_3": "na ca vinā buddhuppādā loke pavattati.",
  "atk-s0515a:457_4": "Tatopi ca maggaphalapaññāva adhipaññā.",
  "atk-s0515a:458_0": "Idāni ekekaṃ dassento “katamā adhisīlasikkhā –",
  "atk-s0515a:458_1": "idha bhikkhu sīlavā hoti,",
  "atk-s0515a:458_2": "pātimokkhasaṃvarasaṃvuto viharatī”tiādimāha.",
  "atk-s0515a:458_3": "Idhāti vacanaṃ pubbabhāgakaraṇīyasampadāya sampannassa sabbapakārasīlaparipūrakassa puggalassa sannissayabhūtasāsanaparidīpanaṃ,",
  "atk-s0515a:458_4": "aññasāsanassa ca tathābhāvapaṭisedhanaṃ.",
  "atk-s0515a:458_5": "Vuttañhetaṃ – “idheva,",
  "atk-s0515a:458_6": "bhikkhave,",
  "atk-s0515a:458_7": "samaṇo…pe…",
  "atk-s0515a:458_8": "suññā parappavādā samaṇebhi aññehī”ti.",
  "atk-s0515a:458_9": "Bhikkhūti tassa sīlassa paripūrakassa puggalassa paridīpanaṃ.",
  "atk-s0515a:458_10": "Pātimokkhasaṃvarasaṃvutoti idamassa pātimokkhasaṃvare patiṭṭhitabhāvaparidīpanaṃ.",
  "atk-s0515a:458_11": "Viharatīti idamassa tadanurūpavihārasamaṅgībhāvaparidīpanaṃ.",
  "atk-s0515a:458_12": "Ācāragocarasampannoti idamassa pātimokkhasaṃvarassa upakārakadhammaparidīpanaṃ.",
  "atk-s0515a:458_13": "Aṇumattesu vajjesu bhayadassāvīti idamassa pātimokkhato acavanadhammatāparidīpanaṃ.",
  "atk-s0515a:458_14": "Samādāyāti idamassa sikkhāpadānaṃ anavasesato ādānaparidīpanaṃ.",
  "atk-s0515a:458_15": "Sikkhatīti idamassa sikkhāya samaṅgībhāvaparidīpanaṃ.",
  "atk-s0515a:458_16": "Sikkhāpadesūti idamassa sikkhitabbadhammaparidīpanaṃ.",
  "atk-s0515a:459_0": "Tattha bhikkhūti saṃsāre bhayaṃ ikkhatīti bhikkhu.",
  "atk-s0515a:459_1": "Sīlamassa atthīti sīlavāti ettha sīlanti sīlanaṭṭhena sīlaṃ.",
  "atk-s0515a:459_2": "Kimidaṃ sīlanaṃ nāma?",
  "atk-s0515a:459_3": "Samādhānaṃ vā,",
  "atk-s0515a:459_4": "kāyakammādīnaṃ susīlyavasena avippakiṇṇatāti attho.",
  "atk-s0515a:459_5": "Upadhāraṇaṃ vā,",
  "atk-s0515a:459_6": "kusalānaṃ dhammānaṃ patiṭṭhāvasena ādhārabhāvoti attho.",
  "atk-s0515a:459_7": "Etadeva hi ettha atthadvayaṃ saddalakkhaṇavidū anujānanti.",
  "atk-s0515a:459_8": "Aññe pana “adhisevanaṭṭhena ācāraṭṭhena sīlanaṭṭhena siraṭṭhena sītalaṭṭhena sivaṭṭhena sīla”nti vaṇṇayanti.",
  "atk-s0515a:460_0": "Sīlanaṃ lakkhaṇaṃ tassa, bhinnassāpi anekadhā;",
  "atk-s0515a:461_0": "Sanidassanattaṃ rūpassa, yathā bhinnassanekadhā.",
  "atk-s0515a:462_0": "Yathā hi nīlapītādibhedenanekadhā bhinnassāpi rūpāyatanassa sanidassanattaṃ lakkhaṇaṃ nīlādibhedena bhinnassāpi sanidassanabhāvānatikkamanato.",
  "atk-s0515a:462_1": "Tathā sīlassa cetanādibhedena anekadhā bhinnassāpi yadetaṃ kāyakammādīnaṃ samādhānavasena,",
  "atk-s0515a:462_2": "kusalānañca dhammānaṃ patiṭṭhāvasena vuttaṃ sīlanaṃ,",
  "atk-s0515a:462_3": "tadeva lakkhaṇaṃ cetanādibhedena bhinnassāpi samādhānapatiṭṭhābhāvānatikkamanato.",
  "atk-s0515a:462_4": "Evaṃ lakkhaṇassa panassa –",
  "atk-s0515a:463_0": "Dussīlyaviddhaṃsanatā, anavajjaguṇo tathā;",
  "atk-s0515a:464_0": "Kiccasampattiatthena, raso nāma pavuccati.",
  "atk-s0515a:465_0": "Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ,",
  "atk-s0515a:465_1": "sampattiatthena rasena anavajjarasanti veditabbaṃ.",
  "atk-s0515a:466_0": "Soceyyapaccupaṭṭhānaṃ, tayidaṃ tassa viññubhi;",
  "atk-s0515a:467_0": "Ottappañca hirī ceva, padaṭṭhānanti vaṇṇitaṃ.",
  "atk-s0515a:468_0": "Tañhidaṃ sīlaṃ “kāyasoceyyaṃ vacīsoceyyaṃ manosoceyya”nti evaṃ vuttasoceyyapaccupaṭṭhānaṃ,",
  "atk-s0515a:468_1": "soceyyabhāvena paccupaṭṭhāti gahaṇabhāvaṃ gacchati.",
  "atk-s0515a:468_2": "Hirottappañca pana tassa viññūhi padaṭṭhānanti vaṇṇitaṃ,",
  "atk-s0515a:468_3": "āsannakāraṇanti attho.",
  "atk-s0515a:468_4": "Hirottappe hi sati sīlaṃ uppajjati ceva tiṭṭhati ca,",
  "atk-s0515a:468_5": "asati neva uppajjati ceva na tiṭṭhati cāti evaṃvidhena sīlena sīlavā hoti.",
  "atk-s0515a:468_6": "Etaṃ sīlaṃ nāma pāṇātipātādīhi vā viramantassa,",
  "atk-s0515a:468_7": "vattapaṭipattiṃ vā pūrentassa cetanādayo dhammā veditabbā.",
  "atk-s0515a:468_8": "Vuttañhetaṃ paṭisambhidāyaṃ “kiṃ sīlanti?",
  "atk-s0515a:468_9": "Cetanā sīlaṃ,",
  "atk-s0515a:468_10": "cetasikaṃ sīlaṃ,",
  "atk-s0515a:468_11": "saṃvaro sīlaṃ,",
  "atk-s0515a:468_12": "avītikkamo sīla”nti.",
  "atk-s0515a:469_0": "Tattha cetanā sīlaṃ nāma pāṇātipātādīhi vā viramantassa vattapaṭipattiṃ vā pūrentassa cetanā.",
  "atk-s0515a:469_1": "Cetasikaṃ sīlaṃ nāma pāṇātipātādīhi viramantassa virati.",
  "atk-s0515a:469_2": "Api ca cetanā sīlaṃ nāma pāṇātipātādīni pajahantassa sattakammapathacetanā.",
  "atk-s0515a:469_3": "Cetasikaṃ sīlaṃ nāma “abhijjhaṃ pahāya vigatābhijjhena cetasā viharatī”tiādinā nayena saṃyuttamahāvagge vuttā anabhijjhābyāpādasammādiṭṭhidhammā.",
  "atk-s0515a:469_4": "Saṃvaro sīlanti ettha pañcavidhena saṃvaro veditabbo –",
  "atk-s0515a:469_5": "pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaro.",
  "atk-s0515a:469_6": "Tassa nānākaraṇaṃ upari āvi bhavissati.",
  "atk-s0515a:469_7": "Avītikkamo sīlanti samādinnasīlassa kāyikavācasiko avītikkamo.",
  "atk-s0515a:469_8": "Ettha ca saṃvarasīlaṃ,",
  "atk-s0515a:469_9": "avītikkamasīlanti idameva nippariyāyato sīlaṃ.",
  "atk-s0515a:469_10": "Cetanāsīlaṃ,",
  "atk-s0515a:469_11": "cetasikaṃ sīlanti pariyāyato sīlanti veditabbaṃ.",
  "atk-s0515a:470_0": "Pātimokkhanti sikkhāpadasīlaṃ.",
  "atk-s0515a:470_1": "Tañhi yo naṃ pāti rakkhati,",
  "atk-s0515a:470_2": "taṃ mokkheti moceti āpāyikādīhi dukkhehi,",
  "atk-s0515a:470_3": "tasmā “pātimokkha”nti vuttaṃ.",
  "atk-s0515a:470_4": "Pātimokkhasaṃvarasaṃvutoti pātimokkhasaṃvarasīlena samannāgato.",
  "atk-s0515a:470_5": "Ācāragocarasampannoti ācārena ceva gocarena ca sampanno.",
  "atk-s0515a:470_6": "Aṇumattesūti appamattakesu.",
  "atk-s0515a:470_7": "Vajjesūti akusaladhammesu.",
  "atk-s0515a:470_8": "Bhayadassāvīti bhayadassī.",
  "atk-s0515a:470_9": "Samādāyāti sammā ādiyitvā.",
  "atk-s0515a:470_10": "Sikkhati sikkhāpadesūti taṃ taṃ sikkhāpadaṃ samādiyitvā sikkhati.",
  "atk-s0515a:470_11": "Api ca samādāya sikkhati sikkhāpadesūti yaṃkiñci sikkhāpadesu sikkhākoṭṭhāsesu sikkhitabbaṃ kāyikaṃ vā cetasikaṃ vā,",
  "atk-s0515a:470_12": "taṃ sabbaṃ samādāya sikkhati.",
  "atk-s0515a:471_0": "Khuddako sīlakkhandhoti saṅghādisesādisāvaseso sīlakkhandho.",
  "atk-s0515a:471_1": "Mahantoti pārājikādiniravaseso.",
  "atk-s0515a:471_2": "Yasmā pana pātimokkhasīlena bhikkhu sāsane patiṭṭhāti nāma,",
  "atk-s0515a:471_3": "tasmā taṃ “patiṭṭhā”ti vuttaṃ.",
  "atk-s0515a:471_4": "Patiṭṭhahati vā ettha bhikkhu,",
  "atk-s0515a:471_5": "kusalā dhammā eva vā ettha patiṭṭhahantīti patiṭṭhā.",
  "atk-s0515a:471_6": "Ayamattho “sīle patiṭṭhāya naro sapañño”ti ca,",
  "atk-s0515a:471_7": "“patiṭṭhānalakkhaṇaṃ, mahārāja,",
  "atk-s0515a:471_8": "sīlaṃ sabbesaṃ kusalānaṃ dhammāna”nti ca,",
  "atk-s0515a:471_9": "“sīle patiṭṭhito kho,",
  "atk-s0515a:471_10": "mahārāja…pe…",
  "atk-s0515a:471_11": "sabbe kusalā dhammā na parihāyantī”ti ca ādisuttavasena veditabbo.",
  "atk-s0515a:472_0": "Tadetaṃ pubbuppattiatthena ādi.",
  "atk-s0515a:472_1": "Vuttampi cetaṃ “tasmātiha tvaṃ uttiya ādimeva visodhehi kusalesu dhammesu.",
  "atk-s0515a:472_2": "Ko cādi kusalānaṃ dhammānaṃ,",
  "atk-s0515a:472_3": "sīlañca suvisuddhaṃ diṭṭhi ca ujukā”ti.",
  "atk-s0515a:472_4": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti,",
  "atk-s0515a:472_5": "tato aparabhāge vīthicatukkasiṅghāṭakādiparicchedena vibhajitvāva nagaraṃ māpeti.",
  "atk-s0515a:472_6": "Evameva yogāvacaro ādito sīlaṃ visodheti,",
  "atk-s0515a:472_7": "tato aparabhāge samādhivipassanāmaggaphalanibbānāni sacchikaroti.",
  "atk-s0515a:472_8": "Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ raṅgajātaṃ upaneti,",
  "atk-s0515a:472_9": "yathā vā pana cheko cittakāro rūpaṃ likhitukāmo āditova bhittiparikammaṃ karoti,",
  "atk-s0515a:472_10": "tato aparabhāge rūpaṃ samuṭṭhāpeti.",
  "atk-s0515a:472_11": "Evameva yogāvacaro āditova sīlaṃ visodhetvā aparabhāge samathavipassanādayo dhamme sacchikaroti.",
  "atk-s0515a:472_12": "Tasmā sīlaṃ “ādī”ti vuttaṃ.",
  "atk-s0515a:473_0": "Tadetaṃ caraṇasarikkhatāya caraṇaṃ.",
  "atk-s0515a:473_1": "Caraṇāti hi pādā vuccanti.",
  "atk-s0515a:473_2": "Yathā hi chinnacaraṇassa purisassa disaṃ gamanābhisaṅkhāro na jāyati,",
  "atk-s0515a:473_3": "paripuṇṇapādasseva jāyati,",
  "atk-s0515a:473_4": "evameva yassa sīlaṃ bhinnaṃ hoti khaṇḍaṃ aparipuṇṇaṃ,",
  "atk-s0515a:473_5": "tassa nibbānagamanāya ñāṇagamanaṃ na sampajjati.",
  "atk-s0515a:473_6": "Yassa pana taṃ abhinnaṃ hoti akhaṇḍaṃ paripuṇṇaṃ,",
  "atk-s0515a:473_7": "tassa nibbānagamanāya ñāṇagamanaṃ sampajjati.",
  "atk-s0515a:473_8": "Tasmā sīlaṃ “caraṇa”nti vuttaṃ.",
  "atk-s0515a:474_0": "Tadetaṃ saṃyamanavasena saṃyamo.",
  "atk-s0515a:474_1": "Saṃvaraṇavasena saṃvaroti ubhayenāpi sīlasaṃyamo ceva sīlasaṃvaro ca kathito.",
  "atk-s0515a:474_2": "Vacanattho panettha saṃyameti vītikkamavipphandanaṃ,",
  "atk-s0515a:474_3": "puggalaṃ vā saṃyameti vītikkamavasena tassa vipphandituṃ na detīti saṃyamo.",
  "atk-s0515a:474_4": "Vītikkamassa pavesanadvāraṃ saṃvarati pidahatīti saṃvaro.",
  "atk-s0515a:475_0": "Mokkhanti uttamaṃ mukhabhūtaṃ vā.",
  "atk-s0515a:475_1": "Yathā hi sattānaṃ catubbidho āhāro mukhena pavisitvā aṅgamaṅgāni pharati,",
  "atk-s0515a:475_2": "evaṃ yoginopi catubhūmakakusalaṃ sīlamukhena pavisitvā atthasiddhiṃ sampādeti.",
  "atk-s0515a:475_3": "Tena “mokkha”nti.",
  "atk-s0515a:475_4": "Pamukhe sādhūti pāmokkhaṃ,",
  "atk-s0515a:475_5": "pubbaṅgamaṃ seṭṭhaṃ padhānanti attho.",
  "atk-s0515a:475_6": "Kusalānaṃ dhammānaṃ samāpattiyāti catubhūmakakusalānaṃ paṭilābhatthāya pāmokkhaṃ pubbaṅgamaṃ seṭṭhaṃ padhānanti veditabbaṃ.",
  "atk-s0515a:476_0": "Vivicceva kāmehīti kāmehi vivicca vinā hutvā apakkamitvā.",
  "atk-s0515a:476_1": "Yo panāyamettha evakāro,",
  "atk-s0515a:476_2": "so niyamatthoti veditabbo.",
  "atk-s0515a:476_3": "Yasmā ca niyamattho,",
  "atk-s0515a:476_4": "tasmā tasmiṃ paṭhamaṃ jhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa",
  "atk-s0515a:476_5": "paṭipakkhabhāvaṃ kāmapariccāgeneva cassa adhigamaṃ dīpeti. Kathaṃ?",
  "atk-s0515a:476_6": "“Vivicceva kāmehī”ti evañhi niyame kariyamāne idaṃ paññāyati,",
  "atk-s0515a:476_7": "nūnimassa jhānassa kāmā paṭipakkhabhūtā,",
  "atk-s0515a:476_8": "yesu sati idaṃ na pavattati andhakāre sati padīpobhāso viya,",
  "atk-s0515a:476_9": "tesaṃ pariccāgeneva cassa adhigamo hoti orimatīrapariccāgena pārimatīrasseva.",
  "atk-s0515a:476_10": "Tasmā niyamaṃ karotīti.",
  "atk-s0515a:477_0": "Tattha siyā “kasmā panesa pubbapadeyeva vutto na uttarapade,",
  "atk-s0515a:477_1": "kiṃ akusalehi dhammehi aviviccāpi jhānaṃ upasampajja vihareyyā”ti?",
  "atk-s0515a:477_2": "Na kho panetaṃ evaṃ daṭṭhabbaṃ.",
  "atk-s0515a:477_3": "Taṃnissaraṇato hi pubbapade eva esa vutto.",
  "atk-s0515a:477_4": "Kāmadhātusamatikkamanato hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha –",
  "atk-s0515a:477_5": "“kāmānametaṃ nissaraṇaṃ yadidaṃ nekkhamma”nti.",
  "atk-s0515a:477_6": "Uttarapadepi pana yathā “idheva,",
  "atk-s0515a:477_7": "bhikkhave, samaṇo,",
  "atk-s0515a:477_8": "idha dutiyo samaṇo”ti ettha evakāro ānetvā vuccati,",
  "atk-s0515a:477_9": "evaṃ vattabbo.",
  "atk-s0515a:477_10": "Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ upasampajja viharituṃ.",
  "atk-s0515a:477_11": "Tasmā vivicceva kāmehi vivicceva akusalehi dhammehīti evaṃ padadvayepi esa daṭṭhabbo.",
  "atk-s0515a:477_12": "Padadvayepi ca kiñcāpi viviccāti iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ gacchanti,",
  "atk-s0515a:477_13": "tathāpi pubbabhāge kāyavivekacittavivekavikkhambhanavivekā daṭṭhabbā.",
  "atk-s0515a:477_14": "Lokuttaramaggakkhaṇe kāyavivekacittavivekasamucchedavivekanissaraṇavivekā.",
  "atk-s0515a:478_0": "Kāmehīti iminā pana padena ye ca idha “katame vatthukāmā manāpikā rūpā”tiādinā nayena vatthukāmā vuttā,",
  "atk-s0515a:478_1": "ye ca idheva vibhaṅge “chando kāmo rāgo kāmo chandarāgo kāmo saṅkappo kāmo rāgo kāmo saṅkapparāgo kāmo”ti evaṃ kilesakāmā vuttā,",
  "atk-s0515a:478_2": "te sabbepi saṅgahitā icceva daṭṭhabbā.",
  "atk-s0515a:478_3": "Evañhi sati vivicceva kāmehīti vatthukāmehipi viviccevāti attho yujjati.",
  "atk-s0515a:478_4": "Tena kāyaviveko vutto hoti.",
  "atk-s0515a:479_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-s0515a:479_1": "Tena cittaviveko vutto hoti.",
  "atk-s0515a:479_2": "Purimena cettha vatthukāmehi vivekavacanato eva kāmasukhapariccāgo,",
  "atk-s0515a:479_3": "dutiyena kilesakāmehi vivekavacanato nekkhammasukhapariggaho vibhāvito hoti.",
  "atk-s0515a:479_4": "Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-s0515a:479_5": "dutiyena saṃkilesappahānaṃ.",
  "atk-s0515a:479_6": "Paṭhamena lolabhāvassa hetupariccāgo,",
  "atk-s0515a:479_7": "dutiyena bālabhāvassa.",
  "atk-s0515a:479_8": "Paṭhamena ca payogasuddhi,",
  "atk-s0515a:479_9": "dutiyena āsayaposanaṃ vibhāvitaṃ hotīti ñātabbaṃ.",
  "atk-s0515a:479_10": "Esa tāva nayo “kāmehī”ti ettha vuttakāmesu vatthukāmapakkhe.",
  "atk-s0515a:480_0": "Kilesakāmapakkhe pana chandoti ca rāgoti ca evamādīhi anekabhedo kāmacchandova “kāmo”ti adhippeto.",
  "atk-s0515a:480_1": "So ca akusalapariyāpannopi samāno “tattha katamo kāmacchando,",
  "atk-s0515a:480_2": "kāmo”tiādinā nayena vibhaṅge jhānapaṭipakkhato visuṃ vutto.",
  "atk-s0515a:480_3": "Kilesakāmattā vā purimapade vutto,",
  "atk-s0515a:480_4": "akusalapariyāpannattā dutiyapade.",
  "atk-s0515a:480_5": "Anekabhedato cassa kāmatoti avatvā kāmehīti vuttaṃ.",
  "atk-s0515a:480_6": "Aññesampi ca dhammānaṃ akusalabhāve vijjamāne “tattha katame akusalā dhammā,",
  "atk-s0515a:480_7": "kāmacchando”tiādinā nayena vibhaṅge uparijhānaṅgānaṃ paccanīkapaṭipakkhabhāvadassanato nīvaraṇāneva vuttāni.",
  "atk-s0515a:480_8": "Nīvaraṇāni hi jhānaṅgapaccanīkāni tesaṃ jhānaṅgāneva paṭipakkhāni,",
  "atk-s0515a:480_9": "viddhaṃsakāni vighātakānīti vuttaṃ hoti.",
  "atk-s0515a:480_10": "Tathā hi “samādhi kāmacchandassa paṭipakkho,",
  "atk-s0515a:480_11": "pīti byāpādassa,",
  "atk-s0515a:480_12": "vitakko thinamiddhassa,",
  "atk-s0515a:480_13": "sukhaṃ uddhaccakukkuccassa,",
  "atk-s0515a:480_14": "vicāro vicikicchāyā”ti peṭake vuttaṃ.",
  "atk-s0515a:481_0": "Evamettha vivicceva kāmehīti iminā kāmacchandassa vikkhambhanaviveko vutto hoti,",
  "atk-s0515a:481_1": "vivicca akusalehi dhammehīti iminā pañcannampi nīvaraṇānaṃ.",
  "atk-s0515a:481_2": "Aggahitaggahaṇena pana paṭhamena kāmacchandassa,",
  "atk-s0515a:481_3": "dutiyena sesanīvaraṇānaṃ.",
  "atk-s0515a:481_4": "Tathā paṭhamena tīsu akusalamūlesu pañcakāmaguṇabhedavisayassa lobhassa,",
  "atk-s0515a:481_5": "dutiyena āghātavatthubhedādivisayānaṃ dosamohānaṃ.",
  "atk-s0515a:481_6": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,",
  "atk-s0515a:481_7": "dutiyena avasesaoghayogāsavaupādānaganthasaṃyojanānaṃ.",
  "atk-s0515a:481_8": "Paṭhamena ca taṇhāya taṃsampayuttakānañca,",
  "atk-s0515a:481_9": "dutiyena avijjāya taṃsampayuttakānañca.",
  "atk-s0515a:481_10": "Api ca paṭhamena lobhasampayuttaaṭṭhacittuppādānaṃ,",
  "atk-s0515a:481_11": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-s0515a:482_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ “savitakkaṃ savicāra”ntiādi vuttaṃ.",
  "atk-s0515a:482_1": "Tattha ārammaṇe cittassa abhiniropanalakkhaṇo vitakko,",
  "atk-s0515a:482_2": "ārammaṇānumajjanalakkhaṇo vicāro.",
  "atk-s0515a:482_3": "Santepi ca nesaṃ katthaci aviyoge oḷārikaṭṭhena pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko,",
  "atk-s0515a:482_4": "sukhumaṭṭhena anumajjanasabhāvena ca ghaṇḍānuravo viya anupabandho vicāro.",
  "atk-s0515a:482_5": "Vipphāravā cettha vitakko paṭhamuppattikāle paripphandanabhūto cittassa,",
  "atk-s0515a:482_6": "ākāse uppatitukāmassa pakkhino pakkhavikkhepo viya,",
  "atk-s0515a:482_7": "padumābhimukhapāto viya ca gandhānubandhacetaso bhamarassa.",
  "atk-s0515a:482_8": "Santavutti vicāro nātiparipphandanabhāvo cittassa,",
  "atk-s0515a:482_9": "ākāse uppatitassa pakkhino pakkhappasāraṇaṃ viya,",
  "atk-s0515a:482_10": "paribbhamanaṃ viya ca padumābhimukhapatitassa bhamarassa padumassa uparibhāge.",
  "atk-s0515a:483_0": "Dukanipātaṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā",
  "atk-s0515a:483_1": "gamanaṃ viya ārammaṇe cetaso abhiniropanabhāvena pavatto vitakko,",
  "atk-s0515a:483_2": "vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro”ti vuttaṃ.",
  "atk-s0515a:483_3": "Taṃ anuppabandhena pavattiyaṃ yujjati.",
  "atk-s0515a:483_4": "So pana nesaṃ viseso paṭhamadutiyajjhānesu pākaṭo hoti.",
  "atk-s0515a:483_5": "Api ca malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena",
  "atk-s0515a:483_6": "parimajjantassa daḷhaggahaṇahattho viya vitakko.",
  "atk-s0515a:483_7": "Parimajjanahattho viya vicāro.",
  "atk-s0515a:483_8": "Tathā kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho viya vitakko.",
  "atk-s0515a:483_9": "Ito cito ca sañcaraṇahattho viya vicāro.",
  "atk-s0515a:483_10": "Tathā maṇḍalaṃ karontassa majjhe sannirumbhitvā ṭhitakaṇṭako viya abhiniropano vitakko.",
  "atk-s0515a:483_11": "Bahi paribbhamanakaṇṭako viya anumajjamāno vicāro.",
  "atk-s0515a:483_12": "Iti iminā ca vitakkena iminā ca vicārena saha vattati rukkho viya pupphena ca phalena cāti idaṃ jhānaṃ “savitakkaṃ savicāra”nti vuccati.",
  "atk-s0515a:484_0": "Vivekajanti ettha vivitti viveko,",
  "atk-s0515a:484_1": "nīvaraṇavigamoti attho.",
  "atk-s0515a:484_2": "Vivittoti vā viveko,",
  "atk-s0515a:484_3": "nīvaraṇavivitto jhānasampayuttadhammarāsīti attho.",
  "atk-s0515a:484_4": "Tasmā vivekā,",
  "atk-s0515a:484_5": "tasmiṃ vā viveke jātanti vivekajaṃ.",
  "atk-s0515a:484_6": "Pītisukhanti ettha piṇayatīti pīti,",
  "atk-s0515a:484_7": "sā sampiyāyanalakkhaṇā.",
  "atk-s0515a:484_8": "Sā panesā khuddikāpīti,",
  "atk-s0515a:484_9": "khaṇikāpīti,",
  "atk-s0515a:484_10": "okkantikāpīti,",
  "atk-s0515a:484_11": "ubbegāpīti,",
  "atk-s0515a:484_12": "pharaṇāpītīti pañcavidhā hoti.",
  "atk-s0515a:485_0": "Tattha khuddikāpīti sarīre lomahaṃsamattameva kātuṃ sakkoti.",
  "atk-s0515a:485_1": "Khaṇikāpīti khaṇe khaṇe vijjuppādasadisā hoti.",
  "atk-s0515a:485_2": "Okkantikāpīti samuddatīraṃ vīci viya,",
  "atk-s0515a:485_3": "kāyaṃ okkamitvā okkamitvā bhijjati.",
  "atk-s0515a:485_4": "Ubbegāpīti balavatī hoti,",
  "atk-s0515a:485_5": "kāyaṃ uddhaggaṃ katvā ākāse laṅghāpanappamāṇapattā.",
  "atk-s0515a:486_0": "Pharaṇāpīti atibalavatī hoti.",
  "atk-s0515a:486_1": "Tāya hi uppannāya sakalasarīraṃ dhamitvā pūritavatthi viya mahatā udakoghena pakkhandapabbatakucchi viya ca anuparipphuṭaṃ hoti.",
  "atk-s0515a:486_2": "Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti kāyapassaddhiñca cittapassaddhiñca,",
  "atk-s0515a:486_3": "passaddhi gabbhaṃ gaṇhantī paripākaṃ gacchantī duvidhampi sukhaṃ paripūreti kāyikaṃ cetasikañca,",
  "atk-s0515a:486_4": "sukhaṃ gabbhaṃ gaṇhantaṃ paripākaṃ gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ appanāsamādhiñcāti.",
  "atk-s0515a:486_5": "Tāsu yā appanāsamādhissa mūlaṃ hutvā vaḍḍhamānā samādhisampayogaṅgatā pharaṇāpīti,",
  "atk-s0515a:486_6": "ayaṃ imasmiṃ atthe adhippetā pītīti.",
  "atk-s0515a:487_0": "Itaraṃ pana sukhayatīti sukhaṃ,",
  "atk-s0515a:487_1": "yassa uppajjati,",
  "atk-s0515a:487_2": "taṃ sukhitaṃ karotīti attho.",
  "atk-s0515a:487_3": "Sukhanaṃ vā sukhaṃ,",
  "atk-s0515a:487_4": "suṭṭhu vā khādati khaṇati ca kāyacittābādhanti sukhaṃ,",
  "atk-s0515a:487_5": "somanassavedanāyetaṃ nāmaṃ.",
  "atk-s0515a:487_6": "Taṃ sātalakkhaṇaṃ.",
  "atk-s0515a:487_7": "Santepi ca nesaṃ katthaci avippayoge iṭṭhārammaṇapaṭilābhatuṭṭhi pīti,",
  "atk-s0515a:487_8": "paṭiladdharasānubhavanaṃ sukhaṃ.",
  "atk-s0515a:487_9": "Yattha pīti,",
  "atk-s0515a:487_10": "tattha sukhaṃ,",
  "atk-s0515a:487_11": "yattha sukhaṃ,",
  "atk-s0515a:487_12": "tattha na niyamato pīti.",
  "atk-s0515a:487_13": "Saṅkhārakkhandhasaṅgahitā pīti,",
  "atk-s0515a:487_14": "vedanākkhandhasaṅgahitaṃ sukhaṃ.",
  "atk-s0515a:487_15": "Kantārakhinnassa vanantodakadassanasavanesu viya pīti,",
  "atk-s0515a:487_16": "vanacchāyappavesanaudakaparibhogesu viya sukhaṃ.",
  "atk-s0515a:487_17": "Tasmiṃ tasmiṃ samaye pākaṭabhāvato cetaṃ vuttanti veditabbaṃ.",
  "atk-s0515a:487_18": "Iti ayañca pīti idañca sukhaṃ assa jhānassa,",
  "atk-s0515a:487_19": "asmiṃ vā jhāne atthīti idaṃ jhānaṃ “pītisukha”nti vuccati.",
  "atk-s0515a:488_0": "Atha vā pīti ca sukhañca pītisukhaṃ dhammavinayādayo viya.",
  "atk-s0515a:488_1": "Vivekajaṃ pītisukhaṃ assa jhānassa,",
  "atk-s0515a:488_2": "asmiṃ vā jhāne atthīti evampi vivekajaṃpītisukhaṃ.",
  "atk-s0515a:488_3": "Yatheva hi jhānaṃ,",
  "atk-s0515a:488_4": "evaṃ pītisukhampettha vivekajameva hoti,",
  "atk-s0515a:488_5": "tañcassa atthi,",
  "atk-s0515a:488_6": "tasmā alopasamāsaṃ katvā ekapadeneva “vivekajaṃpītisukha”ntipi vattuṃ yujjati.",
  "atk-s0515a:489_0": "Paṭhamanti gaṇanānupubbatā paṭhamaṃ,",
  "atk-s0515a:489_1": "idaṃ paṭhamaṃ uppannantipi paṭhamaṃ.",
  "atk-s0515a:489_2": "Jhānanti duvidhaṃ jhānaṃ ārammaṇūpanijjhānaṃ lakkhaṇūpanijjhānañcāti.",
  "atk-s0515a:489_3": "Tattha aṭṭha samāpattiyo pathavīkasiṇādiārammaṇaṃ upanijjhāyantīti ārammaṇūpanijjhānanti saṅkhyaṃ gatā.",
  "atk-s0515a:489_4": "Vipassanāmaggaphalāni pana lakkhaṇūpanijjhānaṃ nāma.",
  "atk-s0515a:489_5": "Tattha vipassanā aniccādilakkhaṇassa upanijjhānato lakkhaṇūpanijjhānaṃ.",
  "atk-s0515a:489_6": "Vipassanāya katakiccassa maggena ijjhanato maggo lakkhaṇūpanijjhānaṃ,",
  "atk-s0515a:489_7": "phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ.",
  "atk-s0515a:489_8": "Tesu idha pubbabhāge ārammaṇūpanijjhānaṃ,",
  "atk-s0515a:489_9": "lokuttaramaggakkhaṇe lakkhaṇūpanijjhānaṃ adhippetaṃ.",
  "atk-s0515a:489_10": "Tasmā ārammaṇūpanijjhānato ca lakkhaṇūpanijjhānato ca paccanīkajhāpanato ca jhānanti veditabbaṃ.",
  "atk-s0515a:490_0": "Upasampajjāti upagantvā,",
  "atk-s0515a:490_1": "pāpuṇitvāti vuttaṃ hoti.",
  "atk-s0515a:490_2": "Upasampādayitvā vā,",
  "atk-s0515a:490_3": "nipphādetvāti vuttaṃ hoti.",
  "atk-s0515a:490_4": "Viharatīti tadanurūpena iriyāpathavihārena iriyati,",
  "atk-s0515a:490_5": "vuttappakārajhānasamaṅgī hutvā attabhāvassa iriyanaṃ vuttiṃ abhinipphādeti.",
  "atk-s0515a:491_0": "Taṃ panetaṃ paṭhamajjhānaṃ pañcaṅgavippahīnaṃ pañcaṅgasamannāgataṃ tividhakalyāṇaṃ,",
  "atk-s0515a:491_1": "dasalakkhaṇasampannaṃ.",
  "atk-s0515a:491_2": "Tattha kāmacchando byāpādo thinamiddhaṃ uddhaccakukkuccaṃ vicikicchāti imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā.",
  "atk-s0515a:491_3": "Na hi etesu appahīnesu jhānaṃ uppajjati.",
  "atk-s0515a:491_4": "Tenassetāni pahānaṅgānīti vuccanti.",
  "atk-s0515a:491_5": "Kiñcāpi hi jhānakkhaṇe aññepi akusalā dhammā pahīyanti,",
  "atk-s0515a:491_6": "tathāpi etāneva visesena jhānantarāyakarāni.",
  "atk-s0515a:491_7": "Kāmacchandena hi nānāvisayappalobhitaṃ cittaṃ na ekattārammaṇe samādhiyati,",
  "atk-s0515a:491_8": "kāmacchandābhibhūtaṃ vā,",
  "atk-s0515a:491_9": "taṃ na kāmadhātuppahānāya paṭipadaṃ paṭipajjati.",
  "atk-s0515a:491_10": "Byāpādena vā ārammaṇe paṭihaññamānaṃ na nirantaraṃ pavattati.",
  "atk-s0515a:491_11": "Thinamiddhābhibhūtaṃ akammaññaṃ hoti.",
  "atk-s0515a:491_12": "Uddhaccakukkuccaparetaṃ avūpasantameva hutvā paribbhamati.",
  "atk-s0515a:491_13": "Vicikicchāya upahataṃ jhānādhigamasādhikaṃ paṭipadaṃ nārohati.",
  "atk-s0515a:491_14": "Iti visesena jhānantarāyakarattā etāneva pahānaṅgānīti vuttāni.",
  "atk-s0515a:492_0": "Yasmā pana vitakko ārammaṇe cittaṃ abhiniropeti,",
  "atk-s0515a:492_1": "vicāro anupabandhati,",
  "atk-s0515a:492_2": "tehi avikkhepāya sampāditapayogassa cetaso payogasampattisambhavā pīti pīṇanaṃ sukhañca upabrūhanaṃ karoti.",
  "atk-s0515a:492_3": "Athassa sesasampayuttadhammā etehi abhiniropanānubandhanapīṇanupabrūhanehi anuggahitā ekaggatā ekattārammaṇe samaṃ sammā ca ādhiyati.",
  "atk-s0515a:492_4": "Tasmā vitakko vicāro pīti sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.",
  "atk-s0515a:492_5": "Uppannesu hi etesu pañcasu jhānaṃ uppannaṃ nāma hoti.",
  "atk-s0515a:492_6": "Tenassa etāni pañcaṅgasamannāgatānīti vuccanti.",
  "atk-s0515a:492_7": "Tasmā na etehi samannāgataṃ aññadeva jhānaṃ nāma atthīti gahetabbaṃ.",
  "atk-s0515a:492_8": "Yathā pana aṅgamattavaseneva caturaṅginī senā,",
  "atk-s0515a:492_9": "pañcaṅgikaṃ tūriyaṃ,",
  "atk-s0515a:492_10": "aṭṭhaṅgiko ca maggoti vuccati,",
  "atk-s0515a:492_11": "evamidampi aṅgamattavaseneva pañcaṅgikanti vā pañcaṅgasamannāgatanti vā vuccatīti veditabbaṃ.",
  "atk-s0515a:493_0": "Etāni ca pañcaṅgāni kiñcāpi upacārakkhaṇepi atthi,",
  "atk-s0515a:493_1": "atha kho upacāre pakaticittato balavatarāni.",
  "atk-s0515a:493_2": "Idha pana upacāratopi balavatarāni rūpāvacaralakkhaṇappattāni nipphannāni.",
  "atk-s0515a:493_3": "Ettha hi vitakko suvisadena ākārena ārammaṇe cittaṃ abhiniropayamāno uppajjati.",
  "atk-s0515a:493_4": "Vicāro ativiya ārammaṇaṃ anumajjamāno.",
  "atk-s0515a:493_5": "Pītisukhaṃ sabbāvantampi kāyaṃ pharamānaṃ.",
  "atk-s0515a:493_6": "Tenevāha –",
  "atk-s0515a:493_7": "“nāssa kiñci sabbāvato kāyassa vivekajena pītisukhena apphuṭaṃ hotī”ti.",
  "atk-s0515a:493_8": "Cittekaggatāpi heṭṭhimamhi samuggapaṭale uparimaṃ samuggapaṭalaṃ viya ārammaṇesu phusitā hutvā uppajjati,",
  "atk-s0515a:493_9": "ayametesaṃ itarehi viseso.",
  "atk-s0515a:493_10": "Tattha cittekaggatā kiñcāpi “savitakkaṃ savicāra”nti imasmiṃ pāṭhe na niddiṭṭhā,",
  "atk-s0515a:493_11": "tathāpi vibhaṅge “jhānanti vitakko vicāro pīti sukhaṃ cittekaggatā”ti evaṃ vuttattā aṅgameva.",
  "atk-s0515a:493_12": "Yena hi adhippāyena bhagavatā uddeso kato,",
  "atk-s0515a:493_13": "soyeva tena vibhaṅge pakāsitoti.",
  "atk-s0515a:494_0": "Tividhakalyāṇaṃ",
  "atk-s0515a:495_0": "Tividhakalyāṇaṃ dasalakkhaṇasampannanti ettha pana ādimajjhapariyosānavasenatividhakalyāṇatā.",
  "atk-s0515a:495_1": "Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā veditabbā.",
  "atk-s0515a:495_2": "Tatrāyaṃ pāḷi –",
  "atk-s0515a:496_0": "“Paṭhamassa jhānassa paṭipadāvisuddhi ādi,",
  "atk-s0515a:496_1": "upekkhānubrūhanā majjhe,",
  "atk-s0515a:496_2": "sampahaṃsanā pariyosānaṃ,",
  "atk-s0515a:496_3": "paṭhamassa jhānassa paṭipadāvisuddhi ādi.",
  "atk-s0515a:496_4": "Ādissa kati lakkhaṇāni?",
  "atk-s0515a:496_5": "Ādissa tīṇi lakkhaṇāni –",
  "atk-s0515a:496_6": "yo tassa paripantho,",
  "atk-s0515a:496_7": "tato cittaṃ visujjhati,",
  "atk-s0515a:496_8": "visuddhattā cittaṃ majjhimaṃ samathanimittaṃ paṭipajjati,",
  "atk-s0515a:496_9": "paṭipannattā tattha cittaṃ pakkhandati.",
  "atk-s0515a:496_10": "Yañca paripanthato cittaṃ visujjhati,",
  "atk-s0515a:496_11": "yañca visuddhattā cittaṃ majjhimaṃ samathanimittaṃ paṭipajjati,",
  "atk-s0515a:496_12": "yañca paṭipannattā tattha cittaṃ pakkhandati.",
  "atk-s0515a:496_13": "Paṭhamassa jhānassa paṭipadāvisuddhi ādi,",
  "atk-s0515a:496_14": "ādissa imāni tīṇi lakkhaṇāni.",
  "atk-s0515a:496_15": "Tena vuccati –",
  "atk-s0515a:496_16": "‘paṭhamaṃ jhānaṃ ādikalyāṇañceva hoti tilakkhaṇasampannañcā’ti.",
  "atk-s0515a:497_0": "“Paṭhamassa jhānassa upekkhānubrūhanā majjhe.",
  "atk-s0515a:497_1": "Majjhassa kati lakkhaṇāni?",
  "atk-s0515a:497_2": "Majjhassa tīṇi lakkhaṇāni –",
  "atk-s0515a:497_3": "visuddhaṃ cittaṃ ajjhupekkhati,",
  "atk-s0515a:497_4": "samathapaṭipannaṃ ajjhupekkhati,",
  "atk-s0515a:497_5": "ekattupaṭṭhānaṃ ajjhupekkhati.",
  "atk-s0515a:497_6": "Yañca visuddhaṃ cittaṃ ajjhupekkhati,",
  "atk-s0515a:497_7": "yañca samathapaṭipannaṃ ajjhupekkhati,",
  "atk-s0515a:497_8": "yañca ekattupaṭṭhānaṃ ajjhupekkhati.",
  "atk-s0515a:497_9": "Paṭhamassa jhānassa upekkhānubrūhanā majjhe,",
  "atk-s0515a:497_10": "majjhassa imāni tīṇi lakkhaṇāni.",
  "atk-s0515a:497_11": "Tena vuccati –",
  "atk-s0515a:497_12": "‘paṭhamaṃ jhānaṃ majjhekalyāṇañceva hoti tilakkhaṇasampannañcā’ti.",
  "atk-s0515a:498_0": "“Paṭhamassa jhānassa sampahaṃsanā pariyosānaṃ.",
  "atk-s0515a:498_1": "Pariyosānassa kati lakkhaṇāni?",
  "atk-s0515a:498_2": "Pariyosānassa cattāri lakkhaṇāni –",
  "atk-s0515a:498_3": "tattha jātānaṃ dhammānaṃ anativattanaṭṭhena sampahaṃsanā,",
  "atk-s0515a:498_4": "indriyānaṃ ekarāsaṭṭhena sampahaṃsanā,",
  "atk-s0515a:498_5": "tadupagavīriyavāhanaṭṭhena sampahaṃsanā,",
  "atk-s0515a:498_6": "āsevanaṭṭhena sampahaṃsanā.",
  "atk-s0515a:498_7": "Paṭhamassa jhānassa sampahaṃsanā pariyosānaṃ,",
  "atk-s0515a:498_8": "pariyosānassa imāni cattāri lakkhaṇāni.",
  "atk-s0515a:498_9": "Tena vuccati ‘paṭhamaṃ jhānaṃ pariyosānakalyāṇañceva hoti catulakkhaṇasampannañcā”’ti.",
  "atk-s0515a:499_0": "“Tatra paṭipadāvisuddhi nāma sasambhāriko upacāro.",
  "atk-s0515a:499_1": "Upekkhānubrūhanā nāma appanā.",
  "atk-s0515a:499_2": "Sampahaṃsanā nāma paccavekkhaṇā”ti evameke vaṇṇayanti.",
  "atk-s0515a:499_3": "Yasmā pana “ekattagataṃ cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita”nti pāḷiyaṃ vuttaṃ,",
  "atk-s0515a:499_4": "tasmā antoappanāyameva āgamanavasena paṭipadāvisuddhi,",
  "atk-s0515a:499_5": "tatramajjhattupekkhāya kiccavasena upekkhānubrūhanā,",
  "atk-s0515a:499_6": "dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā ca veditabbā.",
  "atk-s0515a:500_0": "Kathaṃ?",
  "atk-s0515a:500_1": "Yasmiñhi vāre appanā uppajjati,",
  "atk-s0515a:500_2": "tasmiṃ yo nīvaraṇasaṅkhāto kilesagaṇo tassa jhānassa paripantho,",
  "atk-s0515a:500_3": "tato cittaṃ visujjhati.",
  "atk-s0515a:500_4": "Visuddhattā āvaraṇavirahitaṃ hutvā majjhimaṃ samathanimittaṃ paṭipajjati.",
  "atk-s0515a:500_5": "Majjhimasamathanimittaṃ nāma samappavatto appanāsamādhiyeva.",
  "atk-s0515a:500_6": "Tadanantaraṃ pana purimacittaṃ ekasantatipariṇāmanayena tathattaṃ upagacchamānaṃ majjhimaṃ samathanimittaṃ paṭipajjati nāma,",
  "atk-s0515a:500_7": "evaṃ paṭipannattā tathattupagamanena tattha pakkhandati nāma.",
  "atk-s0515a:500_8": "Evaṃ tāva purimacitte vijjamānākāranipphādikā paṭhamassa jhānassa uppādakkhaṇeyeva āgamanavasena paṭipadāvisuddhi veditabbā.",
  "atk-s0515a:501_0": "Evaṃ visuddhassa pana tassa puna visodhetabbābhāvato visodhane byāpāraṃ akaronto visuddhaṃ cittaṃ ajjhupekkhati nāma.",
  "atk-s0515a:501_1": "Samathabhāvūpagamanena samathapaṭipannassa puna samādhāne byāpāraṃ akaronto samathapaṭipannaṃ ajjhupekkhati nāma.",
  "atk-s0515a:501_2": "Samathapaṭipannabhāvato eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "atk-s0515a:501_3": "akaronto ekattupaṭṭhānaṃ ajjhupekkhati nāma.",
  "atk-s0515a:501_4": "Evaṃ tatramajjhattupekkhāya kiccavasena upekkhānubrūhanā veditabbā.",
  "atk-s0515a:502_0": "Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā aññamaññaṃ anativattamānā hutvā pavattā,",
  "atk-s0515a:502_1": "yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni,",
  "atk-s0515a:502_2": "yañcesa tadupagaṃ tesaṃ anativattanaekarasabhāvānaṃ anucchavikaṃ vīriyaṃ vāhayati,",
  "atk-s0515a:502_3": "yā cassa tasmiṃ khaṇe pavattā āsevanā,",
  "atk-s0515a:502_4": "sabbepi te ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā sampahaṃsitattā",
  "atk-s0515a:502_5": "visodhitattā pariyodāpitattā nipphannāva,",
  "atk-s0515a:502_6": "tasmā “dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbā”ti vuttaṃ.",
  "atk-s0515a:503_0": "Vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā samatikkamā,",
  "atk-s0515a:503_1": "dutiyajjhānakkhaṇe apātubhāvāti vuttaṃ hoti.",
  "atk-s0515a:503_2": "Tattha kiñcāpi dutiyajjhāne sabbepi paṭhamajjhānadhammā na santi,",
  "atk-s0515a:503_3": "aññeyeva hi paṭhamajjhāne phassādayo,",
  "atk-s0515a:503_4": "aññe idha.",
  "atk-s0515a:503_5": "Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti",
  "atk-s0515a:503_6": "dassanatthaṃ “vitakkavicārānaṃ vūpasamā”ti evaṃ vuttanti veditabbaṃ.",
  "atk-s0515a:503_7": "Ajjhattanti idha niyakajjhattaṃ adhippetaṃ,",
  "atk-s0515a:503_8": "vibhaṅge pana “ajjhattaṃ paccatta”nti ettakameva vuttaṃ.",
  "atk-s0515a:503_9": "Yasmā niyakajjhattaṃ adhippetaṃ,",
  "atk-s0515a:503_10": "tasmā attani jātaṃ,",
  "atk-s0515a:503_11": "attano santāne nibbattanti ayamettha attho.",
  "atk-s0515a:504_0": "Sampasādananti sampasādanaṃ vuccati saddhā.",
  "atk-s0515a:504_1": "Sampasādanayogato jhānampi sampasādanaṃ,",
  "atk-s0515a:504_2": "nīlavaṇṇayogato nīlavatthaṃ viya.",
  "atk-s0515a:504_3": "Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena ca ceto sampasādayati,",
  "atk-s0515a:504_4": "tasmāpi “sampasādana”nti vuttaṃ.",
  "atk-s0515a:504_5": "Imasmiñca atthavikappe sampasādanaṃ cetasoti evaṃ padasambandho veditabbo.",
  "atk-s0515a:504_6": "Purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.",
  "atk-s0515a:505_0": "Tatrāyaṃ atthayojanā –",
  "atk-s0515a:505_1": "eko udetīti ekodi,",
  "atk-s0515a:505_2": "vitakkavicārehi anajjhārūḷhattā aggo seṭṭho hutvā udetīti attho.",
  "atk-s0515a:505_3": "Seṭṭhopi hi loke ekoti vuccati.",
  "atk-s0515a:505_4": "Vitakkavicāravirahito vā eko asahāyo hutvātipi vattuṃ vaṭṭati.",
  "atk-s0515a:505_5": "Atha vā sampayuttadhamme udāyatīti udi,",
  "atk-s0515a:505_6": "uṭṭhāpetīti attho.",
  "atk-s0515a:505_7": "Seṭṭhaṭṭhena eko ca so udi cāti ekodi,",
  "atk-s0515a:505_8": "samādhissetaṃ adhivacanaṃ.",
  "atk-s0515a:505_9": "Iti imaṃ ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ.",
  "atk-s0515a:505_10": "So panāyaṃ ekodi yasmā cetaso,",
  "atk-s0515a:505_11": "na sattassa,",
  "atk-s0515a:505_12": "na jīvassa.",
  "atk-s0515a:505_13": "Tasmā etaṃ “cetaso ekodibhāva”nti vuttaṃ.",
  "atk-s0515a:506_0": "Nanu cāyaṃ saddhā paṭhamajjhānepi atthi,",
  "atk-s0515a:506_1": "ayañca ekodināmako samādhi,",
  "atk-s0515a:506_2": "atha kasmā idameva “sampasādanaṃ cetaso ekodibhāva”nti vuttanti? Vuccate –",
  "atk-s0515a:506_3": "aduñhi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti,",
  "atk-s0515a:506_4": "tasmā satiyāpi saddhāya sampasādananti na vuttaṃ.",
  "atk-s0515a:506_5": "Na suppasannattāyeva cettha samādhipi na suṭṭhu pākaṭo,",
  "atk-s0515a:506_6": "tasmā ekodibhāvantipi na vuttaṃ.",
  "atk-s0515a:506_7": "Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "atk-s0515a:506_8": "balavasaddhāsahāyapaṭilābheneva ca samādhipi pākaṭo.",
  "atk-s0515a:506_9": "Tasmā idameva evaṃ vuttanti veditabbaṃ.",
  "atk-s0515a:507_0": "Avitakkaṃ avicāranti bhāvanāya pahīnattā etasmiṃ,",
  "atk-s0515a:507_1": "etassa vā vitakko natthīti avitakkaṃ.",
  "atk-s0515a:507_2": "Imināva nayena avicāraṃ.",
  "atk-s0515a:507_3": "Etthāha “nanu ca ‘vitakkavicārānaṃ vūpasamā’ti imināpi ayamattho siddho.",
  "atk-s0515a:507_4": "Atha kasmā puna vuttaṃ ‘avitakkaṃ avicāra”’nti? Vuccate – evametaṃ,",
  "atk-s0515a:507_5": "siddhovāyamattho.",
  "atk-s0515a:507_6": "Na panetaṃ tadatthadīpakaṃ,",
  "atk-s0515a:507_7": "nanu avocumha “oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ",
  "atk-s0515a:507_8": "samadhigamo hotīti dassanatthaṃ ‘vitakkavicārānaṃ vūpasamā’ti evaṃ vutta”nti.",
  "atk-s0515a:508_0": "Api ca vitakkavicārānaṃ vūpasamā idaṃ sampasādanaṃ,",
  "atk-s0515a:508_1": "na kilesakālussiyassa.",
  "atk-s0515a:508_2": "Vitakkavicārānañca vūpasamā ekodibhāvaṃ,",
  "atk-s0515a:508_3": "na upacārajjhānamiva nīvaraṇappahānā,",
  "atk-s0515a:508_4": "na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ.",
  "atk-s0515a:508_5": "Tathā vitakkavicārānaṃ vūpasamā idaṃ avitakkaṃ avicāraṃ,",
  "atk-s0515a:508_6": "na tatiyacatutthajjhānāni viya cakkhuviññāṇādīni viya ca abhāvāti,",
  "atk-s0515a:508_7": "evaṃ avitakkaavicārabhāvassa hetuparidīpakañca,",
  "atk-s0515a:508_8": "na vitakkavicārābhāvamattaparidīpakaṃ.",
  "atk-s0515a:508_9": "Vitakkavicārābhāvamattaparidīpakameva pana “avitakkaṃ avicāra”nti idaṃ vacanaṃ.",
  "atk-s0515a:508_10": "Tasmā purimaṃ vatvāpi puna vattabbamevāti.",
  "atk-s0515a:509_0": "Samādhijanti paṭhamajjhānasamādhito sampayuttasamādhito vā jātanti attho.",
  "atk-s0515a:509_1": "Tattha kiñcāpi paṭhamampi sampayuttasamādhito jātaṃ,",
  "atk-s0515a:509_2": "atha kho ayameva samādhi “samādhī”ti vattabbataṃ arahati,",
  "atk-s0515a:509_3": "vitakkavicārakkhobhavirahena ativiya acalattā suppasannattā ca.",
  "atk-s0515a:509_4": "Tasmā imassa vaṇṇabhaṇanatthaṃ idameva “samādhija”nti vuttaṃ.",
  "atk-s0515a:509_5": "Pītisukhanti idaṃ vuttanayameva.",
  "atk-s0515a:510_0": "Dutiyanti gaṇanānupubbatā dutiyaṃ. Idaṃ dutiyaṃ uppannantipi dutiyaṃ.",
  "atk-s0515a:511_0": "Pītiyā ca virāgāti virāgo nāma vuttappakārāya pītiyā jigucchanaṃ vā samatikkamo vā.",
  "atk-s0515a:511_1": "Ubhinnaṃ pana antarā ca-",
  "atk-s0515a:511_2": "saddo sampiṇḍanattho,",
  "atk-s0515a:511_3": "so vūpasamaṃ vā sampiṇḍeti vitakkavicāravūpasamaṃ vā.",
  "atk-s0515a:511_4": "Tattha yadā vūpasamameva sampiṇḍeti,",
  "atk-s0515a:511_5": "tadā pītiyā virāgā ca,",
  "atk-s0515a:511_6": "kiñca bhiyyo vūpasamā cāti evaṃ yojanā veditabbā.",
  "atk-s0515a:511_7": "Imissā ca yojanāya virāgo jigucchanattho hoti,",
  "atk-s0515a:511_8": "tasmā pītiyā jigucchanā ca samatikkamā cāti ayamattho daṭṭhabbo.",
  "atk-s0515a:511_9": "Yadā pana vitakkavicāravūpasamaṃ sampiṇḍeti,",
  "atk-s0515a:511_10": "tadā pītiyā ca virāgā,",
  "atk-s0515a:511_11": "kiñca bhiyyo vitakkavicārānañca vūpasamāti evaṃ yojanā veditabbā.",
  "atk-s0515a:511_12": "Imissā ca yojanāya virāgo samatikkamanattho hoti,",
  "atk-s0515a:511_13": "tasmā pītiyā ca samatikkamā vitakkavicārānañca vūpasamāti ayamattho daṭṭhabbo.",
  "atk-s0515a:512_0": "Kāmañcete vitakkavicārā dutiyajjhāneyeva vūpasantā,",
  "atk-s0515a:512_1": "imassa pana jhānassa maggaparidīpanatthaṃ vaṇṇabhaṇanatthañcetaṃ vuttaṃ.",
  "atk-s0515a:512_2": "“Vitakkavicārānaṃ vūpasamā”ti hi vutte idaṃ paññāyati “nūna vitakkavicāravūpasamo maggo imassa jhānassā”ti.",
  "atk-s0515a:512_3": "Yathā ca tatiye ariyamagge appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-s0515a:512_4": "evaṃ pahānaṃ vuccamānaṃ vaṇṇabhaṇanaṃ hoti,",
  "atk-s0515a:512_5": "tadadhigamāya ussukkānaṃ ussāhajanakaṃ,",
  "atk-s0515a:512_6": "evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti,",
  "atk-s0515a:512_7": "tenāyamattho vutto “pītiyā ca samatikkamā vitakkavicārānañca vūpasamā”ti.",
  "atk-s0515a:513_0": "Upekkhako ca viharatīti ettha upapattito ikkhatīti upekkhā,",
  "atk-s0515a:513_1": "samaṃ passati,",
  "atk-s0515a:513_2": "apakkhapatitā hutvā passatīti attho.",
  "atk-s0515a:513_3": "Tāya visadāya vipulāya thāmagatāya samannāgatattā tatiyajjhānasamaṅgī “upekkhako”ti vuccati.",
  "atk-s0515a:514_0": "Upekkhā pana dasavidhā hoti –",
  "atk-s0515a:514_1": "chaḷaṅgupekkhā brahmavihārupekkhā bojjhaṅgupekkhā vīriyupekkhā saṅkhārupekkhā vedanupekkhā vipassanupekkhā",
  "atk-s0515a:514_2": "tatramajjhattupekkhā jhānupekkhā pārisuddhupekkhāti.",
  "atk-s0515a:515_0": "Tattha yā “idha,",
  "atk-s0515a:515_1": "bhikkhave,",
  "atk-s0515a:515_2": "bhikkhu cakkhunā rūpaṃ disvā neva sumano hoti na dummano,",
  "atk-s0515a:515_3": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-s0515a:515_4": "parisuddhapakatibhāvāvijahanākārabhūtā upekkhā,",
  "atk-s0515a:515_5": "ayaṃ chaḷaṅgupekkhā nāma.",
  "atk-s0515a:516_0": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā,",
  "atk-s0515a:516_1": "ayaṃ brahmavihārupekkhā nāma.",
  "atk-s0515a:517_0": "Yā pana “upekkhāsambojjhaṅgaṃ bhāveti vivekanissita”nti evamāgatā sahajātānaṃ dhammānaṃ majjhattākārabhūtā upekkhā,",
  "atk-s0515a:517_1": "ayaṃ bojjhaṅgupekkhā nāma.",
  "atk-s0515a:518_0": "Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā,",
  "atk-s0515a:518_1": "ayaṃ vīriyupekkhā nāma.",
  "atk-s0515a:519_0": "Yā pana “kati saṅkhārupekkhā samathavasena uppajjanti,",
  "atk-s0515a:519_1": "kati saṅkhārupekkhā vipassanāvasena uppajjanti?",
  "atk-s0515a:519_2": "Aṭṭha saṅkhārupekkhā samathavasena uppajjanti,",
  "atk-s0515a:519_3": "dasa saṅkhārupekkhā vipassanāvasena uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-s0515a:519_4": "ayaṃ saṅkhārupekkhā nāma.",
  "atk-s0515a:520_0": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaṅkhātā upekkhā,",
  "atk-s0515a:520_1": "ayaṃ vedanupekkhā nāma.",
  "atk-s0515a:521_0": "Yā pana “yadatthi yaṃ bhūtaṃ,",
  "atk-s0515a:521_1": "taṃ pajahati,",
  "atk-s0515a:521_2": "upekkhaṃ paṭilabhatī”ti evamāgatā vicinane majjhattabhūtā upekkhā,",
  "atk-s0515a:521_3": "ayaṃ vipassanupekkhā nāma.",
  "atk-s0515a:522_0": "Yā pana chandādīsu yevāpanakesu āgatā sahajātānaṃ samavāhitabhūtā upekkhā,",
  "atk-s0515a:522_1": "ayaṃ tatramajjhattupekkhā nāma.",
  "atk-s0515a:523_0": "Yā pana “upekkhako ca viharatī”ti evamāgatā aggasukhepi tasmiṃ apakkhapātajananī upekkhā,",
  "atk-s0515a:523_1": "ayaṃ jhānupekkhā nāma.",
  "atk-s0515a:524_0": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā,",
  "atk-s0515a:524_1": "ayaṃ pārisuddhupekkhā nāma.",
  "atk-s0515a:525_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā ca pārisuddhupekkhā ca atthato ekā,",
  "atk-s0515a:525_1": "tatramajjhattupekkhāva hoti.",
  "atk-s0515a:525_2": "Tena tena avatthābhedena panassā ayaṃ bhedo.",
  "atk-s0515a:525_3": "Ekassāpi sato sattassa kumārayuvatherasenāpatirājādivasena bhedo viya,",
  "atk-s0515a:525_4": "tasmā tāsu yattha chaḷaṅgupekkhā,",
  "atk-s0515a:525_5": "na tattha bojjhaṅgupekkhādayo.",
  "atk-s0515a:525_6": "Yattha vā pana bojjhaṅgupekkhā,",
  "atk-s0515a:525_7": "na tattha chaḷaṅgupekkhādayo hontīti veditabbā.",
  "atk-s0515a:526_0": "Yathā cetāsaṃ atthato ekībhāvo,",
  "atk-s0515a:526_1": "evaṃ saṅkhārupekkhāvipassanupekkhānampi.",
  "atk-s0515a:526_2": "Paññā eva hi esā,",
  "atk-s0515a:526_3": "kiccavasena dvidhā bhinnā,",
  "atk-s0515a:526_4": "yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake",
  "atk-s0515a:526_5": "nipannaṃ disvā “sappo nu kho no”ti avalokentassa sovatthikattayaṃ disvā nibbematikassa “sappo na sappo”ti",
  "atk-s0515a:526_6": "vicinane majjhattatā uppajjati,",
  "atk-s0515a:526_7": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati,",
  "atk-s0515a:526_8": "ayaṃ vipassanupekkhā.",
  "atk-s0515a:526_9": "Yathā pana tassa purisassa ajapadadaṇḍakena gāḷhaṃ sappaṃ gahetvā “kintāhaṃ imaṃ sappaṃ aviheṭhento attānañca",
  "atk-s0515a:526_10": "iminā aḍaṃsāpento muñceyya”nti muñcanākārameva pariyesato gahaṇe majjhattatā hoti,",
  "atk-s0515a:526_11": "evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe majjhattatā,",
  "atk-s0515a:526_12": "ayaṃ saṅkhārupekkhā.",
  "atk-s0515a:526_13": "Iti vipassanupekkhāya siddhāya saṅkhārupekkhāpi siddhāva hoti.",
  "atk-s0515a:526_14": "Iminā panesā vicinanaggahaṇesu majjhattatāsaṅkhātena kiccena dvidhā bhinnāti.",
  "atk-s0515a:526_15": "Vīriyupekkhā pana vedanupekkhā ca aññamaññañca avasesāhi ca atthato bhinnāyevāti.",
  "atk-s0515a:526_16": "Āha cettha –",
  "atk-s0515a:527_0": "“Majjhattabrahmabojjhaṅgachaḷaṅgajhānasuddhiyo;",
  "atk-s0515a:528_0": "Vipassanā ca saṅkhāravedanāvīriyaṃ iti.",
  "atk-s0515a:529_0": "“Vitthārato dasopekkhā-chamajjhattādito tato;",
  "atk-s0515a:530_0": "Duve paññā tato dvīhi, catassova bhavantimā”ti.",
  "atk-s0515a:531_0": "Iti imāsu upekkhāsu jhānupekkhā idha adhippetā.",
  "atk-s0515a:531_1": "Sā majjhattalakkhaṇā,",
  "atk-s0515a:531_2": "anābhogarasā,",
  "atk-s0515a:531_3": "abyāpārapaccupaṭṭhānā,",
  "atk-s0515a:531_4": "pītivirāgapadaṭṭhānāti. Etthāha –",
  "atk-s0515a:531_5": "“nanu cāyaṃ atthato tatramajjhattupekkhāva hoti,",
  "atk-s0515a:531_6": "sā ca paṭhamadutiyajjhānesupi atthi.",
  "atk-s0515a:531_7": "Tasmā tatrāpi ‘upekkhako ca viharatī’ti evamayaṃ vattabbā siyā,",
  "atk-s0515a:531_8": "sā kasmā na vuttā”ti?",
  "atk-s0515a:531_9": "Aparibyattakiccato.",
  "atk-s0515a:531_10": "Aparibyattañhi tassā tattha kiccaṃ,",
  "atk-s0515a:531_11": "vitakkādīhi abhibhūtattā.",
  "atk-s0515a:531_12": "Idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā jātā,",
  "atk-s0515a:531_13": "tasmā vuttāti.",
  "atk-s0515a:532_0": "Sato ca sampajānoti ettha saratīti sato.",
  "atk-s0515a:532_1": "Sampajānātīti sampajāno.",
  "atk-s0515a:532_2": "Iti puggalena sati ca sampajaññañca vuttaṃ.",
  "atk-s0515a:532_3": "Tattha saraṇalakkhaṇā sati,",
  "atk-s0515a:532_4": "asammussanarasā ārakkhapaccupaṭṭhānā.",
  "atk-s0515a:532_5": "Asammohalakkhaṇaṃ sampajaññaṃ,",
  "atk-s0515a:532_6": "tīraṇarasaṃ,",
  "atk-s0515a:532_7": "pavicayapaccupaṭṭhānaṃ.",
  "atk-s0515a:533_0": "Tattha kiñcāpi idaṃ satisampajaññaṃ purimajjhānesupi atthi,",
  "atk-s0515a:533_1": "muṭṭhassatissa hi asampajānassa upacāramattampi na sampajjati,",
  "atk-s0515a:533_2": "pageva appanā.",
  "atk-s0515a:533_3": "Oḷārikattā pana tesaṃ jhānānaṃ bhūmiyaṃ viya purisassa cittassa gati sukhā hoti,",
  "atk-s0515a:533_4": "abyattaṃ tattha satisampajaññakiccaṃ.",
  "atk-s0515a:533_5": "Oḷārikaṅgappahānena pana sukhumattā imassa jhānassa purisassa khuradhārāyaṃ viya satisampajaññakiccapariggahitā",
  "atk-s0515a:533_6": "eva cittassa gati icchitabbāti idheva vuttaṃ.",
  "atk-s0515a:533_7": "Kiñca bhiyyo –",
  "atk-s0515a:533_8": "yathā dhenupago vaccho dhenuto apanīto arakkhiyamāno punadeva dhenuṃ upagacchati,",
  "atk-s0515a:533_9": "evamidaṃ tatiyajjhānasukhaṃ pītito apanītampi satisampajaññārakkhena arakkhiyamānaṃ punadeva pītiṃ upagaccheyya,",
  "atk-s0515a:533_10": "pītisampayuttameva siyā,",
  "atk-s0515a:533_11": "sukhe vāpi sattā sārajjanti.",
  "atk-s0515a:533_12": "Idañca atimadhurasukhaṃ,",
  "atk-s0515a:533_13": "tato paraṃ sukhābhāvā.",
  "atk-s0515a:533_14": "Satisampajaññānubhāvena panettha sukhe asārajjanā hoti,",
  "atk-s0515a:533_15": "no aññathāti imampi atthavisesaṃ dassetuṃ idamidheva vuttanti veditabbaṃ.",
  "atk-s0515a:534_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo natthi,",
  "atk-s0515a:534_1": "evaṃ santepi yasmā tassa nāmakāyena sampayuttaṃ sukhaṃ.",
  "atk-s0515a:534_2": "Yaṃ vā taṃ nāmakāyasampayuttaṃ sukhaṃ,",
  "atk-s0515a:534_3": "taṃsamuṭṭhānenassa yasmā atipaṇītena rūpena rūpakāyo phuṭo,",
  "atk-s0515a:534_4": "yassa phuṭattā jhānā vuṭṭhitopi sukhaṃ paṭisaṃvedeyya,",
  "atk-s0515a:534_5": "tasmā etamatthaṃ dassento “sukhañca kāyena paṭisaṃvedetī”ti āha.",
  "atk-s0515a:535_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu yaṃjhānakāraṇā taṃ tatiyajjhānasamaṅgīpuggalaṃ",
  "atk-s0515a:535_1": "buddhādayo ariyā ācikkhanti desenti paññapenti paṭṭhapenti vivaranti vibhajanti uttānīkaronti pakāsenti,",
  "atk-s0515a:535_2": "pasaṃsantīti adhippāyo. Kinti?",
  "atk-s0515a:535_3": "Upekkhako satimā sukhavihārīti.",
  "atk-s0515a:535_4": "Taṃ tatiyajjhānaṃ upasampajja viharatīti evamettha yojanā veditabbā.",
  "atk-s0515a:536_0": "Kasmā pana taṃ te evaṃ pasaṃsantīti?",
  "atk-s0515a:536_1": "Pasaṃsārahato.",
  "atk-s0515a:536_2": "Ayañhi yasmā atimadhurasukhe sukhapāramippattepi tatiyajjhāne upekkhako,",
  "atk-s0515a:536_3": "na tattha sukhābhisaṅgena ākaḍḍhīyati.",
  "atk-s0515a:536_4": "Yathā ca pīti na uppajjati,",
  "atk-s0515a:536_5": "evaṃ upaṭṭhitasatitāya satimā.",
  "atk-s0515a:536_6": "Yasmā ca ariyakantaṃ ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti,",
  "atk-s0515a:536_7": "tasmā pasaṃsāraho.",
  "atk-s0515a:536_8": "Iti pasaṃsārahato naṃ ariyā te evaṃ pasaṃsāhetubhūte guṇe pakāsento “upekkhako satimā sukhavihārī”ti evaṃ pasaṃsantīti veditabbaṃ.",
  "atk-s0515a:536_9": "Tatiyanti gaṇanānupubbatā tatiyaṃ,",
  "atk-s0515a:536_10": "idaṃ tatiyaṃ uppannantipi tatiyaṃ.",
  "atk-s0515a:537_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-s0515a:537_1": "Pubbevāti tañca kho pubbeva,",
  "atk-s0515a:537_2": "na catutthajjhānakkhaṇe.",
  "atk-s0515a:537_3": "Somanassadomanassānaṃ atthaṅgamāti cetasikasukhassa ca cetasikadukkhassa cāti imesampi dvinnaṃ pubbeva atthaṅgamā,",
  "atk-s0515a:537_4": "pahānā icceva vuttaṃ hoti.",
  "atk-s0515a:538_0": "Kadā pana nesaṃ pahānaṃ hoti?",
  "atk-s0515a:538_1": "Catunnaṃ jhānānaṃ upacārakkhaṇe.",
  "atk-s0515a:538_2": "Somanassañhi catutthajjhānassa upacārakkhaṇeyeva pahīyati,",
  "atk-s0515a:538_3": "dukkhadomanassasukhāni paṭhamadutiyatatiyajjhānānaṃ upacārakkhaṇesu.",
  "atk-s0515a:538_4": "Evametesaṃ pahānakkamena avuttānaṃ,",
  "atk-s0515a:538_5": "indriyavibhaṅge pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ pahānaṃ veditabbaṃ.",
  "atk-s0515a:539_0": "Yadi panetāni tassa tassa jhānassa upacārakkhaṇeyeva pahīyanti,",
  "atk-s0515a:539_1": "atha kasmā “kattha cuppannaṃ dukkhindriyaṃ aparisesaṃ nirujjhati? Idha,",
  "atk-s0515a:539_2": "bhikkhave,",
  "atk-s0515a:539_3": "bhikkhu vivicceva kāmehi…pe…",
  "atk-s0515a:539_4": "paṭhamaṃ jhānaṃ upasampajja viharati,",
  "atk-s0515a:539_5": "ettha cuppannaṃ dukkhindriyaṃ aparisesaṃ nirujjhati.",
  "atk-s0515a:539_6": "Kattha cuppannaṃ domanassindriyaṃ…",
  "atk-s0515a:539_7": "sukhindriyaṃ…",
  "atk-s0515a:539_8": "somanassindriyaṃ aparisesaṃ nirujjhati? Idha,",
  "atk-s0515a:539_9": "bhikkhave, bhikkhu,",
  "atk-s0515a:539_10": "sukhassa ca pahānā…pe…",
  "atk-s0515a:539_11": "catutthaṃ jhānaṃ upasampajja viharati.",
  "atk-s0515a:539_12": "Ettha cuppannaṃ somanassindriyaṃ aparisesaṃ nirujjhatī”ti evaṃ jhānesveva nirodho vuttoti.",
  "atk-s0515a:539_13": "Atisayanirodhattā.",
  "atk-s0515a:539_14": "Atisayanirodho hi nesaṃ paṭhamajjhānādīsu,",
  "atk-s0515a:539_15": "na nirodhoyeva.",
  "atk-s0515a:539_16": "Nirodhoyeva pana upacārakkhaṇe nātisayanirodho.",
  "atk-s0515a:540_0": "Tathā hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanupatāpena vā siyā uppatti,",
  "atk-s0515a:540_1": "na tveva antoappanāyaṃ.",
  "atk-s0515a:540_2": "Upacāre vā niruddhampetaṃ na suṭṭhu niruddhaṃ hoti,",
  "atk-s0515a:540_3": "paṭipakkhena avihatattā.",
  "atk-s0515a:540_4": "Antoappanāyaṃ pana pītipharaṇena sabbo kāyo sukhokkanto hoti,",
  "atk-s0515a:540_5": "sukhokkantakāyassa ca suṭṭhu niruddhaṃ hoti dukkhindriyaṃ,",
  "atk-s0515a:540_6": "paṭipakkhena vihatattā.",
  "atk-s0515a:540_7": "Nānāvajjaneyeva ca dutiyajjhānūpacāre pahīnassāpi domanassindriyassa yasmā etaṃ vitakkavicārapaccayepi kāyakilamathe cittupaghāte ca sati uppajjati,",
  "atk-s0515a:540_8": "vitakkavicārābhāve neva uppajjati.",
  "atk-s0515a:540_9": "Yattha pana uppajjati,",
  "atk-s0515a:540_10": "tattha vitakkavicārabhāve.",
  "atk-s0515a:540_11": "Appahīnāyeva ca dutiyajjhānūpacāre vitakkavicārāti tatthassa siyā uppatti,",
  "atk-s0515a:540_12": "na tveva dutiyajjhāne,",
  "atk-s0515a:540_13": "pahīnappaccayattā.",
  "atk-s0515a:540_14": "Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa siyā uppatti,",
  "atk-s0515a:540_15": "na tveva tatiyajjhāne.",
  "atk-s0515a:540_16": "Tatiyajjhāne hi sukhassa paccayabhūtā pīti sabbaso niruddhāti.",
  "atk-s0515a:540_17": "Tathā catutthajjhānūpacāre pahīnassāpi somanassindriyassa āsannattā,",
  "atk-s0515a:540_18": "appanāpattāya upekkhāya abhāvena sammā anatikkantattā ca siyā uppatti,",
  "atk-s0515a:540_19": "na tveva catutthajjhāne.",
  "atk-s0515a:540_20": "Tasmā eva ca “etthuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ katanti.",
  "atk-s0515a:541_0": "Etthāha –",
  "atk-s0515a:541_1": "“athevaṃ tassa tassa jhānassupacāre pahīnāpi etā vedanā idha kasmā samāhaṭā”ti?",
  "atk-s0515a:541_2": "Sukhaggahaṇatthaṃ.",
  "atk-s0515a:541_3": "Yā hi ayaṃ adukkhamasukhanti ettha adukkhamasukhā vedanā vuttā,",
  "atk-s0515a:541_4": "sā sukhumā dubbiññeyyā,",
  "atk-s0515a:541_5": "na sakkā sukhena gahetuṃ,",
  "atk-s0515a:541_6": "tasmā yathā nāma duṭṭhassa yathā vā tathā vā upasaṅkamitvā gahetuṃ asakkuṇeyyassa goṇassa sukhagahaṇatthaṃ gopo ekasmiṃ vaje sabbā gāvo samāharati,",
  "atk-s0515a:541_7": "athekekaṃ nīharanto paṭipāṭiyā āgataṃ “ayaṃ so gaṇhatha na”nti tampi gāhāpeti,",
  "atk-s0515a:541_8": "evameva bhagavā sukhaggahaṇatthaṃ sabbā etā samāharīti.",
  "atk-s0515a:541_9": "Evañhi samāhaṭā etā dassetvā “yaṃ neva sukhaṃ,",
  "atk-s0515a:541_10": "na dukkhaṃ,",
  "atk-s0515a:541_11": "na somanassaṃ,",
  "atk-s0515a:541_12": "na domanassaṃ,",
  "atk-s0515a:541_13": "ayaṃ adukkhamasukhā vedanā”ti sakkā hoti esā gāhayituṃ.",
  "atk-s0515a:542_0": "Api ca adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-s0515a:542_1": "Dukkhappahānādayo hi tassā paccayā. Yathāha –",
  "atk-s0515a:542_2": "“cattāro kho, āvuso,",
  "atk-s0515a:542_3": "paccayā adukkhamasukhāya cetovimuttiyā samāpattiyā. Idhāvuso,",
  "atk-s0515a:542_4": "bhikkhu sukhassa ca pahānā …pe…",
  "atk-s0515a:542_5": "catutthaṃ jhānaṃ upasampajja viharati. Ime kho, āvuso,",
  "atk-s0515a:542_6": "cattāro paccayā adukkhamasukhāya cetovimuttiyā samāpattiyā”ti.",
  "atk-s0515a:542_7": "Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ “tattha pahīnā”ti vuttā,",
  "atk-s0515a:542_8": "evaṃ vaṇṇabhaṇanatthampetassa jhānassetā idha vuttātipi veditabbā.",
  "atk-s0515a:542_9": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-s0515a:542_10": "Etāsu hi sukhaṃ somanassassa paccayo,",
  "atk-s0515a:542_11": "somanassaṃ rāgassa,",
  "atk-s0515a:542_12": "dukkhaṃ domanassassa,",
  "atk-s0515a:542_13": "domanassaṃ dosassa.",
  "atk-s0515a:542_14": "Sukhādighātena ca te sappaccayā rāgadosā hatāti atidūre hontīti.",
  "atk-s0515a:543_0": "Adukkhamasukhanti dukkhābhāvena adukkhaṃ,",
  "atk-s0515a:543_1": "sukhābhāvena asukhaṃ.",
  "atk-s0515a:543_2": "Etenettha sukhadukkhapaṭipakkhabhūtaṃ tatiyavedanaṃ dīpeti,",
  "atk-s0515a:543_3": "na dukkhasukhābhāvamattaṃ.",
  "atk-s0515a:543_4": "Tatiyavedanā nāma adukkhamasukhā,",
  "atk-s0515a:543_5": "upekkhātipi vuccati.",
  "atk-s0515a:543_6": "Sā iṭṭhāniṭṭhaviparītānubhavanalakkhaṇā,",
  "atk-s0515a:543_7": "majjhattarasā,",
  "atk-s0515a:543_8": "avibhūtapaccupaṭṭhānā,",
  "atk-s0515a:543_9": "sukhanirodhapadaṭṭhānāti veditabbā.",
  "atk-s0515a:544_0": "Upekkhāsatipārisuddhinti upekkhāya janitasatipārisuddhiṃ.",
  "atk-s0515a:544_1": "Imasmiñhi jhāne suparisuddhā sati,",
  "atk-s0515a:544_2": "yā ca tassā satiyā pārisuddhi,",
  "atk-s0515a:544_3": "sā upekkhāya katā,",
  "atk-s0515a:544_4": "na aññena.",
  "atk-s0515a:544_5": "Tasmā etaṃ “upekkhāsatipārisuddhi”nti vuccati.",
  "atk-s0515a:544_6": "Yāya ca upekkhāya ettha sati pārisuddhi hoti,",
  "atk-s0515a:544_7": "sā atthato tatramajjhattatāti veditabbā.",
  "atk-s0515a:544_8": "Na kevalañcettha tāya satiyeva parisuddhā,",
  "atk-s0515a:544_9": "api ca kho sabbepi sampayuttadhammā,",
  "atk-s0515a:544_10": "satisīsena pana desanā vuttā.",
  "atk-s0515a:545_0": "Tattha kiñcāpi ayaṃ upekkhā heṭṭhāpi tīsu jhānesu vijjati,",
  "atk-s0515a:545_1": "yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā",
  "atk-s0515a:545_2": "divā vijjamānāpi candalekhā aparisuddhā hoti apariyodātā,",
  "atk-s0515a:545_3": "evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya ca upekkhāvedanārattiyā",
  "atk-s0515a:545_4": "apaṭilābhā vijjamānāpi paṭhamajjhānādibhedesu aparisuddhā hoti.",
  "atk-s0515a:545_5": "Tassā ca aparisuddhāya divā aparisuddhacandalekhāya pabhā viya sahajātāpi satiādayo aparisuddhāva honti.",
  "atk-s0515a:545_6": "Tasmā tesu ekampi “upekkhāsatipārisuddhi”nti na vuttaṃ.",
  "atk-s0515a:545_7": "Idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā paṭilābhā ayaṃ",
  "atk-s0515a:545_8": "tatramajjhattupekkhācandalekhā ativiya parisuddhā,",
  "atk-s0515a:545_9": "tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā.",
  "atk-s0515a:545_10": "Tasmā idameva “upekkhāsatipārisuddhi”nti vuttanti veditabbaṃ.",
  "atk-s0515a:545_11": "Catutthanti gaṇanānupubbatā catutthaṃ.",
  "atk-s0515a:545_12": "Idaṃ catutthaṃ uppannantipi catutthaṃ.",
  "atk-s0515a:546_0": "Paññavā hotīti paññā assa atthīti paññavā.",
  "atk-s0515a:546_1": "Udayatthagāminiyāti udayagāminiyā ceva atthagāminiyā ca.",
  "atk-s0515a:546_2": "Samannāgatoti paripuṇṇo.",
  "atk-s0515a:546_3": "Ariyāyāti niddosāya.",
  "atk-s0515a:546_4": "Nibbedhikāyāti nibbedhapakkhikāya.",
  "atk-s0515a:546_5": "Dukkhakkhayagāminiyāti nibbānagāminiyā.",
  "atk-s0515a:546_6": "So idaṃ dukkhanti evamādīsu “ettakaṃ dukkhaṃ na ito bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ pajānāti paṭivijjhati.",
  "atk-s0515a:546_7": "Tassa ca dukkhassa nibbattikaṃ taṇhaṃ “ayaṃ dukkhasamudayo”ti.",
  "atk-s0515a:546_8": "Tadubhayampi yaṃ ṭhānaṃ patvā nirujjhati,",
  "atk-s0515a:546_9": "taṃ tesaṃ appavattiṃ nibbānaṃ “ayaṃ dukkhanirodho”ti.",
  "atk-s0515a:546_10": "Tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena yathābhūtaṃ",
  "atk-s0515a:546_11": "pajānāti paṭivijjhatīti evamattho veditabbo.",
  "atk-s0515a:547_0": "Evaṃ sarūpato saccāni dassetvā idāni kilesavasena pariyāyato dassento “ime āsavā”tiādimāha.",
  "atk-s0515a:547_1": "Te vuttanayeneva veditabbā.",
  "atk-s0515a:547_2": "Evaṃ tisso sikkhāyo dassetvā idāni tāsaṃ pāripūrikkamaṃ dassetuṃ “imā tisso sikkhāyo āvajjanto sikkheyyā”tiādimāha.",
  "atk-s0515a:547_3": "Tassattho –",
  "atk-s0515a:547_4": "paccekaṃ paripūretuṃ āvajjantopi sikkheyya,",
  "atk-s0515a:547_5": "āvajjitvāpi “ayaṃ nāma sikkhā”ti jānantopi sikkheyya,",
  "atk-s0515a:547_6": "jānitvā punappunaṃ passantopi sikkheyya,",
  "atk-s0515a:547_7": "passitvā yathādiṭṭhaṃ paccavekkhantopi sikkheyya,",
  "atk-s0515a:547_8": "paccavekkhitvā tattheva cittaṃ acalaṃ katvā patiṭṭhapentopi sikkheyya,",
  "atk-s0515a:547_9": "taṃtaṃsikkhāsampayuttasaddhāvīriyasatisamādhipaññāhi sakasakakiccaṃ karontopi sikkheyya,",
  "atk-s0515a:547_10": "abhiññeyyābhijānanakālepi taṃ taṃ kiccaṃ karontopi tisso sikkhāyo sikkheyya,",
  "atk-s0515a:547_11": "adhisīlaṃ ācareyya,",
  "atk-s0515a:547_12": "adhicittaṃ sammā careyya,",
  "atk-s0515a:547_13": "adhipaññaṃ samādāya vatteyya.",
  "atk-s0515a:548_0": "Idhāti mūlapadaṃ.",
  "atk-s0515a:548_1": "Imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva kathitaṃ.",
  "atk-s0515a:548_2": "Tañhi buddhena bhagavatā diṭṭhattā diṭṭhīti vuccati.",
  "atk-s0515a:548_3": "Tasseva khamanavasena khanti,",
  "atk-s0515a:548_4": "ruccanavasena ruci,",
  "atk-s0515a:548_5": "gahaṇavasena ādāyo,",
  "atk-s0515a:548_6": "sabhāvaṭṭhena dhammo,",
  "atk-s0515a:548_7": "sikkhitabbaṭṭhena vinayo,",
  "atk-s0515a:548_8": "tadubhayenapi dhammavinayo,",
  "atk-s0515a:548_9": "pavuttavasena pāvacanaṃ,",
  "atk-s0515a:548_10": "seṭṭhacariyaṭṭhena brahmacariyaṃ,",
  "atk-s0515a:548_11": "anusiṭṭhidānavasena satthusāsananti vuccati.",
  "atk-s0515a:548_12": "Tasmā “imissā diṭṭhiyā”tiādīsu imissā buddhadiṭṭhiyā imissā buddhakhantiyā imissā buddharuciyā imasmiṃ",
  "atk-s0515a:548_13": "buddhaādāye imasmiṃ buddhadhamme imasmiṃ buddhavinaye.",
  "atk-s0515a:549_0": "“Ye kho tvaṃ, gotami,",
  "atk-s0515a:549_1": "dhamme jāneyyāsi ‘ime dhammā sarāgāya saṃvattanti,",
  "atk-s0515a:549_2": "no virāgāya,",
  "atk-s0515a:549_3": "saññogāya saṃvattanti,",
  "atk-s0515a:549_4": "no visaññogāya,",
  "atk-s0515a:549_5": "ācayāya saṃvattanti,",
  "atk-s0515a:549_6": "no apacayāya,",
  "atk-s0515a:549_7": "mahicchatāya saṃvattanti,",
  "atk-s0515a:549_8": "no appicchatāya,",
  "atk-s0515a:549_9": "asantuṭṭhiyā saṃvattanti,",
  "atk-s0515a:549_10": "no santuṭṭhiyā,",
  "atk-s0515a:549_11": "saṅgaṇikāya saṃvattanti,",
  "atk-s0515a:549_12": "no pavivekāya,",
  "atk-s0515a:549_13": "kosajjāya saṃvattanti,",
  "atk-s0515a:549_14": "no vīriyārambhāya,",
  "atk-s0515a:549_15": "dubbharatāya saṃvattanti,",
  "atk-s0515a:549_16": "no subharatāyā’ti. Ekaṃsena, gotami,",
  "atk-s0515a:549_17": "dhāreyyāsi ‘neso dhammo,",
  "atk-s0515a:549_18": "neso vinayo,",
  "atk-s0515a:549_19": "netaṃ satthusāsana’nti.",
  "atk-s0515a:550_0": "“Ye ca kho tvaṃ, gotami,",
  "atk-s0515a:550_1": "dhamme jāneyyāsi ‘ime dhammā virāgāya saṃvattanti,",
  "atk-s0515a:550_2": "no sarāgāya…pe…",
  "atk-s0515a:550_3": "subharatāya saṃvattanti,",
  "atk-s0515a:550_4": "no dubbharatāyā’ti. Ekaṃsena, gotami,",
  "atk-s0515a:550_5": "dhāreyyāsi ‘eso dhammo,",
  "atk-s0515a:550_6": "eso vinayo,",
  "atk-s0515a:550_7": "etaṃ satthusāsana”’nti –",
  "atk-s0515a:551_0": "Evaṃ vutte imasmiṃ buddhadhammavinaye imasmiṃ buddhapāvacane imasmiṃ buddhabrahmacariye imasmiṃ buddhasāsaneti evamattho veditabbo.",
  "atk-s0515a:552_0": "Api cetaṃ sikkhattayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā sammādiṭṭhipubbaṅgamattā ca diṭṭhi.",
  "atk-s0515a:552_1": "Bhagavato khamanavasena khanti.",
  "atk-s0515a:552_2": "Ruccanavasena ruci.",
  "atk-s0515a:552_3": "Gahaṇavasena ādāyo.",
  "atk-s0515a:552_4": "Attano kārakaṃ apāyesu apatamānaṃ katvā dhāretīti dhammo.",
  "atk-s0515a:552_5": "Sova saṃkilesapakkhaṃ vinetīti vinayo.",
  "atk-s0515a:552_6": "Dhammo ca so vinayo cāti dhammavinayo.",
  "atk-s0515a:552_7": "Kusaladhammehi vā akusaladhammānaṃ esa vinayoti dhammavinayo.",
  "atk-s0515a:552_8": "Teneva vuttaṃ –",
  "atk-s0515a:553_0": "“Ye ca kho tvaṃ, gotami,",
  "atk-s0515a:553_1": "dhamme jāneyyāsi ‘ime dhammā virāgāya saṃvattanti,",
  "atk-s0515a:553_2": "no sarāgāya…pe…",
  "atk-s0515a:553_3": "ekaṃsena gotami dhāreyyāsi ‘eso dhammo,",
  "atk-s0515a:553_4": "eso vinayo,",
  "atk-s0515a:553_5": "etaṃ satthusāsana”’nti.",
  "atk-s0515a:554_0": "Dhammena vā vinayo, na daṇḍādīhīti dhammavinayo. Vuttampi cetaṃ –",
  "atk-s0515a:555_0": "“Daṇḍeneke damayanti, aṅkusehi kasāhi ca;",
  "atk-s0515a:556_0": "Adaṇḍena asatthena, nāgo danto mahesinā”ti. ;",
  "atk-s0515a:557_0": "Tathā –",
  "atk-s0515a:558_0": "“Dhammena nīyamānānaṃ, kā usūyā vijānata”nti. ;",
  "atk-s0515a:559_0": "Dhammāya vā vinayo dhammavinayo.",
  "atk-s0515a:559_1": "Anavajjadhammatthañhesa vinayo,",
  "atk-s0515a:559_2": "na bhavabhogāmisatthaṃ.",
  "atk-s0515a:559_3": "Tenāha bhagavā “nayidaṃ,",
  "atk-s0515a:559_4": "bhikkhave,",
  "atk-s0515a:559_5": "brahmacariyaṃ vussati janakuhanattha”nti vitthāro.",
  "atk-s0515a:559_6": "Puṇṇattheropi āha “anupādāparinibbānatthaṃ kho, āvuso,",
  "atk-s0515a:559_7": "bhagavati brahmacariyaṃ vussatī”ti.",
  "atk-s0515a:559_8": "Visiṭṭhaṃ vā nayatīti vinayo.",
  "atk-s0515a:559_9": "Dhammato vinayo dhammavinayo.",
  "atk-s0515a:559_10": "Saṃsāradhammato hi sokādidhammato vā esa visiṭṭhaṃ nibbānaṃ nayati.",
  "atk-s0515a:559_11": "Dhammassa vā vinayo,",
  "atk-s0515a:559_12": "na titthakarānanti dhammavinayo.",
  "atk-s0515a:559_13": "Dhammabhūto hi bhagavā,",
  "atk-s0515a:559_14": "tasseva vinayo.",
  "atk-s0515a:560_0": "Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca,",
  "atk-s0515a:560_1": "tasmā esa dhammesu vinayo,",
  "atk-s0515a:560_2": "na sattesu na jīvesu cāti dhammavinayo.",
  "atk-s0515a:560_3": "Sātthasabyañjanatādīhi aññesaṃ vacanato padhānaṃ vacananti pavacanaṃ,",
  "atk-s0515a:560_4": "pavacanameva pāvacanaṃ.",
  "atk-s0515a:560_5": "Sabbacariyāhi visiṭṭhacariyabhāvena brahmacariyaṃ.",
  "atk-s0515a:560_6": "Devamanussānaṃ satthubhūtassa bhagavato sāsananti satthusāsanaṃ.",
  "atk-s0515a:560_7": "Satthubhūtaṃ vā sāsanantipi satthusāsanaṃ.",
  "atk-s0515a:560_8": "“So vo mamaccayena satthāti hi dhammavinayova satthā”ti vuttoti evametesaṃ padānaṃ attho veditabbo.",
  "atk-s0515a:561_0": "Yasmā pana imasmiṃyeva sāsane sabbappakārajjhānanibbattako bhikkhu dissati,",
  "atk-s0515a:561_1": "na aññatra,",
  "atk-s0515a:561_2": "tasmā tattha tattha “imissā”ti ca “imasmi”nti ca ayaṃ niyamo katoti veditabbo.",
  "atk-s0515a:562_0": "Jīvanti tena taṃsampayuttakā dhammāti jīvitaṃ.",
  "atk-s0515a:562_1": "Anupālanalakkhaṇe indaṭṭhaṃ kāretīti indriyaṃ.",
  "atk-s0515a:562_2": "Jīvitameva indriyaṃ jīvitindriyaṃ.",
  "atk-s0515a:562_3": "Taṃ pavattasantatādhipateyyaṃ hoti.",
  "atk-s0515a:562_4": "Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ,",
  "atk-s0515a:562_5": "tesaṃ pavattanarasaṃ,",
  "atk-s0515a:562_6": "tesaṃyeva ṭhapanapaccupaṭṭhānaṃ,",
  "atk-s0515a:562_7": "yāpayitabbadhammapadaṭṭhānaṃ.",
  "atk-s0515a:562_8": "Santepi ca anupālanalakkhaṇādimhi vidhāne atthikkhaṇeyeva taṃ te dhamme anupāleti,",
  "atk-s0515a:562_9": "udakaṃ viya uppalādīni.",
  "atk-s0515a:562_10": "Yathāsakaṃ paccayehi uppannepi ca dhamme pāleti,",
  "atk-s0515a:562_11": "dhāti viya kumāraṃ,",
  "atk-s0515a:562_12": "sayaṃpavattitadhammasambandheneva ca pavattati,",
  "atk-s0515a:562_13": "niyāmako viya nāvaṃ.",
  "atk-s0515a:562_14": "Na bhaṅgato uddhaṃ pavattayati,",
  "atk-s0515a:562_15": "attano ca pavattayitabbānañca abhāvā.",
  "atk-s0515a:562_16": "Na bhaṅgakkhaṇe ṭhapeti,",
  "atk-s0515a:562_17": "sayaṃ bhijjamānattā,",
  "atk-s0515a:562_18": "khīyamāno viya vaṭṭisineho padīpasikhaṃ,",
  "atk-s0515a:562_19": "na ca anupālanapavattanaṭṭhapanānubhāvavirahitaṃ,",
  "atk-s0515a:562_20": "yathāvuttakkhaṇe tassa tassa sādhanatoti daṭṭhabbaṃ.",
  "atk-s0515a:562_21": "Ṭhitiparittatāya vāti ṭhitikkhaṇassa mandatāya thokatāya.",
  "atk-s0515a:562_22": "Appakanti mandaṃ lāmakaṃ.",
  "atk-s0515a:562_23": "Sarasaparittatāya vāti attano paccayabhūtānaṃ kiccānaṃ sampattīnaṃ vā appatāya dubbalatāya.",
  "atk-s0515a:563_0": "Tesaṃ dvinnaṃ kāraṇaṃ vibhāgato dassetuṃ “kathaṃ ṭhitiparittatāyā”tiādimāha.",
  "atk-s0515a:563_1": "Tattha “atīte cittakkhaṇe jīvitthāti evamādi pañcavokārabhave pavattiyaṃ cittassa nirujjhanakāle sabbasmiṃ",
  "atk-s0515a:563_2": "rūpārūpadhamme anirujjhantepi rūpato arūpassa paṭṭhānabhāvena arūpajīvitaṃ sandhāya,",
  "atk-s0515a:563_3": "cuticittena vā saddhiṃ sabbesaṃ rūpārūpānaṃ nirujjhanabhāvena pañcavokārabhave cuticittaṃ sandhāya,",
  "atk-s0515a:563_4": "catuvokārabhave rūpassa abhāvena catuvokārabhavaṃ sandhāya kathita”nti veditabbaṃ.",
  "atk-s0515a:563_5": "Atīte cittakkhaṇeti atītacittassa bhaṅgakkhaṇasamaṅgīkāle taṃsamaṅgīpuggalo “jīvittha” iti vattuṃ labbhati.",
  "atk-s0515a:563_6": "Na jīvatīti “jīvatī”tipi vattuṃ na labbhati.",
  "atk-s0515a:563_7": "Na jīvissatīti “jīvissatī”tipi vattuṃ na labbhati.",
  "atk-s0515a:563_8": "Anāgate cittakkhaṇe jīvissatīti anāgatacittassa anuppajjanakkhaṇasamaṅgīkāle “jīvissatī”ti vattuṃ labbhati.",
  "atk-s0515a:563_9": "Na jīvatīti “jīvatī”ti vattuṃ na labbhati.",
  "atk-s0515a:563_10": "Na jīvitthāti “jīvittha”itipi vattuṃ na labbhati.",
  "atk-s0515a:563_11": "Paccuppanne cittakkhaṇeti paccuppannacittakkhaṇasamaṅgīkāle.",
  "atk-s0515a:563_12": "Jīvatīti “idāni jīvatī”ti vattuṃ labbhati.",
  "atk-s0515a:563_13": "Na jīvitthāti “jīvittha”iti vattuṃ na labbhati.",
  "atk-s0515a:563_14": "Na jīvissatīti “jīvissatī”tipi vattuṃ na labbhati.",
  "atk-s0515a:564_0": "Jīvitaṃ attabhāvo ca sukhadukkhā cāti ayaṃ gāthā pañcavokārabhavaṃ amuñcitvā labbhamānāya dukkhāya vedanāya",
  "atk-s0515a:564_1": "gahitattā pañcavokārabhavameva sandhāya vuttāti veditabbā. Kathaṃ?",
  "atk-s0515a:564_2": "Jīvitanti jīvitasīsena saṅkhārakkhandho.",
  "atk-s0515a:564_3": "Attabhāvoti rūpakkhandho.",
  "atk-s0515a:564_4": "“Upekkhā pana santattā,",
  "atk-s0515a:564_5": "sukhamicceva bhāsitā”ti vuttattā upekkhāvedanā antokaritvā sukhadukkhā cāti vedanākkhandho,",
  "atk-s0515a:564_6": "cittaṃ iti viññāṇakkhandho vutto.",
  "atk-s0515a:564_7": "Imesaṃ catunnaṃ khandhānaṃ kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi kathitoti veditabbo.",
  "atk-s0515a:564_8": "Evaṃ vuttesu pañcasu khandhesu arūpadhammaṃ muñcitvā kammasamuṭṭhānādirūpassa appavattanabhāvena ekacittasamāyuttāti arūpapadhānabhāvo kathito hoti. Kathaṃ?",
  "atk-s0515a:564_9": "Asaññasatte rūpampi idhupacitakammabalaṃ amuñcitvāva pavattati,",
  "atk-s0515a:564_10": "nirodhasamāpannānaṃ rūpampi paṭhamasamāpannasamāpattibalaṃ amuñcitvāva pavattati.",
  "atk-s0515a:564_11": "Evaṃ attano appavattiṭṭhānepi rūpapavattiṃ attano santakameva katvā pavattanasabhāvassa arūpadhammassa",
  "atk-s0515a:564_12": "attano pavattiṭṭhāne rūpapavattiyā padhānakāraṇabhāvena ekacittasamāyuttāti cittapadhānabhāvo kathitoti",
  "atk-s0515a:564_13": "veditabbo.",
  "atk-s0515a:565_0": "Evaṃ pañcavokārabhave pavattiyaṃ rūpapavattiyā padhānabhūtacittanirodhena rūpe dharamāneyeva pavattānaṃ",
  "atk-s0515a:565_1": "nirodho nāma hotīti arūpadhammavasena eva “lahuso vattate khaṇo”ti vuttaṃ.",
  "atk-s0515a:565_2": "Atha vā pañcavokārabhave cuticittaṃ sandhāya kathitāti veditabbā.",
  "atk-s0515a:565_3": "Evaṃ kathiyamāne sukhadukkhā cāti kāyikacetasikasukhavedanā ca kāyikacetasikadukkhavedanā ca cuticittakkhaṇe",
  "atk-s0515a:565_4": "ahontīpi ekasantativasena cuticittena saddhiṃ nirujjhatīti kathitā.",
  "atk-s0515a:565_5": "Catuvokārabhavaṃ vā sandhāya kathitātipi veditabbā. Kathaṃ?",
  "atk-s0515a:565_6": "Aññasmiṃ ṭhāne attabhāvoti saññākkhandhassa vuttabhāvena attabhāvoti saññākkhandhova gahito.",
  "atk-s0515a:565_7": "Brahmaloke kāyikasukhadukkhadomanassaṃ ahontampi sukhadukkhā cāti vedanāsāmaññato labbhamāno vedanākkhandho gahitoti veditabbaṃ.",
  "atk-s0515a:565_8": "Sesaṃ vuttasadisameva.",
  "atk-s0515a:565_9": "Imesu ca tīsu vikappesu kevalāti dhuvasukhasubhaattā natthi,",
  "atk-s0515a:565_10": "kevalaṃ tehi avomissā.",
  "atk-s0515a:565_11": "Lahuso vattati khaṇoti vuttanayena ekacittakkhaṇikatāya lahuko atiparitto jīvitādīnaṃ khaṇo vattati.",
  "atk-s0515a:566_0": "Ekato dvinnaṃ cittānaṃ appavattiṃ dassento “cullāsītisahassānī”ti gāthamāha.",
  "atk-s0515a:566_1": "Cullāsītisahassāni,",
  "atk-s0515a:566_2": "kappā tiṭṭhanti ye marūti ye devagaṇā caturāsīti kappasahassāni āyuṃ gahetvā nevasaññānāsaññāyatane tiṭṭhanti.",
  "atk-s0515a:566_3": "“Ye narā”tipi pāḷi.",
  "atk-s0515a:566_4": "Na tveva tepi jīvanti,",
  "atk-s0515a:566_5": "dvīhi cittasamohitāti tepi devā dvīhi cittehi samohitā ekato hutvā yuganaddhena cittena na tu eva jīvanti,",
  "atk-s0515a:566_6": "ekenekena cittena jīvantīti attho.",
  "atk-s0515a:567_0": "Idāni maraṇakālaṃ dassento “ye niruddhā”ti gāthamāha.",
  "atk-s0515a:567_1": "Tattha ye niruddhāti ye khandhā niruddhā atthaṅgatā.",
  "atk-s0515a:567_2": "Marantassāti matassa.",
  "atk-s0515a:567_3": "Tiṭṭhamānassa vāti dharamānassa vā.",
  "atk-s0515a:567_4": "Sabbepi sadisā khandhāti cutito uddhaṃ niruddhakkhandhā vā pavatte niruddhakkhandhā vā puna ghaṭetuṃ asakkuṇeyyaṭṭhena sabbepi khandhā sadisā.",
  "atk-s0515a:567_5": "Gatā appaṭisandhikāti niruddhakkhandhānaṃ puna āgantvā paṭisandhānābhāvena gatā appaṭisandhikāti vuccanti.",
  "atk-s0515a:568_0": "Idāni tīsu kālesu niruddhakkhandhānaṃ nānattaṃ natthīti dassetuṃ “anantarā”ti gāthamāha.",
  "atk-s0515a:568_1": "Tattha anantarā ca ye bhaggā,",
  "atk-s0515a:568_2": "ye ca bhaggā anāgatāti ye khandhā anantarātītā hutvā bhinnā niruddhā,",
  "atk-s0515a:568_3": "ye ca anāgatā khandhā bhijjissanti.",
  "atk-s0515a:568_4": "Tadantareti tesaṃ antare niruddhānaṃ paccuppannakhandhānaṃ.",
  "atk-s0515a:568_5": "Vesamaṃ natthi lakkhaṇeti visamassa bhāvo vesamaṃ,",
  "atk-s0515a:568_6": "taṃ vesamaṃ natthi,",
  "atk-s0515a:568_7": "tehi nānattaṃ natthīti attho.",
  "atk-s0515a:568_8": "Lakkhīyatīti lakkhaṇaṃ,",
  "atk-s0515a:568_9": "tasmiṃ lakkhaṇe.",
  "atk-s0515a:569_0": "Idāni anāgatakkhandhānaṃ vattamānakkhandhehi asammissabhāvaṃ kathento “anibbattena na jāto”ti gāthamāha.",
  "atk-s0515a:569_1": "Anibbattena na jātoti ajātena apātubhūtena anāgatakkhandhena na jāto na nibbatto.",
  "atk-s0515a:569_2": "Etena anāgatakkhandhassa vattamānakkhandhena asammissabhāvaṃ kathesi.",
  "atk-s0515a:569_3": "Paccuppannena jīvatīti khaṇapaccuppannena vattamānakkhandhena jīvati.",
  "atk-s0515a:569_4": "Etena ekakkhaṇe dvīhi cittehi na jīvatīti kathitaṃ.",
  "atk-s0515a:569_5": "Cittabhaggā matoti dvīhi cittehi ekakkhaṇe ajīvanabhāvena cittabhaṅgena mato.",
  "atk-s0515a:569_6": "“Uparito cittabhaṅgā”tipi pāḷi,",
  "atk-s0515a:569_7": "taṃ ujukameva.",
  "atk-s0515a:569_8": "Paññatti paramatthiyāti “rūpaṃ jīrati maccānaṃ,",
  "atk-s0515a:569_9": "nāmagottaṃ na jīratī”ti vacanakkamena paṇṇattimattaṃ na jīraṇasabhāvena paramā ṭhiti etissāti paramatthiyā,",
  "atk-s0515a:569_10": "sabhāvaṭṭhitikāti attho.",
  "atk-s0515a:569_11": "“Datto mato,",
  "atk-s0515a:569_12": "mitto mato”ti paṇṇattimattameva hi tiṭṭhati.",
  "atk-s0515a:569_13": "Atha vā paramatthiyāti paramatthikā.",
  "atk-s0515a:569_14": "Paramo attho etissāti paramatthikā.",
  "atk-s0515a:569_15": "Ajaṭākāsoti paññattiyā natthidhammaṃ paṭicca kathanaṃ viya matoti paññatti natthidhammaṃ paṭicca na kathiyati,",
  "atk-s0515a:569_16": "jīvitindriyabhaṅgasaṅkhātaṃ dhammaṃ paṭicca kathiyati.",
  "atk-s0515a:570_0": "Anidhānagatā bhaggāti ye khandhā bhinnā,",
  "atk-s0515a:570_1": "te nidhānaṃ nihitaṃ nicayaṃ na gacchantīti anidhānagatā.",
  "atk-s0515a:570_2": "Puñjo natthi anāgateti anāgatepi nesaṃ puñjabhāvo rāsibhāvo natthi.",
  "atk-s0515a:570_3": "Nibbattāyeva tiṭṭhantīti paccuppannavasena uppannā ṭhitikkhaṇe vayadhammāva hutvā tiṭṭhanti. Kimiva?",
  "atk-s0515a:570_4": "Āragge sāsapūpamāti sūcimukhe sāsapo viya.",
  "atk-s0515a:571_0": "Idāni khandhānaṃ dassanabhāvaṃ dassento “nibbattāna”nti gāthamāha.",
  "atk-s0515a:571_1": "Tattha nibbattānaṃ dhammānanti paccuppannānaṃ khandhānaṃ.",
  "atk-s0515a:571_2": "Bhaṅgo nesaṃ purakkhatoti etesaṃ bhedo purato katvā ṭhapito.",
  "atk-s0515a:571_3": "Palokadhammāti nassanasabhāvā.",
  "atk-s0515a:571_4": "Purāṇehi adhissitāti pure uppannehi khandhehi na missitā na saṃsaggā.",
  "atk-s0515a:572_0": "Idāni khandhānaṃ adassanabhāvaṃ dassento “adassanato āyantī”ti gāthamāha.",
  "atk-s0515a:572_1": "Tattha adassanato āyantīti adissamānāyeva āgacchanti uppajjanti.",
  "atk-s0515a:572_2": "Bhaṅgā gacchantidassananti bhedā bhaṅgato uddhaṃ adassanabhāvaṃ gacchanti.",
  "atk-s0515a:572_3": "Vijjuppādova ākāseti vivaṭākāse vijjulatāniccharaṇaṃ viya.",
  "atk-s0515a:572_4": "Uppajjanti vayanti cāti pubbantato uddhaṃ uppajjanti ca bhijjanti ca,",
  "atk-s0515a:572_5": "nassantīti attho.",
  "atk-s0515a:572_6": "“Udeti āpūrati veti cando”ti evamādīsu viya.",
  "atk-s0515a:573_0": "Evaṃ ṭhitiparittataṃ dassetvā idāni sarasaparittataṃ dassento “kathaṃ sarasaparittatāyā”tiādimāha.",
  "atk-s0515a:573_1": "Tattha assāsūpanibandhaṃ jīvitanti abbhantarapavisananāsikavātapaṭibaddhaṃ jīvitindriyaṃ.",
  "atk-s0515a:573_2": "Passāsoti bahinikkhamananāsikavāto.",
  "atk-s0515a:573_3": "Assāsapassāsoti tadubhayaṃ.",
  "atk-s0515a:573_4": "Mahābhūtūpanibandhanti catusamuṭṭhānikānaṃ pathavīāpatejavāyānaṃ mahābhūtānaṃ paṭibaddhaṃ jīvitaṃ.",
  "atk-s0515a:573_5": "Kabaḷīkārāhārūpanibandhanti asitapītādikabaḷīkāraāhārena upanibandhaṃ.",
  "atk-s0515a:573_6": "Usmūpanibandhanti kammajatejodhātūpanibandhaṃ.",
  "atk-s0515a:573_7": "Viññāṇūpanibandhanti bhavaṅgaviññāṇūpanibandhaṃ.",
  "atk-s0515a:573_8": "Yaṃ sandhāya vuttaṃ “āyu usmā ca viññāṇaṃ,",
  "atk-s0515a:573_9": "yadā kāyaṃ jahantima”nti.",
  "atk-s0515a:574_0": "Idāni nesaṃ dubbalakāraṇaṃ dassento “mūlampi imesaṃ dubbala”ntiādimāha.",
  "atk-s0515a:574_1": "Tattha mūlampīti patiṭṭhaṭṭhena mūlabhūtampi.",
  "atk-s0515a:574_2": "Assāsapassāsānañhi karajakāyo mūlaṃ.",
  "atk-s0515a:574_3": "Mahābhūtādīnaṃ avijjākammataṇhāhārā.",
  "atk-s0515a:574_4": "Imesanti vuttappakārānaṃ assāsādīnaṃ jīvitindriyapavattikāraṇavasena vuttānaṃ.",
  "atk-s0515a:574_5": "Etesu hi ekekasmiṃ asati jīvitindriyaṃ na tiṭṭhati.",
  "atk-s0515a:574_6": "Dubbalanti appathāmaṃ.",
  "atk-s0515a:574_7": "Pubbahetūpīti atītajātiyaṃ imassa vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi.",
  "atk-s0515a:574_8": "Imesaṃ dubbalā ye paccayā tepi dubbalāti ye ārammaṇādisādhāraṇapaccayā.",
  "atk-s0515a:574_9": "Pabhāvikāti padhānaṃ hutvā uppādikā bhavataṇhā.",
  "atk-s0515a:574_10": "Sahabhūmīti sahabhavikāpi rūpārūpadhammā.",
  "atk-s0515a:574_11": "Sampayogāpīti ekato yuttāpi arūpadhammā.",
  "atk-s0515a:574_12": "Sahajāpīti saddhiṃ ekacitte uppannāpi.",
  "atk-s0515a:574_13": "Yāpi payojikāti cutipaṭisandhivasena yojetuṃ niyuttāti payojikā,",
  "atk-s0515a:574_14": "vaṭṭamūlakā taṇhā.",
  "atk-s0515a:574_15": "Vuttañhetaṃ “taṇhādutiyo puriso”ti.",
  "atk-s0515a:574_16": "Niccadubbalāti nirantarena dubbalā.",
  "atk-s0515a:574_17": "Anavaṭṭhitāti na avaṭṭhitā,",
  "atk-s0515a:574_18": "otaritvā na ṭhitā.",
  "atk-s0515a:574_19": "Paripātayanti imeti ime aññamaññaṃ pātayanti khepayanti.",
  "atk-s0515a:574_20": "Aññamaññassāti añño aññassa,",
  "atk-s0515a:574_21": "eko ekassāti attho. Hi-",
  "atk-s0515a:574_22": "iti kāraṇatthe nipāto.",
  "atk-s0515a:574_23": "Natthi tāyitāti tāyano rakkhako natthi.",
  "atk-s0515a:574_24": "Na cāpi ṭhapenti aññamaññanti aññe aññaṃ ṭhapetuṃ na sakkonti.",
  "atk-s0515a:574_25": "Yopi nibbattako so na vijjatīti yopi imesaṃ uppādako dhammo,",
  "atk-s0515a:574_26": "so idāni natthi.",
  "atk-s0515a:575_0": "Na ca kenaci koci hāyatīti koci ekopi kassaci vasena na parihāyati.",
  "atk-s0515a:575_1": "Gandhabbā ca ime hi sabbasoti sabbe hi ime khandhā sabbākārena bhaṅgaṃ pāpuṇituṃ yuttā.",
  "atk-s0515a:575_2": "Purimehi pabhāvitā imeti pubbahetupaccayehi ime vattamānakā uppādikā.",
  "atk-s0515a:575_3": "Yepi pabhāvikāti yepi ime vattamānakā uppādakā pubbahetupaccayā.",
  "atk-s0515a:575_4": "Te pure matāti te vuttappakārapaccayā vattamānaṃ apāpuṇitvā paṭhamameva maraṇaṃ pattā.",
  "atk-s0515a:575_5": "Purimāpi ca pacchimāpi cāti purimā pubbahetupaccayāpi ca pacchimā vattamāne paccayasamuppannā ca.",
  "atk-s0515a:575_6": "Aññamaññaṃ na kadāci maddasaṃsūti aññamaññaṃ kismiñci kāle na diṭṭhapubbā. Ma-",
  "atk-s0515a:575_7": "kāro padasandhivasena vutto.",
  "atk-s0515a:576_0": "Cātumahārājikānaṃ devānanti dhataraṭṭhavirūḷhakavirūpakkhakuverasaṅkhātā catumahārājā issarā etesanti cātumahārājikā.",
  "atk-s0515a:576_1": "Rūpādīhi dibbanti kīḷantīti devā.",
  "atk-s0515a:576_2": "Te sinerupabbatassa vemajjhe honti.",
  "atk-s0515a:576_3": "Tesu atthi pabbataṭṭhakāpi,",
  "atk-s0515a:576_4": "atthi ākāsaṭṭhakāpi.",
  "atk-s0515a:576_5": "Tesaṃ paramparā cakkavāḷapabbataṃ pattā.",
  "atk-s0515a:576_6": "Khiḍḍāpadosikā manopadosikā sītavalāhakā uṇhavalāhakā candimā devaputto sūriyo devaputtoti ete sabbepi",
  "atk-s0515a:576_7": "cātumahārājikadevalokaṭṭhā eva tesaṃ cātumahārājikānaṃ jīvitaṃ.",
  "atk-s0515a:576_8": "Upādāyāti paṭicca.",
  "atk-s0515a:576_9": "Parittakanti vuddhipaṭisedho.",
  "atk-s0515a:576_10": "Thokanti mandakālaṃ,",
  "atk-s0515a:576_11": "dīghadivasapaṭisedho.",
  "atk-s0515a:576_12": "Khaṇikanti mandakālaṃ,",
  "atk-s0515a:576_13": "kālantarapaṭisedho.",
  "atk-s0515a:576_14": "Lahukanti sallahukaṃ,",
  "atk-s0515a:576_15": "alasapaṭisedho.",
  "atk-s0515a:576_16": "Itaranti sīghabalavapaṭisedho.",
  "atk-s0515a:576_17": "Anaddhanīyanti kālavasena na addhānakkhamaṃ.",
  "atk-s0515a:576_18": "Naciraṭṭhitikanti divasena ciraṃ na tiṭṭhatīti naciraṭṭhitikaṃ,",
  "atk-s0515a:576_19": "divasapaṭisedho.",
  "atk-s0515a:577_0": "Tāvatiṃsānanti tettiṃsajanā tattha upapannāti tāvatiṃsā.",
  "atk-s0515a:577_1": "Api ca tāvatiṃsāti tesaṃ devānaṃ nāmamevātipi vuttaṃ.",
  "atk-s0515a:577_2": "Tepi atthi pabbataṭṭhakā,",
  "atk-s0515a:577_3": "atthi ākāsaṭṭhakā,",
  "atk-s0515a:577_4": "tesaṃ paramparā cakkavāḷapabbataṃ pattā.",
  "atk-s0515a:577_5": "Tathā yāmādīnaṃ.",
  "atk-s0515a:577_6": "Ekadevalokepi hi devānaṃ paramparā cakkavāḷapabbataṃ appattā nāma natthi.",
  "atk-s0515a:577_7": "Dibbasukhaṃ yātā payātā sampattāti yāmā.",
  "atk-s0515a:577_8": "Tuṭṭhā pahaṭṭhāti tusitā.",
  "atk-s0515a:577_9": "Pakatipaṭiyattārammaṇato atirekena nimmitukāmakāle yathārucite bhoge nimminitvā ramantīti nimmānaratī.",
  "atk-s0515a:577_10": "Cittācāraṃ ñatvā parehi nimmitesu bhogesu vasaṃ vattentīti paranimmitavasavattī.",
  "atk-s0515a:577_11": "Brahmakāye brahmaghaṭāya niyuttāti brahmakāyikā.",
  "atk-s0515a:577_12": "Sabbepi pañcavokārabrahmāno gahitā.",
  "atk-s0515a:578_0": "Gamaniyoti gandhabbo.",
  "atk-s0515a:578_1": "Samparāyoti paraloko.",
  "atk-s0515a:578_2": "Yo bhikkhave ciraṃ jīvati,",
  "atk-s0515a:578_3": "so vassasatanti yo ciraṃ tiṭṭhamāno,",
  "atk-s0515a:578_4": "so vassasatamattaṃ tiṭṭhati.",
  "atk-s0515a:578_5": "Appaṃ vā bhiyyoti vassasatato upari tiṭṭhamāno dve vassasatāni tiṭṭhamāno nāma natthi.",
  "atk-s0515a:578_6": "Hīḷeyya nanti naṃ jīvitaṃ avaññātaṃ kareyya,",
  "atk-s0515a:578_7": "lāmakato cinteyya.",
  "atk-s0515a:578_8": "“Hīḷeyyāna”nti ca paṭhanti.",
  "atk-s0515a:578_9": "Accayantīti atikkamanti.",
  "atk-s0515a:578_10": "Ahorattāti rattindivaparicchedā.",
  "atk-s0515a:578_11": "Uparujjhatīti jīvitindriyaṃ nirujjhati,",
  "atk-s0515a:578_12": "abhāvaṃ upagacchati.",
  "atk-s0515a:578_13": "Āyu khiyyati maccānanti sattānaṃ āyusaṅkhāro khayaṃ yāti.",
  "atk-s0515a:578_14": "Kunnadīnaṃva odakanti yathā udakacchinnāya kunnadiyā udakaṃ,",
  "atk-s0515a:578_15": "evaṃ maccānaṃ āyu khiyyati.",
  "atk-s0515a:578_16": "Paramatthato hi atiparitto sattānaṃ jīvitakkhaṇo ekacittakkhaṇikamattoyeva.",
  "atk-s0515a:578_17": "Yathā nāma rathacakkaṃ pavattamānampi ekeneva nemipadesena pavattati,",
  "atk-s0515a:578_18": "tiṭṭhamānampi ekeneva tiṭṭhati,",
  "atk-s0515a:578_19": "evameva ekacittakkhaṇikaṃ sattānaṃ jīvitaṃ tasmiṃ citte niruddhamatte satto niruddhoti vuccati.",
  "atk-s0515a:579_0": "Dhīrāti dhīrā iti.",
  "atk-s0515a:579_1": "Puna dhīrāti paṇḍitā.",
  "atk-s0515a:579_2": "Dhitimāti dhiti assa atthīti dhitimā.",
  "atk-s0515a:579_3": "Dhitisampannāti paṇḍiccena samannāgatā.",
  "atk-s0515a:579_4": "Dhīkatapāpāti garahitapāpā.",
  "atk-s0515a:579_5": "Taṃyeva pariyāyaṃ dassetuṃ “dhī vuccati paññā”tiādimāha.",
  "atk-s0515a:579_6": "Tattha pajānātīti paññā.",
  "atk-s0515a:579_7": "Kiṃ pajānāti?",
  "atk-s0515a:579_8": "“Idaṃ dukkha”ntiādinā nayena ariyasaccāni.",
  "atk-s0515a:579_9": "Aṭṭhakathāyaṃ pana “paññāpanavasena paññā”ti vuttā.",
  "atk-s0515a:579_10": "Kinti paññāpeti?",
  "atk-s0515a:579_11": "“Aniccaṃ dukkhaṃ anattā”ti paññāpeti.",
  "atk-s0515a:579_12": "Sāva avijjāya abhibhavanato adhipatiyaṭṭhena indriyaṃ,",
  "atk-s0515a:579_13": "dassanalakkhaṇe vā indaṭṭhaṃ kāretītipi indriyaṃ,",
  "atk-s0515a:579_14": "paññāva indriyaṃ paññindriyaṃ.",
  "atk-s0515a:579_15": "Sā panesā obhāsanalakkhaṇā,",
  "atk-s0515a:579_16": "pajānanalakkhaṇā ca;",
  "atk-s0515a:579_17": "yathā hi catubhittike gehe rattibhāge dīpe jalite andhakāraṃ nirujjhati,",
  "atk-s0515a:579_18": "āloko pātubhavati,",
  "atk-s0515a:579_19": "evameva obhāsanalakkhaṇā paññā.",
  "atk-s0515a:579_20": "Paññobhāsasamo obhāso nāma natthi.",
  "atk-s0515a:579_21": "Paññavato hi ekapallaṅkena nisinnassa dasasahassilokadhātu ekālokā hoti.",
  "atk-s0515a:579_22": "Tenāha thero –",
  "atk-s0515a:580_0": "“Yathā, mahārāja,",
  "atk-s0515a:580_1": "puriso andhakāre gehe telappadīpaṃ paveseyya,",
  "atk-s0515a:580_2": "paviṭṭho padīpo andhakāraṃ viddhaṃseti,",
  "atk-s0515a:580_3": "obhāsaṃ janeti,",
  "atk-s0515a:580_4": "ālokaṃ vidaṃseti,",
  "atk-s0515a:580_5": "pākaṭāni ca rūpāni karoti;",
  "atk-s0515a:580_6": "evameva kho, mahārāja,",
  "atk-s0515a:580_7": "paññā uppajjamānā avijjandhakāraṃ viddhaṃseti,",
  "atk-s0515a:580_8": "vijjobhāsaṃ janeti,",
  "atk-s0515a:580_9": "ñāṇālokaṃ vidaṃseti,",
  "atk-s0515a:580_10": "pākaṭāni ariyasaccāni karoti. Evaṃ kho, mahārāja,",
  "atk-s0515a:580_11": "obhāsanalakkhaṇā paññā”ti.",
  "atk-s0515a:581_0": "Yathā pana cheko bhisakko āturānaṃ sappāyāsappāyāni bhojanādīni jānāti,",
  "atk-s0515a:581_1": "evaṃ paññā uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge dhamme pajānāti.",
  "atk-s0515a:581_2": "Vuttampi cetaṃ dhammasenāpatinā “pajānāti pajānātīti kho, āvuso,",
  "atk-s0515a:581_3": "tasmā paññavāti vuccati.",
  "atk-s0515a:581_4": "Kiñca pajānāti?",
  "atk-s0515a:581_5": "Idaṃ dukkhanti pajānātī”ti vitthāretabbaṃ.",
  "atk-s0515a:581_6": "Evamassā pajānanalakkhaṇatā veditabbā.",
  "atk-s0515a:582_0": "Aparo nayo –",
  "atk-s0515a:582_1": "yathāsabhāvapaṭivedhalakkhaṇā paññā,",
  "atk-s0515a:582_2": "akkhalitapaṭivedhalakkhaṇā vā,",
  "atk-s0515a:582_3": "kusalissāsakhittausupaṭivedho viya.",
  "atk-s0515a:582_4": "Visayobhāsarasā,",
  "atk-s0515a:582_5": "padīpo viya.",
  "atk-s0515a:582_6": "Asammohapaccupaṭṭhānā,",
  "atk-s0515a:582_7": "araññagatasudesako viya.",
  "atk-s0515a:583_0": "Khandhadhīrāti pañcasu khandhesuñāṇaṃ pavattentīti khandhadhīrā.",
  "atk-s0515a:583_1": "Aṭṭhārasasu dhātūsu ñāṇaṃ pavattentīti dhātudhīrā.",
  "atk-s0515a:583_2": "Sesesupi iminā nayena attho netabbo.",
  "atk-s0515a:583_3": "Te dhīrā evamāhaṃsūti ete paṇḍitā evaṃ kathayiṃsu.",
  "atk-s0515a:583_4": "Kathentīti “appakaṃ parittaka”nti kathayanti.",
  "atk-s0515a:583_5": "Bhaṇantīti “thokaṃ khaṇika”nti bhāsanti.",
  "atk-s0515a:583_6": "Dīpayantīti “lahukaṃ ittara”nti patiṭṭhapenti.",
  "atk-s0515a:583_7": "Voharantīti “anaddhanikaṃ naciraṭṭhitika”nti nānāvidhena byavaharanti.",
  "atk-s0515a:584_0": "11.",
  "atk-s0515a:584_1": "Idāni ye tathā na karonti,",
  "atk-s0515a:584_2": "tesaṃ byasanuppattiṃ dassento “passāmī”ti gāthamāha.",
  "atk-s0515a:584_3": "Tattha passāmīti maṃsacakkhuādīhi pekkhāmi.",
  "atk-s0515a:584_4": "Loketi apāyādimhi.",
  "atk-s0515a:584_5": "Pariphandamānanti ito cito ca phandamānaṃ.",
  "atk-s0515a:584_6": "Pajaṃ imanti imaṃ sattakāyaṃ.",
  "atk-s0515a:584_7": "Taṇhāgatanti taṇhāya gataṃ abhibhūtaṃ nipātitanti adhippāyo.",
  "atk-s0515a:584_8": "Bhavesūti kāmabhavādīsu.",
  "atk-s0515a:584_9": "Hīnā narāti hīnakammantā narā.",
  "atk-s0515a:584_10": "Maccumukhe lapantīti antakāle sampatte maraṇamukhe paridevanti.",
  "atk-s0515a:584_11": "Avītataṇhāseti avigatataṇhā.",
  "atk-s0515a:584_12": "Bhavāti kāmabhavādikā.",
  "atk-s0515a:584_13": "Bhavesūti kāmabhavādikesu.",
  "atk-s0515a:584_14": "Atha vā bhavābhavesūti bhavabhavesu,",
  "atk-s0515a:584_15": "punappunabhavesūti vuttaṃ hoti.",
  "atk-s0515a:585_0": "Passāmīti maṃsacakkhunāpi passāmīti duvidhaṃ maṃsacakkhu –",
  "atk-s0515a:585_1": "sasambhāracakkhu pasādacakkhūti.",
  "atk-s0515a:585_2": "Tattha yoyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi",
  "atk-s0515a:585_3": "bahiddhā akkhilomehi paricchinno akkhikūpakamajjhā nikkhantena nhārusuttakena matthaluṅge ābaddho setakaṇhamaṇḍalavicitto",
  "atk-s0515a:585_4": "maṃsapiṇḍo,",
  "atk-s0515a:585_5": "idaṃ sasambhāracakkhu nāma.",
  "atk-s0515a:585_6": "Yo pana ettha sito ettha paṭibaddho catunnaṃ mahābhūtānaṃ upādāya pasādo,",
  "atk-s0515a:585_7": "idaṃ pasādacakkhu nāma.",
  "atk-s0515a:585_8": "Idamadhippetaṃ.",
  "atk-s0515a:585_9": "Tadetaṃ tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ",
  "atk-s0515a:585_10": "sarīrasaṇṭhānuppattipadese diṭṭhamaṇḍale sattasu picupaṭalesu āsittatelaṃ picupaṭalāni viya sattakkhipaṭalāni",
  "atk-s0515a:585_11": "byāpetvā pamāṇato ūkāsiramattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0515a:586_0": "Taṃ cakkhatīti cakkhu,",
  "atk-s0515a:586_1": "tena maṃsacakkhunā passāmi.",
  "atk-s0515a:586_2": "Dibbacakkhunāti “addasaṃ kho ahaṃ,",
  "atk-s0515a:586_3": "bhikkhave,",
  "atk-s0515a:586_4": "dibbena cakkhunā visuddhenā”ti evaṃvidhena dibbacakkhunā.",
  "atk-s0515a:586_5": "Paññācakkhunāti “virajaṃ vītamalaṃ dhammacakkhuṃ udapādī”ti evaṃ āgatena paññācakkhunā.",
  "atk-s0515a:586_6": "Buddhacakkhunāti “addasaṃ kho ahaṃ,",
  "atk-s0515a:586_7": "bhikkhave,",
  "atk-s0515a:586_8": "buddhacakkhunā lokaṃ volokento”ti evamāgatena buddhacakkhunā.",
  "atk-s0515a:586_9": "Samantacakkhunāti “samantacakkhu vuccati sabbaññutaññāṇa”nti evamāgatena samantacakkhunā.",
  "atk-s0515a:586_10": "Passāmīti maṃsacakkhunā hatthatale ṭhapitāmalakaṃ viya rūpagataṃ maṃsacakkhunā.",
  "atk-s0515a:586_11": "Dakkhāmīti sañjānāmi dibbena cakkhunā cutūpapātaṃ.",
  "atk-s0515a:586_12": "Olokemīti avalokemi paññācakkhunā catusaccaṃ.",
  "atk-s0515a:586_13": "Nijjhāyāmīti cintemi buddhacakkhunā saddhāpañcamakāni indriyāni.",
  "atk-s0515a:586_14": "Upaparikkhāmīti samantato ikkhāmi pariyesāmi samantacakkhunā pañca neyyapathe.",
  "atk-s0515a:587_0": "Taṇhāphandanāya phandamānanti taṇhācalanāya calamānaṃ.",
  "atk-s0515a:587_1": "Ito paraṃ diṭṭhiphandanādidiṭṭhibyasanena dukkhena phandamānapariyosānaṃ vuttanayattā uttānameva.",
  "atk-s0515a:587_2": "Samphandamānanti punappunaṃ phandamānaṃ.",
  "atk-s0515a:587_3": "Vipphandamānanti nānāvidhena calamānaṃ.",
  "atk-s0515a:587_4": "Vedhamānanti kampamānaṃ.",
  "atk-s0515a:587_5": "Pavedhamānanti padhānena kampamānaṃ.",
  "atk-s0515a:587_6": "Sampavedhamānanti punappunaṃ kampamānaṃ.",
  "atk-s0515a:587_7": "Upasaggena vā padaṃ vaḍḍhitaṃ.",
  "atk-s0515a:588_0": "Taṇhānugatanti taṇhāya anupaviṭṭhaṃ.",
  "atk-s0515a:588_1": "Taṇhāyānusaṭanti taṇhāya anupatthaṭaṃ.",
  "atk-s0515a:588_2": "Taṇhāyāsannanti taṇhāya nimuggaṃ.",
  "atk-s0515a:588_3": "Taṇhāya pātitanti taṇhāya khittaṃ.",
  "atk-s0515a:588_4": "“Paripātita”nti vā pāṭho.",
  "atk-s0515a:588_5": "Abhibhūtanti taṇhāya madditaṃ ajjhotthaṭaṃ.",
  "atk-s0515a:588_6": "Pariyādinnacittanti khepetvā gahitacittaṃ.",
  "atk-s0515a:588_7": "Atha vā oghena gataṃ viya taṇhāgataṃ.",
  "atk-s0515a:588_8": "Upādiṇṇakarūpapaccayehi patitvā gataṃ viya taṇhānugataṃ.",
  "atk-s0515a:588_9": "Udakapiṭṭhiṃ chādetvā patthaṭanīlikā udakapiṭṭhi viya taṇhānusaṭaṃ.",
  "atk-s0515a:588_10": "Vaccakūpe nimuggaṃ viya taṇhāyāsannaṃ.",
  "atk-s0515a:588_11": "Rukkhaggato patitvā narake patitaṃ viya taṇhāpātitaṃ.",
  "atk-s0515a:588_12": "Upādiṇṇakarūpaṃ saṃyogaṃ viya taṇhāya abhibhūtaṃ.",
  "atk-s0515a:588_13": "Upādiṇṇakarūpapariggāhakassa uppannavipassanaṃ viya taṇhāya pariyādinnacittaṃ.",
  "atk-s0515a:588_14": "Atha vā kāmacchandena taṇhāgataṃ.",
  "atk-s0515a:588_15": "Kāmapipāsāya taṇhānugataṃ.",
  "atk-s0515a:588_16": "Kāmāsavena taṇhānusaṭaṃ.",
  "atk-s0515a:588_17": "Kāmapariḷāhena taṇhāyāsannaṃ.",
  "atk-s0515a:588_18": "Kāmajjhosānena taṇhāya pātitaṃ.",
  "atk-s0515a:588_19": "Kāmoghena taṇhāya abhibhūtaṃ.",
  "atk-s0515a:588_20": "Kāmupādānena taṇhāya pariyādinnacittanti evameke vaṇṇayanti.",
  "atk-s0515a:588_21": "Kāmabhaveti kāmāvacare.",
  "atk-s0515a:588_22": "Rūpabhaveti rūpāvacare.",
  "atk-s0515a:588_23": "Arūpabhaveti arūpāvacare.",
  "atk-s0515a:588_24": "Tesaṃ nānattaṃ heṭṭhā pakāsitaṃyeva.",
  "atk-s0515a:589_0": "Bhavābhavesūti bhavābhaveti bhavoti kāmadhātu.",
  "atk-s0515a:589_1": "Abhavoti rūpārūpadhātu.",
  "atk-s0515a:589_2": "Atha vā bhavoti kāmadhātu rūpadhātu.",
  "atk-s0515a:589_3": "Abhavoti arūpadhātu.",
  "atk-s0515a:589_4": "Tesu bhavābhavesu.",
  "atk-s0515a:589_5": "Kammabhaveti kammavaṭṭe.",
  "atk-s0515a:589_6": "Punabbhaveti ponobhavike vipākavaṭṭe.",
  "atk-s0515a:589_7": "Kāmabhaveti kāmadhātuyā.",
  "atk-s0515a:589_8": "Kammabhaveti kammavaṭṭe.",
  "atk-s0515a:589_9": "Tattha kammabhavo bhāvayatīti bhavo.",
  "atk-s0515a:589_10": "Kāmabhave punabbhaveti kāmadhātuyā upapattibhave vipākavaṭṭe.",
  "atk-s0515a:589_11": "Vipākabhavo bhavatīti bhavo.",
  "atk-s0515a:589_12": "Rūpabhavādīsupi eseva nayo.",
  "atk-s0515a:589_13": "Ettha ca “kāmabhave rūpabhave arūpabhave”ti okāsabhavaṃ sandhāya vuttaṃ.",
  "atk-s0515a:589_14": "Tīsupi “kammabhave”ti kammabhavaṃ,",
  "atk-s0515a:589_15": "tathā “punabbhave”ti upapattibhavaṃ sandhāya vuttaṃ.",
  "atk-s0515a:589_16": "Punappunabbhaveti aparāparaṃ uppattiyaṃ.",
  "atk-s0515a:589_17": "Gatiyāti pañcagatiyā aññatarāya.",
  "atk-s0515a:589_18": "Attabhāvābhinibbattiyāti attabhāvānaṃ abhinibbattiyā.",
  "atk-s0515a:589_19": "Avītataṇhāti mūlapadaṃ.",
  "atk-s0515a:589_20": "Avigatataṇhāti khaṇikasamādhi viya khaṇikappahānābhāvena na vigatā taṇhā etesanti avigatataṇhā.",
  "atk-s0515a:589_21": "Acattataṇhāti tadaṅgappahānābhāvena apariccattataṇhā.",
  "atk-s0515a:589_22": "Avantataṇhāti vikkhambhanappahānābhāvena na vantataṇhāti avantataṇhā.",
  "atk-s0515a:589_23": "Amuttataṇhāti accantasamucchedappahānābhāvena na muttataṇhā.",
  "atk-s0515a:589_24": "Appahīnataṇhāti paṭippassaddhippahānābhāvena na pahīnataṇhā.",
  "atk-s0515a:589_25": "Appaṭinissaṭṭhataṇhāti nissaraṇappahānābhāvena bhave patiṭṭhitaṃ anusayakilesaṃ appaṭinissajjitvā ṭhitattā appaṭinissaṭṭhataṇhā.",
  "atk-s0515a:590_0": "12.",
  "atk-s0515a:590_1": "Idāni yasmā avigatataṇhā evaṃ phandanti ca lapanti ca,",
  "atk-s0515a:590_2": "tasmā taṇhāvinaye samādapento “mamāyite”ti gāthamāha.",
  "atk-s0515a:590_3": "Tattha mamāyiteti taṇhādiṭṭhimamattehi “mama”nti pariggahite vatthusmiṃ.",
  "atk-s0515a:590_4": "Passathāti sotāre ālapanto āha.",
  "atk-s0515a:590_5": "Etampīti etampi ādīnavaṃ.",
  "atk-s0515a:590_6": "Sesaṃ pākaṭameva.",
  "atk-s0515a:591_0": "Dve mamattāti dve ālayā.",
  "atk-s0515a:591_1": "Yāvatāti paricchedaniyamatthe nipāto.",
  "atk-s0515a:591_2": "Taṇhāsaṅkhātenāti taṇhākoṭṭhāsena,",
  "atk-s0515a:591_3": "saṅkhā saṅkhātanti atthato ekaṃ “saññānidānā hi papañcasaṅkhā”tiādīsu viya.",
  "atk-s0515a:591_4": "Sīmakatanti aparicchedadosavirahitaṃ mariyādakataṃ “tiyojanaparamaṃ sīmaṃ sammannitu”nti ādīsu viya.",
  "atk-s0515a:591_5": "Odhikatanti vacanaparicchedadosavirahitaṃ paricchedakataṃ sīmantarikarukkho viya.",
  "atk-s0515a:591_6": "Pariyantakatanti paricchedakataṃ.",
  "atk-s0515a:591_7": "Sīmantarikarukkho pana dvinnaṃ sādhāraṇaṃ,",
  "atk-s0515a:591_8": "ayaṃ pana ekābaddhatālapanti viya katanti pariyantakataṃ.",
  "atk-s0515a:591_9": "Pariggahitanti kālantarepi parāyattaṃ muñcitvā sabbākārena gahitaṃ.",
  "atk-s0515a:591_10": "Mamāyitanti ālayakataṃ vassūpagataṃ senāsanaṃ viya.",
  "atk-s0515a:591_11": "Idaṃ mamanti samīpe ṭhitaṃ.",
  "atk-s0515a:591_12": "Etaṃ mamanti dūre ṭhitaṃ.",
  "atk-s0515a:591_13": "Ettakanti parikkhāraniyamanaṃ “ettakampi nappaṭibhāseyyā”ti viya.",
  "atk-s0515a:591_14": "Ettāvatāti paricchedatthepi nipātaniyamanaṃ “ettāvatā kho mahānāmā”ti viya.",
  "atk-s0515a:591_15": "Kevalampi mahāpathavinti sakalampi mahāpathaviṃ.",
  "atk-s0515a:592_0": "Aṭṭhasataṃ taṇhāvicaritanti aṭṭhuttarasataṃ taṇhāgamanavitthāraṃ.",
  "atk-s0515a:592_1": "Aṭṭhuttarasataṃ kathaṃ hotīti ce?",
  "atk-s0515a:592_2": "Rūpataṇhā…pe…",
  "atk-s0515a:592_3": "dhammataṇhāti evaṃ cakkhudvārādīsu javanavīthiyā pavattā taṇhā “seṭṭhiputto,",
  "atk-s0515a:592_4": "brāhmaṇaputto”ti evamādīsu pitito laddhanāmā viya pitusadisārammaṇe bhūtā.",
  "atk-s0515a:592_5": "Ettha ca rūpārammaṇā rūpe taṇhāti rūpataṇhā.",
  "atk-s0515a:592_6": "Sā kāmarāgabhāvena rūpaṃ assādentī pavattamānā kāmataṇhā.",
  "atk-s0515a:592_7": "Sassatadiṭṭhisahagatarāgabhāvena “rūpaṃ niccaṃ dhuvaṃ sassata”nti evaṃ assādentī pavattamānā bhavataṇhā.",
  "atk-s0515a:592_8": "Ucchedadiṭṭhisahagatarāgabhāvena “rūpaṃ ucchijjati vinassati pacchedaṃ bhavissatī”ti evaṃ assādentī pavattamānā vibhavataṇhāti evaṃ tividhā hoti.",
  "atk-s0515a:592_9": "Yathā ca rūpataṇhā,",
  "atk-s0515a:592_10": "tathā saddataṇhādayopīti etāni aṭṭhārasa taṇhāvicaritāni honti.",
  "atk-s0515a:592_11": "Tāni ajjhattarūpādīsu aṭṭhārasa,",
  "atk-s0515a:592_12": "bahiddhārūpādīsu aṭṭhārasāti chattiṃsa,",
  "atk-s0515a:592_13": "iti atītāni chattiṃsa,",
  "atk-s0515a:592_14": "anāgatāni chattiṃsa,",
  "atk-s0515a:592_15": "paccuppannāni chattiṃsāti aṭṭhasataṃ.",
  "atk-s0515a:592_16": "Ajjhattikassa upādāya “asmī”ti hoti,",
  "atk-s0515a:592_17": "“itthasmī”ti hotīti vā evamādīni ajjhattikarūpādinissitāni aṭṭhārasa,",
  "atk-s0515a:592_18": "bāhirassupādāya iminā “asmī”ti hoti,",
  "atk-s0515a:592_19": "iminā “itthasmī”ti hotīti bāhirarūpādinissitāni aṭṭhārasāti chattiṃsa.",
  "atk-s0515a:592_20": "Iti atītāni chattiṃsa,",
  "atk-s0515a:592_21": "anāgatāni chattiṃsa,",
  "atk-s0515a:592_22": "paccuppannāni chattiṃsāti evampi aṭṭhasatataṇhāvicaritāni honti.",
  "atk-s0515a:593_0": "Vīsativatthukā sakkāyadiṭṭhīti rūpādīnaṃ pañcannaṃ khandhānaṃ ekekampi “rūpaṃ attato samanupassatī”tiādinā",
  "atk-s0515a:593_1": "nayena catudhā gāhavasena pavattāni vatthūni katvā uppannā vijjamānaṭṭhena sati khandhapañcakasaṅkhāte",
  "atk-s0515a:593_2": "kāye diṭṭhīti sakkāyadiṭṭhi.",
  "atk-s0515a:593_3": "Dasavatthukā micchādiṭṭhīti “natthi dinnaṃ,",
  "atk-s0515a:593_4": "natthi yiṭṭha”ntiādinayappavattā micchādiṭṭhi,",
  "atk-s0515a:593_5": "ayāthāvadiṭṭhi virajjhitvā gahaṇato vā vitathā diṭṭhi micchādiṭṭhi,",
  "atk-s0515a:593_6": "anatthāvahattā paṇḍitehi kucchitā diṭṭhītipi micchādiṭṭhi.",
  "atk-s0515a:593_7": "Sā ayoniso abhinivesalakkhaṇā,",
  "atk-s0515a:593_8": "parāmāsarasā,",
  "atk-s0515a:593_9": "micchābhinivesapaccupaṭṭhānā,",
  "atk-s0515a:593_10": "ariyānamadassanakāmatādipadaṭṭhānā,",
  "atk-s0515a:593_11": "paramavajjāti daṭṭhabbā.",
  "atk-s0515a:593_12": "Dasavatthukā antaggāhikā diṭṭhīti sassato loko,",
  "atk-s0515a:593_13": "asassato loko,",
  "atk-s0515a:593_14": "antavā loko”ti ādinayappavattā ekekaṃ koṭṭhāsaṃ patiṭṭhaṃ katvā gahaṇavasena evaṃ pavattā diṭṭhi dasavatthukā antaggāhikā diṭṭhi.",
  "atk-s0515a:593_15": "Yā evarūpā diṭṭhīti yā evaṃjātikā diṭṭhi.",
  "atk-s0515a:593_16": "Diṭṭhigatanti diṭṭhīsu gataṃ.",
  "atk-s0515a:593_17": "Idaṃ dassanaṃ dvāsaṭṭhidiṭṭhiantogadhattāti diṭṭhigataṃ,",
  "atk-s0515a:593_18": "diṭṭhiyeva duratikkamanaṭṭhena gahanaṃ diṭṭhigahanaṃ tiṇagahanavanagahanapabbatagahanāni viya.",
  "atk-s0515a:593_19": "Sāsaṅkasappaṭibhayaṭṭhena diṭṭhikantāraṃ corakantāravāḷakantāranirudakakantāradubbhikkhakantārā viya.",
  "atk-s0515a:593_20": "Sammādiṭṭhiyā vinivijjhanaṭṭhena vilomanaṭṭhena ca diṭṭhivisūkāyikaṃ.",
  "atk-s0515a:593_21": "Micchādassanañhi uppajjamānaṃ sammādassanaṃ vinivijjhati ceva vilometi ca.",
  "atk-s0515a:593_22": "Kadāci sassatassa,",
  "atk-s0515a:593_23": "kadāci ucchedassa gahaṇato diṭṭhiyā virūpaṃ phanditanti diṭṭhivipphanditaṃ.",
  "atk-s0515a:593_24": "Diṭṭhigatiko hi ekasmiṃ patiṭṭhātuṃ na sakkoti.",
  "atk-s0515a:593_25": "Kadāci sassataṃ anussarati,",
  "atk-s0515a:593_26": "kadāci ucchedaṃ.",
  "atk-s0515a:593_27": "Diṭṭhiyeva bandhanaṭṭhena saṃyojananti diṭṭhisaṃyojanaṃ.",
  "atk-s0515a:593_28": "Susumārādayo viya purisaṃ ārammaṇaṃ daḷhaṃ gaṇhātīti gāho.",
  "atk-s0515a:593_29": "Patiṭṭhahanato patiṭṭhāho.",
  "atk-s0515a:593_30": "Ayañhi balavapavattibhāvena patiṭṭhahitvā gaṇhāti.",
  "atk-s0515a:593_31": "Niccādivasena abhinivisatīti abhiniveso.",
  "atk-s0515a:593_32": "Dhammasabhāvaṃ atikkamitvā niccādivasena parato āmasatīti parāmāso.",
  "atk-s0515a:593_33": "Anatthāvahattā kucchito maggo,",
  "atk-s0515a:593_34": "kucchitānaṃ vā apāyānaṃ maggoti kummaggo.",
  "atk-s0515a:593_35": "Ayāthāvapathato micchāpatho.",
  "atk-s0515a:593_36": "Yathā hi disāmūḷhena “ayaṃ asukagāmassa nāma patho”ti gahitopi taṃ gāmaṃ na sampāpeti,",
  "atk-s0515a:593_37": "evaṃ diṭṭhigatikena “sugatipatho”ti gahitāpi diṭṭhi sugatiṃ na pāpetīti ayāthāvapathato micchāpatho.",
  "atk-s0515a:593_38": "Micchāsabhāvato micchattaṃ.",
  "atk-s0515a:593_39": "Tattheva paribbhamanato taranti ettha bālāti titthaṃ,",
  "atk-s0515a:593_40": "titthañca taṃ anatthānañca āyatananti titthāyatanaṃ,",
  "atk-s0515a:593_41": "titthiyānaṃ vā sañjātidesaṭṭhena nivāsaṭṭhānaṭṭhena ca āyatanantipi titthāyatanaṃ.",
  "atk-s0515a:593_42": "Vipariyesabhūto gāho,",
  "atk-s0515a:593_43": "vipariyesato vā gāhoti vipariyesaggāho.",
  "atk-s0515a:593_44": "Asabhāvagāhoti viparītaggāho.",
  "atk-s0515a:593_45": "“Anicce nicca”nti ādinayappavattavasena parivattetvā gāho vipallāsaggāho.",
  "atk-s0515a:593_46": "Anupāyagāho micchāgāho.",
  "atk-s0515a:593_47": "Ayāthāvakasmiṃ vatthusmiṃ na sabhāvasmiṃ vatthusmiṃ tathaṃ yāthāvakaṃ sabhāvanti gāho “ayāthāvakasmiṃ yāthāvaka”nti gāho.",
  "atk-s0515a:593_48": "Yāvatāti yattakā.",
  "atk-s0515a:593_49": "Dvāsaṭṭhidiṭṭhigatānīti brahmajāle āgatāni dvāsaṭṭhidiṭṭhigatāni.",
  "atk-s0515a:594_0": "Acchedasaṃkinopi phandantīti acchinditvā pasayha balakkārena gaṇhissantīti uppannasaṃkinopi calanti.",
  "atk-s0515a:594_1": "Acchindantepīti vuttanayena acchijjantepi.",
  "atk-s0515a:594_2": "Acchinnepīti vuttanayena acchinditvā gahitepi.",
  "atk-s0515a:594_3": "Vipariṇāmasaṃkinopīti parivattetvā aññathābhāvena āsaṃkinopi.",
  "atk-s0515a:594_4": "Vipariṇāmantepīti viparivattanakālepi.",
  "atk-s0515a:594_5": "Vipariṇatepīti viparivattitepi.",
  "atk-s0515a:594_6": "Phandantīti calanti.",
  "atk-s0515a:594_7": "Samphandantīti sabbākārena calanti.",
  "atk-s0515a:594_8": "Vipphandantīti vividhākārena phandanti.",
  "atk-s0515a:594_9": "Vedhantīti bhayaṃ disvā kampanti.",
  "atk-s0515a:594_10": "Pavedhantīti chambhitattā bhayena visesena kampanti.",
  "atk-s0515a:594_11": "Sampavedhantīti lomahaṃsanabhayena sabbākārena kampanti.",
  "atk-s0515a:594_12": "Phandamāneti upayogabahuvacanaṃ.",
  "atk-s0515a:594_13": "Appodaketi mandodake.",
  "atk-s0515a:594_14": "Parittodaketi luḷitodake.",
  "atk-s0515a:594_15": "Udakapariyādāneti khīṇodake.",
  "atk-s0515a:594_16": "Balākāhi vāti vuttāvasesāhi pakkhijātīhi.",
  "atk-s0515a:594_17": "Paripātiyamānāti vihiṃsiyamānā ghaṭṭiyamānā.",
  "atk-s0515a:594_18": "Ukkhipiyamānāti kaddamantarato nīhariyamānā giliyamānā vā.",
  "atk-s0515a:594_19": "Khajjamānāti khādiyamānā.",
  "atk-s0515a:594_20": "Phandanti kākehi.",
  "atk-s0515a:594_21": "Samphandanti kulalehi.",
  "atk-s0515a:594_22": "Vipphandanti balākāhi.",
  "atk-s0515a:594_23": "Vedhanti tuṇḍena gahitakāle maraṇavasena.",
  "atk-s0515a:594_24": "Pavedhanti vijjhanakāle.",
  "atk-s0515a:594_25": "Sampavedhanti maraṇasamīpe.",
  "atk-s0515a:595_0": "Passitvāti aguṇaṃ passitvā.",
  "atk-s0515a:595_1": "Tulayitvāti guṇāguṇaṃ tulayitvā.",
  "atk-s0515a:595_2": "Tīrayitvāti guṇāguṇaṃ vitthāretvā.",
  "atk-s0515a:595_3": "Vibhāvayitvāti vatthuhānabhāgiṃ muñcitvā vajjetvā.",
  "atk-s0515a:595_4": "Vibhūtaṃ katvāti nipphattiṃ pāpetvā āveṇikaṃ katvā.",
  "atk-s0515a:595_5": "Atha vā saṃkiṇṇadosaṃ mocetvā vatthuvibhāgakaraṇena passitvā.",
  "atk-s0515a:595_6": "Aparicchedadosaṃ mocetvā pamāṇakaraṇavasena tulayitvā.",
  "atk-s0515a:595_7": "Vatthudosaṃ mocetvā vibhāgakaraṇavasena tīrayitvā.",
  "atk-s0515a:595_8": "Sammohadosaṃ mocayitvā aggavibhāgakaraṇavasena vibhāvayitvā.",
  "atk-s0515a:595_9": "Ghanadosaṃ mocetvā pakativibhāgakaraṇena vibhūtaṃ katvā.",
  "atk-s0515a:595_10": "Pahāyāti pajahitvā.",
  "atk-s0515a:595_11": "Paṭinissajjitvāti nissajjitvā.",
  "atk-s0515a:595_12": "Amamāyantoti taṇhādiṭṭhīhi ālayaṃ akaronto.",
  "atk-s0515a:595_13": "Agaṇhantoti diṭṭhiyā pubbabhāge paññāya taṃ na gaṇhanto.",
  "atk-s0515a:595_14": "Aparāmasantoti vitakkena ūhanaṃ akaronto.",
  "atk-s0515a:595_15": "Anabhinivesantoti niyāmokkantidiṭṭhivasena nappavisanto.",
  "atk-s0515a:596_0": "Akubbamānoti pariggāhataṇhāvasena akaronto.",
  "atk-s0515a:596_1": "Ajanayamānoti ponobhavikataṇhāvasena ajanayamāno.",
  "atk-s0515a:596_2": "Asañjanayamānoti visesena asañjanayamāno.",
  "atk-s0515a:596_3": "Anibbattayamānoti patthanātaṇhāvasena na nibbattayamāno.",
  "atk-s0515a:596_4": "Anabhinibbattayamānoti sabbākārena na abhinibbattayamāno.",
  "atk-s0515a:596_5": "Upasaggavasena vā etāni padāni vaḍḍhitāni.",
  "atk-s0515a:596_6": "Evamettha paṭhamagāthāya assādaṃ.",
  "atk-s0515a:597_0": "13.",
  "atk-s0515a:597_1": "Tato parāhi catūhi gāthāhi ādīnavañca dassetvā idāni saupāyaṃ nissaraṇaṃ nissaraṇānisaṃsañca dassetuṃ,",
  "atk-s0515a:597_2": "sabbāhi vā etāhi kāmānaṃ ādīnavaṃ okāraṃ saṃkilesañca dassetvā idāni nekkhamme ānisaṃsaṃ dassetuṃ “ubhosu antesū”ti gāthādvayamāha.",
  "atk-s0515a:597_3": "Tattha ubhosu antesūti phassaphassasamudayādīsu dvīsu,",
  "atk-s0515a:597_4": "dvīsu paricchedesu.",
  "atk-s0515a:597_5": "Vineyya chandanti chandarāgaṃ vinetvā.",
  "atk-s0515a:597_6": "Phassaṃ pariññāyāti cakkhusamphassādiphassaṃ,",
  "atk-s0515a:597_7": "phassānusārena vā taṃsampayutte sabbepi arūpadhamme,",
  "atk-s0515a:597_8": "tesaṃ vatthudvārārammaṇavasena rūpadhamme cāti sakalampi nāmarūpaṃ tīhi pariññāhi parijānitvā.",
  "atk-s0515a:597_9": "Anānugiddhoti rūpādīsu sabbadhammesu agiddho.",
  "atk-s0515a:597_10": "Yadattagarahī tadakubbamānoti yaṃ attanā garahati,",
  "atk-s0515a:597_11": "taṃ akurumāno.",
  "atk-s0515a:597_12": "Na limpatī diṭṭhasutesu dhīroti so evarūpo dhitisampanno dhīro diṭṭhesu ca sutesu ca dhammesu dvinnaṃ lepānaṃ ekenāpi lepena na limpati,",
  "atk-s0515a:597_13": "ākāsamiva nirupalitto accantavodānappatto hoti.",
  "atk-s0515a:598_0": "Phasso eko antoti phasso ekaparicchedo.",
  "atk-s0515a:598_1": "Phusatīti phasso.",
  "atk-s0515a:598_2": "Svāyaṃ phusanalakkhaṇo,",
  "atk-s0515a:598_3": "saṅghaṭṭanaraso,",
  "atk-s0515a:598_4": "sannipātapaccupaṭṭhāno,",
  "atk-s0515a:598_5": "āpāthagatavisayapadaṭṭhāno.",
  "atk-s0515a:598_6": "Ayañhi arūpadhammopi samāno ārammaṇe phusanākāreneva pavattatīti phusanalakkhaṇo.",
  "atk-s0515a:598_7": "Ekadeseneva anallīyamānopi rūpaṃ viya cakkhuṃ,",
  "atk-s0515a:598_8": "saddo viya ca sotaṃ cittaṃ ārammaṇañca saṅghaṭṭetīti saṅghaṭṭanaraso,",
  "atk-s0515a:598_9": "vatthārammaṇasaṅghaṭṭanato vā uppannattā sampattiatthenapi rasena “saṅghaṭṭanaraso”ti veditabbo.",
  "atk-s0515a:598_10": "Vuttañhetaṃ aṭṭhakathāyaṃ –",
  "atk-s0515a:599_0": "“Catubhūmakaphasso no phusanalakkhaṇo nāma natthi,",
  "atk-s0515a:599_1": "saṅghaṭṭanaraso pana pañcadvārikova hoti.",
  "atk-s0515a:599_2": "Pañcadvārikassa hi phusanalakkhaṇotipi saṅghaṭṭanarasotipi nāmaṃ.",
  "atk-s0515a:599_3": "Manodvārikassa phusanalakkhaṇotveva nāmaṃ,",
  "atk-s0515a:599_4": "na saṅghaṭṭanaraso”ti.",
  "atk-s0515a:600_0": "Idañca vatvā idaṃ suttaṃ ābhataṃ –",
  "atk-s0515a:601_0": "“Yathā, mahārāja,",
  "atk-s0515a:601_1": "dve meṇḍā yujjheyyuṃ,",
  "atk-s0515a:601_2": "yathā eko meṇḍo,",
  "atk-s0515a:601_3": "evaṃ cakkhu daṭṭhabbaṃ.",
  "atk-s0515a:601_4": "Yathā dutiyo meṇḍo,",
  "atk-s0515a:601_5": "evaṃ rūpaṃ daṭṭhabbaṃ.",
  "atk-s0515a:601_6": "Yathā tesaṃ sannipāto,",
  "atk-s0515a:601_7": "evaṃ phasso daṭṭhabbo.",
  "atk-s0515a:601_8": "Evaṃ phusanalakkhaṇo ca phasso saṅghaṭṭanaraso ca. Yathā, mahārāja,",
  "atk-s0515a:601_9": "dve sammā vajjeyyuṃ,",
  "atk-s0515a:601_10": "dve pāṇī vajjeyyuṃ.",
  "atk-s0515a:601_11": "Yathā eko pāṇi,",
  "atk-s0515a:601_12": "evaṃ cakkhu daṭṭhabbaṃ.",
  "atk-s0515a:601_13": "Yathā dutiyo pāṇi,",
  "atk-s0515a:601_14": "evaṃ rūpaṃ daṭṭhabbaṃ.",
  "atk-s0515a:601_15": "Yathā tesaṃ sannipāto,",
  "atk-s0515a:601_16": "evaṃ phasso daṭṭhabbo.",
  "atk-s0515a:601_17": "Evaṃ phusanalakkhaṇo ca phasso saṅghaṭṭanaraso cā”ti vitthāro.",
  "atk-s0515a:602_0": "Yathā vā “cakkhunā rūpaṃ disvā”tiādīsu cakkhuviññāṇādīni cakkhuādināmena vuttāni,",
  "atk-s0515a:602_1": "evamidhāpi tāni cakkhuādināmeneva vuttānīti veditabbāni.",
  "atk-s0515a:602_2": "Tasmā “evaṃ cakkhu daṭṭhabba”ntiādīsu evaṃ cakkhuviññāṇaṃ daṭṭhabbanti iminā nayena attho veditabbo.",
  "atk-s0515a:602_3": "Evaṃ sante cittārammaṇasaṅghaṭṭanato imasmimpi sutte kiccaṭṭheneva rasena “saṅghaṭṭanaraso”ti siddho hoti.",
  "atk-s0515a:602_4": "Tiṇṇaṃ sannipātasaṅkhātassa pana attano kāraṇassa vasena paveditattā sannipātapaccupaṭṭhāno.",
  "atk-s0515a:602_5": "Ayañhi tattha tattha “tiṇṇaṃ saṅgati phasso”ti evaṃ kāraṇasseva vasena paveditoti.",
  "atk-s0515a:602_6": "Imassa ca suttapadassa tiṇṇaṃ saṅgatiyā phassoti ayamattho,",
  "atk-s0515a:602_7": "na saṅgatimattameva phasso.",
  "atk-s0515a:603_0": "Evaṃ paveditattā pana tenevākārena paccupaṭṭhātīti “sannipātapaccupaṭṭhāno”ti vutto.",
  "atk-s0515a:603_1": "Phalaṭṭhena pana paccupaṭṭhānenesa vedanāpaccupaṭṭhāno nāma hoti.",
  "atk-s0515a:603_2": "Vedanaṃ hesa paccupaṭṭhāpeti,",
  "atk-s0515a:603_3": "uppādetīti attho.",
  "atk-s0515a:603_4": "Uppādayamāno ca yathā bahiddhā uṇhapaccayāpi samānā lākhāsaṅkhātadhātunissitā usmā attano nissaye mudubhāvakārī hoti,",
  "atk-s0515a:603_5": "na attano paccayabhūtepi bahiddhā vītaccitaṅgārasaṅkhāte uṇhabhāve.",
  "atk-s0515a:603_6": "Evaṃ vatthārammaṇasaṅkhātaaññapaccayopi samāno cittanissitattā attano nissayabhūte citte eva esa vedanuppādako hoti,",
  "atk-s0515a:603_7": "na attano paccayabhūtepi vatthumhi ārammaṇevāti veditabbo.",
  "atk-s0515a:603_8": "Tajjena samannāhārena pana indriyena ca parikkhate visaye anantarāyena uppajjanato esa “āpāthagatavisayapadaṭṭhāno”ti vuccati.",
  "atk-s0515a:604_0": "Phasso yato samudeti uppajjati,",
  "atk-s0515a:604_1": "so “phassasamudayo”ti vuccati.",
  "atk-s0515a:604_2": "Vuttañhetaṃ –",
  "atk-s0515a:604_3": "“saḷāyatanapaccayā phasso”ti.",
  "atk-s0515a:604_4": "Atītaduko kālavasena vutto.",
  "atk-s0515a:604_5": "Vedanāduko “upekkhā pana santattā,",
  "atk-s0515a:604_6": "sukhamicceva bhāsitā”ti vuttattā upekkhāvedanaṃ sukhameva katvā sukhadukkhavasena,",
  "atk-s0515a:604_7": "nāmarūpaduko rūpārūpavasena,",
  "atk-s0515a:604_8": "āyatanaduko saṃsārapavattivasena,",
  "atk-s0515a:604_9": "sakkāyaduko pañcakkhandhavasena vuttoti veditabbo.",
  "atk-s0515a:604_10": "Tattha sukhayatīti sukhā.",
  "atk-s0515a:604_11": "Vedayatīti vedanā.",
  "atk-s0515a:604_12": "Dukkhayatīti dukkhā.",
  "atk-s0515a:604_13": "Namanalakkhaṇaṃ nāmaṃ.",
  "atk-s0515a:604_14": "Ruppanalakkhaṇaṃ rūpaṃ.",
  "atk-s0515a:604_15": "Cakkhāyatanādīni cha ajjhattikāni.",
  "atk-s0515a:604_16": "Rūpāyatanādīni cha bāhirāni.",
  "atk-s0515a:604_17": "Rūpakkhandhādayo pañcakkhandhā vijjamānaṭṭhena sakkāyo.",
  "atk-s0515a:604_18": "Avijjākammataṇhāāhāraphassanāmarūpā sakkāyasamudayo.",
  "atk-s0515a:605_0": "Cakkhusamphassoti cakkhatīti cakkhu,",
  "atk-s0515a:605_1": "rūpaṃ assādeti vibhāveti cāti attho.",
  "atk-s0515a:605_2": "Cakkhuto pavatto samphasso cakkhusamphasso.",
  "atk-s0515a:605_3": "So pana attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti.",
  "atk-s0515a:605_4": "Suṇātīti sotaṃ.",
  "atk-s0515a:605_5": "Taṃ sasambhārasotabilassa anto tanutambalomācite aṅguliveṭhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0515a:605_6": "Sotato pavatto samphasso sotasamphasso.",
  "atk-s0515a:605_7": "Ghānasamphassādīsupi eseva nayo.",
  "atk-s0515a:605_8": "Ghāyatīti ghānaṃ.",
  "atk-s0515a:605_9": "Taṃ sasambhārabilassa anto ajapadasaṇṭhāne padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0515a:605_10": "Jīvitamavhāyatīti jivhā,",
  "atk-s0515a:605_11": "sāyanaṭṭhena vā jivhā.",
  "atk-s0515a:605_12": "Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne padese",
  "atk-s0515a:605_13": "jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "atk-s0515a:605_14": "Kucchitānaṃ sāsavadhammānaṃ āyoti kāyo.",
  "atk-s0515a:605_15": "Āyoti uppattideso.",
  "atk-s0515a:605_16": "Yāvatā imasmiṃ kāye upādiṇṇapavatti nāma atthi,",
  "atk-s0515a:605_17": "tattha yebhuyyena kāyappasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati.",
  "atk-s0515a:605_18": "Munātīti mano,",
  "atk-s0515a:605_19": "vijānātīti attho.",
  "atk-s0515a:605_20": "Manoti sahāvajjanabhavaṅgaṃ;",
  "atk-s0515a:605_21": "manato pavatto samphasso manosamphasso.",
  "atk-s0515a:606_0": "Chabbidhampi phassaṃ duvidhameva hotīti dassetuṃ “adhivacanasamphasso paṭighasamphasso”ti āha.",
  "atk-s0515a:606_1": "Manodvāriko adhivacanasamphasso.",
  "atk-s0515a:606_2": "Pañcadvāriko vatthārammaṇādipaṭighena uppajjanato paṭighasamphasso.",
  "atk-s0515a:607_0": "Sukhavedanāya ārammaṇe sukhavedanīyo.",
  "atk-s0515a:607_1": "Dukkhavedanāya ārammaṇe dukkhavedanīyo.",
  "atk-s0515a:607_2": "Adukkhamasukhavedanāya ārammaṇe adukkhamasukhavedanīyo.",
  "atk-s0515a:607_3": "Tattha sukhayatīti sukhaṃ,",
  "atk-s0515a:607_4": "yassuppajjati,",
  "atk-s0515a:607_5": "taṃ sukhitaṃ karotīti attho.",
  "atk-s0515a:607_6": "Suṭṭhu vā khanati,",
  "atk-s0515a:607_7": "khādati ca kāyacittābādhanti sukhaṃ.",
  "atk-s0515a:607_8": "Dukkhayatīti dukkhaṃ,",
  "atk-s0515a:607_9": "yassuppajjati,",
  "atk-s0515a:607_10": "taṃ dukkhitaṃ karotīti attho.",
  "atk-s0515a:607_11": "Na dukkhaṃ na sukhanti adukkhamasukhaṃ, ma-",
  "atk-s0515a:607_12": "kāro padasandhivasena vutto.",
  "atk-s0515a:608_0": "Kusalotiādayo jātivasena vuttā.",
  "atk-s0515a:608_1": "Tattha kusaloti ekavīsatikusalacittasampayutto.",
  "atk-s0515a:608_2": "Akusaloti dvādasākusalacittasampayutto.",
  "atk-s0515a:608_3": "Abyākatoti avasesavipākakiriyābyākatacittasampayutto.",
  "atk-s0515a:609_0": "Puna bhavappabhedavasena niddisanto “kāmāvacaro”tiādimāha.",
  "atk-s0515a:609_1": "Catupaññāsakāmāvacaracittasampayutto kāmāvacaro.",
  "atk-s0515a:609_2": "Kāmaṃ pahāya rūpe avacaratīti rūpāvacaro,",
  "atk-s0515a:609_3": "kusalābyākatavasena pañcadasarūpāvacaracittasampayutto.",
  "atk-s0515a:609_4": "Kāmañca rūpañca pahāya arūpe avacaratīti arūpāvacaro,",
  "atk-s0515a:609_5": "kusalābyākatavasena dvādasārūpāvacaracittasampayutto.",
  "atk-s0515a:610_0": "Idāni abhinivesavasena dassento “suññato”tiādimāha.",
  "atk-s0515a:610_1": "Tattha suññatoti rāgadosamohehi suññattā suññato.",
  "atk-s0515a:610_2": "Rāgadosamohanimittehi animittattā animitto.",
  "atk-s0515a:610_3": "Rāgadosamohapaṇidhīnaṃ abhāvato appaṇihitoti vuccati.",
  "atk-s0515a:611_0": "Idāni vaṭṭapariyāpannaapariyāpannavasena dassento “lokiyo”tiādimāha.",
  "atk-s0515a:611_1": "Loko vuccati lujjanapalujjanaṭṭhena vaṭṭaṃ,",
  "atk-s0515a:611_2": "tasmiṃ pariyāpannabhāvena loke niyuttoti lokiyo.",
  "atk-s0515a:611_3": "Uttiṇṇoti uttaro,",
  "atk-s0515a:611_4": "loke apariyāpannabhāvena lokato uttaroti lokuttaro.",
  "atk-s0515a:611_5": "Phusanāti phusanākāro.",
  "atk-s0515a:611_6": "Samphusanā samphusitattanti upasaggena padaṃ vaḍḍhitaṃ.",
  "atk-s0515a:612_0": "Evaṃ ñātaṃ katvāti evaṃ pākaṭaṃ katvā jānanto tīreti tīrayati,",
  "atk-s0515a:612_1": "upari vattabbākārena cinteti.",
  "atk-s0515a:612_2": "Aniccantikatāya ādiantavantatāya ca aniccato tīreti.",
  "atk-s0515a:612_3": "Uppādavayapaṭipīḷanatāya dukkhavatthutāya ca dukkhato.",
  "atk-s0515a:612_4": "Paccayayāpanīyatāya rogamūlatāya ca rogato.",
  "atk-s0515a:612_5": "Dukkhatāsūlayogitāya kilesāsucipaggharatāya uppādajarābhaṅgehi uddhumātaparipakkapabhinnatāya ca gaṇḍato.",
  "atk-s0515a:612_6": "Pīḷājanakatāya antotudanatāya dunnīharaṇīyatāya ca sallato.",
  "atk-s0515a:612_7": "Vigarahaṇīyatāya avaḍḍhiāvahanatāya aghavatthutāya ca aghato.",
  "atk-s0515a:612_8": "Aseribhāvajanakatāya ābādhapadaṭṭhānatāya ca ābādhato.",
  "atk-s0515a:612_9": "Avasatāya avidheyyatāya ca parato.",
  "atk-s0515a:612_10": "Byādhijarāmaraṇehi lujjanapalujjanatāya palokato.",
  "atk-s0515a:612_11": "Anekabyasanāvahanatāya ītito.",
  "atk-s0515a:612_12": "Aviditānaṃyeva vipulānaṃ anatthānaṃ āvahanato sabbūpaddavavatthutāya ca upaddavato.",
  "atk-s0515a:612_13": "Sabbabhayānaṃ ākaratāya ca dukkhavūpasamasaṅkhātassa paramassāsassa paṭipakkhabhūtatāya ca bhayato.",
  "atk-s0515a:612_14": "Anekehi anatthehi anubaddhatāya dosūpasaṭṭhatāya,",
  "atk-s0515a:612_15": "upasaggo viya anadhivāsanārahatāya ca upasaggato.",
  "atk-s0515a:612_16": "Byādhijarāmaraṇehi ceva lābhādīhi ca lokadhammehi pacalitatāya calato.",
  "atk-s0515a:612_17": "Upakkamena ceva sarasena ca pabhaṅgupagamanasīlatāya pabhaṅguto.",
  "atk-s0515a:612_18": "Sabbāvatthāvinipātitāya,",
  "atk-s0515a:612_19": "thirabhāvassa ca abhāvatāya adhuvato.",
  "atk-s0515a:612_20": "Atāyanatāya ceva alabbhaneyyakhematāya ca atāṇato.",
  "atk-s0515a:612_21": "Allīyituṃ anarahatāya,",
  "atk-s0515a:612_22": "allīnānampi ca leṇakiccākāritāya aleṇato.",
  "atk-s0515a:612_23": "Nissitānaṃ bhayasārakattābhāvena asaraṇato.",
  "atk-s0515a:612_24": "Yathāparikappitehi dhuvasubhasukhattabhāvehi rittatāya rittato.",
  "atk-s0515a:612_25": "Rittatāyeva tucchato,",
  "atk-s0515a:612_26": "appakattā vā.",
  "atk-s0515a:612_27": "Appakampi hi loke “tuccha”nti vuccati.",
  "atk-s0515a:612_28": "Sāminivāsivedaka kārakādhiṭṭhāyakavirahitatāya suññato.",
  "atk-s0515a:613_0": "Sayañca asāmikabhāvāditāya anattato.",
  "atk-s0515a:613_1": "Pavattidukkhatāya,",
  "atk-s0515a:613_2": "dukkhassa ca ādīnavatāya ādīnavato.",
  "atk-s0515a:613_3": "Atha vā ādīnaṃ vāti gacchati pavattatīti ādīnavo,",
  "atk-s0515a:613_4": "kapaṇamanussassetaṃ adhivacanaṃ.",
  "atk-s0515a:613_5": "Khandhāpi ca kapaṇāyevāti ādīnavasadisatāya ādīnavato.",
  "atk-s0515a:613_6": "Jarāya ceva maraṇena cāti dvedhā pariṇāmapakatitāya vipariṇāmadhammato.",
  "atk-s0515a:613_7": "Dubbalatāya,",
  "atk-s0515a:613_8": "pheggu viya sukhabhañjanīyatāya ca asārakato.",
  "atk-s0515a:613_9": "Aghahetutāya aghamūlato.",
  "atk-s0515a:613_10": "Mittamukhasapatto viya vissāsaghātitāya vadhakato.",
  "atk-s0515a:613_11": "Vigatabhavatāya vibhavasambhūtatāya ca vibhavato.",
  "atk-s0515a:613_12": "Āsavapadaṭṭhānatāya sāsavato.",
  "atk-s0515a:613_13": "Hetupaccayehi abhisaṅkhatatāya saṅkhatato.",
  "atk-s0515a:613_14": "Maccumārakilesamārānaṃ āmisabhūtatāya mārāmisato.",
  "atk-s0515a:613_15": "Jātijarābyādhimaraṇapakatitāya jātijarābyādhimaraṇadhammato.",
  "atk-s0515a:613_16": "Sokaparidevaupāyāsahetutāya sokaparidevaupāyāsadhammato.",
  "atk-s0515a:613_17": "Taṇhādiṭṭhiduccaritasaṃkilesānaṃ visayadhammatāya saṃkilesadhammato.",
  "atk-s0515a:613_18": "Avijjākammataṇhāsaḷāyatanavasena uppattito samudayato.",
  "atk-s0515a:613_19": "Tesaṃ abhāvena atthaṅgamato.",
  "atk-s0515a:613_20": "Phasse chandarāgavasena madhurassādena assādato.",
  "atk-s0515a:613_21": "Phassassa vipariṇāmena ādīnavato.",
  "atk-s0515a:613_22": "Ubhinnaṃ nissaraṇena nissaraṇato tīretīti sabbesu ca imesu “tīretī”ti pāṭhaseso daṭṭhabbo.",
  "atk-s0515a:614_0": "Pajahatīti sakasantānato nīharati.",
  "atk-s0515a:614_1": "Vinodetīti tudati.",
  "atk-s0515a:614_2": "Byantiṃ karotīti vigatantaṃ karoti.",
  "atk-s0515a:614_3": "Anabhāvaṃ gametīti anu anu abhāvaṃ gameti.",
  "atk-s0515a:614_4": "Ariyamaggasatthena ucchinnaṃ taṇhāavijjāmayaṃ mūlametesanti ucchinnamūlā.",
  "atk-s0515a:614_5": "Tālavatthu viya nesaṃ vatthu katanti tālāvatthukatā.",
  "atk-s0515a:614_6": "Yathā hi tālarukkhaṃ samūlaṃ uddharitvā tassa vatthumatte tasmiṃ padese kate na puna tassa tālassa uppatti paññāyati,",
  "atk-s0515a:614_7": "evaṃ ariyamaggasatthena samūle rūpādirase uddharitvā tesaṃ pubbe uppannapubbabhāvena vatthumatte cittasantāne",
  "atk-s0515a:614_8": "kate sabbepi te “tālāvatthukatā”ti vuccanti.",
  "atk-s0515a:614_9": "Yassesoti yassa puggalassa eso gedho.",
  "atk-s0515a:614_10": "Samucchinnoti ucchinno.",
  "atk-s0515a:614_11": "Vūpasantoti phalena vūpasanto.",
  "atk-s0515a:614_12": "Paṭipassaddhoti paṭipassaddhippahānena paṭipassambhito.",
  "atk-s0515a:614_13": "Upasaggena vā padaṃ vaḍḍhitaṃ.",
  "atk-s0515a:614_14": "Abhabbuppattikoti puna uppajjituṃ abhabbo.",
  "atk-s0515a:614_15": "Ñāṇagginā daḍḍhoti maggañāṇagginā jhāpito.",
  "atk-s0515a:614_16": "Atha vā visanikkhittaṃ bhājanena saha chaḍḍitaṃ viya vatthunā saha pahīno.",
  "atk-s0515a:614_17": "Mūlacchinnavisavalli viya samūlacchinnoti samucchinno.",
  "atk-s0515a:614_18": "Uddhane udakaṃ siñcitvā nibbāpitaaṅgāraṃ viya vūpasanto.",
  "atk-s0515a:614_19": "Nibbāpitaaṅgāre patitaudakaphusitaṃ viya paṭipassaddho.",
  "atk-s0515a:614_20": "Aṅkuruppattiyā hetucchinnabījaṃ viya abhabbuppattiko.",
  "atk-s0515a:614_21": "Asanipātavisarukkho viya ñāṇagginā daḍḍhoti evameke vaṇṇayanti.",
  "atk-s0515a:615_0": "Vītagedhoti idaṃ sakabhāvapariccajanavasena vuttaṃ.",
  "atk-s0515a:615_1": "Vigatagedhoti idaṃ ārammaṇe sālayabhāvapariccajanavasena.",
  "atk-s0515a:615_2": "Cattagedhoti idaṃ puna anādiyanabhāvadassanavasena.",
  "atk-s0515a:615_3": "Muttagedhoti idaṃ santatito vinimocanavasena.",
  "atk-s0515a:615_4": "Pahīnagedhoti idaṃ muttassāpi kvaci anavaṭṭhānadassanavasena.",
  "atk-s0515a:615_5": "Paṭinissaṭṭhagedhoti idaṃ ādinnapubbassa nissaggadassanavasena vuttaṃ.",
  "atk-s0515a:615_6": "Vītarāgo vigatarāgo cattarāgoti vuttanayena yojetabbaṃ.",
  "atk-s0515a:615_7": "Tattha gijjhanavasena gedho.",
  "atk-s0515a:615_8": "Rañjanavasena rāgo.",
  "atk-s0515a:615_9": "Nicchātoti nittaṇho.",
  "atk-s0515a:615_10": "“Nicchado”tipi pāṭho,",
  "atk-s0515a:615_11": "taṇhāchadanavirahitoti attho.",
  "atk-s0515a:615_12": "Nibbutoti nibbutasabhāvo.",
  "atk-s0515a:615_13": "Sītibhūtoti sītasabhāvo.",
  "atk-s0515a:615_14": "Sukhapaṭisaṃvedīti kāyikacetasikasukhaṃ anubhavanasabhāvo.",
  "atk-s0515a:615_15": "Brahmabhūtenāti uttamasabhāvena.",
  "atk-s0515a:615_16": "Attanāti cittena.",
  "atk-s0515a:616_0": "Katattā cāti pāpakammānaṃ katabhāvena ca.",
  "atk-s0515a:616_1": "Akatattā cāti kusalānaṃ akatabhāvena ca.",
  "atk-s0515a:616_2": "Kataṃ me kāyaduccaritaṃ,",
  "atk-s0515a:616_3": "akataṃ me kāyasucaritantiādayo dvāravasena avirativirativasena kammapathavasena ca vuttā.",
  "atk-s0515a:616_4": "Sīlesumhi na paripūrakārītiādayo catupārisuddhisīlavasena.",
  "atk-s0515a:616_5": "Jāgariyamananuyuttoti pañcajāgaraṇavasena.",
  "atk-s0515a:616_6": "Satisampajaññenāti sātthakādisampajaññavasena.",
  "atk-s0515a:616_7": "Cattāro satipaṭṭhānātiādayo bodhipakkhiyadhammā lokiyalokuttaravasena.",
  "atk-s0515a:616_8": "Dukkhaṃ me apariññātantiādayo cattāro ariyasaccavasena vuttāti veditabbaṃ.",
  "atk-s0515a:616_9": "Te atthato tattha tattha vuttanayattā pākaṭāyeva.",
  "atk-s0515a:617_0": "Dhīro paṇḍitoti satta padā vuttatthāyeva.",
  "atk-s0515a:617_1": "Api ca dukkhe akampiyaṭṭhena dhīro.",
  "atk-s0515a:617_2": "Sukhe anuppilavaṭṭhena paṇḍito.",
  "atk-s0515a:617_3": "Diṭṭhadhammikasamparāyikatthe kataparicayaṭṭhena paññavā.",
  "atk-s0515a:617_4": "Attatthaparatthe niccalaṭṭhena buddhimā.",
  "atk-s0515a:617_5": "Gambhīrauttānatthe apaccosakkanaṭṭhena ñāṇī.",
  "atk-s0515a:617_6": "Guḷhapaṭicchannatthe obhāsanaṭṭhena vibhāvī.",
  "atk-s0515a:617_7": "Nikkilesabyavadānaṭṭhena tulāsadisoti medhāvī.",
  "atk-s0515a:617_8": "Na limpatīti sajātiyā na limpati ākāse lekhā viya.",
  "atk-s0515a:617_9": "Na palimpatīti visesena na limpati.",
  "atk-s0515a:617_10": "Na upalimpatīti saññogo hutvāpi na limpati hatthatale lekhā viya.",
  "atk-s0515a:617_11": "Alittoti saññogo hutvāpi na kilissati kāsikavatthe ṭhapitamaṇiratanaṃ viya.",
  "atk-s0515a:617_12": "Apalittoti visesena na kilissati maṇiratane paliveṭhitakāsikavatthaṃ viya.",
  "atk-s0515a:617_13": "Anupalittoti upagantvāpi na allīyati pokkharapatte udakabindu viya.",
  "atk-s0515a:617_14": "Nikkhantoti bahi nikkhanto bandhanāgārato palāto viya.",
  "atk-s0515a:617_15": "Nissaṭoti pāpapahīno amittassa paṭicchāpitakiliṭṭhavatthu viya.",
  "atk-s0515a:617_16": "Vippamuttoti suṭṭhu mutto gayhūpage vatthumhi ratiṃ nāsetvā puna nāgamanaṃ viya.",
  "atk-s0515a:617_17": "Visaññuttoti kilesehi ekato na yutto byādhinā muttagilāno viya.",
  "atk-s0515a:617_18": "Vimariyādikatena cetasāti vigatamariyādakatena cittena,",
  "atk-s0515a:617_19": "sabbabhavena sabbārammaṇena sabbakilesehi muttacittenāti attho.",
  "atk-s0515a:618_0": "14.",
  "atk-s0515a:618_1": "Saññaṃ pariññāti gāthāya pana ayaṃ saṅkhepattho –",
  "atk-s0515a:618_2": "na kevalañca phassameva,",
  "atk-s0515a:618_3": "api ca kho pana kāmasaññādibhedaṃ saññaṃ,",
  "atk-s0515a:618_4": "saññānusārena vā pubbe vuttanayeneva nāmarūpaṃ tīhi pariññāhi parijānitvā imāya paṭipadāya catubbidhampi vitareyya oghaṃ,",
  "atk-s0515a:618_5": "tato so tiṇṇogho taṇhādiṭṭhipariggahesu taṇhādiṭṭhikilesappahānena anupalitto khīṇāsavamuni rāgādisallānaṃ abbūḷhattā abbūḷhasallo,",
  "atk-s0515a:618_6": "sativepullappattiyā appamatto caraṃ,",
  "atk-s0515a:618_7": "pubbabhāge vā appamatto caranto tena appamādacārena abbūḷhasallo hutvā sakaparattabhāvādibhedaṃ nāsīsati lokamimaṃ parañca,",
  "atk-s0515a:618_8": "aññadatthu carimacittanirodhā nirupādānova jātavedo parinibbātīti arahattanikūṭena desanaṃ niṭṭhāpesi,",
  "atk-s0515a:618_9": "dhammanettiṭhapanameva karonto;",
  "atk-s0515a:618_10": "na tu imāya desanāya maggaṃ vā phalaṃ vā uppādesi,",
  "atk-s0515a:618_11": "khīṇāsavassa desitattāti.",
  "atk-s0515a:619_0": "Nīlādibhedaṃ ārammaṇaṃ sañjānātīti saññā.",
  "atk-s0515a:619_1": "Sā sañjānanalakkhaṇā paccābhiññāṇarasā.",
  "atk-s0515a:619_2": "Catubhūmikasaññā hi nosañjānanalakkhaṇā nāma natthi,",
  "atk-s0515a:619_3": "sabbā sañjānanalakkhaṇāva.",
  "atk-s0515a:619_4": "Yā panettha abhiññāṇena sañjānāti,",
  "atk-s0515a:619_5": "sā paccābhiññāṇarasā nāma hoti.",
  "atk-s0515a:619_6": "Tassā vaḍḍhakissa dārumhi abhiññāṇaṃ katvā puna tena abhiññāṇena taṃ paccābhijānanakāle,",
  "atk-s0515a:619_7": "purisassa kāḷatilakādiabhiññāṇaṃ sallakkhetvā puna tena abhiññāṇena “asuko nāma eso”ti tassa paccābhijānanakāle,",
  "atk-s0515a:619_8": "rañño piḷandhanagopakabhaṇḍāgārikassa tasmiṃ tasmiṃ piḷandhane nāmapaṇṇakaṃ bandhitvā “asukaṃ piḷandhanaṃ",
  "atk-s0515a:619_9": "nāma āharā”ti vutte dīpaṃ jāletvā sāragabbhaṃ pavisitvā paṇṇaṃ vācetvā tassa tasseva piḷandhanassa āharaṇakāle",
  "atk-s0515a:619_10": "ca pavatti veditabbā.",
  "atk-s0515a:620_0": "Aparo nayo –",
  "atk-s0515a:620_1": "sabbasaṅgāhikavasena hi sañjānanalakkhaṇā saññā,",
  "atk-s0515a:620_2": "punasañjānanapaccayanimittakaraṇarasā dāruādīsu tacchakādayo viya,",
  "atk-s0515a:620_3": "yathāgahitanimittavasena abhinivesakaraṇapaccupaṭṭhānā hatthidassakaandho viya,",
  "atk-s0515a:620_4": "ārammaṇe anogāḷhavuttitāya aciraṭṭhānapaccupaṭṭhānā vā vijju viya,",
  "atk-s0515a:620_5": "yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā viya.",
  "atk-s0515a:620_6": "Yā panettha ñāṇasampayuttā hoti,",
  "atk-s0515a:620_7": "sā ñāṇameva anuvattati,",
  "atk-s0515a:620_8": "sasambhārapathavīādīsu sesadhammā pathavīādīni viyāti veditabbā.",
  "atk-s0515a:621_0": "Kāmapaṭisaññuttā saññā kāmasaññā.",
  "atk-s0515a:621_1": "Byāpādapaṭisaññuttā saññā byāpādasaññā.",
  "atk-s0515a:621_2": "Vihiṃsāpaṭisaññuttā saññā vihiṃsāsaññā.",
  "atk-s0515a:621_3": "Tesu dve sattesupi saṅkhāresupi uppajjanti.",
  "atk-s0515a:621_4": "Kāmasaññā hi piye manāpe satte vā saṅkhāre vā vitakkentassa uppajjati.",
  "atk-s0515a:621_5": "Byāpādasaññā appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā uppajjati.",
  "atk-s0515a:621_6": "Vihiṃsāsaññā saṅkhāresu na uppajjati.",
  "atk-s0515a:621_7": "Saṅkhāro hi dukkhāpetabbo nāma natthi.",
  "atk-s0515a:621_8": "“Ime sattā haññantu vā,",
  "atk-s0515a:621_9": "ucchijjantu vā,",
  "atk-s0515a:621_10": "vinassantu vā,",
  "atk-s0515a:621_11": "mā vā ahesu”nti cintanakāle pana sattesu uppajjati.",
  "atk-s0515a:621_12": "Nekkhammapaṭisaññuttā saññā nekkhammasaññā,",
  "atk-s0515a:621_13": "sā asubhapubbabhāge kāmāvacarā hoti,",
  "atk-s0515a:621_14": "asubhajhāne rūpāvacarā,",
  "atk-s0515a:621_15": "taṃ jhānaṃ pādakaṃ katvā uppannamaggaphalakāle lokuttarā.",
  "atk-s0515a:621_16": "Abyāpādapaṭisaññuttā saññā abyāpādasaññā,",
  "atk-s0515a:621_17": "sā mettāpubbabhāge kāmāvacarā hoti,",
  "atk-s0515a:621_18": "mettājhāne rūpāvacarā,",
  "atk-s0515a:621_19": "taṃ jhānaṃ pādakaṃ katvā uppannamaggaphalakāle lokuttarā.",
  "atk-s0515a:621_20": "Avihiṃsāpaṭisaññuttā saññā avihiṃsāsaññā,",
  "atk-s0515a:621_21": "sā karuṇāpubbabhāge kāmāvacarā,",
  "atk-s0515a:621_22": "karuṇājhāne rūpāvacarā,",
  "atk-s0515a:621_23": "taṃ jhānaṃ pādakaṃ katvā uppannamaggaphalakāle lokuttarā.",
  "atk-s0515a:621_24": "Yadā alobho sīsaṃ hoti,",
  "atk-s0515a:621_25": "tadā itare dve tadanvāyikā bhavanti.",
  "atk-s0515a:621_26": "Yadā mettā sīsaṃ hoti,",
  "atk-s0515a:621_27": "tadā itare dve tadanvāyikā bhavanti.",
  "atk-s0515a:621_28": "Yadā karuṇā sīsaṃ hoti,",
  "atk-s0515a:621_29": "tadā itare dve tadanvāyikā bhavanti.",
  "atk-s0515a:621_30": "Rūpārammaṇaṃ ārabbha uppannā saññā rūpasaññā.",
  "atk-s0515a:621_31": "Saddasaññādīsupi eseva nayo.",
  "atk-s0515a:621_32": "Idaṃ tassāyeva ārammaṇato nāmaṃ.",
  "atk-s0515a:621_33": "Ārammaṇānaṃ vuttattā cakkhusamphassajādivatthūnipi vuttāneva honti.",
  "atk-s0515a:622_0": "Yā evarūpā saññāti aññāpi “paṭighasamphassajā saññā adhivacanasamphassajā saññā”ti evamādikā veditabbā.",
  "atk-s0515a:622_1": "Tattha adhivacanasamphassajā saññātipi pariyāyena chadvārikāyeva.",
  "atk-s0515a:622_2": "Tayo hi arūpino khandhā sayaṃ piṭṭhivaṭṭakā hutvā attanā sahajātasaññāya “adhivacanasamphassajā saññā”ti nāmaṃ karonti,",
  "atk-s0515a:622_3": "nippariyāyena pana paṭighasamphassajā saññā nāma pañcadvārikā saññā,",
  "atk-s0515a:622_4": "adhivacanasamphassajā saññā nāma manodvārikā saññā.",
  "atk-s0515a:622_5": "Etā atirekasaññā pariggahitāti veditabbā.",
  "atk-s0515a:623_0": "Saññāti sabhāvanāmaṃ. Sañjānanāti sañjānanākāro. Sañjānitattanti sañjānitabhāvo.",
  "atk-s0515a:624_0": "Avijjoghanti pūretuṃ ayuttaṭṭhena kāyaduccaritādi avindiyaṃ nāma,",
  "atk-s0515a:624_1": "aladdhabbanti attho.",
  "atk-s0515a:624_2": "Taṃ avindiyaṃ vindatīti avijjā.",
  "atk-s0515a:624_3": "Tabbiparītato kāyasucaritādi vindiyaṃ nāma,",
  "atk-s0515a:624_4": "taṃ vindiyaṃ na vindatīti avijjā.",
  "atk-s0515a:624_5": "Khandhānaṃ rāsaṭṭhaṃ,",
  "atk-s0515a:624_6": "āyatanānaṃ āyatanaṭṭhaṃ,",
  "atk-s0515a:624_7": "dhātūnaṃ suññaṭṭhaṃ,",
  "atk-s0515a:624_8": "indriyānaṃ adhipatiyaṭṭhaṃ,",
  "atk-s0515a:624_9": "saccānaṃ tathaṭṭhaṃ aviditaṃ karotītipi avijjā.",
  "atk-s0515a:624_10": "Dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā.",
  "atk-s0515a:624_11": "Antavirahite saṃsāre yonigatibhavaviññāṇaṭṭhitisattāvāsesu satte javāpetīti avijjā.",
  "atk-s0515a:624_12": "Paramatthato avijjamānesu itthipurisādīsu javati,",
  "atk-s0515a:624_13": "vijjamānesu khandhādīsu na javatīti avijjā.",
  "atk-s0515a:624_14": "Api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā,",
  "atk-s0515a:624_15": "taṃ avijjoghaṃ.",
  "atk-s0515a:624_16": "Kāmoghavasena uttareyya.",
  "atk-s0515a:624_17": "Bhavoghavasena patareyya.",
  "atk-s0515a:624_18": "Diṭṭhoghavasena samatikkameyya.",
  "atk-s0515a:624_19": "Avijjoghavasena vītivatteyya.",
  "atk-s0515a:624_20": "Atha vā sotāpattimaggena pahānavasena uttareyya.",
  "atk-s0515a:624_21": "Sakadāgāmimaggena pahānavasena patareyya.",
  "atk-s0515a:624_22": "Anāgāmimaggena pahānavasena samatikkameyya.",
  "atk-s0515a:624_23": "Arahattamaggena pahānavasena vītivatteyya.",
  "atk-s0515a:624_24": "Atha vā “tareyyādipañcapadaṃ tadaṅgādipañcapahānena yojetabba”nti keci vadanti.",
  "atk-s0515a:625_0": "“Monaṃ vuccati ñāṇa”nti vatvā taṃ pabhedato dassetuṃ “yā paññā pajānanā”tiādimāha.",
  "atk-s0515a:625_1": "Taṃ vuttanayameva ṭhapetvā “amoho dhammavicayo”ti padaṃ.",
  "atk-s0515a:625_2": "Amoho kusalesu dhammesu abhāvanāya paṭipakkho bhāvanāhetu.",
  "atk-s0515a:625_3": "Amohena aviparītaṃ gaṇhāti mūḷhassa viparītaggahaṇato.",
  "atk-s0515a:625_4": "Amohena yāthāvaṃ yāthāvato dhārento yathāsabhāve pavattati.",
  "atk-s0515a:625_5": "Mūḷho hi “tacchaṃ atacchaṃ,",
  "atk-s0515a:625_6": "atacchañca taccha”nti gaṇhāti;",
  "atk-s0515a:625_7": "tathā icchitālābhadukkhaṃ na hoti.",
  "atk-s0515a:625_8": "Amūḷhassa “taṃ kutettha labbhā”ti evamādipaccavekkhaṇasambhavato maraṇadukkhaṃ na hoti.",
  "atk-s0515a:625_9": "Sammohamaraṇañhi dukkhaṃ,",
  "atk-s0515a:625_10": "na ca taṃ amūḷhassa hoti.",
  "atk-s0515a:625_11": "Pabbajitānaṃ sukhasaṃvāso hoti,",
  "atk-s0515a:625_12": "tiracchānayoniyaṃ nibbatti na hoti.",
  "atk-s0515a:625_13": "Mohena hi niccasammūḷhā tiracchānayoniṃ upapajjanti.",
  "atk-s0515a:625_14": "Mohapaṭipakkho ca amoho mohavasena amajjhattabhāvassa abhāvakaro.",
  "atk-s0515a:625_15": "Amohena avihiṃsāsaññā dhātusaññā majjhimāya paṭipattiyā paṭipajjanaṃ,",
  "atk-s0515a:625_16": "pacchimaganthadvayassa pabhedanañca hoti.",
  "atk-s0515a:625_17": "Pacchimāni dve satipaṭṭhānāni tasseva ānubhāvena ijjhanti.",
  "atk-s0515a:625_18": "Amoho dīghāyukatāya paccayo hoti.",
  "atk-s0515a:625_19": "Amūḷho hi hitāhitaṃ ñatvā ahitaṃ parivajjento hitañca paṭisevamāno dīghāyuko hoti,",
  "atk-s0515a:625_20": "attasampattiyā aparihīno hoti.",
  "atk-s0515a:625_21": "Amūḷho hi attano hitameva karonto attānaṃ sampādeti.",
  "atk-s0515a:625_22": "Ariyavihārassa paccayo hoti,",
  "atk-s0515a:625_23": "udāsinapakkhesu nibbuto hoti amūḷhassa sabbābhisaṅgatāya abhāvato.",
  "atk-s0515a:625_24": "Amohena anattadassanaṃ hoti.",
  "atk-s0515a:625_25": "Asammūḷho hi yāthāvagahaṇakusalo apariṇāyakaṃ khandhapañcakaṃ apariṇāyakato bujjhati.",
  "atk-s0515a:625_26": "Yathā ca etena anattadassanaṃ,",
  "atk-s0515a:625_27": "evaṃ attadassanaṃ mohena.",
  "atk-s0515a:625_28": "Ko hi nāma attasuññataṃ bujjhitvā puna sammohaṃ āpajjeyyāti.",
  "atk-s0515a:626_0": "Tena ñāṇena samannāgatoti etena vuttappakārena ñāṇena samaṅgībhūto sekkhādayo muni.",
  "atk-s0515a:626_1": "Monappattoti paṭiladdhañāṇo munibhāvaṃ patto.",
  "atk-s0515a:626_2": "Tīṇīti gaṇanaparicchedo.",
  "atk-s0515a:626_3": "Moneyyānīti munibhāvakarā moneyyakarā paṭipadā dhammā.",
  "atk-s0515a:626_4": "Kāyamoneyyantiādīsu viññattikāyarūpakāyavasena paññāpetabbaṃ kāyamoneyyaṃ.",
  "atk-s0515a:626_5": "Viññattivācāsaddavācāvasena paññāpetabbaṃ vacīmoneyyaṃ.",
  "atk-s0515a:626_6": "Manodvārikacittādivasena paññāpetabbaṃ manomoneyyaṃ.",
  "atk-s0515a:626_7": "Tividhakāyaduccaritānaṃ pahānanti pāṇātipātādividhānaṃ kāyato pavattānaṃ duṭṭhu caritānaṃ pajahanaṃ.",
  "atk-s0515a:626_8": "Kāyasucaritanti kāyato pavattaṃ suṭṭhu caritaṃ.",
  "atk-s0515a:626_9": "Kāyārammaṇe ñāṇanti kāyaṃ ārammaṇaṃ katvā aniccādivasena pavattaṃ kāyārammaṇe ñāṇaṃ.",
  "atk-s0515a:626_10": "Kāyapariññāti kāyaṃ ñātatīraṇappahānapariññāhi jānanavasena pavattaṃ ñāṇaṃ.",
  "atk-s0515a:626_11": "Pariññāsahagato maggoti ajjhattikaṃ kāyaṃ sammasitvā uppāditamaggo pariññāsahagato.",
  "atk-s0515a:626_12": "Kāye chandarāgassa pahānanti kāye taṇhāchandarāgassa pajahanaṃ.",
  "atk-s0515a:626_13": "Kāyasaṅkhāranirodhoti assāsapassāsānaṃ nirodho āvaraṇo,",
  "atk-s0515a:626_14": "catutthajjhānasamāpattisamāpajjanaṃ.",
  "atk-s0515a:626_15": "Vacīsaṅkhāranirodhoti vitakkavicārānaṃ nirodho āvaraṇo,",
  "atk-s0515a:626_16": "dutiyajjhānasamāpattisamāpajjanaṃ.",
  "atk-s0515a:626_17": "Cittasaṅkhāranirodhoti saññāvedanānaṃ nirodho āvaraṇo,",
  "atk-s0515a:626_18": "saññāvedayitanirodhasamāpattisamāpajjanaṃ.",
  "atk-s0515a:627_0": "Paṭhamagāthāya kāyamunintiādīsu kāyaduccaritappahānavasena kāyamuni.",
  "atk-s0515a:627_1": "Vacīduccaritappahānavasena vācāmuni.",
  "atk-s0515a:627_2": "Manoduccaritappahānavasena manomuni.",
  "atk-s0515a:627_3": "Sabbākusalappahānavasena anāsavamuni.",
  "atk-s0515a:627_4": "Moneyyasampannanti jānitabbaṃ jānitvā phale ṭhitattā moneyyasampannaṃ.",
  "atk-s0515a:627_5": "Āhu sabbappahāyinanti sabbakilese pajahitvā ṭhitattā sabbappahāyinaṃ kathayanti.",
  "atk-s0515a:628_0": "Dutiyagāthāya ninhātapāpakanti yo ajjhattabahiddhasaṅkhāte sabbasmimpi āyatane ajjhattabahiddhārammaṇavasena",
  "atk-s0515a:628_1": "uppattirahāni sabbapāpakāni maggañāṇena ninhāya dhovitvā ṭhitattā ninhātapāpakaṃ āhūti evamattho daṭṭhabbo.",
  "atk-s0515a:628_2": "Agāramajjhe vasantā agāramunino.",
  "atk-s0515a:628_3": "Pabbajjupagatā anagāramunino.",
  "atk-s0515a:628_4": "Tattha sekkhā sekkhamunino.",
  "atk-s0515a:628_5": "Arahanto asekkhamunino.",
  "atk-s0515a:628_6": "Paccekabuddhā paccekamunino.",
  "atk-s0515a:628_7": "Sammāsambuddhā munimunino.",
  "atk-s0515a:629_0": "Puna kathetukamyatāpucchāvasena “katame agāramunino”ti āha.",
  "atk-s0515a:629_1": "Agārikāti kasigorakkhādiagārikakamme niyuttā.",
  "atk-s0515a:629_2": "Diṭṭhapadāti diṭṭhanibbānā.",
  "atk-s0515a:629_3": "Viññātasāsanāti viññātaṃ sikkhattayasāsanaṃ etesanti viññātasāsanā.",
  "atk-s0515a:629_4": "Anagārāti kasigorakkhādiagāriyakammaṃ etesaṃ natthīti pabbajitā “anagārā”ti vuccanti.",
  "atk-s0515a:629_5": "Satta sekkhāti sotāpannādayo satta.",
  "atk-s0515a:629_6": "Tīsu sikkhāsu sikkhantīti sekkhā.",
  "atk-s0515a:629_7": "Arahanto na sikkhantīti asekkhā.",
  "atk-s0515a:629_8": "Taṃ taṃ kāraṇaṃ paṭicca ekakāva anācariyakāva catusaccaṃ bujjhitavantoti paccekabuddhā paccekamunino.",
  "atk-s0515a:630_0": "Munimunino vuccanti tathāgatāti ettha aṭṭhahi kāraṇehi bhagavā tathāgato –",
  "atk-s0515a:630_1": "tathā āgatoti tathāgato,",
  "atk-s0515a:630_2": "tathā gatoti tathāgato,",
  "atk-s0515a:630_3": "tathalakkhaṇaṃ āgatoti tathāgato,",
  "atk-s0515a:630_4": "tathadhamme yāthāvato abhisambuddhoti tathāgato,",
  "atk-s0515a:630_5": "tathadassitāya tathāgato,",
  "atk-s0515a:630_6": "tathavāditāya tathāgato,",
  "atk-s0515a:630_7": "tathākāritāya tathāgato,",
  "atk-s0515a:630_8": "abhibhavanaṭṭhena tathāgatoti.",
  "atk-s0515a:631_0": "Kathaṃ bhagavā tathā āgatoti tathāgato?",
  "atk-s0515a:631_1": "Yathā sabbalokahitāya ussukkamāpannā purimakā sammāsambuddhā āgatā.",
  "atk-s0515a:631_2": "Kiṃ vuttaṃ hoti?",
  "atk-s0515a:631_3": "Yenābhinīhārena purimakā bhagavanto āgatā,",
  "atk-s0515a:631_4": "teneva amhākampi bhagavā āgato.",
  "atk-s0515a:631_5": "Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā",
  "atk-s0515a:631_6": "dasa pāramiyo dasa upapāramiyo dasa paramatthapāramiyoti samatiṃsapāramiyo pūretvā aṅgapariccāgaṃ nayanadhanarajjaputtadārapariccāganti",
  "atk-s0515a:631_7": "ime pañca mahāpariccāge pariccajitvā pubbayogapubbacariyadhammakkhānañātatthacariyādayo pūretvā buddhicariyāya",
  "atk-s0515a:631_8": "koṭiṃ patvā āgatā,",
  "atk-s0515a:631_9": "tathā amhākampi bhagavā āgato.",
  "atk-s0515a:631_10": "Yathā ca purimakā bhagavanto cattāro satipaṭṭhāne,",
  "atk-s0515a:631_11": "cattāro sammappadhāne,",
  "atk-s0515a:631_12": "cattāro iddhipāde,",
  "atk-s0515a:631_13": "pañcindriyāni,",
  "atk-s0515a:631_14": "pañca balāni,",
  "atk-s0515a:631_15": "satta bojjhaṅge,",
  "atk-s0515a:631_16": "ariyaṃ aṭṭhaṅgikaṃ maggaṃ bhāvetvā pūretvā āgatā,",
  "atk-s0515a:631_17": "tathā amhākampi bhagavā āgato.",
  "atk-s0515a:631_18": "Evaṃ tathā āgatoti tathāgato.",
  "atk-s0515a:632_0": "“Yathā ca dīpaṅkarabuddhaādayo, sabbaññubhāvaṃ munayo idhāgatā;",
  "atk-s0515a:633_0": "Tathā ayaṃ sakyamunīpi āgato, tathāgato vuccati tena cakkhumā”ti.",
  "atk-s0515a:634_0": "Kathaṃ tathā gatoti tathāgato?",
  "atk-s0515a:634_1": "Yathā sampatijātā purimakā bhagavanto gatā.",
  "atk-s0515a:634_2": "Kathañca te gatā?",
  "atk-s0515a:634_3": "Te hi sampatijātā samehi pādehi pathaviyaṃ patiṭṭhāya uttarābhimukhā sattapadavītihārena gatā. Yathāha –",
  "atk-s0515a:635_0": "“Sampatijāto, ānanda,",
  "atk-s0515a:635_1": "bodhisatto samehi pādehi pathaviyaṃ patiṭṭhahitvā uttarābhimukho sattapadavītihārena gacchati,",
  "atk-s0515a:635_2": "setamhi chatte anudhāriyamāne sabbā ca disā anuviloketi,",
  "atk-s0515a:635_3": "āsabhiñca vācaṃ bhāsati –",
  "atk-s0515a:635_4": "‘aggohamasmi lokassa,",
  "atk-s0515a:635_5": "jeṭṭhohamasmi lokassa,",
  "atk-s0515a:635_6": "seṭṭhohamasmi lokassa,",
  "atk-s0515a:635_7": "ayamantimā jāti,",
  "atk-s0515a:635_8": "natthi dāni punabbhavo”’ti.",
  "atk-s0515a:636_0": "Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.",
  "atk-s0515a:636_1": "Yañhi so sampatijāto samehi pādehi patiṭṭhāti,",
  "atk-s0515a:636_2": "idamassa caturiddhipādapaṭilābhassa pubbanimittaṃ.",
  "atk-s0515a:636_3": "Uttaramukhabhāvo panassa sabbalokuttarabhāvassa pubbanimittaṃ.",
  "atk-s0515a:636_4": "Sattapadavītihāro sattabojjhaṅgaratanapaṭilābhassa.",
  "atk-s0515a:636_5": "“Suvaṇṇadaṇḍā vītipatanti cāmarā”ti ettha vuttacāmarukkhepo pana sabbatitthiyanimmadanassa.",
  "atk-s0515a:636_6": "Setacchattadhāraṇaṃ arahattavimuttivaravimalasetacchattapaṭilābhassa.",
  "atk-s0515a:636_7": "Sabbadisānuvilokanaṃ sabbaññutānāvaraṇañāṇapaṭilābhassa.",
  "atk-s0515a:636_8": "Āsabhivācābhāsanaṃ pana appaṭivattiyavaradhammacakkapavattanassa pubbanimittaṃ.",
  "atk-s0515a:636_9": "Tathā ayaṃ bhagavāpi gato.",
  "atk-s0515a:636_10": "Tañcassa gamanaṃ tathaṃ ahosi avitathaṃ tesaṃyeva visesādhigamānaṃ pubbanimittabhāvena.",
  "atk-s0515a:636_11": "Tenāhu porāṇā –",
  "atk-s0515a:637_0": "“Muhuttajātova gavampatī yathā, samehi pādehi phusī vasundharaṃ;",
  "atk-s0515a:638_0": "So vikkamī satta padāni gotamo, setañca chattaṃ anudhārayuṃ marū.",
  "atk-s0515a:639_0": "“Gantvāna so satta padāni gotamo, disā vilokesi samā samantato;",
  "atk-s0515a:640_0": "Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito”ti. ;",
  "atk-s0515a:641_0": "Evaṃ tathā gatoti tathāgato.",
  "atk-s0515a:642_0": "Atha vā yathā purimakā bhagavanto,",
  "atk-s0515a:642_1": "ayampi bhagavā tatheva nekkhammena kāmacchandaṃ…pe…",
  "atk-s0515a:642_2": "paṭhamajjhānena nīvaraṇe…pe…",
  "atk-s0515a:642_3": "aniccānupassanāya niccasaññaṃ…pe…",
  "atk-s0515a:642_4": "arahattamaggena sabbakilese pahāya gato,",
  "atk-s0515a:642_5": "evampi tathā gatoti tathāgato.",
  "atk-s0515a:643_0": "Kathaṃ tathalakkhaṇaṃ āgatoti tathāgato?",
  "atk-s0515a:643_1": "Pathavīdhātuyā kakkhaḷattalakkhaṇaṃ tathaṃ avitathaṃ,",
  "atk-s0515a:643_2": "āpodhātuyā paggharaṇalakkhaṇaṃ,",
  "atk-s0515a:643_3": "tejodhātuyā uṇhattalakkhaṇaṃ,",
  "atk-s0515a:643_4": "vāyodhātuyā vitthambhanalakkhaṇaṃ,",
  "atk-s0515a:643_5": "ākāsadhātuyā asamphuṭṭhalakkhaṇaṃ,",
  "atk-s0515a:643_6": "viññāṇadhātuyā vijānanalakkhaṇaṃ.",
  "atk-s0515a:644_0": "Rūpassa ruppanalakkhaṇaṃ,",
  "atk-s0515a:644_1": "vedanāya vedayitalakkhaṇaṃ,",
  "atk-s0515a:644_2": "saññāya sañjānanalakkhaṇaṃ,",
  "atk-s0515a:644_3": "saṅkhārānaṃ abhisaṅkharaṇalakkhaṇaṃ,",
  "atk-s0515a:644_4": "viññāṇassa vijānanalakkhaṇaṃ.",
  "atk-s0515a:645_0": "Vitakkassa abhiniropanalakkhaṇaṃ,",
  "atk-s0515a:645_1": "vicārassa anumajjanalakkhaṇaṃ,",
  "atk-s0515a:645_2": "pītiyā pharaṇalakkhaṇaṃ,",
  "atk-s0515a:645_3": "sukhassa sātalakkhaṇaṃ,",
  "atk-s0515a:645_4": "cittekaggatāya avikkhepalakkhaṇaṃ,",
  "atk-s0515a:645_5": "phassassa phusanalakkhaṇaṃ.",
  "atk-s0515a:646_0": "Saddhindriyassa adhimokkhalakkhaṇaṃ,",
  "atk-s0515a:646_1": "vīriyindriyassa paggahalakkhaṇaṃ,",
  "atk-s0515a:646_2": "satindriyassa upaṭṭhānalakkhaṇaṃ,",
  "atk-s0515a:646_3": "samādhindriyassa avikkhepalakkhaṇaṃ,",
  "atk-s0515a:646_4": "paññindriyassa pajānanalakkhaṇaṃ.",
  "atk-s0515a:647_0": "Saddhābalassa assaddhiye akampiyalakkhaṇaṃ,",
  "atk-s0515a:647_1": "vīriyabalassa kosajje,",
  "atk-s0515a:647_2": "satibalassa muṭṭhassacce,",
  "atk-s0515a:647_3": "samādhibalassa uddhacce,",
  "atk-s0515a:647_4": "paññābalassa avijjāya akampiyalakkhaṇaṃ.",
  "atk-s0515a:648_0": "Satisambojjhaṅgassa upaṭṭhānalakkhaṇaṃ,",
  "atk-s0515a:648_1": "dhammavicayasambojjhaṅgassa pavicayalakkhaṇaṃ,",
  "atk-s0515a:648_2": "vīriyasambojjhaṅgassa paggahalakkhaṇaṃ,",
  "atk-s0515a:648_3": "pītisambojjhaṅgassa pharaṇalakkhaṇaṃ,",
  "atk-s0515a:648_4": "passaddhisambojjhaṅgassa upasamalakkhaṇaṃ,",
  "atk-s0515a:648_5": "samādhisambojjhaṅgassa avikkhepalakkhaṇaṃ,",
  "atk-s0515a:648_6": "upekkhāsambojjhaṅgassa paṭisaṅkhānalakkhaṇaṃ.",
  "atk-s0515a:649_0": "Sammādiṭṭhiyā dassanalakkhaṇaṃ,",
  "atk-s0515a:649_1": "sammāsaṅkappassa abhiniropanalakkhaṇaṃ,",
  "atk-s0515a:649_2": "sammāvācāya pariggahalakkhaṇaṃ,",
  "atk-s0515a:649_3": "sammākammantassa samuṭṭhānalakkhaṇaṃ,",
  "atk-s0515a:649_4": "sammāājīvassa vodānalakkhaṇaṃ,",
  "atk-s0515a:649_5": "sammāvāyāmassa paggahalakkhaṇaṃ,",
  "atk-s0515a:649_6": "sammāsatiyā upaṭṭhānalakkhaṇaṃ,",
  "atk-s0515a:649_7": "sammāsamādhissa avikkhepalakkhaṇaṃ.",
  "atk-s0515a:650_0": "Avijjāya aññāṇalakkhaṇaṃ,",
  "atk-s0515a:650_1": "saṅkhārānaṃ cetanālakkhaṇaṃ,",
  "atk-s0515a:650_2": "viññāṇassa vijānanalakkhaṇaṃ,",
  "atk-s0515a:650_3": "nāmassa namanalakkhaṇaṃ,",
  "atk-s0515a:650_4": "rūpassa ruppanalakkhaṇaṃ,",
  "atk-s0515a:650_5": "saḷāyatanassa āyatanalakkhaṇaṃ,",
  "atk-s0515a:650_6": "phassassa phusanalakkhaṇaṃ,",
  "atk-s0515a:650_7": "vedanāya vedayitalakkhaṇaṃ,",
  "atk-s0515a:650_8": "taṇhāya hetulakkhaṇaṃ,",
  "atk-s0515a:650_9": "upādānassa gahaṇalakkhaṇaṃ,",
  "atk-s0515a:650_10": "bhavassa āyūhanalakkhaṇaṃ,",
  "atk-s0515a:650_11": "jātiyā nibbattilakkhaṇaṃ,",
  "atk-s0515a:650_12": "jarāya jīraṇalakkhaṇaṃ,",
  "atk-s0515a:650_13": "maraṇassa cutilakkhaṇaṃ.",
  "atk-s0515a:651_0": "Dhātūnaṃ suññatalakkhaṇaṃ,",
  "atk-s0515a:651_1": "āyatanānaṃ āyatanalakkhaṇaṃ,",
  "atk-s0515a:651_2": "satipaṭṭhānānaṃ upaṭṭhānalakkhaṇaṃ,",
  "atk-s0515a:651_3": "sammappadhānānaṃ padahanalakkhaṇaṃ,",
  "atk-s0515a:651_4": "iddhipādānaṃ ijjhanalakkhaṇaṃ,",
  "atk-s0515a:651_5": "indriyānaṃ adhipatilakkhaṇaṃ,",
  "atk-s0515a:651_6": "balānaṃ akampiyalakkhaṇaṃ,",
  "atk-s0515a:651_7": "bojjhaṅgānaṃ niyyānalakkhaṇaṃ,",
  "atk-s0515a:651_8": "maggassa hetulakkhaṇaṃ.",
  "atk-s0515a:652_0": "Saccānaṃ tathalakkhaṇaṃ,",
  "atk-s0515a:652_1": "samathassa avikkhepalakkhaṇaṃ,",
  "atk-s0515a:652_2": "vipassanāya anupassanālakkhaṇaṃ,",
  "atk-s0515a:652_3": "samathavipassanānaṃ ekarasalakkhaṇaṃ,",
  "atk-s0515a:652_4": "yuganaddhānaṃ anativattanalakkhaṇaṃ.",
  "atk-s0515a:653_0": "Sīlavisuddhiyā saṃvaraṇalakkhaṇaṃ,",
  "atk-s0515a:653_1": "cittavisuddhiyā avikkhepalakkhaṇaṃ,",
  "atk-s0515a:653_2": "diṭṭhivisuddhiyā dassanalakkhaṇaṃ,",
  "atk-s0515a:653_3": "khaye ñāṇassa samucchedalakkhaṇaṃ,",
  "atk-s0515a:653_4": "anuppāde ñāṇassa passaddhilakkhaṇaṃ,",
  "atk-s0515a:653_5": "chandassa mūlalakkhaṇaṃ.",
  "atk-s0515a:654_0": "Manasikārassa samuṭṭhānalakkhaṇaṃ,",
  "atk-s0515a:654_1": "phassassa samodhānalakkhaṇaṃ,",
  "atk-s0515a:654_2": "vedanāya samosaraṇalakkhaṇaṃ,",
  "atk-s0515a:654_3": "samādhissa pamukhalakkhaṇaṃ,",
  "atk-s0515a:654_4": "satiyā ādhipateyyalakkhaṇaṃ,",
  "atk-s0515a:654_5": "paññāya tatuttariyalakkhaṇaṃ,",
  "atk-s0515a:654_6": "vimuttiyā sāralakkhaṇaṃ,",
  "atk-s0515a:654_7": "amatogadhassa nibbānassa pariyosānalakkhaṇaṃ tathaṃ avitathaṃ,",
  "atk-s0515a:654_8": "etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato.",
  "atk-s0515a:654_9": "Evaṃ tathalakkhaṇaṃ āgatoti tathāgato.",
  "atk-s0515a:655_0": "Kathaṃ tathadhamme yāthāvato abhisambuddhoti tathāgato?",
  "atk-s0515a:655_1": "Tathadhammā nāma cattāri ariyasaccāni. Yathāha –",
  "atk-s0515a:656_0": "“Cattārimāni,",
  "atk-s0515a:656_1": "bhikkhave,",
  "atk-s0515a:656_2": "tathāni avitathāni anaññathāni.",
  "atk-s0515a:656_3": "Katamāni cattāri?",
  "atk-s0515a:656_4": "‘Idaṃ dukkha’nti,",
  "atk-s0515a:656_5": "bhikkhave,",
  "atk-s0515a:656_6": "tathametaṃ avitathametaṃ anaññathameta”nti vitthāro.",
  "atk-s0515a:657_0": "Tāni ca bhagavā abhisambuddhoti tathānaṃ abhisambuddhattā tathāgatoti vuccati.",
  "atk-s0515a:657_1": "Abhisambuddhattho hi ettha gatasaddo.",
  "atk-s0515a:658_0": "Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0515a:658_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho.",
  "atk-s0515a:658_2": "Tathā avijjāya saṅkhārānaṃ paccayaṭṭho…pe…",
  "atk-s0515a:658_3": "jātiyā jarāmaraṇassa paccayaṭṭho tatho avitatho anaññatho.",
  "atk-s0515a:658_4": "Taṃ sabbaṃ bhagavā abhisambuddho,",
  "atk-s0515a:658_5": "tassāpi tathānaṃ abhisambuddhattā tathāgato.",
  "atk-s0515a:658_6": "Evaṃ tathadhamme yāthāvato abhisambuddhoti tathāgato.",
  "atk-s0515a:659_0": "Kathaṃ tathadassitāya tathāgato?",
  "atk-s0515a:659_1": "Bhagavā yaṃ sadevake loke…pe…",
  "atk-s0515a:659_2": "sadevamanussāya pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma atthi,",
  "atk-s0515a:659_3": "taṃ sabbākārena jānāti passati.",
  "atk-s0515a:659_4": "Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0515a:659_5": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0515a:659_6": "anekehi nāmehi terasahi vārehi dvipaññāsāya nayehi vibhajjamānaṃ tathameva hoti,",
  "atk-s0515a:659_7": "vitathaṃ natthi.",
  "atk-s0515a:659_8": "Esa nayo sotadvārādīsupi āpāthamāgacchantesu saddādīsu.",
  "atk-s0515a:659_9": "Vuttampi cetaṃ bhagavatā –",
  "atk-s0515a:660_0": "“Yaṃ,",
  "atk-s0515a:660_1": "bhikkhave,",
  "atk-s0515a:660_2": "sadevakassa lokassa…pe…",
  "atk-s0515a:660_3": "sadevamanussāya pajāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0515a:660_4": "tamahaṃ jānāmi…pe…",
  "atk-s0515a:660_5": "tamahaṃ abbhaññāsiṃ.",
  "atk-s0515a:660_6": "Taṃ tathāgatassa viditaṃ,",
  "atk-s0515a:660_7": "taṃ tathāgato na upaṭṭhāsī”ti.",
  "atk-s0515a:661_0": "Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0515a:662_0": "Kathaṃ tathavāditāya tathāgato?",
  "atk-s0515a:662_1": "Yaṃ rattiṃ bhagavā bodhimaṇḍe aparājitapallaṅke nisinno catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho,",
  "atk-s0515a:662_2": "yañca rattiṃ yamakasālānamantare anupādisesāya nibbānadhātuyā parinibbāyi,",
  "atk-s0515a:662_3": "etthantare pañcacattālīsavassaparimāṇe kāle paṭhamabodhiyampi majjhimabodhiyampi pacchimabodhiyampi yaṃ bhagavatā bhāsitaṃ suttaṃ geyyaṃ…pe… vedallaṃ.",
  "atk-s0515a:662_4": "Sabbaṃ taṃ atthato byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ,",
  "atk-s0515a:662_5": "natthi tattha vālaggamattampi pakkhalitaṃ,",
  "atk-s0515a:662_6": "sabbaṃ taṃ ekamuddikāya lañchitaṃ viya,",
  "atk-s0515a:662_7": "ekanāḷiyā mitaṃ viya,",
  "atk-s0515a:662_8": "ekatulāya tulitaṃ viya ca tathameva hoti avitathaṃ anaññathaṃ. Yathāha –",
  "atk-s0515a:663_0": "“Yañca, cunda,",
  "atk-s0515a:663_1": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0515a:663_2": "yañca rattiṃ anupādisesāya nibbānadhātuyā parinibbāyati,",
  "atk-s0515a:663_3": "yaṃ etasmiṃ antare bhāsati lapati niddisati,",
  "atk-s0515a:663_4": "sabbaṃ taṃ tatheva hoti no aññathā,",
  "atk-s0515a:663_5": "tasmā ‘tathāgato’ti vuccatī”ti.",
  "atk-s0515a:664_0": "Gadaattho hi ettha gatasaddo. Evaṃ tathavāditāya tathāgato.",
  "atk-s0515a:665_0": "Api ca āgadanaṃ āgado,",
  "atk-s0515a:665_1": "vacananti attho.",
  "atk-s0515a:665_2": "Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.",
  "atk-s0515a:666_0": "Kathaṃ tathākāritāya tathāgato?",
  "atk-s0515a:666_1": "Bhagavato hi vācāya kāyo anulometi,",
  "atk-s0515a:666_2": "kāyassāpi vācā.",
  "atk-s0515a:666_3": "Tasmā yathāvādī tathākārī,",
  "atk-s0515a:666_4": "yathākārī tathāvādī ca hoti.",
  "atk-s0515a:666_5": "Evaṃbhūtassa cassa yathā vācā,",
  "atk-s0515a:666_6": "kāyopi tathā gato pavattoti attho.",
  "atk-s0515a:666_7": "Yathā ca kāyo,",
  "atk-s0515a:666_8": "vācāpi tathā gatā pavattāti tathāgato.",
  "atk-s0515a:666_9": "Tenevāha –",
  "atk-s0515a:666_10": "“yathāvādī,",
  "atk-s0515a:666_11": "bhikkhave,",
  "atk-s0515a:666_12": "tathāgato tathākārī,",
  "atk-s0515a:666_13": "yathākārī tathāvādī.",
  "atk-s0515a:666_14": "Iti yathāvādī tathākārī,",
  "atk-s0515a:666_15": "yathākārī tathāvādī.",
  "atk-s0515a:666_16": "‘Tasmā tathāgato’ti vuccatī”ti.",
  "atk-s0515a:666_17": "Evaṃ tathākāritāya tathāgato.",
  "atk-s0515a:667_0": "Kathaṃ abhibhavanaṭṭhena tathāgato?",
  "atk-s0515a:667_1": "Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati",
  "atk-s0515a:667_2": "sīlena samādhinā paññāya vimuttiyā vimuttiñāṇadassanena,",
  "atk-s0515a:667_3": "na tassa tulā vā pamāṇaṃ vā atthi,",
  "atk-s0515a:667_4": "atha kho atulo appameyyo anuttaro rājātirājā devānaṃ atidevo sakkānaṃ atisakko brahmānaṃ atibrahmā. Tenāha –",
  "atk-s0515a:668_0": "“Sadevake,",
  "atk-s0515a:668_1": "bhikkhave, loke…pe…",
  "atk-s0515a:668_2": "sadevamanussāya pajāya tathāgato abhibhū anabhibhūto aññadatthudaso vasavattī,",
  "atk-s0515a:668_3": "tasmā ‘tathāgato’ti vuccatī”ti.",
  "atk-s0515a:669_0": "Tatthevaṃ padasiddhi veditabbā –",
  "atk-s0515a:669_1": "agado viya agado.",
  "atk-s0515a:669_2": "Ko panesa?",
  "atk-s0515a:669_3": "Desanāvilāso ceva puññussayo ca.",
  "atk-s0515a:669_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati.",
  "atk-s0515a:669_5": "Iti sabbalokābhibhavane tatho aviparīto desanāvilāsamayo ceva puññamayo ca agado assāti dakārassa takāraṃ katvā tathāgatoti veditabbo.",
  "atk-s0515a:669_6": "Evaṃ abhibhavanaṭṭhena tathāgato.",
  "atk-s0515a:670_0": "Api ca tathāya gatotipi tathāgato,",
  "atk-s0515a:670_1": "tathaṃ gatotipi tathāgato.",
  "atk-s0515a:670_2": "Gatoti avagato,",
  "atk-s0515a:670_3": "atīto patto paṭipannoti attho.",
  "atk-s0515a:670_4": "Tattha sakalaṃ lokaṃ tīraṇapariññāya tathāya gato avagatoti tathāgato,",
  "atk-s0515a:670_5": "lokasamudayaṃ pahānapariññāya tathāya gato atītoti tathāgato,",
  "atk-s0515a:670_6": "lokanirodhaṃ sacchikiriyāya tathāya gato pattoti tathāgato,",
  "atk-s0515a:670_7": "lokanirodhagāminiṃ paṭipadaṃ tathaṃ gato paṭipannoti tathāgato.",
  "atk-s0515a:670_8": "Tena yaṃ vuttaṃ bhagavatā –",
  "atk-s0515a:671_0": "“Loko,",
  "atk-s0515a:671_1": "bhikkhave,",
  "atk-s0515a:671_2": "tathāgatena abhisambuddho,",
  "atk-s0515a:671_3": "lokasmā tathāgato visaṃyutto.",
  "atk-s0515a:671_4": "Lokasamudayo,",
  "atk-s0515a:671_5": "bhikkhave,",
  "atk-s0515a:671_6": "tathāgatena abhisambuddho,",
  "atk-s0515a:671_7": "lokasamudayo tathāgatassa pahīno.",
  "atk-s0515a:671_8": "Lokanirodho,",
  "atk-s0515a:671_9": "bhikkhave,",
  "atk-s0515a:671_10": "tathāgatena abhisambuddho,",
  "atk-s0515a:671_11": "lokanirodho tathāgatassa sacchikato.",
  "atk-s0515a:671_12": "Lokanirodhagāminī paṭipadā,",
  "atk-s0515a:671_13": "bhikkhave,",
  "atk-s0515a:671_14": "tathāgatena abhisambuddhā,",
  "atk-s0515a:671_15": "lokanirodhagāminī paṭipadā tathāgatassa bhāvitā. Yaṃ,",
  "atk-s0515a:671_16": "bhikkhave,",
  "atk-s0515a:671_17": "sadevakassa lokassa…pe…",
  "atk-s0515a:671_18": "anuvicaritaṃ manasā,",
  "atk-s0515a:671_19": "sabbaṃ taṃ tathāgatena abhisambuddhaṃ.",
  "atk-s0515a:671_20": "Tasmā ‘tathāgato’ti vuccatī”ti.",
  "atk-s0515a:672_0": "Tassa evampi attho veditabbo.",
  "atk-s0515a:672_1": "Idampi ca tathāgatassa tathāgatabhāvadīpena mukhamattameva.",
  "atk-s0515a:672_2": "Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0515a:672_3": "Yasmā pana sabbabuddhā tathāgataguṇenāpi samasamā,",
  "atk-s0515a:672_4": "tasmā sabbesaṃ vasena “tathāgatā”ti āha.",
  "atk-s0515a:673_0": "Arahantoti kilesehi ārakattā,",
  "atk-s0515a:673_1": "arīnaṃ arānañca hatattā,",
  "atk-s0515a:673_2": "paccayādīnaṃ arahattā,",
  "atk-s0515a:673_3": "pāpakaraṇe rahābhāvā tathāgato arahaṃ.",
  "atk-s0515a:673_4": "Ārakā hi so sabbakilesehi suvidūravidūre ṭhito maggena savāsanānaṃ kilesānaṃ viddhaṃsitattāti ārakattā arahaṃ.",
  "atk-s0515a:674_0": "“So tato ārakā nāma, yassa yenāsamaṅgitā;",
  "atk-s0515a:675_0": "Asamaṅgī ca dosehi, nātho tenārahaṃ mato”.",
  "atk-s0515a:676_0": "Te cānena kilesārayo maggena hatāti arīnaṃ hatattāpi arahaṃ.",
  "atk-s0515a:677_0": "“Yasmā rāgādisaṅkhātā, sabbepi arayo hatā;",
  "atk-s0515a:678_0": "Paññāsatthena nāthena, tasmāpi arahaṃ mato”.",
  "atk-s0515a:679_0": "Yañcetaṃ avijjābhavataṇhāmayanābhiṃ puññādiabhisaṅkhārānaṃ jarāmaraṇanemiṃ āsavasamudayamayena akkhena",
  "atk-s0515a:679_1": "vijjhitvā tibhavarathe samāyojitaṃ anādikālappavattaṃ saṃsāracakkaṃ,",
  "atk-s0515a:679_2": "tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ gahetvā sabbe arā hatāti arahaṃ.",
  "atk-s0515a:680_0": "“Arā saṃsāracakkassa, hatā ñāṇāsinā yato;",
  "atk-s0515a:681_0": "Lokanāthena tenesa, ‘araha’nti pavuccati”.",
  "atk-s0515a:682_0": "Aggadakkhiṇeyyattā ca cīvarādipaccaye arahati pūjāvisesañca,",
  "atk-s0515a:682_1": "teneva ca uppanne tathāgate ye keci mahesakkhā devamanussā,",
  "atk-s0515a:682_2": "na te aññattha pūjaṃ karonti.",
  "atk-s0515a:682_3": "Tathā hi brahmā sahampati sinerumattena ratanadāmena tathāgataṃ pūjesi,",
  "atk-s0515a:682_4": "yathābalañca aññe devā ca manussā ca bimbisārakosalarājādayo.",
  "atk-s0515a:682_5": "Parinibbutampi ca bhagavantaṃ uddissa channavutikoṭidhanaṃ vissajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-s0515a:682_6": "Ko pana vādo aññesaṃ pūjāvisesānanti paccayādīnaṃ arahattāpi arahaṃ.",
  "atk-s0515a:683_0": "“Pūjāvisesaṃ saha paccayehi, yasmā ayaṃ arahati lokanātho;",
  "atk-s0515a:684_0": "Atthānurūpaṃ arahanti loke, tasmā jino arahati nāmametaṃ”.",
  "atk-s0515a:685_0": "Yathā ca loke ye keci paṇḍitamānino bālā asilokabhayena raho pāpaṃ karonti,",
  "atk-s0515a:685_1": "evamesa na kadāci pāpaṃ karotīti pāpakaraṇe rahābhāvatopi arahaṃ.",
  "atk-s0515a:686_0": "“Yasmā natthi raho nāma, pāpakammesu tādino;",
  "atk-s0515a:687_0": "Rahābhāvena tenesa, arahaṃ iti vissuto”.",
  "atk-s0515a:688_0": "Evaṃ sabbathāpi –",
  "atk-s0515a:689_0": "“Ārakattā hatattā ca, kilesārīna so muni;",
  "atk-s0515a:690_0": "Hatasaṃsāracakkāro, paccayādīna cāraho;",
  "atk-s0515a:691_0": "Na raho karoti pāpāni, arahaṃ tena vuccatī”ti.",
  "atk-s0515a:692_0": "Yasmā pana sabbe buddhā arahattaguṇenāpi samasamā,",
  "atk-s0515a:692_1": "tasmā sabbesampi vasena “arahanto”ti āha.",
  "atk-s0515a:692_2": "Sammāsambuddhāti sammā sāmañca sabbadhammānaṃ buddhattā sammāsambuddho.",
  "atk-s0515a:692_3": "Tathā hesa sabbadhamme sammāsambuddho,",
  "atk-s0515a:692_4": "abhiññeyye dhamme abhiññeyyato,",
  "atk-s0515a:692_5": "pariññeyye dhamme pariññeyyato,",
  "atk-s0515a:692_6": "pahātabbe dhamme pahātabbato,",
  "atk-s0515a:692_7": "sacchikātabbe dhamme sacchikātabbato,",
  "atk-s0515a:692_8": "bhāvetabbe dhamme bhāvetabbato.",
  "atk-s0515a:692_9": "Tenevāha –",
  "atk-s0515a:693_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0515a:694_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0515a:695_0": "Atha vā cakkhu dukkhasaccaṃ,",
  "atk-s0515a:695_1": "tassa mūlakāraṇabhāvena samuṭṭhāpikā purimataṇhā samudayasaccaṃ,",
  "atk-s0515a:695_2": "ubhinnaṃ appavatti nirodhasaccaṃ,",
  "atk-s0515a:695_3": "nirodhapajānanā paṭipadā maggasaccanti evaṃ ekekapaduddhārenāpi sabbadhamme sammā sāmañca buddho.",
  "atk-s0515a:695_4": "Esa nayo sotaghānajivhākāyamanesu.",
  "atk-s0515a:695_5": "Eteneva ca nayena rūpādīni cha āyatanāni,",
  "atk-s0515a:695_6": "cakkhuviññāṇādayo cha viññāṇakāyā,",
  "atk-s0515a:695_7": "cakkhusamphassādayo cha phassā,",
  "atk-s0515a:695_8": "cakkhusamphassajā vedanādayo cha vedanā,",
  "atk-s0515a:695_9": "rūpasaññādayo cha saññā,",
  "atk-s0515a:695_10": "rūpasañcetanādayo cha cetanā,",
  "atk-s0515a:695_11": "rūpataṇhādayo cha taṇhākāyā,",
  "atk-s0515a:695_12": "rūpavitakkādayo cha vitakkā,",
  "atk-s0515a:695_13": "rūpavicārādayo cha vicārā,",
  "atk-s0515a:695_14": "rūpakkhandhādayo pañcakkhandhā,",
  "atk-s0515a:695_15": "dasa kasiṇāni,",
  "atk-s0515a:695_16": "dasa anussatiyo,",
  "atk-s0515a:695_17": "uddhumātakasaññādivasena dasa saññā,",
  "atk-s0515a:695_18": "kesādayo dvattiṃsākārā,",
  "atk-s0515a:695_19": "dvādasāyatanāni,",
  "atk-s0515a:695_20": "aṭṭhārasa dhātuyo,",
  "atk-s0515a:695_21": "kāmabhavādayo nava bhavā,",
  "atk-s0515a:695_22": "paṭhamādīni cattāri jhānāni,",
  "atk-s0515a:695_23": "mettābhāvanādayo catasso appamaññāyo,",
  "atk-s0515a:695_24": "catasso arūpasamāpattiyo,",
  "atk-s0515a:695_25": "paṭilomato jarāmaraṇādīni,",
  "atk-s0515a:695_26": "anulomato avijjādīni paṭiccasamuppādaṅgāni ca yojetabbāni.",
  "atk-s0515a:696_0": "Tatrāyaṃ ekapadayojanā –",
  "atk-s0515a:696_1": "jarāmaraṇaṃ dukkhasaccaṃ,",
  "atk-s0515a:696_2": "jāti samudayasaccaṃ,",
  "atk-s0515a:696_3": "ubhinnaṃ nissaraṇaṃ nirodhasaccaṃ,",
  "atk-s0515a:696_4": "nirodhapajānanā paṭipadā maggasaccanti evaṃ ekekapaduddhārena sabbadhamme sammā sāmañca buddho anubuddho paṭividdho.",
  "atk-s0515a:696_5": "Yaṃ vā pana kiñci atthi neyyaṃ nāma,",
  "atk-s0515a:696_6": "sabbassa sammā sambuddhattā vimokkhantikañāṇavasena sammāsambuddho.",
  "atk-s0515a:696_7": "Tesaṃ pana vibhāgo upari āvi bhavissati.",
  "atk-s0515a:696_8": "Yasmā pana sabbabuddhā sammāsambuddhaguṇenāpi samasamā,",
  "atk-s0515a:696_9": "tasmā sabbesampi vasena “sammāsambuddhā”ti āha.",
  "atk-s0515a:697_0": "Monenāti kāmañhi moneyyapaṭipadāsaṅkhātena maggañāṇamonena muni nāma hoti,",
  "atk-s0515a:697_1": "idha pana tuṇhībhāvaṃ sandhāya “na monenā”ti vuttaṃ.",
  "atk-s0515a:697_2": "Mūḷharūpoti tuccharūpo.",
  "atk-s0515a:697_3": "Aviddasūti aviññū.",
  "atk-s0515a:697_4": "Evarūpo hi tuṇhībhūtopi muni nāma na hoti.",
  "atk-s0515a:697_5": "Atha vā moneyyamuni nāma na hoti,",
  "atk-s0515a:697_6": "tucchabhāvo ca pana aññāṇī ca hotīti attho.",
  "atk-s0515a:697_7": "Yo ca tulaṃva paggayhāti yathā hi tulaṃ gahetvā ṭhito atirekaṃ ce hoti, harati,",
  "atk-s0515a:697_8": "ūnaṃ ce hoti,",
  "atk-s0515a:697_9": "pakkhipati;",
  "atk-s0515a:697_10": "evameva so atirekaṃ haranto viya pāpaṃ harati parivajjeti,",
  "atk-s0515a:697_11": "ūnake pakkhipanto viya kusalaṃ paripūreti.",
  "atk-s0515a:697_12": "Evañca pana karonto sīlasamādhipaññāvimuttivimuttiñāṇadassanasaṅkhātaṃ varaṃ uttamameva ādāya pāpāni akusalakammāni parivajjeti sa muni nāmāti attho.",
  "atk-s0515a:697_13": "Tena so munīti kasmā pana so munīti ce?",
  "atk-s0515a:697_14": "Yaṃ heṭṭhā vuttakāraṇaṃ,",
  "atk-s0515a:697_15": "tena so munīti attho.",
  "atk-s0515a:697_16": "Yo munāti ubho loketi yo puggalo imasmiṃ khandhādiloke tulaṃ āropetvā minanto viya “ime ajjhattikā khandhā,",
  "atk-s0515a:697_17": "ime bāhirā”tiādinā nayena ime ubho atthe munāti.",
  "atk-s0515a:697_18": "Muni tena pavuccatīti tena pana kāraṇena “munī”ti vuccatiyevāti attho.",
  "atk-s0515a:698_0": "Asatañcāti gāthāya ayaṃ saṅkhepattho –",
  "atk-s0515a:698_1": "yvāyaṃ akusalakusalappabhedo,",
  "atk-s0515a:698_2": "asatañca satañca dhammo,",
  "atk-s0515a:698_3": "taṃ “ajjhattaṃ bahiddhā”ti imasmiṃ sabbaloke pavicayañāṇena asatañca satañca ñatvā dhammaṃ.",
  "atk-s0515a:698_4": "Tassa ñātattā eva,",
  "atk-s0515a:698_5": "rāgādibhedato sattavidhaṃ saṅgaṃ taṇhādiṭṭhibhedato duvidhaṃ jālañca aticca atikkamitvā ṭhito,",
  "atk-s0515a:698_6": "so tena monasaṅkhātena pavicayañāṇena samannāgatattā muni.",
  "atk-s0515a:698_7": "Devamanussehi pūjitoti idaṃ panassa thutivacanaṃ.",
  "atk-s0515a:698_8": "So hi khīṇāsavamunittā devamanussānaṃ pūjāraho hoti,",
  "atk-s0515a:698_9": "tasmā evaṃ vuttoti.",
  "atk-s0515a:699_0": "Sallanti mūlapadaṃ.",
  "atk-s0515a:699_1": "Satta sallānīti gaṇanaparicchedo.",
  "atk-s0515a:699_2": "Rāgasallanti rañjanaṭṭhena rāgo ca pīḷājanakatāya antotudanatāya dunnīharaṇatāya sallañcāti rāgasallaṃ.",
  "atk-s0515a:699_3": "Dosasallādīsupi eseva nayo.",
  "atk-s0515a:699_4": "Abbūḷhasalloti mūlapadaṃ.",
  "atk-s0515a:699_5": "Abbahitasalloti nīhaṭasallo.",
  "atk-s0515a:699_6": "Uddhatasalloti uddhaṃ haṭasallo uddharitasallo.",
  "atk-s0515a:699_7": "Samuddhatasalloti upasaggavasena vutto.",
  "atk-s0515a:699_8": "Uppāṭitasalloti luñcitasallo.",
  "atk-s0515a:699_9": "Samuppāṭitasalloti upasaggavaseneva.",
  "atk-s0515a:700_0": "Sakkaccakārīti dānādīnaṃ kusaladhammānaṃ bhāvanāya puggalassa vā deyyadhammassa vā sakkaccakaraṇavasena sakkaccakārī.",
  "atk-s0515a:700_1": "Satatabhāvakaraṇena sātaccakārī.",
  "atk-s0515a:700_2": "Aṭṭhitakaraṇena aṭṭhitakārī.",
  "atk-s0515a:700_3": "Yathā nāma kakaṇṭako thokaṃ gantvā thokaṃ tiṭṭhati,",
  "atk-s0515a:700_4": "na nirantaraṃ gacchati;",
  "atk-s0515a:700_5": "evameva yo puggalo ekadivasaṃ dānaṃ datvā pūjaṃ vā katvā dhammaṃ vā sutvā samaṇadhammaṃ vā katvā puna cirassaṃ karoti,",
  "atk-s0515a:700_6": "taṃ na nirantaraṃ pavatteti.",
  "atk-s0515a:700_7": "So “asātaccakārī,",
  "atk-s0515a:700_8": "anaṭṭhitakārī”ti vuccati.",
  "atk-s0515a:700_9": "Ayaṃ evaṃ na karotīti aṭṭhitakārī.",
  "atk-s0515a:700_10": "Anolīnavuttikoti nirantarakaraṇasaṅkhātassa vipphārassa bhāvena na līnavuttikoti anolīnavuttiko.",
  "atk-s0515a:700_11": "Anikkhittacchandoti kusalakaraṇe vīriyacchandassa anikkhittabhāvena anikkhittacchando.",
  "atk-s0515a:700_12": "Anikkhittadhuroti vīriyadhurassa anoropanena anikkhittadhuro,",
  "atk-s0515a:700_13": "anosakkitamānasoti attho.",
  "atk-s0515a:700_14": "Yo tattha chando ca vāyāmo cāti yo tesu kusaladhammesu kattukamyatādhammacchando ca payattasaṅkhāto vāyāmo ca.",
  "atk-s0515a:700_15": "Ussahanavasena ussāho ca.",
  "atk-s0515a:700_16": "Adhimattussahanavasena ussoḷhī ca.",
  "atk-s0515a:700_17": "Vāyāmo ceso pāraṃ gamanaṭṭhena.",
  "atk-s0515a:700_18": "Ussāho ceso pubbaṅgamanaṭṭhena.",
  "atk-s0515a:700_19": "Ussoḷhī ceso adhimattaṭṭhena.",
  "atk-s0515a:700_20": "Appaṭivāni cāti anivattanā ca.",
  "atk-s0515a:700_21": "Sati ca sampajaññanti saratīti sati.",
  "atk-s0515a:700_22": "Sampajānātīti sampajaññaṃ,",
  "atk-s0515a:700_23": "samantato pakārehi jānātīti attho.",
  "atk-s0515a:700_24": "Sātthakasampajaññaṃ sappāyasampajaññaṃ gocarasampajaññaṃ asammohasampajaññanti imassa sampajānassa vasena bhedo veditabbo.",
  "atk-s0515a:700_25": "Ātappanti kilesatāpanavīriyaṃ.",
  "atk-s0515a:700_26": "Padhānanti uttamavīriyaṃ.",
  "atk-s0515a:700_27": "Adhiṭṭhānanti kusalakaraṇe patiṭṭhābhāvo.",
  "atk-s0515a:700_28": "Anuyogoti anuyuñjanaṃ.",
  "atk-s0515a:700_29": "Appamādoti nappamajjanaṃ,",
  "atk-s0515a:700_30": "satiyā avippavāso.",
  "atk-s0515a:701_0": "Imaṃ lokaṃ nāsīsatīti mūlapadaṃ.",
  "atk-s0515a:701_1": "Sakattabhāvanti attano attabhāvaṃ.",
  "atk-s0515a:701_2": "Parattabhāvanti paraloke attabhāvaṃ.",
  "atk-s0515a:701_3": "Sakarūpavedanādayo attano pañcakkhandhe,",
  "atk-s0515a:701_4": "pararūpavedanādayo ca paraloke pañcakkhandhe.",
  "atk-s0515a:701_5": "Kāmadhātunti kāmabhavaṃ.",
  "atk-s0515a:701_6": "Rūpadhātunti rūpabhavaṃ.",
  "atk-s0515a:701_7": "Arūpadhātunti arūpabhavaṃ.",
  "atk-s0515a:701_8": "Puna rūpārūpavasena dukaṃ dassetuṃ kāmadhātuṃ rūpadhātuṃ ekaṃ katvā,",
  "atk-s0515a:701_9": "arūpadhātuṃ ekaṃ katvā vuttaṃ.",
  "atk-s0515a:701_10": "Gatiṃ vāti patiṭṭhānavasena pañcagati vuttā.",
  "atk-s0515a:701_11": "Upapattiṃ vāti nibbattivasena catuyoni vuttā.",
  "atk-s0515a:701_12": "Paṭisandhiṃ vāti tiṇṇaṃ bhavānaṃ ghaṭanavasena paṭisandhi vuttā.",
  "atk-s0515a:701_13": "Bhavaṃ vāti kammabhavavasena.",
  "atk-s0515a:701_14": "Saṃsāraṃ vāti khandhādīnaṃ abbocchinnavasena.",
  "atk-s0515a:701_15": "Vaṭṭaṃ vāti tebhūmakavaṭṭaṃ nāsīsatīti.",
  "atk-s0515a:702_0": "Saddhammappajjotikāya mahāniddesaṭṭhakathāya",
  "atk-s0515a:703_0": "Guhaṭṭhakasuttaniddesavaṇṇanā niṭṭhitā.",
  "atk-s0515a:704_0": "3. Duṭṭhaṭṭhakasuttaniddesavaṇṇanā",
  "atk-s0515a:705_0": "15.",
  "atk-s0515a:705_1": "Duṭṭhaṭṭhake paṭhamagāthāyaṃ tāva tattha vadantīti bhagavantaṃ bhikkhusaṅghañca upavadanti.",
  "atk-s0515a:705_2": "Duṭṭhamanāpi eke,",
  "atk-s0515a:705_3": "athopi ve saccamanāti ekacce duṭṭhacittā,",
  "atk-s0515a:705_4": "ekacce tathasaññinopi hutvā titthiyā tuṭṭhacittā,",
  "atk-s0515a:705_5": "ye tesaṃ sutvā saddahiṃsu,",
  "atk-s0515a:705_6": "te saccamanāti adhippāyo.",
  "atk-s0515a:705_7": "Vādañca jātanti etaṃ akkosavādaṃ uppannaṃ.",
  "atk-s0515a:705_8": "Muni no upetīti akārakatāya ca akuppanatāya ca buddhamuni na upeti.",
  "atk-s0515a:705_9": "Tasmā munī natthi khilo kuhiñcīti tena kāraṇena ayaṃ muni,",
  "atk-s0515a:705_10": "rāgādikhilehi natthi khilo kuhiñcīti veditabbo.",
  "atk-s0515a:706_0": "Duṭṭhamanāti uppannehi dosehi dūsitacittā.",
  "atk-s0515a:706_1": "Viruddhamanāti tehi kilesehi kusalassa dvāraṃ adatvā āvaritacittā.",
  "atk-s0515a:706_2": "Paṭiviruddhamanāti upasaggavasena padaṃ vaḍḍhitaṃ.",
  "atk-s0515a:706_3": "Āhatamanāti paṭighena āhataṃ cittaṃ etesanti āhatamanā.",
  "atk-s0515a:706_4": "Paccāhatamanāti upasaggavaseneva.",
  "atk-s0515a:706_5": "Āghātitamanāti vihiṃsāvasena āghātitaṃ manaṃ etesanti āghātitamanā.",
  "atk-s0515a:706_6": "Paccāghātitamanāti upasaggavaseneva.",
  "atk-s0515a:706_7": "Atha vā “kodhavasena duṭṭhamanā,",
  "atk-s0515a:706_8": "upanāhavasena paduṭṭhamanā,",
  "atk-s0515a:706_9": "makkhavasena viruddhamanā,",
  "atk-s0515a:706_10": "paḷāsavasena paṭiviruddhamanā,",
  "atk-s0515a:706_11": "dosavasena āhatapaccāhatamanā,",
  "atk-s0515a:706_12": "byāpādavasena āghātitapaccāghātitamanā.",
  "atk-s0515a:706_13": "Paccayānaṃ alābhena duṭṭhamanā paduṭṭhamanā,",
  "atk-s0515a:706_14": "ayasena viruddhamanā paṭiviruddhamanā,",
  "atk-s0515a:706_15": "garahena āhatapaccāhatamanā,",
  "atk-s0515a:706_16": "dukkhavedanāsamaṅgībhāvena āghātitapaccāghātitamanā”ti evamādinā nayena eke vaṇṇayanti.",
  "atk-s0515a:706_17": "Upavadantīti garahaṃ uppādenti.",
  "atk-s0515a:706_18": "Abhūtenāti asaṃvijjamānena.",
  "atk-s0515a:707_0": "Saddahantāti pasādavasena saddhaṃ uppādentā.",
  "atk-s0515a:707_1": "Okappentāti guṇavasena otaritvā avakappayantā.",
  "atk-s0515a:707_2": "Adhimuccantāti sampasādanavasena sanniṭṭhānaṃ katvā tesaṃ kathaṃ adhivāsentā.",
  "atk-s0515a:707_3": "Saccamanāti tacchamanā.",
  "atk-s0515a:707_4": "Saccasaññinoti tacchasaññino.",
  "atk-s0515a:707_5": "Tathamanāti aviparītamanā.",
  "atk-s0515a:707_6": "Bhūtamanāti bhūtatthamanā.",
  "atk-s0515a:707_7": "Yāthāvamanāti niccalamanā.",
  "atk-s0515a:707_8": "Aviparītamanāti nicchayamanā.",
  "atk-s0515a:707_9": "Tattha “saccamanā saccasaññino”ti saccavādiguṇaṃ,",
  "atk-s0515a:707_10": "“tathamanā tathasaññino”ti saccasaddhāguṇaṃ,",
  "atk-s0515a:707_11": "“bhūtamanā bhūtasaññino”ti ṭhitaguṇaṃ,",
  "atk-s0515a:707_12": "“yāthāvamanā yāthāvasaññino”ti paccayikaguṇaṃ,",
  "atk-s0515a:707_13": "“aviparītamanā aviparītasaññino”ti avisaṃvādaguṇaṃ kathitanti ñātabbaṃ.",
  "atk-s0515a:708_0": "Paratoghosoti aññesaṃ santikā uppannasaddo.",
  "atk-s0515a:708_1": "Akkosoti jātiādīsu dasasu akkosesu aññataro.",
  "atk-s0515a:708_2": "Yo vādaṃ upetīti yo puggalo upavādaṃ upagacchati.",
  "atk-s0515a:708_3": "Kārako vāti katadoso vā.",
  "atk-s0515a:708_4": "Kārakatāyāti dosassa katabhāvena vuccamānoti kathiyamāno.",
  "atk-s0515a:708_5": "Upavadiyamānoti dosaṃ upavajjamāno.",
  "atk-s0515a:708_6": "Kuppatīti kopaṃ karoti.",
  "atk-s0515a:709_0": "Khīlajātatāpi natthīti cittabandhabhāvacittakacavarabhāvasaṅkhātaṃ paṭighakhilaṃ jātaṃ assāti khilajāto,",
  "atk-s0515a:709_1": "tassa bhāvo khilajātatā,",
  "atk-s0515a:709_2": "tāpi natthi na santi.",
  "atk-s0515a:709_3": "Pañcapi cetokhilāti kāme avītarāgo,",
  "atk-s0515a:709_4": "kāye avītarāgo,",
  "atk-s0515a:709_5": "rūpe avītarāgo,",
  "atk-s0515a:709_6": "yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "atk-s0515a:709_7": "aññataraṃ devanikāyaṃ paṇidhāya brahmacariyaṃ carati “imināhaṃ sīlena vā vatena vā tapena vā brahmacariyena vā devo vā bhavissāmi,",
  "atk-s0515a:709_8": "devaññataro vā”ti evarūpā pañcapi cittassa bandhabhāvakacavarabhāvasaṅkhātā cetokhilā natthi.",
  "atk-s0515a:710_0": "16.",
  "atk-s0515a:710_1": "Imañca gāthaṃ vatvā bhagavā ānandattheraṃ pucchi –",
  "atk-s0515a:710_2": "“evaṃ khuṃsetvā vambhetvā vuccamānā bhikkhū, ānanda,",
  "atk-s0515a:710_3": "kiṃ vadantī”ti,",
  "atk-s0515a:710_4": "“na kiñci bhagavā”ti. “Na, ānanda,",
  "atk-s0515a:710_5": "‘ahaṃ sīlavā’ti sabbattha tuṇhī bhavitabbaṃ.",
  "atk-s0515a:710_6": "Loke hi nābhāsamānaṃ jānanti,",
  "atk-s0515a:710_7": "missaṃ bālehi paṇḍita”nti vatvā “bhikkhū, ānanda,",
  "atk-s0515a:710_8": "te manusse evaṃ paṭicodentū”ti dhammadesanatthāya “abhūtavādī nirayaṃ upetī”ti imaṃ gāthaṃ abhāsi.",
  "atk-s0515a:710_9": "Thero taṃ uggahetvā bhikkhū āha –",
  "atk-s0515a:710_10": "“manussā tumhehi imāya gāthāya paṭicodetabbā”ti.",
  "atk-s0515a:710_11": "Bhikkhū tathā akaṃsu.",
  "atk-s0515a:710_12": "Paṇḍitamanussā tuṇhī ahesuṃ.",
  "atk-s0515a:710_13": "Rājāpi rājapurise sabbattha pesetvā yesaṃ dhuttānaṃ lañjaṃ datvā titthiyā taṃ mārāpesuṃ,",
  "atk-s0515a:710_14": "te gahetvā niggayha taṃ pavattiṃ ñatvā titthiye paribhāsi.",
  "atk-s0515a:710_15": "Manussāpi titthiye disvā leḍḍunā hananti,",
  "atk-s0515a:710_16": "paṃsunā okiranti “bhagavato ayasaṃ uppādesu”nti.",
  "atk-s0515a:710_17": "Ānandatthero taṃ disvā bhagavato ārocesi,",
  "atk-s0515a:710_18": "bhagavā therassa imaṃ gāthamabhāsi “sakañhi diṭṭhiṃ…pe…",
  "atk-s0515a:710_19": "vadeyyā”ti.",
  "atk-s0515a:711_0": "Tassa attho –",
  "atk-s0515a:711_1": "yāyaṃ diṭṭhi titthiyajanassa “sundariṃ māretvā samaṇānaṃ sakyaputtiyānaṃ avaṇṇaṃ pakāsetvā etenupāyena",
  "atk-s0515a:711_2": "laddhaṃ sakkāraṃ sādiyissāmā”ti so taṃ diṭṭhiṃ kathaṃ atikkameyya?",
  "atk-s0515a:711_3": "Atha kho so ayaso tameva titthiyajanaṃ paccāgato taṃ diṭṭhiṃ accetuṃ asakkontaṃ.",
  "atk-s0515a:711_4": "Yo vā sassatādivādī,",
  "atk-s0515a:711_5": "sopi sakaṃ diṭṭhiṃ kathamaccayeyya,",
  "atk-s0515a:711_6": "tena diṭṭhichandena anunīto tāya ca diṭṭhiruciyā niviṭṭho,",
  "atk-s0515a:711_7": "api ca kho pana sayaṃ samattāni pakubbamāno attanāva paripuṇṇāni tāni diṭṭhigatāni karonto yathā jāneyya,",
  "atk-s0515a:711_8": "tatheva vadeyyāti.",
  "atk-s0515a:712_0": "Avaṇṇaṃ pakāsayitvāti aguṇaṃ pākaṭaṃ katvā.",
  "atk-s0515a:712_1": "Sakkāranti catunnaṃ paccayānaṃ sakkaccakaraṇaṃ.",
  "atk-s0515a:712_2": "Sammānanti cittena bahumānanaṃ.",
  "atk-s0515a:712_3": "Paccāharissāmāti etaṃ lābhādiṃ nibbattessāma.",
  "atk-s0515a:712_4": "Evaṃdiṭṭhikāti evaṃladdhikā.",
  "atk-s0515a:712_5": "Yathā taṃ “lābhādiṃ nibbattessāmā”ti evaṃ ayaṃ laddhi tesaṃ atthi,",
  "atk-s0515a:712_6": "tathā “atthi me vuttappakāro dhammo”ti etesaṃ khamati ceva ruccati ca,",
  "atk-s0515a:712_7": "evaṃsabhāvameva vā tesaṃ cittaṃ “atthi me citta”nti.",
  "atk-s0515a:712_8": "Tadā tesaṃ diṭṭhi vā,",
  "atk-s0515a:712_9": "diṭṭhiyā saha khanti vā,",
  "atk-s0515a:712_10": "diṭṭhikhantīhi saddhiṃ ruci vā,",
  "atk-s0515a:712_11": "diṭṭhikhantirucīhi saddhiṃ laddhi vā,",
  "atk-s0515a:712_12": "diṭṭhikhantiruciladdhīhi saddhiṃ ajjhāsayo vā,",
  "atk-s0515a:712_13": "diṭṭhikhantiruciladdhiajjhāsayehi saddhiṃ adhippāyo vā hotīti dassento “evaṃdiṭṭhikā…pe…",
  "atk-s0515a:712_14": "evaṃadhippāyā”ti āha.",
  "atk-s0515a:712_15": "Sakaṃ diṭṭhinti attano dassanaṃ.",
  "atk-s0515a:712_16": "Sakaṃ khantinti attano sahanaṃ.",
  "atk-s0515a:712_17": "Sakaṃ rucinti attano ruciṃ.",
  "atk-s0515a:712_18": "Sakaṃ laddhinti attano laddhiṃ.",
  "atk-s0515a:712_19": "Sakaṃ ajjhāsayanti attano ajjhāsayaṃ.",
  "atk-s0515a:712_20": "Sakaṃ adhippāyanti attano bhāvaṃ.",
  "atk-s0515a:712_21": "Atikkamitunti samatikkamituṃ.",
  "atk-s0515a:712_22": "Atha kho sveva ayasoti so eva ayaso ekaṃsena.",
  "atk-s0515a:712_23": "Te paccāgatoti tesaṃ patiāgato.",
  "atk-s0515a:712_24": "Teti sāmiatthe upayogavacanaṃ.",
  "atk-s0515a:713_0": "Atha vāti atthantaradassanaṃ.",
  "atk-s0515a:713_1": "Sassatoti nicco dhuvo.",
  "atk-s0515a:713_2": "Lokoti attabhāvo.",
  "atk-s0515a:713_3": "Idameva saccaṃ,",
  "atk-s0515a:713_4": "moghamaññanti idaṃ eva tacchaṃ tathaṃ,",
  "atk-s0515a:713_5": "aññaṃ tucchaṃ.",
  "atk-s0515a:713_6": "Samattāti sampuṇṇā.",
  "atk-s0515a:713_7": "Samādinnāti sammā ādinnā.",
  "atk-s0515a:713_8": "Gahitāti upagantvā gahitā.",
  "atk-s0515a:714_0": "Parāmaṭṭhāti sabbākārena parāmasitvā gahitā.",
  "atk-s0515a:714_1": "Abhiniviṭṭhāti visesena laddhappatiṭṭhā.",
  "atk-s0515a:714_2": "Asassatoti vuttavipariyāyena veditabbo.",
  "atk-s0515a:715_0": "Antavāti saanto.",
  "atk-s0515a:715_1": "Anantavāti vuddhianantavā.",
  "atk-s0515a:715_2": "Taṃ jīvanti so jīvo,",
  "atk-s0515a:715_3": "liṅgavipallāso kato.",
  "atk-s0515a:715_4": "Jīvoti ca attāyeva.",
  "atk-s0515a:715_5": "Tathāgatoti satto,",
  "atk-s0515a:715_6": "“araha”nti eke.",
  "atk-s0515a:715_7": "Paraṃ maraṇāti maraṇato uddhaṃ,",
  "atk-s0515a:715_8": "paraloketi attho.",
  "atk-s0515a:715_9": "Na hoti tathāgato paraṃ maraṇāti maraṇato uddhaṃ na hoti.",
  "atk-s0515a:715_10": "Hoti ca na ca hoti tathāgato paraṃ maraṇāti maraṇato uddhaṃ hoti ca na hoti ca.",
  "atk-s0515a:715_11": "Neva hoti na na hoti tathāgato paraṃ maraṇāti ucchedavasena neva hoti,",
  "atk-s0515a:715_12": "takkikavasena na na hoti.",
  "atk-s0515a:716_0": "Sakāya diṭṭhiyātiādayo karaṇavacanaṃ. Allīnoti ekībhūto.",
  "atk-s0515a:717_0": "Sayaṃ samattaṃ karotīti attanā ūnabhāvaṃ mocetvā sammā attaṃ samattaṃ karoti.",
  "atk-s0515a:717_1": "Paripuṇṇanti atirekadosaṃ mocetvā sampuṇṇaṃ.",
  "atk-s0515a:717_2": "Anomanti hīnadosaṃ mocetvā alāmakaṃ.",
  "atk-s0515a:717_3": "Agganti ādiṃ.",
  "atk-s0515a:717_4": "Seṭṭhanti padhānaṃ niddosaṃ.",
  "atk-s0515a:717_5": "Visesanti jeṭṭhakaṃ.",
  "atk-s0515a:717_6": "Pāmokkhanti adhikaṃ.",
  "atk-s0515a:717_7": "Uttamanti visesaṃ na heṭṭhimaṃ.",
  "atk-s0515a:717_8": "Pavaraṃ karotīti atirekena uttamaṃ karoti.",
  "atk-s0515a:717_9": "Atha vā “āsayadosamocanena aggaṃ,",
  "atk-s0515a:717_10": "saṃkilesadosamocanena seṭṭhaṃ,",
  "atk-s0515a:717_11": "upakkilesadosamocanena visesaṃ,",
  "atk-s0515a:717_12": "pamattadosamocanena pāmokkhaṃ,",
  "atk-s0515a:717_13": "majjhimadosamocanena uttamaṃ,",
  "atk-s0515a:717_14": "uttamamajjhimadosamocanena pavaraṃ karotī”ti evameke vaṇṇayanti.",
  "atk-s0515a:717_15": "Ayaṃ satthā sabbaññūti ayaṃ amhākaṃ satthā sabbajānanavasena sabbaññū.",
  "atk-s0515a:717_16": "Ayaṃ dhammo svākkhātoti ayaṃ amhākaṃ dhammo suṭṭhu akkhāto.",
  "atk-s0515a:717_17": "Ayaṃ gaṇo suppaṭipannoti ayaṃ amhākaṃ gaṇo suṭṭhu paṭipanno.",
  "atk-s0515a:717_18": "Ayaṃ diṭṭhi bhaddikāti ayaṃ amhākaṃ laddhi sundarā.",
  "atk-s0515a:717_19": "Ayaṃ paṭipadā supaññattāti ayaṃ amhākaṃ pubbabhāgā attanta pādipaṭipadā suṭṭhu paññattā.",
  "atk-s0515a:717_20": "Ayaṃ maggo niyyānikoti ayaṃ amhākaṃ niyyāmokkantiko maggo niyyānikoti sayaṃ samattaṃ karoti.",
  "atk-s0515a:718_0": "Katheyya “sassato loko”ti.",
  "atk-s0515a:718_1": "Bhaṇeyya “idameva saccaṃ moghamañña”nti.",
  "atk-s0515a:718_2": "Dīpeyya “antavā loko”ti.",
  "atk-s0515a:718_3": "Vohareyya nānāvidhena gaṇhāpeyya “hoti ca na ca hotī”ti.",
  "atk-s0515a:719_0": "17.",
  "atk-s0515a:719_1": "Atha rājā sattāhaccayena taṃ kuṇapaṃ chaḍḍāpetvā sāyanhasamayaṃ vihāraṃ gantvā bhagavantaṃ abhivādetvā āha – “nanu, bhante,",
  "atk-s0515a:719_2": "īdise ayase uppanne mayhampi ārocetabbaṃ siyā”ti?",
  "atk-s0515a:719_3": "Evaṃ vutte bhagavā “na, mahārāja,",
  "atk-s0515a:719_4": "‘ahaṃ sīlavā guṇasampanno’ti paresaṃ ārocetuṃ ariyānaṃ paṭirūpa”nti vatvā tassā aṭṭhuppattiyā “yo attano sīlavatānīti avasesagāthāyo abhāsi.",
  "atk-s0515a:720_0": "Tattha sīlavatānīti pātimokkhādīni sīlāni,",
  "atk-s0515a:720_1": "āraññikādīni dhutaṅgavatāni ca.",
  "atk-s0515a:720_2": "Anānupuṭṭhoti apucchito.",
  "atk-s0515a:720_3": "Pāvāti vadati.",
  "atk-s0515a:720_4": "Anariyadhammaṃ kusalā tamāhu,",
  "atk-s0515a:720_5": "yo ātumānaṃ sayameva pāvāti yo evaṃ attānaṃ sayameva vadati,",
  "atk-s0515a:720_6": "tassa taṃ vādaṃ “anariyadhammo eso”ti kusalā evaṃ kathenti.",
  "atk-s0515a:721_0": "Atthi sīlañceva vatañcāti sīlanaṭṭhena sīlañceva atthi,",
  "atk-s0515a:721_1": "samādānaṭṭhena vatañca atthi,",
  "atk-s0515a:721_2": "vataṃ na sīlanti vuttatthena vataṃ atthi,",
  "atk-s0515a:721_3": "taṃ na sīlaṃ.",
  "atk-s0515a:721_4": "Katamanti kathetukamyatāpucchā.",
  "atk-s0515a:721_5": "Idha bhikkhu sīlavātiādayo vuttanayā eva.",
  "atk-s0515a:721_6": "Saṃvaraṭṭhenāti saṃvaraṇaṭṭhena,",
  "atk-s0515a:721_7": "vītikkamadvāraṃ pidahanaṭṭhena.",
  "atk-s0515a:721_8": "Samādānaṭṭhenāti taṃ taṃ sikkhāpadaṃ sammā ādānaṭṭhena.",
  "atk-s0515a:721_9": "Āraññikaṅganti araññe nivāso sīlaṃ assāti āraññiko,",
  "atk-s0515a:721_10": "tassa aṅgaṃ āraññikaṅgaṃ.",
  "atk-s0515a:721_11": "Piṇḍapātikaṅganti bhikkhāsaṅkhātānaṃ paraāmisapiṇḍānaṃ pāto piṇḍapāto,",
  "atk-s0515a:721_12": "parehi dinnānaṃ piṇḍānaṃ patte nipatananti vuttaṃ hoti.",
  "atk-s0515a:721_13": "Taṃ piṇḍapātaṃ uñchati taṃ taṃ kulaṃ upasaṅkamanto gavesatīti piṇḍapātiko,",
  "atk-s0515a:721_14": "piṇḍāya vā patituṃ vatametassāti piṇḍapātī.",
  "atk-s0515a:721_15": "Patitunti carituṃ.",
  "atk-s0515a:721_16": "Piṇḍapātī eva piṇḍapātiko,",
  "atk-s0515a:721_17": "tassa aṅgaṃ piṇḍapātikaṅgaṃ.",
  "atk-s0515a:721_18": "Aṅganti kāraṇaṃ vuccati.",
  "atk-s0515a:721_19": "Tasmā yena samādānena so piṇḍapātiko hoti,",
  "atk-s0515a:721_20": "tassetaṃ adhivacananti veditabbaṃ.",
  "atk-s0515a:721_21": "Eteneva nayena rathikāsusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena tesu paṃsukūlamivāti paṃsukūlaṃ.",
  "atk-s0515a:721_22": "Atha vā paṃsu viya kucchitabhāvaṃ ulatīti paṃsukūlaṃ,",
  "atk-s0515a:721_23": "kucchitabhāvaṃ gacchatīti vuttaṃ hoti.",
  "atk-s0515a:721_24": "Evaṃ laddhanibbacanassa paṃsukūlassa dhāraṇaṃ paṃsukūlaṃ,",
  "atk-s0515a:721_25": "paṃsukūlaṃ sīlamassāti paṃsukūliko,",
  "atk-s0515a:721_26": "paṃsukūlikassa aṅgaṃ paṃsukūlikaṅgaṃ.",
  "atk-s0515a:721_27": "Saṅghāṭiuttarāsaṅgaantaravāsakasaṅkhātaṃ ticīvaraṃ sīlamassāti tecīvariko,",
  "atk-s0515a:721_28": "tecīvarikassa aṅgaṃ tecīvarikaṅgaṃ.",
  "atk-s0515a:721_29": "Sapadānacārikaṅganti dānaṃ vuccati avakhaṇḍanaṃ,",
  "atk-s0515a:721_30": "apetaṃ dānato apadānaṃ,",
  "atk-s0515a:721_31": "anavakhaṇḍananti attho.",
  "atk-s0515a:721_32": "Saha apadānena sapadānaṃ,",
  "atk-s0515a:721_33": "avakhaṇḍanavirahitaṃ,",
  "atk-s0515a:721_34": "anugharanti vuttaṃ hoti.",
  "atk-s0515a:721_35": "Sapadānaṃ carituṃ idamassa sīlanti sapadānacārī,",
  "atk-s0515a:721_36": "sapadānacārīyeva sapadānacāriko,",
  "atk-s0515a:721_37": "tassa aṅgaṃ sapadānacārikaṅgaṃ.",
  "atk-s0515a:721_38": "Khalupacchābhattikaṅganti khalūti paṭisedhanatthe nipāto.",
  "atk-s0515a:721_39": "Pavāritena satā pacchā laddhaṃ bhattaṃ pacchābhattaṃ nāma,",
  "atk-s0515a:721_40": "tassa pacchābhattassa bhojanaṃ pacchābhattabhojanaṃ,",
  "atk-s0515a:721_41": "tasmiṃ pacchābhattabhojane pacchābhattasaññaṃ katvā pacchābhattaṃ sīlamassāti pacchābhattiko,",
  "atk-s0515a:721_42": "na pacchābhattiko khalupacchābhattiko,",
  "atk-s0515a:721_43": "samādānavasena paṭikkhittātirittabhojanassetaṃ nāmaṃ,",
  "atk-s0515a:721_44": "tassa aṅgaṃ khalupacchābhattikaṅgaṃ.",
  "atk-s0515a:721_45": "Nesajjikaṅganti sayanaṃ paṭikkhipitvā nisajjāya viharituṃ sīlamassāti nesajjiko,",
  "atk-s0515a:721_46": "tassa aṅgaṃ nesajjikaṅgaṃ.",
  "atk-s0515a:721_47": "Yathāsanthatikaṅganti yadeva santhataṃ yathāsanthataṃ,",
  "atk-s0515a:721_48": "“idaṃ tuyhaṃ pāpuṇātī”ti evaṃ paṭhamaṃ uddiṭṭhasenāsanassetaṃ adhivacanaṃ.",
  "atk-s0515a:721_49": "Tasmiṃ yathāsanthate viharituṃ sīlamassāti yathāsanthatiko,",
  "atk-s0515a:721_50": "tassa aṅgaṃ yathāsanthatikaṅgaṃ.",
  "atk-s0515a:721_51": "Sabbāneva panetāni tena tena samādānena dhutakilesattā dhutassa bhikkhuno aṅgāni,",
  "atk-s0515a:721_52": "kilesadhunanato vā dhutanti laddhavohāraṃ ñāṇaṃ aṅgaṃ etesanti dhutaṅgāni.",
  "atk-s0515a:721_53": "Atha vā dhutāni ca tāni paṭipakkhānaṃ dhunanato aṅgāni ca paṭipattiyātipi dhutaṅgāni.",
  "atk-s0515a:721_54": "Evaṃ tāvettha atthato viññātabbo vinicchayo.",
  "atk-s0515a:721_55": "Sabbāneva cetāni samādānacetanālakkhaṇāni.",
  "atk-s0515a:721_56": "Vuttampi cetaṃ –",
  "atk-s0515a:722_0": "“Yo samādiyati,",
  "atk-s0515a:722_1": "so puggalo.",
  "atk-s0515a:722_2": "Yena samādiyati,",
  "atk-s0515a:722_3": "cittacetasikā ete dhammā.",
  "atk-s0515a:722_4": "Yā samādānacetanā,",
  "atk-s0515a:722_5": "taṃ dhutaṅgaṃ.",
  "atk-s0515a:722_6": "Yaṃ paṭikkhipati,",
  "atk-s0515a:722_7": "taṃ vatthu”nti.",
  "atk-s0515a:723_0": "Sabbāneva ca loluppaviddhaṃsanarasāni,",
  "atk-s0515a:723_1": "nilloluppabhāvapaccupaṭṭhānāni,",
  "atk-s0515a:723_2": "appicchatādiariyadhammapadaṭṭhānāni.",
  "atk-s0515a:723_3": "Evamettha lakkhaṇādīhi vinicchayo veditabbo.",
  "atk-s0515a:724_0": "Vīriyasamādānampīti vīriyaggahaṇampi.",
  "atk-s0515a:724_1": "Kāmanti ekaṃsatthe nipāto.",
  "atk-s0515a:724_2": "Taco ca nhāru cāti chavi ca nhāruvalliyo ca.",
  "atk-s0515a:724_3": "Aṭṭhi cāti sabbā aṭṭhiyo ca.",
  "atk-s0515a:724_4": "Avasissatūti tiṭṭhatu.",
  "atk-s0515a:724_5": "Upasussatu maṃsalohitanti sabbaṃ maṃsañca lohitañca sukkhatu.",
  "atk-s0515a:724_6": "“Taco”ti ekaṃ aṅgaṃ,",
  "atk-s0515a:724_7": "“nhārū”ti ekaṃ,",
  "atk-s0515a:724_8": "“aṭṭhī”ti ekaṃ,",
  "atk-s0515a:724_9": "“upasussatu maṃsalohita”nti ekaṃ aṅgaṃ.",
  "atk-s0515a:724_10": "Yaṃ tanti upari vattabbapadena sambandho.",
  "atk-s0515a:724_11": "Purisathāmenāti purisassa kāyikena balena,",
  "atk-s0515a:724_12": "balenāti ñāṇabalena.",
  "atk-s0515a:724_13": "Vīriyenāti cetasikañāṇavīriyatejena.",
  "atk-s0515a:724_14": "Parakkamenāti paraṃ paraṃ ṭhānaṃ akkamanena ussāhappattavīriyena.",
  "atk-s0515a:724_15": "Pattabbanti yaṃ taṃ pāpuṇitabbaṃ.",
  "atk-s0515a:724_16": "Na taṃ apāpuṇitvāti taṃ pattabbaṃ appatvā.",
  "atk-s0515a:724_17": "Vīriyassa saṇṭhānaṃ bhavissatīti vuttappakārassa vīriyassa sithilattaṃ osīdanaṃ na bhavissati.",
  "atk-s0515a:724_18": "“Paṭṭhāna”ntipi pāṭho,",
  "atk-s0515a:724_19": "ayamevattho.",
  "atk-s0515a:724_20": "Cittaṃ paggaṇhātīti cittaṃ ussāhaṃ gaṇhāpeti.",
  "atk-s0515a:724_21": "Padahatīti patiṭṭhāpeti.",
  "atk-s0515a:725_0": "Nāsissanti na khādissāmi na bhuñjissāmi.",
  "atk-s0515a:725_1": "Na pivissāmīti yāgupānādīni na pivissāmi.",
  "atk-s0515a:725_2": "Vihārato na nikkhameti senāsanato bahi na nikkhameyyaṃ.",
  "atk-s0515a:725_3": "Napi passaṃ nipātessanti passaṃ mañce vā pīṭhe vā bhūmiyaṃ vā kaṭasantharake vā pātanaṃ ṭhapanaṃ na karissāmi.",
  "atk-s0515a:725_4": "Taṇhāsalle anūhateti taṇhāsaṅkhāte kaṇḍe anuddhaṭe,",
  "atk-s0515a:725_5": "avigateti attho.",
  "atk-s0515a:726_0": "Imaṃ pallaṅkanti samantato ābhujitaṃ ūrubaddhāsanaṃ.",
  "atk-s0515a:726_1": "Na bhindissāmīti na vijahissāmi.",
  "atk-s0515a:726_2": "Yāva me na anupādāyāti catūhi upādānehi gahaṇaṃ aggahetvā.",
  "atk-s0515a:726_3": "Āsavehīti kāmāsavādīhi catūhi āsavehi.",
  "atk-s0515a:726_4": "Vimuccissatīti samucchedavimuttiyā na muccissati.",
  "atk-s0515a:726_5": "Na tāvāhaṃ imamhā āsanā vuṭṭhahissāmīti ādiṃ katvā yāva rukkhamūlā nikkhamissāmīti okāsavasena vuttā.",
  "atk-s0515a:726_6": "Imasmiññeva pubbaṇhasamayaṃ ariyadhammaṃ āharissāmīti ādiṃ katvā yāva gimheti kālavasena vuttā.",
  "atk-s0515a:726_7": "Purime vayokhandhetiādayo vayavasena vuttā.",
  "atk-s0515a:726_8": "Tattha āsanā na vuṭṭhahissāmīti nisinnāsanā na uṭṭhahissāmi.",
  "atk-s0515a:726_9": "Aḍḍhayogāti nikuṇḍagehā.",
  "atk-s0515a:726_10": "Pāsādāti dīghapāsādā.",
  "atk-s0515a:726_11": "Hammiyāti muṇḍacchadanagehā.",
  "atk-s0515a:726_12": "Guhāyāti paṃsuguhāya.",
  "atk-s0515a:726_13": "Leṇāti mariyādachinnacchiddā pabbataleṇā.",
  "atk-s0515a:726_14": "Kuṭiyāti ullittādikuṭiyā.",
  "atk-s0515a:726_15": "Kūṭāgārāti kaṇṇikaṃ āropetvā katagehato.",
  "atk-s0515a:726_16": "Aṭṭāti dvāraṭṭālakā.",
  "atk-s0515a:726_17": "Māḷāti vaṭṭagehā.",
  "atk-s0515a:726_18": "Uddaṇḍo nāma eko patissayaviseso.",
  "atk-s0515a:726_19": "“Tichadanageho”tipi eke.",
  "atk-s0515a:726_20": "Upaṭṭhānasālāti sannipātasālā bhojanasālā vā.",
  "atk-s0515a:726_21": "Maṇḍapādayo pākaṭāyeva.",
  "atk-s0515a:726_22": "Ariyadhammanti anavajjadhammaṃ,",
  "atk-s0515a:726_23": "ariyānaṃ vā buddhapaccekabuddhabuddhasāvakānaṃ dhammaṃ.",
  "atk-s0515a:726_24": "Āharissāmīti mama cittasamīpaṃ ānayissāmi sīlena.",
  "atk-s0515a:726_25": "Samāharissāmīti visesena ānayissāmi samādhinā.",
  "atk-s0515a:726_26": "Adhigacchissāmīti paṭilābhavasena gamissāmi tadaṅgena.",
  "atk-s0515a:726_27": "Phassayissāmīti phusissāmi maggena.",
  "atk-s0515a:726_28": "Sacchikarissāmīti paccakkhaṃ karissāmi phalena.",
  "atk-s0515a:726_29": "Atha vā sotāpattimaggena āharissāmi.",
  "atk-s0515a:726_30": "Sakadāgāmimaggena samāharissāmi,",
  "atk-s0515a:726_31": "anāgāmimaggena adhigacchissāmi,",
  "atk-s0515a:726_32": "arahattamaggena phassayissāmi,",
  "atk-s0515a:726_33": "paccavekkhaṇena sacchikarissāmi.",
  "atk-s0515a:726_34": "Dvīsupi nayesu phassayissāmīti nāmakāyena nibbānaṃ phusissāmīti attho.",
  "atk-s0515a:727_0": "Apuṭṭhoti mūlapadaṃ,",
  "atk-s0515a:727_1": "tassa apucchitoti attho.",
  "atk-s0515a:727_2": "Apucchitoti ajānāpito.",
  "atk-s0515a:727_3": "Ayācitoti anāyācito.",
  "atk-s0515a:727_4": "Anajjhesitoti anāṇāpito,",
  "atk-s0515a:727_5": "“na icchito”ti eke.",
  "atk-s0515a:727_6": "Apasāditoti na pasādāpito.",
  "atk-s0515a:727_7": "Pāvadatīti kathayati.",
  "atk-s0515a:727_8": "Ahamasmīti ahaṃ asmi bhavāmi.",
  "atk-s0515a:727_9": "Jātiyā vāti khattiyabrāhmaṇajātiyā vā.",
  "atk-s0515a:727_10": "Gottena vāti gotamādigottena vā.",
  "atk-s0515a:727_11": "Kolaputtiyena vāti kulaputtabhāvena vā.",
  "atk-s0515a:727_12": "Vaṇṇapokkharatāya vāti sarīrasundaratāya vā.",
  "atk-s0515a:727_13": "Dhanena vāti dhanasampattiyā vā.",
  "atk-s0515a:727_14": "Ajjhenena vāti ajjhāyakaraṇena vā.",
  "atk-s0515a:727_15": "Kammāyatanena vāti kammameva kammāyatanaṃ,",
  "atk-s0515a:727_16": "tena kammāyatanena,",
  "atk-s0515a:727_17": "kasigorakkhakammādinā vā.",
  "atk-s0515a:727_18": "Sippāyatanena vāti dhanusippādinā vā.",
  "atk-s0515a:727_19": "Vijjāṭṭhānena vāti aṭṭhārasavijjāṭṭhānena vā.",
  "atk-s0515a:727_20": "Sutena vāti bahussutaguṇena vā.",
  "atk-s0515a:727_21": "Paṭibhānena vāti kāraṇākāraṇapaṭibhānasaṅkhātañāṇena vā.",
  "atk-s0515a:727_22": "Aññataraññatarena vā vatthunāti jātiādīnaṃ ekekena vatthunā vā.",
  "atk-s0515a:728_0": "Uccā kulāti khattiyabrāhmaṇakulā,",
  "atk-s0515a:728_1": "etena jātigottamahattaṃ dīpeti.",
  "atk-s0515a:728_2": "Mahābhogakulāti gahapatimahāsālakulā,",
  "atk-s0515a:728_3": "etena aḍḍhamahattaṃ dīpeti.",
  "atk-s0515a:728_4": "Uḷārabhogakulāti avasesavessādikulā,",
  "atk-s0515a:728_5": "etena pahūtajātarūparajatādiṃ dīpeti.",
  "atk-s0515a:728_6": "Caṇḍālāpi hi uḷārabhogā honti.",
  "atk-s0515a:728_7": "Ñātoti pākaṭo.",
  "atk-s0515a:728_8": "Yassassīti parivārasampanno.",
  "atk-s0515a:728_9": "Suttantikoti suttante niyutto.",
  "atk-s0515a:728_10": "Vinayadharoti vinayapiṭakadharo.",
  "atk-s0515a:728_11": "Dhammakathikoti ābhidhammiko.",
  "atk-s0515a:728_12": "Āraññikotiādayo dhutaṅgapubbaṅgamapaṭipattidassanatthaṃ vuttā.",
  "atk-s0515a:728_13": "Paṭhamassa jhānassa lābhītiādayo rūpārūpaaṭṭhasamāpattiyo dassetvā paṭivedhadassanavasena vuttā.",
  "atk-s0515a:728_14": "Pāvadatīti mūlapadaṃ.",
  "atk-s0515a:728_15": "Kathetīti “piṭakācariyosmī”ti kathayati.",
  "atk-s0515a:728_16": "Bhaṇatīti “dhutaṅgikomhī”ti pākaṭaṃ karoti.",
  "atk-s0515a:728_17": "Dīpayatīti “rūpajjhānaṃ lābhīmhī”ti paridīpayati.",
  "atk-s0515a:728_18": "Voharatīti “arūpajjhānaṃ lābhīmhī”ti vākyabhedaṃ karoti.",
  "atk-s0515a:729_0": "Khandhakusalāti pañcasu khandhesu salakkhaṇasāmaññalakkhaṇesu chekā,",
  "atk-s0515a:729_1": "ñātatīraṇapahānavasena kusalāti attho.",
  "atk-s0515a:729_2": "Dhātuāyatanapaṭiccasamuppādādīsupi eseva nayo.",
  "atk-s0515a:729_3": "Nibbānakusalāti nibbāne chekā.",
  "atk-s0515a:729_4": "Anariyānanti na ariyānaṃ.",
  "atk-s0515a:729_5": "Eso dhammoti eso sabhāvo.",
  "atk-s0515a:729_6": "Bālānanti apaṇḍitānaṃ.",
  "atk-s0515a:729_7": "Asappurisānanti na sobhanapurisānaṃ.",
  "atk-s0515a:729_8": "Attāti attānaṃ.",
  "atk-s0515a:730_0": "18.",
  "atk-s0515a:730_1": "Santoti rāgādikilesūpasamena santo.",
  "atk-s0515a:730_2": "Tathā abhinibbutatto.",
  "atk-s0515a:730_3": "Iti’hanti sīlesu akatthamānoti “ahamasmi sīlasampanno”tiādinā nayena iti sīlesu akatthamāno,",
  "atk-s0515a:730_4": "sīlanimittaṃ attupanāyikaṃ vācaṃ abhāsamānoti vuttaṃ hoti.",
  "atk-s0515a:730_5": "Tamariyadhammaṃ kusalā vadantīti tassa taṃ akatthanaṃ “ariyadhammo eso”ti buddhādayo khandhādikusalā vadanti.",
  "atk-s0515a:730_6": "Yassussadā natthi kuhiñci loketi yassa khīṇāsavassa rāgādayo sattussadā kuhiñci loke natthi.",
  "atk-s0515a:730_7": "Tassa taṃ akatthanaṃ “ariyadhammo eso”ti evaṃ kusalā vadantīti sambandho.",
  "atk-s0515a:731_0": "Santoti mūlapadaṃ.",
  "atk-s0515a:731_1": "Rāgassa samitattāti rañjanalakkhaṇassa rāgassa samitabhāvena.",
  "atk-s0515a:731_2": "Dosādīsupi eseva nayo.",
  "atk-s0515a:731_3": "Vijjhātattāti sabbapariḷāhānaṃ jhāpitattā.",
  "atk-s0515a:731_4": "Nibbutattāti sabbasantāpānaṃ nibbāpitabhāvena.",
  "atk-s0515a:731_5": "Vigatattāti sabbākusalābhisaṅkhārānaṃ vigatabhāvena dūrabhāvena.",
  "atk-s0515a:731_6": "Paṭipassaddhattāti sabbākārena abhabbuppattikabhāvena.",
  "atk-s0515a:731_7": "Sattannaṃ dhammānaṃ bhinnattā bhikkhūti upari vattabbānaṃ sattadhammānaṃ bhinditvā ṭhitabhāvena bhikkhu.",
  "atk-s0515a:731_8": "Sakkāyadiṭṭhivicikicchāsīlabbataparāmāsoti ime tayo kilesā sotāpattimaggena bhinnā,",
  "atk-s0515a:731_9": "rāgo dosoti ime dve kilesā oḷārikā sakadāgāmimaggena bhinnā,",
  "atk-s0515a:731_10": "te eva aṇusahagatā anāgāmimaggena bhinnā,",
  "atk-s0515a:731_11": "moho mānoti ime dve kilesā arahattamaggena bhinnā.",
  "atk-s0515a:731_12": "Avasese kilese dassetuṃ “bhinnāssa honti pāpakā akusalā dhammā”ti āha.",
  "atk-s0515a:731_13": "Saṃkilesikāti kilesapaccayā.",
  "atk-s0515a:731_14": "Ponobhavikāti punabbhavadāyikā.",
  "atk-s0515a:731_15": "Sadarāti kilesadarathā ettha santīti sadarā.",
  "atk-s0515a:731_16": "“Saddarā”tipi pāṭho,",
  "atk-s0515a:731_17": "sahadarathāti attho.",
  "atk-s0515a:731_18": "Dukkhavipākāti phalakāle dukkhadāyikā.",
  "atk-s0515a:731_19": "Āyatiṃ jātijarāmaraṇiyāti anāgate jātijarāmaraṇassa paccayā.",
  "atk-s0515a:732_0": "Pajjena katena attanāti gāthāya ayaṃ piṇḍattho –",
  "atk-s0515a:732_1": "yo attanā bhāvitena maggena parinibbānaṃ gato,",
  "atk-s0515a:732_2": "kilesaparinibbānaṃ patto,",
  "atk-s0515a:732_3": "parinibbānagatattā eva ca vitiṇṇakaṅkho,",
  "atk-s0515a:732_4": "vipattisampattihānivuddhiucchedasassataapuññapuññappabhedaṃ bhavañca vibhavañca vippahāya maggavāsaṃ",
  "atk-s0515a:732_5": "vusitavā khīṇapunabbhavoti etesaṃ thutivacanānaṃ araho so bhikkhūti.",
  "atk-s0515a:733_0": "Itihanti,",
  "atk-s0515a:733_1": "idahantīti duvidho pāṭho.",
  "atk-s0515a:733_2": "Itīti padasandhiādayo sandhāya “idaha”nti pāṭhaṃ na rocenti.",
  "atk-s0515a:733_3": "Tattha itīti yaṃ vuttaṃ.",
  "atk-s0515a:733_4": "Padasandhīti padānaṃ sandhi padasandhi,",
  "atk-s0515a:733_5": "padaghaṭananti attho.",
  "atk-s0515a:733_6": "Padasaṃsaggoti padānaṃ ekībhāvo.",
  "atk-s0515a:733_7": "Padapāripūrīti padānaṃ paripūraṇaṃ dvinnaṃ padānaṃ ekībhāvo.",
  "atk-s0515a:733_8": "Akkharasamavāyoti ekībhūtopi aparipuṇṇopi hoti,",
  "atk-s0515a:733_9": "ayaṃ na evaṃ.",
  "atk-s0515a:733_10": "Akkharānaṃ samavāyo sannipāto hotīti dassanatthaṃ “akkharasamavāyo”ti āha.",
  "atk-s0515a:733_11": "Byañjanasiliṭṭhatāti byañjanasamuccayo padamīti vuttānaṃ byañjanānaṃ atthabyañjanānaṃ atthabyattikāraṇānaṃ vā madhurabhāvattā pāṭhassa mudubhāvo.",
  "atk-s0515a:733_12": "Padānupubbatā metanti padānaṃ anupubbabhāvo padānupubbatā,",
  "atk-s0515a:733_13": "padapaṭipāṭibhāvoti attho.",
  "atk-s0515a:733_14": "Metanti etaṃ.",
  "atk-s0515a:733_15": "Katamanti ce?",
  "atk-s0515a:733_16": "Itīti idaṃ.",
  "atk-s0515a:733_17": "Metanti ettha ma-",
  "atk-s0515a:733_18": "kāro padasandhivasena vutto.",
  "atk-s0515a:733_19": "Katthī hotīti “ahamasmi sīlasampanno”ti attānaṃ ukkaṃsetvā kathanasīlo hoti.",
  "atk-s0515a:733_20": "Katthatīti vuttanayena kathayati.",
  "atk-s0515a:733_21": "Vikatthatīti vividhā kathayati.",
  "atk-s0515a:733_22": "Katthanāti kathanā.",
  "atk-s0515a:733_23": "Āratoti dūrato rato.",
  "atk-s0515a:733_24": "Viratoti ṭhānasaṅkantivasena vigatabhāvena rato.",
  "atk-s0515a:733_25": "Paṭiviratoti tato nivattitvā sabbākārena viyutto hutvā rato.",
  "atk-s0515a:733_26": "Tattha pisācaṃ viya disvā palāto ārato.",
  "atk-s0515a:733_27": "Hatthimhi maddante viya paridhāvitvā gato virato.",
  "atk-s0515a:733_28": "Yodhasampahāraṃ viya pothetvā maddetvā gato paṭivirato.",
  "atk-s0515a:734_0": "Khīṇāsavassāti khīṇakilesāsavassa.",
  "atk-s0515a:734_1": "Kammussadoti puññābhisaṅkhāraapuññābhisaṅkhāraāneñjābhisaṅkhārasaṅkhātānaṃ kammānaṃ ussado ussannatā.",
  "atk-s0515a:734_2": "Yassimeti yassa khīṇāsavassa ime ussadā.",
  "atk-s0515a:735_0": "19.",
  "atk-s0515a:735_1": "Evaṃ khīṇāsavapaṭipattiṃ dassetvā idāni diṭṭhigatikānaṃ titthiyānaṃ paṭipattiñca dassento āha “pakappitā saṅkhatā”ti.",
  "atk-s0515a:735_2": "Tattha pakappitāti parikappitā.",
  "atk-s0515a:735_3": "Saṅkhatāti paccayābhisaṅkhatā.",
  "atk-s0515a:735_4": "Yassāti yassa kassaci diṭṭhigatikassa.",
  "atk-s0515a:735_5": "Dhammāti diṭṭhiyo.",
  "atk-s0515a:735_6": "Purakkhatāti purato katā.",
  "atk-s0515a:735_7": "Santīti saṃvijjanti.",
  "atk-s0515a:735_8": "Avīvadātāti avodātā.",
  "atk-s0515a:735_9": "Yadattani passati ānisaṃsaṃ,",
  "atk-s0515a:735_10": "taṃ nissito kuppapaṭiccasantinti yassete diṭṭhidhammā ‘purakkhatā avodātā santi,",
  "atk-s0515a:735_11": "so evaṃvidho yasmā attani tassā diṭṭhiyā diṭṭhadhammikañca sakkārādiṃ,",
  "atk-s0515a:735_12": "samparāyikañca gativisesādiṃ ānisaṃsaṃ sampassati,",
  "atk-s0515a:735_13": "tasmā tañca ānisaṃsaṃ,",
  "atk-s0515a:735_14": "tañca kuppatāya ca paṭiccasamuppannatāya ca sammutisantitāya ca kuppapaṭiccasantisaṅkhātaṃ diṭṭhiṃ nissito ca hoti.",
  "atk-s0515a:735_15": "So taṃ nissitattā attānaṃ vā ukkaṃseyya,",
  "atk-s0515a:735_16": "pare vā vambheyya abhūtehipi guṇadosehi.",
  "atk-s0515a:736_0": "Saṅkhatāti mūlapadaṃ.",
  "atk-s0515a:736_1": "Saṅkhatāti paccayehi samāgantvā katā.",
  "atk-s0515a:736_2": "Upasaggavasena padaṃ vaḍḍhitaṃ.",
  "atk-s0515a:736_3": "Abhisaṅkhatāti paccayehi abhikatā.",
  "atk-s0515a:736_4": "Saṇṭhapitāti paccayavaseneva sammā ṭhapitā.",
  "atk-s0515a:736_5": "Aniccāti hutvā abhāvena.",
  "atk-s0515a:736_6": "Paṭiccasamuppannāti vatthārammaṇaṃ paṭicca uppannā.",
  "atk-s0515a:736_7": "Khayadhammāti kamena khayasabhāvā.",
  "atk-s0515a:736_8": "Vayadhammāti pavattivasena parihāyanasabhāvā.",
  "atk-s0515a:736_9": "Virāgadhammāti anivattī hutvā vigacchanasabhāvā.",
  "atk-s0515a:736_10": "Nirodhadhammāti nirujjhanasabhāvā,",
  "atk-s0515a:736_11": "anuppattidhammā hutvā nirujjhanasabhāvāti attho.",
  "atk-s0515a:736_12": "Diṭṭhigatikassāti dvāsaṭṭhidiṭṭhiyo gahetvā ṭhitapuggalassa.",
  "atk-s0515a:737_0": "Purekkhārāti pure katā.",
  "atk-s0515a:737_1": "Taṇhādhajoti ussāpitaṭṭhena taṇhādhajo,",
  "atk-s0515a:737_2": "taṇhāpaṭākā assa atthīti taṇhādhajo.",
  "atk-s0515a:737_3": "Purecārikaṭṭhena taṇhā eva ketu assāti taṇhāketu.",
  "atk-s0515a:737_4": "Taṇhādhipateyyoti chandādhipativasena,",
  "atk-s0515a:737_5": "taṇhā adhipatito āgatāti vā taṇhādhipateyyo,",
  "atk-s0515a:737_6": "taṇhādhipati vā etassa atthīti taṇhādhipateyyo.",
  "atk-s0515a:737_7": "Diṭṭhidhajādīsupi eseva nayo.",
  "atk-s0515a:737_8": "Avodātāti aparisuddhā.",
  "atk-s0515a:737_9": "Saṃkiliṭṭhāti sayaṃ kiliṭṭhā.",
  "atk-s0515a:737_10": "Saṃkilesikāti tapanīyā.",
  "atk-s0515a:738_0": "Dve ānisaṃse passatīti dve guṇe dakkhati.",
  "atk-s0515a:738_1": "Diṭṭhadhammikañca ānisaṃsanti imasmiṃyeva attabhāve paccakkhadhammānisaṃsañca.",
  "atk-s0515a:738_2": "Samparāyikanti paraloke pattabbaṃ ānisaṃsañca.",
  "atk-s0515a:738_3": "Yaṃdiṭṭhiko satthā hotīti satthā yathāladdhiko bhavati.",
  "atk-s0515a:738_4": "Taṃdiṭṭhikā sāvakā hontīti tassa vacanaṃ suṇantā sāvakāpi tathāladdhikā honti.",
  "atk-s0515a:738_5": "Sakkarontīti sakkārappattaṃ karonti.",
  "atk-s0515a:738_6": "Garuṃ karontīti garukārappattaṃ karonti.",
  "atk-s0515a:738_7": "Mānentīti manasā piyāyanti.",
  "atk-s0515a:738_8": "Pūjentīti catupaccayābhihārapūjāya pūjenti.",
  "atk-s0515a:738_9": "Apacitiṃ karontīti apacitippattaṃ karonti.",
  "atk-s0515a:738_10": "Tattha yassa cattāro paccaye sakkaritvā suabhisaṅkhate paṇīte katvā denti,",
  "atk-s0515a:738_11": "so sakkato.",
  "atk-s0515a:738_12": "Yasmiṃ garubhāvaṃ paṭṭhapetvā denti,",
  "atk-s0515a:738_13": "so garukato.",
  "atk-s0515a:738_14": "Yaṃ manasā piyāyanti,",
  "atk-s0515a:738_15": "so mānito.",
  "atk-s0515a:738_16": "Yassa sabbampetaṃ karonti,",
  "atk-s0515a:738_17": "so pūjito.",
  "atk-s0515a:738_18": "Yassa abhivādanapaccupaṭṭhānaañjalikammādivasena paramanipaccakāraṃ karonti,",
  "atk-s0515a:738_19": "so apacito.",
  "atk-s0515a:738_20": "Keci “sakkaronti kāyena,",
  "atk-s0515a:738_21": "garuṃ karonti vācāya,",
  "atk-s0515a:738_22": "mānenti cittena,",
  "atk-s0515a:738_23": "pūjenti lābhenā”ti vaṇṇayanti.",
  "atk-s0515a:738_24": "Alaṃ nāgattāya vāti nāgabhāvāya nāgarājabhāvāya vā alaṃ pariyattaṃ.",
  "atk-s0515a:738_25": "Supaṇṇattāya vāti supaṇṇarājabhāvāya.",
  "atk-s0515a:738_26": "Yakkhattāya vāti yakkhasenāpatibhāvāya.",
  "atk-s0515a:738_27": "Asurattāya vāti asurabhāvāya.",
  "atk-s0515a:738_28": "Gandhabbattāya vāti gandhabbadevaghaṭe nibbattabhāvāya.",
  "atk-s0515a:738_29": "Mahārājattāya vāti catunnaṃ mahārājānaṃ aññatarabhāvāya.",
  "atk-s0515a:738_30": "Indattāya vāti sakkabhāvāya.",
  "atk-s0515a:738_31": "Brahmattāya vāti brahmakāyikādīnaṃ aññatarabhāvāya.",
  "atk-s0515a:738_32": "Devattāya vāti sammutidevādīnaṃ aññatarabhāvāya.",
  "atk-s0515a:738_33": "Suddhiyāti parisuddhabhāvāya alaṃ pariyattaṃ.",
  "atk-s0515a:738_34": "Visuddhiyāti sabbamalarahitaaccantaparisuddhabhāvāya.",
  "atk-s0515a:738_35": "Parisuddhiyāti sabbākārena parisuddhabhāvāya.",
  "atk-s0515a:739_0": "Tattha tiracchānayoniyaṃ adhipaccattaṃ suddhiyā.",
  "atk-s0515a:739_1": "Devaloke adhipaccattaṃ visuddhiyā.",
  "atk-s0515a:739_2": "Brahmaloke adhipaccattaṃ parisuddhiyā.",
  "atk-s0515a:739_3": "Caturāsītikappasahassāni atikkamitvā muccanatthaṃ muttiyā.",
  "atk-s0515a:739_4": "Antarāyābhāvena muccanatthaṃ vimuttiyā.",
  "atk-s0515a:739_5": "Sabbākārena muttiyā parimuttiyā.",
  "atk-s0515a:739_6": "Sujjhantīti tasmiṃ samaye pabbajitabhāvena suddhiṃ pāpuṇanti.",
  "atk-s0515a:739_7": "Visujjhantīti pabbajjaṃ gahetvā paṭipattiyā yuttabhāvena vividhena sujjhanti.",
  "atk-s0515a:739_8": "Parisujjhantīti nipphattiṃ pāpetvā sabbākārena sujjhanti.",
  "atk-s0515a:739_9": "Muccanti tesaṃ samayantaradhammena.",
  "atk-s0515a:739_10": "Vimuccanti etassa satthuno ovādena.",
  "atk-s0515a:739_11": "Parimuccanti etassa satthuno anusāsanena.",
  "atk-s0515a:739_12": "Sujjhissāmītiādayo anāgatavasena vuttā.",
  "atk-s0515a:739_13": "Āyatiṃ phalapāṭikaṅkhīti anāgate vipākaphalamākaṅkhamāno.",
  "atk-s0515a:739_14": "Idaṃ diṭṭhigatikānaṃ icchāmattaṃ.",
  "atk-s0515a:739_15": "Diṭṭhigatañhi ijjhamānaṃ nirayaṃ vā tiracchānayoniṃ vā nipphādeti.",
  "atk-s0515a:740_0": "Accantasantīti atiantanissaraṇasanti.",
  "atk-s0515a:740_1": "Tadaṅgasantīti paṭhamajjhānādiguṇaṅgena nīvaraṇādiaguṇaṅgaṃ sametīti jhānaṃ tadaṅgasanti.",
  "atk-s0515a:740_2": "Sammutisantīti samāhāravasena diṭṭhisanti.",
  "atk-s0515a:740_3": "Tā vibhāgato dassetuṃ “katamā accantasantī”tiādimāha.",
  "atk-s0515a:740_4": "Amataṃ nibbānanti evamādayo heṭṭhā vuttatthāyeva.",
  "atk-s0515a:740_5": "Paṭhamaṃ jhānaṃ samāpannassa nīvaraṇā santā hontīti evamādayo anto appanāyaṃ atisayavasena vuttā.",
  "atk-s0515a:740_6": "Api ca sammutisanti imasmiṃ atthe adhippetā,",
  "atk-s0515a:740_7": "santīti itare dve santiyo paṭikkhipitvā sammutisantimeva dīpeti.",
  "atk-s0515a:740_8": "Kuppasantinti vipākajanakavasena parivattanavasena calasantiṃ.",
  "atk-s0515a:740_9": "Pakuppasantinti visesena calasantiṃ.",
  "atk-s0515a:740_10": "Eritasantinti kampanasantiṃ.",
  "atk-s0515a:740_11": "Sameritasantinti visesena kampitasantiṃ.",
  "atk-s0515a:740_12": "Calitasantinti tasseva vevacanaṃ.",
  "atk-s0515a:740_13": "Ghaṭṭitasantinti pīḷitasantiṃ.",
  "atk-s0515a:740_14": "Santiṃ nissitoti diṭṭhisaṅkhātaṃ santiṃ nissito.",
  "atk-s0515a:740_15": "Assitoti āsito visesena nissito.",
  "atk-s0515a:740_16": "Allīnoti ekībhūto.",
  "atk-s0515a:741_0": "20.",
  "atk-s0515a:741_1": "Evaṃ nissite tāva “diṭṭhīnivesā…pe…",
  "atk-s0515a:741_2": "ādiyatī ca dhamma”nti tattha diṭṭhīnivesāti idaṃsaccābhinivesasaṅkhātāni diṭṭhinivesanāni.",
  "atk-s0515a:741_3": "Na hi svātivattāti sukhena ativattitabbā na honti.",
  "atk-s0515a:741_4": "Dhammesu niccheyya samuggahītanti dvāsaṭṭhidiṭṭhigatesu taṃ taṃ samuggahitaṃ abhiniviṭṭhadhammaṃ nicchinitvā",
  "atk-s0515a:741_5": "pavattā diṭṭhinivesā na hi svātivattāti vuttaṃ hoti.",
  "atk-s0515a:741_6": "Tasmā naro tesu nivesanesu,",
  "atk-s0515a:741_7": "nirassatī ādiyatī ca dhammanti yasmā na hi svātivattā,",
  "atk-s0515a:741_8": "tasmā naro tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṃ",
  "atk-s0515a:741_9": "satthāraṃ dhammakkhānaṃ gaṇādibhedañca taṃ taṃ dhammaṃ nirassati ca ādiyati ca jahati ca gaṇhāti ca vanamakkaṭo",
  "atk-s0515a:741_10": "viya taṃ taṃ sākhanti vuttaṃ hoti.",
  "atk-s0515a:742_0": "Evaṃ nirassanto ca ādiyanto ca anavaṭṭhitacittattā asantehipi guṇadosehi attano vā parassa vā yasāyasaṃ uppādeyya.",
  "atk-s0515a:742_1": "Durativattāti atikkamituṃ dukkhā.",
  "atk-s0515a:742_2": "Duttarāti duuttarā.",
  "atk-s0515a:742_3": "Duppatarā dussamatikkamā dubbinivattāti upasaggena vaḍḍhitā.",
  "atk-s0515a:743_0": "Nicchinitvāti sassatavasena nicchayaṃ katvā.",
  "atk-s0515a:743_1": "Vinicchinitvāti attavasena nānāvidhena vinicchayaṃ katvā.",
  "atk-s0515a:743_2": "Vicinitvāti pariyesitvā.",
  "atk-s0515a:743_3": "Pavicinitvāti attaniyavasena sabbākārena pariyesitvā.",
  "atk-s0515a:743_4": "“Nicinitvā viccinitvā”tipi pāṭho.",
  "atk-s0515a:743_5": "Odhiggāhoti avadhiyitvā gāho.",
  "atk-s0515a:743_6": "Bilaggāhoti koṭṭhāsavasena gāho “bilaso vibhajitvā”tiādīsu viya.",
  "atk-s0515a:743_7": "Varaggāhoti uttamagāho.",
  "atk-s0515a:743_8": "Koṭṭhāsaggāhoti avayavavasena gāho.",
  "atk-s0515a:743_9": "Uccayaggāhoti rāsivasena gāho.",
  "atk-s0515a:743_10": "Samuccayaggāhoti koṭṭhāsavasena rāsivasena ca gāho.",
  "atk-s0515a:743_11": "Idaṃ saccanti idameva sabhāvaṃ.",
  "atk-s0515a:743_12": "Tacchanti tathabhāvaṃ aviparītasabhāvaṃ.",
  "atk-s0515a:743_13": "Tathanti vipariṇāmarahitaṃ.",
  "atk-s0515a:743_14": "Bhūtanti vijjamānaṃ.",
  "atk-s0515a:743_15": "Yāthāvanti yathāsabhāvaṃ.",
  "atk-s0515a:743_16": "Aviparītanti na viparītaṃ.",
  "atk-s0515a:744_0": "Nirassatīti niassati vikkhipati.",
  "atk-s0515a:744_1": "Paravicchindanāya vāti parehi vissajjāpanena.",
  "atk-s0515a:744_2": "Anabhisambhuṇanto vāti asampāpuṇanto vā asakkonto vā vissajjeti.",
  "atk-s0515a:744_3": "Paro vicchindetīti añño viyogaṃ karoti.",
  "atk-s0515a:744_4": "Natthetthāti natthi ettha.",
  "atk-s0515a:744_5": "Sīlaṃ anabhisambhuṇantoti sīlaṃ asampādento.",
  "atk-s0515a:744_6": "Sīlaṃ nirassatīti sīlaṃ vissajjeti.",
  "atk-s0515a:744_7": "Ito paresupi eseva nayo.",
  "atk-s0515a:745_0": "21.",
  "atk-s0515a:745_1": "Yo panāyaṃ sabbadiṭṭhigatādidosadhunanāya paññāya samannāgatattā dhono,",
  "atk-s0515a:745_2": "tassa dhonassa hi…pe…",
  "atk-s0515a:745_3": "anūpayo so.",
  "atk-s0515a:745_4": "Kiṃ vuttaṃ hoti?",
  "atk-s0515a:745_5": "Dhonadhammasamannāgamā dhonassa dhutasabbapāpassa arahato katthaci loke tesu tesu bhavesu saṃkappanā diṭṭhi natthi.",
  "atk-s0515a:745_6": "So tassā diṭṭhiyā abhāvā,",
  "atk-s0515a:745_7": "yāya ca attanā kataṃ pāpakammaṃ paṭicchādentā titthiyā māyāya vā mānena vā evaṃ agatiṃ gacchanti,",
  "atk-s0515a:745_8": "tampi māyañca mānañca pahāya dhono rāgādīnaṃ dosānaṃ kena gaccheyya,",
  "atk-s0515a:745_9": "diṭṭhadhamme samparāye vā nirayādīsu gativisesesu kena saṅkhaṃ gaccheyya,",
  "atk-s0515a:745_10": "anūpayo so,",
  "atk-s0515a:745_11": "so hi taṇhādiṭṭhiupayānaṃ dvinnaṃ abhāvena anūpayoti.",
  "atk-s0515a:746_0": "Kiṃ kāraṇāti kena kāraṇena.",
  "atk-s0515a:746_1": "Dhonā vuccati paññāti dhonā iti kiṃkāraṇā paññā kathīyati.",
  "atk-s0515a:746_2": "Tāya paññāya kāyaduccaritanti tāya vuttappakārāya paññāya kāyato pavattaṃ duṭṭhu kilesapūtikattā vā caritanti kāyaduccaritaṃ.",
  "atk-s0515a:746_3": "Dhūtañca dhotañcāti kampitañca dhovitañca.",
  "atk-s0515a:746_4": "Sandhotañcāti sammā dhovitañca.",
  "atk-s0515a:746_5": "Niddhotañcāti visesena suṭṭhu niddhotañca.",
  "atk-s0515a:746_6": "Rāgo dhuto cātiādayo catunnaṃ maggānaṃ vasena yojetabbā.",
  "atk-s0515a:747_0": "Sammādiṭṭhiyā micchādiṭṭhi dhutā cāti maggasampayuttāya sammādiṭṭhiyā micchādiṭṭhi kampitā calitā dhovitā.",
  "atk-s0515a:747_1": "Sammāsaṅkappādīsupi eseva nayo.",
  "atk-s0515a:747_2": "Vuttañhetaṃ “sammādiṭṭhikassa,",
  "atk-s0515a:747_3": "bhikkhave,",
  "atk-s0515a:747_4": "micchādiṭṭhi nijjiṇṇā hotī”ti suttaṃ vitthāretabbaṃ.",
  "atk-s0515a:747_5": "Sammāñāṇenāti maggasampayuttañāṇena,",
  "atk-s0515a:747_6": "paccavekkhaṇañāṇena vā.",
  "atk-s0515a:747_7": "Micchāñāṇanti viparītañāṇaṃ ayāthāvañāṇaṃ,",
  "atk-s0515a:747_8": "pāpakiriyāsu upacintāvasena pāpaṃ katvā “sukataṃ mayā”ti paccavekkhaṇākārena ca uppanno moho.",
  "atk-s0515a:747_9": "Sammāvimuttiyā micchāvimuttīti samucchedavimuttiyā viparītā ayāthāvavimuttiyeva cetovimuttisaññitā.",
  "atk-s0515a:748_0": "Arahā imehi dhoneyyehi dhammehīti rāgādīhi kilesehi dūre ṭhito arahā imehi vuttappakārehi kilesadhovanehi dhammehi upeto hoti.",
  "atk-s0515a:748_1": "Dhonoti dhono puggalo,",
  "atk-s0515a:748_2": "teneva “so dhutarāgo”tiādayo āha.",
  "atk-s0515a:749_0": "Māyā vuccati vañcanikācariyāti vañcanakiriyaṃ vañcanakaraṇaṃ assā atthīti vañcanikācariyā.",
  "atk-s0515a:749_1": "Tassa paṭicchādanahetūti tesaṃ duccaritānaṃ appakāsanakāraṇā.",
  "atk-s0515a:749_2": "Pāpikaṃ icchaṃ paṇidahatīti lāmakaṃ patthanaṃ patiṭṭhāpeti.",
  "atk-s0515a:749_3": "“Mā maṃ jaññā”ti icchatīti “mayhaṃ kataṃ pāpaṃ pare mā jāniṃsū”ti paccāsīsati.",
  "atk-s0515a:749_4": "Saṅkappetīti vitakkaṃ uppādeti.",
  "atk-s0515a:749_5": "Vācaṃ bhāsatīti jānaṃyeva paṇṇattiṃ vītikkamanto bhikkhu bhāriyaṃ karoti.",
  "atk-s0515a:749_6": "“Amhākaṃ vītikkamaṭṭhānaṃ nāma natthī”ti upasanto viya bhāsati.",
  "atk-s0515a:749_7": "Kāyena parakkamatīti “mayā kataṃ idaṃ pāpakammaṃ mā keci jāniṃsū”ti kāyena vattaṃ karoti.",
  "atk-s0515a:749_8": "Vijjamānadosapaṭicchādanato cakkhumohanamāyā assāti māyāvī,",
  "atk-s0515a:749_9": "māyāvino bhāvo māyāvitā.",
  "atk-s0515a:749_10": "Katvā pāpaṃ puna paṭicchādanato aticca assarati etāya sattoti accasarā.",
  "atk-s0515a:749_11": "Kāyavācākiriyāhi aññathā dassanato vañcetīti vañcanā.",
  "atk-s0515a:749_12": "Etāya sattā nikarontīti nikati,",
  "atk-s0515a:749_13": "micchā karontīti attho.",
  "atk-s0515a:749_14": "“Nāhaṃ evaṃ karomī”ti pāpānaṃ vikkhipanato nikiraṇā.",
  "atk-s0515a:749_15": "“Nāhaṃ evaṃ karomī”ti parivajjanato pariharaṇā.",
  "atk-s0515a:749_16": "Kāyādīhi saṃharaṇato gūhanā.",
  "atk-s0515a:749_17": "Samabhāgena gūhanā parigūhanā.",
  "atk-s0515a:749_18": "Tiṇapaṇṇehi viya gūthaṃ kāyavacīkammehi pāpaṃ chādetīti chādanā.",
  "atk-s0515a:749_19": "Sabbato bhāgena chādanā paricchādanā.",
  "atk-s0515a:749_20": "Na uttāniṃ katvā dassetīti anuttānikammaṃ.",
  "atk-s0515a:749_21": "Na pākaṭaṃ katvā dassetīti anāvikammaṃ.",
  "atk-s0515a:749_22": "Suṭṭhu chādanā vocchādanā.",
  "atk-s0515a:749_23": "Katapaṭicchādanavasena punapi pāpassa karaṇato pāpakiriyā.",
  "atk-s0515a:749_24": "Ayaṃ vuccatīti ayaṃ katapaṭicchādanalakkhaṇā māyā nāma vuccati,",
  "atk-s0515a:749_25": "yāya samannāgato puggalo bhasmapaṭicchanno viya aṅgāro,",
  "atk-s0515a:749_26": "udakapaṭicchanno viya khāṇu,",
  "atk-s0515a:749_27": "pilotikapaliveṭhitaṃ viya ca satthaṃ hoti.",
  "atk-s0515a:750_0": "Ekavidhena mānoti ekaparicchedena ekakoṭṭhāsena māno.",
  "atk-s0515a:750_1": "Yā cittassa unnatīti yā cittassa abbhussāpanā,",
  "atk-s0515a:750_2": "ayaṃ mānoti attho.",
  "atk-s0515a:750_3": "Ettha puggalaṃ anāmasitvā nibbattitamānova vutto.",
  "atk-s0515a:751_0": "Attukkaṃsanamānoti attānaṃ upari ṭhapanamāno.",
  "atk-s0515a:751_1": "Paravambhanamānoti pare lāmakakaraṇamāno.",
  "atk-s0515a:751_2": "Ime dve mānā yebhuyyena tathā pavattākāravasena vuttā.",
  "atk-s0515a:752_0": "“Seyyohamasmī”ti mānoti jātiādīni nissāya “ahamasmi seyyo”ti uppanno māno.",
  "atk-s0515a:752_1": "Sadisamānādīsupi eseva nayo.",
  "atk-s0515a:752_2": "Evamimepi tayo mānā puggalavisesaṃ anissāya tathā pavattākāravasena vuttā.",
  "atk-s0515a:752_3": "Tesu ekeko tiṇṇampi seyyasadisahīnānaṃ uppajjati.",
  "atk-s0515a:752_4": "Tattha “seyyohamasmī”ti māno seyyasseva yāthāvamāno,",
  "atk-s0515a:752_5": "sesānaṃ ayāthāvamāno.",
  "atk-s0515a:752_6": "“Sadisohamasmī”ti māno sadisasseva yāthāvamāno,",
  "atk-s0515a:752_7": "sesānaṃ ayāthāvamāno.",
  "atk-s0515a:752_8": "“Hīnohamasmī”ti māno hīnasseva yāthāvamāno,",
  "atk-s0515a:752_9": "sesānaṃ ayāthāvamāno.",
  "atk-s0515a:753_0": "Catubbidhena māno lokadhammavasena vutto.",
  "atk-s0515a:753_1": "Pañcavidhena māno pañcakāmaguṇavasena vutto.",
  "atk-s0515a:753_2": "Chabbidhena māno cakkhādisampattivasena vutto.",
  "atk-s0515a:753_3": "Tattha mānaṃ janetīti mānaṃ uppādeti.",
  "atk-s0515a:754_0": "Sattavidhena mānaniddese mānoti unnamo.",
  "atk-s0515a:754_1": "Atimānoti “jātiādīhi mayā sadiso natthī”ti atikkamitvā maññanavasena uppanno māno.",
  "atk-s0515a:754_2": "Mānātimānoti “ayaṃ pubbe mayā sadiso,",
  "atk-s0515a:754_3": "idāni ahaṃ seṭṭho,",
  "atk-s0515a:754_4": "ayaṃ hīnataro”ti uppanno māno.",
  "atk-s0515a:754_5": "Ayaṃ bhārātibhāro viya purimaṃ sadisamānaṃ upādāya mānātimāno nāmāti dassetuṃ “mānātimāno”ti āha.",
  "atk-s0515a:754_6": "Omānoti hīnamāno.",
  "atk-s0515a:754_7": "Yo “hīnohamasmī”ti māno nāma vutto,",
  "atk-s0515a:754_8": "ayaṃ omāno nāma.",
  "atk-s0515a:754_9": "Api cettha “tvaṃ jātimā,",
  "atk-s0515a:754_10": "kākajāti viya te jāti.",
  "atk-s0515a:754_11": "Tvaṃ gottavā,",
  "atk-s0515a:754_12": "caṇḍālagottaṃ viya te gottaṃ.",
  "atk-s0515a:754_13": "Tuyhaṃ saro atthi,",
  "atk-s0515a:754_14": "kākasaro viya te saro”ti evaṃ attānaṃ heṭṭhā katvā pavattanavasena ayaṃ “omāno”ti veditabbo.",
  "atk-s0515a:755_0": "Adhimānoti cattāri saccāni appatvā pattasaññissa,",
  "atk-s0515a:755_1": "catūhi maggehi kattabbe kicce akateyeva katasaññissa,",
  "atk-s0515a:755_2": "catusaccadhamme anadhigate adhigatasaññissa,",
  "atk-s0515a:755_3": "arahatte asacchikate sacchikatasaññissa uppanno adhigatamāno adhimāno nāma.",
  "atk-s0515a:755_4": "Ayaṃ pana kassa uppajjati,",
  "atk-s0515a:755_5": "kassa na uppajjatīti?",
  "atk-s0515a:755_6": "Ariyasāvakassa tāva na uppajjati.",
  "atk-s0515a:755_7": "So hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇapaṭivedhe nikkaṅkho,",
  "atk-s0515a:755_8": "tasmā sotāpannādīnaṃ “ahaṃ sakadāgāmī”tiādivasena māno na uppajjati,",
  "atk-s0515a:755_9": "dussīlassa ca na uppajjati.",
  "atk-s0515a:755_10": "So hi ariyaguṇādhigame nirāsova.",
  "atk-s0515a:755_11": "Sīlavatopi pariccattakammaṭṭhānassa niddārāmatādimanuyuttassa na uppajjati,",
  "atk-s0515a:755_12": "parisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa",
  "atk-s0515a:755_13": "tilakkhaṇaṃ āropetvā saṅkhāre sammasantassa āraddhavipassakassa uppajjati,",
  "atk-s0515a:755_14": "uppanne ca suddhasamathalābhī suddhavipassanālābhī vā antarā ṭhapeti.",
  "atk-s0515a:755_15": "So hi dasapi vassāni vīsampi vassāni tiṃsampi vassāni asītipi vassāni kilesasamudācāraṃ apassanto “ahaṃ",
  "atk-s0515a:755_16": "sotāpanno”ti vā “sakadāgāmī”ti vā “anāgāmī”ti vā maññati,",
  "atk-s0515a:755_17": "samathavipassanālābhī pana arahatteyeva ṭhapeti.",
  "atk-s0515a:755_18": "Tassa hi samādhibalena kilesā vikkhambhitā,",
  "atk-s0515a:755_19": "vipassanābalena saṅkhārā supariggahitā,",
  "atk-s0515a:755_20": "tasmā saṭṭhipi vassāni asītipi vassāni vassasatampi kilesā na samudācaranti,",
  "atk-s0515a:755_21": "khīṇāsavasseva cittācāro hoti.",
  "atk-s0515a:755_22": "So evaṃ dīgharattaṃ kilesasamudācāraṃ apassanto antarā aṭṭhatvāva “arahā aha”nti maññati.",
  "atk-s0515a:756_0": "Asmimānoti rūpe asmītiādinā nayena pañcasu khandhesu “ahaṃ rūpādayo”ti uppanno māno.",
  "atk-s0515a:756_1": "Micchāmānoti pāpakehi kammāyatanasippāyatanavijjāṭṭhānasutapaṭibhānasīlabbatehi,",
  "atk-s0515a:756_2": "pāpikāya ca diṭṭhiyā uppanno māno.",
  "atk-s0515a:756_3": "Tattha pāpakaṃ kammāyatanaṃ nāma kevaṭṭamacchabandhanesādānaṃ kammaṃ.",
  "atk-s0515a:756_4": "Pāpakaṃ sippāyatanaṃ nāma macchajālakhipakumīnakaraṇesu ceva pāsaoḍḍanasūlāropanādīsu ca chekatā.",
  "atk-s0515a:756_5": "Pāpakaṃ vijjāṭṭhānaṃ nāma yā kāci parūpaghātavijjā.",
  "atk-s0515a:756_6": "Pāpakaṃ sutaṃ nāma bhāratayuddhasītāharaṇādipaṭisaṃyuttaṃ.",
  "atk-s0515a:756_7": "Pāpakaṃ paṭibhānaṃ nāma dubbhāsitayuttaṃ kappanāṭakavilappanādipaṭibhānaṃ.",
  "atk-s0515a:756_8": "Pāpakaṃ sīlaṃ nāma ajasīlaṃ gosīlaṃ.",
  "atk-s0515a:756_9": "Vatampi ajavatagovatameva.",
  "atk-s0515a:756_10": "Pāpikā diṭṭhi pana dvāsaṭṭhiyā diṭṭhigatesu yākāci diṭṭhi.",
  "atk-s0515a:756_11": "Aṭṭhavidhamāno uttānatthoyeva.",
  "atk-s0515a:757_0": "Navavidhena mānaniddese seyyassa “seyyohamasmī”tiādayo nava mānā puggalaṃ nissāya vuttā.",
  "atk-s0515a:757_1": "Ettha pana seyyassa “seyyohamasmī”ti māno rājānañceva pabbajitānañca uppajjati.",
  "atk-s0515a:757_2": "Rājā hi “raṭṭhena vā dhanavāhanehi vā ko mayā sadiso atthī”ti etaṃ mānaṃ karoti.",
  "atk-s0515a:757_3": "Pabbajitopi “sīladhutaṅgādīhi ko mayā sadiso atthī”ti etaṃ mānaṃ karoti.",
  "atk-s0515a:758_0": "Seyyassa “sadisohamasmī”ti mānopi etesaṃyeva uppajjati.",
  "atk-s0515a:758_1": "Rājā hi “raṭṭhena vā dhanavāhanehi vā aññarājūhi saddhiṃ mayhaṃ kiṃ nānākaraṇa”nti etaṃ mānaṃ karoti.",
  "atk-s0515a:758_2": "Pabbajitopi “sīladhutaṅgādīhi aññena bhikkhunā mayhaṃ kiṃ nānākaraṇa”nti etaṃ mānaṃ karoti.",
  "atk-s0515a:759_0": "Seyyassa “hīnohamasmī”ti mānopi etesaṃyeva uppajjati.",
  "atk-s0515a:759_1": "Yassa hi rañño raṭṭhaṃ vā dhanavāhanādīni vā nātisampannāni honti,",
  "atk-s0515a:759_2": "so “mayhaṃ rājāti vohārasukhamattakameva,",
  "atk-s0515a:759_3": "kiṃ rājā nāma aha”nti etaṃ mānaṃ karoti.",
  "atk-s0515a:759_4": "Pabbajitopi appalābhasakkāro “ahaṃ dhammakathiko,",
  "atk-s0515a:759_5": "bahussuto,",
  "atk-s0515a:759_6": "mahātheroti kathāmattameva,",
  "atk-s0515a:759_7": "kiṃ dhammakathiko nāmāhaṃ,",
  "atk-s0515a:759_8": "kiṃ bahussuto nāmāhaṃ,",
  "atk-s0515a:759_9": "kiṃ mahāthero nāmāhaṃ,",
  "atk-s0515a:759_10": "yassa me lābhasakkāro natthī”ti etaṃ mānaṃ karoti.",
  "atk-s0515a:760_0": "Sadisassa “seyyohamasmī”ti mānādayo amaccādīnaṃ uppajjanti.",
  "atk-s0515a:760_1": "Amacco vā hi raṭṭhiyo vā “bhogayānavāhanādīhi ko mayā sadiso añño rājapuriso atthī”ti vā,",
  "atk-s0515a:760_2": "“mayhaṃ aññehi saddhiṃ kiṃ nānākaraṇa”nti vā,",
  "atk-s0515a:760_3": "“amaccoti nāmameva mayhaṃ,",
  "atk-s0515a:760_4": "ghāsacchādanamattampi me natthi,",
  "atk-s0515a:760_5": "kiṃ amacco nāmāha”nti vā ete māne karoti.",
  "atk-s0515a:761_0": "Hīnassa “seyyohamasmī”ti mānādayo dāsādīnaṃ uppajjanti.",
  "atk-s0515a:761_1": "Dāso hi “mātito vā pitito vā ko mayā sadiso añño dāso nāma atthi,",
  "atk-s0515a:761_2": "aññe jīvituṃ asakkontā kucchihetu dāsā nāma jātā,",
  "atk-s0515a:761_3": "ahaṃ pana paveṇīāgatattā seyyo”ti vā,",
  "atk-s0515a:761_4": "“paveṇīāgatabhāvena ubhatosuddhikadāsattena asukadāsena nāma saddhiṃ ki mayhaṃ nānākaraṇa”nti vā,",
  "atk-s0515a:761_5": "“kucchivasenāhaṃ dāsabyaṃ upagato,",
  "atk-s0515a:761_6": "mātāpitukoṭiyā pana me dāsaṭṭhānaṃ natthi,",
  "atk-s0515a:761_7": "kiṃ dāso nāma aha”nti vā ete māne karoti.",
  "atk-s0515a:761_8": "Yathā ca dāso,",
  "atk-s0515a:761_9": "evaṃ pukkusacaṇḍālādayopi ete māne karontiyeva.",
  "atk-s0515a:762_0": "Ettha ca seyyassa “seyyohamasmī”ti uppannamānova yāthāvamāno,",
  "atk-s0515a:762_1": "itare dve ayāthāvamānā.",
  "atk-s0515a:762_2": "Tathā sadisassa “sadisohamasmī”ti,",
  "atk-s0515a:762_3": "hīnassa “hīnohamasmī”ti uppannamānova yāthāvamāno,",
  "atk-s0515a:762_4": "itare dve ayāthāvamānā.",
  "atk-s0515a:762_5": "Tattha yāthāvamānā arahattamaggavajjhā,",
  "atk-s0515a:762_6": "ayāthāvamānā sotāpattimaggavajjhā.",
  "atk-s0515a:763_0": "Ettha ca seyyassa “seyyohamasmī”ti māno uttamassa uttamaṭṭhena “ahaṃ seyyo”ti evaṃ uppannamāno,",
  "atk-s0515a:763_1": "seyyassa “sadisohamasmī”ti māno uttamassa samaṭṭhena “ahaṃ sadiso”ti evaṃ uppannamāno.",
  "atk-s0515a:763_2": "Seyyassa “hīnohamasmī”ti māno uttamassa lāmakaṭṭhena “ahaṃ hīno”ti evaṃ uppannamāno.",
  "atk-s0515a:763_3": "Evaṃ seyyamāno sadisamāno hīnamānoti ime tayo mānā seyyassa uppajjanti.",
  "atk-s0515a:763_4": "Sadisassāpi ahaṃ seyyo, sadiso,",
  "atk-s0515a:763_5": "hīnoti tayo mānā uppajjanti.",
  "atk-s0515a:763_6": "Hīnassāpi ahaṃ hīno, sadiso,",
  "atk-s0515a:763_7": "seyyoti tayo mānā uppajjanti.",
  "atk-s0515a:764_0": "Dasavidhamānaniddese idhekacco mānaṃ janetīti ekacco puggalo mānaṃ janayati.",
  "atk-s0515a:764_1": "Jātiyā vāti khattiyabhāvādijātisampattiyā vā.",
  "atk-s0515a:764_2": "Gottena vāti gotamagottādinā ukkaṭṭhagottena vā.",
  "atk-s0515a:764_3": "Kolaputtiyena vāti mahākulabhāvena vā.",
  "atk-s0515a:764_4": "Vaṇṇapokkharatāya vāti vaṇṇasampannasarīratāya vā.",
  "atk-s0515a:764_5": "Sarīrañhi “pokkhara”nti vuccati,",
  "atk-s0515a:764_6": "tassa vaṇṇasampattiyā abhirūpabhāvenāti attho.",
  "atk-s0515a:764_7": "Dhanena vāti dhanasampannabhāvena vā,",
  "atk-s0515a:764_8": "mayhaṃ nidhānagatassa dhanassa pamāṇaṃ natthīti attho.",
  "atk-s0515a:764_9": "Ajjhenena vāti ajjhāyanavasena vā.",
  "atk-s0515a:764_10": "Kammāyatanena vāti “avasesā sattā chinnapakkhakākasadisā,",
  "atk-s0515a:764_11": "ahaṃ pana mahiddhiko mahānubhāvo”ti vā,",
  "atk-s0515a:764_12": "“ahaṃ yaṃ yaṃ kammaṃ karomi,",
  "atk-s0515a:764_13": "taṃ taṃ samijjhatī”ti vā evamādinayappavattena kammāyatanena vā.",
  "atk-s0515a:764_14": "Sippāyatanena vāti “avasesā sattā nisippā,",
  "atk-s0515a:764_15": "ahaṃ sippavā”ti evamādinayappavattena sippāyatanena vā.",
  "atk-s0515a:764_16": "Vijjāṭṭhānena vāti idaṃ heṭṭhā vuttanayameva.",
  "atk-s0515a:764_17": "Sutena vāti “avasesā sattā appassutā,",
  "atk-s0515a:764_18": "ahaṃ pana bahussuto”ti evamādisutena vā.",
  "atk-s0515a:764_19": "Paṭibhānena vāti “avasesā sattā appaṭibhānā,",
  "atk-s0515a:764_20": "mayhaṃ pana paṭibhānappamāṇaṃ natthī”ti evamādipaṭibhānena vā.",
  "atk-s0515a:764_21": "Aññataraññatarena vā vatthunāti avuttena aññena vatthunā vā.",
  "atk-s0515a:764_22": "Yo evarūpo mānoti mānakaraṇavasena māno.",
  "atk-s0515a:764_23": "Maññanā maññitattanti ākārabhāvaniddeso.",
  "atk-s0515a:764_24": "Ussitaṭṭhena unnati.",
  "atk-s0515a:764_25": "Yassuppajjati,",
  "atk-s0515a:764_26": "taṃ puggalaṃ unnāmeti ukkhipitvā ṭhapetīti unnāmo.",
  "atk-s0515a:764_27": "Samussitaṭṭhena dhajo.",
  "atk-s0515a:764_28": "Ukkhipanaṭṭhena cittaṃ sampaggaṇhātīti sampaggāho.",
  "atk-s0515a:764_29": "Ketu vuccati bahūsu dhajesu accuggatadhajo.",
  "atk-s0515a:764_30": "Mānopi punappunaṃ uppajjamāno aparāpare upādāya accuggataṭṭhena ketu viyāti ketu,",
  "atk-s0515a:764_31": "taṃ ketuṃ icchatīti ketukamyaṃ,",
  "atk-s0515a:764_32": "tassa bhāvo ketukamyatā.",
  "atk-s0515a:764_33": "Sā pana cittassa,",
  "atk-s0515a:764_34": "na attano.",
  "atk-s0515a:764_35": "Tena vuttaṃ “ketukamyatā cittassā”ti.",
  "atk-s0515a:764_36": "Mānasampayuttañhi cittaṃ ketuṃ icchati,",
  "atk-s0515a:764_37": "tassa bhāvo,",
  "atk-s0515a:764_38": "ketusaṅkhāto mānoti.",
  "atk-s0515a:764_39": "Dhono māyañca mānañca pahāya pajahitvā yo so dhono arahā heṭṭhā vuttanayena vinodanabyantikaraṇādivasena kilese pajahitvā ṭhito,",
  "atk-s0515a:764_40": "so tena rāgādinā kilesena gaccheyya.",
  "atk-s0515a:765_0": "Nerayikoti vāti niraye nibbattakasattoti vā.",
  "atk-s0515a:765_1": "Tiracchānayonikādīsupi eseva nayo.",
  "atk-s0515a:765_2": "So hetu natthīti yena janakahetunā gatiyādīsu nibbatteyya,",
  "atk-s0515a:765_3": "so hetu natthi.",
  "atk-s0515a:765_4": "Paccayoti tasseva vevacanaṃ.",
  "atk-s0515a:765_5": "Kāraṇanti ṭhānaṃ.",
  "atk-s0515a:765_6": "Kāraṇañhi tadāyattavuttitāya attano phalassa ṭhānanti vuccati.",
  "atk-s0515a:765_7": "Tasmā yena hetunā yena paccayena gatiyādīsu nibbatteyya,",
  "atk-s0515a:765_8": "taṃ kāraṇaṃ natthi.",
  "atk-s0515a:766_0": "22.",
  "atk-s0515a:766_1": "Yo pana nesaṃ dvinnaṃ upayānaṃ bhāvena upayo hoti,",
  "atk-s0515a:766_2": "so upayo hi…pe…",
  "atk-s0515a:766_3": "diṭṭhimidheva sabbanti.",
  "atk-s0515a:766_4": "Tattha upayoti taṇhādiṭṭhinissito.",
  "atk-s0515a:766_5": "Dhammesu upeti vādanti “ratto”ti vā “duṭṭho”ti vā evaṃ tesu tesu dhammesu upeti vādaṃ.",
  "atk-s0515a:766_6": "Anūpayaṃ kena kathaṃ vadeyyāti taṇhādiṭṭhippahānena pana anūpayaṃ khīṇāsavaṃ kena rāgena vā dosena vā kathaṃ “ratto”ti vā “duṭṭho”ti vā vadeyya.",
  "atk-s0515a:766_7": "Evaṃ anupavajjo ca so kiṃ titthiyā viya katapaṭicchādako bhavissatīti adhippāyo.",
  "atk-s0515a:766_8": "Attā nirattā na hi tassa atthīti tassa hi attadiṭṭhi vā ucchedadiṭṭhi vā natthi,",
  "atk-s0515a:766_9": "gahaṇamuñcanaṃ vāpi attanirattasaññitaṃ natthi.",
  "atk-s0515a:766_10": "Kiṃ kāraṇā natthīti ce?",
  "atk-s0515a:766_11": "Adhosi so diṭṭhimidheva sabbanti.",
  "atk-s0515a:766_12": "Yasmā so idheva attabhāve ñāṇambunā sabbadiṭṭhigataṃ adhosi pajahi vinodesīti arahattanikūṭena desanaṃ niṭṭhāpesi.",
  "atk-s0515a:766_13": "Taṃ sutvā rājā attamano bhagavantaṃ abhivādetvā pakkāmīti.",
  "atk-s0515a:767_0": "Rattoti vāti rāgena rattoti vā.",
  "atk-s0515a:767_1": "Duṭṭhoti vātiādīsupi eseva nayo.",
  "atk-s0515a:767_2": "Te abhisaṅkhārā appahīnāti ye puññāpuññaāneñjābhisaṅkhārā,",
  "atk-s0515a:767_3": "te appahīnā.",
  "atk-s0515a:767_4": "Abhisaṅkhārānaṃ appahīnattāti tesaṃ vuttappakārānaṃ kammābhisaṅkhārānaṃ na pahīnabhāvena.",
  "atk-s0515a:767_5": "Gatiyā vādaṃ upetīti pañcannaṃ gatīnaṃ aññatarāya kathanaṃ upagacchati.",
  "atk-s0515a:767_6": "Tenevāha –",
  "atk-s0515a:767_7": "“nerayikoti vā…pe…",
  "atk-s0515a:767_8": "vādaṃ upeti upagacchatī”ti.",
  "atk-s0515a:767_9": "Vadeyyāti katheyya.",
  "atk-s0515a:767_10": "Gahitaṃ natthīti gahetabbaṃ natthi.",
  "atk-s0515a:767_11": "Muñcitabbaṃ natthīti muñcitvā ṭhitattā mocetabbaṃ natthi.",
  "atk-s0515a:768_0": "Yassatthi gahitanti yassa puggalassa “ahaṃ mamā”ti gahitaṃ atthi.",
  "atk-s0515a:768_1": "Tassatthi muñcitabbanti tassa puggalassa mocetabbaṃ atthi.",
  "atk-s0515a:768_2": "Upari padāni parivattetvā yojetabbāni.",
  "atk-s0515a:768_3": "Gahaṇaṃ muñcanā samatikkantoti gahaṇamocanā arahā atikkanto.",
  "atk-s0515a:768_4": "Buddhiparihānivītivattoti vaḍḍhiñca parihāniñca atikkamitvā pavatto.",
  "atk-s0515a:768_5": "So vuṭṭhavāsotiādiṃ katvā ñāṇagginā daḍḍhānīti pariyosānaṃ heṭṭhā vuttanayameva.",
  "atk-s0515a:768_6": "Adhosīti kantesi.",
  "atk-s0515a:768_7": "Dhuni sandhuni niddhunīti upasaggena padaṃ vaḍḍhitaṃ.",
  "atk-s0515a:769_0": "Saddhammappajjotikāya mahāniddesaṭṭhakathāya",
  "atk-s0515a:770_0": "Duṭṭhaṭṭhakasuttaniddesavaṇṇanā niṭṭhitā.",
  "atk-s0515a:771_0": "4. Suddhaṭṭhakasuttaniddesavaṇṇanā",
  "atk-s0515a:772_0": "23.",
  "atk-s0515a:772_1": "Catutthe suddhaṭṭhake paṭhamagāthāya tāvattho – na,",
  "atk-s0515a:772_2": "bhikkhave,",
  "atk-s0515a:772_3": "evarūpena dassanena suddhi hoti,",
  "atk-s0515a:772_4": "api ca kho kilesamalīnattā asuddhaṃ,",
  "atk-s0515a:772_5": "kilesarogānaṃ adhigamā sarogameva candābhaṃ brāhmaṇaṃ,",
  "atk-s0515a:772_6": "aññaṃ vā evarūpaṃ disvā diṭṭhigatiko bālo abhijānāti “passāmi suddhaṃ paramaṃ arogaṃ,",
  "atk-s0515a:772_7": "tena ca diṭṭhisaṅkhātena dassanena saṃsuddhi narassa hotī”ti,",
  "atk-s0515a:772_8": "so evaṃ abhijānanto taṃ dassanaṃ “parama”nti ñatvā tasmiṃ dassane suddhānupassī samāno taṃ dassanaṃ “maggañāṇa”nti pacceti.",
  "atk-s0515a:772_9": "Taṃ pana maggañāṇaṃ na hoti.",
  "atk-s0515a:773_0": "Paramaṃ ārogyappattanti uttamaṃ nibyādhiṃ pāpuṇitvā ṭhitaṃ.",
  "atk-s0515a:773_1": "Tāṇappattanti tathā pālanappattaṃ.",
  "atk-s0515a:773_2": "Leṇappattanti nilīyanappattaṃ.Saraṇappattanti patiṭṭhāpattaṃ,",
  "atk-s0515a:773_3": "dukkhanāsanaṃ vā pattaṃ.",
  "atk-s0515a:773_4": "Abhayappattanti nibbhayabhāvappattaṃ.",
  "atk-s0515a:773_5": "Accutappattanti niccalabhāvaṃ pattaṃ.",
  "atk-s0515a:773_6": "Amatappattanti amataṃ mahānibbānaṃ pattaṃ.",
  "atk-s0515a:773_7": "Nibbānappattanti vānavirahitaṃ pattaṃ.",
  "atk-s0515a:774_0": "Abhijānantoti visesena jānanto.",
  "atk-s0515a:774_1": "Ājānantoti ājānamāno.",
  "atk-s0515a:774_2": "Vijānantoti anekavidhena jānamāno.",
  "atk-s0515a:774_3": "Paṭivijānantoti taṃ taṃ paṭicca vijānamāno.",
  "atk-s0515a:774_4": "Paṭivijjhantoti hadaye kurumāno.",
  "atk-s0515a:775_0": "Cakkhuviññāṇaṃ rūpadassanenāti cakkhuviññāṇena rūpadassanaṃ.",
  "atk-s0515a:775_1": "Ñāṇanti paccetīti paññā iti saddahati.",
  "atk-s0515a:775_2": "Maggoti paccetīti “upāyo”ti saddahati.",
  "atk-s0515a:775_3": "Pathoti sañcāro.",
  "atk-s0515a:775_4": "Nīyānanti gahetvā yātīti nīyānaṃ.",
  "atk-s0515a:775_5": "“Niyyāna”nti vā pāṭho.",
  "atk-s0515a:776_0": "24.",
  "atk-s0515a:776_1": "“Diṭṭhena ce suddhī”ti dutiyagāthā.",
  "atk-s0515a:776_2": "Tassattho –",
  "atk-s0515a:776_3": "tena rūpadassanasaṅkhātena diṭṭhena yadi kilesasuddhi narassa hoti,",
  "atk-s0515a:776_4": "tena vā ñāṇena so yadi jātiādidukkhaṃ pajahāti,",
  "atk-s0515a:776_5": "evaṃ sante ariyamaggato aññena asuddhimaggeneva so sujjhati,",
  "atk-s0515a:776_6": "rāgādīhi upadhīhi saupadhiko eva samāno sujjhatīti vattabbataṃ āpanno hoti,",
  "atk-s0515a:776_7": "na ca evaṃvidho sujjhati.",
  "atk-s0515a:776_8": "Tasmā diṭṭhī hi naṃ pāva tathā vadānaṃ,",
  "atk-s0515a:776_9": "sā naṃ diṭṭhiyeva “micchādiṭṭhiko aya”nti katheti,",
  "atk-s0515a:776_10": "diṭṭhianurūpaṃ “sassato loko”tiādinā nayena tathā tathā vadatīti.",
  "atk-s0515a:777_0": "Rāgena saha vattatīti sarāgo, rāgavāti attho. Sadosotiādīsupi eseva nayo.",
  "atk-s0515a:778_0": "25.",
  "atk-s0515a:778_1": "Na brāhmaṇoti tatiyagāthā.",
  "atk-s0515a:778_2": "Tassattho –",
  "atk-s0515a:778_3": "yo pana bāhitapāpattā brāhmaṇo hoti,",
  "atk-s0515a:778_4": "so maggena adhigatāsavakkhayo khīṇāsavabrāhmaṇo ariyamaggañāṇato aññena abhimaṅgalasammatarūpasaṅkhāte diṭṭhe,",
  "atk-s0515a:778_5": "tathāvidhasaddasaṅkhāte sute,",
  "atk-s0515a:778_6": "avītikkamasaṅkhāte sīle,",
  "atk-s0515a:778_7": "hatthivatādibhede vate,",
  "atk-s0515a:778_8": "pathaviādibhede mute ca uppannena micchāñāṇena suddhiṃ na āhāti.",
  "atk-s0515a:778_9": "Sesamassa brāhmaṇassa vaṇṇabhaṇanāya vuttaṃ.",
  "atk-s0515a:778_10": "So hi tedhātukapuññe sabbasmiñca pāpe anūpalitto, kasmā?",
  "atk-s0515a:778_11": "Tassa pahīnattā tassa attadiṭṭhiyā,",
  "atk-s0515a:778_12": "yassa kassaci vā gahaṇassa pahīnattā attañjaho,",
  "atk-s0515a:778_13": "puññābhisaṅkhārādīnaṃ akaraṇato “nayidha pakubbamāno”ti vuccati.",
  "atk-s0515a:778_14": "Tasmā naṃ evaṃ pasaṃsanto āha.",
  "atk-s0515a:778_15": "Sabbasseva cassa purimapādena sambandho veditabbo –",
  "atk-s0515a:778_16": "puññe ca pāpe ca anūpalitto attañjaho nayidha pakubbamāno na brāhmaṇo aññato suddhimāhāti.",
  "atk-s0515a:778_17": "Nāti paṭikkhepoti na iti paṭisedho.",
  "atk-s0515a:779_0": "Bāhitvā sabbapāpakānīti gāthāyattho –",
  "atk-s0515a:779_1": "yo catutthamaggena bāhitvā sabbapāpakāni ṭhitatto ṭhitoicceva vuttaṃ hoti.",
  "atk-s0515a:779_2": "Bāhitapāpattā eva ca vimalo vimalabhāvaṃ brahmabhāvaṃ seṭṭhabhāvaṃ patto,",
  "atk-s0515a:779_3": "paṭinissaṭṭhasamādhivikkhepakarakilesamalena aggamaggaphalasamādhinā sādhusamāhito,",
  "atk-s0515a:779_4": "saṃsārahetusamatikkamena saṃsāramaticca pariniṭṭhitakiccatāya kevalīti ca,",
  "atk-s0515a:779_5": "taṇhādiṭṭhīhi anissitattā anissitoti ca,",
  "atk-s0515a:779_6": "lokadhammehi nibbikārattā tādīti ca pavuccati.",
  "atk-s0515a:779_7": "Evaṃ thutiraho sa brahmā so brāhmaṇoti.",
  "atk-s0515a:780_0": "Aññatra satipaṭṭhānehīti cattāro satipaṭṭhāne muñcitvā. Sammappadhānādīsupi eseva nayo.",
  "atk-s0515a:781_0": "Santeke samaṇabrāhmaṇāti ekacce lokasaṅketena “samaṇabrāhmaṇā”ti laddhavohārā saṃvijjanti.",
  "atk-s0515a:781_1": "Diṭṭhasuddhikāti diṭṭhena suddhiṃ icchamānā.",
  "atk-s0515a:781_2": "Te ekaccānaṃ rūpānaṃ dassananti ete diṭṭhasuddhikā etesaṃ rūpārammaṇānaṃ olokanaṃ.",
  "atk-s0515a:781_3": "Maṅgalaṃ paccentīti iddhikāraṇaṃ buddhikāraṇaṃ sabbasampattikāraṇaṃ patiṭṭhāpenti.",
  "atk-s0515a:781_4": "Amaṅgalaṃ paccentīti aniddhikāraṇaṃ na buddhikāraṇaṃ na sampattikāraṇaṃ patiṭṭhāpenti.",
  "atk-s0515a:781_5": "Te kālato vuṭṭhahitvāti ete diṭṭhādimaṅgalikā puretarameva uṭṭhahitvā.",
  "atk-s0515a:781_6": "Abhimaṅgalagatānīti visesena vuḍḍhikāraṇagatāni.",
  "atk-s0515a:781_7": "Rūpāni passantīti nānāvidhāni rūpārammaṇāni dakkhanti.",
  "atk-s0515a:781_8": "Cāṭakasakuṇanti evaṃnāmakaṃ.",
  "atk-s0515a:781_9": "Phussaveḷuvalaṭṭhinti phussanakkhattena uppannaṃ taruṇabeḷuvalaṭṭhiṃ.",
  "atk-s0515a:781_10": "Gabbhinitthinti sagabbhaṃ itthiṃ.",
  "atk-s0515a:781_11": "Kumārakaṃ khandhe āropetvā gacchantanti taruṇadārakaṃ aṃse ussāpetvā gacchamānaṃ.",
  "atk-s0515a:781_12": "Puṇṇaghaṭanti udakapuṇṇaghaṭaṃ.",
  "atk-s0515a:781_13": "Rohitamacchanti rattarohitamacchaṃ.",
  "atk-s0515a:781_14": "Ājaññarathanti sindhavayuttarathaṃ.",
  "atk-s0515a:781_15": "Usabhanti maṅgalausabhaṃ.",
  "atk-s0515a:781_16": "Gokapilanti kapilagāviṃ.",
  "atk-s0515a:782_0": "Palālapuñjanti thusarāsiṃ.",
  "atk-s0515a:782_1": "Takkaghaṭanti gotakkādipūritacāṭiṃ.",
  "atk-s0515a:782_2": "Rittaghaṭanti tucchaghaṭaṃ.",
  "atk-s0515a:782_3": "Naṭanti naṭakādiṃ.",
  "atk-s0515a:782_4": "“Dhuttakiriya”nti eke.",
  "atk-s0515a:782_5": "Naggasamaṇakanti niccoḷasamaṇaṃ.",
  "atk-s0515a:782_6": "Kharanti gadrabhaṃ.",
  "atk-s0515a:782_7": "Kharayānanti gadrabhayuttaṃ vayhādikaṃ.",
  "atk-s0515a:782_8": "Ekayuttayānanti ekena vāhanena saṃyuttaṃ yānaṃ.",
  "atk-s0515a:782_9": "Kāṇanti ekakkhiubhayakkhikāṇaṃ.",
  "atk-s0515a:782_10": "Kuṇinti hatthakuṇiṃ.",
  "atk-s0515a:782_11": "Khañjanti khañjapādaṃ tiriyagatapādaṃ.",
  "atk-s0515a:782_12": "Pakkhahatanti pīṭhasappiṃ.",
  "atk-s0515a:782_13": "Jiṇṇakanti jarājiṇṇaṃ.",
  "atk-s0515a:782_14": "Byādhikanti byādhipīḷitaṃ.",
  "atk-s0515a:782_15": "Matanti kālaṅkataṃ.",
  "atk-s0515a:783_0": "Sutasuddhikāti sotaviññāṇena sutena suddhiṃ icchamānā.",
  "atk-s0515a:783_1": "Saddānaṃ savananti saddārammaṇānaṃ savanaṃ.",
  "atk-s0515a:783_2": "Vaḍḍhāti vātiādayo loke pavattasaddamattāni gahetvā vuttā.",
  "atk-s0515a:783_3": "Amaṅgalaṃ pana “kāṇo”tiādinā tena tena nāmena vuttasaddāyeva.",
  "atk-s0515a:783_4": "“Chinda”nti vāti hatthapādādicchinnanti vā.",
  "atk-s0515a:783_5": "“Bhinda”nti vāti sīsādibhinnanti vā.",
  "atk-s0515a:783_6": "“Daḍḍha”nti vāti agginā jhāpitanti vā.",
  "atk-s0515a:783_7": "“Naṭṭha”nti vāti corādīhi vināsitanti vā.",
  "atk-s0515a:783_8": "“Natthī”ti vāti na vijjatīti vā.",
  "atk-s0515a:784_0": "Sīlasuddhikāti sīlena visuddhiṃ icchanakā.",
  "atk-s0515a:784_1": "Sīlamattenāti saṃvaraṇamattena.",
  "atk-s0515a:784_2": "Saṃyamamattenāti uparamamattena.",
  "atk-s0515a:784_3": "Saṃvaramattenāti dvārathakanamattena.",
  "atk-s0515a:784_4": "Avītikkamamattenāti na atikkamitamattena.",
  "atk-s0515a:784_5": "Samaṇo muṇḍikāputtoti mātito laddhanāmaṃ.",
  "atk-s0515a:784_6": "Sampannakusalanti paripuṇṇakusalaṃ.",
  "atk-s0515a:784_7": "Paramakusalanti uttamakusalaṃ.",
  "atk-s0515a:784_8": "Uttamapattippattanti uttamaṃ arahattaṃ pāpuṇitabbataṃ patvā ṭhitaṃ.",
  "atk-s0515a:784_9": "Ayojjanti parājetuṃ asakkuṇeyyaṃ samaṇaṃ.",
  "atk-s0515a:785_0": "Vatasuddhikāti samādānena vatena suddhiṃ icchanakā.",
  "atk-s0515a:785_1": "Hatthivatikā vāti samādinnaṃ hatthivataṃ etesaṃ atthīti hatthivatikā,",
  "atk-s0515a:785_2": "sabbahatthikiriyaṃ karontīti attho. Kathaṃ?",
  "atk-s0515a:785_3": "“Ajja paṭṭhāya hatthīhi kātabbaṃ karissāmī”ti evaṃ uppannacittā hatthīnaṃ gamanākāraṃ tiṭṭhanākāraṃ nisīdanākāraṃ",
  "atk-s0515a:785_4": "sayanākāraṃ uccārapassāvakaraṇākāraṃ,",
  "atk-s0515a:785_5": "aññe hatthī disvā soṇḍaṃ ussāpetvā gamanākārañca sabbaṃ karontīti hatthivatikā.",
  "atk-s0515a:785_6": "Assavatikādīsupi labbhamānavasena yathāyogaṃ yojetabbaṃ.",
  "atk-s0515a:785_7": "Tesu avasāne disāvatikā vāti puratthimādidisānaṃ namassanavasena samādinnadisāvatikā,",
  "atk-s0515a:785_8": "etesaṃ vuttappakārānaṃ samaṇabrāhmaṇānaṃ vatasamādānaṃ sampajjamānaṃ hatthiādīnaṃ sahabyataṃ upaneti.",
  "atk-s0515a:785_9": "Sace kho panassa micchādiṭṭhi hoti “imināhaṃ sīlavatasamādānabrahmacariyena devo vā devaññataro vā homī”ti",
  "atk-s0515a:785_10": "cintayantassa nirayatiracchānayonīnaṃ aññataro hotīti ñātabbaṃ.",
  "atk-s0515a:785_11": "Vuttañhetaṃ bhagavatā –",
  "atk-s0515a:786_0": "“Idha, puṇṇa,",
  "atk-s0515a:786_1": "ekacco kukkuravataṃ bhāveti paripuṇṇaṃ abbokiṇṇaṃ,",
  "atk-s0515a:786_2": "kukkurasīlaṃ bhāveti paripuṇṇaṃ abbokiṇṇaṃ,",
  "atk-s0515a:786_3": "kukkuracittaṃ bhāveti paripuṇṇaṃ abbokiṇṇaṃ,",
  "atk-s0515a:786_4": "kukkurākappaṃ bhāveti paripuṇṇaṃ abbokiṇṇaṃ.",
  "atk-s0515a:786_5": "So kukkuravataṃ bhāvetvā paripuṇṇaṃ abbokiṇṇaṃ,",
  "atk-s0515a:786_6": "kukkurasīlaṃ bhāvetvā paripuṇṇaṃ abbokiṇṇaṃ,",
  "atk-s0515a:786_7": "kukkuracittaṃ bhāvetvā paripuṇṇaṃ abbokiṇṇaṃ,",
  "atk-s0515a:786_8": "kukkurākappaṃ bhāvetvā paripuṇṇaṃ abbokiṇṇaṃ kāyassa bhedā paraṃ maraṇā kukkurānaṃ sahabyataṃ upapajjati.",
  "atk-s0515a:786_9": "Sace kho panassa evaṃdiṭṭhi hoti ‘imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā’ti,",
  "atk-s0515a:786_10": "sāssa hoti micchādiṭṭhi.",
  "atk-s0515a:786_11": "Micchādiṭṭhissa kho ahaṃ, puṇṇa,",
  "atk-s0515a:786_12": "dvinnaṃ gatīnaṃ aññataraṃ gatiṃ vadāmi nirayaṃ vā tiracchānayoniṃ vā. Iti kho, puṇṇa,",
  "atk-s0515a:786_13": "sampajjamānaṃ kukkuravataṃ kukkurānaṃ sahabyataṃ upaneti,",
  "atk-s0515a:786_14": "vipajjamānaṃ niraya”nti.",
  "atk-s0515a:787_0": "Gandhabbavatikādayo gandhabbādīnaṃ sahabyataṃ upagacchantīti attho na gahetabbo,",
  "atk-s0515a:787_1": "micchādiṭṭhiyā gahitattā nirayatiracchānayonimeva upagacchantīti gahetabbo.",
  "atk-s0515a:788_0": "Mutasuddhikāti phusitena suddhikā.",
  "atk-s0515a:788_1": "Pathaviṃ āmasantīti sasambhārikaṃ mahāpathaviṃ kāyena phusanti.",
  "atk-s0515a:788_2": "Haritanti allanīlasaddalaṃ.",
  "atk-s0515a:788_3": "Gomayanti gavādigomayaṃ.",
  "atk-s0515a:788_4": "Kacchapanti aṭṭhikacchapādianekavidhaṃ.",
  "atk-s0515a:788_5": "Phālaṃ akkamantīti ayaphālaṃ maddanti.",
  "atk-s0515a:788_6": "Tilavāhanti tilasakaṭaṃ tilarāsiṃ vā.",
  "atk-s0515a:788_7": "Phussatilaṃ khādantīti maṅgalapaṭisaṃyuttaṃ tilaṃ khādanti.",
  "atk-s0515a:788_8": "Phussatelaṃ makkhentīti tathārūpaṃ tilatelaṃ sarīrabbhañjanaṃ karonti.",
  "atk-s0515a:788_9": "Dantakaṭṭhanti dantapoṇaṃ.",
  "atk-s0515a:788_10": "Mattikāya nhāyantīti kuṅkuṭṭhādikāya saṇhamattikāya sarīraṃ ubbaṭṭetvā nhāyanti.",
  "atk-s0515a:788_11": "Sāṭakaṃ nivāsentīti maṅgalapaṭisaṃyuttaṃ vatthaṃ paridahanti.",
  "atk-s0515a:788_12": "Veṭhanaṃ veṭhentīti sīsaveṭhanaṃ pattuṇṇādipaṭaṃ sīse ṭhapenti paṭimuccanti.",
  "atk-s0515a:789_0": "Tedhātukaṃ kusalābhisaṅkhāranti kāmadhāturūpadhātuarūpadhātūsu paṭisandhidāyakaṃ kosallasambhūtaṃ paccayābhisaṅkhāraṃ.",
  "atk-s0515a:789_1": "Sabbaṃ akusalanti dvādasavidhaṃ akosallasambhūtaṃ akusalaṃ.",
  "atk-s0515a:789_2": "Yatoti yadā.",
  "atk-s0515a:789_3": "Te dasavidho puññābhisaṅkhāro ca,",
  "atk-s0515a:789_4": "dvādasavidho apuññābhisaṅkhāro ca,",
  "atk-s0515a:789_5": "catubbidho āneñjābhisaṅkhāro ca yathānurūpaṃ samucchedappahānena pahīnā honti.",
  "atk-s0515a:789_6": "Attadiṭṭhijahoti “eso me attā”ti gahitadiṭṭhiṃ jaho.",
  "atk-s0515a:789_7": "Gāhaṃ jahoti “esohamasmī”ti mānasampayuttagahaṇaṃ jaho.",
  "atk-s0515a:789_8": "Puna attañjahoti “etaṃ mamā”ti taṇhāgahaṇavasena ca diṭṭhigahaṇavasena ca parāmasitvā gahitaṃ,",
  "atk-s0515a:789_9": "parato āmaṭṭhañca,",
  "atk-s0515a:789_10": "tasmiṃ abhiniviṭṭhañca,",
  "atk-s0515a:789_11": "balavataṇhāvasena gilitvā ajjhositañca,",
  "atk-s0515a:789_12": "balavamucchitañca.",
  "atk-s0515a:789_13": "Sabbaṃ taṃ cattaṃ hotītiādayo vuttanayāyeva.",
  "atk-s0515a:790_0": "26.",
  "atk-s0515a:790_1": "Evaṃ “na brāhmaṇo aññato suddhimāhā”ti vatvā idāni ye diṭṭhigatikā aññato suddhiṃ bruvanti,",
  "atk-s0515a:790_2": "tesaṃ tassā diṭṭhiyā anibbāhakabhāvaṃ dassento “purimaṃ pahāyā”ti gāthamāha.",
  "atk-s0515a:790_3": "Tassattho –",
  "atk-s0515a:790_4": "tehi aññato suddhivādā samānāpi yassā diṭṭhiyā appahīnattā gahaṇamuñcanaṃ hoti,",
  "atk-s0515a:790_5": "tāya purimaṃ satthārādiṃ pahāya aparaṃ nissitā,",
  "atk-s0515a:790_6": "ejāsaṅkhātāya taṇhāya anugatā abhibhūtā rāgādibhedaṃ na taranti saṅgaṃ,",
  "atk-s0515a:790_7": "tañca atarantā taṃ taṃ dhammaṃ uggaṇhanti ca nirassajanti ca makkaṭova sākhanti.",
  "atk-s0515a:791_0": "Purimaṃ satthāraṃ pahāyāti purimagahitaṃ satthupaṭiññaṃ vajjetvā.",
  "atk-s0515a:791_1": "Paraṃ satthāraṃ nissitāti aññaṃ satthupaṭiññaṃ nissitā allīnā.",
  "atk-s0515a:791_2": "Purimaṃ dhammakkhānaṃ pahāyātiādīsupi eseva nayo.",
  "atk-s0515a:792_0": "Ejānugāti taṇhāya anugā.",
  "atk-s0515a:792_1": "Ejānugatāti taṇhāya anugatā.",
  "atk-s0515a:792_2": "Ejānusaṭāti taṇhāya anusaṭā pakkhandā vā.",
  "atk-s0515a:792_3": "Ejāya pannā patitāti taṇhāya nimuggā ca nikkhipitā ca.",
  "atk-s0515a:793_0": "Makkaṭoti vānaro.",
  "atk-s0515a:793_1": "Araññeti vipine.",
  "atk-s0515a:793_2": "Pavaneti mahāvane.",
  "atk-s0515a:793_3": "Caramānoti gacchamāno.",
  "atk-s0515a:793_4": "Evamevāti opammasaṃsandanaṃ.",
  "atk-s0515a:793_5": "Puthūti nānā.",
  "atk-s0515a:793_6": "Puthudiṭṭhigatānīti nānāvidhāni diṭṭhigatāni.",
  "atk-s0515a:793_7": "Gaṇhanti ca muñcanti cāti gahaṇavasena gaṇhanti ca cajanavasena muñcanti ca.",
  "atk-s0515a:793_8": "Ādiyanti ca nirassajanti cāti palibodhaṃ karonti ca vissajjenti ca khipanti ca.",
  "atk-s0515a:794_0": "27.",
  "atk-s0515a:794_1": "Pañcamagāthāya ca sambandho –",
  "atk-s0515a:794_2": "yo ca so “diṭṭhī hi naṃ pāva tathā vadāna”nti vutto,",
  "atk-s0515a:794_3": "so sayaṃ samādāyāti.",
  "atk-s0515a:794_4": "Tattha sayanti sāmaṃ.",
  "atk-s0515a:794_5": "Samādāyāti gahetvā.",
  "atk-s0515a:794_6": "Vatānīti hatthivatādīni.",
  "atk-s0515a:794_7": "Uccāvacanti aparāparaṃ,",
  "atk-s0515a:794_8": "hīnapaṇītaṃ vā satthārato satthārādiṃ.",
  "atk-s0515a:794_9": "Saññasattoti kāmasaññādīsu laggo.",
  "atk-s0515a:794_10": "Vidvā ca vedehi samecca dhammanti paramatthavidvā ca arahā catūhi maggañāṇavedehi catusaccadhammaṃ abhisameccāti.",
  "atk-s0515a:794_11": "Sesaṃ pākaṭameva.",
  "atk-s0515a:795_0": "Sāmaṃ samādāyāti sayameva gahetvā.",
  "atk-s0515a:795_1": "Ādāyāti ādiyitvā gaṇhitvā.",
  "atk-s0515a:795_2": "Samādāyāti sammā ādāya.",
  "atk-s0515a:795_3": "Ādiyitvāti palibodhaṃ katvā.",
  "atk-s0515a:795_4": "Samādiyitvāti sammā palibodhaṃ katvā.",
  "atk-s0515a:795_5": "Gaṇhitvāti avissajjetvā.",
  "atk-s0515a:795_6": "Parāmasitvāti dassitvā.",
  "atk-s0515a:795_7": "Abhinivisitvāti patiṭṭhahitvā.",
  "atk-s0515a:795_8": "Kāmasaññādayo vuttanayā eva.",
  "atk-s0515a:796_0": "Vidvāti medhāvī.",
  "atk-s0515a:796_1": "Vijjāgatoti vijānanabhāvaṃ gato.",
  "atk-s0515a:796_2": "Ñāṇīti paññāsampanno.",
  "atk-s0515a:796_3": "Vibhāvīti ñāṇena vīmaṃsako.",
  "atk-s0515a:796_4": "Medhāvīti aniccādīhi tulitañāṇo.",
  "atk-s0515a:796_5": "Paññātiādayo heṭṭhā vuttanayāyeva.",
  "atk-s0515a:796_6": "Catusaccadhammaṃ vicinātīti dhammavicayasambojjhaṅgo.",
  "atk-s0515a:796_7": "Bojjhaṅgattho heṭṭhā vuttova.",
  "atk-s0515a:796_8": "Vīmaṃsāti catusaccadhammavicinanā paññāva.",
  "atk-s0515a:796_9": "“Vīmaṃsā dhammacintanā”ti hi vuttā.",
  "atk-s0515a:796_10": "Vipassanāti maggasampayuttā vividhākārena passanā paññāva.",
  "atk-s0515a:796_11": "Sammādiṭṭhīti sobhanā pasaṭṭhā sundarā maggasampayuttā sammādiṭṭhi.",
  "atk-s0515a:796_12": "Tehi vedehīti eteheva catūhi maggañāṇehi.",
  "atk-s0515a:796_13": "Antagatoti jātijarāmaraṇassa pariyosānaṃ gato.",
  "atk-s0515a:796_14": "Koṭigatotiādayo heṭṭhā vuttanayāva.",
  "atk-s0515a:796_15": "Vedānaṃ vā antagatoti jānitabbānaṃ avasānappatto.",
  "atk-s0515a:796_16": "Vedehi vā antagatoti catūhi maggañāṇavedehi vaṭṭadukkhassa pariyantabhāvena antasaṅkhātaṃ nibbānaṃ gato.",
  "atk-s0515a:796_17": "Viditattāti viditabhāvena jānitabhāvena.",
  "atk-s0515a:797_0": "Vedāni viceyya kevalānīti gāthāya ayamattho –",
  "atk-s0515a:797_1": "yo catūhi maggañāṇavedehi kilesakkhayaṃ karonto gato,",
  "atk-s0515a:797_2": "so paramatthato vedagū nāma hoti.",
  "atk-s0515a:797_3": "Sova sabbasamaṇabrāhmaṇānaṃ satthasaññitāni vedāni tāyeva maggabhāvanāya kiccato aniccādivasena viceyya.",
  "atk-s0515a:797_4": "Tattha chandarāgappahānena tameva sabbaṃ vedamaticca yāpi vedapaccayā,",
  "atk-s0515a:797_5": "aññathā vā uppajjanti vedanā,",
  "atk-s0515a:797_6": "tāsu sabbavedanāsu vītarāgo hoti.",
  "atk-s0515a:797_7": "Tasmā tamatthaṃ dassento “kiṃ pattinamāhu vedagu”nti puṭṭho “idaṃ pattina”nti avatvā “vedāni viceyya…pe…",
  "atk-s0515a:797_8": "vedagū so”ti āha.",
  "atk-s0515a:797_9": "Yasmā vā yo pavicayapaññāya vedāni viceyya,",
  "atk-s0515a:797_10": "tattha chandarāgappahānena sabbaṃ vedamaticca vattati.",
  "atk-s0515a:797_11": "So satthasaññitāni vedāni gato ñāto atikkantova hoti.",
  "atk-s0515a:797_12": "Yo vedanāsu vītarāgo,",
  "atk-s0515a:797_13": "sopi vedanāsaññitāni vedāni gato atikkanto,",
  "atk-s0515a:797_14": "ativedanaṃ gatotipi vedagū.",
  "atk-s0515a:797_15": "Tasmā tampi atthaṃ dassento “idaṃ pattina”nti avatvā “vedāni viceyya…pe…",
  "atk-s0515a:797_16": "vedagū so”ti āha.",
  "atk-s0515a:798_0": "Sameccāti ñāṇena samāgantvā.",
  "atk-s0515a:798_1": "Abhisameccāti ñāṇena paṭivijjhitvā.",
  "atk-s0515a:798_2": "Dhammanti catusaccadhammaṃ.",
  "atk-s0515a:798_3": "Sabbe saṅkhārāti sabbe sappaccayā dhammā.",
  "atk-s0515a:798_4": "Te hi saṅkhatasaṅkhārā nāma.",
  "atk-s0515a:798_5": "Paccayehi saṅgamma karīyantīti saṅkhārā,",
  "atk-s0515a:798_6": "te evaṃ paccayehi saṅgamma katattā “saṅkhatā”ti visesetvā vuttā.",
  "atk-s0515a:798_7": "“Kammanibbattā tebhūmakarūpārūpadhammā abhisaṅkhatasaṅkhārā”ti aṭṭhakathāsu vuttā.",
  "atk-s0515a:798_8": "Tepi “aniccā vata saṅkhārā”tiādīsu saṅkhatasaṅkhāresu saṅgahaṃ gacchanti.",
  "atk-s0515a:798_9": "“Avijjāgatoyaṃ,",
  "atk-s0515a:798_10": "bhikkhave,",
  "atk-s0515a:798_11": "purisapuggalo puññañce saṅkhāraṃ abhisaṅkharotī”tiādīsu avijjāpaccayā saṅkhārāva āgatā.",
  "atk-s0515a:798_12": "Tebhūmikakusalākusalacetanā abhisaṅkharaṇakasaṅkhārā nāma.",
  "atk-s0515a:798_13": "“Yāvatikā abhisaṅkhārassa gati,",
  "atk-s0515a:798_14": "tāvatikaṃ gantvā akkhāhataṃ maññe aṭṭhāsī”tiādīsu āgataṃ kāyikacetasikavīriyaṃ payogābhisaṅkhāro nāma.",
  "atk-s0515a:798_15": "“Saññāvedayitanirodhaṃ samāpannassa kho,",
  "atk-s0515a:798_16": "āvuso visākha,",
  "atk-s0515a:798_17": "bhikkhuno paṭhamaṃ nirujjhati vacīsaṅkhāro,",
  "atk-s0515a:798_18": "tato kāyasaṅkhāro,",
  "atk-s0515a:798_19": "tato cittasaṅkhāro”tiādīsu āgatā vitakkavicārā vācaṃ saṅkharontīti vacīsaṅkhārā,",
  "atk-s0515a:798_20": "assāsapassāsā kāyena saṅkharīyantīti kāyasaṅkhārā,",
  "atk-s0515a:798_21": "saññā ca vedanā ca cittena saṅkharīyantīti cittasaṅkhārā.",
  "atk-s0515a:798_22": "Idha pana saṅkhatasaṅkhārā adhippetā.",
  "atk-s0515a:798_23": "Aniccā hutvā abhāvaṭṭhena.",
  "atk-s0515a:798_24": "Dukkhā paṭipīḷanaṭṭhena.",
  "atk-s0515a:798_25": "Sabbe dhammāti nibbānampi antokatvā vuttā.",
  "atk-s0515a:798_26": "Anattā avasavattanaṭṭhena.",
  "atk-s0515a:798_27": "Avijjāpaccayā saṅkhārāti ettha yaṃ paṭicca phalameti,",
  "atk-s0515a:798_28": "so paccayo.",
  "atk-s0515a:798_29": "Paṭiccāti na vinā,",
  "atk-s0515a:798_30": "apaccakkhitvāti attho.",
  "atk-s0515a:798_31": "Etīti uppajjati ceva pavattati cāti attho.",
  "atk-s0515a:798_32": "Apica upakārakaṭṭho paccayaṭṭho.",
  "atk-s0515a:798_33": "Avijjā ca sā paccayo cāti avijjāpaccayo,",
  "atk-s0515a:798_34": "tasmā avijjāpaccayā.",
  "atk-s0515a:798_35": "Saṅkhārā sambhavantīti nibbattanti,",
  "atk-s0515a:798_36": "evaṃ sambhavantisaddassa sesapadehipi yojanā kātabbā.",
  "atk-s0515a:799_0": "Tattha katamā avijjā?",
  "atk-s0515a:799_1": "Dukkhe aññāṇaṃ,",
  "atk-s0515a:799_2": "dukkhasamudaye aññāṇaṃ,",
  "atk-s0515a:799_3": "dukkhanirodhe aññāṇaṃ,",
  "atk-s0515a:799_4": "dukkhanirodhagāminiyā paṭipadāya aññāṇaṃ,",
  "atk-s0515a:799_5": "pubbante aññāṇaṃ,",
  "atk-s0515a:799_6": "aparante aññāṇaṃ,",
  "atk-s0515a:799_7": "pubbantāparante aññāṇaṃ,",
  "atk-s0515a:799_8": "idappaccayatāpaṭiccasamuppannesu dhammesu aññāṇaṃ.",
  "atk-s0515a:799_9": "Katame saṅkhārā?",
  "atk-s0515a:799_10": "Puññābhisaṅkhāro apuññābhisaṅkhāro āneñjābhisaṅkhāro,",
  "atk-s0515a:799_11": "kāyasaṅkhāro vacīsaṅkhāro cittasaṅkhāro,",
  "atk-s0515a:799_12": "aṭṭha kāmāvacarakusalacetanā,",
  "atk-s0515a:799_13": "pañca rūpāvacarakusalacetanā puññābhisaṅkhāro,",
  "atk-s0515a:799_14": "dvādasa akusalacetanā apuññābhisaṅkhāro,",
  "atk-s0515a:799_15": "catasso arūpāvacarakusalacetanā āneñjābhisaṅkhāro,",
  "atk-s0515a:799_16": "kāyasañcetanā kāyasaṅkhāro,",
  "atk-s0515a:799_17": "vacīsañcetanā vacīsaṅkhāro,",
  "atk-s0515a:799_18": "manosañcetanā cittasaṅkhāro.",
  "atk-s0515a:800_0": "Tattha siyā –",
  "atk-s0515a:800_1": "kathaṃ panetaṃ jānitabbaṃ “ime saṅkhārā avijjāpaccayā hontī”ti?",
  "atk-s0515a:800_2": "Avijjābhāve bhāvato.",
  "atk-s0515a:800_3": "Yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "atk-s0515a:800_4": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi saṅkhāre ārabhati.",
  "atk-s0515a:800_5": "Samudaye aññāṇena dukkhahetubhūtepi taṇhāparikkhāre saṅkhāre sukhahetuto maññamāno ārabhati.",
  "atk-s0515a:800_6": "Nirodhe pana magge ca aññāṇena dukkhassa anirodhabhūtepi gativisese dukkhanirodhasaññī hutvā nirodhassa",
  "atk-s0515a:800_7": "ca amaggabhūtesupi yaññāmaratapādīsu nirodhamaggasaññī hutvā dukkhanirodhaṃ patthayamāno yaññāmaratapādimukhena",
  "atk-s0515a:800_8": "tividhepi saṅkhāre ārabhati.",
  "atk-s0515a:801_0": "Api ca so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi puññaphalasaṅkhātaṃ",
  "atk-s0515a:801_1": "dukkhaṃ dukkhato ajānanto tassa adhigamāya kāyavacīcittasaṅkhārabhedaṃ puññābhisaṅkhāraṃ ārabhati devaccharakāmako",
  "atk-s0515a:801_2": "viya maruppapātaṃ.",
  "atk-s0515a:801_3": "Sukhasammatassāpi ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca",
  "atk-s0515a:801_4": "apassantopi tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,",
  "atk-s0515a:801_5": "madhubindugiddho viya ca madhulittasatthadhārālehanaṃ.",
  "atk-s0515a:802_0": "Kāmupasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi",
  "atk-s0515a:802_1": "apuññābhisaṅkhāraṃ ārabhati bālo viya gūthakīḷanaṃ,",
  "atk-s0515a:802_2": "maritukāmo viya ca visakhādanaṃ.",
  "atk-s0515a:802_3": "Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena cittasaṅkhārabhūtaṃ",
  "atk-s0515a:802_4": "āneñjābhisaṅkhāraṃ ārabhati disāmūḷho viya pisācanagarābhimukhamaggagamanaṃ.",
  "atk-s0515a:802_5": "Evaṃ yasmā avijjābhāvatova saṅkhārabhāvo,",
  "atk-s0515a:802_6": "na abhāvato.",
  "atk-s0515a:802_7": "Tasmā jānitabbametaṃ “ime saṅkhārā avijjāpaccayā hontī”ti.",
  "atk-s0515a:803_0": "Etthāha –",
  "atk-s0515a:803_1": "gaṇhāma tāva etaṃ “avijjā saṅkhārānaṃ paccayo”ti,",
  "atk-s0515a:803_2": "kiṃ panāyamekāva avijjā saṅkhārānaṃ paccayo,",
  "atk-s0515a:803_3": "udāhu aññepi paccayā santīti?",
  "atk-s0515a:803_4": "Kiṃ panettha yadi tāva ekāva,",
  "atk-s0515a:803_5": "ekakāraṇavādo āpajjati.",
  "atk-s0515a:803_6": "Atha aññepi santi,",
  "atk-s0515a:803_7": "“avijjāpaccayā saṅkhārā”ti ekakāraṇaniddeso nupapajjatīti?",
  "atk-s0515a:803_8": "Na nupapajjati. Kasmā? Yasmā –",
  "atk-s0515a:804_0": "“Ekaṃ na ekato idha, nānekamanekatopi no ekaṃ;",
  "atk-s0515a:805_0": "Phalamatthi atthi pana eka-hetuphaladīpane attho”. ;",
  "atk-s0515a:806_0": "Bhagavā hi katthaci padhānattā,",
  "atk-s0515a:806_1": "katthaci pākaṭattā,",
  "atk-s0515a:806_2": "katthaci asādhāraṇattā desanāvilāsassa ca veneyyānañca anurūpato ekameva hetuṃ vā phalaṃ vā dīpeti.",
  "atk-s0515a:806_3": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino taṇhā pavaḍḍhatī”ti ca,",
  "atk-s0515a:806_4": "“avijjāsamudayā āsavasamudayo”ti ca vacanato aññesampi taṇhādīnaṃ saṅkhārahetūnaṃ hetūti padhānattā, “avidvā,",
  "atk-s0515a:806_5": "bhikkhave,",
  "atk-s0515a:806_6": "avijjāgato puññābhisaṅkhārampi abhisaṅkharotī”ti pākaṭattā,",
  "atk-s0515a:806_7": "asādhāraṇattā ca saṅkhārānaṃ hetubhāvena dīpitāti veditabbā.",
  "atk-s0515a:806_8": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.",
  "atk-s0515a:807_0": "Etthāha –",
  "atk-s0515a:807_1": "evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ yujjati?",
  "atk-s0515a:807_2": "Na hi nimbabījato ucchu uppajjatīti.",
  "atk-s0515a:807_3": "Kathaṃ na yujjissati?",
  "atk-s0515a:807_4": "Lokasmiñhi –",
  "atk-s0515a:808_0": "“Viruddho cā viruddho ca, sadisāsadiso tathā;",
  "atk-s0515a:809_0": "Dhammānaṃ paccayo siddho, vipākā eva te ca na”.",
  "atk-s0515a:810_0": "Iti ayaṃ avijjā vipākavasena ekantāniṭṭhaphalā,",
  "atk-s0515a:810_1": "sabhāvavasena ca sāvajjāpi samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena,",
  "atk-s0515a:810_2": "sadisāsadisapaccayavasena ca paccayo hotīti veditabbā.",
  "atk-s0515a:810_3": "Api ca ayaṃ aññopi pariyāyo –",
  "atk-s0515a:811_0": "“Cutūpapāte saṃsāre, saṅkhārānañca lakkhaṇe;",
  "atk-s0515a:812_0": "Yo paṭiccasamuppanna-dhammesu ca vimuyhati.",
  "atk-s0515a:813_0": "“Abhisaṅkharoti so ete, saṅkhāre tividhe yato;",
  "atk-s0515a:814_0": "Avijjā paccayo tesaṃ, tividhānampayaṃ tato.",
  "atk-s0515a:815_0": "“Yathāpi nāma jaccandho, naro apariṇāyako;",
  "atk-s0515a:816_0": "Ekadā yāti maggena, ummaggenāpi ekadā.",
  "atk-s0515a:817_0": "“Saṃsāre saṃsaraṃ bālo, tathā apariṇāyako;",
  "atk-s0515a:818_0": "Karoti ekadā puññaṃ, apuññamapi ekadā.",
  "atk-s0515a:819_0": "“Yadā ca ñatvā so dhammaṃ, saccāni abhisamessati;",
  "atk-s0515a:820_0": "Tadā avijjūpasamā, upasanto carissatī”ti.",
  "atk-s0515a:821_0": "Saṅkhārapaccayā viññāṇanti chaviññāṇakāyā cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇaṃ.",
  "atk-s0515a:821_1": "Tattha cakkhuviññāṇaṃ kusalavipākaṃ akusalavipākanti duvidhaṃ.",
  "atk-s0515a:821_2": "Tathā sotaghānajivhākāyaviññāṇāni.",
  "atk-s0515a:821_3": "Manoviññāṇaṃ pana dve vipākamanodhātuyo,",
  "atk-s0515a:821_4": "tisso ahetukavipākamanoviññāṇadhātuyo,",
  "atk-s0515a:821_5": "aṭṭha sahetukavipākacittāni,",
  "atk-s0515a:821_6": "pañca rūpāvacaravipākacittāni,",
  "atk-s0515a:821_7": "cattāri arūpāvacaravipākacittānīti bāvīsatividhaṃ.",
  "atk-s0515a:821_8": "Iti sabbāni bāttiṃsalokiyavipākaviññāṇāni.",
  "atk-s0515a:822_0": "Tattha siyā –",
  "atk-s0515a:822_1": "kathaṃ panetaṃ jānitabbaṃ “idaṃ vuttappakāraṃ viññāṇaṃ saṅkhārapaccayā hotī”ti?",
  "atk-s0515a:822_2": "Upacitakammābhāve vipākābhāvato.",
  "atk-s0515a:822_3": "Vipākañhetaṃ,",
  "atk-s0515a:822_4": "vipākañca na upacitakammābhāve uppajjati,",
  "atk-s0515a:822_5": "yadi uppajjeyya,",
  "atk-s0515a:822_6": "sabbesaṃ sabbavipākāni uppajjeyyuṃ,",
  "atk-s0515a:822_7": "na ca uppajjantīti jānitabbametaṃ “saṅkhārapaccayā idaṃ viññāṇaṃ hotī”ti.",
  "atk-s0515a:822_8": "Sabbameva hi idaṃ pavattipaṭisandhivasena dvedhā pavattati.",
  "atk-s0515a:822_9": "Tattha dve pañcaviññāṇāni,",
  "atk-s0515a:822_10": "dve manodhātuyo,",
  "atk-s0515a:822_11": "somanassasahagatā ahetukamanoviññāṇadhātūti imāni terasa pañcavokārabhave pavattiyaṃyeva pavattanti.",
  "atk-s0515a:822_12": "Sesāni ekūnavīsati tīsu bhavesu yathānurūpaṃ pavattiyampi paṭisandhiyampi pavattanti.",
  "atk-s0515a:823_0": "“Laddhappaccayamiti dhamma-mattametaṃ bhavantaramupeti;",
  "atk-s0515a:824_0": "Nāssa tato saṅkanti, na tato hetuṃ vinā hoti”.",
  "atk-s0515a:825_0": "Iti hetaṃ laddhappaccayaṃ rūpārūpadhammamattaṃ uppajjamānaṃ “bhavantaramupetī”ti vuccati,",
  "atk-s0515a:825_1": "na satto na jīvo.",
  "atk-s0515a:825_2": "Tassa ca nāpi atītabhavato idha saṅkanti atthi,",
  "atk-s0515a:825_3": "nāpi tato hetuṃ vinā idha pātubhāvo.",
  "atk-s0515a:825_4": "Ettha ca purimaṃ cavanato cuti,",
  "atk-s0515a:825_5": "pacchimaṃ bhavantarādipaṭisandhānato paṭisandhīti vuccati.",
  "atk-s0515a:826_0": "Etthāha –",
  "atk-s0515a:826_1": "nanu evaṃ asaṅkantipātubhāve sati ye imasmiṃ manussattabhāve khandhā,",
  "atk-s0515a:826_2": "tesaṃ niruddhattā,",
  "atk-s0515a:826_3": "phalapaccayassa ca kammassa tattha agamanato,",
  "atk-s0515a:826_4": "aññassa aññato ca taṃ phalaṃ siyā,",
  "atk-s0515a:826_5": "upabhuñjake ca asati kassa taṃ phalaṃ siyā,",
  "atk-s0515a:826_6": "tasmā na sundaramidaṃ vidhānanti?",
  "atk-s0515a:826_7": "Tatridaṃ vuccati –",
  "atk-s0515a:827_0": "“Santāne yaṃ phalaṃ etaṃ, nāññassa na ca aññato;",
  "atk-s0515a:828_0": "Bījānaṃ abhisaṅkhāro, etassatthassa sādhako.",
  "atk-s0515a:829_0": "“Phalassuppattiyā eva, siddhā bhuñjakasammuti;",
  "atk-s0515a:830_0": "Phaluppādena rukkhassa, yathā phalati sammutī”ti.",
  "atk-s0515a:831_0": "Yopi vadeyya “evaṃ santepi ete saṅkhārā vijjamānā vā phalassa paccayā siyuṃ,",
  "atk-s0515a:831_1": "avijjamānā vā.",
  "atk-s0515a:831_2": "Yadi ca vijjamānā,",
  "atk-s0515a:831_3": "pavattikkhaṇeyeva nesaṃ vipākena bhavitabbaṃ.",
  "atk-s0515a:831_4": "Atha avijjamānā,",
  "atk-s0515a:831_5": "pavattito pubbe pacchā ca niccaṃ phalāvahā siyu”nti.",
  "atk-s0515a:831_6": "So evaṃ vattabbo –",
  "atk-s0515a:832_0": "“Katattā paccayā ete, na ca niccaṃ phalāvahā;",
  "atk-s0515a:833_0": "Pāṭibhogādikaṃ tattha, veditabbaṃ nidassana”nti.",
  "atk-s0515a:834_0": "Viññāṇapaccayā nāmarūpanti idha vedanāsaññāsaṅkhārakkhandhā nāmaṃ,",
  "atk-s0515a:834_1": "cattāri mahābhūtāni catunnañca mahābhūtānaṃ upādāyarūpaṃ rūpaṃ.",
  "atk-s0515a:834_2": "Abhāvakagabbhaseyyakānaṃ aṇḍajānañca paṭisandhikkhaṇe vatthudasakaṃ kāyadasakanti vīsati rūparūpāni,",
  "atk-s0515a:834_3": "tayo ca arūpino khandhāti ete tevīsati dhammā “viññāṇapaccayā nāmarūpa”nti veditabbā.",
  "atk-s0515a:834_4": "Sabhāvakānaṃ bhāvadasakaṃ pakkhipitvā tettiṃsa,",
  "atk-s0515a:834_5": "opapātikasattesu brahmakāyikādīnaṃ paṭisandhikkhaṇe cakkhusotavatthudasakāni jīvitindriyanavakañcāti ekūnacattālīsa rūparūpāni,",
  "atk-s0515a:834_6": "tayo ca arūpino khandhāti ete bācattālīsa dhammā “viññāṇapaccayā nāmarūpa”nti veditabbā.",
  "atk-s0515a:834_7": "Kāmabhave pana sesaopapātikānaṃ,",
  "atk-s0515a:834_8": "saṃsedajānaṃ vā sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti sattati rūparūpāni,",
  "atk-s0515a:834_9": "tayo ca arūpino khandhāti ete tesattati dhammā “viññāṇapaccayā nāmarūpa”nti veditabbā.",
  "atk-s0515a:834_10": "Esa ukkaṃso,",
  "atk-s0515a:834_11": "avakaṃsena pana taṃtaṃdasakavikalānaṃ tassa tassa vasena hāpetvā hāpetvā paṭisandhiyaṃ viññāṇapaccayā nāmarūpasaṅkhā veditabbā.",
  "atk-s0515a:834_12": "Arūpīnaṃ pana tayova arūpino khandhā.",
  "atk-s0515a:834_13": "Asaññīnaṃ rūpato jīvitindriyanavakamevāti.",
  "atk-s0515a:834_14": "Esa tāva paṭisandhiyaṃ nayo.",
  "atk-s0515a:835_0": "Pavatte pana sabbattha rūpapavattidese paṭisandhicittassa ṭhitikkhaṇe paṭisandhicittena saha pavattaututo utusamuṭṭhānaṃ suddhaṭṭhakaṃ pātubhavati.",
  "atk-s0515a:835_1": "Paṭhamabhavaṅgato pabhuti cittasamuṭṭhānaṃ suddhaṭṭhakaṃ,",
  "atk-s0515a:835_2": "saddapātubhāvakāle ututo ceva cittato ca saddanavakaṃ,",
  "atk-s0515a:835_3": "kabaḷīkārāhārūpajīvīnaṃ āhārasamuṭṭhānaṃ suddhaṭṭhakanti evaṃ āhārasamuṭṭhānassa,",
  "atk-s0515a:835_4": "suddhaṭṭhakassa,",
  "atk-s0515a:835_5": "utucittasamuṭṭhānānañca dvinnaṃ navakānaṃ vasena chabbīsatividhaṃ,",
  "atk-s0515a:835_6": "ekekacitte tikkhattuṃ uppajjamānaṃ vuttakammasamuṭṭhānañca sattatividhanti channavutividhaṃ rūpaṃ,",
  "atk-s0515a:835_7": "tayo ca arūpino khandhāti navanavutidhammā yathāsambhavaṃ “viññāṇapaccayā nāmarūpa”nti veditabbā.",
  "atk-s0515a:836_0": "Tattha siyā –",
  "atk-s0515a:836_1": "kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "atk-s0515a:836_2": "Suttato yuttito ca.",
  "atk-s0515a:836_3": "Sutte hi “cittānuparivattino dhammā”tiādinā nayena bahudhā vedanādīnaṃ viññāṇapaccayatā siddhā.",
  "atk-s0515a:836_4": "Yuttito pana –",
  "atk-s0515a:837_0": "“Cittajena hi rūpena, idha diṭṭhena sijjhati;",
  "atk-s0515a:838_0": "Adiṭṭhassāpi rūpassa, viññāṇaṃ paccayo itī”ti.",
  "atk-s0515a:839_0": "Nāmarūpapaccayā saḷāyatananti nāmaṃ vuttameva.",
  "atk-s0515a:839_1": "Idha pana rūpaṃ niyamato cattāri mahābhūtāni,",
  "atk-s0515a:839_2": "cha vatthūni,",
  "atk-s0515a:839_3": "jīvitindriyanti ekādasavidhaṃ.",
  "atk-s0515a:839_4": "Saḷāyatanaṃ pana cakkhāyatanaṃ sotaghānajivhākāyamanāyatanaṃ.",
  "atk-s0515a:840_0": "Tattha siyā –",
  "atk-s0515a:840_1": "kathaṃ panetaṃ jānitabbaṃ “nāmarūpaṃ saḷāyatanassa paccayo”ti?",
  "atk-s0515a:840_2": "Nāmarūpabhāve bhāvato.",
  "atk-s0515a:840_3": "Tassa tassa hi nāmassa rūpassa ca bhāve taṃ taṃ āyatanaṃ hoti,",
  "atk-s0515a:840_4": "na aññathāti.",
  "atk-s0515a:841_0": "Saḷāyatanapaccayā phassoti –",
  "atk-s0515a:842_0": "“Chaḷeva phassā saṅkhepā, cakkhusamphassaādayo;",
  "atk-s0515a:843_0": "Viññāṇamiva bāttiṃsa, vitthārena bhavanti te”.",
  "atk-s0515a:844_0": "Phassapaccayā vedanāti –",
  "atk-s0515a:845_0": "“Dvārato vedanā vuttā, cakkhusamphassajādikā;",
  "atk-s0515a:846_0": "Chaḷeva tā pabhedena, idha bāttiṃsa vedanā”.",
  "atk-s0515a:847_0": "Vedanāpaccayā taṇhāti –",
  "atk-s0515a:848_0": "“Rūpataṇhādibhedena, cha taṇhā idha dīpitā;",
  "atk-s0515a:849_0": "Ekekā tividhā tattha, pavattākārato matā.",
  "atk-s0515a:850_0": "“Dukkhī sukhaṃ patthayati, sukhī bhiyyopi icchati;",
  "atk-s0515a:851_0": "Upekkhā pana santattā, sukhamicceva bhāsitā.",
  "atk-s0515a:852_0": "“Taṇhāya paccayā tasmā, honti tissopi vedanā;",
  "atk-s0515a:853_0": "Vedanāpaccayā taṇhā, iti vuttā mahesinā”ti.",
  "atk-s0515a:854_0": "Taṇhāpaccayā upādānanti cattāri upādānāni kāmupādānaṃ diṭṭhupādānaṃ sīlabbatupādānaṃ attavādupādānaṃ.",
  "atk-s0515a:854_1": "Upādānapaccayā bhavoti idha kammabhavo adhippeto,",
  "atk-s0515a:854_2": "upapattibhavo pana paduddhāravasena vutto.",
  "atk-s0515a:854_3": "Bhavapaccayā jātīti kammabhavapaccayā jāti paṭisandhikhandhānaṃ pātubhavo.",
  "atk-s0515a:855_0": "Tattha siyā –",
  "atk-s0515a:855_1": "kathaṃ panetaṃ jānitabbaṃ “bhavo jātiyā paccayo”ti ce?",
  "atk-s0515a:855_2": "Bāhirapaccayasamattepi hīnapaṇītatādivisesadassanato.",
  "atk-s0515a:855_3": "Bāhirānañhi janakajananisukkasoṇitāhārādīnaṃ paccayānaṃ samattepi sattānaṃ yamakānampi sataṃ hīnapaṇītatādiviseso dissati.",
  "atk-s0515a:855_4": "So ca na ahetuko sabbadā ca sabbesañca abhāvato,",
  "atk-s0515a:855_5": "na kammabhavato aññahetuko tadabhinibbattakasattānaṃ ajjhattasantāne aññassa kāraṇassa abhāvatoti kammabhavahetukova.",
  "atk-s0515a:855_6": "Kammañhi sattānaṃ hīnapaṇītatādivisesassa hetu.",
  "atk-s0515a:855_7": "Tenāha bhagavā –",
  "atk-s0515a:855_8": "“kammaṃ satte vibhajati yadidaṃ hīnapaṇītatāyā”ti.",
  "atk-s0515a:855_9": "Tasmā jānitabbametaṃ “bhavo jātiyā paccayo”ti.",
  "atk-s0515a:856_0": "Jātipaccayā jarāmaraṇantiādīsu yasmā asati jātiyā jarāmaraṇañceva sokādayo ca dhammā na honti,",
  "atk-s0515a:856_1": "jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa bālassa jarāmaraṇādisambandhā",
  "atk-s0515a:856_2": "vā tena tena dukkhadhammena phuṭṭhassa anabhisambandhā vā sokādayo ca dhammā honti.",
  "atk-s0515a:856_3": "Tasmā jātipaccayā jarāmaraṇanti.",
  "atk-s0515a:856_4": "Samecca abhisamecca dhammanti ñāṇena samāgantvā catusaccadhammaṃ paṭivijjhitvā.",
  "atk-s0515a:857_0": "Evaṃ dvādasapadikaṃ paccayākārappavattiṃ dassetvā idāni vivaṭṭavasena avijjādīnaṃ nirodhadassanatthaṃ",
  "atk-s0515a:857_1": "“avijjānirodhā saṅkhāranirodhoti samecca abhisamecca dhamma”ntiādimāha.",
  "atk-s0515a:857_2": "Tattha avijjānirodhāti avijjāya anuppādanirodhā puna appavattinirodhena.",
  "atk-s0515a:857_3": "Saṅkhāranirodhoti saṅkhārānaṃ anuppādanirodho hoti.",
  "atk-s0515a:857_4": "Evaṃ sesapadesupi.",
  "atk-s0515a:857_5": "Idaṃ dukkhantiādayo pubbe vuttanayā eva.",
  "atk-s0515a:857_6": "Ime dhammā abhiññeyyāti ime tebhūmakā dhammā sabhāvalakkhaṇāvabodhavasena sobhanākārena,",
  "atk-s0515a:857_7": "adhikena ñāṇena vā sabhāvato jānitabbā.",
  "atk-s0515a:857_8": "Pariññeyyāti sāmaññalakkhaṇāvabodhavasena,",
  "atk-s0515a:857_9": "kiccasamāpanavasena ca byāpitvā jānitabbā.",
  "atk-s0515a:857_10": "Ime dhammā pahātabbāti ime samudayapakkhikā dhammā tena tena guṇaṅgena pahātabbā.",
  "atk-s0515a:857_11": "Bhāvetabbāti vaḍḍhetabbā.",
  "atk-s0515a:857_12": "Sacchikātabbāti paccakkhaṃ kātabbā.",
  "atk-s0515a:857_13": "Duvidhā sacchikiriyā paṭilābhasacchikiriyā ca ārammaṇasacchikiriyā ca.",
  "atk-s0515a:857_14": "Channaṃ phassāyatanānanti cakkhādīnaṃ channaṃ āyatanānaṃ.",
  "atk-s0515a:857_15": "Samudayañca atthaṅgamañcāti uppādañca nirodhañca.",
  "atk-s0515a:858_0": "Bhūripaññoti bhūri viyāti bhūri,",
  "atk-s0515a:858_1": "tāya bhūripaññāya samannāgato bhūripañño.",
  "atk-s0515a:858_2": "Mahāpaññotiādīsu mahāpaññādīhi samannāgatoti attho.",
  "atk-s0515a:859_0": "Tatridaṃ mahāpaññādīnaṃ nānattaṃ –",
  "atk-s0515a:859_1": "katamā mahāpaññā?",
  "atk-s0515a:859_2": "Mahante atthe pariggaṇhātīti mahāpaññā.",
  "atk-s0515a:859_3": "Mahante dhamme…pe…",
  "atk-s0515a:859_4": "mahantā niruttiyo…",
  "atk-s0515a:859_5": "mahantāni paṭibhānāni pariggaṇhātīti mahāpaññā.",
  "atk-s0515a:859_6": "Mahante sīlakkhandhe pariggaṇhātīti mahāpaññā.",
  "atk-s0515a:859_7": "Mahante samādhikkhandhe…pe…",
  "atk-s0515a:859_8": "paññākkhandhe…",
  "atk-s0515a:859_9": "vimuttikkhandhe…",
  "atk-s0515a:859_10": "vimuttiñāṇadassanakkhandhe pariggaṇhātīti mahāpaññā.",
  "atk-s0515a:859_11": "Mahantāni ṭhānāṭhānāni…pe…",
  "atk-s0515a:859_12": "mahāvihārasamāpattiyo…",
  "atk-s0515a:859_13": "mahantāni ariyasaccāni…",
  "atk-s0515a:859_14": "mahante satipaṭṭhāne…",
  "atk-s0515a:859_15": "sammappadhāne…",
  "atk-s0515a:859_16": "iddhipāde…",
  "atk-s0515a:859_17": "mahantāni indriyāni … balāni…",
  "atk-s0515a:859_18": "bojjhaṅgāni…",
  "atk-s0515a:859_19": "mahante ariyamagge…",
  "atk-s0515a:859_20": "mahantāni sāmaññaphalāni…",
  "atk-s0515a:859_21": "mahāabhiññāyo…",
  "atk-s0515a:859_22": "mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0515a:860_0": "Katamā puthupaññā?",
  "atk-s0515a:860_1": "Puthunānākhandhesu ñāṇaṃ pavattatīti puthupaññā.",
  "atk-s0515a:860_2": "Puthunānādhātūsu…pe…",
  "atk-s0515a:860_3": "puthunānāāyatanesu…",
  "atk-s0515a:860_4": "puthunānāpaṭiccasamuppādesu…",
  "atk-s0515a:860_5": "puthunānāsuññatamanupalabbhesu…",
  "atk-s0515a:860_6": "puthunānāatthesu… dhammesu…",
  "atk-s0515a:860_7": "niruttīsu…",
  "atk-s0515a:860_8": "paṭibhānesu…",
  "atk-s0515a:860_9": "puthunānāsīlakkhandhesu…",
  "atk-s0515a:860_10": "puthunānāsamādhipaññāvimuttivimuttiñāṇadassanakkhandhesu…",
  "atk-s0515a:860_11": "puthunānāṭhānāṭhānesu…",
  "atk-s0515a:860_12": "puthunānāvihārasamāpattīsu…",
  "atk-s0515a:860_13": "puthunānāariyasaccesu…",
  "atk-s0515a:860_14": "puthunānāsatipaṭṭhānesu…",
  "atk-s0515a:860_15": "sammappadhānesu…",
  "atk-s0515a:860_16": "iddhipādesu…",
  "atk-s0515a:860_17": "indriyesu… balesu…",
  "atk-s0515a:860_18": "bojjhaṅgesu…",
  "atk-s0515a:860_19": "puthunānāariyamaggesu…",
  "atk-s0515a:860_20": "sāmaññaphalesu…",
  "atk-s0515a:860_21": "abhiññāsu…",
  "atk-s0515a:860_22": "puthunānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0515a:861_0": "Katamā hāsapaññā?",
  "atk-s0515a:861_1": "Idhekacco hāsabahulo vedabahulo tuṭṭhibahulo pāmojjabahulo sīlaṃ paripūreti.",
  "atk-s0515a:861_2": "Indriyasaṃvaraṃ paripūreti.",
  "atk-s0515a:861_3": "Bhojane mattaññutaṃ…pe…",
  "atk-s0515a:861_4": "jāgariyānuyogaṃ…",
  "atk-s0515a:861_5": "sīlakkhandhaṃ…",
  "atk-s0515a:861_6": "samādhikkhandhaṃ…",
  "atk-s0515a:861_7": "paññākkhandhaṃ…",
  "atk-s0515a:861_8": "vimuttikkhandhaṃ…",
  "atk-s0515a:861_9": "vimuttiñāṇadassanakkhandhaṃ paripūretīti hāsapaññā.",
  "atk-s0515a:861_10": "Hāsabahulo…pe…",
  "atk-s0515a:861_11": "pāmojjabahulo ṭhānāṭhānaṃ paṭivijjhatīti hāsapaññā.",
  "atk-s0515a:861_12": "Hāsabahulo vihārasamāpattiyo paripūretīti hāsapaññā.",
  "atk-s0515a:861_13": "Hāsabahulo ariyasaccāni paṭivijjhatīti hāsapaññā.",
  "atk-s0515a:861_14": "Satipaṭṭhāne bhāveti sammappadhāne…",
  "atk-s0515a:861_15": "iddhipāde…",
  "atk-s0515a:861_16": "indriyāni… balāni…",
  "atk-s0515a:861_17": "bojjhaṅge…",
  "atk-s0515a:861_18": "ariyamaggaṃ bhāvetīti hāsapaññā,",
  "atk-s0515a:861_19": "hāsabahulo sāmaññaphalāni sacchikarotīti hāsapaññā,",
  "atk-s0515a:861_20": "abhiññāyo paṭivijjhatīti hāsapaññā,",
  "atk-s0515a:861_21": "hāsabahulo paramatthaṃ nibbānaṃ sacchikarotīti hāsapaññā.",
  "atk-s0515a:862_0": "Katamā javanapaññā?",
  "atk-s0515a:862_1": "Yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "atk-s0515a:862_2": "sabbaṃ rūpaṃ aniccato khippaṃ javatīti javanapaññā. Dukkhato,",
  "atk-s0515a:862_3": "anattato khippaṃ javatīti javanapaññā.",
  "atk-s0515a:862_4": "Yā kāci vedanā…pe…",
  "atk-s0515a:862_5": "yā kāci saññā…",
  "atk-s0515a:862_6": "ye keci saṅkhārā…",
  "atk-s0515a:862_7": "yaṃ kiñci viññāṇaṃ atītānāgatapaccuppannaṃ…pe…",
  "atk-s0515a:862_8": "yaṃ dūre santike vā,",
  "atk-s0515a:862_9": "sabbaṃ viññāṇaṃ aniccato… dukkhato…",
  "atk-s0515a:862_10": "anattato khippaṃ javatīti javanapaññā.",
  "atk-s0515a:862_11": "Cakkhuṃ…pe…",
  "atk-s0515a:862_12": "jarāmaraṇaṃ atītānāgatapaccuppannaṃ aniccato… dukkhato…",
  "atk-s0515a:862_13": "anattato khippaṃ javatīti javanapaññā.",
  "atk-s0515a:863_0": "Rūpaṃ atītānāgatapaccuppannaṃ aniccaṃ khayaṭṭhena,",
  "atk-s0515a:863_1": "dukkhaṃ bhayaṭṭhena,",
  "atk-s0515a:863_2": "anattā asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā. Vedanā… saññā… saṅkhārā… viññāṇaṃ…",
  "atk-s0515a:863_3": "cakkhuṃ…pe…",
  "atk-s0515a:863_4": "jarāmaraṇaṃ atītānāgatapaccuppannaṃ aniccaṃ khayaṭṭhena,",
  "atk-s0515a:863_5": "dukkhaṃ bhayaṭṭhena,",
  "atk-s0515a:863_6": "anattā asārakaṭṭhenāti tulayitvā…pe…",
  "atk-s0515a:863_7": "vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0515a:864_0": "Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti tulayitvā…pe…",
  "atk-s0515a:864_1": "vibhūtaṃ katvā rūpanirodhe nibbāne khippaṃ javatīti javanapaññā.",
  "atk-s0515a:864_2": "Vedanā…pe… saññā… saṅkhārā… viññāṇaṃ…",
  "atk-s0515a:864_3": "cakkhuṃ…pe…",
  "atk-s0515a:864_4": "jarāmaraṇaṃ atītānāgatapaccuppannaṃ aniccaṃ…pe…",
  "atk-s0515a:864_5": "nirodhadhammanti tulayitvā…pe…",
  "atk-s0515a:864_6": "vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0515a:865_0": "Katamā tikkhapaññā?",
  "atk-s0515a:865_1": "Khippaṃ kilese chindatīti tikkhapaññā.",
  "atk-s0515a:865_2": "Uppannaṃ kāmavitakkaṃ nādhivāseti.",
  "atk-s0515a:865_3": "Uppannaṃ byāpādavitakkaṃ…",
  "atk-s0515a:865_4": "uppannaṃ vihiṃsāvitakkaṃ…",
  "atk-s0515a:865_5": "uppannuppanne pāpake akusale dhamme…",
  "atk-s0515a:865_6": "uppannaṃ rāgaṃ…",
  "atk-s0515a:865_7": "uppannaṃ dosaṃ… mohaṃ… kodhaṃ… upanāhaṃ… makkhaṃ… paḷāsaṃ… issaṃ…",
  "atk-s0515a:865_8": "macchariyaṃ… māyaṃ…",
  "atk-s0515a:865_9": "sāṭheyyaṃ… thambhaṃ…",
  "atk-s0515a:865_10": "sārambhaṃ… mānaṃ… atimānaṃ… madaṃ… pamādaṃ…",
  "atk-s0515a:865_11": "sabbe kilese…",
  "atk-s0515a:865_12": "sabbe duccarite…",
  "atk-s0515a:865_13": "sabbe abhisaṅkhāre…",
  "atk-s0515a:865_14": "sabbe bhavagāmikamme nādhivāseti pajahati vinodeti byantīkaroti anabhāvaṃ gametīti tikkhapaññā.",
  "atk-s0515a:865_15": "Ekamhi āsane cattāro ariyamaggā,",
  "atk-s0515a:865_16": "cattāri ca sāmaññaphalāni,",
  "atk-s0515a:865_17": "catasso ca paṭisambhidāyo,",
  "atk-s0515a:865_18": "cha abhiññāyo adhigatā honti sacchikatā phassitā paññāyāti tikkhapaññā.",
  "atk-s0515a:866_0": "Katamā nibbedhikapaññā?",
  "atk-s0515a:866_1": "Idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0515a:866_2": "anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0515a:866_3": "Anibbiddhapubbaṃ apadālitapubbaṃ dosakkhandhaṃ…pe…",
  "atk-s0515a:866_4": "mohakkhandhaṃ… kodhaṃ…",
  "atk-s0515a:866_5": "upanāhaṃ…pe…",
  "atk-s0515a:866_6": "sabbe bhavagāmikamme nibbijjhati padāletīti nibbedhikapaññā.",
  "atk-s0515a:867_0": "28.",
  "atk-s0515a:867_1": "Sa sabbadhammesu visenibhūto,",
  "atk-s0515a:867_2": "yaṃ kiñci diṭṭhaṃ va sutaṃ mutaṃ vāti so bhūripañño khīṇāsavo yaṃ kiñci diṭṭhaṃ vā sutaṃ vā mutaṃ vā",
  "atk-s0515a:867_3": "tesu sabbadhammesu mārasenaṃ vināsetvā ṭhitabhāvena visenibhūto.",
  "atk-s0515a:867_4": "Tameva dassinti taṃ eva visuddhadassiṃ.",
  "atk-s0515a:867_5": "Vivaṭaṃ carantanti taṇhāchadanādivigamena vivaṭaṃ hutvā carantaṃ.",
  "atk-s0515a:867_6": "Kenīdha lokasmi vikappayeyyāti kena idha loke taṇhākappena vā diṭṭhikappena vā koci vikappeyya,",
  "atk-s0515a:867_7": "tesaṃ vā pahīnattā rāgādinā pubbe vuttenāti.",
  "atk-s0515a:868_0": "Kāmā te paṭhamā senātiādīsu catūsu gāthāsu ayamattho –",
  "atk-s0515a:868_1": "yasmā āditova agāriyabhūte satte vatthukāmesu kilesakāmā mohayanti,",
  "atk-s0515a:868_2": "te abhibhuyya anagāriyabhāvaṃ upagatānaṃ pantesu vā senāsanesu,",
  "atk-s0515a:868_3": "aññataraññataresu vā adhikusalesu dhammesu arati uppajjati.",
  "atk-s0515a:868_4": "Vuttañcetaṃ –",
  "atk-s0515a:868_5": "“pabbajitena kho, āvuso,",
  "atk-s0515a:868_6": "abhirati dukkarā”ti.",
  "atk-s0515a:868_7": "Tato te parapaṭibaddhajīvikattā khuppipāsā bādheti,",
  "atk-s0515a:868_8": "tāya bādhitānaṃ pariyesanataṇhā cittaṃ kilamayati,",
  "atk-s0515a:868_9": "atha nesaṃ kilantacittānaṃ thinamiddhaṃ okkamati tato visesamanadhigacchantānaṃ durabhisambhavesu araññavanapatthesu",
  "atk-s0515a:868_10": "senāsanesu viharataṃ utrāsasaññitā bhīru jāyati,",
  "atk-s0515a:868_11": "tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ “na siyā nu kho esa maggo”ti paṭipattiyaṃ vicikicchā uppajjati,",
  "atk-s0515a:868_12": "taṃ vinodetvā viharataṃ appamattakena visesādhigamena mānamakkhathambhā jāyanti,",
  "atk-s0515a:868_13": "tepi vinodetvā viharataṃ tato adhikataraṃ visesādhigamaṃ nissāya lābhasakkārasilokā uppajjanti,",
  "atk-s0515a:868_14": "lābhādimucchitā dhammapaṭirūpakāni pakāsentā micchāyasaṃ adhigantvā tattha ṭhitā jātiādīhi attānaṃ ukkaṃsenti,",
  "atk-s0515a:868_15": "paraṃ vambhenti.",
  "atk-s0515a:868_16": "Tasmā kāmādīnaṃ paṭhamasenādibhāvo veditabbo.",
  "atk-s0515a:869_0": "Evametaṃ dasavidhaṃ senaṃ uddisitvā yasmā sā kaṇhadhammasamannāgatattā kaṇhassa namucino upakārāya saṃvattati,",
  "atk-s0515a:869_1": "tasmā naṃ “tava senā”ti niddisanto āha –",
  "atk-s0515a:869_2": "“esā namuci te senā,",
  "atk-s0515a:869_3": "kaṇhassābhippahārinī”ti.",
  "atk-s0515a:869_4": "Tattha abhippahārinīti samaṇabrāhmaṇānaṃ ghātinī nippothinī,",
  "atk-s0515a:869_5": "antarāyakarīti attho.",
  "atk-s0515a:869_6": "Na naṃ asūro jināti,",
  "atk-s0515a:869_7": "jetvāva labhate sukhanti evaṃ tava senaṃ asūro kāye ca jīvite ca sāpekkho puriso na jināti,",
  "atk-s0515a:869_8": "sūro pana jināti,",
  "atk-s0515a:869_9": "jetvāva maggasukhaṃ phalasukhañca adhigacchati.",
  "atk-s0515a:870_0": "Yato catūhi ariyamaggehīti yadā catūhi niddosanibbānamagganasaṅkhātehi maggehi.",
  "atk-s0515a:870_1": "Mārasenāti mārassa senā vacanakarā kilesā.",
  "atk-s0515a:870_2": "Paṭisenikarāti paṭipakkhakarā.",
  "atk-s0515a:870_3": "Jitā cāti parājayamānā hanitā ca.",
  "atk-s0515a:870_4": "Parājitā cāti niggahitā ca.",
  "atk-s0515a:870_5": "Bhaggāti bhinnā.",
  "atk-s0515a:870_6": "Vippaluggāti cuṇṇavicuṇṇā.",
  "atk-s0515a:870_7": "Parammukhāti vimukhabhāvaṃ pāpitā.",
  "atk-s0515a:870_8": "Visenibhūtoti nikkileso hutvā ṭhito.",
  "atk-s0515a:871_0": "Vodātadassinti byavadātadassiṃ.",
  "atk-s0515a:871_1": "Tāni chadanānīti etāni taṇhādikilesachadanāni.",
  "atk-s0515a:871_2": "Vivaṭānīti pākaṭīkatāni.",
  "atk-s0515a:871_3": "Viddhaṃsitānīti ṭhitaṭṭhānato apahatāni.",
  "atk-s0515a:871_4": "Ugghāṭitānīti uppāṭitāni.",
  "atk-s0515a:871_5": "Samugghāṭitānīti visesena uppāṭitāni.",
  "atk-s0515a:872_0": "29.",
  "atk-s0515a:872_1": "Na kappayantīti gāthāya sambandho attho ca –",
  "atk-s0515a:872_2": "kiñca bhiyyo?",
  "atk-s0515a:872_3": "Te hi tādisā santo dvinnaṃ kappānaṃ purekkhārānañca kenaci na kappayanti,",
  "atk-s0515a:872_4": "na purekkharonti.",
  "atk-s0515a:872_5": "Paramatthaṃ accantasuddhiṃ adhigatattā anaccantasuddhiṃyeva akiriyasassatadiṭṭhiṃ “accantasuddhī”ti na te vadanti.",
  "atk-s0515a:872_6": "Ādānaganthaṃ gatitaṃ visajjāti catubbidhampi rūpādīnaṃ ādāyakattā ādānaganthaṃ attano cittasantāne gathitaṃ",
  "atk-s0515a:872_7": "baddhaṃ ariyamaggasatthena vissajja chinditvā.",
  "atk-s0515a:872_8": "Sesaṃ pākaṭameva.",
  "atk-s0515a:873_0": "Accantasuddhinti accantaṃ paramatthaṃ suddhiṃ.",
  "atk-s0515a:873_1": "Saṃsārasuddhinti saṃsārato suddhiṃ.",
  "atk-s0515a:873_2": "Akiriyadiṭṭhinti karoto na karīyati pāpanti akiriyadiṭṭhiṃ.",
  "atk-s0515a:873_3": "Sassatavādanti “nicco dhuvo sassato”ti vacanaṃ.",
  "atk-s0515a:873_4": "Na vadanti na kathenti.",
  "atk-s0515a:874_0": "Ganthāti nāmakāyaṃ ganthenti,",
  "atk-s0515a:874_1": "cutipaṭisandhivasena vaṭṭasmiṃ ghaṭentīti ganthā.",
  "atk-s0515a:874_2": "Abhijjhā ca sā nāmakāyaghaṭanavasena gantho cāti abhijjhākāyagantho.",
  "atk-s0515a:874_3": "Hitasukhaṃ byāpādayatīti byāpādo.",
  "atk-s0515a:874_4": "Byāpādo ca so vuttanayena gantho cāti byāpādo kāyagantho.",
  "atk-s0515a:874_5": "Sīlabbataparāmāsoti “ito bahiddhā samaṇabrāhmaṇānaṃ sīlena suddhi vatena suddhī”ti parato āmāso.",
  "atk-s0515a:874_6": "Idaṃsaccābhinivesoti sabbaññubhāsitampi paṭikkhipitvā “sassato loko,",
  "atk-s0515a:874_7": "idameva saccaṃ,",
  "atk-s0515a:874_8": "moghamañña”nti iminā ākārena abhiniveso idaṃsaccābhiniveso.",
  "atk-s0515a:874_9": "Attano diṭṭhiyā rāgoti attanā abhinivisitvā gahitāya diṭṭhiyā chandarāgo.",
  "atk-s0515a:874_10": "Paravādesu āghātoti parassa vacanesu kopo.",
  "atk-s0515a:874_11": "Appaccayoti atuṭṭhākāro.",
  "atk-s0515a:874_12": "Attano sīlaṃ vāti attanā samādinnaṃ gosīlādisīlaṃ vā.",
  "atk-s0515a:874_13": "Attano diṭṭhīti attanā gahitā parāmaṭṭhā diṭṭhi.",
  "atk-s0515a:874_14": "Tehi ganthehīti etehi vuttehi nāmakāyaghaṭanehi.",
  "atk-s0515a:874_15": "Rūpaṃ ādiyantīti catusamuṭṭhānikaṃ rūpārammaṇaṃ ādiyanti gaṇhanti.",
  "atk-s0515a:874_16": "Upādiyantīti upagantvā gaṇhanti taṇhāgahaṇena.",
  "atk-s0515a:874_17": "Parāmasanti diṭṭhigahaṇena.",
  "atk-s0515a:874_18": "Abhinivisanti mānagahaṇena.",
  "atk-s0515a:874_19": "Vaṭṭanti tebhūmakavaṭṭaṃ.",
  "atk-s0515a:874_20": "Gantheti bandhane.",
  "atk-s0515a:875_0": "Vosajjitvā vāti sammā vissajjitvā vā.",
  "atk-s0515a:875_1": "Gathiteti bandhane.",
  "atk-s0515a:875_2": "Ganthiteti ganthanena ganthite.",
  "atk-s0515a:875_3": "Vibandheti visesena bandhe.",
  "atk-s0515a:875_4": "Ābandheti anekavidhena bandhe.",
  "atk-s0515a:875_5": "Palibuddheti amuñcite.",
  "atk-s0515a:875_6": "Bandhane poṭayitvāti taṇhāmānadiṭṭhibandhanāni pappoṭayitvā.",
  "atk-s0515a:875_7": "Visajjāti cajitvā.",
  "atk-s0515a:876_0": "Ime pana cattāro ganthe kilesapaṭipāṭiyāpi āharituṃ vaṭṭati,",
  "atk-s0515a:876_1": "maggapaṭipāṭiyāpi –",
  "atk-s0515a:876_2": "kilesapaṭipāṭiyā abhijjhākāyagantho arahattamaggena pahīyati,",
  "atk-s0515a:876_3": "byāpādo kāyagantho anāgāmimaggena,",
  "atk-s0515a:876_4": "sīlabbataparāmāso kāyagantho idaṃsaccābhiniveso kāyagantho sotāpattimaggena.",
  "atk-s0515a:876_5": "Maggapaṭipāṭiyā sīlabbataparāmāso kāyagantho idaṃsaccābhiniveso kāyagantho sotāpattimaggena,",
  "atk-s0515a:876_6": "byāpādo kāyagantho anāgāmimaggena,",
  "atk-s0515a:876_7": "abhijjhākāyagantho arahattamaggenāti.",
  "atk-s0515a:876_8": "Ete cattāro ganthā yassa saṃvijjanti,",
  "atk-s0515a:876_9": "taṃ cutipaṭisandhivasena vaṭṭasmiṃ ganthenti ghaṭentīti ganthā.",
  "atk-s0515a:876_10": "Te catuppabhedā abhijjhāyanti etāya,",
  "atk-s0515a:876_11": "sayaṃ vā abhijjhāyati,",
  "atk-s0515a:876_12": "abhijjhāyanamattameva vā esāti abhijjhā.",
  "atk-s0515a:876_13": "Lobhoyeva nāmakāyaṃ gantheti cutipaṭisandhivasena vaṭṭasmiṃ ghaṭetīti kāyagantho.",
  "atk-s0515a:876_14": "Byāpajjati tena cittaṃ pūtibhāvaṃ gacchati,",
  "atk-s0515a:876_15": "byāpādayati vā vinayācārarūpasampattihitasukhādīnīti byāpādo.",
  "atk-s0515a:876_16": "“Ito bahiddhā samaṇabrāhmaṇānaṃ sīlena suddhi vatena suddhī”ti parāmasanaṃ sīlabbataparāmāso,",
  "atk-s0515a:876_17": "sabbaññubhāsitampi paṭikkhipitvā “sassato loko,",
  "atk-s0515a:876_18": "idameva saccaṃ,",
  "atk-s0515a:876_19": "moghamañña”ntiādinā ākārena abhinivisatīti idaṃsaccābhiniveso.",
  "atk-s0515a:876_20": "Yathā vayhaṃ vātiādiṃ vayhādivisaṅkharaṇaṃ ganthānaṃ viyogakaraṇe upamaṃ dassento āha.",
  "atk-s0515a:877_0": "Na janentīti na uppādenti.",
  "atk-s0515a:877_1": "Na sañjanentīti na nibbattenti.",
  "atk-s0515a:877_2": "Nābhinibbattentīti upasaggavasena padaṃ vaḍḍhitaṃ.",
  "atk-s0515a:877_3": "Na sañjanentīti uppādakkhaṇaṃ.",
  "atk-s0515a:877_4": "Na nibbattenti nābhinibbattentīti pavattikkhaṇaṃ sandhāya vuttaṃ.",
  "atk-s0515a:878_0": "30.",
  "atk-s0515a:878_1": "Sīmātigoti gāthā ekapuggalādhiṭṭhānāya desanāya vuttā.",
  "atk-s0515a:878_2": "Pubbasadiso eva panassā sambandho,",
  "atk-s0515a:878_3": "so evaṃ atthavaṇṇanāya saddhiṃ veditabbo –",
  "atk-s0515a:878_4": "kiñca bhiyyo?",
  "atk-s0515a:878_5": "So īdiso bhūripañño catunnaṃ kilesasīmānaṃ atītattā sīmātigo,",
  "atk-s0515a:878_6": "bāhitapāpattā ca brāhmaṇo,",
  "atk-s0515a:878_7": "itthambhūtassa ca tassa natthi,",
  "atk-s0515a:878_8": "paracittapubbenivāsañāṇehi ñatvā vā maṃsadibbacakkhūhi disvā vā kiñci samuggahītaṃ,",
  "atk-s0515a:878_9": "abhiniviṭṭhanti vuttaṃ hoti.",
  "atk-s0515a:878_10": "So ca kāmarāgābhāvato na rāgarāgī rūpārūparāgābhāvato na virāgaratto,",
  "atk-s0515a:878_11": "yato evaṃvidhassa tassa “idaṃ parama”nti kiñci idha uggahītaṃ natthīti arahattanikūṭena desanaṃ niṭṭhāpesi.",
  "atk-s0515a:879_0": "Catasso sīmāyoti cattāro paricchedā.",
  "atk-s0515a:879_1": "Diṭṭhānusayoti diṭṭhi ca sā appahīnaṭṭhena anusayo cāti diṭṭhānusayo.",
  "atk-s0515a:879_2": "Vicikicchānusayādīsupi eseva nayo.",
  "atk-s0515a:879_3": "Kenaṭṭhena anusayā?",
  "atk-s0515a:879_4": "Anusayanaṭṭhena.",
  "atk-s0515a:879_5": "Ko esa anusayaṭṭho nāmāti?",
  "atk-s0515a:879_6": "Appahīnaṭṭho.",
  "atk-s0515a:879_7": "Ete hi appahīnaṭṭhena tassa tassa santāne anusenti nāma,",
  "atk-s0515a:879_8": "tasmā “anusayā”ti vuccanti.",
  "atk-s0515a:879_9": "Anusentīti anurūpaṃ kāraṇaṃ labhitvā uppajjantīti attho.",
  "atk-s0515a:879_10": "Athāpi siyā –",
  "atk-s0515a:879_11": "anusayaṭṭho nāma appahīnākāro,",
  "atk-s0515a:879_12": "appahīnākāro ca “uppajjatī”ti vattuṃ na yujjati,",
  "atk-s0515a:879_13": "tasmā na anusayā uppajjantīti.",
  "atk-s0515a:879_14": "Tatridaṃ paṭivacanaṃ –",
  "atk-s0515a:879_15": "appahīnākāro anusayo,",
  "atk-s0515a:879_16": "anusayoti pana appahīnaṭṭhena thāmagatā kilesā vuccanti.",
  "atk-s0515a:879_17": "So cittasampayutto sārammaṇo sappaccayaṭṭhena sahetuko ekantākusalo atītopi hoti anāgatopi paccuppannopi,",
  "atk-s0515a:879_18": "tasmā “uppajjatī”ti vattuṃ yujjati.",
  "atk-s0515a:880_0": "Tatridaṃ pamāṇaṃ –",
  "atk-s0515a:880_1": "paṭisambhidāyaṃ tāva abhisamayakathāyaṃ “paccuppanne kilese pajahatī”ti pucchitvā anusayānaṃ paccuppannabhāvassa",
  "atk-s0515a:880_2": "atthitāya “thāmagato anusayaṃ pajahatī”ti vuttaṃ.",
  "atk-s0515a:880_3": "Dhammasaṅgaṇiyaṃ mohassa padabhājane “avijjānusayo avijjāpariyuṭṭhānaṃ,",
  "atk-s0515a:880_4": "avijjālaṅgī moho akusalamūlaṃ,",
  "atk-s0515a:880_5": "ayaṃ tasmiṃ samaye moho hotī”ti akusalacittena saddhiṃ avijjānusayassa uppannabhāvo vutto.",
  "atk-s0515a:880_6": "Kathāvatthusmiṃ “anusayā abyākatā anusayā ahetukā anusayā cittavippayuttā”ti sabbe vādā paṭisedhitā.",
  "atk-s0515a:880_7": "Anusayayamake sattannaṃ mahāvārānaṃ aññatarasmiṃ uppajjanavāre “yassa kāmarāgānusayo uppajjati tassa paṭighānusayo uppajjatī”tiādi vuttaṃ.",
  "atk-s0515a:880_8": "Tasmā “anusentīti anurūpaṃ kāraṇaṃ labhitvā uppajjantī”ti yaṃ vuttaṃ,",
  "atk-s0515a:880_9": "taṃ iminā tantippamāṇena suvuttanti veditabbaṃ.",
  "atk-s0515a:880_10": "Yampi “cittasampayutto sārammaṇo”tiādi vuttaṃ,",
  "atk-s0515a:880_11": "tampi suvuttameva.",
  "atk-s0515a:880_12": "Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.",
  "atk-s0515a:881_0": "Tattha diṭṭhānusayo catūsu diṭṭhisampayuttesu,",
  "atk-s0515a:881_1": "vicikicchānusayo vicikicchāsahagate,",
  "atk-s0515a:881_2": "avijjānusayo dvādasasu akusalacittesu sahajātavasena ārammaṇavasena ca;",
  "atk-s0515a:881_3": "tayopi avasesatebhūmakadhammesu ārammaṇavasena diṭṭhivicikicchāmohā.",
  "atk-s0515a:881_4": "Kāmarāgānusayo cettha lobhasahagatacittesu sahajātavasena ārammaṇavasena ca,",
  "atk-s0515a:881_5": "manāpesu avasesakāmāvacaradhammesu ārammaṇavasena uppajjamāno lobho.",
  "atk-s0515a:881_6": "Paṭighānusayo domanassasahagatacittesu sahajātavasena ārammaṇavasena ca,",
  "atk-s0515a:881_7": "amanāpesu avasesakāmāvacaradhammesu ārammaṇavaseneva uppajjamāno doso.",
  "atk-s0515a:881_8": "Mānānusayo diṭṭhivippayuttalobhasahagatacittesu sahajātavasena ārammaṇavasena ca,",
  "atk-s0515a:881_9": "dukkhavedanāvajjesu avasesakāmāvacaradhammesu rūpārūpāvacaradhammesu ca ārammaṇavaseneva uppajjamāno māno.",
  "atk-s0515a:881_10": "Bhavarāgānusayo catūsu diṭṭhivippayuttesu uppajjamānopi sahajātavasena vutto.",
  "atk-s0515a:881_11": "Ārammaṇavaseneva pana rūpārūpāvacaradhammesu uppajjamāno lobho vutto.",
  "atk-s0515a:882_0": "Tattha diṭṭhānusayoti dvāsaṭṭhividhā diṭṭhi.",
  "atk-s0515a:882_1": "Vicikicchānusayoti aṭṭhavatthukā vicikicchā.",
  "atk-s0515a:882_2": "Tadekaṭṭhā ca kilesāti sahajekaṭṭhavasena diṭṭhiyā vicikicchāya,",
  "atk-s0515a:882_3": "sahajekaṭṭhavasena ekato ṭhitā.",
  "atk-s0515a:882_4": "Mānānusayoti navavidhamāno.",
  "atk-s0515a:882_5": "Paramatthañāṇena vā ñatvāti paresaṃ cittācārajānanapaññāya jānitvā,",
  "atk-s0515a:882_6": "cetopariyañāṇena jānitvāti vuttaṃ hoti.",
  "atk-s0515a:882_7": "Pubbenivāsānussatiñāṇena vāti atīte nivuṭṭhakkhandhānussaraṇañāṇena jānitvā.",
  "atk-s0515a:882_8": "Maṃsacakkhunā vāti pakaticakkhunā.",
  "atk-s0515a:882_9": "Dibbacakkhunā vāti dibbasadisena dibbavihārasannissitena vā dibbacakkhunā passitvā.",
  "atk-s0515a:882_10": "Rāgarattāti rāgena rañjitā.",
  "atk-s0515a:882_11": "Ye pañcasu kāmaguṇesūti ye pañcasu rūpādivatthukāmakoṭṭhāsesu.",
  "atk-s0515a:882_12": "Virāgarattāti virāgasaṅkhātāsu rūpārūpasamāpattīsu atirattā allīnā.",
  "atk-s0515a:882_13": "Yato kāmarāgo cāti yadā kāmabhave rāgo ca.",
  "atk-s0515a:882_14": "Rūpārūparāgesupi eseva nayo.",
  "atk-s0515a:883_0": "Saddhammappajjotikāya mahāniddesaṭṭhakathāya",
  "atk-s0515a:884_0": "Suddhaṭṭhakasuttaniddesavaṇṇanā niṭṭhitā.",
  "atk-s0515a:885_0": "5. Paramaṭṭhakasuttaniddesavaṇṇanā",
  "atk-s0515a:886_0": "31.",
  "atk-s0515a:886_1": "Pañcame paramaṭṭhakasutte paramanti diṭṭhīsu paribbasānoti idaṃ paramanti gahetvā sakāya sakāya diṭṭhiyā vasamāno.",
  "atk-s0515a:886_2": "Yaduttariṃ kuruteti yaṃ attano satthārādiṃ seṭṭhaṃ karoti.",
  "atk-s0515a:886_3": "Hīnāti aññe tato sabbamāhāti taṃ attano satthārādiṃ ṭhapetvā tato aññe sabbe “hīnā ime”ti āha.",
  "atk-s0515a:886_4": "Tasmā vivādāni avītivattoti tena kāraṇena so diṭṭhikalahe avītivattova hoti.",
  "atk-s0515a:887_0": "Vasantīti paṭhamuppannadiṭṭhivasena vasanti.",
  "atk-s0515a:887_1": "Pavasantīti pavisitvā vasanti.",
  "atk-s0515a:887_2": "Āvasantīti visesena vasanti.",
  "atk-s0515a:887_3": "Parivasantīti sabbabhāgena vasanti.",
  "atk-s0515a:887_4": "Taṃ upamāya sādhento “yathā āgārikā vā”tiādimāha.",
  "atk-s0515a:887_5": "Āgārikā vāti gharasāmikā.",
  "atk-s0515a:887_6": "Gharesu vasantīti attano gharesu āsaṅkavirahitā hutvā nivasanti.",
  "atk-s0515a:887_7": "Sāpattikā vāti āpattibahulā.",
  "atk-s0515a:887_8": "Sakilesā vāti rāgādikilesabahulā.",
  "atk-s0515a:887_9": "Uttariṃ karotīti atirekaṃ karoti.",
  "atk-s0515a:887_10": "Ayaṃ satthā sabbaññūti ‘ayaṃ amhākaṃ satthā sabbaṃ jānāti’.",
  "atk-s0515a:888_0": "Sabbe parappavāde khipatīti sabbā paraladdhiyo chaḍḍeti.",
  "atk-s0515a:888_1": "Ukkhipatīti nīharati.",
  "atk-s0515a:888_2": "Parikkhipatīti parammukhe karoti.",
  "atk-s0515a:888_3": "Diṭṭhimedhagānīti diṭṭhivihesakāni.",
  "atk-s0515a:889_0": "32.",
  "atk-s0515a:889_1": "Dutiyagāthāyattho –",
  "atk-s0515a:889_2": "evaṃ avītivatto ca yaṃ diṭṭhe sute sīlavate muteti etesu catūsu vatthūsu uppannadiṭṭhisaṅkhāte attani pubbe vuttappakāraṃ ānisaṃsaṃ passati,",
  "atk-s0515a:889_3": "tadeva so tattha sakāya diṭṭhiyā ānisaṃsaṃ “idaṃ seṭṭha”nti abhinivisitvā aññaṃ sabbaṃ parasatthārādikaṃ nihīnato passati.",
  "atk-s0515a:890_0": "Dve ānisaṃse passatīti dve guṇe oloketi.",
  "atk-s0515a:890_1": "Diṭṭhadhammikañcāti diṭṭhe paccakkhe attabhāve vipaccanakaraṇaṃ.",
  "atk-s0515a:890_2": "Samparāyikañcāti paraloke paṭilabhitabbaguṇañca.",
  "atk-s0515a:890_3": "Yaṃdiṭṭhiko satthāti yaṃladdhiko titthāyatanasāmiko.",
  "atk-s0515a:890_4": "Alaṃ nāgattāya vāti nāgarājabhāvāya vā pariyattaṃ.",
  "atk-s0515a:890_5": "Supaṇṇattādīsupi eseva nayo.",
  "atk-s0515a:890_6": "Devattāya vāti sammutidevādibhāvāya.",
  "atk-s0515a:890_7": "Āyatiṃ phalapāṭikaṅkhī hotīti anāgate vipākaphalaṃ patthayāno hoti.",
  "atk-s0515a:890_8": "Diṭṭhasuddhiyāpi dve ānisaṃse passatīti cakkhuviññāṇena diṭṭharūpāyatanassa vasena suddhiyā hetuttāpi attano gahitagahaṇena dve guṇe oloketi.",
  "atk-s0515a:890_9": "Sutasuddhiyādīsupi eseva nayo.",
  "atk-s0515a:891_0": "33.",
  "atk-s0515a:891_1": "Tatiyagāthāyattho –",
  "atk-s0515a:891_2": "evaṃ passato ca yaṃ attano satthārādiṃ nissito aññaṃ parasatthārādiṃ hīnaṃ passati,",
  "atk-s0515a:891_3": "taṃ pana dassanaṃ ganthameva kusalā vadanti,",
  "atk-s0515a:891_4": "bandhananti vuttaṃ hoti.",
  "atk-s0515a:891_5": "Yasmā etadeva,",
  "atk-s0515a:891_6": "tasmā hi diṭṭhaṃ va sutaṃ mutaṃ vā,",
  "atk-s0515a:891_7": "sīlabbataṃ bhikkhu na nissayeyya,",
  "atk-s0515a:891_8": "nābhiniveseyyāti vuttaṃ hoti.",
  "atk-s0515a:892_0": "Kusalāti khandhādijānane chekā.",
  "atk-s0515a:892_1": "Khandhakusalāti rūpādīsu pañcasu khandhesu kusalā.",
  "atk-s0515a:892_2": "Dhātuāyatanapaṭiccasamuppādasatipaṭṭhānasammappadhānaiddhipādaindriyabalabojjhaṅgamaggaphalanibbānesupi eseva nayo.",
  "atk-s0515a:892_3": "Tattha maggakusalāti catūsu maggesu.",
  "atk-s0515a:892_4": "Phalakusalāti catūsu phalesu.",
  "atk-s0515a:892_5": "Nibbānakusalāti duvidhe nibbāne chekā.",
  "atk-s0515a:892_6": "Te kusalāti te etesu vuttappakāresu chekā.",
  "atk-s0515a:892_7": "Evaṃ vadantīti evaṃ kathenti.",
  "atk-s0515a:892_8": "Gantho esoti passato ca attano satthārādinissitañca aññaṃ parasatthārādiṃ hīnato dassanañca gantho bandhano esoti vadanti.",
  "atk-s0515a:892_9": "Lagganaṃ etanti etaṃ vuttappakāraṃ nāgadante laggitaṃ viya adholambanaṃ.",
  "atk-s0515a:892_10": "Bandhanaṃ etanti nicchindituṃ dukkhaṭṭhena saṅkhalikādibandhanaṃ viya etaṃ bandhanaṃ.",
  "atk-s0515a:892_11": "Palibodho esoti saṃsārato nikkhamituṃ appadānaṭṭhena eso palibodho.",
  "atk-s0515a:893_0": "34.",
  "atk-s0515a:893_1": "Catutthagāthāyattho –",
  "atk-s0515a:893_2": "na kevalaṃ diṭṭhasutādīsu na nissayeyya,",
  "atk-s0515a:893_3": "apica kho pana asañjātaṃ uparūpari diṭṭhimpi lokasmiṃ na kappayeyya,",
  "atk-s0515a:893_4": "na janeyyāti vuttaṃ hoti. Kīdisaṃ?",
  "atk-s0515a:893_5": "Ñāṇena vā sīlavatena vāpi,",
  "atk-s0515a:893_6": "samāpattiñāṇādiñāṇena vā sīlavatena vā yā kappiyati,",
  "atk-s0515a:893_7": "etaṃ diṭṭhiṃ na kappeyya.",
  "atk-s0515a:893_8": "Na kevalañca diṭṭhiṃ na kappayeyya,",
  "atk-s0515a:893_9": "apica kho pana mānenapi jātiādīhi vatthūhi samoti attānamanūpaneyya,",
  "atk-s0515a:893_10": "hīno na maññetha visesi vāpīti.",
  "atk-s0515a:894_0": "Aṭṭhasamāpattiñāṇena vāti paṭhamajjhānādīnaṃ aṭṭhannaṃ samāpattīnaṃ sampayuttapaññāya vā.",
  "atk-s0515a:894_1": "Pañcābhiññāñāṇena vāti lokiyānaṃ pañcannaṃ abhiññānaṃ sampayuttapaññāya vā.",
  "atk-s0515a:894_2": "Micchāñāṇena vāti viparītasabhāvena pavattāya paññāya amutte muttaṃ passāti evaṃ uppannena micchāñāṇena vā.",
  "atk-s0515a:895_0": "35.",
  "atk-s0515a:895_1": "Pañcamagāthāyattho –",
  "atk-s0515a:895_2": "evañhi diṭṭhiṃ akappento amaññamāno ca attaṃ pahāya anupādiyāno yaṃ pubbe gahitaṃ,",
  "atk-s0515a:895_3": "taṃ pahāya paraṃ aggaṇhanto tasmimpi vuttappakāre ñāṇe duvidhaṃ nissayaṃ no karoti,",
  "atk-s0515a:895_4": "akaronto ca sa ve viyattesu nānādiṭṭhivasena bhinnesu sattesu na vaggasārī chandādivasena agacchanadhammo",
  "atk-s0515a:895_5": "hutvā dvāsaṭṭhiyā diṭṭhīsu kiñci diṭṭhiṃ na pacceti,",
  "atk-s0515a:895_6": "na paccāgacchatīti vuttaṃ hoti.",
  "atk-s0515a:896_0": "Catūhi upādānehīti kāmupādānādīhi catūhi bhusaṃ gahaṇehi sa ve viyattesūti so puggalo nicchitesu.",
  "atk-s0515a:896_1": "Bhinnesūti dvidhā bhinnesu.",
  "atk-s0515a:897_0": "36.",
  "atk-s0515a:897_1": "Idāni yo so imāya gāthāya vutto khīṇāsavo,",
  "atk-s0515a:897_2": "tassa vaṇṇabhaṇanatthaṃ “yassūbhayante”tiādikā tisso gāthāyo āha.",
  "atk-s0515a:897_3": "Tattha paṭhamagāthāya yassūbhayanteti pubbe vutte phassādibhede.",
  "atk-s0515a:897_4": "Paṇidhīti taṇhā.",
  "atk-s0515a:897_5": "Bhavābhavāyāti punappunabhavāya.",
  "atk-s0515a:897_6": "Idha vā huraṃ vāti sakattabhāvādibhede idha vā parattabhāvādibhede parattha vā.",
  "atk-s0515a:898_0": "Phasso eko antoti cakkhusamphassādiko eko koṭṭhāso.",
  "atk-s0515a:898_1": "Phassasamudayoti vatthārammaṇo.",
  "atk-s0515a:898_2": "Yato samudeti uppajjati,",
  "atk-s0515a:898_3": "so samudayo.",
  "atk-s0515a:898_4": "Dutiyo antoti dutiyo koṭṭhāso.",
  "atk-s0515a:898_5": "Atītanti ati itaṃ atītaṃ,",
  "atk-s0515a:898_6": "atikkantanti vuttaṃ hoti.",
  "atk-s0515a:898_7": "Anāgatanti na āgataṃ,",
  "atk-s0515a:898_8": "anuppannanti vuttaṃ hoti.",
  "atk-s0515a:898_9": "Sukhā vedanādayo visabhāgavasena.",
  "atk-s0515a:898_10": "Nāmarūpadukaṃ namanaruppanavasena.",
  "atk-s0515a:898_11": "Ajjhattikādayo ajjhattabāhiravasena.",
  "atk-s0515a:898_12": "Sakkāyādayo khandhapañcakānaṃ pavattisamudayavasena vuttāti veditabbā.",
  "atk-s0515a:899_0": "Sakattabhāvoti attano attabhāvo. Parattabhāvoti parassa attabhāvo.",
  "atk-s0515a:900_0": "37.",
  "atk-s0515a:900_1": "Dutiyagāthāya diṭṭhe vāti diṭṭhasuddhiyā vā.",
  "atk-s0515a:900_2": "Esa nayo sutādīsu.",
  "atk-s0515a:900_3": "Saññāti saññāsamuṭṭhāpikā diṭṭhi.",
  "atk-s0515a:901_0": "Aparāmasantanti taṇhāmānadiṭṭhīhi na parāmasantaṃ. Anabhinivesantanti teheva anabhinivisantaṃ.",
  "atk-s0515a:902_0": "“Vinibaddho”ti vāti mānena vinibaddhoti vā.",
  "atk-s0515a:902_1": "“Parāmaṭṭho”ti vāti parato niccasukhasubhādīhi parāmaṭṭhoti vā.",
  "atk-s0515a:902_2": "Vikkhepagatoti uddhaccavasena.",
  "atk-s0515a:902_3": "Aniṭṭhaṅgatoti vicikicchāvasena.",
  "atk-s0515a:902_4": "Thāmagatoti anusayavasena.",
  "atk-s0515a:902_5": "Gatiyāti gantabbavasena.",
  "atk-s0515a:903_0": "38.",
  "atk-s0515a:903_1": "Tatiyagāthāya dhammāpi tesaṃ na paṭicchitāseti dvāsaṭṭhidiṭṭhigatadhammāpi tesaṃ “idameva saccaṃ,",
  "atk-s0515a:903_2": "moghamañña”nti evaṃ na paṭicchitā.",
  "atk-s0515a:903_3": "Pāraṅgato na pacceti tādīti nibbānapāraṃ gato tena tena maggena pahīne kilese puna nāgacchati pañcahi ca ākārehi tādī hotīti.",
  "atk-s0515a:903_4": "Sesaṃ pākaṭameva.",
  "atk-s0515a:904_0": "Vīsativatthukā sakkāyadiṭṭhīti “rūpaṃ attato samanupassatī”tiādinā nayena ekekasmiṃ khandhe catūhi catūhi",
  "atk-s0515a:904_1": "ākārehi pañcakkhandhe patiṭṭhaṃ katvā pavattā vijjamāne kāye diṭṭhi.",
  "atk-s0515a:904_2": "Dasavatthukā micchādiṭṭhīti “natthi dinna”ntiādinayappavattā diṭṭhi.",
  "atk-s0515a:904_3": "Antaggāhikādiṭṭhīti “sassato loko idameva saccaṃ,",
  "atk-s0515a:904_4": "moghamañña”ntiādinayappavattā ekekaṃ antaṃ atthīti gahetvā pavattā diṭṭhi.",
  "atk-s0515a:904_5": "Yā evarūpā diṭṭhīti idāni vuccamānānaṃ ekūnavīsapadānaṃ sādhāraṇaṃ mūlapadaṃ.",
  "atk-s0515a:904_6": "Yā diṭṭhi,",
  "atk-s0515a:904_7": "tadeva diṭṭhigataṃ;",
  "atk-s0515a:904_8": "yā diṭṭhi,",
  "atk-s0515a:904_9": "tadeva diṭṭhigahananti sabbesaṃ sambandho kātabbo.",
  "atk-s0515a:904_10": "Yā ayāthāvadassanaṭṭhena diṭṭhi,",
  "atk-s0515a:904_11": "tadeva diṭṭhīsu gataṃ dassanaṃ dvāsaṭṭhidiṭṭhiyā antogatattāti diṭṭhigataṃ.",
  "atk-s0515a:904_12": "Heṭṭhāpissa attho vuttoyeva.",
  "atk-s0515a:905_0": "Dvinnaṃ antānaṃ ekantagatattātipi diṭṭhigataṃ.",
  "atk-s0515a:905_1": "Tattha sassatoti nicco.",
  "atk-s0515a:905_2": "Lokoti attā.",
  "atk-s0515a:905_3": "“Idha sarīraṃyeva nassati,",
  "atk-s0515a:905_4": "attā pana idha parattha ca soyevā”ti maññanti.",
  "atk-s0515a:905_5": "So hi sāmaññeva āloketīti katvā lokoti maññati.",
  "atk-s0515a:905_6": "Asassatoti anicco.",
  "atk-s0515a:905_7": "Attā sarīreneva saha nassatīti maññanti.",
  "atk-s0515a:905_8": "Antavāti paritte kasiṇe jhānaṃ uppādetvā taṃ parittakasiṇārammaṇaṃ cetanaṃ “sapariyanto attā”ti maññanti.",
  "atk-s0515a:905_9": "Ananta vāti na antavā appamāṇe kasiṇe jhānaṃ uppādetvā taṃ appamāṇakasiṇārammaṇaṃ cetanaṃ “apariyanto attā”ti maññanti.",
  "atk-s0515a:905_10": "Taṃ jīvaṃ taṃ sarīranti jīvo ca sarīrañca taṃyeva.",
  "atk-s0515a:905_11": "Jīvoti attā,",
  "atk-s0515a:905_12": "liṅgavipallāsena napuṃsakavacanaṃ kataṃ.",
  "atk-s0515a:905_13": "Sarīranti rāsaṭṭhena khandhapañcakaṃ.",
  "atk-s0515a:905_14": "Aññaṃ jīvaṃ aññaṃ sarīranti añño jīvo aññaṃ khandhapañcakaṃ.",
  "atk-s0515a:905_15": "Hoti tathāgato paraṃ maraṇāti khandhā idheva vinassanti,",
  "atk-s0515a:905_16": "satto maraṇato paraṃ hoti vijjati na nassati,",
  "atk-s0515a:905_17": "tathāgatoti cetaṃ sattādhivacananti.",
  "atk-s0515a:905_18": "Keci pana “tathāgatoti arahā”ti vadanti.",
  "atk-s0515a:905_19": "Ime na hotīti pakkhe dosaṃ disvā evaṃ gaṇhanti.",
  "atk-s0515a:905_20": "Na hoti tathāgato paraṃ maraṇāti khandhāpi idheva nassanti,",
  "atk-s0515a:905_21": "tathāgato ca maraṇato paraṃ na hoti ucchijjati.",
  "atk-s0515a:905_22": "Ime hotīti pakkhe dosaṃ disvā evaṃ gaṇhanti.",
  "atk-s0515a:905_23": "Hoti ca na ca hotīti ime ekekapakkhapariggahe dosaṃ disvā ubhayapakkhaṃ gaṇhanti.",
  "atk-s0515a:905_24": "Neva hoti na na hotīti ime ubhayapakkhapariggahe ubhayadosāpattiṃ disvā “hoti ca na hotī”ti ca “neva",
  "atk-s0515a:905_25": "hoti na na hotī”ti ca amarāvikkhepapakkhaṃ gaṇhanti.",
  "atk-s0515a:906_0": "Ayaṃ panettha aṭṭhakathānayo –",
  "atk-s0515a:906_1": "“sassato loko”ti vātiādīhi dasahākārehi diṭṭhipabhedova vutto.",
  "atk-s0515a:906_2": "Tattha sassato lokoti ca khandhapañcakaṃ lokoti gahetvā “ayaṃ loko nicco dhuvo sabbakāliko”ti gaṇhantassa sassatanti gahaṇākārappavattā diṭṭhi.",
  "atk-s0515a:906_3": "Asassatoti tameva lokaṃ “ucchijjati vinassatī”ti gaṇhantassa ucchedaggahaṇākārappavattā diṭṭhi.",
  "atk-s0515a:906_4": "Antavāti parittakasiṇalābhino suppamatte vā sarāvamatte vā kasiṇe samāpannassa antosamāpattiyaṃ pavattitarūpārūpadhamme",
  "atk-s0515a:906_5": "“loko”ti ca kasiṇaparicchedantena “antavā”ti ca gaṇhantassa “antavā loko”ti gahaṇākārappavattā diṭṭhi.",
  "atk-s0515a:906_6": "Sā sassatadiṭṭhipi hoti ucchedadiṭṭhipi.",
  "atk-s0515a:906_7": "Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme “loko”ti",
  "atk-s0515a:906_8": "ca kasiṇaparicchedantena ca “ananto”ti gaṇhantassa “anantavā loko”ti gahaṇākārappavattā diṭṭhi.",
  "atk-s0515a:906_9": "Sā sassatadiṭṭhi hoti,",
  "atk-s0515a:906_10": "ucchedadiṭṭhipi.",
  "atk-s0515a:906_11": "Taṃ jīvaṃ taṃ sarīranti bhedanadhammassa sarīrasseva “jīva”nti gahitattā “sarīre ucchijjamāne jīvampi ucchijjatī”ti ucchedaggahaṇākārappavattā diṭṭhi.",
  "atk-s0515a:906_12": "Dutiyapadena sarīrato aññassa jīvassa gahitattā “sarīre ca ucchijjamānepi jīvaṃ na ucchijjatī”ti sassatagahaṇākārappavattā diṭṭhi.",
  "atk-s0515a:906_13": "Hoti tathāgatotiādīsu “satto tathāgato nāma,",
  "atk-s0515a:906_14": "so paraṃ maraṇā hotī”ti gaṇhato paṭhamā sassatadiṭṭhi.",
  "atk-s0515a:906_15": "“Na hotī”ti gaṇhato dutiyā ucchedadiṭṭhi.",
  "atk-s0515a:906_16": "“Hoti ca na ca hotī”ti gaṇhato tatiyā ekaccasassatadiṭṭhi.",
  "atk-s0515a:906_17": "“Neva hoti na na hotī”ti gaṇhato catutthā amarāvikkhepadiṭṭhīti vuttappakārā dasavidhā diṭṭhi.",
  "atk-s0515a:906_18": "Yathāyogaṃ bhavadiṭṭhi ca vibhavadiṭṭhi cāti dvidhā hoti.",
  "atk-s0515a:906_19": "Tāsu ekāpi tesaṃ khīṇāsavānaṃ na paṭicchitāti attho.",
  "atk-s0515a:907_0": "Ye kilesāti ye kilesā sotāpattimaggena pahīnā,",
  "atk-s0515a:907_1": "te kilese.",
  "atk-s0515a:907_2": "Na punetīti na puna eti.",
  "atk-s0515a:907_3": "Na paccetīti puna nibbattetvā na paṭieti,",
  "atk-s0515a:907_4": "na paccāgacchatīti paccabhave nāgacchati.",
  "atk-s0515a:907_5": "Pañcahākārehi tādīti pañcahi kāraṇehi koṭṭhāsehi vā sadiso.",
  "atk-s0515a:907_6": "Iṭṭhāniṭṭhe tādīti iṭṭhārammaṇe ca aniṭṭhārammaṇe ca anunayapaṭighaṃ muñcitvā ṭhitattā dvīsu sadiso.",
  "atk-s0515a:907_7": "Cattāvīti kilese cajitavā.",
  "atk-s0515a:907_8": "Tiṇṇāvīti saṃsāraṃ atikkamitavā.",
  "atk-s0515a:907_9": "Muttāvīti rāgādito muttavā.",
  "atk-s0515a:907_10": "Taṃniddesā tādīti tena tena sīlasaddhādinā niddisitvā niddisitvā kathetabbato sadiso.",
  "atk-s0515a:908_0": "Taṃ pañcavidhaṃ vitthāretvā kathetukāmo “kathaṃ arahā iṭṭhāniṭṭhe tādī”tiādimāha.",
  "atk-s0515a:908_1": "Tattha lābhepīti catunnaṃ paccayānaṃ lābhepi.",
  "atk-s0515a:908_2": "Alābhepīti tesaṃ alābhepi.",
  "atk-s0515a:908_3": "Yasepīti parivārepi.",
  "atk-s0515a:908_4": "Ayasepīti parivāravipattiyāpi.",
  "atk-s0515a:908_5": "Pasaṃsāyapīti vaṇṇabhaṇanāyapi.",
  "atk-s0515a:908_6": "Nindāyapīti garahāyapi.",
  "atk-s0515a:908_7": "Sukhepīti kāyikasukhepi.",
  "atk-s0515a:908_8": "Dukkhepīti kāyikadukkhepi.",
  "atk-s0515a:908_9": "Ekañce bāhaṃ gandhena limpeyyunti sace ekaṃ bāhaṃ catujātiyagandhena lepaṃ uparūpari dadeyyuṃ.",
  "atk-s0515a:908_10": "Vāsiyā taccheyyunti yadi ekaṃ bāhaṃ vaḍḍhakī vāsiyā tacchetvā tacchetvā tanuṃ kareyyuṃ.",
  "atk-s0515a:908_11": "Amusmiṃ natthi rāgoti amusmiṃ gandhalepane sineho natthi na saṃvijjati.",
  "atk-s0515a:908_12": "Amusmiṃ natthi paṭighanti amusmiṃ vāsiyā tacchane paṭihananasaṅkhātaṃ paṭighaṃ kopaṃ natthi na saṃvijjati.",
  "atk-s0515a:908_13": "Anunayapaṭighavippahīnoti sinehañca kopañca pajahitvā ṭhito.",
  "atk-s0515a:908_14": "Ugghātinighātivītivattoti anunayavasena anuggahañca paṭighavasena niggahañca atikkamitvā ṭhito.",
  "atk-s0515a:908_15": "Anurodhavirodhasamatikkantoti anunayañca paṭighañca sammā atikkanto.",
  "atk-s0515a:909_0": "Sīle satīti sīle saṃvijjamāne.",
  "atk-s0515a:909_1": "Sīlavāti sīlasampanno.",
  "atk-s0515a:909_2": "Tena niddesaṃ kathanaṃ labhatīti tādī.",
  "atk-s0515a:909_3": "Saddhāya sati saddhoti evamādīsupi eseva nayo.",
  "atk-s0515a:910_0": "Saddhammappajjotikāya mahāniddesaṭṭhakathāya",
  "atk-s0515a:911_0": "Paramaṭṭhakasuttaniddesavaṇṇanā niṭṭhitā.",
  "atk-s0515a:912_0": "6. Jarāsuttaniddesavaṇṇanā",
  "atk-s0515a:913_0": "39.",
  "atk-s0515a:913_1": "Chaṭṭhe jarāsutte appaṃ vata jīvitaṃ idanti idaṃ vata manussānaṃ jīvitaṃ appakaṃ parittaṃ ṭhitiparittatāya",
  "atk-s0515a:913_2": "sarasaparittatāyāti guhaṭṭhakasuttepi vuttanayametaṃ.",
  "atk-s0515a:913_3": "Oraṃ vassasatāpi miyyatīti vassasatā oraṃ kalalādikālepi miyyati.",
  "atk-s0515a:913_4": "Aticcāti vassasataṃ atikkamitvā.",
  "atk-s0515a:913_5": "Jarasāpi miyyatīti jarāya miyyati.",
  "atk-s0515a:913_6": "Ito paraṃ guhaṭṭhakasuttavaṇṇanāya vuttanayeneva gahetabbaṃ.",
  "atk-s0515a:914_0": "Appanti mandaṃ.",
  "atk-s0515a:914_1": "Gamanīyo samparāyoti paraloko gantabbo.",
  "atk-s0515a:914_2": "Kalalakālepīti ettha kalalakālaṃ nāma paṭisandhikkhaṇe tīhi jātiuṇṇaṃsūhi katasuttagge ṭhitatelabinduppamāṇaṃ acchaṃ vippasannakalalaṃ hoti.",
  "atk-s0515a:914_3": "Yaṃ sandhāya vuttaṃ –",
  "atk-s0515a:915_0": "“Tilatelassa yathā bindu, sappimaṇḍo anāvilo;",
  "atk-s0515a:916_0": "Evaṃ vaṇṇappaṭibhāgaṃ, kalalaṃ sampavuccatī”ti. ;",
  "atk-s0515a:917_0": "Tasmiṃ kalalakālepi.",
  "atk-s0515a:917_1": "Cavatīti jīvitaṃ gaḷati.",
  "atk-s0515a:917_2": "Maratīti jīvitaviyogaṃ āpajjati.",
  "atk-s0515a:917_3": "Antaradhāyatīti adassanaṃ pāpuṇāti.",
  "atk-s0515a:917_4": "Vippalujjatīti chijjati.",
  "atk-s0515a:917_5": "“Aṇḍajayoniyā cavati.",
  "atk-s0515a:917_6": "Jalābujayoniyā marati.",
  "atk-s0515a:917_7": "Saṃsedajayoniyā antaradhāyati.",
  "atk-s0515a:917_8": "Opapātikayoniyā vippalujjatī”ti evameke vaṇṇayanti.",
  "atk-s0515a:917_9": "Abbudakālepīti abbudaṃ nāma kalalato sattāhaccayena maṃsadhovanaudakavaṇṇaṃ hoti,",
  "atk-s0515a:917_10": "kalalanti nāmaṃ antaradhāyati.",
  "atk-s0515a:917_11": "Vuttampi cetaṃ –",
  "atk-s0515a:918_0": "“Sattāhaṃ kalalaṃ hoti, paripakkaṃ samūhataṃ;",
  "atk-s0515a:919_0": "Vivaṭṭamānaṃ tabbhāvaṃ, abbudaṃ nāma jāyatī”ti. ;",
  "atk-s0515a:920_0": "Tasmiṃ abbudakālepi.",
  "atk-s0515a:920_1": "Pesikālepīti tasmāpi abbudā sattāhaccayena vilīnatipusadisā pesi nāma sañjāyati.",
  "atk-s0515a:920_2": "Sā maricaphāṇitena dīpetabbā.",
  "atk-s0515a:920_3": "Gāmadārikā hi supakkāni maricāni gahetvā sāṭakante bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape ṭhapenti,",
  "atk-s0515a:920_4": "taṃ sukkhamānaṃ sabbabhāgehi muccati.",
  "atk-s0515a:920_5": "Evarūpā pesi hoti,",
  "atk-s0515a:920_6": "abbudanti nāmaṃ antaradhāyati.",
  "atk-s0515a:920_7": "Vuttampi cetaṃ –",
  "atk-s0515a:921_0": "“Sattāhaṃ abbudaṃ hoti, paripakkaṃ samūhataṃ;",
  "atk-s0515a:922_0": "Vivaṭṭamānaṃ tabbhāvaṃ, pesi nāma pajāyatī”ti. ;",
  "atk-s0515a:923_0": "Tasmiṃ pesikālepi.",
  "atk-s0515a:923_1": "Ghanakālepīti tatopi pesito sattāhaccayena kukkuṭaṇḍasaṇṭhāno ghano nāma maṃsapiṇḍo nibbattati,",
  "atk-s0515a:923_2": "pesīti nāmaṃ antaradhāyati.",
  "atk-s0515a:923_3": "Vuttampi cetaṃ –",
  "atk-s0515a:924_0": "“Sattāhaṃ pesi bhavati, paripakkaṃ samūhataṃ;",
  "atk-s0515a:925_0": "Vivaṭṭamānaṃ tabbhāvaṃ, ghanoti nāma jāyati.",
  "atk-s0515a:926_0": "“Yathā kukkuṭiyā aṇḍaṃ, samantā parimaṇḍalaṃ;",
  "atk-s0515a:927_0": "Evaṃ ghanassa saṇṭhānaṃ, nibbattaṃ kammapaccayā”ti. ;",
  "atk-s0515a:928_0": "Tasmiṃ ghanakālepi.",
  "atk-s0515a:928_1": "Pasākhakālepīti pañcame sattāhe dvinnaṃ dvinnaṃ hatthapādānaṃ sīsassa catthāya pañca pīḷakā jāyanti,",
  "atk-s0515a:928_2": "yaṃ sandhāya vuttaṃ – “pañcame,",
  "atk-s0515a:928_3": "bhikkhave,",
  "atk-s0515a:928_4": "sattāhe pañca pīḷakā saṇṭhahanti kammato”ti.",
  "atk-s0515a:928_5": "Tasmiṃ pasākhakālepi.",
  "atk-s0515a:928_6": "Tato paraṃ chaṭṭhasattamādīni sattāhāni atikkamma desanaṃ saṅkhipitvā dvācattālīsasattāhe pariṇatakāle kesalomanakhādīnaṃ uppattikālañca.",
  "atk-s0515a:928_7": "Tassa ca nābhito uṭṭhito nāḷo mātu udarapaṭalena ekābaddho hoti,",
  "atk-s0515a:928_8": "so uppaladaṇḍako viya chiddo,",
  "atk-s0515a:928_9": "tena āhāraraso saṃsaritvā āhārasamuṭṭhānarūpaṃ samuṭṭhāpeti.",
  "atk-s0515a:928_10": "Evaṃ so dasamāse yāpeti,",
  "atk-s0515a:928_11": "taṃ sabbaṃ avatvā “sūtighare”ti āha.",
  "atk-s0515a:928_12": "Yaṃ sandhāya vuttaṃ –",
  "atk-s0515a:929_0": "“Kesā lomā nakhāni ca”;",
  "atk-s0515a:930_0": "“Yañcassa bhuñjatī mātā, annaṃ pānañca bhojanaṃ;",
  "atk-s0515a:931_0": "Tena so tattha yāpeti, mātukucchigato naro”ti. ;",
  "atk-s0515a:932_0": "Tattha sūtighareti sūtikaghare,",
  "atk-s0515a:932_1": "vijāyanaghareti attho.",
  "atk-s0515a:932_2": "“Sūtikāghare”ti vā pāṭho,",
  "atk-s0515a:932_3": "sūtikāyāti padacchedo.",
  "atk-s0515a:932_4": "Addhamāsikopīti jātadivasato paṭṭhāya addhamāso etassa atthīti addhamāsiko.",
  "atk-s0515a:932_5": "Dvemāsikādīsupi eseva nayo.",
  "atk-s0515a:932_6": "Jātadivasato paṭṭhāya ekaṃ saṃvaccharaṃ etassa atthīti saṃvacchariko.",
  "atk-s0515a:932_7": "Upari dvevassikādīsupi eseva nayo.",
  "atk-s0515a:933_0": "Yadā jiṇṇo hotīti yasmiṃ kāle jarājiṇṇo bhavati jajjarībhūto.",
  "atk-s0515a:933_1": "Vuddhoti vayovuddho.",
  "atk-s0515a:933_2": "Mahallakoti jātimahallako.",
  "atk-s0515a:933_3": "Addhagatoti tayo addhe atikkanto.",
  "atk-s0515a:933_4": "Vayoanuppattoti tatiyaṃ vayaṃ anuppatto.",
  "atk-s0515a:933_5": "Khaṇḍadantoti antarantarā patitā dantā phālitā ca jarānubhāvena khaṇḍā dantā jātā assāti khaṇḍadanto.",
  "atk-s0515a:933_6": "Palitakesoti paṇḍarakeso.",
  "atk-s0515a:933_7": "Vilūnanti luñcitvā gahitakesā viya khallāṭasīso.",
  "atk-s0515a:933_8": "Khalitasiroti mahākhallāṭasīso.",
  "atk-s0515a:933_9": "Valinanti sañjātavali.",
  "atk-s0515a:933_10": "Tilakāhatagattoti setatilakakāḷatilakehi vikiṇṇasarīro.",
  "atk-s0515a:933_11": "Bhoggoti bhaggo,",
  "atk-s0515a:933_12": "imināpissa vaṅkabhāvaṃ dīpeti.",
  "atk-s0515a:933_13": "Daṇḍaparāyaṇoti daṇḍapaṭissaraṇo daṇḍadutiyo.",
  "atk-s0515a:933_14": "So jarāyapīti so puggalo jarāyapi abhibhūto marati.",
  "atk-s0515a:933_15": "Natthi maraṇamhā mokkhoti maraṇato muñcanupāyo natthi nupalabbhati.",
  "atk-s0515a:934_0": "Phalānamiva pakkānaṃ,",
  "atk-s0515a:934_1": "pāto patanato bhayanti paripākagatānaṃ sithilavaṇṭānaṃ panasaphalādipakkānaṃ paccūsakāle avassaṃ patissantīti phalasāmikānaṃ bhāyamānānaṃ viya.",
  "atk-s0515a:934_2": "Evaṃ jātāna maccānaṃ,",
  "atk-s0515a:934_3": "niccaṃ maraṇato bhayanti evameva uppannānaṃ sattānaṃ maccusaṅkhātamaraṇato satataṃ kālaṃ bhayaṃ.",
  "atk-s0515a:935_0": "Yathāpi kumbhakārassāti yathā nāma mattikābhājanaṃ karontassa.",
  "atk-s0515a:935_1": "Kataṃ mattikabhājananti tena niṭṭhāpitabhājanaṃ.",
  "atk-s0515a:935_2": "Sabbaṃ bhedanapariyantanti pakkāpakkaṃ sabbaṃ bhedanaṃ bhijjapariyantaṃ avasānaṃ assāti bhedanapariyantaṃ.",
  "atk-s0515a:935_3": "Evaṃ maccāna jīvitanti evameva sattānaṃ āyusaṅkhāraṃ.",
  "atk-s0515a:936_0": "Daharā ca mahantā cāti taruṇā ca mahallakā ca.",
  "atk-s0515a:936_1": "Ye bālā ye ca paṇḍitāti ye ca assāsapassāsāyattā jīvitā bālā ye ca paṇḍiccena samannāgatā buddhādayo.",
  "atk-s0515a:936_2": "Sabbe maccuvasaṃ yantīti ete vuttappakārā daharādayo sabbe maccuno issariyaṃ upagacchanti.",
  "atk-s0515a:937_0": "Tesaṃ maccuparetānanti etesaṃ maccunā parivāritānaṃ.",
  "atk-s0515a:937_1": "Gacchataṃ paralokatoti ito manussalokato paralokaṃ gacchantānaṃ.",
  "atk-s0515a:937_2": "Na pitā tāyate puttanti pitā puttaṃ na rakkhati.",
  "atk-s0515a:937_3": "Ñātī vā pana ñātaketi mātāpitipakkhikā ñātī vā teyeva ñātake rakkhituṃ na sakkonti.",
  "atk-s0515a:938_0": "Pekkhataññeva ñātīnanti vuttavidhānaṃyeva ñātīnaṃ pekkhantānaṃyeva olokentānaṃyeva.",
  "atk-s0515a:938_1": "Passa lālappataṃ puthūti passāti ālapanaṃ.",
  "atk-s0515a:938_2": "Lālapantānaṃ vilapantānaṃ puthūnaṃ nānappakārānaṃ.",
  "atk-s0515a:938_3": "Ekamekova maccānaṃ,",
  "atk-s0515a:938_4": "govajjho viya niyyatīti sattānaṃ ekameko vadhāya niyyamānagoṇo viya maraṇāya niyyati pāpuṇīyati.",
  "atk-s0515a:938_5": "Evamabbhāhato lokoti evameva sattaloko bhusaṃ āhato.",
  "atk-s0515a:938_6": "Maccunā ca jarāya cāti maraṇena ca jarāya ca abhibhūto.",
  "atk-s0515a:939_0": "40.",
  "atk-s0515a:939_1": "Mamāyiteti mamāyitavatthukāraṇā.",
  "atk-s0515a:939_2": "Vinābhāvaṃ santamevidanti santaṃ vijjamānaṃ vinābhāvameva idaṃ,",
  "atk-s0515a:939_3": "na sakkā avinābhāvena bhavitunti vuttaṃ hoti.",
  "atk-s0515a:940_0": "Socantīti cittena socanaṃ karonti.",
  "atk-s0515a:940_1": "Kilamantīti kāyena kilamathaṃ pāpuṇanti.",
  "atk-s0515a:940_2": "Paridevantīti nānāvidhaṃ vācāvilāpaṃ bhaṇanti.",
  "atk-s0515a:940_3": "Urattāḷiṃ kandantīti uraṃ tāḷetvā tāḷetvā kandanti.",
  "atk-s0515a:940_4": "Sammohaṃ āpajjantīti sammohabhāvaṃ pāpuṇanti.",
  "atk-s0515a:941_0": "Aniccoti hutvā abhāvaṭṭhena.",
  "atk-s0515a:941_1": "Saṅkhatoti paccayehi saṅgamma kato.",
  "atk-s0515a:941_2": "Paṭiccasamuppannoti paccayasāmaggiṃ paṭicca na paccakkhāya saha sammā ca uppanno.",
  "atk-s0515a:941_3": "Khayadhammoti khayaṃ gamanasabhāvo.",
  "atk-s0515a:941_4": "Vayadhammoti vayaṃ gamanasabhāvo,",
  "atk-s0515a:941_5": "bhaṅgavasena bhaṅgagamanasabhāvoti attho.",
  "atk-s0515a:941_6": "Virāgadhammoti virajjanasabhāvo.",
  "atk-s0515a:941_7": "Nirodhadhammoti nirujjhanasabhāvo.",
  "atk-s0515a:941_8": "Yvāyaṃ pariggahoti yo ayaṃ pariggaho.",
  "atk-s0515a:941_9": "“Yāya pariggaho”tipi pāṭho,",
  "atk-s0515a:941_10": "ayameva padacchedo.",
  "atk-s0515a:941_11": "Niccoti satatakāliko.",
  "atk-s0515a:941_12": "Dhuvoti thiro.",
  "atk-s0515a:941_13": "Sassatoti acavano.",
  "atk-s0515a:941_14": "Avipariṇāmadhammoti pakatiajahanasabhāvo.",
  "atk-s0515a:941_15": "Sassati samaṃ tatheva ṭhassatīti candasūriyasinerumahāsamuddapathavīpabbatādayo viya tiṭṭheyya.",
  "atk-s0515a:942_0": "Nānābhāvoti jātiyā nānābhāvo.",
  "atk-s0515a:942_1": "Vinābhāvoti maraṇena viyogabhāvo.",
  "atk-s0515a:942_2": "Aññathābhāvoti sabbhāvato aññathābhāvo.",
  "atk-s0515a:942_3": "Purimānaṃ purimānaṃ khandhānanti anantare pure uppannānaṃ khandhānaṃ.",
  "atk-s0515a:942_4": "Vipariṇāmaññathābhāvāti pakatibhāvaṃ jahitvā aññathābhāvena.",
  "atk-s0515a:942_5": "Pacchimā pacchimā khandhādayo pavattanti uppajjantīti sambandho.",
  "atk-s0515a:943_0": "Sabbaṃ gharāvāsapalibodhanti sakalaṃ gihibhāvajaṭaṃ.",
  "atk-s0515a:943_1": "Ñātimittāmaccapalibodhanti mātāpitupakkhikā ñātī,",
  "atk-s0515a:943_2": "mittā sahāyā,",
  "atk-s0515a:943_3": "amaccā bhaccā.",
  "atk-s0515a:943_4": "Sannidhipalibodhanti nidhānajaṭaṃ chinditvā.",
  "atk-s0515a:943_5": "Kesamassuṃ ohāretvāti kese ca massūni ca oropayitvā.",
  "atk-s0515a:943_6": "Kāsāyāni vatthānīti kasāyarasapītāni vatthāni.",
  "atk-s0515a:944_0": "41. Māmakoti mama upāsako bhikkhu vāti saṅkhaṃ gato, buddhādīni vā vatthūni mamāyamāno.",
  "atk-s0515a:945_0": "Tesaṃ tesaṃ sattānanti anekesaṃ sattānaṃ sādhāraṇaniddeso.",
  "atk-s0515a:945_1": "“Yaññadattassa maraṇaṃ,",
  "atk-s0515a:945_2": "somadattassa maraṇa”nti evañhi divasampi kathiyamāne neva sattā pariyādānaṃ gacchanti,",
  "atk-s0515a:945_3": "na sabbaṃ aparattadīpanaṃ sijjhati.",
  "atk-s0515a:945_4": "Imehi pana dvīhi padehi na koci satto apariyādinno hoti,",
  "atk-s0515a:945_5": "na kiñci aparattādīpanaṃ na sijjhati.",
  "atk-s0515a:945_6": "Tamhā tamhāti ayaṃ gativasena anekesaṃ nikāyānaṃ sādhāraṇaniddeso.",
  "atk-s0515a:945_7": "Sattanikāyāti sattānaṃ nikāyā,",
  "atk-s0515a:945_8": "sattaghaṭā sattasamūhāti attho.",
  "atk-s0515a:945_9": "Cutīti cavanavasena vuttaṃ.",
  "atk-s0515a:945_10": "Ekacatupañcakkhandhāya cutiyā sāmaññavacanametaṃ.",
  "atk-s0515a:945_11": "Cavanatāti bhāvavacanena lakkhaṇanidassanaṃ.",
  "atk-s0515a:945_12": "Bhedoti cutikhandhānaṃ bhaṅguppattiparidīpanaṃ.",
  "atk-s0515a:945_13": "Antaradhānanti ghaṭassa viya bhinnassa bhinnānaṃ khandhānaṃ yena kenaci pariyāyena ṭhānābhāvaparidīpanaṃ.",
  "atk-s0515a:945_14": "Maccumaraṇanti maccusaṅkhātaṃ maraṇaṃ,",
  "atk-s0515a:945_15": "na khaṇikamaraṇaṃ.",
  "atk-s0515a:945_16": "Kālo nāma antako,",
  "atk-s0515a:945_17": "tassa kiriyāti kālaṃkiriyā.",
  "atk-s0515a:945_18": "Ettāvatā sammutimaraṇaṃ dīpitaṃ.",
  "atk-s0515a:945_19": "Idāni paramatthena dīpetuṃ “khandhānaṃ bhedo”tiādimāha.",
  "atk-s0515a:945_20": "Paramatthena hi khandhāyeva bhijjanti,",
  "atk-s0515a:945_21": "na satto nāma koci marati.",
  "atk-s0515a:945_22": "Khandhesu pana bhijjamānesu satto marati,",
  "atk-s0515a:945_23": "bhinnesu “mato”ti vohāro hoti.",
  "atk-s0515a:946_0": "Ettha ca catuvokārapañcavokāravasena khandhānaṃ bhedo,",
  "atk-s0515a:946_1": "ekavokāravasena kaḷevarassa nikkhepo.",
  "atk-s0515a:946_2": "Catuvokāravasena vā khandhānaṃ bhedo,",
  "atk-s0515a:946_3": "sesadvayavasena kaḷevarassa nikkhepo veditabbo. Kasmā?",
  "atk-s0515a:946_4": "Kāmarūpabhavadvayepi rūpakāyasaṅkhātassa kaḷevarassa sabbhāvato.",
  "atk-s0515a:946_5": "Yasmā vā cātumahārājikādīsu khandhā bhijjanteva,",
  "atk-s0515a:946_6": "na kiñci nikkhipanti,",
  "atk-s0515a:946_7": "tasmā tesaṃ vasena khandhānaṃ bhedo,",
  "atk-s0515a:946_8": "manussādīsu kaḷevarassa nikkhepo.",
  "atk-s0515a:946_9": "Ettha ca kaḷevarassa nikkhepakaraṇato maraṇaṃ “kaḷevarassa nikkhepo”ti vuttaṃ.",
  "atk-s0515a:946_10": "Jīvitindriyassupacchedoti iminā indriyabaddhasseva maraṇaṃ nāma hoti,",
  "atk-s0515a:946_11": "anindriyabaddhassa maraṇaṃ nāma natthīti dasseti.",
  "atk-s0515a:946_12": "“Sassaṃ mataṃ,",
  "atk-s0515a:946_13": "rukkho mato”ti idaṃ pana vohāramattameva.",
  "atk-s0515a:946_14": "Atthato pana evarūpāni vacanāni sassādīnaṃ khayavayabhāvameva dīpenti.",
  "atk-s0515a:946_15": "Rūpagatanti rūpameva rūpagataṃ.",
  "atk-s0515a:946_16": "Vedanāgatantiādīsupi eseva nayo.",
  "atk-s0515a:947_0": "Tattha pubbeva maccanti maccaṃ vā bhogā pubbeva paṭhamataraññeva vijahanti.",
  "atk-s0515a:947_1": "Macco vā te bhoge pubbataraṃ jahati.",
  "atk-s0515a:947_2": "Kāmakāmīti corarājānaṃ ālapati.",
  "atk-s0515a:947_3": "Ambho kāme kāmayamāna kāmakāmi bhogino nāma loke asassatā,",
  "atk-s0515a:947_4": "bhogesu vā naṭṭhesu jīvamānā ca abhogino honti.",
  "atk-s0515a:947_5": "Bhoge vā pahāya sayaṃ nassanti,",
  "atk-s0515a:947_6": "tasmā ahaṃ mahājanassa sokakālepi na socāmīti attho.",
  "atk-s0515a:948_0": "Viditā mayā sattuka lokadhammāti corarājānaṃ ālapanto āha.",
  "atk-s0515a:948_1": "Ambho sattuka mayā lābho alābho yaso ayasotiādayo lokadhammā viditā.",
  "atk-s0515a:948_2": "Yatheva hi cando udeti ca pūrati ca puna ca khīyati,",
  "atk-s0515a:948_3": "yathā ca sūriyo andhakāraṃ vidhamento mahantaṃ lokappadesaṃ tapitvāna puna sāyaṃ atthaṃ paleti atthaṃ gacchati na dissati,",
  "atk-s0515a:948_4": "evameva bhogā uppajjanti ca vinassanti ca,",
  "atk-s0515a:948_5": "tattha kiṃ sokena,",
  "atk-s0515a:948_6": "tasmā na socāmīti attho.",
  "atk-s0515a:949_0": "Taṇhāmaññanāya maññatīti taṇhāya janitamānamaññanāya maññati.",
  "atk-s0515a:949_1": "Mānaṃ karoti diṭṭhimaññanāyāti diṭṭhiṃ upanissayaṃ katvā uppannāya maññanāya.",
  "atk-s0515a:949_2": "Mānamaññanāyāti sahajātamānamaññanāya.",
  "atk-s0515a:949_3": "Kilesamaññanāyāti vuttappakārāya upatāpanaṭṭhena kilesamaññanāya maññati.",
  "atk-s0515a:950_0": "Kuhāti vimhāpakā. Thaddhāti khāṇu viya thaddhā. Lapāti paccayanimittena lapanakā.",
  "atk-s0515a:951_0": "42. Saṅgatanti samāgataṃ, diṭṭhaṃ phuṭṭhaṃ vā. Piyāyitanti piyakataṃ.",
  "atk-s0515a:952_0": "Saṅgatanti sammukhībhūtaṃ.",
  "atk-s0515a:952_1": "Samāgatanti samīpaṃ āgataṃ.",
  "atk-s0515a:952_2": "Samāhitanti ekībhūtaṃ.",
  "atk-s0515a:952_3": "Sannipatitanti piṇḍitaṃ.",
  "atk-s0515a:952_4": "Supinagatoti supinaṃ paviṭṭho.",
  "atk-s0515a:952_5": "Senābyūhaṃ passatīti senāsannivesaṃ dakkhati.",
  "atk-s0515a:952_6": "Ārāmarāmaṇeyyakanti pupphārāmādīnaṃ ramaṇīyabhāvaṃ.",
  "atk-s0515a:952_7": "Vanarāmaṇeyyakādīsupi eseva nayo.",
  "atk-s0515a:952_8": "Petanti ito paralokaṃ gataṃ.",
  "atk-s0515a:952_9": "Kālaṅkatanti mataṃ.",
  "atk-s0515a:953_0": "43.",
  "atk-s0515a:953_1": "Nāmaṃyevāvasissati,",
  "atk-s0515a:953_2": "akkheyyanti sabbaṃ rūpādidhammajātaṃ pahīyati,",
  "atk-s0515a:953_3": "nāmamattameva tu avasissati “buddharakkhito dhammarakkhito”ti evaṃ akkhātuṃ kathetuṃ.",
  "atk-s0515a:954_0": "Ye cakkhuviññāṇābhisambhūtāti ye sayaṃ cakkhuviññāṇena abhisambhūtā rāsikatā diṭṭhā catusamuṭṭhānikā rūpā.",
  "atk-s0515a:954_1": "Sotaviññāṇābhisambhūtāti paratoghosena sotaviññāṇena rāsikatā sutā dvisamuṭṭhānikā saddā.",
  "atk-s0515a:955_0": "44. Munayoti khīṇāsavamunayo. Khemadassinoti nibbānadassino.",
  "atk-s0515a:956_0": "Sokoti sokaniddese –",
  "atk-s0515a:956_1": "byasatīti byasanaṃ,",
  "atk-s0515a:956_2": "hitasukhaṃ khipati viddhaṃsetīti attho.",
  "atk-s0515a:956_3": "Ñātīnaṃ byasanaṃ ñātibyasanaṃ,",
  "atk-s0515a:956_4": "corarogabhayādīhi ñātikkhayo ñātivināsoti attho.",
  "atk-s0515a:956_5": "Tena ñātibyasanena.",
  "atk-s0515a:956_6": "Phuṭṭhassāti ajjhotthaṭassa,",
  "atk-s0515a:956_7": "abhibhūtassa samannāgatassāti attho.",
  "atk-s0515a:956_8": "Sesesupi eseva nayo.",
  "atk-s0515a:956_9": "Ayaṃ pana viseso –",
  "atk-s0515a:956_10": "bhogānaṃ byasanaṃ bhogabyasanaṃ,",
  "atk-s0515a:956_11": "rājacorādivasena bhogakkhayo bhogavināsoti attho.",
  "atk-s0515a:956_12": "Rogoyeva byasanaṃ rogabyasanaṃ.",
  "atk-s0515a:956_13": "Rogo hi ārogyaṃ byasati vināsetīti byasanaṃ.",
  "atk-s0515a:956_14": "Sīlassa byasanaṃ sīlabyasanaṃ,",
  "atk-s0515a:956_15": "dussilyassetaṃ nāmaṃ.",
  "atk-s0515a:956_16": "Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ.",
  "atk-s0515a:956_17": "Ettha ca purimāni dve anipphannāni,",
  "atk-s0515a:956_18": "pacchimāni tīṇi nipphannāni tilakkhaṇabbhāhatāni.",
  "atk-s0515a:956_19": "Purimāni ca tīṇi neva kusalāni nākusalāni,",
  "atk-s0515a:956_20": "sīladiṭṭhibyasanadvayaṃ akusalaṃ.",
  "atk-s0515a:957_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena kenaci.",
  "atk-s0515a:957_1": "Samannāgatassāti samanubandhassa aparimuccamānassa.",
  "atk-s0515a:957_2": "Aññataraññatarena dukkhadhammenāti yena kenaci sokadukkhassa uppattihetunā.",
  "atk-s0515a:957_3": "Sokoti socanakavasena soko.",
  "atk-s0515a:957_4": "Idaṃ tehi kāraṇehi uppajjanakasokassa sabhāvapaccattaṃ.",
  "atk-s0515a:957_5": "Socanāti socanākāro.",
  "atk-s0515a:957_6": "Socitattanti socitabhāvo.",
  "atk-s0515a:957_7": "Antosokoti abbhantarasoko.",
  "atk-s0515a:957_8": "Dutiyapadaṃ upasaggena vaḍḍhitaṃ.",
  "atk-s0515a:957_9": "So hi abbhantaraṃ sukkhāpento viya parisukkhāpento viya uppajjatīti “antosoko antoparisoko”ti vuccati.",
  "atk-s0515a:957_10": "Antodāhoti abbhantaradāho.",
  "atk-s0515a:957_11": "Dutiyapadaṃ upasaggena vaḍḍhitaṃ.",
  "atk-s0515a:957_12": "Cetaso parijjhāyanāti cittassa jhānanākāro.",
  "atk-s0515a:957_13": "Soko hi uppajjamāno aggi viya cittaṃ jhāpeti dahati,",
  "atk-s0515a:957_14": "“cittaṃ me jhāmaṃ,",
  "atk-s0515a:957_15": "na me kiñci paṭibhātī”ti vadāpeti.",
  "atk-s0515a:957_16": "Dukkhito mano dummano,",
  "atk-s0515a:957_17": "tassa bhāvo domanassaṃ.",
  "atk-s0515a:957_18": "Anupaviṭṭhaṭṭhena sokova sallanti sokasallaṃ.",
  "atk-s0515a:958_0": "Paridevaniddese –",
  "atk-s0515a:958_1": "“mayhaṃ dhītā,",
  "atk-s0515a:958_2": "mayhaṃ putto”ti evaṃ ādissa ādissa devanti rodanti etenāti ādevo.",
  "atk-s0515a:958_3": "Taṃ taṃ vaṇṇaṃ parikittetvā parikittetvā devanti etenāti paridevo.",
  "atk-s0515a:958_4": "Tato parāni dve dve padāni purimadvayasseva ākārabhāvaniddesavasena vuttāni.",
  "atk-s0515a:958_5": "Vācāti vacanaṃ.",
  "atk-s0515a:958_6": "Palāpoti tucchaṃ niratthakavacanaṃ.",
  "atk-s0515a:958_7": "Uppaḍḍhabhaṇitaaññabhaṇitādivasena virūpo palāpo vippalāpo.",
  "atk-s0515a:958_8": "Lālappoti punappunaṃ lapanaṃ.",
  "atk-s0515a:958_9": "Lālappanākāro lālappanā.",
  "atk-s0515a:958_10": "Lālappitassa bhāvo lālappitattaṃ.",
  "atk-s0515a:958_11": "Macchariyādīni vuttatthāneva.",
  "atk-s0515a:959_0": "45.",
  "atk-s0515a:959_1": "Sattamagāthā evaṃ maraṇabbhāhate loke anurūpapaṭipattidassanatthaṃ vuttā.",
  "atk-s0515a:959_2": "Tattha patilīnacarassāti tato tato patilīnaṃ cittaṃ katvā carantassa.",
  "atk-s0515a:959_3": "Bhikkhunoti kalyāṇaputhujjanassa vā sekkhassa vā.",
  "atk-s0515a:959_4": "Sāmaggiyamāhu tassa taṃ,",
  "atk-s0515a:959_5": "yo attānaṃ bhavane na dassayeti tassetaṃ patirūpamāhu,",
  "atk-s0515a:959_6": "yo evaṃpaṭipanno nirayādibhede bhavane attānaṃ na dassaye.",
  "atk-s0515a:959_7": "Evañhi so imamhā maraṇā mucceyyāti adhippāyo.",
  "atk-s0515a:960_0": "Patilīnacarā vuccantīti tato tato līnacittācārā kathīyanti.",
  "atk-s0515a:960_1": "Satta sekkhāti adhisīlādīsu tīsu sikkhāsu sikkhantīti sotāpattimaggaṭṭhaṃ ādiṃ katvā yāva arahattamaggaṭṭhā satta sekkhā.",
  "atk-s0515a:960_2": "Arahāti phalaṭṭho.",
  "atk-s0515a:960_3": "So niṭṭhitacittattā patilīno.",
  "atk-s0515a:960_4": "Sekkhānaṃ patilīnacaraṇabhāve kāraṇaṃ dassento “kiṃ kāraṇā”tiādimāha.",
  "atk-s0515a:960_5": "Te tato tatoti te satta sekkhā tehi tehi ārammaṇehi cittaṃ patilīnentāti attano cittaṃ nilīnentā.",
  "atk-s0515a:960_6": "Patikuṭentāti saṅkocentā.",
  "atk-s0515a:960_7": "Pativaṭṭentāti kaṭasārakaṃ viya ābhujentā.",
  "atk-s0515a:960_8": "Sanniruddhantāti sannirujjhantā.",
  "atk-s0515a:960_9": "Sannigaṇhantāti niggahaṃ kurumānā.",
  "atk-s0515a:960_10": "Sannivārentāti vārayamānā.",
  "atk-s0515a:960_11": "Rakkhantāti rakkhaṃ kurumānā.",
  "atk-s0515a:960_12": "Gopentāti cittamañjūsāya gopayamānā.",
  "atk-s0515a:961_0": "Idāni dvāravasena dassento “cakkhudvāre”tiādimāha.",
  "atk-s0515a:961_1": "Tattha cakkhudvāreti cakkhuviññāṇadvāre.",
  "atk-s0515a:961_2": "Sotadvārādīsupi eseva nayo.",
  "atk-s0515a:961_3": "Bhikkhunoti puthujjanakalyāṇakassa vā bhikkhuno,",
  "atk-s0515a:961_4": "sekkhassa vā bhikkhunoti bhikkhusaddassa vacanatthaṃ avatvā idhādhippetabhikkhuyeva dassito.",
  "atk-s0515a:961_5": "Tattha puthujjano ca so kilesānaṃ asamucchinnattā,",
  "atk-s0515a:961_6": "kalyāṇo ca sīlādipaṭipattiyuttattāti puthujjanakalyāṇova puthujjanakalyāṇako,",
  "atk-s0515a:961_7": "tassa puthujjanakalyāṇakassa.",
  "atk-s0515a:961_8": "Adhisīlādīni sikkhatīti sekkho,",
  "atk-s0515a:961_9": "tassa sekkhassa vā sotāpannassa vā sakadāgāmino vā anāgāmino vā.",
  "atk-s0515a:962_0": "Āsanti nisīdanti etthāti āsanaṃ.",
  "atk-s0515a:962_1": "Yatthāti yesu mañcapīṭhādīsu.",
  "atk-s0515a:962_2": "Mañcotiādīni āsanassa pabhedavacanāni.",
  "atk-s0515a:962_3": "Mañcopi hi nisajjāyapi okāsattā idha āsanesu vutto,",
  "atk-s0515a:962_4": "so pana masārakabundikābaddhakuḷīrapādakaāhaccapādakānaṃ aññataro.",
  "atk-s0515a:962_5": "Pīṭhampi tesaṃ aññatarameva.",
  "atk-s0515a:962_6": "Bhisīti uṇṇabhisi coḷabhisi vākabhisi tiṇabhisi paṇṇabhisīnaṃ aññatarā.",
  "atk-s0515a:962_7": "Taṭṭikāti tālapaṇṇādīhi vinitvā katā.",
  "atk-s0515a:962_8": "Cammakhaṇḍoti nisajjāraho yo koci cammakhaṇḍo.",
  "atk-s0515a:962_9": "Tiṇasanthārādayo tiṇādīni gumbetvā katā.",
  "atk-s0515a:962_10": "Asappāyarūpadassanenāti asappāyānaṃ iṭṭharūpānaṃ olokanena.",
  "atk-s0515a:962_11": "Rittanti abbhantarato tucchaṃ.",
  "atk-s0515a:962_12": "Vivittanti bahiddhāpavesanena suññaṃ.",
  "atk-s0515a:962_13": "Pavivittanti koci gahaṭṭho tattha natthīti atirekena suññaṃ.",
  "atk-s0515a:962_14": "Asappāyasaddassavanepi eseva nayo.",
  "atk-s0515a:962_15": "Pañcahi kāmaguṇehīti itthirūpasaddagandharasaphoṭṭhabbehi pañcahi kāmakoṭṭhāsehi.",
  "atk-s0515a:962_16": "Vuttampi cetaṃ –",
  "atk-s0515a:963_0": "“Rūpā saddā rasā gandhā, phoṭṭhabbā ca manoramā;",
  "atk-s0515a:964_0": "Pañca kāmaguṇā loke, itthirūpasmiṃ dissare”ti. ;",
  "atk-s0515a:965_0": "Bhajatoti cittena sevanaṃ karontassa.",
  "atk-s0515a:965_1": "Sambhajatoti sammā sevantassa.",
  "atk-s0515a:965_2": "Sevatoti upasaṅkamantassa.",
  "atk-s0515a:965_3": "Nisevatoti nissayaṃ katvā sevantassa.",
  "atk-s0515a:965_4": "Saṃsevatoti suṭṭhu sevantassa.",
  "atk-s0515a:965_5": "Paṭisevatoti punappunaṃ upasaṅkamantassa.",
  "atk-s0515a:966_0": "Gaṇasāmaggīti samaṇānaṃ ekībhāvo samaggabhāvo.",
  "atk-s0515a:966_1": "Dhammasāmaggīti sattatiṃsabodhipakkhiyadhammānaṃ samūhabhāvo.",
  "atk-s0515a:966_2": "Anabhinibbattisāmaggīti anibbattamānānaṃ anuppajjamānānaṃ anupādisesāya nibbānadhātuyā parinibbutānaṃ arahantānaṃ samūho.",
  "atk-s0515a:966_3": "Samaggāti kāyena aviyogā.",
  "atk-s0515a:966_4": "Sammodamānāti cittena suṭṭhu modamānā tussamānā.",
  "atk-s0515a:966_5": "Avivadamānāti vācāya vivādaṃ akurumānā.",
  "atk-s0515a:966_6": "Khīrodakībhūtāti khīrena saṃsaṭṭhaudakasadisā.",
  "atk-s0515a:967_0": "Te ekato pakkhandantīti te bodhipakkhiyadhammā ekaṃ ārammaṇaṃ pavisanti.",
  "atk-s0515a:967_1": "Pasīdantīti tasmiṃyeva ārammaṇe pasādamāpajjanti.",
  "atk-s0515a:967_2": "Anupādisesāyāti upādivirahitāya.",
  "atk-s0515a:968_0": "Nibbānadhātuyāti amatamahānibbānadhātuyā.",
  "atk-s0515a:968_1": "Ūnattaṃ vāti ettha unabhāvo ūnattaṃ,",
  "atk-s0515a:968_2": "aparipuṇṇabhāvoti attho.",
  "atk-s0515a:968_3": "Puṇṇattaṃ vāti paripuṇṇabhāvo puṇṇattaṃ,",
  "atk-s0515a:968_4": "puṇṇabhāvo vā na paññāyati natthīti attho.",
  "atk-s0515a:969_0": "Nerayikānanti niraye nibbattanakakammānaṃ atthibhāvena.",
  "atk-s0515a:969_1": "Nirayaṃ arahantīti nerayikā,",
  "atk-s0515a:969_2": "tesaṃ nerayikānaṃ.",
  "atk-s0515a:969_3": "Nirayo bhavananti nirayo eva tesaṃ vasanaṭṭhānaṃ gharaṃ.",
  "atk-s0515a:969_4": "Tiracchānayonikānantiādīsupi eseva nayo.",
  "atk-s0515a:969_5": "Tassesā sāmaggīti tassa khīṇāsavassa esā nibbānasāmaggī.",
  "atk-s0515a:969_6": "Etaṃ channanti etaṃ anucchavikaṃ.",
  "atk-s0515a:969_7": "Patirūpanti sadisaṃ paṭibhāgaṃ,",
  "atk-s0515a:969_8": "asadisaṃ appaṭibhāgaṃ na hoti.",
  "atk-s0515a:969_9": "Anucchavikanti etaṃ samaṇabrāhmaṇānaṃ vā dhammānaṃ,",
  "atk-s0515a:969_10": "maggaphalanibbānasāsanadhammānaṃ vā anucchavikaṃ.",
  "atk-s0515a:969_11": "Tesaṃ chaviṃ chāyaṃ sundarabhāvaṃ anveti anugacchati,",
  "atk-s0515a:969_12": "atha kho santikāva tehi dhammehi anucchavikattā eva ca anulomaṃ.",
  "atk-s0515a:969_13": "Tesañca anulometi,",
  "atk-s0515a:969_14": "atha kho na vilomaṃ na paccanīkabhāve ṭhitaṃ.",
  "atk-s0515a:970_0": "46.",
  "atk-s0515a:970_1": "Idāni “yo attānaṃ bhavane na dassaye”ti evaṃ khīṇāsavo vibhāvito,",
  "atk-s0515a:970_2": "tassa vaṇṇabhaṇanatthaṃ ito parā tisso gāthāyo āha.",
  "atk-s0515a:970_3": "Tattha paṭhamagāthāya sabbatthāti dvādasasu āyatanesu.",
  "atk-s0515a:970_4": "Na piyaṃ kubbati nopi appiyanti niddese piyāti citte pītikarā.",
  "atk-s0515a:970_5": "Te vibhāgato dassento “katame sattā piyā,",
  "atk-s0515a:970_6": "idha yassa te hontī”ti āha.",
  "atk-s0515a:970_7": "Tattha yassa teti ye assa te.",
  "atk-s0515a:970_8": "Hontīti bhavanti.",
  "atk-s0515a:970_9": "Atthakāmāti vaḍḍhikāmā.",
  "atk-s0515a:970_10": "Hitakāmāti sukhakāmā.",
  "atk-s0515a:970_11": "Phāsukāmāti sukhavihārakāmā.",
  "atk-s0515a:970_12": "Yogakkhemakāmāti catūhi yogehi khemaṃ nibbhayaṃ kāmā.",
  "atk-s0515a:970_13": "Mamāyatīti mātā.",
  "atk-s0515a:970_14": "Piyāyatīti pitā.",
  "atk-s0515a:970_15": "Bhajatīti bhātā.",
  "atk-s0515a:970_16": "Bhaginīti etthāpi eseva nayo.",
  "atk-s0515a:970_17": "Puṃ tāyati rakkhatīti putto.",
  "atk-s0515a:970_18": "Kulavaṃsaṃ dhāretīti dhītā.",
  "atk-s0515a:970_19": "Mittā sahāyā.",
  "atk-s0515a:970_20": "Amaccā bhaccā.",
  "atk-s0515a:970_21": "Ñātī pitupakkhikā.",
  "atk-s0515a:970_22": "Sālohitā mātipakkhikā.",
  "atk-s0515a:970_23": "Ime sattā piyāti ime sattā pītijanakā.",
  "atk-s0515a:970_24": "Vuttavipariyāyena appiyā veditabbā.",
  "atk-s0515a:971_0": "47.",
  "atk-s0515a:971_1": "Yadidaṃ diṭṭhasutamutesu vāti ettha pana yadidaṃ diṭṭhasutaṃ,",
  "atk-s0515a:971_2": "ettha vā mutesu vā dhammesu;",
  "atk-s0515a:971_3": "evaṃ muni na upalimpatīti evaṃ sambandho veditabbo.",
  "atk-s0515a:972_0": "Udakathevoti udakassa thevo. “Udakatthevako”tipi pāṭho. Padumapatteti paduminipatte.",
  "atk-s0515a:973_0": "48.",
  "atk-s0515a:973_1": "Dhono na hi tena maññati,",
  "atk-s0515a:973_2": "yadidaṃ diṭṭhasutamutesu vāti atrāpi yadidaṃ diṭṭhasutaṃ,",
  "atk-s0515a:973_3": "tena vatthunā na maññati,",
  "atk-s0515a:973_4": "mutesu vā dhammesu na maññatīti evameva sambandho veditabbo.",
  "atk-s0515a:973_5": "Na hi so rajjati,",
  "atk-s0515a:973_6": "no virajjatīti bālaputhujjano viya na rajjati,",
  "atk-s0515a:973_7": "kalyāṇaputhujjanasekkhā viya na virajjati,",
  "atk-s0515a:973_8": "rāgassa khīṇattā “viratto”tveva saṅkhaṃ gacchati.",
  "atk-s0515a:973_9": "Sesaṃ pākaṭamevāti.",
  "atk-s0515a:974_0": "Tāya paññāya kāyaduccaritanti sampayuttāya pubbabhāgāyeva vā paññāya pariggahetabbe pariggaṇhanto yogī",
  "atk-s0515a:974_1": "tividhaṃ kāyaduccaritaṃ samucchedavasena dhunāti.",
  "atk-s0515a:974_2": "Ayañca puggalo vipannadhammaṃ desanādhammesu dhunantesu taṃdhammasamaṅgīpuggalopi dhunāti nāma.",
  "atk-s0515a:974_3": "Te ca dhamme paññāya attano pavattikkhaṇe dhunitumāraddho dhutāti vuccati,",
  "atk-s0515a:974_4": "yathā bhuñjitumāraddho bhuttoti vuccati.",
  "atk-s0515a:974_5": "Lakkhaṇaṃ panettha saddasatthato veditabbaṃ.",
  "atk-s0515a:974_6": "Dhutanti kattusādhanaṃ.",
  "atk-s0515a:974_7": "Dhutaṃ paṭhamamaggena.",
  "atk-s0515a:974_8": "Dhotaṃ dutiyamaggena.",
  "atk-s0515a:974_9": "Sandhotaṃ tatiyamaggena.",
  "atk-s0515a:974_10": "Niddhotaṃ catutthamaggena.",
  "atk-s0515a:975_0": "Dhono diṭṭhaṃ na maññatīti arahā maṃsacakkhunā diṭṭhaṃ dibbacakkhunā diṭṭhaṃ rūpāyatanaṃ na maññati tīhi maññanāhi, kathaṃ?",
  "atk-s0515a:975_1": "Rūpāyatanaṃ subhasaññāya sukhasaññāya ca passanto na tattha chandarāgaṃ janeti na taṃ assādeti nābhinandati,",
  "atk-s0515a:975_2": "evaṃ diṭṭhaṃ taṇhāmaññanāya na maññati.",
  "atk-s0515a:975_3": "“Iti me rūpaṃ siyā anāgatamaddhāna”nti vā panettha nandiṃ na samannāneti.",
  "atk-s0515a:975_4": "Rūpasampadaṃ vā ākaṅkhamāno dānaṃ na deti,",
  "atk-s0515a:975_5": "sīlaṃ na samādiyati,",
  "atk-s0515a:975_6": "uposathakammaṃ na karoti.",
  "atk-s0515a:975_7": "Evampi diṭṭhaṃ taṇhāmaññanāya na maññati,",
  "atk-s0515a:975_8": "attano pana parassa ca rūpasampattivipattiṃ nissāya mānaṃ na janeti.",
  "atk-s0515a:975_9": "“Imināhaṃ seyyosmīti vā,",
  "atk-s0515a:975_10": "sadisosmīti vā,",
  "atk-s0515a:975_11": "hīnosmīti vā”ti evaṃ diṭṭhaṃ mānamaññanāya na maññati.",
  "atk-s0515a:975_12": "Rūpāyatanaṃ pana “niccaṃ dhuvaṃ sassata”nti na maññati.",
  "atk-s0515a:975_13": "Attānaṃ “attaniya”nti na maññati.",
  "atk-s0515a:975_14": "Maṅgalaṃ “amaṅgala”nti na maññati.",
  "atk-s0515a:975_15": "Evaṃ diṭṭhaṃ diṭṭhimaññanāya na maññati.",
  "atk-s0515a:975_16": "Diṭṭhasmiṃ na maññatīti rūpasmiṃ attānaṃ samanupassananayena amaññanto diṭṭhasmiṃ na maññati.",
  "atk-s0515a:975_17": "Yathā vā thane thaññaṃ,",
  "atk-s0515a:975_18": "evaṃ rūpasmiṃ rāgādayoti amaññantopi diṭṭhasmiṃ na maññati.",
  "atk-s0515a:975_19": "Tasmiṃyeva panassa diṭṭhimaññanāya amaññite vatthusmiṃ sinehaṃ mānañca na uppādayato taṇhāmānamaññanāpi natthīti veditabbā.",
  "atk-s0515a:975_20": "Evaṃ diṭṭhasmiṃ na maññati.",
  "atk-s0515a:975_21": "Diṭṭhato na maññatīti ettha pana diṭṭhatoti nissakkavacanaṃ.",
  "atk-s0515a:975_22": "Tasmā saupakāraṇassa attano vā parassa vā yathāvuttappabhedato diṭṭhato upapatti vā niggamanaṃ vā diṭṭhato",
  "atk-s0515a:975_23": "vā añño attāti amaññamāno diṭṭhato na maññatīti veditabbo.",
  "atk-s0515a:975_24": "Ayamassa na diṭṭhimaññanā.",
  "atk-s0515a:975_25": "Tasmiṃyeva panassa diṭṭhimaññanāya amaññite vatthusmiṃ sinehaṃ mānañca na uppādayato na taṇhāmānamaññanāpi veditabbā.",
  "atk-s0515a:976_0": "Diṭṭhā meti na maññatīti ettha pana “etaṃ mamā”ti taṇhāvasena amamāyamāno diṭṭhaṃ taṇhāmaññanāya na maññati.",
  "atk-s0515a:976_1": "Sutanti maṃsasotenapi sutaṃ,",
  "atk-s0515a:976_2": "dibbasotenapi sutaṃ,",
  "atk-s0515a:976_3": "saddāyatanassetaṃ adhivacanaṃ.",
  "atk-s0515a:976_4": "Mutanti mutvā munitvā ca gahitaṃ āhacca upagantvāti attho.",
  "atk-s0515a:976_5": "Indriyānaṃ ārammaṇānañca aññamaññaṃ saṃkilese viññātanti vuttaṃ hoti.",
  "atk-s0515a:976_6": "Gandharasaphoṭṭhabbāyatanānaṃ etaṃ adhivacanaṃ.",
  "atk-s0515a:976_7": "Viññātanti manasā viññātaṃ,",
  "atk-s0515a:976_8": "sesānaṃ sattānaṃ āyatanānametaṃ adhivacanaṃ,",
  "atk-s0515a:976_9": "dhammārammaṇassa vā,",
  "atk-s0515a:976_10": "idha pana sakkāyapariyāpannameva labbhati.",
  "atk-s0515a:976_11": "Vitthāro panettha diṭṭhavāre vuttanayena veditabbo.",
  "atk-s0515a:977_0": "Idāni bhagavatā vuttasuttavasena dassento “asmīti bhikkhave”tiādimāha.",
  "atk-s0515a:977_1": "Tattha asmīti bhavāmi,",
  "atk-s0515a:977_2": "niccassetaṃ adhivacanaṃ.",
  "atk-s0515a:977_3": "Maññitametanti diṭṭhikappanaṃ etaṃ.",
  "atk-s0515a:977_4": "Ayamahamasmīti ayaṃ ahaṃ asmi bhavāmi.",
  "atk-s0515a:978_0": "Aññatra satipaṭṭhānehīti ṭhapetvā catusatipaṭṭhāne.",
  "atk-s0515a:979_0": "Sabbe bālaputhujjanā rajjantīti sakalā andhabālā nānājanā lagganti.",
  "atk-s0515a:979_1": "Satta sekkhā virajjantīti sotāpannādayo satta ariyajanā virāgaṃ āpajjanti.",
  "atk-s0515a:979_2": "Arahā neva rajjati no virajjatīti kilesānaṃ parinibbāpitattā ubhayampi na karoti.",
  "atk-s0515a:979_3": "Khayā rāgassātiādayo tividhāpi nibbānameva.",
  "atk-s0515a:980_0": "Saddhammappajjotikāya mahāniddesaṭṭhakathāya",
  "atk-s0515a:981_0": "Jarāsuttaniddesavaṇṇanā niṭṭhitā.",
  "atk-s0515a:982_0": "7. Tissametteyyasuttaniddesavaṇṇanā",
  "atk-s0515a:983_0": "49.",
  "atk-s0515a:983_1": "Sattame tissametteyyasutte methunamanuyuttassāti methunadhammaṃ samāyuttassa.",
  "atk-s0515a:983_2": "Itīti evamāha.",
  "atk-s0515a:983_3": "Āyasmāti piyavacanametaṃ.",
  "atk-s0515a:983_4": "Tissoti nāmaṃ tassa therassa.",
  "atk-s0515a:983_5": "Sopi hi tissoti nāmena.",
  "atk-s0515a:983_6": "Metteyyoti gottaṃ,",
  "atk-s0515a:983_7": "gottavaseneva esa pākaṭo ahosi.",
  "atk-s0515a:983_8": "Tasmā aṭṭhuppattiyaṃ vuttaṃ –",
  "atk-s0515a:983_9": "“tissametteyyā nāma dve sahāyā”ti.",
  "atk-s0515a:983_10": "Vighātanti upaghātaṃ.",
  "atk-s0515a:983_11": "Brūhīti ācikkha.",
  "atk-s0515a:983_12": "Mārisāti piyavacanametaṃ,",
  "atk-s0515a:983_13": "niddukkhāti vuttaṃ hoti.",
  "atk-s0515a:983_14": "Sutvāna tava sāsananti tava vacanaṃ sutvā.",
  "atk-s0515a:983_15": "Viveke sikkhissāmaseti sahāyaṃ ārabbha dhammadesanaṃ yācanto bhaṇati,",
  "atk-s0515a:983_16": "so pana sikkhitasikkhoyeva.",
  "atk-s0515a:984_0": "Methunadhammo nāmāti idaṃ niddisitabbassa methunadhammassa upadesapadaṃ.",
  "atk-s0515a:984_1": "Asaddhammoti asataṃ nīcajanānaṃ dhammo.",
  "atk-s0515a:984_2": "Gāmadhammoti gāmavāsīnaṃ sevanadhammo.",
  "atk-s0515a:984_3": "Vasaladhammoti vasalānaṃ dhammo,",
  "atk-s0515a:984_4": "kilesavassanato vā sayameva vasalo dhammoti vasaladhammo.",
  "atk-s0515a:984_5": "Duṭṭhulloti duṭṭho ca kilesehi duṭṭhattā,",
  "atk-s0515a:984_6": "thūlo ca anipuṇabhāvatoti duṭṭhullo.",
  "atk-s0515a:984_7": "Yasmā ca tassa dhammassa parivārabhūtaṃ dassanampi gahaṇampi āmasanampi phusanampi ghaṭṭanampi duṭṭhullaṃ,",
  "atk-s0515a:984_8": "tasmāpi duṭṭhullo so methunadhammo.",
  "atk-s0515a:984_9": "Odakantikoti udakaṃ assa ante suddhatthaṃ ādiyatīti udakanto,",
  "atk-s0515a:984_10": "udakantoyeva odakantiko.",
  "atk-s0515a:984_11": "Raho paṭicchanne okāse kattabbatāya rahasso.",
  "atk-s0515a:984_12": "Vinaye pana “duṭṭhullaṃ odakantikaṃ rahassa”nti pāṭho.",
  "atk-s0515a:984_13": "Tattha tīsu padesu yo soti padaṃ parivattetvā yaṃ tanti katvā yojetabbaṃ “yaṃ taṃ duṭṭhullaṃ,",
  "atk-s0515a:984_14": "so methunadhammo,",
  "atk-s0515a:984_15": "yaṃ taṃ odakantikaṃ so methunadhammo,",
  "atk-s0515a:984_16": "yaṃ taṃ rahassaṃ,",
  "atk-s0515a:984_17": "so methunadhammo”ti.",
  "atk-s0515a:984_18": "Idha pana “yo so asaddhammo,",
  "atk-s0515a:984_19": "so methunadhammo…pe…",
  "atk-s0515a:984_20": "yo so rahasso,",
  "atk-s0515a:984_21": "so methunadhammo”ti evaṃ yojanā veditabbā.",
  "atk-s0515a:984_22": "Dvayena dvayena samāpajjitabbato dvayaṃdvayasamāpatti.",
  "atk-s0515a:984_23": "Tattha yojanā –",
  "atk-s0515a:984_24": "yā sā dvayaṃdvayasamāpatti,",
  "atk-s0515a:984_25": "so methunadhammo nāmāti.",
  "atk-s0515a:984_26": "Kiṃkāraṇā vuccati methunadhammoti kena kāraṇena kena pariyāyena methunadhammoti kathīyati.",
  "atk-s0515a:984_27": "Taṃ kāraṇaṃ dassento “ubhinnaṃ rattāna”ntiādimāha.",
  "atk-s0515a:984_28": "Tattha ubhinnaṃ rattānanti dvinnaṃ itthipurisānaṃ rāgena rañjitānaṃ.",
  "atk-s0515a:984_29": "Sārattānanti visesena suṭṭhu rañjitānaṃ.",
  "atk-s0515a:984_30": "Avassutānanti kilesena tintānaṃ.",
  "atk-s0515a:984_31": "Pariyuṭṭhitānanti kusalācāraṃ pariyādiyitvā madditvā ṭhitānaṃ “magge corā pariyuṭṭhitā”tiādīsu viya.",
  "atk-s0515a:984_32": "Pariyādinnacittānanti kusalacittaṃ pariyādiyitvā khepetvā ṭhitacittānaṃ.",
  "atk-s0515a:984_33": "Ubhinnaṃ sadisānanti dvinnaṃ kilesena sadisānaṃ.",
  "atk-s0515a:984_34": "Dhammoti sabhāvo.",
  "atk-s0515a:984_35": "Taṃ kāraṇāti tena kāraṇena.",
  "atk-s0515a:984_36": "Taṃ upamāya sādhento “ubho kalahakārakā”tiādimāha.",
  "atk-s0515a:984_37": "Tattha ubho kalahakārakāti pubbabhāge kalahakārakā dve.",
  "atk-s0515a:984_38": "Methunakāti vuccantīti sadisāti vuccanti.",
  "atk-s0515a:984_39": "Bhaṇḍanakārakāti tattha tattha gantvā bhaṇḍanaṃ karontā.",
  "atk-s0515a:984_40": "Bhassakārakāti vācākalahaṃ karontā.",
  "atk-s0515a:984_41": "Vivādakārakāti nānāvacanaṃ karontā.",
  "atk-s0515a:984_42": "Adhikaraṇakārakāti vinicchayapāpuṇanavisesakāraṇaṃ karontā.",
  "atk-s0515a:984_43": "Vādinoti vādapaṭivādino.",
  "atk-s0515a:984_44": "Sallāpakāti vācaṃ kathentā evamevanti upamāsaṃsandanaṃ.",
  "atk-s0515a:985_0": "Yuttassāti saññuttassa.",
  "atk-s0515a:985_1": "Payuttassāti ādarena yuttassa.",
  "atk-s0515a:985_2": "Āyuttassāti visesena yuttassa.",
  "atk-s0515a:985_3": "Samāyuttassāti ekato yuttassa.",
  "atk-s0515a:985_4": "Taccaritassāti taṃcaritaṃ karontassa.",
  "atk-s0515a:985_5": "Tabbahulassāti taṃbahulaṃ karontassa.",
  "atk-s0515a:985_6": "Taggarukassāti taṃgaruṃ karontassa.",
  "atk-s0515a:985_7": "Tanninnassāti tasmiṃ natacittassa.",
  "atk-s0515a:985_8": "Tappoṇassāti tasmiṃ natakāyassa.",
  "atk-s0515a:985_9": "Tappabbhārassāti tasmiṃ abhimukhakāyassa.",
  "atk-s0515a:985_10": "Tadadhimuttassāti tasmiṃ adhiharitassa.",
  "atk-s0515a:985_11": "Tadadhipateyyassāti taṃ adhipatiṃ jeṭṭhakaṃ katvā pavattassa.",
  "atk-s0515a:986_0": "Vighātanti niddesassa uddesavacanaṃ.",
  "atk-s0515a:986_1": "Vighātanti pīḷanaṃ.",
  "atk-s0515a:986_2": "Upaghātanti samīpaṃ katvā pīḷanaṃ.",
  "atk-s0515a:986_3": "Pīḷananti ghaṭṭanaṃ.",
  "atk-s0515a:986_4": "Ghaṭṭananti pīḷanaṃ.",
  "atk-s0515a:986_5": "Sabbaṃ aññamaññavevacanaṃ.",
  "atk-s0515a:986_6": "Upaddavanti hiṃsanaṃ.",
  "atk-s0515a:986_7": "Upasagganti tattha tattha upagantvā pīḷanākāraṃ.",
  "atk-s0515a:986_8": "Brūhīti kathehi.",
  "atk-s0515a:986_9": "Ācikkhāti vissajjehi.",
  "atk-s0515a:986_10": "Desehīti dassehi.",
  "atk-s0515a:986_11": "Paññapehīti ñāpehi.",
  "atk-s0515a:986_12": "Paṭṭhapehīti ṭhapehi.",
  "atk-s0515a:986_13": "Vivarāti pākaṭaṃ karohi.",
  "atk-s0515a:986_14": "Vibhajāti bhājehi.",
  "atk-s0515a:986_15": "Uttānīkarohīti tīraṃ pāpehi.",
  "atk-s0515a:986_16": "Pakāsehīti pākaṭaṃ karohi.",
  "atk-s0515a:987_0": "Tuyhaṃ vacananti tava vācaṃ.",
  "atk-s0515a:987_1": "Byappathanti vacanaṃ.",
  "atk-s0515a:987_2": "Desananti ācikkhanaṃ.",
  "atk-s0515a:987_3": "Anusāsananti ovādaṃ.",
  "atk-s0515a:987_4": "Anusiṭṭhanti anusāsanaṃ.",
  "atk-s0515a:987_5": "Sutvāti sotena sutvā.",
  "atk-s0515a:987_6": "Suṇitvāti tasseva vevacanaṃ.",
  "atk-s0515a:987_7": "Uggahetvāti sammā gahetvā.",
  "atk-s0515a:987_8": "Upadhārayitvāti anāsetvā.",
  "atk-s0515a:987_9": "Upalakkhayitvāti sallakkhetvā.",
  "atk-s0515a:988_0": "50.",
  "atk-s0515a:988_1": "Mussate vāpi sāsananti pariyattipaṭipattito duvidhampi sāsanaṃ nassati.",
  "atk-s0515a:988_2": "Vāpīti padapūraṇamattaṃ.",
  "atk-s0515a:988_3": "Etaṃ tasmiṃ anariyanti tasmiṃ puggale etaṃ anariyaṃ,",
  "atk-s0515a:988_4": "yadidaṃ micchāpaṭipadā.",
  "atk-s0515a:988_5": "Gāravādhivacananti guṇavisiṭṭhasabbasattuttamagarugāravādhivacanaṃ.",
  "atk-s0515a:988_6": "Tenāhu porāṇā –",
  "atk-s0515a:989_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0515a:990_0": "Garu gāravayutto so, bhagavā tena vuccatī”ti. ;",
  "atk-s0515a:991_0": "Catubbidhaṃ vā nāmaṃ āvatthikaṃ, liṅgikaṃ,",
  "atk-s0515a:991_1": "nemittikaṃ,",
  "atk-s0515a:991_2": "adhiccasamuppannanti.",
  "atk-s0515a:991_3": "Adhiccasamuppannaṃ nāma lokiyavohārena “yadicchaka”nti vuttaṃ hoti.",
  "atk-s0515a:991_4": "Tattha vaccho, dammo,",
  "atk-s0515a:991_5": "balībaddhoti evamādi āvatthikaṃ, daṇḍī, chattī, sikhī,",
  "atk-s0515a:991_6": "karīti evamādi liṅgikaṃ, tevijjo,",
  "atk-s0515a:991_7": "chaḷabhiññoti evamādi nemittikaṃ,",
  "atk-s0515a:991_8": "sirivaḍḍhako,",
  "atk-s0515a:991_9": "dhanavaḍḍhakoti evamādi vacanatthaṃ anapekkhitvā pavattaṃ adhiccasamuppannaṃ.",
  "atk-s0515a:991_10": "Idaṃ pana bhagavāti nāmaṃ nemittikaṃ,",
  "atk-s0515a:991_11": "na mahāmāyāya,",
  "atk-s0515a:991_12": "na suddhodanamahārājena,",
  "atk-s0515a:991_13": "na asītiyā ñātisahassehi kataṃ,",
  "atk-s0515a:991_14": "na sakkasantusitādīhi devatāvisesehi kataṃ.",
  "atk-s0515a:991_15": "Vakkhati ca “bhagavāti netaṃ nāmaṃ mātarā kataṃ…pe…",
  "atk-s0515a:991_16": "paṭilābhā sacchikā paññatti yadidaṃ bhagavā”ti.",
  "atk-s0515a:992_0": "“Bhāgyavā bhaggavā yutto, bhagehi ca vibhattavā;",
  "atk-s0515a:993_0": "Bhattavā vantagamano, bhavesu bhagavā tato”ti. ;",
  "atk-s0515a:994_0": "Tattha –",
  "atk-s0515a:995_0": "“Vaṇṇāgamo vaṇṇavipariyāyo, dve cāpare vaṇṇavikāranāsā;",
  "atk-s0515a:996_0": "Dhātūnamatthātisayena yogo, taduccate pañcavidhaṃ nirutti”nti. –",
  "atk-s0515a:997_0": "Evaṃ vuttaniruttilakkhaṇaṃ gahetvā padasiddhi veditabbā.",
  "atk-s0515a:997_1": "Tattha “nakkhattarājāriva tārakāna”nti ettha rakārāgamo viya avijjamānassa akkharassa āgamo vaṇṇāgamo nāma. “Hiṃsanā,",
  "atk-s0515a:997_2": "hiṃso”ti vattabbe “sīho”ti viya vijjamānakkharānaṃ heṭṭhupariyavasena parivattanaṃ vaṇṇavipariyāyo nāma.",
  "atk-s0515a:997_3": "“Nave channake dānaṃ diyyatī”ti ettha akārassa ekārāpajjanatā viya aññakkharassa aññakkharāpajjanatā vaṇṇavikāro nāma.",
  "atk-s0515a:997_4": "“Jīvanassa mūto jīvanamūto”ti vattabbe “jīmūto”ti vakāranakārānaṃ vināso viya vijjamānakkharavināso vaṇṇavināso nāma.",
  "atk-s0515a:997_5": "“Pharusāhi vācāhi pakrubbamāno āsajja maṃ tvaṃ vadasi kumārā”ti ettha pakrubbamānoti padassa abhibhavamānoti",
  "atk-s0515a:997_6": "atthapaṭipādanaṃ viya tattha tattha yathāyogaṃ visesatthayogo dhātūnaṃ atthātisayena yogo nāma.",
  "atk-s0515a:998_0": "Evaṃ niruttilakkhaṇaṃ gahetvā saddanayena vā pisodarādinissito patiṭṭhānīti pisodarādipakkhepalakkhaṇaṃ",
  "atk-s0515a:998_1": "gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa atthi,",
  "atk-s0515a:998_2": "tasmā “bhāgyavā”ti vattabbe “bhagavā”ti vuccatīti ñātabbaṃ.",
  "atk-s0515a:999_0": "Yasmā pana lobhadosamohaviparītamanasikāraahirikānottappakodhūpanāhamakkhapaḷāsaissā-",
  "atk-s0515a:999_1": "macchariyamāyāsāṭheyyathambhasārambhamānātimānamadapamādataṇhāavijjātividhākusalamūladuccarita-",
  "atk-s0515a:999_2": "saṃkilesamalavisamasaññāvitakkapapañcacatubbidhavipariyesaāsavaganthaoghayogaagati-",
  "atk-s0515a:999_3": "taṇhuppādupādānapañcacetokhīlavinibandhanīvaraṇābhinandanachavivādamūlataṇhākāyasattānusaya-",
  "atk-s0515a:999_4": "aṭṭhamicchattanavataṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritappabhesabbadaratha-",
  "atk-s0515a:999_5": "pariḷāhakilesasatasahassāni,",
  "atk-s0515a:999_6": "saṅkhepato vā pañca kilesakhandhaabhisaṅkhāradevaputtamaccumāre abhañji,",
  "atk-s0515a:999_7": "tasmā bhaggattā etesaṃ parissayānaṃ “bhaggavā”ti vattabbe “bhagavā”ti vuccati.",
  "atk-s0515a:999_8": "Āha cettha –",
  "atk-s0515a:1000_0": "“Bhaggarāgo bhaggadoso, bhaggamoho anāsavo;",
  "atk-s0515a:1001_0": "Bhaggāssa pāpakā dhammā, bhagavā tena vuccatī”ti. ;",
  "atk-s0515a:1002_0": "Bhāgyavantatāya cassa satapuññajalakkhaṇavarassa rūpakāyasampatti dīpitā hoti.",
  "atk-s0515a:1002_1": "Bhaggadosatāya dhammakāyasampatti.",
  "atk-s0515a:1002_2": "Tathā lokiyasarikkhakānaṃ bahumatabhāvo,",
  "atk-s0515a:1002_3": "gahaṭṭhapabbajitehi abhigamanīyatā,",
  "atk-s0515a:1002_4": "abhigatānañca nesaṃ kāyacittadukkhāpanayane paṭibalabhāvo,",
  "atk-s0515a:1002_5": "āmisadānadhammadānehi upakāritā,",
  "atk-s0515a:1002_6": "lokiyalokuttarasukhehi ca saññojanasamatthatā dīpitā hoti.",
  "atk-s0515a:1003_0": "Yasmā ca loke issariyadhammayasasirikāmapayattesu chasu dhammesu bhagasaddo pavattati,",
  "atk-s0515a:1003_1": "paramañcassa sakacitte issariyaṃ,",
  "atk-s0515a:1003_2": "aṇimālaṅghimādikaṃ vā lokiyasammataṃ sabbākāraparipūraṃ atthi,",
  "atk-s0515a:1003_3": "tathā lokuttaro dhammo,",
  "atk-s0515a:1003_4": "lokattayabyāpako yathābhuccaguṇādhigato ativiya parisuddho yaso,",
  "atk-s0515a:1003_5": "rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,",
  "atk-s0515a:1003_6": "yaṃ yaṃ etena icchitaṃ patthitaṃ attahitaṃ parahitaṃ vā,",
  "atk-s0515a:1003_7": "tassa tassa tatheva abhinipphannattā icchiticchitatthanipphattisaññito kāmo,",
  "atk-s0515a:1003_8": "sabbalokagarubhāvappattihetubhūto sammāvāyāmasaṅkhāto payatto ca atthi,",
  "atk-s0515a:1003_9": "tasmā imehi bhagehi yuttattāpi bhagā assa santīti iminā atthena “bhagavā”ti vuccati.",
  "atk-s0515a:1004_0": "Yasmā pana kusalādīhi bhedehi sabbadhamme,",
  "atk-s0515a:1004_1": "khandhāyatanadhātusaccaindriyapaṭiccasamuppādādīhi vā kusalādidhamme,",
  "atk-s0515a:1004_2": "pīḷanasaṅkhatasantāpavipariṇāmaṭṭhena vā dukkhamariyasaccaṃ,",
  "atk-s0515a:1004_3": "āyūhananidānasaṃyogapalibodhaṭṭhena samudayaṃ,",
  "atk-s0515a:1004_4": "nissaraṇavivekāsaṅkhataamataṭṭhena nirodhaṃ,",
  "atk-s0515a:1004_5": "niyyānikahetudassanādhipateyyaṭṭhena maggaṃ vibhattavā,",
  "atk-s0515a:1004_6": "vibhajitvā vivaritvā desitavāti vuttaṃ hoti,",
  "atk-s0515a:1004_7": "tasmā “vibhattavā”ti vattabbe “bhagavā”ti vuccati.",
  "atk-s0515a:1005_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe aññe ca lokiyalokuttare",
  "atk-s0515a:1005_1": "uttarimanussadhamme bhaji sevi bahulamakāsi,",
  "atk-s0515a:1005_2": "tasmā “bhattavā”ti vattabbe “bhagavā”ti vuccati.",
  "atk-s0515a:1006_0": "Yasmā pana tīsu bhavesu taṇhāsaṅkhātaṃ gamanaṃ anena vantaṃ,",
  "atk-s0515a:1006_1": "tasmā “bhavesu vantagamano”ti vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ katvā ādāya “bhagavā”ti vuccati,",
  "atk-s0515a:1006_2": "yathā loke “mehanassa khassa mālā”ti vattabbe “mekhalā”ti vuccati.",
  "atk-s0515a:1007_0": "Puna aparampi pariyāyaṃ niddisanto “api ca bhaggarāgoti bhagavā”tiādimāha.",
  "atk-s0515a:1007_1": "Tattha bhaggo rāgo assāti bhaggarāgo.",
  "atk-s0515a:1007_2": "Bhaggadosādīsupi eseva nayo.",
  "atk-s0515a:1007_3": "Kaṇḍakoti vinivijjhanaṭṭhena kilesā eva.",
  "atk-s0515a:1007_4": "Bhajīti uddesavasena vibhāgaṃ katvā bhājesi.",
  "atk-s0515a:1007_5": "Vibhajīti niddesavasena vividhā bhājesi.",
  "atk-s0515a:1007_6": "Pavibhajīti paṭiniddesavasena pakārena vibhaji.",
  "atk-s0515a:1007_7": "Ugghaṭitaññūnaṃ vasena bhaji.",
  "atk-s0515a:1007_8": "Vipañcitaññūnaṃ vasena vibhaji.",
  "atk-s0515a:1007_9": "Neyyānaṃ vasena pavibhaji.",
  "atk-s0515a:1008_0": "Dhammaratananti –",
  "atk-s0515a:1009_0": "“Cittīkataṃ mahagghañca, atulaṃ dullabhadassanaṃ;",
  "atk-s0515a:1010_0": "Anomasattaparibhogaṃ, ratanaṃ tena vuccatī”ti. –",
  "atk-s0515a:1011_0": "Evaṃ vaṇṇitaṃ dhammaratanaṃ tividhena bhājesi.",
  "atk-s0515a:1011_1": "Bhavānaṃ antakaroti kāmabhavādīnaṃ navannaṃ bhavānaṃ paricchedaṃ pariyantaṃ parivaṭumaṃ kārako.",
  "atk-s0515a:1011_2": "Bhāvitakāyoti vaḍḍhitakāyo.",
  "atk-s0515a:1011_3": "Tathā itaresupi.",
  "atk-s0515a:1011_4": "Bhajīti sevi.",
  "atk-s0515a:1011_5": "Araññavanapatthānīti gāmassa vā nagarassa vā indakhīlato bahi araññaṃ.",
  "atk-s0515a:1011_6": "Vanapatthāni manussūpacārātikkantāni vanasaṇḍāni.",
  "atk-s0515a:1011_7": "Pantānīti yattha manussā na kasanti na vapanti dūrāni senāsanāni.",
  "atk-s0515a:1011_8": "Keci pana “vanapattānīti yasmā yattha byagghādayo atthi,",
  "atk-s0515a:1011_9": "taṃ vanaṃ te pālayanti rakkhanti,",
  "atk-s0515a:1011_10": "tasmā tehi rakkhitattā vanapattānī”ti vadanti.",
  "atk-s0515a:1011_11": "Senāsanānīti seti ceva āsati ca etthāti senāsanāni.",
  "atk-s0515a:1011_12": "Appasaddānīti vacanasaddena appasaddāni.",
  "atk-s0515a:1011_13": "Appanigghosānīti gāmanagaranigghosasaddena appanigghosāni.",
  "atk-s0515a:1011_14": "Vijanavātānīti antosañcaraṇajanassa sarīravātena virahitāni.",
  "atk-s0515a:1011_15": "“Vijanavādānī”tipi pāṭho,",
  "atk-s0515a:1011_16": "“antojanavādena virahitānī”ti attho.",
  "atk-s0515a:1011_17": "“Vijanapātānī”tipi pāṭho,",
  "atk-s0515a:1011_18": "“janasañcāravirahitānī”ti attho.",
  "atk-s0515a:1011_19": "Manussarāhasseyyakānīti manussānaṃ rahassakaraṇaṭṭhānāni.",
  "atk-s0515a:1011_20": "Paṭisallānasāruppānīti vivekānurūpāni.",
  "atk-s0515a:1011_21": "Bhāgī vāti “bhāgo cīvarādikoṭṭhāso assa atthī”ti bhāgī.",
  "atk-s0515a:1011_22": "“Paṭilābhavasena attharasādibhāgo assa atthī”ti bhāgī.",
  "atk-s0515a:1011_23": "Attharasassāti hetuphalasampattisaṅkhātassa attharasassa.",
  "atk-s0515a:1011_24": "Dhammarasassāti hetusampattisaṅkhātassa dhammarasassa.",
  "atk-s0515a:1011_25": "Vuttañhetaṃ “hetuphale ñāṇaṃ atthapaṭisambhidā,",
  "atk-s0515a:1011_26": "hetumhi ñāṇaṃ dhammapaṭisambhidā”ti.",
  "atk-s0515a:1011_27": "Vimuttirasassāti phalasampattisaṅkhātassa vimuttirasassa.",
  "atk-s0515a:1011_28": "Vuttampi cetaṃ “kiccasampattiatthena,",
  "atk-s0515a:1011_29": "raso nāma pavuccatī”ti.",
  "atk-s0515a:1012_0": "Catunnaṃ jhānānanti paṭhamajjhānādīnaṃ catunnaṃ jhānānaṃ.",
  "atk-s0515a:1012_1": "Catunnaṃ appamaññānanti mettādīnaṃ pharaṇappamāṇavirahitānaṃ catunnaṃ brahmavihārānaṃ.",
  "atk-s0515a:1012_2": "Catunnaṃ arūpasamāpattīnanti ākāsānañcāyatanādīnaṃ catunnaṃ arūpajjhānānaṃ.",
  "atk-s0515a:1012_3": "Aṭṭhannaṃ vimokkhānanti “rūpī rūpāni passatī”tiādinā nayena vuttānaṃ ārammaṇavimuttānaṃ aṭṭhannaṃ vimokkhānaṃ.",
  "atk-s0515a:1012_4": "Abhibhāyatanānanti ettha abhibhūtāni āyatanāni etesaṃ jhānānanti abhibhāyatanāni, jhānāni.",
  "atk-s0515a:1012_5": "Āyatanānīti adhiṭṭhānaṭṭhena āyatanasaṅkhātāni kasiṇārammaṇāni.",
  "atk-s0515a:1012_6": "Ñāṇuttariko hi puggalo visadañāṇoti kiṃ ettha ārammaṇe samāpajjitabbaṃ,",
  "atk-s0515a:1012_7": "na mayi cittekaggatākaraṇe bhāro atthīti tāni ārammaṇāni abhibhavitvā samāpajjati.",
  "atk-s0515a:1012_8": "Saha nimittuppādenevettha appanaṃ nibbattetīti attho.",
  "atk-s0515a:1012_9": "Evaṃ uppāditāni jhānāni abhibhāyatanānīti vuccanti,",
  "atk-s0515a:1012_10": "tesaṃ aṭṭhannaṃ abhibhāyatanānaṃ.",
  "atk-s0515a:1012_11": "Navannaṃ anupubbavihārasamāpattīnanti pubbaṃ pubbaṃ anu anupubbaṃ,",
  "atk-s0515a:1012_12": "anupubbaṃ viharitabbato samāpajjitabbato anupubbavihārasamāpatti,",
  "atk-s0515a:1012_13": "anupaṭipāṭiyā samāpajjitabbāti attho,",
  "atk-s0515a:1012_14": "tāsaṃ navannaṃ anupubbavihārasamāpattīnaṃ.",
  "atk-s0515a:1012_15": "Dasannaṃ saññābhāvanānanti girimānandasutte āgatānaṃ aniccasaññādīnaṃ dasannaṃ saññābhāvanānaṃ.",
  "atk-s0515a:1012_16": "Dasannaṃ kasiṇasamāpattīnanti sakalaṭṭhena kasiṇasaṅkhātānaṃ pathavīkasiṇajjhānādīnaṃ dasannaṃ jhānānaṃ.",
  "atk-s0515a:1012_17": "Ānāpānassatisamādhissāti ānāpānassatisampayuttasamādhissa.",
  "atk-s0515a:1012_18": "Asubhasamāpattiyāti asubhajjhānasamāpattiyā.",
  "atk-s0515a:1012_19": "Dasannaṃ tathāgatabalānanti dasabalabalānaṃ dasannaṃ.",
  "atk-s0515a:1012_20": "Catunnaṃ vesārajjānanti visāradabhāvānaṃ catunnaṃ vesārajjānaṃ.",
  "atk-s0515a:1012_21": "Catunnaṃ paṭisambhidānanti paṭisambhidāñāṇānaṃ catunnaṃ.",
  "atk-s0515a:1012_22": "Channaṃ abhiññāṇānanti iddhividhādīnaṃ channaṃ abhiññāṇānaṃ.",
  "atk-s0515a:1012_23": "Channaṃ buddhadhammānanti “sabbaṃ kāyakammaṃ ñāṇānuparivattī”tiādinā nayena upari āgatānaṃ channaṃ buddhadhammānaṃ.",
  "atk-s0515a:1013_0": "Tattha cīvarādayo bhāgyasampattivasena vuttā.",
  "atk-s0515a:1013_1": "Attharasatiko paṭivedhavasena vutto.",
  "atk-s0515a:1013_2": "Adhisīlatiko paṭipattivasena.",
  "atk-s0515a:1013_3": "Jhānattiko rūpārūpajjhānavasena.",
  "atk-s0515a:1013_4": "Vimokkhattiko samāpattivasena.",
  "atk-s0515a:1013_5": "Saññācatukko upacārappanāvasena.",
  "atk-s0515a:1013_6": "Satipaṭṭhānādayo sattatiṃsabodhipakkhiyadhammavasena.",
  "atk-s0515a:1013_7": "Tathāgatabalānantiādayo āveṇikadhammavasena vuttāti veditabbā.",
  "atk-s0515a:1014_0": "Ito paraṃ bhagavāti netaṃ nāmantiādi “atthamanugatā ayaṃ paññattī”ti ñāpanatthaṃ vuttaṃ.",
  "atk-s0515a:1014_1": "Tattha samaṇā pabbajjupagatā.",
  "atk-s0515a:1014_2": "Brāhmaṇā bhovādino samitapāpabāhitapāpā vā.",
  "atk-s0515a:1014_3": "Devatā sakkādayo brahmāno ca.",
  "atk-s0515a:1014_4": "Vimokkhantikanti vimokkho arahattamaggo,",
  "atk-s0515a:1014_5": "vimokkhassa anto arahattaphalaṃ,",
  "atk-s0515a:1014_6": "tasmiṃ vimokkhante bhavaṃ vimokkhantikaṃ nāmaṃ.",
  "atk-s0515a:1014_7": "Sabbaññubhāvo hi arahattamaggena sijjhati,",
  "atk-s0515a:1014_8": "arahattaphalādhigamena siddho hoti.",
  "atk-s0515a:1014_9": "Tasmā sabbaññubhāvo vimokkhante bhavo hoti.",
  "atk-s0515a:1014_10": "Taṃ nemittikampi nāmaṃ vimokkhante bhavaṃ nāma hoti.",
  "atk-s0515a:1014_11": "Tena vuttaṃ –",
  "atk-s0515a:1014_12": "“vimokkhantikametaṃ buddhānaṃ bhagavantāna”nti.",
  "atk-s0515a:1014_13": "Bodhiyā mūle saha sabbaññutaññāṇassa paṭilābhāti mahābodhirukkhamūle yathāvuttakkhaṇe sabbaññutaññāṇassa paṭilābhena saha.",
  "atk-s0515a:1014_14": "Sacchikā paññattīti arahattaphalasacchikiriyāya sabbadhammasacchikiriyāya vā jātā paññatti.",
  "atk-s0515a:1014_15": "Yadidaṃ bhagavāti yā ayaṃ bhagavāti paññatti.",
  "atk-s0515a:1015_0": "Dvīhi kāraṇehīti dvīhi koṭṭhāsehi.",
  "atk-s0515a:1015_1": "Pariyattisāsananti tepiṭakaṃ buddhavacanaṃ.",
  "atk-s0515a:1015_2": "Paṭipattīti paṭipajjati etāyāti paṭipatti.",
  "atk-s0515a:1015_3": "Yaṃ tassa pariyāpuṭanti tena puggalena yaṃ pariyāpuṭaṃ sajjhāyitaṃ karaṇatthe sāmivacanaṃ.",
  "atk-s0515a:1015_4": "“Pariyāpuṭṭa”ntipi pāṭho.",
  "atk-s0515a:1015_5": "Suttanti ubhatovibhaṅganiddesakhandhakaparivārā,",
  "atk-s0515a:1015_6": "suttanipāte maṅgalasutta-",
  "atk-s0515a:1015_7": "ratanasutta-",
  "atk-s0515a:1015_8": "tuvaṭakasuttāni,",
  "atk-s0515a:1015_9": "aññampi ca suttanāmakaṃ tathāgatavacanaṃ suttanti veditabbaṃ.",
  "atk-s0515a:1015_10": "Geyyanti sabbampi sagāthakaṃ suttaṃ geyyanti veditabbaṃ,",
  "atk-s0515a:1015_11": "visesena saṃyuttake sakalopi sagāthāvaggo.",
  "atk-s0515a:1015_12": "Veyyākaraṇanti sakalaṃ abhidhammapiṭakaṃ niggāthakaṃ suttaṃ,",
  "atk-s0515a:1015_13": "yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-s0515a:1015_14": "taṃ “veyyākaraṇa”nti veditabbaṃ.",
  "atk-s0515a:1015_15": "Gāthāti dhammapadaṃ,",
  "atk-s0515a:1015_16": "theragāthā,",
  "atk-s0515a:1015_17": "therīgāthā,",
  "atk-s0515a:1015_18": "suttanipāte nosuttanāmikā suddhikagāthā ca “gāthā”ti veditabbā.",
  "atk-s0515a:1015_19": "Udānanti somanassañāṇamayikagāthāpaṭisaṃyuttā dveasīti suttantā “udāna”nti veditabbaṃ.",
  "atk-s0515a:1015_20": "Itivuttakanti “vuttañhetaṃ bhagavatā”tiādinayappavattā dasuttarasatasuttantā “itivuttaka”nti veditabbaṃ.",
  "atk-s0515a:1015_21": "Jātakanti apaṇṇakajātakādīni paṇṇāsādhikāni pañcajātakasatāni “jātaka”nti veditabbaṃ.",
  "atk-s0515a:1015_22": "Abbhutadhammanti “cattārome,",
  "atk-s0515a:1015_23": "bhikkhave,",
  "atk-s0515a:1015_24": "acchariyā abbhutadhammā ānande”tiādinayappavattā sabbepi acchariyaabbhutadhammapaṭisaṃyuttā suttantā “abbhutadhamma”nti veditabbaṃ.",
  "atk-s0515a:1015_25": "Vedallanti cūḷavedalla-",
  "atk-s0515a:1015_26": "mahāvedalla-",
  "atk-s0515a:1015_27": "sammādiṭṭhi-",
  "atk-s0515a:1015_28": "sakkapañha-",
  "atk-s0515a:1015_29": "saṅkhārabhājaniyamahāpuṇṇamasuttādayo sabbepi vedañca tuṭṭhiñca laddhā laddhā pucchitasuttantā “vedalla”nti veditabbaṃ.",
  "atk-s0515a:1015_30": "Idaṃ pariyattisāsananti idaṃ vuttappakāraṃ tepiṭakaṃ buddhavacanaṃ pariyāpuṇitabbaṭṭhena pariyatti,",
  "atk-s0515a:1015_31": "anusāsanaṭṭhena sāsananti katvā pariyattisāsanaṃ.",
  "atk-s0515a:1015_32": "Tampi mussatīti tampi pariyattisāsanaṃ nassati.",
  "atk-s0515a:1015_33": "Sammussatīti ādito nassati.",
  "atk-s0515a:1015_34": "Paribāhiro hotīti parammukho hoti.",
  "atk-s0515a:1016_0": "Katamaṃ paṭipattisāsananti lokuttaradhammato pubbabhāgo tadatthaṃ paṭipajjīyatīti paṭipatti.",
  "atk-s0515a:1016_1": "Sāsīyanti ettha veneyyāti sāsanaṃ.",
  "atk-s0515a:1016_2": "Sammāpaṭipadātiādayo vuttanayā eva.",
  "atk-s0515a:1017_0": "Pāṇampi hanatīti jīvitindriyampi ghāteti.",
  "atk-s0515a:1017_1": "Adinnampi ādiyatīti parapariggahitampi vatthuṃ gaṇhāti.",
  "atk-s0515a:1017_2": "Sandhimpi chindatīti gharasandhimpi chindati.",
  "atk-s0515a:1017_3": "Nillopampi haratīti gāme paharitvā mahāvilopampi karoti.",
  "atk-s0515a:1017_4": "Ekāgārikampi karotīti paṇṇāsamattehipi saṭṭhimattehipi parivāretvā jīvaggāhaṃ gahetvāpi dhanaṃ āharāpeti.",
  "atk-s0515a:1017_5": "Paripanthepi tiṭṭhatīti panthadūhanakammaṃ karoti.",
  "atk-s0515a:1017_6": "Paradārampi gacchatīti paradāresu cārittaṃ āpajjati.",
  "atk-s0515a:1017_7": "Musāpi bhaṇatīti atthabhañjanakaṃ musāpi vadati.",
  "atk-s0515a:1017_8": "Anariyadhammoti anariyasabhāvo.",
  "atk-s0515a:1018_0": "51.",
  "atk-s0515a:1018_1": "Eko pubbe caritvānāti pabbajjāsaṅkhātena vā gaṇāvavassaggaṭṭhena vā pubbe loke viharitvā.",
  "atk-s0515a:1018_2": "Yānaṃ bhantaṃva taṃ loke,",
  "atk-s0515a:1018_3": "hīnamāhu puthujjananti taṃ vibbhantakaṃ puggalaṃ yathā hatthiyānādiyānaṃ adantaṃ visamampi ārohati,",
  "atk-s0515a:1018_4": "ārohanakampi bhañjati,",
  "atk-s0515a:1018_5": "papātepi papatati,",
  "atk-s0515a:1018_6": "evaṃ kāyaduccaritādivisamārohanena nirayādīsu,",
  "atk-s0515a:1018_7": "atthabhañjanena jātipapātādīsu papatanena ca yānaṃ bhantaṃva hīnaṃ puthujjanañca āhūti.",
  "atk-s0515a:1019_0": "Pabbajjāsaṅkhātena vāti pabbajjākoṭṭhāsena vā “pabbajito samaṇo”ti gaṇanāropanena vā.",
  "atk-s0515a:1019_1": "Gaṇāvavassaggaṭṭhena vāti gaṇasaṅgaṇikārāmataṃ vissajjetvā vassaggaṭṭhena vā.",
  "atk-s0515a:1020_0": "Eko paṭikkamatīti ekakova gāmato nivattati.",
  "atk-s0515a:1020_1": "Yo nisevatīti niddesassa uddesapadaṃ.",
  "atk-s0515a:1020_2": "Aparena samayenāti aññasmiṃ kāle aparabhāge.",
  "atk-s0515a:1020_3": "Buddhanti sabbaññubuddhaṃ.",
  "atk-s0515a:1020_4": "Dhammanti svākkhātatādiguṇayuttaṃ dhammaṃ.",
  "atk-s0515a:1020_5": "Saṅghanti suppaṭipannatādiguṇayuttaṃ saṅghaṃ.",
  "atk-s0515a:1020_6": "Sikkhanti adhisīlādisikkhitabbaṃ sikkhaṃ.",
  "atk-s0515a:1020_7": "Paccakkhāyāti buddhādiṃ paṭikkhipitvā.",
  "atk-s0515a:1020_8": "Hīnāyāti hīnatthāya gihibhāvāya.",
  "atk-s0515a:1020_9": "Āvattitvāti nivattitvā.",
  "atk-s0515a:1020_10": "Sevati ekavāraṃ sevati.",
  "atk-s0515a:1020_11": "Nisevati anekavidhena sevati.",
  "atk-s0515a:1020_12": "Saṃsevati allīyitvā sevati.",
  "atk-s0515a:1020_13": "Paṭisevati punappunaṃ sevati.",
  "atk-s0515a:1021_0": "Bhantanti vibbhantaṃ.",
  "atk-s0515a:1021_1": "Adantanti dantabhāvaṃ anupanītaṃ.",
  "atk-s0515a:1021_2": "Akāritanti susikkhitakiriyaṃ asikkhāpitaṃ.",
  "atk-s0515a:1021_3": "Avinītanti na vinītaṃ ācārasampattiyā asikkhitaṃ.",
  "atk-s0515a:1021_4": "Uppathaṃ gaṇhātīti vuttappakāraṃ yānaṃ adantātiyuttaṃ bhantaṃ visamamaggaṃ upeti.",
  "atk-s0515a:1021_5": "Visamaṃ khāṇumpi pāsāṇampi abhiruhatīti visamaṃ hutvā ṭhitaṃ kharakhāṇumpi tathā pabbatapāsāṇampi ārohati.",
  "atk-s0515a:1021_6": "Yānampi ārohanakampi bhañjatīti vayhādiyānaṃ ārohantassa pājentassa hatthapādādimpi bhindati.",
  "atk-s0515a:1021_7": "Papātepi papatatīti ekatocchinnapabbhārapapātepi pāteti.",
  "atk-s0515a:1021_8": "So vibbhantakoti so paṭikkantako.",
  "atk-s0515a:1021_9": "Bhantayānapaṭibhāgoti anavaṭṭhitayānasadiso.",
  "atk-s0515a:1021_10": "Uppathaṃ gaṇhātīti kusalakammapathato paṭikkamitvā apāyapathabhūtaṃ uppathaṃ micchāmaggaṃ upeti.",
  "atk-s0515a:1021_11": "Visamaṃ kāyakammaṃ abhiruhatīti samassa paṭipakkhaṃ kāyaduccaritasaṅkhātaṃ visamaṃ kāyakammaṃ ārohati.",
  "atk-s0515a:1021_12": "Sesesupi eseva nayo.",
  "atk-s0515a:1021_13": "Niraye attānaṃ bhañjatīti nirassādasaṅkhāte niraye attabhāvaṃ cuṇṇavicuṇṇaṃ karoti.",
  "atk-s0515a:1021_14": "Manussaloke attānaṃ bhañjatīti vividhakammakāraṇavasena bhañjati.",
  "atk-s0515a:1021_15": "Devaloke attānaṃ bhañjatīti piyavippayogādidukkhavasena.",
  "atk-s0515a:1021_16": "Jātipapātampi papatatīti jātipapātepi pāteti.",
  "atk-s0515a:1021_17": "Jarāpapātādīsupi eseva nayo.",
  "atk-s0515a:1021_18": "Manussaloketi idha adhippetalokameva dasseti.",
  "atk-s0515a:1022_0": "Puthujjanāti niddesassa uddesapadaṃ. Tattha puthujjanāti –",
  "atk-s0515a:1023_0": "Puthūnaṃ jananādīhi, kāraṇehi puthujjano;",
  "atk-s0515a:1024_0": "Puthujjanantogadhattā, puthuvāyaṃ jano iti.",
  "atk-s0515a:1025_0": "So hi puthūnaṃ nānappakārānaṃ kilesādīnaṃ jananādīhipi kāraṇehi puthujjano.",
  "atk-s0515a:1025_1": "Taṃ vibhāgato dassetuṃ “puthu kilese janentī”tiādimāha.",
  "atk-s0515a:1025_2": "Tattha bahūnaṃ nānappakārānaṃ sakkāyadiṭṭhīnaṃ avihatattā vā tā janenti,",
  "atk-s0515a:1025_3": "tāhi janitāti vā puthujjanā.",
  "atk-s0515a:1025_4": "Avihatamevatthaṃ janasaddo vadati.",
  "atk-s0515a:1025_5": "Puthu satthārānaṃ mukhullokikāti ettha puthū nānājanā satthupaṭiññā etesanti puthujjanāti vacanattho.",
  "atk-s0515a:1025_6": "Puthu sabbagatīhi avuṭṭhitāti ettha janetabbā janayanti etthāti janā, gatiyo.",
  "atk-s0515a:1025_7": "Puthū janā etesanti puthujjanā.",
  "atk-s0515a:1025_8": "Ito pare jāyanti etehīti janā,",
  "atk-s0515a:1025_9": "abhisaṅkhārādayo.",
  "atk-s0515a:1025_10": "Te etesaṃ vijjantīti puthujjanā.",
  "atk-s0515a:1025_11": "Abhisaṅkharaṇādiattho eva vā janasaddo daṭṭhabbo.",
  "atk-s0515a:1025_12": "Nānāsantāpehi santapantīti rāgaggiādayo santāpā.",
  "atk-s0515a:1025_13": "Te eva vā sabbepi vā kilesā pariḷāhā.",
  "atk-s0515a:1025_14": "Puthu pañcasu kāmaguṇesūti ettha jāyatīti jano,",
  "atk-s0515a:1025_15": "rāgo gedhoti evamādiko,",
  "atk-s0515a:1025_16": "puthu jano etesanti puthujjanā.",
  "atk-s0515a:1025_17": "Puthu jātā rattāti evaṃ rāgādiattho eva vā janasaddo daṭṭhabbo.",
  "atk-s0515a:1025_18": "Palibuddhāti sambaddhā.",
  "atk-s0515a:1025_19": "Āvutāti āvaritā.",
  "atk-s0515a:1025_20": "Nivutāti vāritā.",
  "atk-s0515a:1025_21": "Ovutāti uparito pihitā.",
  "atk-s0515a:1025_22": "Pihitāti heṭṭhābhāgena pihitā.",
  "atk-s0515a:1025_23": "Paṭicchannāti apākaṭā.",
  "atk-s0515a:1025_24": "Paṭikujjitāti adhomukhagatā.",
  "atk-s0515a:1026_0": "Atha vā puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā.",
  "atk-s0515a:1026_1": "Puthu vā ayaṃ visuṃyeva saṅkhaṃ gato,",
  "atk-s0515a:1026_2": "visaṃsaṭṭho sīlasutādiguṇayuttehi ariyehi janotipi puthujjano.",
  "atk-s0515a:1027_0": "Evaṃ ye te –",
  "atk-s0515a:1028_0": "“Duve puthujjanā vuttā, buddhenādiccabandhunā;",
  "atk-s0515a:1029_0": "Andho puthujjano eko, kalyāṇeko puthujjano”ti. –",
  "atk-s0515a:1030_0": "Dveva puthujjanā vuttā, tesu andhaputhujjano vutto hotīti veditabbo.",
  "atk-s0515a:1031_0": "52.",
  "atk-s0515a:1031_1": "Yaso kitti cāti lābhasakkāro pasaṃsā ca.",
  "atk-s0515a:1031_2": "Pubbeti pabbajitabhāve.",
  "atk-s0515a:1031_3": "Hāyate vāpi tassa sāti tassa vibbhantakassa sato so ca yaso sā ca kitti hāyati.",
  "atk-s0515a:1031_4": "Etampi disvāti etampi pubbe yasakittīnaṃ lābhaṃ pacchā ca hāniṃ disvā.",
  "atk-s0515a:1031_5": "Sikkhetha methunaṃ vippahātaveti tisso sikkhāyo sikkhetha.",
  "atk-s0515a:1031_6": "Kiṃ kāraṇā?",
  "atk-s0515a:1031_7": "Methunaṃ vippahātave,",
  "atk-s0515a:1031_8": "methunappahānatthāyāti vuttaṃ hoti.",
  "atk-s0515a:1032_0": "Kittivaṇṇagatoti bhagavā kittivaṇṇo,",
  "atk-s0515a:1032_1": "kittisaddañceva guṇañca ukkhipitvā vadanto hotīti attho.",
  "atk-s0515a:1032_2": "Cittaṃ nānānayena kathanaṃ assa atthīti cittakathī.",
  "atk-s0515a:1032_3": "Kalyāṇapaṭibhānoti sundarapañño.",
  "atk-s0515a:1033_0": "Hāyatīti niddesassa uddesapadaṃ.",
  "atk-s0515a:1033_1": "Parihāyatīti samantato hāyati.",
  "atk-s0515a:1033_2": "Paridhaṃsatīti adhopathaviṃ patati.",
  "atk-s0515a:1033_3": "Paripatatīti samantato apagacchati.",
  "atk-s0515a:1033_4": "Antaradhāyatīti adassanaṃ yāti.",
  "atk-s0515a:1033_5": "Vippalujjatīti ucchijjati.",
  "atk-s0515a:1034_0": "Khuddako sīlakkhandhoti thullaccayādi. Mahanto sīlakkhandhoti pārājikasaṃṅghādiseso.",
  "atk-s0515a:1035_0": "Methunadhammassa pahānāyāti tadaṅgādipahānena pajahanatthāya.",
  "atk-s0515a:1035_1": "Vūpasamāyāti malānaṃ vūpasamanatthāya.",
  "atk-s0515a:1035_2": "Paṭinissaggāyāti pakkhandanapariccāgapaṭinissaggatthāya.",
  "atk-s0515a:1035_3": "Paṭipassaddhiyāti paṭipassaddhisaṅkhātassa phalassa atthāya.",
  "atk-s0515a:1036_0": "53.",
  "atk-s0515a:1036_1": "Yo hi methunaṃ na vippajahati saṅkappehi…pe…",
  "atk-s0515a:1036_2": "tathāvidho.",
  "atk-s0515a:1036_3": "Tattha paretoti samannāgato.",
  "atk-s0515a:1036_4": "Paresaṃ nigghosanti upajjhāyādīnaṃ nindāvacanaṃ.",
  "atk-s0515a:1036_5": "Maṅku hotīti dummano hoti.",
  "atk-s0515a:1037_0": "Kāmasaṅkappenāti kāmapaṭisaṃyuttena vitakkena.",
  "atk-s0515a:1037_1": "Upariṭṭhepi eseva nayo.",
  "atk-s0515a:1037_2": "Phuṭṭhoti vitakkehi phusito.",
  "atk-s0515a:1037_3": "Paretoti aparihīno.",
  "atk-s0515a:1037_4": "Samohitoti sammā ohito anto paviṭṭho.",
  "atk-s0515a:1037_5": "Kapaṇo viyāti duggatamanusso viya.",
  "atk-s0515a:1037_6": "Mando viyāti aññāṇī viya.",
  "atk-s0515a:1037_7": "Momūho viyāti sammohabhūto viya.",
  "atk-s0515a:1037_8": "Jhāyatīti cinteti.",
  "atk-s0515a:1037_9": "Pajjhāyatīti bhusaṃ cinteti.",
  "atk-s0515a:1037_10": "Nijjhāyatīti anekavidhena cinteti.",
  "atk-s0515a:1037_11": "Apajjhāyatīti tato apagantvā cinteti.",
  "atk-s0515a:1037_12": "Ulūkoti ulūkasakuṇo.",
  "atk-s0515a:1037_13": "Rukkhasākhāyanti rukkhe uṭṭhitasākhāya,",
  "atk-s0515a:1037_14": "viṭape vā.",
  "atk-s0515a:1037_15": "Mūsikaṃ magayamānoti mūsikaṃ gavesamāno,",
  "atk-s0515a:1037_16": "“maggayamāno”tipi paṭhanti.",
  "atk-s0515a:1037_17": "Kotthūti siṅgālo.",
  "atk-s0515a:1037_18": "Biḷāroti babbu.",
  "atk-s0515a:1037_19": "Sandhisamalasaṅkaṭireti dvinnaṃ gharānaṃ antare ca udakaniddhamanacikkhallakacavaranikkhipanaṭṭhāne ca thaṇḍile ca.",
  "atk-s0515a:1037_20": "Vahacchinnoti piṭṭhigīvamaṃsacchinno.",
  "atk-s0515a:1037_21": "Ito parā gāthā pākaṭasambandhā eva.",
  "atk-s0515a:1038_0": "54.",
  "atk-s0515a:1038_1": "Tāsu satthānīti kāyaduccaritādīni.",
  "atk-s0515a:1038_2": "Tāni hi attano paresañca chedanaṭṭhena “satthānī”ti vuccanti.",
  "atk-s0515a:1038_3": "Tesu vāyaṃ visesena tāva ādito musāvacanasatthāneva karoti,",
  "atk-s0515a:1038_4": "“iminā kāraṇenāhaṃ vibbhanto”ti bhaṇanto.",
  "atk-s0515a:1038_5": "Tenevāha –",
  "atk-s0515a:1038_6": "“esa khvassa mahāgedho,",
  "atk-s0515a:1038_7": "mosavajjaṃ pagāhatī”ti.",
  "atk-s0515a:1038_8": "Tattha esa khvassāti esa kho assa.",
  "atk-s0515a:1038_9": "Mahāgedhoti mahābandhanaṃ.",
  "atk-s0515a:1038_10": "Katamoti ce?",
  "atk-s0515a:1038_11": "Yadidaṃ mosavajjaṃ pagāhati,",
  "atk-s0515a:1038_12": "svāyaṃ musāvādajjhogāho “mahāgedho”ti veditabbo.",
  "atk-s0515a:1039_0": "Tīṇi satthānīti tayo chedakā.",
  "atk-s0515a:1039_1": "Kāyaduccaritaṃ kāyasatthaṃ.",
  "atk-s0515a:1039_2": "Vacīsatthādīsupi eseva nayo.",
  "atk-s0515a:1039_3": "Taṃ vibhāgato dassetuṃ “tividhaṃ kāyaduccaritaṃ kāyasattha”nti āha.",
  "atk-s0515a:1039_4": "Sampajānamusā bhāsatīti jānanto tucchaṃ vācaṃ bhāsati.",
  "atk-s0515a:1039_5": "Abhirato ahaṃ bhante ahosiṃ pabbajjāyāti sāsane pabbajjāya anabhirativirahito ahaṃ āsiṃ.",
  "atk-s0515a:1039_6": "Mātā me posetabbāti mātā mayā posetabbā.",
  "atk-s0515a:1039_7": "Tenamhi vibbhantoti bhaṇatīti tena kāraṇena paṭikkanto asmītipi katheti.",
  "atk-s0515a:1039_8": "Pitā me posetabbotiādīsupi eseva nayo.",
  "atk-s0515a:1040_0": "Eso tassa mahāgedhoti tassa puggalassa eso mahābandho.",
  "atk-s0515a:1040_1": "Mahāvananti mahantaṃ duṭṭhavanaṃ.",
  "atk-s0515a:1040_2": "Gahananti duratikkamaṃ.",
  "atk-s0515a:1040_3": "Kantāroti corakantārādisadiso.",
  "atk-s0515a:1040_4": "Visamoti kaṇṭakavisamo.",
  "atk-s0515a:1040_5": "Kuṭiloti vaṅkakaṭakasadiso.",
  "atk-s0515a:1040_6": "Paṅkoti pallalasadiso.",
  "atk-s0515a:1040_7": "Palipoti kaddamasadiso.",
  "atk-s0515a:1040_8": "Palibodhoti mahādukkho.",
  "atk-s0515a:1040_9": "Mahābandhananti mahantaṃ dumocayabandhanaṃ.",
  "atk-s0515a:1040_10": "Yadidaṃ sampajānamusāvādoti yo ayaṃ sampajānamusāvādo.",
  "atk-s0515a:1041_0": "Sabhaggato vāti sabhāyaṃ ṭhito vā.",
  "atk-s0515a:1041_1": "Parisaggato vāti gāmaparisāyaṃ ṭhito vā.",
  "atk-s0515a:1041_2": "Ñātimajjhagato vāti dāyādānaṃ majjhe ṭhito vā.",
  "atk-s0515a:1041_3": "Pūgamajjhagato vāti senīnaṃ majjhe ṭhito vā.",
  "atk-s0515a:1041_4": "Rājakulamajjhagato vāti rājakulassa majjhe mahāvinicchaye ṭhito vā.",
  "atk-s0515a:1041_5": "Abhinītoti pucchanatthāya nīto.",
  "atk-s0515a:1041_6": "Sakkhipuṭṭhoti sakkhiṃ katvā pucchito.",
  "atk-s0515a:1041_7": "Ehambho purisāti ālapanametaṃ.",
  "atk-s0515a:1041_8": "Attahetu vā parahetu vāti attano vā parassa vā hatthapādādihetu vā dhanahetu vā.",
  "atk-s0515a:1041_9": "Āmisakiñcikkhahetu vāti ettha āmisanti lābho adhippeto.",
  "atk-s0515a:1041_10": "Kiñcikkhanti yaṃ vā taṃ vā appamattakaṃ,",
  "atk-s0515a:1041_11": "antamaso tittiravaṭṭakasappipiṇḍanavanītapiṇḍādimattakassapi lābhassa hetūti attho.",
  "atk-s0515a:1041_12": "Sampajānamusā bhāsatīti jānantoyeva musāvādaṃ karoti.",
  "atk-s0515a:1042_0": "Puna aññaṃ pariyāyaṃ dassento “api ca tīhākārehi musāvādo hoti,",
  "atk-s0515a:1042_1": "pubbevassa hotī”tiādimāha.",
  "atk-s0515a:1042_2": "Tattha tīhākārehīti sampajānamusāvādassa aṅgabhūtehi tīhi kāraṇehi.",
  "atk-s0515a:1042_3": "Pubbevassa hotīti pubbabhāgeyeva assa puggalassa evaṃ hoti “musā bhaṇissa”nti.",
  "atk-s0515a:1042_4": "Bhaṇantassa hotīti bhaṇamānassa hoti.",
  "atk-s0515a:1042_5": "Bhaṇitassa hotīti bhaṇite assa hoti.",
  "atk-s0515a:1042_6": "Yaṃ vattabbaṃ tasmiṃ vutte hotīti attho.",
  "atk-s0515a:1042_7": "Atha vā bhaṇitassāti vuttavato niṭṭhitavacanassa hotīti.",
  "atk-s0515a:1042_8": "Yo evaṃ pubbabhāgepi jānāti,",
  "atk-s0515a:1042_9": "bhaṇantopi jānāti,",
  "atk-s0515a:1042_10": "pacchāpi jānāti “musā mayā bhaṇita”nti,",
  "atk-s0515a:1042_11": "so evaṃ vadanto musāvādakammunā bajjhatīti ayamettha attho dassito.",
  "atk-s0515a:1042_12": "Kiñcāpi dassito,",
  "atk-s0515a:1042_13": "atha kho ayamettha viseso –",
  "atk-s0515a:1042_14": "pucchā tāva hoti,",
  "atk-s0515a:1042_15": "“musā bhaṇissa”nti pubbabhāgo atthi,",
  "atk-s0515a:1042_16": "“musā mayā bhaṇita”nti pacchābhāgo natthi.",
  "atk-s0515a:1042_17": "Vuttamattameva hi koci pamussati kiṃ tassa musāvādo hoti,",
  "atk-s0515a:1042_18": "na hotīti?",
  "atk-s0515a:1042_19": "Sā evaṃ aṭṭhakathāsu vissajjitā –",
  "atk-s0515a:1042_20": "pubbabhāge “musā bhaṇissa”nti ca,",
  "atk-s0515a:1042_21": "bhaṇantassa “musā bhaṇāmī”ti ca jānato pacchābhāge “musā mayā bhaṇita”nti na sakkā na bhavituṃ,",
  "atk-s0515a:1042_22": "sacepi na hoti,",
  "atk-s0515a:1042_23": "musāvādoyeva.",
  "atk-s0515a:1042_24": "Purimameva hi aṅgadvayaṃ pamāṇaṃ.",
  "atk-s0515a:1042_25": "Yassāpi pubbabhāge “musā bhaṇissa”nti ābhogo natthi,",
  "atk-s0515a:1042_26": "bhaṇanto pana “musā bhaṇāmī”ti jānāti.",
  "atk-s0515a:1042_27": "Bhaṇitepi “musā mayā bhaṇita”nti jānāti.",
  "atk-s0515a:1042_28": "So musāvādena na kāretabbo.",
  "atk-s0515a:1042_29": "Pubbabhāgo hi pamāṇataro.",
  "atk-s0515a:1042_30": "Tasmiṃ asati davā bhaṇitaṃ vā,",
  "atk-s0515a:1042_31": "ravā bhaṇitaṃ vā hotīti.",
  "atk-s0515a:1043_0": "Ettha ca taṃñāṇatā ca ñāṇasamodhānañca pariccajitabbaṃ.",
  "atk-s0515a:1043_1": "Taṃñāṇatā pariccajitabbāti yena cittena “musā bhaṇissa”nti jānāti,",
  "atk-s0515a:1043_2": "teneva “musā bhaṇāmī”ti ca,",
  "atk-s0515a:1043_3": "“musā mayā bhaṇita”nti ca jānātīti evaṃ ekacitteneva tīsu khaṇesu jānātīti ayaṃ taṃñāṇatā pariccajitabbā.",
  "atk-s0515a:1043_4": "Na hi sakkā teneva cittena taṃ cittaṃ jānituṃ,",
  "atk-s0515a:1043_5": "yathā na sakkā teneva asinā so asi chinditunti.",
  "atk-s0515a:1043_6": "Purimaṃ purimaṃ pana cittaṃ pacchimassa pacchimassa cittassa tathā uppattiyā paccayo hutvā nirujjhati.",
  "atk-s0515a:1043_7": "Tenetaṃ vuccati –",
  "atk-s0515a:1044_0": "“Pamāṇaṃ pubbabhāgova, tasmiṃ sati na hessati;",
  "atk-s0515a:1045_0": "Sesadvayanti nattheta, miti vācā tivaṅgikā”ti. ;",
  "atk-s0515a:1046_0": "Ñāṇasamodhānaṃ pariccajitabbanti etāni tīṇi cittāni ekakkhaṇe uppajjantīti na gahetabbāni.",
  "atk-s0515a:1046_1": "Idañhi cittaṃ nāma –",
  "atk-s0515a:1047_0": "“Aniruddhamhi paṭhame, na uppajjati pacchimaṃ;",
  "atk-s0515a:1048_0": "Nirantaruppajjanato, ekaṃ viya pakāsatī”ti. ;",
  "atk-s0515a:1049_0": "Ito paraṃ pana yvāyaṃ ajānaṃyeva “jānāmī”tiādinā nayena sampajānamusā bhaṇati,",
  "atk-s0515a:1049_1": "yasmā so “idaṃ abhūta”nti evaṃdiṭṭhiko hoti,",
  "atk-s0515a:1049_2": "tassa hi attheva ayaṃ laddhi.",
  "atk-s0515a:1049_3": "Tathā “idaṃ abhūta”nti evamassa khamati ceva ruccati ca.",
  "atk-s0515a:1049_4": "Evamassa saññā,",
  "atk-s0515a:1049_5": "evaṃsabhāvameva cassa cittaṃ “idaṃ abhūta”nti.",
  "atk-s0515a:1049_6": "Yadā pana musā vattukāmo hoti,",
  "atk-s0515a:1049_7": "tadā taṃ diṭṭhiṃ vā diṭṭhiyā saha khantiṃ vā diṭṭhikhantīhi saddhiṃ ruciṃ vā diṭṭhikhantirucīhi saddhiṃ",
  "atk-s0515a:1049_8": "saññaṃ vā diṭṭhikhantirucisaññāhi saddhiṃ bhāvaṃ vā vinidhāya nikkhipitvā paṭicchādetvā abhūtaṃ katvā bhaṇati.",
  "atk-s0515a:1049_9": "Tasmā tesampivasena aṅgabhedaṃ dassetuṃ “api ca catūhākārehī”tiādi vuttaṃ.",
  "atk-s0515a:1050_0": "Ettha ca vinidhāya diṭṭhinti balavadhammavinidhānavasenetaṃ vuttaṃ.",
  "atk-s0515a:1050_1": "Vinidhāya khantintiādīni tato dubbaladubbalānaṃ vinidhānavasena.",
  "atk-s0515a:1050_2": "Vinidhāya saññanti idaṃ panettha sabbadubbaladhammavinidhānavasena.",
  "atk-s0515a:1050_3": "Saññāmattampi nāma avinidhāya sampajānamusā bhāsissatīti netaṃ ṭhānaṃ vijjati.",
  "atk-s0515a:1051_0": "55.",
  "atk-s0515a:1051_1": "Mandova parikissatīti pāṇavadhādīni karonto tatonidānañca dukkhamanubhonto bhogapariyesanārakkhaṇāni ca karonto momūho viya parikilissati.",
  "atk-s0515a:1052_0": "Tamenaṃ rājāno gahetvā vividhā kammakāraṇā kārentīti na rājāno karonti,",
  "atk-s0515a:1052_1": "rājādhīnapurisā nānāvidhāni kammakāraṇāni karonti.",
  "atk-s0515a:1052_2": "Kasāhipi tāḷentīti kasādaṇḍakehipi vitajjenti.",
  "atk-s0515a:1052_3": "Vettehīti vettalatāhi.",
  "atk-s0515a:1052_4": "Addhadaṇḍakehīti muggarehi,",
  "atk-s0515a:1052_5": "pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi.",
  "atk-s0515a:1052_6": "Bilaṅgathālikanti kañjiyaukkhalikakammakāraṇaṃ.",
  "atk-s0515a:1052_7": "Taṃ karontā sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,",
  "atk-s0515a:1052_8": "tena matthaluṅgaṃ pakkuṭṭhitvā upari uttarati.",
  "atk-s0515a:1052_9": "Saṅkhamuṇḍikanti saṅkhamuṇḍakammakāraṇaṃ.",
  "atk-s0515a:1052_10": "Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese ekato gaṇṭhiṃ katvā daṇḍakena veṭhetvā uppāṭenti,",
  "atk-s0515a:1052_11": "saha kesehi cammaṃ uṭṭhahati.",
  "atk-s0515a:1052_12": "Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.",
  "atk-s0515a:1052_13": "Rāhumukhanti rāhumukhakammakāraṇaṃ.",
  "atk-s0515a:1052_14": "Taṃ karontā saṅkunā mukhaṃ vivaritvā antomukhe dīpaṃ jālenti,",
  "atk-s0515a:1052_15": "kaṇṇacūḷikāhi vā paṭṭhāya mukhaṃ nikhādanena khananti,",
  "atk-s0515a:1052_16": "lohitaṃ paggharitvā mukhaṃ pūreti.",
  "atk-s0515a:1053_0": "Jotimālikanti sakalasarīraṃ telapilotikāya veṭhetvā ālimpenti.",
  "atk-s0515a:1053_1": "Hatthapajjotikanti hatthe telapilotikāya veṭhetvā dīpaṃ viya pajjālenti.",
  "atk-s0515a:1053_2": "Erakavattikanti erakavattakammakāraṇaṃ.",
  "atk-s0515a:1053_3": "Taṃ karontā heṭṭhāgīvato paṭṭhāya cammavaṭṭe kantitvā gopphake pātenti.",
  "atk-s0515a:1053_4": "Atha naṃ yottehi bandhitvā kaḍḍhanti.",
  "atk-s0515a:1053_5": "So attano cammavaṭṭe akkamitvā akkamitvā patati.",
  "atk-s0515a:1053_6": "Cirakavāsikanti cirakavāsikakammakāraṇaṃ.",
  "atk-s0515a:1053_7": "Taṃ karontā tatheva cammavaṭṭe kantitvā kaṭiyaṃ ṭhapenti,",
  "atk-s0515a:1053_8": "kaṭito paṭṭhāya kantitvā gopphakesu ṭhapenti,",
  "atk-s0515a:1053_9": "uparimehi heṭṭhimasarīraṃ cirakanivāsananivatthaṃ viya hoti.",
  "atk-s0515a:1053_10": "Eṇeyyakanti eṇeyyakakammakāraṇaṃ.",
  "atk-s0515a:1053_11": "Taṃ karontā ubhosu kapparesu ca ubhosu jaṇṇukesu ca ayavalayāni datvā ayasūlāni koṭṭenti,",
  "atk-s0515a:1053_12": "so catūhi ayasūlehi bhūmiyaṃ patiṭṭhahati.",
  "atk-s0515a:1053_13": "Atha naṃ parivāretvā aggiṃ karonti.",
  "atk-s0515a:1053_14": "“Eṇeyyako jotipariggaho yathā”ti āgataṭṭhānepi idameva vuttaṃ.",
  "atk-s0515a:1053_15": "Taṃ sandhito sandhito sūlāni apanetvā catūhi aṭṭhikoṭīhiyeva ṭhapenti.",
  "atk-s0515a:1053_16": "Evarūpā kammakāraṇā nāma natthi.",
  "atk-s0515a:1054_0": "Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti.",
  "atk-s0515a:1054_1": "Kahāpaṇikanti sakalasarīraṃ tiṇhāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā koṭṭenti.",
  "atk-s0515a:1054_2": "Khārāpatacchikanti sarīraṃ tattha tattha āvudhehi paharitvā kocchehi khāraṃ ghaṃsenti,",
  "atk-s0515a:1054_3": "cammamaṃsanhārūni paggharitvā pasavanti,",
  "atk-s0515a:1054_4": "aṭṭhikasaṅkhalikāva tiṭṭhati.",
  "atk-s0515a:1054_5": "Palighaparivattikanti ekena passena nipajjāpetvā kaṇṇacchiddena ayasūlaṃ koṭṭetvā pathaviyā ekābaddhaṃ karonti.",
  "atk-s0515a:1054_6": "Atha naṃ pāde gahetvā āviñchanti.",
  "atk-s0515a:1054_7": "Palālapīṭhakanti chekā kāraṇikā chavicammaṃ acchinditvā nisadapotakāhi aṭṭhīni chinditvā kesesu gahetvā ukkhipanti,",
  "atk-s0515a:1054_8": "maṃsarāsiyeva hoti.",
  "atk-s0515a:1054_9": "Atha naṃ keseheva pariyonandhitvā gaṇhanti,",
  "atk-s0515a:1054_10": "palālapīṭhaṃ viya katvā paliveṭhenti.",
  "atk-s0515a:1054_11": "Sunakhehipīti katipayāni divasāni āhāraṃ adatvā chātasunakhehi khādāpenti.",
  "atk-s0515a:1054_12": "Te muhuttena aṭṭhisaṅkhalikameva karonti.",
  "atk-s0515a:1054_13": "Evampi kissatīti evampi vighātaṃ pāpuṇāti.",
  "atk-s0515a:1054_14": "Parikissatīti sabbabhāgena vighātaṃ pāpuṇāti.",
  "atk-s0515a:1054_15": "Parikilissatīti upatāpaṃ pāpuṇāti.",
  "atk-s0515a:1055_0": "Puna aññaṃ kāraṇaṃ dassento “atha vā kāmataṇhāya abhibhūto”tiādimāha.",
  "atk-s0515a:1055_1": "Tattha kāmataṇhāyāti pañcakāmaguṇikalobhena.",
  "atk-s0515a:1055_2": "Abhibhūtoti tena maddito.",
  "atk-s0515a:1055_3": "Pariyādinnacittoti kusalācāraṃ khepetvā gahitacitto.",
  "atk-s0515a:1055_4": "Bhoge pariyesantoti dhanaṃ gavesamāno.",
  "atk-s0515a:1055_5": "Nāvāya mahāsamuddaṃ pakkhandatīti taraṇīsaṅkhātāya nāvāya mahantaṃ loṇasāgaraṃ pavisati.",
  "atk-s0515a:1055_6": "Sītassa purakkhatoti sītaṃ purato katvā.",
  "atk-s0515a:1055_7": "Uṇhassa purakkhatoti uṇhaṃ purato katvā.",
  "atk-s0515a:1055_8": "Ḍaṃsāti piṅgalamakkhikā.",
  "atk-s0515a:1055_9": "Makasāti makasā eva.",
  "atk-s0515a:1055_10": "Pīḷiyamānoti ḍaṃsādisamphassehi vihesiyamāno.",
  "atk-s0515a:1055_11": "Khuppipāsāya miyyamānoti khuddāpipāsāya maramāno.",
  "atk-s0515a:1055_12": "Tigumbaṃ gacchatītiādīni mūlapadaṃ gacchatītipariyosānāni catuvīsati padāni raṭṭhanāmena vuttāni.",
  "atk-s0515a:1055_13": "Marukantāraṃ gacchatīti vālukakantāraṃ tārakasaññāya gacchati.",
  "atk-s0515a:1055_14": "Jaṇṇupathanti jāṇūhi gantabbamaggaṃ.",
  "atk-s0515a:1055_15": "Ajapathanti ajehi gantabbamaggaṃ.",
  "atk-s0515a:1055_16": "Meṇḍapathepi eseva nayo.",
  "atk-s0515a:1056_0": "Saṅkupathanti khāṇuke koṭṭetvā tehi uggamitabbaṃ khāṇumaggaṃ,",
  "atk-s0515a:1056_1": "taṃ gacchanto pabbatapāde ṭhatvā ayasiṅghāṭakaṃ yottena bandhitvā uddhaṃ khipitvā pabbate laggāpetvā",
  "atk-s0515a:1056_2": "yottenāruyha vajiraggena lohadaṇḍena pabbataṃ vijjhitvā khāṇukaṃ koṭṭetvā tattha ṭhatvā siṅghāṭakaṃ ākaḍḍhitvā",
  "atk-s0515a:1056_3": "puna upari laggāpetvā tattha ṭhito cammayottaṃ olambetvā taṃ ādāya otaritvā heṭṭhimakhāṇuke bandhitvā",
  "atk-s0515a:1056_4": "vāmahatthena yottaṃ gahetvā dakkhiṇahatthena muggaraṃ ādāya yottaṃ paharitvā khāṇukaṃ nīharitvā puna",
  "atk-s0515a:1056_5": "abhiruhati.",
  "atk-s0515a:1056_6": "Etenupāyena pabbatamatthakaṃ abhiruyha parato otaranto purimanayeneva paṭhamaṃ pabbatamatthake khāṇukaṃ",
  "atk-s0515a:1056_7": "koṭṭetvā cammapasibbake yottaṃ bandhitvā khāṇuke veṭhetvā sayaṃ antopasibbake nisīditvā makkaṭakānaṃ",
  "atk-s0515a:1056_8": "suttavissajjanākārena yottaṃ viniveṭhetvā otarati.",
  "atk-s0515a:1056_9": "Tena vuttaṃ –",
  "atk-s0515a:1056_10": "“khāṇuke koṭṭetvā tehi uggamitabbaṃ khāṇumagga”nti.",
  "atk-s0515a:1056_11": "Chattapathanti cammachattena vātaṃ gāhāpetvā sakuṇehi viya otaritabbaṃ maggaṃ.",
  "atk-s0515a:1056_12": "Vaṃsapathanti veṇugumbachedanasatthena chinditvā rukkhaṃ pharasunā koṭṭetvā maggaṃ karonto veḷuvane nisseṇiṃ",
  "atk-s0515a:1056_13": "katvā veḷugumbe āruyha veḷuṃ chinditvā aparassa veḷugumbassa upari pātetvā veḷugumbamatthakeneva gantabbaṃ",
  "atk-s0515a:1056_14": "maggaṃ sandhāya “vaṃsapathaṃ gacchatī”ti vuttanti veditabbaṃ.",
  "atk-s0515a:1057_0": "Gavesanto na vindati,",
  "atk-s0515a:1057_1": "alābhamūlakampi dukkhaṃ domanassaṃ paṭisaṃvedetīti avindanamūlakampi kāyikacetasikaṃ dukkhaṃ paṭilabhati.",
  "atk-s0515a:1058_0": "Laddhāti labhitvā.",
  "atk-s0515a:1058_1": "Ārakkhamūlakanti rakkhaṇamūlakampi.",
  "atk-s0515a:1058_2": "Kinti me bhogeti kena upāyena mama bhoge.",
  "atk-s0515a:1058_3": "Neva rājāno hareyyuṃ…pe…",
  "atk-s0515a:1058_4": "na appiyā dāyādā hareyyunti.",
  "atk-s0515a:1058_5": "Gopayatoti mañjūsādīhi gopayantassa.",
  "atk-s0515a:1058_6": "Vippalujjantīti vinassanti.",
  "atk-s0515a:1059_0": "56.",
  "atk-s0515a:1059_1": "Etamādīnavaṃ ñatvā,",
  "atk-s0515a:1059_2": "muni pubbāpare idhāti etaṃ “yaso kitti ca yā pubbe,",
  "atk-s0515a:1059_3": "hāyate vāpi tassa sā”ti ito pabhuti vutte pubbāpare idha imasmiṃ sāsane pubbato apare samaṇabhāvato vibbhantakabhāve ādīnavaṃ muni ñatvā.",
  "atk-s0515a:1060_0": "Daḷhaṃ kareyyāti niddesapadassa uddesapadaṃ.",
  "atk-s0515a:1060_1": "Thiraṃ kareyyāti asithilaṃ kareyya.",
  "atk-s0515a:1060_2": "Daḷhaṃ samādāno assāti thirapaṭiñño bhaveyya.",
  "atk-s0515a:1060_3": "Avaṭṭhitasamādānoti sanniṭṭhānapaṭiñño.",
  "atk-s0515a:1061_0": "57.",
  "atk-s0515a:1061_1": "Etaṃ ariyānamuttamanti yadidaṃ vivekacariyā,",
  "atk-s0515a:1061_2": "etaṃ buddhādīnaṃ ariyānaṃ uttamaṃ.",
  "atk-s0515a:1061_3": "Tasmā vivekaṃyeva sikkhethāti adhippāyo.",
  "atk-s0515a:1061_4": "Na tena seṭṭho maññethāti tena ca vivekena attānaṃ “seṭṭho aha”nti na maññeyya,",
  "atk-s0515a:1061_5": "tena mānathaddho na bhaveyyāti vuttaṃ hoti.",
  "atk-s0515a:1062_0": "Unnatinti ussāpanaṃ.",
  "atk-s0515a:1062_1": "Unnamanti uggantvā paṭṭhapanaṃ.",
  "atk-s0515a:1062_2": "Mānanti ahaṃkāraṃ.",
  "atk-s0515a:1062_3": "Thāmanti balakkāraṃ.",
  "atk-s0515a:1062_4": "Thambhanti thaddhakaraṇaṃ.",
  "atk-s0515a:1062_5": "Thaddhoti amaddavo.",
  "atk-s0515a:1062_6": "Patthaddhoti visesena amaddavo.",
  "atk-s0515a:1062_7": "Paggahitasiroti uṭṭhitasīso.",
  "atk-s0515a:1062_8": "Sāmantāti na ārakā.",
  "atk-s0515a:1062_9": "Āsanneti na dūre.",
  "atk-s0515a:1062_10": "Avidūreti samīpe.",
  "atk-s0515a:1062_11": "Upakaṭṭheti santike.",
  "atk-s0515a:1063_0": "58.",
  "atk-s0515a:1063_1": "Rittassāti vivittassa,",
  "atk-s0515a:1063_2": "kāyaduccaritādīhi virahitassa.",
  "atk-s0515a:1063_3": "Oghatiṇṇassa pihayanti,",
  "atk-s0515a:1063_4": "kāmesu gadhitā pajāti vatthukāmesu laggā sattā tassa caturoghatiṇṇassa pihayanti iṇāyikā viya āṇaṇyassāti arahattanikūṭena desanaṃ niṭṭhāpesi.",
  "atk-s0515a:1064_0": "Rittassāti sabbakilesehi tucchassa.",
  "atk-s0515a:1064_1": "Vivittassāti suññassa.",
  "atk-s0515a:1064_2": "Pavivittassāti ekakassa.",
  "atk-s0515a:1064_3": "Idāni yehi ritto hoti,",
  "atk-s0515a:1064_4": "te dassento “kāyaduccaritena rittassā”tiādimāha.",
  "atk-s0515a:1064_5": "Tattha kilesapaṭipāṭiyā maggapaṭipāṭiyāti dvidhā rittatā veditabbā.",
  "atk-s0515a:1064_6": "Kilesapaṭipāṭiyā tāva rāgo moho thambho sārambho māno madoti,",
  "atk-s0515a:1064_7": "imehi chahi kilesehi arahattamaggena ritto hoti;",
  "atk-s0515a:1064_8": "doso kodho upanāho pamādoti,",
  "atk-s0515a:1064_9": "imehi catūhi kilesehi anāgāmimaggena ritto hoti;",
  "atk-s0515a:1064_10": "atimāno makkho paḷāso issā macchariyaṃ māyā sāṭheyyanti,",
  "atk-s0515a:1064_11": "imehi sattahi sotāpattimaggena ritto hoti.",
  "atk-s0515a:1065_0": "Maggapaṭipāṭiyā pana sotāpattimaggena atimāno makkho paḷāso issā macchariyaṃ māyā sāṭheyyanti;",
  "atk-s0515a:1065_1": "imehi sattahi ritto hoti,",
  "atk-s0515a:1065_2": "anāgāmimaggena doso kodho upanāho pamādoti,",
  "atk-s0515a:1065_3": "imehi catūhi ritto hoti;",
  "atk-s0515a:1065_4": "arahattamaggena rāgo moho thambho sārambho māno madoti,",
  "atk-s0515a:1065_5": "imehi chahi ritto hoti.",
  "atk-s0515a:1065_6": "Tīṇi duccaritāni sabbakilesehītiādinā nayena avasesāpi yathāyogaṃ yojetabbā.",
  "atk-s0515a:1066_0": "Vatthukāme parijānitvāti tebhūmake vatthukāme ñātatīraṇapariññāhi samāpanavasena jānitvā.",
  "atk-s0515a:1066_1": "Kilesakāme pahāyāti chandādayo kilesakāme pahānapariññāya jahitvā.",
  "atk-s0515a:1066_2": "Byantiṃ karitvāti vigatantaṃ vigatakoṭiṃ karitvā.",
  "atk-s0515a:1067_0": "Kāmoghaṃ tiṇṇassāti anāgāmimaggena avasānasaṅkhātaṃ kāmoghaṃ taritvā ṭhitassa.",
  "atk-s0515a:1067_1": "Bhavoghanti arahattamaggena.",
  "atk-s0515a:1067_2": "Diṭṭhoghanti sotāpattimaggena.",
  "atk-s0515a:1067_3": "Avijjoghanti arahattamaggena.",
  "atk-s0515a:1067_4": "Sabbaṃ saṃsārapathanti sabbakhandhadhātuāyatanapaṭipāṭisaṅkhātaṃ pathaṃ arahattamaggeneva taritvā ṭhitassa.",
  "atk-s0515a:1067_5": "Sotāpattimaggena uttiṇṇassa.",
  "atk-s0515a:1067_6": "Sakadāgāmimaggena nittiṇṇassa.",
  "atk-s0515a:1067_7": "Anāgāmimaggena kāmadhātuṃ atikkantassa.",
  "atk-s0515a:1067_8": "Arahattamaggena sabbabhavaṃ samatikkantassa.",
  "atk-s0515a:1067_9": "Phalasamāpattivasena vītivattassa.",
  "atk-s0515a:1067_10": "Pāraṃgatassātiādīni nibbānavasena vuttāni.",
  "atk-s0515a:1067_11": "Yathā iṇāyikā āṇaṇyanti pavaḍḍhakaiṇaṃ ādāya vicarantā āṇaṇyaṃ.",
  "atk-s0515a:1067_12": "Patthentīti patthanaṃ uppādenti.",
  "atk-s0515a:1067_13": "Ābādhikā ārogyanti pittādirogāturo bhesajjakiriyāya taṃrogavūpasamanatthaṃ ārogyaṃ.",
  "atk-s0515a:1067_14": "Yathā bandhanabaddhāti nakkhattadivase bandhanāgāre baddhapurisā.",
  "atk-s0515a:1067_15": "Yathā dāsā bhujissanti yasmā bhujissā purisā yaṃ icchanti,",
  "atk-s0515a:1067_16": "taṃ karonti,",
  "atk-s0515a:1067_17": "na naṃ koci balakkārena tato nivatteti,",
  "atk-s0515a:1067_18": "tasmā dāsā bhujissabhāvaṃ patthenti.",
  "atk-s0515a:1067_19": "Yathā kantāraddhānapakkhandāti yasmā balavanto purisā hatthabhāraṃ gahetvā sajjāvudhā saparivārā kantāraṃ paṭipajjanti,",
  "atk-s0515a:1067_20": "te corā dūratova disvā palāyanti.",
  "atk-s0515a:1067_21": "Te sotthinā kantāraṃ nittharitvā khemantaṃ patvā haṭṭhatuṭṭhā honti.",
  "atk-s0515a:1067_22": "Tasmā kantārapakkhandā khemantabhūmiṃ patthenti.",
  "atk-s0515a:1067_23": "Desanāpariyosāne tisso sotāpattiphalaṃ patvā pacchā pabbajitvā arahattaṃ sacchākāsi.",
  "atk-s0515a:1068_0": "Saddhammapajjotikāya mahāniddesaṭṭhakathāya",
  "atk-s0515a:1069_0": "Tissametteyyasuttaniddesavaṇṇanā niṭṭhitā.",
  "atk-s0515a:1070_0": "8. Pasūrasuttaniddesavaṇṇanā",
  "atk-s0515a:1071_0": "59.",
  "atk-s0515a:1071_1": "Aṭṭhame pasūrasuttaniddese paṭhamagāthāya tāva saṅkhepo –",
  "atk-s0515a:1071_2": "ime diṭṭhigatikā attano diṭṭhiṃ sandhāya “idheva suddhī”ti vadanti.",
  "atk-s0515a:1071_3": "Aññesu pana dhammesu visuddhiṃ nāhu,",
  "atk-s0515a:1071_4": "evaṃ yaṃ attano satthārādiṃ nissitā,",
  "atk-s0515a:1071_5": "tattheva “esa vādo subho”ti evaṃ subhavādā hutvā puthū samaṇabrāhmaṇā “sassato loko”tiādīsu paccekasaccesu niviṭṭhā.",
  "atk-s0515a:1072_0": "Sabbe paravāde khipantīti sabbā paraladdhiyo chaḍḍenti.",
  "atk-s0515a:1072_1": "Ukkhipantīti dūrato khipanti.",
  "atk-s0515a:1072_2": "Parikkhipantīti samantato khipanti.",
  "atk-s0515a:1072_3": "Subhavādāti niddesassa uddesapadaṃ.",
  "atk-s0515a:1072_4": "Sobhanavādāti “etaṃ sundara”nti kathentā.",
  "atk-s0515a:1072_5": "Paṇḍitavādāti “paṇḍitā maya”nti evaṃ kathentā.",
  "atk-s0515a:1072_6": "Thiravādāti “niddosavādaṃ vadāmā”ti kathentā.",
  "atk-s0515a:1072_7": "Ñāyavādāti “yuttavādaṃ vadāmā”ti kathentā.",
  "atk-s0515a:1072_8": "Hetuvādāti “kāraṇasahitaṃ vadāmā”ti kathentā.",
  "atk-s0515a:1072_9": "Lakkhaṇavādāti “sallakkhetabbaṃ vadāmā”ti vadantā.",
  "atk-s0515a:1072_10": "Kāraṇavādāti “udāharaṇayuttavādaṃ vadāmā”ti kathentā.",
  "atk-s0515a:1072_11": "Ṭhānavādāti “pakkamituṃ asakkuṇeyyavādaṃ vadāmā”ti vadantā.",
  "atk-s0515a:1073_0": "Niviṭṭhāti antopaviṭṭhā. Patiṭṭhitāti tattheva ṭhitā.",
  "atk-s0515a:1074_0": "60.",
  "atk-s0515a:1074_1": "Evaṃ niviṭṭhā ca “te vādakāmā”ti dutiyagāthā.",
  "atk-s0515a:1074_2": "Tattha bālaṃ dahantī mithu aññamaññanti “ayaṃ bālo,",
  "atk-s0515a:1074_3": "ayaṃ bālo”ti evaṃ dvepi janā aññamaññaṃ bālaṃ dahanti,",
  "atk-s0515a:1074_4": "bālato passanti.",
  "atk-s0515a:1074_5": "Vadanti te aññasitā kathojjanti te aññamaññasatthārādinissitā kalahaṃ vadanti.",
  "atk-s0515a:1074_6": "Pasaṃsakāmā kusalāvadānāti pasaṃsatthikā ubhopi “mayaṃ kusalāvadānā paṇḍitavādā”ti evaṃ saññino hutvā.",
  "atk-s0515a:1075_0": "Vādatthikāti vādena atthikā.",
  "atk-s0515a:1075_1": "Vādādhippāyāti vādajjhāsayā.",
  "atk-s0515a:1075_2": "Vādapurekkhārāti vādameva purato katvā caramānā.",
  "atk-s0515a:1075_3": "Vādapariyesanaṃ carantāti vādameva gavesanaṃ caramānā.",
  "atk-s0515a:1075_4": "Vigayhāti pavisitvā.",
  "atk-s0515a:1075_5": "Ogayhāti otaritvā.",
  "atk-s0515a:1075_6": "Ajjhogāhetvāti nimujjitvā.",
  "atk-s0515a:1075_7": "Pavisitvāti antokatvā.",
  "atk-s0515a:1076_0": "Anojavantīti nihīnaojavatī,",
  "atk-s0515a:1076_1": "tejavirahitāti attho.",
  "atk-s0515a:1076_2": "Sā kathāti esā vācā.",
  "atk-s0515a:1076_3": "Kathojjaṃ vadantīti nittejaṃ bhaṇanti.",
  "atk-s0515a:1076_4": "Evaṃ vadānesu ca tesu eko niyamato eva.",
  "atk-s0515a:1077_0": "61.",
  "atk-s0515a:1077_1": "Yutto kathāyanti gāthā.",
  "atk-s0515a:1077_2": "Tattha yutto kathāyanti vādakathāya ussukko.",
  "atk-s0515a:1077_3": "Pasaṃsamicchaṃ vinighāti hotīti attano pasaṃsaṃ icchanto “kathaṃ nu kho niggahessāmī”tiādinā nayena pubbeva vādā kathaṃkathī vinighātī hoti.",
  "atk-s0515a:1077_4": "Apāhatasminti pañhavīmaṃsakehi “atthāpagataṃ te bhaṇitaṃ,",
  "atk-s0515a:1077_5": "byañjanāpagataṃ te bhaṇita”ntiādinā nayena apaharite vāde.",
  "atk-s0515a:1077_6": "Nindāya so kuppatīti evaṃ apāhatasmiñca vāde uppannāya nindāya so kuppati.",
  "atk-s0515a:1077_7": "Randhamesīti yassa randhameva gavesanto.",
  "atk-s0515a:1078_0": "Thomananti vaṇṇabhaṇanaṃ.",
  "atk-s0515a:1078_1": "Kittinti pākaṭakaraṇaṃ.",
  "atk-s0515a:1078_2": "Vaṇṇahāriyanti guṇavaḍḍhanaṃ.",
  "atk-s0515a:1078_3": "Pubbeva sallāpāti sallāpato puretarameva.",
  "atk-s0515a:1078_4": "“Kathamidaṃ kathamida”nti kathaṃkathā assa atthīti kathaṃkathī.",
  "atk-s0515a:1078_5": "Jayo nu kho meti mama jayo.",
  "atk-s0515a:1078_6": "Kathaṃ niggahanti kena pakārena niggaṇhanaṃ.",
  "atk-s0515a:1078_7": "Paṭikammaṃ karissāmīti mama laddhiṃ parisuddhiṃ karissāmi.",
  "atk-s0515a:1078_8": "Visesanti atirekaṃ.",
  "atk-s0515a:1078_9": "Paṭivisesanti punappunaṃ visesaṃ.",
  "atk-s0515a:1078_10": "Āveṭhiyaṃ karissāmīti pariveṭhanaṃ karissāmi.",
  "atk-s0515a:1078_11": "Nibbeṭhiyanti mama nibbeṭhanaṃ mocanaṃ nikkhamanaṃ.",
  "atk-s0515a:1078_12": "Chedanti vādachindanaṃ.",
  "atk-s0515a:1078_13": "Maṇḍalanti vādasaṅghātaṃ.",
  "atk-s0515a:1078_14": "Pārisajjāti paricārikā.",
  "atk-s0515a:1078_15": "Pāsārikāti kāraṇitā.",
  "atk-s0515a:1078_16": "Apaharantīti paṭibāhanti.",
  "atk-s0515a:1079_0": "Atthāpagatanti atthato apagataṃ,",
  "atk-s0515a:1079_1": "attho natthīti.",
  "atk-s0515a:1079_2": "Atthato apaharantīti atthamhā paṭibāhanti.",
  "atk-s0515a:1079_3": "Attho te dunnitoti tava attho na sammā upanīto.",
  "atk-s0515a:1079_4": "Byañjanaṃ te duropitanti tava byañjanaṃ duppatiṭṭhāpitaṃ.",
  "atk-s0515a:1079_5": "Niggaho te akatoti tayā niggaho na kato.",
  "atk-s0515a:1079_6": "Paṭikammaṃ te dukkaṭanti tayā attano laddhipatiṭṭhāpanaṃ duṭṭhu kataṃ.",
  "atk-s0515a:1079_7": "Visamakathaṃ dukkathitanti na sammā kathitaṃ.",
  "atk-s0515a:1079_8": "Dubbhaṇitanti bhaṇantenapi duṭṭhu bhaṇitaṃ.",
  "atk-s0515a:1079_9": "Dullapitanti na sammā vissajjitaṃ.",
  "atk-s0515a:1079_10": "Duruttanti aññathā bhaṇitaṃ.",
  "atk-s0515a:1079_11": "Dubbhāsitanti virūpaṃ bhāsitaṃ.",
  "atk-s0515a:1080_0": "Nindāyāti garahaṇena.",
  "atk-s0515a:1080_1": "Garahāyāti dosakathanena.",
  "atk-s0515a:1080_2": "Akittiyāti aguṇakathanena.",
  "atk-s0515a:1080_3": "Avaṇṇahārikāyāti aguṇavaḍḍhanena.",
  "atk-s0515a:1081_0": "Kuppatīti pakatibhāvaṃ jahetvā calati.",
  "atk-s0515a:1081_1": "Byāpajjatīti dosavasena pūtibhāvaṃ āpajjati.",
  "atk-s0515a:1081_2": "Patiṭṭhīyatīti kodhavasena gaṇabhāvaṃ gacchati.",
  "atk-s0515a:1081_3": "Kopañcāti kupitabhāvaṃ.",
  "atk-s0515a:1081_4": "Dosañcāti dūsanaṃ.",
  "atk-s0515a:1081_5": "Apaccayañcāti atuṭṭhākārañca.",
  "atk-s0515a:1081_6": "Pātukarotīti pākaṭaṃ karoti.",
  "atk-s0515a:1081_7": "Randhamesīti antaragavesī.",
  "atk-s0515a:1081_8": "Virandhamesīti chiddagavesī.",
  "atk-s0515a:1081_9": "Aparaddhamesīti guṇaṃ apanetvā dosameva gavesī.",
  "atk-s0515a:1081_10": "Khalitamesīti pakkhalanagavesī.",
  "atk-s0515a:1081_11": "Gaḷitamesīti patanagavesī.",
  "atk-s0515a:1081_12": "“Ghaṭṭitamesī”tipi pāṭho,",
  "atk-s0515a:1081_13": "tassa pīḷanagavesīti attho.",
  "atk-s0515a:1081_14": "Vivaramesīti dosagavesī.",
  "atk-s0515a:1082_0": "62.",
  "atk-s0515a:1082_1": "Na kevalañca so kuppati,",
  "atk-s0515a:1082_2": "apica kho pana “yamassa vāda”nti gāthā.",
  "atk-s0515a:1082_3": "Tattha parihīnamāhu,",
  "atk-s0515a:1082_4": "apāhatanti atthabyañjanādito apāhataṃ parihīnaṃ vadanti.",
  "atk-s0515a:1082_5": "Paridevatīti tatonimittaṃ so “aññaṃ mayā āvajjita”ntiādīhi vippalapati.",
  "atk-s0515a:1082_6": "Socatīti “tassa jayo”tiādīni ārabbha socati.",
  "atk-s0515a:1082_7": "“Upaccagā ma”nti anutthunātīti “so maṃ vādena vādaṃ atikkanto”tiādinā nayena suṭṭhutaraṃ vippalapati.",
  "atk-s0515a:1083_0": "Parihāpitanti na vaḍḍhitaṃ.",
  "atk-s0515a:1083_1": "Aññaṃ mayā āvajjitanti aññaṃ kāraṇaṃ mayā avanamitaṃ.",
  "atk-s0515a:1083_2": "Cintitanti vīmaṃsitaṃ.",
  "atk-s0515a:1083_3": "Mahāpakkhoti mahanto ñātipakkho etassāti mahāpakkho.",
  "atk-s0515a:1083_4": "Mahāparisoti mahāparicārikapariso.",
  "atk-s0515a:1083_5": "Mahāparivāroti mahādāsadāsiparivāro.",
  "atk-s0515a:1083_6": "Parisā cāyaṃ vaggāti ayañca parisā vaggā, na ekā.",
  "atk-s0515a:1083_7": "Puna bhañjissāmīti puna bhindissāmi.",
  "atk-s0515a:1084_0": "63.",
  "atk-s0515a:1084_1": "Ete vivādā samaṇesūti ettha pana samaṇā vuccanti bāhiraparibbājakā.",
  "atk-s0515a:1084_2": "Etesu ugghātinighāti hotīti etesu vādesu jayaparājayādivasena cittaugghātanighātaṃ vā pāpuṇanto ugghāti ca nighāti ca hoti.",
  "atk-s0515a:1084_3": "Virame kathojjanti pajaheyya kalahaṃ.",
  "atk-s0515a:1084_4": "Na haññadatthatthi pasaṃsalābhāti na hi ettha pasaṃsalābhato añño attho atthi.",
  "atk-s0515a:1084_5": "Uttāno vāti na gambhīroti attho “pañcime kāmaguṇā”tiādīsu viya.",
  "atk-s0515a:1085_0": "Gambhīro vāti duppaveso appatiṭṭho paṭiccasamuppādo viya.",
  "atk-s0515a:1085_1": "Gūḷho vāti paṭicchanno hutvā ṭhito “abhirama nanda ahaṃ te pāṭibhogo”tiādīsu viya.",
  "atk-s0515a:1085_2": "Paṭicchanno vāti apākaṭo “mātaraṃ pitaraṃ hantvā”tiādīsu viya.",
  "atk-s0515a:1085_3": "Neyyo vāti nīharitvā kathetabbo “asaddho akataññū cā”tiādīsu viya.",
  "atk-s0515a:1085_4": "Nīto vāti pāḷiyā ṭhitaniyāmena kathetabbo “cattārome,",
  "atk-s0515a:1085_5": "bhikkhave,",
  "atk-s0515a:1085_6": "ariyavaṃsā”tiādīsu viya.",
  "atk-s0515a:1085_7": "Anavajjo vāti niddosattho “kusalā dhammā”tiādīsu viya.",
  "atk-s0515a:1085_8": "Nikkileso vāti kilesavirahito vipassanā viya.",
  "atk-s0515a:1085_9": "Vodāno vāti parisuddho lokuttaraṃ viya.",
  "atk-s0515a:1085_10": "Paramattho vāti uttamattho uttamatthabhūto attho khandhadhātuāyatananibbānāni viya.",
  "atk-s0515a:1086_0": "64.",
  "atk-s0515a:1086_1": "Chaṭṭhagāthāyattho –",
  "atk-s0515a:1086_2": "yasmā ca na haññadatthatthi pasaṃsalābhā,",
  "atk-s0515a:1086_3": "tasmā paramaṃ lābhaṃ labhantopi “sundaro aya”nti tattha diṭṭhiyā pasaṃsito vā pana hotīti taṃ vādaṃ parisāya",
  "atk-s0515a:1086_4": "majjhe dīpetvā tato so tena jayatthena tuṭṭhiṃ vā dantavidaṃsakaṃ vā āpajjanto hassati,",
  "atk-s0515a:1086_5": "mānena ca unnamati.",
  "atk-s0515a:1086_6": "Kiṃ kāraṇaṃ?",
  "atk-s0515a:1086_7": "Yasmā taṃ jayatthaṃ pappuyya yathāmano jāto.",
  "atk-s0515a:1087_0": "Thambhayitvāti pūretvā. Brūhayitvāti vaḍḍhetvā. Imissā gāthāya niddeso uttānattho.",
  "atk-s0515a:1088_0": "65.",
  "atk-s0515a:1088_1": "Evaṃ unnamato ca “yā unnatī”ti gāthā.",
  "atk-s0515a:1088_2": "Tattha mānātimānaṃ vadate panesoti eso pana taṃ unnatiṃ “vighātabhūmī”ti abujjhamāno mānañca atimānañca vadati.",
  "atk-s0515a:1088_3": "Evaṃ imissāpi gāthāya niddeso uttānattho.",
  "atk-s0515a:1089_0": "66.",
  "atk-s0515a:1089_1": "Evaṃ vāde dosaṃ dassetvā idāni tassa vādaṃ asampaṭicchanto “sūro”ti gāthamāha.",
  "atk-s0515a:1089_2": "Tattha rājakhādāyāti rājakhādanīyena,",
  "atk-s0515a:1089_3": "bhattavetanenāti vuttaṃ hoti.",
  "atk-s0515a:1089_4": "Abhigajjameti paṭisūramicchanti yathā so paṭisūraṃ icchanto abhigajjanto eti,",
  "atk-s0515a:1089_5": "evaṃ diṭṭhigatiko diṭṭhigatikanti dasseti.",
  "atk-s0515a:1089_6": "Yeneva so tena palehīti yena so tuyhaṃ paṭisūro,",
  "atk-s0515a:1089_7": "tena gaccha.",
  "atk-s0515a:1089_8": "Pubbeva natthi yadidaṃ yudhāyāti yaṃ pana kilesajātaṃ yuddhāya siyā,",
  "atk-s0515a:1089_9": "taṃ idha pubbeva natthi,",
  "atk-s0515a:1089_10": "bodhimūleyevassa pahīnanti dasseti.",
  "atk-s0515a:1090_0": "Sūroti niddesassa uddesapadaṃ.",
  "atk-s0515a:1090_1": "Suṭṭhu uro sūro,",
  "atk-s0515a:1090_2": "vissaṭṭhauro ninnauroti attho.",
  "atk-s0515a:1090_3": "Vīroti parakkamavanto.",
  "atk-s0515a:1090_4": "Vikkantoti saṅgāmaṃ pavisanto.",
  "atk-s0515a:1090_5": "Abhīrūtiādayo vuttanayā eva.",
  "atk-s0515a:1090_6": "Puṭṭhoti niddesassa uddesapadaṃ.",
  "atk-s0515a:1090_7": "Positoti thūlakato.",
  "atk-s0515a:1090_8": "Āpāditoti upaḍḍhabalito paṭipādito.",
  "atk-s0515a:1090_9": "Vaḍḍhitoti tato tato bhāvito.",
  "atk-s0515a:1091_0": "Gajjantoti abyattasarena gajjanto.",
  "atk-s0515a:1091_1": "Uggajjantoti ukkuṭṭhiṃ karonto.",
  "atk-s0515a:1091_2": "Abhigajjantoti sīhanādaṃ karonto.",
  "atk-s0515a:1091_3": "Etīti āgacchati.",
  "atk-s0515a:1091_4": "Upetīti tato samīpaṃ gacchati.",
  "atk-s0515a:1091_5": "Upagacchatīti tato samīpaṃ gantvā na nivattati.",
  "atk-s0515a:1091_6": "Paṭisūranti nibbhayaṃ.",
  "atk-s0515a:1091_7": "Paṭipurisanti sattupurisaṃ.",
  "atk-s0515a:1091_8": "Paṭisattunti sattu hutvā abhimukhe ṭhitaṃ.",
  "atk-s0515a:1091_9": "Paṭimallanti paṭisedhaṃ hutvā yujjhantaṃ.",
  "atk-s0515a:1091_10": "Icchantoti ākaṅkhamāno.",
  "atk-s0515a:1092_0": "Palehīti gaccha. Vajāti mā tiṭṭha. Gacchāti samīpaṃ upasaṅkama. Abhikkamāti parakkamaṃ karohi.",
  "atk-s0515a:1093_0": "Bodhiyā mūleti mahābodhirukkhassa samīpe.",
  "atk-s0515a:1093_1": "Ye paṭisenikarā kilesāti ye kilesā paṭipakkhakarā.",
  "atk-s0515a:1093_2": "Paṭilomakarāti paṭāṇīkarā.",
  "atk-s0515a:1093_3": "Paṭikaṇṭakakarāti vinivijjhanakarā.",
  "atk-s0515a:1093_4": "Paṭipakkhakarāti sattukarā.",
  "atk-s0515a:1094_0": "67.",
  "atk-s0515a:1094_1": "Ito paraṃ sesagāthā pākaṭasambandhā eva.",
  "atk-s0515a:1094_2": "Tattha vivādayantīti vivadanti.",
  "atk-s0515a:1094_3": "Paṭisenikattāti paṭilomakārakā.",
  "atk-s0515a:1094_4": "“Na tvaṃ imaṃ dhammavinayaṃ ājānāsī”tiādinā nayena viruddhavacanaṃ vivādo.",
  "atk-s0515a:1095_0": "Sahitaṃ meti mama vacanaṃ atthasaṃhitaṃ.",
  "atk-s0515a:1095_1": "Asahitaṃ teti tava vacanaṃ anatthasaṃhitaṃ.",
  "atk-s0515a:1095_2": "Adhiciṇṇaṃ te viparāvattanti yaṃ taṃ adhiciṇṇaṃ cirakālasevanavasena paguṇaṃ,",
  "atk-s0515a:1095_3": "taṃ mama vādaṃ āgamma nivattaṃ.",
  "atk-s0515a:1095_4": "Āropito te vādoti tuyhaṃ upari mayā doso āropito.",
  "atk-s0515a:1095_5": "Cara vādappamokkhāyāti bhattapuṭaṃ ādāya taṃ taṃ upasaṅkamitvā vādā pamokkhatthāya uttaraṃ pariyesamāno vicara.",
  "atk-s0515a:1095_6": "Nibbeṭhehi vāti atha vā mayā āropitadosato attānaṃ mocehi.",
  "atk-s0515a:1095_7": "Sace pahosīti sace sakkosi.",
  "atk-s0515a:1096_0": "Āveṭhiyāya āveṭhiyanti āveṭhetvā nivattanena nivattanaṃ.",
  "atk-s0515a:1096_1": "Nibbeṭhiyāya nibbeṭhiyanti dosato mocanena mocanaṃ.",
  "atk-s0515a:1096_2": "Chedena chedanti evamādi heṭṭhā vuttanayattā yathāyogaṃ yojetabbaṃ.",
  "atk-s0515a:1097_0": "68.",
  "atk-s0515a:1097_1": "Visenikatvāti kilesasenaṃ vināsetvā.",
  "atk-s0515a:1097_2": "Kiṃ labhethāti paṭimallaṃ kiṃ labhissasi.",
  "atk-s0515a:1097_3": "Pasūrāti taṃ paribbājakaṃ ālapati.",
  "atk-s0515a:1097_4": "Yesīdha natthīti yesaṃ idha natthi.",
  "atk-s0515a:1097_5": "Imāyapi gāthāya niddeso uttānatthoyeva.",
  "atk-s0515a:1098_0": "69.",
  "atk-s0515a:1098_1": "Pavitakkanti “jayo nu kho me bhavissatī”tiādīni vitakkento.",
  "atk-s0515a:1098_2": "Dhonena yugaṃ samāgamāti dhutakilesena buddhena saddhiṃ yugaggāhaṃ samāpanno.",
  "atk-s0515a:1098_3": "Na hi tvaṃ sakkhasi sampayātaveti kotthuādayo viya sīhādīhi dhonena saha yugaṃ gahetvā ekapadampi sampayātuṃ",
  "atk-s0515a:1098_4": "yugaggāhameva vā sampādetuṃ na sakkhissasīti.",
  "atk-s0515a:1099_0": "Manoti niddesassa uddesapadaṃ.",
  "atk-s0515a:1099_1": "Cittanti cittatāya cittaṃ.",
  "atk-s0515a:1099_2": "“Ārammaṇaṃ minamānaṃ jānātī”ti mano.",
  "atk-s0515a:1099_3": "Mānasanti mano eva.",
  "atk-s0515a:1099_4": "“Antalikkhacaro pāso,",
  "atk-s0515a:1099_5": "yvāyaṃ carati mānaso”ti hi ettha pana sampayuttakadhammo mānasoti vutto.",
  "atk-s0515a:1100_0": "“Kathañhi bhagavā tuyhaṃ, sāvako sāsane rato;",
  "atk-s0515a:1101_0": "Appattamānaso sekkho, kālaṃkayirā janesutā”ti. –",
  "atk-s0515a:1102_0": "Ettha arahattaṃ mānasanti vuttaṃ. Idha pana manova mānasaṃ, byañjanavasena hetaṃ padaṃ vaḍḍhitaṃ.",
  "atk-s0515a:1103_0": "Hadayanti cittaṃ.",
  "atk-s0515a:1103_1": "“Cittaṃ vā te khipissāmi,",
  "atk-s0515a:1103_2": "hadayaṃ vā te phālessāmī”ti ettha uro hadayanti vuttaṃ.",
  "atk-s0515a:1103_3": "“Hadayā hadayaṃ maññe aññāya tacchatī”ti ettha cittaṃ.",
  "atk-s0515a:1103_4": "“Vakkaṃ hadaya”nti ettha hadayavatthu.",
  "atk-s0515a:1103_5": "Idha pana cittameva abbhantaraṭṭhena “hadaya”nti vuttaṃ.",
  "atk-s0515a:1103_6": "Tameva parisuddhaṭṭhena paṇḍaraṃ,",
  "atk-s0515a:1103_7": "bhavaṅgaṃ sandhāyetaṃ vuttaṃ.",
  "atk-s0515a:1103_8": "Yathāha “pabhassaramidaṃ,",
  "atk-s0515a:1103_9": "bhikkhave, cittaṃ,",
  "atk-s0515a:1103_10": "tañca kho āgantukehi upakkilesehi upakkiliṭṭha”nti.",
  "atk-s0515a:1103_11": "Tato nikkhantattā pana akusalampi gaṅgāya nikkhantā nadī gaṅgā viya godhāvarito nikkhantā godhāvari viya ca “paṇḍara”ntveva vuttaṃ.",
  "atk-s0515a:1104_0": "Mano manāyatananti idha pana manogahaṇaṃ manasseva āyatanabhāvadīpanatthaṃ.",
  "atk-s0515a:1104_1": "Tenetaṃ dīpeti “nayidaṃ devāyatanaṃ viya manassa āyatanattā manāyatanaṃ,",
  "atk-s0515a:1104_2": "atha kho mano eva āyatanaṃ manāyatana”nti.",
  "atk-s0515a:1104_3": "Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṃ veditabbaṃ.",
  "atk-s0515a:1104_4": "Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ āyatananti vuccati.",
  "atk-s0515a:1104_5": "“Suvaṇṇāyatanaṃ rajatāyatana”ntiādīsu ākaro.",
  "atk-s0515a:1104_6": "Sāsane pana “manorame āyatane,",
  "atk-s0515a:1104_7": "sevanti naṃ vihaṅgamā”tiādīsu samosaraṇaṭṭhānaṃ.",
  "atk-s0515a:1104_8": "“Dakkhiṇāpatho gunnaṃ āyatana”ntiādīsu sañjātideso.",
  "atk-s0515a:1104_9": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "atk-s0515a:1104_10": "Idha pana sañjātidesaṭṭhena samosaraṇaṭṭhānaṭṭhena kāraṇaṭṭhenāti tidhāpi vaṭṭati.",
  "atk-s0515a:1105_0": "Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ.",
  "atk-s0515a:1105_1": "Bahiddhā rūpasaddagandharasaphoṭṭhabbā ārammaṇabhāvenettha osarantīti samosaraṇaṭṭhānaṭṭhenapi āyatanaṃ.",
  "atk-s0515a:1105_2": "Phassādīnaṃ pana sahajātādipaccayaṭṭhena kāraṇattā kāraṇaṭṭhenāpi āyatananti veditabbaṃ.",
  "atk-s0515a:1105_3": "Manindriyaṃ vuttatthameva.",
  "atk-s0515a:1106_0": "Vijānātīti viññāṇaṃ.",
  "atk-s0515a:1106_1": "Viññāṇameva khandho viññāṇakkhandho.",
  "atk-s0515a:1106_2": "Tassa rāsiādivasena attho veditabbo.",
  "atk-s0515a:1106_3": "“Mahāudakakkhandhotveva saṅkhaṃ gacchatī”ti ettha hi rāsaṭṭhena khandho vutto.",
  "atk-s0515a:1106_4": "“Sīlakkhandho samādhikkhandho”tiādīsu guṇaṭṭhena.",
  "atk-s0515a:1106_5": "“Addasa kho bhagavā mahantaṃ dārukkhandha”nti ettha paṇṇattimattaṭṭhena.",
  "atk-s0515a:1106_6": "Idha pana rūḷhito khandho vutto.",
  "atk-s0515a:1106_7": "Rāsaṭṭhena hi viññāṇakkhandhassa ekadeso ekaṃ viññāṇaṃ.",
  "atk-s0515a:1106_8": "Tasmā yathā rukkhassa ekadesaṃ chindanto rukkhaṃ chindatīti vuccati,",
  "atk-s0515a:1106_9": "evameva viññāṇakkhandhassa ekadesabhūtaṃ ekampi viññāṇaṃ rūḷhito viññāṇakkhandhoti vuttaṃ.",
  "atk-s0515a:1107_0": "Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.",
  "atk-s0515a:1107_1": "Imasmiñhi pade ekameva cittaṃ minanaṭṭhena mano,",
  "atk-s0515a:1107_2": "vijānanaṭṭhena viññāṇaṃ,",
  "atk-s0515a:1107_3": "sabhāvaṭṭhena nissattaṭṭhena vā dhātūti tīhi nāmehi vuttaṃ.",
  "atk-s0515a:1108_0": "Saddhiṃ yugaṃ samāgamanti ekappahārena saddhiṃ.",
  "atk-s0515a:1108_1": "Sammāgantvāti pāpuṇitvā.",
  "atk-s0515a:1108_2": "Yugaggāhaṃ gaṇhitvāti yugapaṭibhāgaṃ gahetvā.",
  "atk-s0515a:1108_3": "Sākacchetunti saddhiṃ kathetuṃ.",
  "atk-s0515a:1108_4": "Sallapitunti allāpasallāpaṃ kātuṃ.",
  "atk-s0515a:1108_5": "Sākacchaṃ samāpajjitunti saddhiṃ kathanaṃ paṭipajjituṃ.",
  "atk-s0515a:1108_6": "Na paṭibalabhāve kāraṇaṃ dassetuṃ “taṃ kissahetu,",
  "atk-s0515a:1108_7": "pasūro paribbājako hīno”tiādimāha.",
  "atk-s0515a:1108_8": "So hi bhagavā aggo cāti asadisadānaaggattā asamānapaññattā aggo ca.",
  "atk-s0515a:1108_9": "Seṭṭho cāti sabbaguṇehi appaṭisamaṭṭhena seṭṭho ca.",
  "atk-s0515a:1108_10": "Mokkho cāti savāsanehi kilesehi muttattā mokkho ca.",
  "atk-s0515a:1108_11": "Uttamo cāti attano uttaritaravirahitattā uttamo ca.",
  "atk-s0515a:1108_12": "Pavaro cāti sabbalokena abhipatthanīyattā pavaro ca.",
  "atk-s0515a:1108_13": "Mattena mātaṅgenāti pabhinnamadena hatthinā.",
  "atk-s0515a:1109_0": "Kotthukoti jiraṇasiṅgālo.",
  "atk-s0515a:1109_1": "Sīhena migaraññā saddhinti kesarasīhena migarājena saha.",
  "atk-s0515a:1109_2": "Taruṇakoti chāpako.",
  "atk-s0515a:1109_3": "Dhenupakoti khīrapako.",
  "atk-s0515a:1109_4": "Usabhenāti maṅgalasammatena usabhena.",
  "atk-s0515a:1109_5": "Calakakunā saddhinti calamānakakunā saddhiṃ.",
  "atk-s0515a:1109_6": "Dhaṅkoti kāko.",
  "atk-s0515a:1109_7": "Garuḷena venateyyena saddhinti ettha garuḷenāti jātivasena nāmaṃ.",
  "atk-s0515a:1109_8": "Venateyyenāti gottavasena.",
  "atk-s0515a:1109_9": "Caṇḍāloti chavacaṇḍālo.",
  "atk-s0515a:1109_10": "Raññā cakkavattināti cātuddīpikacakkavattinā.",
  "atk-s0515a:1109_11": "Paṃsupisācakoti kacavarachaḍḍanaṭṭhāne nibbattako yakkho.",
  "atk-s0515a:1109_12": "Indena devaraññā saddhinti sakkena devarājena saha.",
  "atk-s0515a:1109_13": "So hi bhagavā mahāpaññotiādīni chappadāni heṭṭhā vitthāritāni.",
  "atk-s0515a:1109_14": "Tattha paññāpabhedakusaloti attano anantavikappe paññābhede cheko.",
  "atk-s0515a:1109_15": "Pabhinnañāṇoti anantappabhedapattañāṇo.",
  "atk-s0515a:1109_16": "Etena paññāpabhedakusalattepi sati tāsaṃ paññānaṃ anantabhedattaṃ dasseti.",
  "atk-s0515a:1109_17": "Adhigatapaṭisambhidoti paṭiladdhaaggacatupaṭisambhidañāṇo.",
  "atk-s0515a:1109_18": "Catuvesārajjappattoti cattāri visāradabhāvasaṅkhātāni ñāṇāni patto. Yathāha –",
  "atk-s0515a:1110_0": "“Sammāsambuddhassa te paṭijānato ‘ime dhammā anabhisambuddhā’ti,",
  "atk-s0515a:1110_1": "tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti nimittametaṃ,",
  "atk-s0515a:1110_2": "bhikkhave,",
  "atk-s0515a:1110_3": "na samanupassāmi, etamahaṃ,",
  "atk-s0515a:1110_4": "bhikkhave,",
  "atk-s0515a:1110_5": "nimittaṃ asamanupassanto khemappatto abhayappatto vesārajjappatto viharāmi.",
  "atk-s0515a:1111_0": "“Khīṇāsavassa te paṭijānato ‘ime āsavā aparikkhīṇā’ti…pe…",
  "atk-s0515a:1111_1": "‘ye kho pana te antarāyikā dhammā vuttā,",
  "atk-s0515a:1111_2": "te paṭisevato nālaṃ antarāyāyā”ti…pe…",
  "atk-s0515a:1111_3": "yassa kho pana te atthāya dhammo desito,",
  "atk-s0515a:1111_4": "so na niyyāti takkarassa sammā dukkhakkhayāyāti,",
  "atk-s0515a:1111_5": "tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti nimittametaṃ,",
  "atk-s0515a:1111_6": "bhikkhave,",
  "atk-s0515a:1111_7": "na samanupassāmi, etamahaṃ,",
  "atk-s0515a:1111_8": "bhikkhave,",
  "atk-s0515a:1111_9": "nimittaṃ asamanupassanto khemappatto abhayappatto vesārajjappatto viharāmī”ti.",
  "atk-s0515a:1112_0": "Dasabalabaladhārīti dasa balāni etesanti dasabalā,",
  "atk-s0515a:1112_1": "dasabalānaṃ balāni dasabalabalāni,",
  "atk-s0515a:1112_2": "tāni dasabalabalāni dhārayatīti dasabalabaladhārī,",
  "atk-s0515a:1112_3": "dasabalañāṇabaladhārīti attho.",
  "atk-s0515a:1112_4": "Etehi tīhi vacanehi anantappabhedānaṃ neyyānaṃ pabhedamukhamattaṃ dassitaṃ.",
  "atk-s0515a:1112_5": "Soyeva paññāpayogavasena abhimaṅgalasammataṭṭhena purisāsabho.",
  "atk-s0515a:1112_6": "Asantāsaṭṭhena purisasīho.",
  "atk-s0515a:1112_7": "Mahantaṭṭhena purisanāgo.",
  "atk-s0515a:1112_8": "Pajānanaṭṭhena purisājañño.",
  "atk-s0515a:1112_9": "Lokakiccadhuravahanaṭṭhena purisadhorayho.",
  "atk-s0515a:1113_0": "Atha tejādikaṃ anantañāṇato laddhaṃ guṇavisesaṃ dassetukāmo tesaṃ tejādīnaṃ anantañāṇamūlabhāvaṃ dassento “anantañāṇo”ti vatvā “anantatejo”tiādimāha.",
  "atk-s0515a:1113_1": "Tattha anantañāṇoti gaṇanavasena ca pabhāvavasena ca antavirahitañāṇo.",
  "atk-s0515a:1113_2": "Anantatejoti veneyyasantāne mohatamavidhamanena anantañāṇatejo.",
  "atk-s0515a:1113_3": "Anantayasoti paññāguṇeheva lokattayavitthatānantakittighoso.",
  "atk-s0515a:1113_4": "Aḍḍhoti paññādhanasamiddhiyā samiddho.",
  "atk-s0515a:1113_5": "Mahaddhanoti paññādhanavaḍḍhattepi pabhāvamahattena mahantaṃ pavattapaññādhanamassāti mahaddhano.",
  "atk-s0515a:1113_6": "“Mahādhano”ti vā pāṭho.",
  "atk-s0515a:1113_7": "Dhanavāti pasaṃsitabbapaññādhanavattā niccayuttapaññādhanavattā atisayabhāvena paññādhanavattā dhanavā.",
  "atk-s0515a:1113_8": "Etesupi hi tīsu atthesu idaṃ vacanaṃ saddavidū icchanti.",
  "atk-s0515a:1114_0": "Evaṃ paññāguṇena bhagavato attasampattisiddhiṃ dassetvā puna paññāguṇeneva lokahitasampattisiddhiṃ dassento “netā”tiādimāha.",
  "atk-s0515a:1114_1": "Tattha veneyye saṃsārasaṅkhātabhayaṭṭhānato nibbānasaṅkhātaṃ khemaṭṭhānaṃ netā.",
  "atk-s0515a:1114_2": "Tattha nayanakāle eva saṃvaravinayapahānavinayavasena veneyye vinetā.",
  "atk-s0515a:1114_3": "Dhammadesanākāle eva saṃsayacchedanena anunetā.",
  "atk-s0515a:1114_4": "Saṃsayaṃ chinditvā saññāpetabbaṃ atthaṃ paññāpetā.",
  "atk-s0515a:1114_5": "Tathā paññāpitānaṃ nicchayakaraṇena nijjhāpetā.",
  "atk-s0515a:1114_6": "Tathā nijjhāpitassa atthassa paṭipattipayojanavasena pekkhetā.",
  "atk-s0515a:1114_7": "Tathāpaṭipanne paṭipattibalena pasādetā.",
  "atk-s0515a:1114_8": "So hi bhagavāti ettha hi-",
  "atk-s0515a:1114_9": "kāro anantaraṃ vuttassa atthassa kāraṇopadese nipāto.",
  "atk-s0515a:1115_0": "Anuppannassa maggassa uppādetāti sakasantāne nauppannapubbassa chaasādhāraṇañāṇahetubhūtassa ariyamaggassa",
  "atk-s0515a:1115_1": "bodhimūle lokahitatthaṃ sakasantāne uppādetā.",
  "atk-s0515a:1115_2": "Asañjātassa maggassa sañjanetāti veneyyasantāne asañjātapubbassa sāvakapāramīñāṇahetubhūtassa ariyamaggassa",
  "atk-s0515a:1115_3": "dhammacakkappavattanato pabhuti yāvajjakālā veneyyasantāne sañjanetā.",
  "atk-s0515a:1115_4": "Sāvakaveneyyānampi hi santāne bhagavatā vuttavacaneneva ariyamaggassa sañjananato bhagavā sañjanetā nāma hoti.",
  "atk-s0515a:1115_5": "Anakkhātassa maggassa akkhātāti aṭṭhadhammasamannāgatānaṃ buddhabhāvāya kathābhinīhārānaṃ bodhisattānaṃ",
  "atk-s0515a:1115_6": "buddhabhāvāya byākaraṇaṃ datvā anakkhātapubbassa pāramitāmaggassa “buddho bhavissatī”ti byākaraṇamatteneva",
  "atk-s0515a:1115_7": "bodhimūle uppajjitabbassa ariyamaggassa akkhātā.",
  "atk-s0515a:1115_8": "Ayaṃ nayo paccekabodhisattabyākaraṇepi labbhatiyeva.",
  "atk-s0515a:1115_9": "Maggaññūti paccavekkhaṇāvasena attano uppāditassa ariyamaggassa ñātā.",
  "atk-s0515a:1115_10": "Maggavidūti veneyyasantāne janetabbassa ariyamaggassa kusalo.",
  "atk-s0515a:1115_11": "Maggakovidoti bodhisattānaṃ akkhātabbamagge vicakkhaṇo.",
  "atk-s0515a:1115_12": "Atha vā abhisambodhipaṭipatti maggaññū,",
  "atk-s0515a:1115_13": "paccekabodhipaṭipatti maggavidū,",
  "atk-s0515a:1115_14": "sāvakabodhipaṭipatti maggakovido. Atha vā –",
  "atk-s0515a:1116_0": "“Etena maggena tariṃsu pubbe,",
  "atk-s0515a:1117_0": "Tarissanti ye ca taranti ogha”nti. –",
  "atk-s0515a:1118_0": "Vacanato yathāyogaṃ atītānāgatapaccuppannabuddhapaccekabuddhasāvakānaṃ maggavasena ca suññatānimittaappaṇihitamaggavasena",
  "atk-s0515a:1118_1": "ca ugghaṭitaññūvipañcitaññūneyyapuggalānaṃ maggavasena ca yathākkamenettha yojanaṃ karonti.",
  "atk-s0515a:1118_2": "Maggānugā ca panassāti bhagavato gatamaggānugāmino hutvā. Ettha ca-",
  "atk-s0515a:1118_3": "saddo hetuatthe nipāto,",
  "atk-s0515a:1118_4": "etena ca bhagavatā magguppādanādiguṇādhigamāya hetu vutto hoti. Pana-",
  "atk-s0515a:1118_5": "saddo katatthe nipāto,",
  "atk-s0515a:1118_6": "tena bhagavatā katamaggakaraṇaṃ vuttaṃ hoti.",
  "atk-s0515a:1118_7": "Pacchā samannāgatāti paṭhamaṃ gatassa bhagavato pacchā sīlādiguṇena samannāgatā.",
  "atk-s0515a:1118_8": "Iti thero “anuppannassa maggassa uppādetā”tiādīhi yasmā sabbepi bhagavato sīlādayo guṇā arahattamaggameva nissāya āgatā,",
  "atk-s0515a:1118_9": "tasmā arahattamaggameva nissāya guṇaṃ kathesi.",
  "atk-s0515a:1119_0": "Jānaṃ jānātīti jānitabbaṃ jānāti,",
  "atk-s0515a:1119_1": "sabbaññutāya yaṃkiñci paññāya jānitabbaṃ nāma atthi,",
  "atk-s0515a:1119_2": "taṃ sabbaṃ pañcaneyyapathabhūtaṃ paññāya jānātīti attho.",
  "atk-s0515a:1119_3": "Passaṃ passatīti passitabbaṃ passati,",
  "atk-s0515a:1119_4": "sabbadassāvitāya taṃyeva neyyapathaṃ cakkhunā diṭṭhaṃ viya karonto paññācakkhunā passatīti attho.",
  "atk-s0515a:1119_5": "Yathā vā ekacco viparītaṃ gaṇhanto jānantopi na jānāti,",
  "atk-s0515a:1119_6": "passantopi na passati,",
  "atk-s0515a:1119_7": "na evaṃ bhagavā.",
  "atk-s0515a:1119_8": "Bhagavā pana yathāsabhāvaṃ gaṇhanto jānanto jānātiyeva,",
  "atk-s0515a:1119_9": "passanto passatiyeva.",
  "atk-s0515a:1119_10": "Svāyaṃ nayana pariṇāyakaṭṭhena cakkhubhūto.",
  "atk-s0515a:1119_11": "Viditatādiatthena ñāṇabhūto.",
  "atk-s0515a:1119_12": "Aviparītasabhāvaṭṭhena vā pariyattidhammapavattanato hadayena cintetvā vācāya nicchāritadhammamayoti vā dhammabhūto.",
  "atk-s0515a:1119_13": "Seṭṭhaṭṭhena brahmabhūto.",
  "atk-s0515a:1119_14": "Atha vā cakkhu viya bhūtoti cakkhubhūto.",
  "atk-s0515a:1119_15": "Ñāṇaṃ viya bhūtoti ñāṇabhūto.",
  "atk-s0515a:1119_16": "Aviparītadhammo viya bhūtoti dhammabhūto.",
  "atk-s0515a:1119_17": "Brahmā viya bhūtoti brahmabhūto.",
  "atk-s0515a:1119_18": "Yvāyaṃ dhammassa vacanato vattanato vā vattā.",
  "atk-s0515a:1119_19": "Nānappakārehi vacanato vattanato vā pavattā.",
  "atk-s0515a:1119_20": "Atthaṃ nīharitvā dassanato atthassa ninnetā.",
  "atk-s0515a:1119_21": "Amatādhigamāya paṭipattidesanato,",
  "atk-s0515a:1119_22": "amatappakāsanāya vā dhammadesanāya amatassa adhigamāpanato amatassa dātā.",
  "atk-s0515a:1119_23": "Lokuttarassa dhammassa uppāditattā veneyyānurūpena yathāsukhaṃ lokuttaradhammassa dānena ca dhammesu issaroti dhammassāmī.",
  "atk-s0515a:1119_24": "Tathāgatapadaṃ heṭṭhā vuttatthaṃ.",
  "atk-s0515a:1120_0": "Idāni “jānaṃ jānātī”tiādīhi vuttaguṇaṃ sabbaññutāya visesetvā dassetukāmo sabbaññutaṃ sādhento “natthī”tiādimāha.",
  "atk-s0515a:1120_1": "Evaṃbhūtassa hi tassa bhagavato pāramitāpuññaphalappabhāvanipphannena arahattamaggañāṇena sabbadhammesu",
  "atk-s0515a:1120_2": "savāsanassa sammohassa vihatattā asammohato sabbadhammānaṃ ñātattā aññātaṃ nāma natthi.",
  "atk-s0515a:1120_3": "Tatheva ca sabbadhammānaṃ cakkhunā viya ñāṇacakkhunā diṭṭhattā adiṭṭhaṃ nāma natthi.",
  "atk-s0515a:1120_4": "Ñāṇena pattattā aviditaṃ nāma natthi.",
  "atk-s0515a:1120_5": "Asammohasacchikiriyāya sacchikatattā asacchikataṃ nāma natthi.",
  "atk-s0515a:1120_6": "Asammohapaññāya phuṭṭhattā paññāya aphassitaṃ nāma natthi.",
  "atk-s0515a:1121_0": "Paccuppannanti paccuppannaṃ kālaṃ vā dhammaṃ vā.",
  "atk-s0515a:1121_1": "Upādāyāti ādāya,",
  "atk-s0515a:1121_2": "antokatvāti attho.",
  "atk-s0515a:1121_3": "Upādāyavacaneneva kālavinimuttaṃ nibbānampi gahitameva hoti.",
  "atk-s0515a:1121_4": "“Atītā”divacanāni ca “natthī”tiādivacaneneva ghaṭiyanti,",
  "atk-s0515a:1121_5": "“sabbe”tiādivacanena vā.",
  "atk-s0515a:1121_6": "Sabbe dhammāti sabbasaṅkhatāsaṅkhatadhammapariyādānaṃ.",
  "atk-s0515a:1121_7": "Sabbākārenāti sabbadhammesu ekekasseva dhammassa aniccākārādisabbākārapariyādānaṃ.",
  "atk-s0515a:1121_8": "Ñāṇamukheti ñāṇābhimukhe.",
  "atk-s0515a:1121_9": "Āpāthaṃ āgacchantīti osaraṇaṃ upenti.",
  "atk-s0515a:1121_10": "Jānitabbanti padaṃ neyyanti padassa atthavivaraṇatthaṃ vuttaṃ.",
  "atk-s0515a:1122_0": "Attattho vātiādīsu vā-",
  "atk-s0515a:1122_1": "saddo samuccayattho.",
  "atk-s0515a:1122_2": "Attatthoti attano attho.",
  "atk-s0515a:1122_3": "Paratthoti paresaṃ tiṇṇaṃ lokānaṃ attho.",
  "atk-s0515a:1122_4": "Ubhayatthoti attano ca paresañcāti sakiṃyeva ubhinnaṃ attho.",
  "atk-s0515a:1122_5": "Diṭṭhadhammikoti diṭṭhadhamme niyutto,",
  "atk-s0515a:1122_6": "diṭṭhadhammappayojano vā attho.",
  "atk-s0515a:1122_7": "Samparāye niyutto,",
  "atk-s0515a:1122_8": "samparāyappayojano vā samparāyiko.",
  "atk-s0515a:1122_9": "Uttānotiādīsu vohāravasena vattabbo sukhapatiṭṭhattā uttāno.",
  "atk-s0515a:1122_10": "Vohāraṃ atikkamitvā vattabbo suññatāpaṭisaṃyutto dukkhapatiṭṭhattā gambhīro.",
  "atk-s0515a:1122_11": "Lokuttaro accantatirokkhattā gūḷho.",
  "atk-s0515a:1122_12": "Aniccatādiko ghanādīhi paṭicchannattā paṭicchanno.",
  "atk-s0515a:1122_13": "Apacuravohārena vattabbo yathārutaṃ aggahetvā adhippāyassa netabbato neyyo.",
  "atk-s0515a:1122_14": "Pacuravohārena vattabbo vacanamatteneva adhippāyassa nītattā nīto.",
  "atk-s0515a:1122_15": "Suparisuddhasīlasamādhivipassanattho tadaṅgavikkhambhanavasena vajjavirahitattā anavajjo.",
  "atk-s0515a:1122_16": "Kilesasamucchedanato ariyamaggattho nakkileso.",
  "atk-s0515a:1122_17": "Kilesapaṭippassaddhattā ariyaphalattho vodāno.",
  "atk-s0515a:1122_18": "Saṅkhatāsaṅkhatesu aggadhammattā nibbānaṃ paramattho.",
  "atk-s0515a:1122_19": "Parivattatīti buddhañāṇassa visayabhāvato abahibhūtattā antobuddhañāṇe byāpitvā vā samantā vā alaṅkaritvā vā visesena vā vattati.",
  "atk-s0515a:1123_0": "“Sabbaṃ kāyakamma”ntiādīhi bhagavato ñāṇavisayataṃ dasseti.",
  "atk-s0515a:1123_1": "Ñāṇānuparivattīti ñāṇaṃ anuparivatti,",
  "atk-s0515a:1123_2": "ñāṇavirahitaṃ na hotīti attho.",
  "atk-s0515a:1123_3": "Appaṭihatanti nirāvaraṇataṃ dasseti.",
  "atk-s0515a:1123_4": "Puna sabbaññutaṃ upamāya sādhetukāmo “yāvataka”ntiādimāha.",
  "atk-s0515a:1123_5": "Tattha jānitabbanti neyyaṃ.",
  "atk-s0515a:1123_6": "Neyyapariyanto neyyāvasānamassa atthīti neyyapariyantikaṃ.",
  "atk-s0515a:1123_7": "Asabbaññūnaṃ pana neyyāvasānameva natthi.",
  "atk-s0515a:1123_8": "Ñāṇapariyantikepi eseva nayo.",
  "atk-s0515a:1123_9": "Purimayamake vuttatthameva iminā yamakena visesetvā dasseti,",
  "atk-s0515a:1123_10": "tatiyayamakena paṭisedhavasena niyametvā dasseti.",
  "atk-s0515a:1123_11": "Ettha ca neyyaṃ ñāṇassa pathattā neyyapatho.",
  "atk-s0515a:1123_12": "Aññamaññapariyantaṭṭhāyinoti neyyañca ñāṇañca khepetvā ṭhānato aññamaññassa pariyante ṭhānasīlā.",
  "atk-s0515a:1124_0": "Āvajjanapaṭibaddhāti manodvārāvajjanāyattā,",
  "atk-s0515a:1124_1": "āvajjitānantarameva jānātīti attho.",
  "atk-s0515a:1124_2": "Ākaṅkhapaṭibaddhāti ruciāyattā,",
  "atk-s0515a:1124_3": "āvajjanānantaraṃ javanañāṇena jānātīti attho.",
  "atk-s0515a:1124_4": "Itarāni dve padāni imesaṃ dvinnaṃ padānaṃ yathākkamena atthappakāsanatthaṃ vuttāni.",
  "atk-s0515a:1124_5": "Āsayaṃ jānātīti ettha āsayanti nissayanti etthāti āsayo,",
  "atk-s0515a:1124_6": "micchādiṭṭhiyā sammādiṭṭhiyā kāmādīhi nekkhammādīhi vā paribhāvitassa santānassetaṃ adhivacanaṃ.",
  "atk-s0515a:1124_7": "Sattasantānaṃ anusenti anupavattentīti anusayā,",
  "atk-s0515a:1124_8": "thāmagatānaṃ kāmarāgādīnaṃva etaṃ adhivacanaṃ.",
  "atk-s0515a:1124_9": "Anusayaṃ jānātīti anusayakathā heṭṭhā vuttāyeva.",
  "atk-s0515a:1125_0": "Caritanti pubbe katakusalākusalakammaṃ.",
  "atk-s0515a:1125_1": "Adhimuttinti sampati kusale akusale vā cittavosaggo.",
  "atk-s0515a:1125_2": "Apparajakkheti paññāmaye akkhimhi appaṃ rāgādirajo etesanti apparajakkhā.",
  "atk-s0515a:1125_3": "Appaṃ rāgādirajo etesanti vā apparajakkhā,",
  "atk-s0515a:1125_4": "te apparajakkhe.",
  "atk-s0515a:1125_5": "Mahārajakkheti ñāṇamaye akkhimhi mahantaṃ rāgādirajo etesanti mahārajakkhā.",
  "atk-s0515a:1125_6": "Mahantaṃ rāgādirajo etesanti vā mahārajakkhā,",
  "atk-s0515a:1125_7": "te mahārajakkhe.",
  "atk-s0515a:1125_8": "Tikkhindriye mudindriyeti tikkhāni saddhādīni indriyāni etesanti tikkhindriyā.",
  "atk-s0515a:1125_9": "Mudūni saddhādīni indriyāni etesanti mudindriyā.",
  "atk-s0515a:1125_10": "Svākāre dvākāreti sundarā saddhādayo ākārā koṭṭhāsā etesanti svākārā.",
  "atk-s0515a:1125_11": "Kucchitā garahitā asaddhādayo ākārā koṭṭhāsā etesanti dvākārā.",
  "atk-s0515a:1125_12": "Suviññāpaye duviññāpayeti ye kathitaṃ kāraṇaṃ sallakkhenti sukhena sakkā honti viññāpetuṃ,",
  "atk-s0515a:1125_13": "te suviññāpayā.",
  "atk-s0515a:1125_14": "Tabbiparītā duviññāpayā.",
  "atk-s0515a:1125_15": "Bhabbābhabbeti bhabbe ca abhabbe ca.",
  "atk-s0515a:1125_16": "Ariyāya jātiyā bhavanti jāyantīti bhabbā.",
  "atk-s0515a:1125_17": "Vattamānasamīpe vattamānavacanaṃ.",
  "atk-s0515a:1125_18": "Bhavissanti jāyissanti vāti bhabbā,",
  "atk-s0515a:1125_19": "bhājanabhūtāti attho.",
  "atk-s0515a:1125_20": "Ye ariyamaggapaṭivedhassa anucchavikā upanissayasampannā,",
  "atk-s0515a:1125_21": "te bhabbā.",
  "atk-s0515a:1125_22": "Vuttapaṭipakkhā abhabbā.",
  "atk-s0515a:1126_0": "Satte pajānātīti rūpādike ārammaṇe lagge laggite satte pajānāti.",
  "atk-s0515a:1126_1": "Sadevako lokoti saha devehi sadevako.",
  "atk-s0515a:1126_2": "Saha mārena samārako.",
  "atk-s0515a:1126_3": "Saha brahmunā sabrahmako.",
  "atk-s0515a:1126_4": "Saha samaṇabrāhmaṇehi sassamaṇabrāhmaṇī.",
  "atk-s0515a:1126_5": "Pajātattā pajā.",
  "atk-s0515a:1126_6": "Saha devamanussehi sadevamanussā.",
  "atk-s0515a:1126_7": "“Pajā”ti sattalokassa pariyāyavacanametaṃ.",
  "atk-s0515a:1126_8": "Tattha sadevakavacanena pañcakāmāvacaradevaggahaṇaṃ,",
  "atk-s0515a:1126_9": "samārakavacanena chaṭṭhakāmāvacaradevaggahaṇaṃ.",
  "atk-s0515a:1126_10": "Sabrahmakavacanena brahmakāyikādibrahmaggahaṇaṃ.",
  "atk-s0515a:1126_11": "Sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.",
  "atk-s0515a:1126_12": "Pajāvacanena sattalokaggahaṇaṃ.",
  "atk-s0515a:1126_13": "Sadevamanussavacanena sammutidevaavasesamanussaggahaṇaṃ.",
  "atk-s0515a:1126_14": "Evamettha tīhi padehi okāsaloko.",
  "atk-s0515a:1126_15": "Dvīhi pajāvasena sattaloko gahitoti veditabbo.",
  "atk-s0515a:1127_0": "Aparo nayo –",
  "atk-s0515a:1127_1": "sadevakaggahaṇena arūpāvacaraloko gahito,",
  "atk-s0515a:1127_2": "samārakaggahaṇena chakāmāvacaraloko,",
  "atk-s0515a:1127_3": "sabrahmakaggahaṇena rūpāvacarabrahmaloko,",
  "atk-s0515a:1127_4": "sassamaṇabrāhmaṇādiggahaṇena catuparisavasena sammutidevehi vā saha manussaloko,",
  "atk-s0515a:1127_5": "avasesasabbasattaloko vā.",
  "atk-s0515a:1127_6": "Api cettha sadevakavacanena ukkaṭṭhaparicchedato sabbassapi lokassa antobuddhañāṇe parivattanabhāvaṃ sādheti.",
  "atk-s0515a:1127_7": "Tato yesaṃ siyā “māro mahānubhāvo chakāmāvacarissaro vasavattī,",
  "atk-s0515a:1127_8": "kiṃ sopi antobuddhañāṇe parivattatī”ti.",
  "atk-s0515a:1127_9": "Tesaṃ vimatiṃ vidhamento “samārako”ti āha.",
  "atk-s0515a:1127_10": "Yesaṃ pana siyā “brahmā mahānubhāvo,",
  "atk-s0515a:1127_11": "ekaṅguliyā ekasmiṃ cakkavāḷasahasse ālokaṃ pharati. Dvīhi…pe…",
  "atk-s0515a:1127_12": "dasahi aṅgulīhi dasasu cakkavāḷasahassesu ālokaṃ pharati,",
  "atk-s0515a:1127_13": "anuttarañca jhānasamāpattisukhaṃ paṭisaṃvedeti,",
  "atk-s0515a:1127_14": "kiṃ sopi antobuddhañāṇe parivattatī”ti.",
  "atk-s0515a:1127_15": "Tesaṃ vimatiṃ vidhamento “sabrahmako”ti āha.",
  "atk-s0515a:1127_16": "Tato yesaṃ siyā “puthū samaṇabrāhmaṇā sāsanapaccatthikā,",
  "atk-s0515a:1127_17": "kiṃ tepi antobuddhañāṇe parivattantī”ti.",
  "atk-s0515a:1127_18": "Tesaṃ vimatiṃ vidhamento “sassamaṇabrāhmaṇī pajā”ti āha.",
  "atk-s0515a:1128_0": "Evaṃ ukkaṭṭhānaṃ antobuddhañāṇe parivattanabhāvaṃ pakāsetvā atha sammutideve avasesamanusse ca upādāya",
  "atk-s0515a:1128_1": "ukkaṭṭhaparicchedavasena sesasattalokassa antobuddhañāṇe parivattanabhāvaṃ pakāsento “sadevamanussā”ti āha.",
  "atk-s0515a:1128_2": "Ayamettha anusandhikkamo.",
  "atk-s0515a:1128_3": "Porāṇā panāhu “sadevakoti devatāhi saddhiṃ avasesaloko.",
  "atk-s0515a:1128_4": "Samārakoti mārena saddhiṃ avasesaloko.",
  "atk-s0515a:1128_5": "Sabrahmakoti brahmehi saddhiṃ avasesaloko.",
  "atk-s0515a:1128_6": "Evaṃ sabbepi tibhavūpage satte tīhākārehi tīsu padesu pakkhipitvā puna dvīhākārehi pariyādātuṃ ‘sassamaṇabrāhmaṇī pajā sadevamanussā’ti vuttaṃ.",
  "atk-s0515a:1128_7": "Evaṃ pañcahi padehi tena tena ākārena tedhātukameva pariyādinnaṃ hotī”ti.",
  "atk-s0515a:1129_0": "Antamasoti uparimantena.",
  "atk-s0515a:1129_1": "Timitimiṅgalanti ettha timi nāma ekā macchajāti,",
  "atk-s0515a:1129_2": "timiṃ gilituṃ samatthā tato mahantasarīrā timiṅgalā nāma ekā macchajāti,",
  "atk-s0515a:1129_3": "timiṅgalampi gilituṃ samatthā pañcayojanasatikasarīrā timitimiṅgalā nāma ekā macchajāti.",
  "atk-s0515a:1129_4": "Idha jātiggahaṇena ekavacanaṃ katanti veditabbaṃ.",
  "atk-s0515a:1129_5": "Garuḷaṃ venateyyanti ettha garuḷoti jātivasena nāmaṃ.",
  "atk-s0515a:1129_6": "Venateyyoti gottavasena.",
  "atk-s0515a:1129_7": "Padeseti ekadese.",
  "atk-s0515a:1129_8": "Sāriputtasamāti sabbabuddhānaṃ dhammasenāpatitthere gahetvā vuttanti veditabbaṃ.",
  "atk-s0515a:1129_9": "Sesasāvakā hi paññāya dhammasenāpatittherena samā nāma natthi. Yathāha –",
  "atk-s0515a:1129_10": "“etadaggaṃ,",
  "atk-s0515a:1129_11": "bhikkhave,",
  "atk-s0515a:1129_12": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti.",
  "atk-s0515a:1129_13": "Aṭṭhakathāyañca vuttaṃ –",
  "atk-s0515a:1130_0": "“Lokanāthaṃ ṭhapetvāna, ye caññe santi pāṇino;",
  "atk-s0515a:1131_0": "Paññāya sāriputtassa, kalaṃ nāgghanti soḷasi”nti.",
  "atk-s0515a:1132_0": "Pharitvāti buddhañāṇaṃ sabbadevamanussānampi paññaṃ pāpuṇitvā ṭhānato tesaṃ paññaṃ pharitvā byāpitvā tiṭṭhati.",
  "atk-s0515a:1132_1": "Abhibhavitvāti sabbadevamanussānampi paññaṃ atikkamitvā,",
  "atk-s0515a:1132_2": "tesaṃ avisayabhūtampi sabbaṃ neyyaṃ abhibhavitvā tiṭṭhatīti attho.",
  "atk-s0515a:1133_0": "Paṭisambhidāyaṃ pana “atighaṃsitvā”ti pāṭho,",
  "atk-s0515a:1133_1": "ghaṃsitvā tuditvāti attho.",
  "atk-s0515a:1133_2": "Yepi tetiādīhi evaṃ pharitvā abhibhavitvā ṭhānassa paccakkhakāraṇaṃ dasseti.",
  "atk-s0515a:1133_3": "Tattha paṇḍitāti paṇḍiccena samannāgatā.",
  "atk-s0515a:1133_4": "Nipuṇāti saṇhasukhumabuddhino sukhume atthantare paṭivijjhanasamatthā.",
  "atk-s0515a:1133_5": "Kataparappavādāti viññātaparappavādā ceva parehi saddhiṃ katavādaparicayā ca.",
  "atk-s0515a:1133_6": "Vālavedhirūpāti vālavedhidhanuggahasadisā.",
  "atk-s0515a:1133_7": "Vo bhindantā maññe caranti paññāgatena diṭṭhigatānīti vālavedhī viya vālaṃ sukhumānipi paresaṃ diṭṭhigamanāni",
  "atk-s0515a:1133_8": "attano paññāgamanena bhindantā viya carantīti attho.",
  "atk-s0515a:1133_9": "Atha vā “gūthagataṃ muttagata”ntiādīsu viya paññā eva paññāgataṃ.",
  "atk-s0515a:1133_10": "Diṭṭhiyo eva diṭṭhigatāni.",
  "atk-s0515a:1133_11": "Pañhe abhisaṅkharitvā abhisaṅkharitvāti dvipadampi tipadampi catupadampi pucchaṃ racayitvā tesaṃ pañhānaṃ",
  "atk-s0515a:1133_12": "atibahukattā sabbasaṅgahatthaṃ dvikkhattuṃ vuttaṃ.",
  "atk-s0515a:1133_13": "Gūḷhāni ca paṭicchannāni ca atthajātānīti pāṭhaseso.",
  "atk-s0515a:1133_14": "Tesaṃ tathā vinayaṃ disvā attanā abhisaṅkhataṃ pañhaṃ pucchantīti evaṃ bhagavatā adhippetattā pañhaṃ pucchanti.",
  "atk-s0515a:1133_15": "Aññesaṃ pana pucchāya okāsameva adatvā bhagavā upasaṅkamantānaṃ dhammaṃ deseti. Yathāha –",
  "atk-s0515a:1134_0": "“Te pañhaṃ abhisaṅkharonti ‘imaṃ mayaṃ pañhaṃ samaṇaṃ gotamaṃ upasaṅkamitvā pucchissāma,",
  "atk-s0515a:1134_1": "sace no samaṇo gotamo evaṃ puṭṭho evaṃ byākarissati,",
  "atk-s0515a:1134_2": "evamassa mayaṃ vādaṃ āropessāma,",
  "atk-s0515a:1134_3": "evaṃ cepi no puṭṭho evaṃ byākarissati,",
  "atk-s0515a:1134_4": "evampissa mayaṃ vādaṃ āropessāmā’ti.",
  "atk-s0515a:1134_5": "Te suṇanti ‘samaṇo khalu bho gotamo amukaṃ nāma gāmaṃ vā nigamaṃ vā osaṭo’ti.",
  "atk-s0515a:1134_6": "Te yena samaṇo gotamo tenupasaṅkamanti.",
  "atk-s0515a:1134_7": "Te samaṇo gotamo dhammiyā kathāya sandasseti samādapeti samuttejeti sampahaṃseti.",
  "atk-s0515a:1134_8": "Te samaṇena gotamena dhammiyā kathāya sandassitā samādapitā samuttejitā sampahaṃsitā na ceva samaṇaṃ gotamaṃ pañhaṃ pucchanti,",
  "atk-s0515a:1134_9": "kutossa vādaṃ āropessanti,",
  "atk-s0515a:1134_10": "aññadatthu samaṇasseva gotamassa sāvakā sampajjantī”ti.",
  "atk-s0515a:1135_0": "Kasmā pañhe na pucchantīti ce?",
  "atk-s0515a:1135_1": "Bhagavā kira parisamajjhe dhammaṃ desento parisāya ajjhāsayaṃ oloketi,",
  "atk-s0515a:1135_2": "tato passati “ime paṇḍitā gūḷhaṃ rahassaṃ pañhaṃ ovaṭṭikasāraṃ katvā āgatā”ti.",
  "atk-s0515a:1135_3": "So tehi apuṭṭhoyeva “pañhapucchāya ettakā dosā,",
  "atk-s0515a:1135_4": "vissajjane ettakā, atthe, pade,",
  "atk-s0515a:1135_5": "akkhare ettakāti;",
  "atk-s0515a:1135_6": "imaṃ pañhaṃ pucchanto evaṃ puccheyya,",
  "atk-s0515a:1135_7": "vissajjento evaṃ vissajjeyyā”ti;",
  "atk-s0515a:1135_8": "iti ovaṭṭikasāraṃ katvā ānīte pañhe dhammakathāya antare pakkhipitvā dasseti.",
  "atk-s0515a:1135_9": "Te paṇḍitā “seyyā vata no,",
  "atk-s0515a:1135_10": "ye mayaṃ ime pañhe na pucchimhā.",
  "atk-s0515a:1135_11": "Sacepi mayaṃ puccheyyāma,",
  "atk-s0515a:1135_12": "appatiṭṭhite no katvā samaṇo gotamo khipeyyā”ti attamanā bhavanti.",
  "atk-s0515a:1136_0": "Api ca buddhā nāma dhammaṃ desentā parisaṃ mettāya pharanti.",
  "atk-s0515a:1136_1": "Mettāpharaṇena dasabalesu mahājanassa cittaṃ pasīdati.",
  "atk-s0515a:1136_2": "Buddhā nāma rūpaggappattā honti dassanasampannā madhurassarā mudujivhā suphusitadantāvaraṇā,",
  "atk-s0515a:1136_3": "amatena hadayaṃ siñcantā viya dhammaṃ kathenti.",
  "atk-s0515a:1136_4": "Tatra nesaṃ mettāpharaṇena pasannacittānaṃ evaṃ hoti –",
  "atk-s0515a:1136_5": "“evarūpaṃ advejjhakathaṃ amoghakathaṃ niyyānikakathaṃ kathentena bhagavatā saddhiṃ na sakkhissāma paccanīkaggāhaṃ",
  "atk-s0515a:1136_6": "gaṇhitu”nti attano pasannabhāveneva pañhe na pucchantīti.",
  "atk-s0515a:1137_0": "Kathitā vissajjitā vāti “evaṃ tumhe pucchathā”ti apucchitapañhānaṃ uccāraṇena te pañhā bhagavatā kathitā eva honti.",
  "atk-s0515a:1137_1": "Yathā ca te vissajjetabbā,",
  "atk-s0515a:1137_2": "tathā vissajjitā eva honti.",
  "atk-s0515a:1137_3": "Niddiṭṭhakāraṇāti iminā kāraṇena iminā hetunā evaṃ hontīti evaṃ sahetukaṃ katvā vissajjanena bhagavatā niddiṭṭhakāraṇā eva honti te pañhā.",
  "atk-s0515a:1137_4": "Upakkhittakā ca te bhagavato sampajjantīti khattiyapaṇḍitādayo bhagavato pañhavissajjaneneva bhagavato samīpe khittakā pakkhittakā sampajjanti;",
  "atk-s0515a:1137_5": "sāvakā vā sampajjanti,",
  "atk-s0515a:1137_6": "upāsakā vāti attho;",
  "atk-s0515a:1137_7": "sāvakasampattiṃ vā pāpuṇanti,",
  "atk-s0515a:1137_8": "upāsakasampattiṃ vāti vuttaṃ hoti.",
  "atk-s0515a:1137_9": "Athāti anantaratthe,",
  "atk-s0515a:1137_10": "tesaṃ upakkhittakasampattisamanantaramevāti attho.",
  "atk-s0515a:1137_11": "Tatthāti tasmiṃ ṭhāne,",
  "atk-s0515a:1137_12": "tasmiṃ adhikāre vā.",
  "atk-s0515a:1137_13": "Atirocatīti ativiya jotati pakāsati.",
  "atk-s0515a:1137_14": "Yadidaṃ paññāyāti yāyaṃ bhagavato paññā,",
  "atk-s0515a:1137_15": "tāya paññāya bhagavāva atirocatīti attho. Iti-",
  "atk-s0515a:1137_16": "saddo kāraṇattho,",
  "atk-s0515a:1137_17": "iminā kāraṇenāti attho.",
  "atk-s0515a:1137_18": "Sesaṃ sabbattha pākaṭamevāti.",
  "atk-s0515a:1138_0": "Saddhammappajjotikāya mahāniddesaṭṭhakathāya",
  "atk-s0515a:1139_0": "Pasūrasuttaniddesavaṇṇanā niṭṭhitā.",
  "atk-s0515a:1140_0": "9. Māgaṇḍiyasuttaniddesavaṇṇanā",
  "atk-s0515a:1141_0": "70.",
  "atk-s0515a:1141_1": "Navame māgaṇḍiyasuttaniddese paṭhamagāthāya tāva ajapālanigrodhamūle nānārūpāni nimminitvā abhikāmaṃ",
  "atk-s0515a:1141_2": "āgataṃ māradhītaraṃ disvāna taṇhaṃ aratiṃ ragañca chandamattampi methunasmiṃ nāhosi,",
  "atk-s0515a:1141_3": "kimevidaṃ imissā dārikāya muttakarīsapuṇṇaṃ rūpaṃ disvā bhavissati,",
  "atk-s0515a:1141_4": "sabbathā pādāpi naṃ samphusituṃ na icche,",
  "atk-s0515a:1141_5": "kutonena saṃvasitunti.",
  "atk-s0515a:1142_0": "Muttapuṇṇanti āhārautuvasena vatthipuṭantaraṃ pūretvā ṭhitamuttena pūritaṃ.",
  "atk-s0515a:1142_1": "Karīsapuṇṇanti pakkāsayasaṅkhāte heṭṭhānābhipiṭṭhikaṇṭakamūlānaṃ antare ubbedhena aṭṭhaṅgulamatte antāvasāne ṭhitavaccena puṇṇaṃ.",
  "atk-s0515a:1142_2": "Semhapuṇṇanti udarapaṭale ṭhitaekapattappamāṇena semhena pūritaṃ.",
  "atk-s0515a:1142_3": "Ruhirapuṇṇanti yakanassa heṭṭhābhāgaṃ pūretvā hadayavakkapapphāsānaṃ upari thokaṃ thokaṃ paggharantena",
  "atk-s0515a:1142_4": "vakkahadayayakanapapphāse temayamānena ṭhitena ekapattassa pūraṇamattena sannicitalohitasaṅkhātena ca",
  "atk-s0515a:1142_5": "kesalomanakhadantānaṃ maṃsavinimuttaṭṭhānañceva thaddhasukkhacammañca ṭhapetvā dhamanījālānusārena sabbaṃ",
  "atk-s0515a:1142_6": "upādiṇṇakasarīraṃ pharitvā ṭhitasaṃsaraṇalohitasaṅkhātena ca duvidhena ruhirena puṇṇaṃ.",
  "atk-s0515a:1143_0": "Aṭṭhisaṅghātanti sakalasarīre heṭṭhā aṭṭhīnaṃ upariṭṭhitāni sādhikāni tīṇi aṭṭhisatāni,",
  "atk-s0515a:1143_1": "tehi aṭṭhīhi ghaṭitaṃ.",
  "atk-s0515a:1143_2": "Nhārusambandhanti sakalasarīre aṭṭhīni ābandhitvā ṭhitāni nava nhārusatāni,",
  "atk-s0515a:1143_3": "tehi nhārūhi sambandhaṃ ābandhaṃ.",
  "atk-s0515a:1143_4": "Rudhiramaṃsāvalepananti saṃsaraṇalohitena ca sādhikāni tīṇi aṭṭhisatāni anulimpetvā ṭhitena navamaṃsapesisatena ca anulittaṃ sarīraṃ.",
  "atk-s0515a:1143_5": "Cammavinaddhanti sakalasarīraṃ pariyonandhitvā pākaṭakilomakassa upari chaviyā heṭṭhā ṭhitaṃ cammaṃ,",
  "atk-s0515a:1143_6": "tena cammena vinaddhaṃ pariyonaddhaṃ.",
  "atk-s0515a:1143_7": "“Cammāvanaddha”ntipi pāḷi.",
  "atk-s0515a:1143_8": "Chaviyā paṭicchannanti atisukhumachaviyā paṭicchannaṃ chādetvā ṭhitaṃ.",
  "atk-s0515a:1143_9": "Chiddāvachiddanti anekachiddaṃ.",
  "atk-s0515a:1143_10": "Uggharantanti akkhimukhādīhi uggharantaṃ.",
  "atk-s0515a:1143_11": "Paggharantanti adhobhāgena paggharantaṃ.",
  "atk-s0515a:1143_12": "Kimisaṅghanisevitanti sūcimukhādīhi nānāpāṇakulasamūhehi āsevitaṃ.",
  "atk-s0515a:1143_13": "Nānākalimalaparipūranti anekavidhehi asucikoṭṭhāsehi pūritaṃ.",
  "atk-s0515a:1144_0": "71.",
  "atk-s0515a:1144_1": "Tato māgaṇḍiyo “pabbajitā nāma mānusake kāme pahāya dibbakāmatthāya pabbajanti,",
  "atk-s0515a:1144_2": "ayañca dibbepi kāme na icchati,",
  "atk-s0515a:1144_3": "idampi itthiratanaṃ,",
  "atk-s0515a:1144_4": "kā nu assa diṭṭhī”ti pucchituṃ dutiyaṃ gāthamāha.",
  "atk-s0515a:1144_5": "Tattha etādisaṃ ce ratananti dibbitthiratanaṃ sandhāya bhaṇati.",
  "atk-s0515a:1144_6": "Nārinti attano dhītaraṃ sandhāya.",
  "atk-s0515a:1144_7": "Diṭṭhigataṃ sīlavataṃ nu jīvitanti diṭṭhiñca sīlañca vatañca jīvitañca.",
  "atk-s0515a:1144_8": "Bhavūpapattiñca vadesi kīdisanti attano bhavūpapattiṃ vā tuvaṃ kīdisaṃ vadesi.",
  "atk-s0515a:1145_0": "72.",
  "atk-s0515a:1145_1": "Ito parā dve gāthā vissajjanapucchānayena pavattattā pākaṭasambandhāyeva.",
  "atk-s0515a:1145_2": "Tāsu paṭhamagāthāya saṅkhepattho –",
  "atk-s0515a:1145_3": "tassa mayhaṃ māgaṇḍiya dvāsaṭṭhidiṭṭhigatadhammesu nicchinitvā “idameva saccaṃ,",
  "atk-s0515a:1145_4": "moghamañña”nti evaṃ idaṃ vadāmīti samuggahītaṃ na hoti natthi na vijjati,",
  "atk-s0515a:1145_5": "kiṃ kāraṇā?",
  "atk-s0515a:1145_6": "Ahañhi passanto diṭṭhīsu ādīnavaṃ kañci diṭṭhiṃ aggahetvā saccāni pavicinanto ajjhattaṃ rāgādīnaṃ santibhāvena",
  "atk-s0515a:1145_7": "ajjhattasantisaṅkhātaṃ nibbānameva addasanti.",
  "atk-s0515a:1146_0": "Ādīnavanti upaddavaṃ.",
  "atk-s0515a:1146_1": "Sadukkhanti kāyikadukkhena sadukkhaṃ.",
  "atk-s0515a:1146_2": "Savighātanti cetasikadukkhena sahitaṃ.",
  "atk-s0515a:1146_3": "Saupāyāsanti upāyāsasahitaṃ.",
  "atk-s0515a:1146_4": "Sapariḷāhanti sadarathaṃ.",
  "atk-s0515a:1146_5": "Na nibbidāyāti na vaṭṭe nibbindanatthāya.",
  "atk-s0515a:1146_6": "Na virāgāyāti na vaṭṭe virāgatthāya.",
  "atk-s0515a:1146_7": "Na nirodhāyāti na vaṭṭassa nirodhatthāya.",
  "atk-s0515a:1146_8": "Na upasamāyāti na vaṭṭassa upasamatthāya.",
  "atk-s0515a:1146_9": "Na abhiññāyāti na vaṭṭassa abhijānanatthāya.",
  "atk-s0515a:1146_10": "Na sambodhāyāti na kilesaniddāvigamena vaṭṭato sambujjhanatthāya.",
  "atk-s0515a:1146_11": "Na nibbānāyāti na amatanibbānatthāya.",
  "atk-s0515a:1146_12": "Ettha pana “nibbidāyā”ti vipassanā.",
  "atk-s0515a:1146_13": "“Virāgāyā”ti maggo.",
  "atk-s0515a:1146_14": "“Nirodhāya upasamāyā”ti nibbānaṃ.",
  "atk-s0515a:1146_15": "“Abhiññāya sambodhāyā”ti maggo.",
  "atk-s0515a:1146_16": "“Nibbānāyā”ti nibbānameva.",
  "atk-s0515a:1146_17": "Evaṃ ekasmiṃ ṭhāne vipassanā,",
  "atk-s0515a:1146_18": "tīsu maggo,",
  "atk-s0515a:1146_19": "tīsu nibbānaṃ vuttanti evaṃ vavatthānakathā veditabbā.",
  "atk-s0515a:1146_20": "Pariyāyena pana sabbānipetāni maggavevacanānipi nibbānavevacanānipi hontiyeva.",
  "atk-s0515a:1147_0": "Ajjhattaṃ rāgassa santinti ajjhattarāgassa santabhāvena nibbutabhāvena ajjhattasantisaṅkhātaṃ nibbānaṃ olokesiṃ.",
  "atk-s0515a:1147_1": "Dosassa santintiādīsupi eseva nayo.",
  "atk-s0515a:1147_2": "Pacinanti niddesassa uddesapadaṃ.",
  "atk-s0515a:1147_3": "Vicinantoti saccāni vaḍḍhento vibhāvento.",
  "atk-s0515a:1147_4": "Pavicinantoti tāneva paccekaṃ vibhāvento.",
  "atk-s0515a:1147_5": "Keci “gavesanto”ti vaṇṇayanti.",
  "atk-s0515a:1147_6": "Adassanti olokesiṃ.",
  "atk-s0515a:1147_7": "Adakkhinti vinivijjhiṃ.",
  "atk-s0515a:1147_8": "Aphassinti paññāya phusiṃ.",
  "atk-s0515a:1147_9": "Paṭivijjhinti ñāṇena paccakkhaṃ akāsiṃ.",
  "atk-s0515a:1148_0": "73.",
  "atk-s0515a:1148_1": "Dutiyagāthāya saṅkhepattho –",
  "atk-s0515a:1148_2": "yānimāni diṭṭhigatāni tehi tehi sattehi vinicchinitvā gahitattā “vinicchayā”ti ca attano paccayehi abhisaṅkhatabhāvādinā",
  "atk-s0515a:1148_3": "nayena “pakappitānī”ti ca vuccanti,",
  "atk-s0515a:1148_4": "te ve munī diṭṭhigatadhamme aggahetvā ajjhattasantīti yametamatthaṃ brūsi,",
  "atk-s0515a:1148_5": "ācikkha me,",
  "atk-s0515a:1148_6": "kathaṃ nu dhīrehi paveditaṃ taṃ kathaṃ pakāsitaṃ dhīrehīti vadati.",
  "atk-s0515a:1149_0": "Imissā gāthāya niddeso uttānattho ṭhapetvā paramatthapadaṃ.",
  "atk-s0515a:1149_1": "Tattha yaṃ paramatthanti yaṃ uttamaṃ nibbānaṃ.",
  "atk-s0515a:1150_0": "74.",
  "atk-s0515a:1150_1": "Athassa bhagavā yathā yena upāyena taṃ padaṃ dhīrehi pakāsitaṃ,",
  "atk-s0515a:1150_2": "taṃ upāyaṃ sapaṭipakkhaṃ dassento “na diṭṭhiyā”ti gāthamāha.",
  "atk-s0515a:1150_3": "Tattha na diṭṭhiyātiādīhi diṭṭhisutiaṭṭhasamāpattiñāṇabāhirasīlabbatāni paṭikkhipati.",
  "atk-s0515a:1150_4": "“Suddhimāhā”ti ettha vuttaṃ āha-",
  "atk-s0515a:1150_5": "saddaṃ sabbattha nakārena saddhiṃ yojetvā purimapadattayaṃ netvā “diṭṭhiyā suddhiṃ nāha na kathemī”ti evamattho veditabbo.",
  "atk-s0515a:1150_6": "Yathā cettha,",
  "atk-s0515a:1150_7": "evaṃ uttarapadesupi.",
  "atk-s0515a:1150_8": "Tattha ca adiṭṭhiyā nāhāti dasavatthukaṃ sammādiṭṭhiṃ vinā na kathemi.",
  "atk-s0515a:1150_9": "Tathā assutiyāti navaṅgaṃ savanaṃ vinā.",
  "atk-s0515a:1150_10": "Añāṇāti kammassakatasaccānulomikañāṇaṃ vinā.",
  "atk-s0515a:1150_11": "Asīlatāti pātimokkhasaṃvaraṃ vinā.",
  "atk-s0515a:1150_12": "Abbatāti dhutaṅgavataṃ vinā.",
  "atk-s0515a:1150_13": "Nopi tenāti tesu ekamekena diṭṭhiādimattenāpi na kathemīti evamattho veditabbo.",
  "atk-s0515a:1150_14": "Ete ca nissajja anuggahāyāti ete ca purimadiṭṭhiādibhede kaṇhapakkhike dhamme samugghātakaraṇena nissajja,",
  "atk-s0515a:1150_15": "pacchime adiṭṭhiādibhede sukkapakkhikepi atammayatāpajjanena anuggahāya.",
  "atk-s0515a:1150_16": "Santo anissāya bhavaṃ na jappeti imāya paṭipattiyā rāgādivūpasamena santo cakkhādīsu kañci dhammaṃ anissāya ekampi bhavaṃ na jappe,",
  "atk-s0515a:1150_17": "apihetuṃ apatthetuṃ samattho siyā,",
  "atk-s0515a:1150_18": "ayamassa ajjhattasantīti adhippāyo.",
  "atk-s0515a:1151_0": "Savanampi icchitabbanti suttādivasena suṇanampi ākaṅkhitabbaṃ.",
  "atk-s0515a:1151_1": "Sambhārā ime dhammāti sammādiṭṭhiādikā ime dhammā upakāraṭṭhena sambhārā honti.",
  "atk-s0515a:1151_2": "Kaṇhapakkhikānanti akusalapakkhe bhavānaṃ.",
  "atk-s0515a:1151_3": "Samugghātato pahānaṃ icchitabbanti sammā hananato samucchedato pahānaṃ ākaṅkhitabbaṃ.",
  "atk-s0515a:1151_4": "Tedhātukesu kusalesu dhammesūti kāmarūpārūpasaṅkhātesu tebhūmakesu kosallasambhūtesu.",
  "atk-s0515a:1151_5": "Atammayatāti nittaṇhabhāvo.",
  "atk-s0515a:1152_0": "75.",
  "atk-s0515a:1152_1": "Evaṃ vutte vacanatthaṃ asallakkhento māgaṇḍiyo “no ce kirā”ti gāthamāha.",
  "atk-s0515a:1152_2": "Tattha diṭṭhādīni vuttanayāneva.",
  "atk-s0515a:1152_3": "Kaṇhapakkhikāniyeva pana sandhāya ubhayatrāpi āha. Āha-",
  "atk-s0515a:1152_4": "saddaṃ pana “no ce”ti saddena yojetvā no ce kira āha no ce kira kathesīti evaṃ attho daṭṭhabbo.",
  "atk-s0515a:1152_5": "Momūhanti atimūḷhaṃ,",
  "atk-s0515a:1152_6": "mohanaṃ vā.",
  "atk-s0515a:1152_7": "Paccentīti jānanti.",
  "atk-s0515a:1152_8": "Imissāpi gāthāya niddeso uttāno.",
  "atk-s0515a:1153_0": "76.",
  "atk-s0515a:1153_1": "Athassa bhagavā taṃ diṭṭhiṃ nissāya pucchaṃ paṭikkhipanto “diṭṭhiñca nissāyā”ti gāthamāha.",
  "atk-s0515a:1153_2": "Tassattho –",
  "atk-s0515a:1153_3": "tvaṃ māgaṇḍiya diṭṭhiṃ nissāya punappunaṃ pucchamāno yāni te diṭṭhigatāni samuggahitāni,",
  "atk-s0515a:1153_4": "tesveva samuggahītesu pamohaṃ āgato tvaṃ ito ca mayā vuttaajjhattasantito paṭipattito dhammadesanato vā aṇumpi yuttasaññaṃ na passasi,",
  "atk-s0515a:1153_5": "tena kāraṇena tvaṃ imaṃ dhammaṃ momūhato passasīti.",
  "atk-s0515a:1154_0": "Lagganaṃ nissāya laggananti diṭṭhilagganaṃ allīyitvā diṭṭhilagganaṃ.",
  "atk-s0515a:1154_1": "Bandhananti diṭṭhibandhanaṃ.",
  "atk-s0515a:1154_2": "Palibodhanti diṭṭhipalibodhaṃ.",
  "atk-s0515a:1155_0": "Andhakāraṃ pakkhandosīti bahalandhakāraṃ paviṭṭhosi.",
  "atk-s0515a:1155_1": "Yuttasaññanti samaṇadhamme yuttasaññaṃ.",
  "atk-s0515a:1155_2": "Pattasaññanti samaṇadhamme paṭiladdhasaññaṃ.",
  "atk-s0515a:1155_3": "Lagganasaññanti sañjānitasaññaṃ.",
  "atk-s0515a:1155_4": "Kāraṇasaññanti hetusaññaṃ.",
  "atk-s0515a:1155_5": "Ṭhānasaññanti kāraṇasaññaṃ.",
  "atk-s0515a:1155_6": "Na paṭilabhasīti na vindasi.",
  "atk-s0515a:1155_7": "Kuto ñāṇanti maggañāṇaṃ pana kena kāraṇena labhissasi.",
  "atk-s0515a:1155_8": "Aniccaṃ vāti hutvā abhāvaṭṭhena pañcakkhandhā aniccaṃ.",
  "atk-s0515a:1155_9": "Aniccasaññānulomaṃ vāti “pañcakkhandhā aniccā”ti uppannā saññā aniccasaññā,",
  "atk-s0515a:1155_10": "tāya saññāya anulomaṃ appaṭikkūlaṃ aniccasaññānulomaṃ. Kiṃ taṃ?",
  "atk-s0515a:1155_11": "Vipassanāñāṇaṃ.",
  "atk-s0515a:1155_12": "Dvinnaṃ vipassanāñāṇānaṃ dukkhānattasaññānulomānampi eseva nayo.",
  "atk-s0515a:1156_0": "77.",
  "atk-s0515a:1156_1": "Evaṃ samuggahitesu pamohena māgaṇḍiyassa vivādāpattiṃ dassetvā idāni tesu aññesu ca dhammesu vigatappamohassa",
  "atk-s0515a:1156_2": "attano nibbivādataṃ dassento “samo visesī”ti gāthamāha.",
  "atk-s0515a:1156_3": "Tassattho –",
  "atk-s0515a:1156_4": "yo evaṃ tidhā mānena vā diṭṭhiyā vā puggalena vā maññati,",
  "atk-s0515a:1156_5": "so tena mānena tāya vā diṭṭhiyā tena vā puggalena vivadeyya.",
  "atk-s0515a:1156_6": "Yo pana amhādiso imāsu tīsu vidhāsu avikampamāno,",
  "atk-s0515a:1156_7": "samo visesīti na tassa hoti,",
  "atk-s0515a:1156_8": "na ca hīnoti pāṭhaseso.",
  "atk-s0515a:1156_9": "Imissāpi gāthāya niddeso uttānova.",
  "atk-s0515a:1157_0": "78.",
  "atk-s0515a:1157_1": "Kiñca bhiyyo –",
  "atk-s0515a:1157_2": "“saccanti so”ti gāthā.",
  "atk-s0515a:1157_3": "Tassattho –",
  "atk-s0515a:1157_4": "so evarūpo pahīnamānadiṭṭhiko “mādiso ‘bāhitapāpattā’dinā nayena brāhmaṇo,",
  "atk-s0515a:1157_5": "idameva sacca”nti kiṃ vadeyya kiṃ vatthuṃ bhaṇeyya,",
  "atk-s0515a:1157_6": "kena vā kāraṇena bhaṇeyya,",
  "atk-s0515a:1157_7": "“mayhaṃ saccaṃ,",
  "atk-s0515a:1157_8": "tuyhaṃ musā”ti vā kena mānena diṭṭhiyā puggalena vā vivadeyya.",
  "atk-s0515a:1157_9": "Yasmiṃ mādise khīṇāsave “sadisohamasmī”ti pavattiyā samaṃ vā,",
  "atk-s0515a:1157_10": "itaradvayabhāvena pavattiyā visamaṃ vā maññitaṃ natthi,",
  "atk-s0515a:1157_11": "samānādīsu kena vādaṃ paṭisaṃyujeyya paṭipphareyyāti.",
  "atk-s0515a:1157_12": "Imissāpi gāthāya niddeso uttāno.",
  "atk-s0515a:1158_0": "79.",
  "atk-s0515a:1158_1": "Nanu ekaṃseneva evarūpo puggalo?",
  "atk-s0515a:1158_2": "“Okaṃ pahāyā”ti gāthā.",
  "atk-s0515a:1158_3": "Tattha okaṃ pahāyāti rūpadhātvādiviññāṇassokāsaṃ tatra chandarāgappahānena chaḍḍetvā.",
  "atk-s0515a:1158_4": "Aniketasārīti rūpanimittaniketādīni taṇhāvasena asaranto.",
  "atk-s0515a:1158_5": "Gāme akubbaṃ muni santhavānīti gāme gihisanthavāni akaronto.",
  "atk-s0515a:1158_6": "Kāmehi rittoti kāmesu chandarāgābhāvena sabbakāmehi puthubhūto.",
  "atk-s0515a:1158_7": "Apurakkharānoti āyatiṃ attabhāvaṃ anabhinibbattento.",
  "atk-s0515a:1158_8": "Kathaṃ na viggayha janena kayirāti janena saddhiṃ viggāhikakathaṃ na katheyya.",
  "atk-s0515a:1159_0": "Hāliddakānīti evaṃnāmako gahapati.",
  "atk-s0515a:1159_1": "Yenāyasmā mahākaccāno tenupasaṅkamīti yenāti bhummatthe karaṇavacanaṃ.",
  "atk-s0515a:1159_2": "Tasmā yattha mahākaccāno,",
  "atk-s0515a:1159_3": "tattha upasaṅkamīti evamettha attho daṭṭhabbo.",
  "atk-s0515a:1159_4": "Yena vā kāraṇena mahākaccāno devamanussehi upasaṅkamitabbo,",
  "atk-s0515a:1159_5": "tena kāraṇena upasaṅkamīti evamettha attho daṭṭhabbo.",
  "atk-s0515a:1159_6": "Kena ca kāraṇena mahākaccāno upasaṅkamitabbo?",
  "atk-s0515a:1159_7": "Nānappakāraguṇavisesādhigamādhippāyena,",
  "atk-s0515a:1159_8": "sāduphalūpabhogādhippāyena dijagaṇehi niccaphalitamahārukkho viya.",
  "atk-s0515a:1159_9": "Upasaṅkamīti ca gatoti vuttaṃ hoti.",
  "atk-s0515a:1159_10": "Upasaṅkamitvāti upasaṅkamanapariyosānadīpanaṃ.",
  "atk-s0515a:1159_11": "Atha vā evaṃ gato tato āsannataraṃ ṭhānaṃ mahākaccānassa samīpasaṅkhātaṃ gantvātipi vuttaṃ hoti.",
  "atk-s0515a:1160_0": "Abhivādetvāti pañcapatiṭṭhitena vanditvā.",
  "atk-s0515a:1160_1": "Idāni yenatthena mahākaccānassa upaṭṭhānaṃ āgato,",
  "atk-s0515a:1160_2": "taṃ pucchitukāmo dasanakhasamodhānasamujjalaṃ añjaliṃ sirasi patiṭṭhāpetvā ekamantaṃ nisīdi.",
  "atk-s0515a:1160_3": "Ekamantanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "atk-s0515a:1160_4": "Tasmā yathā nisinno ekamantaṃ nisinno hoti,",
  "atk-s0515a:1160_5": "evaṃ nisīdīti evamettha attho daṭṭhabbo.",
  "atk-s0515a:1160_6": "Bhummatthe vā etaṃ upayogavacanaṃ.",
  "atk-s0515a:1160_7": "Nisīdīti nisajjaṃ kappesi.",
  "atk-s0515a:1160_8": "Paṇḍitā hi devamanussā garuṭṭhāniyaṃ upasaṅkamitvā āsanakusalatāya ekamantaṃ nisīdanti.",
  "atk-s0515a:1160_9": "Ayañca gahapati tesaṃ aññataro,",
  "atk-s0515a:1160_10": "tasmā ekamantaṃ nisīdi.",
  "atk-s0515a:1161_0": "Kathaṃ nisinno ca pana ekamantaṃ nisinno hotīti?",
  "atk-s0515a:1161_1": "Cha nisajjadose vajjetvā.",
  "atk-s0515a:1161_2": "Seyyathidaṃ?",
  "atk-s0515a:1161_3": "Atidūraṃ accāsannaṃ uparivātaṃ unnatappadesaṃ atisammukhaṃ atipacchāti.",
  "atk-s0515a:1161_4": "Atidūre nisinno hi sace kathetukāmo hoti,",
  "atk-s0515a:1161_5": "uccāsaddena kathetabbaṃ hoti.",
  "atk-s0515a:1161_6": "Accāsanne nisinno saṅghaṭṭanaṃ karoti.",
  "atk-s0515a:1161_7": "Uparivāte nisinno sarīragandhena bādhati.",
  "atk-s0515a:1161_8": "Unnatappadese nisinno agāravaṃ pakāseti.",
  "atk-s0515a:1161_9": "Atisammukhā nisinno sace daṭṭhukāmo hoti,",
  "atk-s0515a:1161_10": "cakkhunā cakkhuṃ āhacca daṭṭhabbaṃ hoti.",
  "atk-s0515a:1161_11": "Atipacchā nisinno sace daṭṭhukāmo hoti,",
  "atk-s0515a:1161_12": "gīvaṃ pasāretvā daṭṭhabbaṃ hoti.",
  "atk-s0515a:1161_13": "Tasmā ayampi ete cha nisajjadose vajjetvā nisīdi.",
  "atk-s0515a:1161_14": "Tena vuttaṃ –",
  "atk-s0515a:1161_15": "“ekamantaṃ nisīdī”ti.",
  "atk-s0515a:1162_0": "Etadavocāti etaṃ avoca.",
  "atk-s0515a:1162_1": "Vuttamidaṃ bhante kaccāna bhagavatā aṭṭhakavaggiye māgaṇḍiyapañheti aṭṭhakavaggiyamhi māgaṇḍiyapañho nāma atthi,",
  "atk-s0515a:1162_2": "tasmiṃ pañhe.",
  "atk-s0515a:1163_0": "Rūpadhātūti rūpakkhandho adhippeto.",
  "atk-s0515a:1163_1": "Rūpadhāturāgavinibandhanti rūpadhātumhi rāgena vinibaddhaṃ.",
  "atk-s0515a:1163_2": "Viññāṇanti kammaviññāṇaṃ.",
  "atk-s0515a:1163_3": "Okasārīti gehasārī ālayasārī.",
  "atk-s0515a:1163_4": "Kasmā panettha “viññāṇadhātu kho gahapatī”ti na vuttanti?",
  "atk-s0515a:1163_5": "Sammohavighātatthaṃ.",
  "atk-s0515a:1163_6": "“Oko”ti hi atthato paccayo vuccati,",
  "atk-s0515a:1163_7": "purejātañca kammaviññāṇaṃ pacchājātassa kammaviññāṇassapi vipākaviññāṇassapi,",
  "atk-s0515a:1163_8": "vipākaviññāṇañca vipākaviññāṇassapi kammaviññāṇassapi paccayo hoti,",
  "atk-s0515a:1163_9": "tasmā “kataraṃ nu kho idha viññāṇa”nti sammoho bhaveyya.",
  "atk-s0515a:1163_10": "Tassa vighātatthaṃ taṃ aggahetvā asambhinnāva desanā katāti.",
  "atk-s0515a:1163_11": "Apica vipākaārammaṇavasena catasso abhisaṅkhāraviññāṇaṭṭhitiyoti vuttāti tā dassetumpi idha viññāṇaṃ na gahitaṃ.",
  "atk-s0515a:1164_0": "Upayupādānāti taṇhūpayadiṭṭhūpayavasena dve upayā,",
  "atk-s0515a:1164_1": "kāmupādānādīni cattāri upādānāni ca.",
  "atk-s0515a:1164_2": "Cetaso adhiṭṭhānābhinivesānusayāti akusalacittassa adhiṭṭhānabhūtā ceva abhinivesabhūtā ca anusayabhūtā ca.",
  "atk-s0515a:1164_3": "Tathāgatassāti sammāsambuddhassa.",
  "atk-s0515a:1164_4": "Sabbesampi hi khīṇāsavānaṃ ete pahīnāva,",
  "atk-s0515a:1164_5": "satthu pana khīṇāsavabhāvo loke atipākaṭoti uparimakoṭiyā evaṃ vuttaṃ.",
  "atk-s0515a:1164_6": "Viññāṇadhātuyāti idha viññāṇaṃ kasmā gahitaṃ?",
  "atk-s0515a:1164_7": "Kilesappahānadassanatthaṃ.",
  "atk-s0515a:1164_8": "Kilesā hi na kevalaṃ catūsuyeva khandhesu pahīnā pahīyanti,",
  "atk-s0515a:1164_9": "pañcasupi pahīyantiyevāti kilesappahānadassanatthaṃ gahitaṃ.",
  "atk-s0515a:1164_10": "Evaṃ kho gahapati anokasārī hotīti evaṃ kammaviññāṇena okaṃ asarantena anokasārī nāma hoti.",
  "atk-s0515a:1165_0": "Rūpanimittaniketavisāravinibandhāti rūpameva kilesānaṃ paccayaṭṭhena nimittaṃ,",
  "atk-s0515a:1165_1": "ārammaṇakiriyasaṅkhātena nivāsaṭṭhena niketanti rūpanimittaniketaṃ.",
  "atk-s0515a:1165_2": "Visāro ca vinibandho ca visāravinibandhā.",
  "atk-s0515a:1165_3": "Ubhayenapi hi kilesānaṃ patthaṭabhāvo ca vinibandhanabhāvo ca vutto,",
  "atk-s0515a:1165_4": "rūpanimittanikete visāravinibandhāti rūpanimittaniketavisāravinibandhā,",
  "atk-s0515a:1165_5": "tasmā rūpanimittaniketamhi uppannena kilesavisārena ceva kilesavinibandhanena cāti attho.",
  "atk-s0515a:1165_6": "Niketasārīti vuccatīti ārammaṇakaraṇavasena nivāsaṭṭhānaṭṭhena niketasārīti vuccati.",
  "atk-s0515a:1165_7": "Pahīnāti te rūpanimittanikete kilesavisāravinibandhā pahīnā.",
  "atk-s0515a:1166_0": "Kasmā panettha pañcakkhandhā ca “okā”ti vuttā,",
  "atk-s0515a:1166_1": "cha ārammaṇāni “niketa”nti?",
  "atk-s0515a:1166_2": "Chandarāgassa balavadubbalatāya.",
  "atk-s0515a:1166_3": "Samānepi hi etesaṃ ālayaṭṭhena visayabhāve okoti nippariyāyena suddhaṃ gehameva vuccati,",
  "atk-s0515a:1166_4": "niketanti “ajja asukaṭṭhāne kīḷissāmā”ti katasaṅketānaṃ nivāsanaṭṭhānaṃ uyyānādi.",
  "atk-s0515a:1166_5": "Tattha yathā puttadāradhanadhaññapuṇṇagehe chandarāgo balavā hoti,",
  "atk-s0515a:1166_6": "evaṃ ajjhattikesu khandhesu.",
  "atk-s0515a:1166_7": "Yathā pana uyyānaṭṭhānādīsu tato dubbalataro hoti,",
  "atk-s0515a:1166_8": "evaṃ bāhiresu chasu ārammaṇesūti chandarāgassa balavadubbalatāya evaṃ desanā katāti veditabbā.",
  "atk-s0515a:1167_0": "Sukhitesu sukhitoti upaṭṭhākesu dhanadhaññalābhādivasena sukhitesu “idānāhaṃ manāpaṃ cīvaraṃ manāpaṃ",
  "atk-s0515a:1167_1": "bhojanaṃ labhissāmī”ti gehassitasukhena sukhito hoti,",
  "atk-s0515a:1167_2": "tehi pattasampattiṃ attanā anubhavamāno viya carati.",
  "atk-s0515a:1167_3": "Dukkhitesu dukkhitoti tesaṃ kenacideva kāraṇena dukkhe uppanne sayaṃ dviguṇena dukkhena dukkhito hoti.",
  "atk-s0515a:1167_4": "Kiccakaraṇīyesūti kiccasaṅkhātesu karaṇīyesu.",
  "atk-s0515a:1167_5": "Voyogaṃ āpajjatīti upayogaṃ sayaṃ tesaṃ kiccānaṃ kattabbataṃ āpajjati.",
  "atk-s0515a:1168_0": "Kāmesūti vatthukāmesu. Evaṃ kho gahapati kāmehi aritto hotīti evaṃ kilesakāmehi aritto hoti.",
  "atk-s0515a:1169_0": "Anto kāmānaṃ bhāvena atuccho. Sukkapakkho tesaṃ abhāvena ritto tucchoti veditabbo.",
  "atk-s0515a:1170_0": "Purakkharānoti vaṭṭaṃ purato kurumāno.",
  "atk-s0515a:1170_1": "Evaṃrūpo siyantiādīsu dīgharassakāḷodātādīsu rūpesu evaṃrūpo nāma bhaveyyanti pattheti.",
  "atk-s0515a:1170_2": "Sukhādīsu vedanāsu evaṃvedano nāma.",
  "atk-s0515a:1170_3": "Nīlasaññādīsu saññāsu evaṃsañño nāma.",
  "atk-s0515a:1170_4": "Puññābhisaṅkhārādīsu saṅkhāresu evaṃsaṅkhāro nāma.",
  "atk-s0515a:1170_5": "Cakkhuviññāṇādīsu viññāṇesu evaṃviññāṇo nāma bhaveyyanti pattheti.",
  "atk-s0515a:1171_0": "Apurakkharānoti vaṭṭaṃ purato akurumāno.",
  "atk-s0515a:1171_1": "Sahitaṃ me,",
  "atk-s0515a:1171_2": "asahitaṃ teti tuyhaṃ vacanaṃ asahitaṃ asiliṭṭhaṃ,",
  "atk-s0515a:1171_3": "mayhaṃ sahitaṃ siliṭṭhaṃ madhuraṃ madhurapānasadisaṃ.",
  "atk-s0515a:1171_4": "Adhiciṇṇaṃ te viparāvattanti yaṃ tuyhaṃ dīghena kālena paricitaṃ suppaguṇaṃ,",
  "atk-s0515a:1171_5": "taṃ mama vādaṃ āgamma sabbaṃ khaṇena viparāvattaṃ nivattaṃ.",
  "atk-s0515a:1171_6": "Āropito te vādoti tuyhaṃ doso mayā āropito.",
  "atk-s0515a:1171_7": "Cara vādappamokkhāyāti taṃ taṃ ācariyaṃ upasaṅkamitvā uttaraṃ pariyesanto imassa vādassa mokkhāya cara āhiṇḍa.",
  "atk-s0515a:1171_8": "Nibbeṭhehi vā sace pahosīti atha sayameva pahosi,",
  "atk-s0515a:1171_9": "idheva nibbeṭhehīti.",
  "atk-s0515a:1172_0": "80.",
  "atk-s0515a:1172_1": "So evarūpo “yehi vivitto”ti gāthā.",
  "atk-s0515a:1172_2": "Tattha yehīti yehi diṭṭhigatādīhi.",
  "atk-s0515a:1172_3": "Vivitto vicareyyāti ritto careyya.",
  "atk-s0515a:1172_4": "Na tāni uggayha vadeyya nāgoti “āguṃ na karotī”tiādinā nayena nāgo tāni diṭṭhigatāni uggahetvā na careyya.",
  "atk-s0515a:1172_5": "Elambujanti elasaññite ambumhi jātaṃ kaṇṭakanāḷaṃ vārijaṃ,",
  "atk-s0515a:1172_6": "padumanti vuttaṃ hoti.",
  "atk-s0515a:1172_7": "Yathā jalena paṅkena canūpalittanti taṃ padumaṃ yathā jalena ca paṅkena ca anupalittaṃ hoti.",
  "atk-s0515a:1172_8": "Evaṃ muni santivādo agiddhoti evaṃ ajjhattasantivādo muni gedhābhāvena agiddho.",
  "atk-s0515a:1172_9": "Kāme ca loke ca anūpalittoti duvidhepi kāme apāyādike ca loke dvīhi silesehi anupalitto hoti.",
  "atk-s0515a:1173_0": "Āguṃ na karotīti akusalādidosaṃ na karoti.",
  "atk-s0515a:1173_1": "Na gacchatīti agativasena na gacchati.",
  "atk-s0515a:1173_2": "Nāgacchatīti pahīnakilese na upeti.",
  "atk-s0515a:1173_3": "Pāpakāti lāmakā.",
  "atk-s0515a:1173_4": "Akusalāti akosallasambhūtā.",
  "atk-s0515a:1173_5": "Te kilese na punetīti ye kilesā pahīnā,",
  "atk-s0515a:1173_6": "te kilese puna na eti.",
  "atk-s0515a:1173_7": "Na paccetīti paṭi na upeti.",
  "atk-s0515a:1173_8": "Na paccāgacchatīti puna na nivattati.",
  "atk-s0515a:1174_0": "Kharadaṇḍoti kharapattadaṇḍo pharusadaṇḍo.",
  "atk-s0515a:1174_1": "Cattagedhoti vissaṭṭhagedho.",
  "atk-s0515a:1174_2": "Vantagedhoti vamitagedho.",
  "atk-s0515a:1174_3": "Muttagedhoti chinnabandhanagedho.",
  "atk-s0515a:1174_4": "Pahīnagedhoti pajahitagedho.",
  "atk-s0515a:1174_5": "Paṭinissaṭṭhagedhoti yathā na puna cittaṃ āruhati,",
  "atk-s0515a:1174_6": "evaṃ paṭivissajjitagedho.",
  "atk-s0515a:1174_7": "Upari vītarāgādīsupi eseva nayo.",
  "atk-s0515a:1174_8": "Sabbāneva tāni gahitaggahaṇassa vissaṭṭhabhāvavevacanāni.",
  "atk-s0515a:1175_0": "81.",
  "atk-s0515a:1175_1": "Kiñca bhiyyo –",
  "atk-s0515a:1175_2": "“na vedagū”ti gāthā.",
  "atk-s0515a:1175_3": "Tattha na vedagū diṭṭhiyāyakoti catumaggavedagū mādiso diṭṭhiyāyako na hoti,",
  "atk-s0515a:1175_4": "diṭṭhiyā gacchanto vā,",
  "atk-s0515a:1175_5": "taṃ sārato paccento vā na hoti.",
  "atk-s0515a:1175_6": "Tattha vacanattho –",
  "atk-s0515a:1175_7": "yāyatīti yāyako.",
  "atk-s0515a:1175_8": "Karaṇavacanena diṭṭhiyā yāyatīti diṭṭhiyāyako.",
  "atk-s0515a:1175_9": "Upayogatthe sāmivacanenapi diṭṭhiyā yātītipi diṭṭhiyāyako.",
  "atk-s0515a:1175_10": "Na mutiyā sa mānametīti mutarūpādibhedāya mutiyāpi so mānaṃ na eti.",
  "atk-s0515a:1175_11": "Na hi tammayo soti taṇhādiṭṭhivasena tammayo hoti tapparāyaṇo,",
  "atk-s0515a:1175_12": "ayaṃ pana na tādiso.",
  "atk-s0515a:1175_13": "Na kammunā nopi sutena neyyoti puññābhisaṅkhārādinā kammunā vā,",
  "atk-s0515a:1175_14": "sutasuddhiādinā sutena vā so netabbo na hoti.",
  "atk-s0515a:1175_15": "Anūpanīto sa nivesanesūti so dvinnampi upayānaṃ pahīnattā sabbesu taṇhādiṭṭhinivesanesu anupanīto.",
  "atk-s0515a:1176_0": "Mutarūpena vāti ettha mutarūpaṃ nāma gandharasaphoṭṭhabbāni.",
  "atk-s0515a:1176_1": "Mānaṃ netīti asmimānaṃ na eti.",
  "atk-s0515a:1176_2": "Na upetīti samīpaṃ na eti.",
  "atk-s0515a:1176_3": "Na upagacchatīti upagantvā na tiṭṭhati.",
  "atk-s0515a:1176_4": "Tammayoti tappakato.",
  "atk-s0515a:1177_0": "82.",
  "atk-s0515a:1177_1": "Tassa ca evaṃvidhassa “saññāvirattassā”ti gāthā.",
  "atk-s0515a:1177_2": "Tattha saññāvirattassāti nekkhammasaññāpubbaṅgamāya bhāvanāya pahīnakāmādisaññassa.",
  "atk-s0515a:1177_3": "Iminā padena ubhatobhāgavimutto samathayāniko adhippeto.",
  "atk-s0515a:1177_4": "Paññāvimuttassāti vipassanāpubbaṅgamāya bhāvanāya sabbakilesehi vimuttassa.",
  "atk-s0515a:1177_5": "Iminā sukkhavipassako adhippeto.",
  "atk-s0515a:1177_6": "Saññañca diṭṭhiñca ye aggahesuṃ,",
  "atk-s0515a:1177_7": "te ghaṭṭamānā vicaranti loketi ye pana kāmasaññādikaṃ saññaṃ aggahesuṃ,",
  "atk-s0515a:1177_8": "te visesato gahaṭṭhā kāmādhikaraṇaṃ,",
  "atk-s0515a:1177_9": "ye ca diṭṭhiṃ aggahesuṃ,",
  "atk-s0515a:1177_10": "te visesato pabbajitā dhammādhikaraṇaṃ aññamaññaṃ ghaṭṭentā vicarantīti.",
  "atk-s0515a:1178_0": "Yo samathapubbaṅgamaṃ ariyamaggaṃ bhāvetīti yo puggalo samathapubbaṅgamaṃ purecārikaṃ katvā sahavipassanaṃ ariyamaggaṃ bhāveti,",
  "atk-s0515a:1178_1": "paṭhamaṃ samādhiṃ uppādetvā pacchā sahavipassanaṃ ariyamaggaṃ uppādetīti attho.",
  "atk-s0515a:1178_2": "Tassa āditoti tassa puggalassa paṭhamajjhānādito.",
  "atk-s0515a:1178_3": "Upādāyāti paṭicca āgamma.",
  "atk-s0515a:1178_4": "Ganthā vikkhambhītā hontīti ganthā dūrīkatā bhavanti.",
  "atk-s0515a:1178_5": "Arahatte patteti arahattaphalaṃ patte.",
  "atk-s0515a:1178_6": "Arahatoti arahattaphale ṭhitassa.",
  "atk-s0515a:1178_7": "Ganthā ca mohā cātiādayo sabbe kilesā pahīnā honti.",
  "atk-s0515a:1179_0": "Yo vipassanāpubbaṅgamaṃ ariyamaggaṃ bhāvetīti yo puggalo vipassanaṃ pubbaṅgamaṃ purecārikaṃ katvā ariyamaggaṃ bhāveti,",
  "atk-s0515a:1179_1": "paṭhamaṃ vipassanaṃ uppādetvā pacchā ariyamaggasampayuttaṃ samādhiṃ bhāvetīti attho.",
  "atk-s0515a:1179_2": "Tassa ādito upādāyāti tassa puggalassa vipassanato paṭṭhāya vipassanaṃ paṭicca.",
  "atk-s0515a:1179_3": "Mohā vikkhambhitā hontīti ettha vikkhambhitāti dūraṃ pāpitā saññāvasena.",
  "atk-s0515a:1179_4": "Ghaṭṭentīti ye kāmasaññādiṃ gaṇhanti,",
  "atk-s0515a:1179_5": "te saññāvasena pīḷenti.",
  "atk-s0515a:1179_6": "Saṅghaṭṭentīti tato tato pīḷenti.",
  "atk-s0515a:1179_7": "Idāni ghaṭṭente dassetuṃ “rājānopi rājūhi vivadantī”tiādinā nayena vitthāro vutto.",
  "atk-s0515a:1179_8": "Aññamaññaṃ pāṇīhipi upakkamantīti ettha aññamaññaṃ hatthehi paharanti.",
  "atk-s0515a:1179_9": "Leḍḍūhīti kapālakhaṇḍehi.",
  "atk-s0515a:1179_10": "Daṇḍehīti aḍḍhadaṇḍakehi.",
  "atk-s0515a:1179_11": "Satthehīti ubhatodhārehi satthehi.",
  "atk-s0515a:1180_0": "Abhisaṅkhārānaṃ appahīnattāti puññādiabhisaṅkhārānaṃ appahīnabhāvena.",
  "atk-s0515a:1180_1": "Gatiyā ghaṭṭentīti gantabbāya patiṭṭhābhūtāya gatiyā pīḷenti ghaṭṭanaṃ āpajjanti.",
  "atk-s0515a:1180_2": "Nirayādīsupi eseva nayo.",
  "atk-s0515a:1180_3": "Sesamettha vuttanayattā uttānameva.",
  "atk-s0515a:1181_0": "Saddhammappajjotikāya mahāniddesaṭṭhakathāya",
  "atk-s0515a:1182_0": "Māgaṇḍiyasuttaniddesavaṇṇanā niṭṭhitā.",
  "atk-s0515a:1183_0": "10. Purābhedasuttaniddesavaṇṇanā",
  "atk-s0515a:1184_0": "83.",
  "atk-s0515a:1184_1": "Dasame purābhedasuttaniddese kathaṃdassīti imassa suttassa ito paresañca pañcannaṃ kalahavivādacūḷabyūhamahābyūhatuvaṭakaattadaṇḍasuttānaṃ",
  "atk-s0515a:1184_2": "sammāparibbājanīyasuttavaṇṇanāyaṃ vuttanayeneva sāmaññato uppatti veditabbā.",
  "atk-s0515a:1184_3": "Visesato pana yatheva tasmiṃ mahāsamaye rāgacaritadevatānaṃ sappāyavasena dhammaṃ desetuṃ nimmitabuddhena",
  "atk-s0515a:1184_4": "attānaṃ pucchāpetvā sammāparibbājanīyasuttanta- mabhāsi,",
  "atk-s0515a:1184_5": "evaṃ tasmiṃyeva mahāsamaye “kiṃ nu kho purā sarīrabhedā kattabba”nti uppannacittānaṃ devatānaṃ cittaṃ",
  "atk-s0515a:1184_6": "ñatvā tāsaṃ anuggahatthaṃ aḍḍhateḷasabhikkhusataparivāraṃ nimmitabuddhaṃ ākāsena ānetvā tena attānaṃ",
  "atk-s0515a:1184_7": "pucchāpetvā imaṃ suttamabhāsi.",
  "atk-s0515a:1185_0": "Kathaṃ?",
  "atk-s0515a:1185_1": "Buddhā nāma mahantā ete sattavisesā,",
  "atk-s0515a:1185_2": "yaṃ sadevakassa lokassa diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā na kiñci",
  "atk-s0515a:1185_3": "katthaci nīlādivasena vibhattarūpārammaṇesu vibhattarūpārammaṇaṃ vā,",
  "atk-s0515a:1185_4": "bherisaddādivasena vibhattasaddārammaṇādīsu saddādiārammaṇaṃ vā atthi,",
  "atk-s0515a:1185_5": "yaṃ etesaṃ ñāṇamukhe āpāthaṃ nāgacchati. Yathāha – “yaṃ,",
  "atk-s0515a:1185_6": "bhikkhave,",
  "atk-s0515a:1185_7": "sadevakassa lokassa…pe…",
  "atk-s0515a:1185_8": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0515a:1185_9": "tamahaṃ jānāmi tamahaṃ abbhaññāsi”nti.",
  "atk-s0515a:1185_10": "Evaṃ sabbattha appaṭihatañāṇo bhagavā sabbāpi tā devatā bhabbābhabbavasena dve koṭṭhāse akāsi.",
  "atk-s0515a:1185_11": "“Kammāvaraṇena vā samannāgatā”tiādinā hi nayena vuttā sattā abhabbā nāma.",
  "atk-s0515a:1185_12": "Te ekavihāre vasantepi buddhā na olokenti.",
  "atk-s0515a:1185_13": "Viparītā pana bhabbā nāma.",
  "atk-s0515a:1185_14": "Te dūre vasantepi gantvā saṅgaṇhanti.",
  "atk-s0515a:1185_15": "Tasmiṃ devatāsannipāte ye abhabbā,",
  "atk-s0515a:1185_16": "te pahāya bhabbe pariggahesi.",
  "atk-s0515a:1185_17": "Pariggahetvā “ettakā ettha rāgacaritā,",
  "atk-s0515a:1185_18": "ettakā dosādicaritā”ti cariyavasena cha koṭṭhāse akāsi.",
  "atk-s0515a:1185_19": "Atha nesaṃ sappāyadhammadesanaṃ upadhārento “rāgacaritānaṃ devānaṃ sammāparibbājanīyasuttaṃ kathessāmi,",
  "atk-s0515a:1185_20": "dosacaritānaṃ kalahavivādasuttaṃ,",
  "atk-s0515a:1185_21": "mohacaritānaṃ mahābyūhasuttaṃ,",
  "atk-s0515a:1185_22": "vitakkacaritānaṃ cūḷabyūhasuttaṃ,",
  "atk-s0515a:1185_23": "saddhācaritānaṃ tuvaṭakasuttaṃ,",
  "atk-s0515a:1185_24": "buddhicaritānaṃ purābhedasuttaṃ kathessāmī”ti desanaṃ vavatthāpetvā puna taṃ parisaṃ manasākāsi “attajjhāsayena nu kho jāneyya,",
  "atk-s0515a:1185_25": "parajjhāsayena,",
  "atk-s0515a:1185_26": "aṭṭhuppattikena,",
  "atk-s0515a:1185_27": "pucchāvasenā”ti.",
  "atk-s0515a:1185_28": "Tato “pucchāvasena jāneyyā”ti ñatvā “atthi nu kho koci devatānaṃ ajjhāsayaṃ gahetvā cariyavasena pañhaṃ",
  "atk-s0515a:1185_29": "pucchituṃ samattho”ti “tesu pañcasatesu bhikkhūsu ekopi na sakkotī”ti addasa.",
  "atk-s0515a:1185_30": "Tato asītimahāsāvake,",
  "atk-s0515a:1185_31": "dve aggasāvake ca samannāharitvā “tepi na sakkontī”ti disvā cintesi –",
  "atk-s0515a:1185_32": "“sace paccekabuddho bhaveyya,",
  "atk-s0515a:1185_33": "sakkuṇeyya nu kho”ti.",
  "atk-s0515a:1185_34": "“Sopi na sakkuṇeyyo”ti ñatvā “sakkasuyāmādīsu koci sakkuṇeyyā”ti samannāhari.",
  "atk-s0515a:1185_35": "Sace hi tesu koci sakkuṇeyya,",
  "atk-s0515a:1185_36": "taṃ pucchāpetvā attanā vissajjeyya.",
  "atk-s0515a:1185_37": "Na pana tesupi koci sakkoti.",
  "atk-s0515a:1185_38": "Athassa etadahosi –",
  "atk-s0515a:1185_39": "“mādiso buddhoyeva sakkuṇeyya,",
  "atk-s0515a:1185_40": "atthi pana katthaci añño buddho”ti anantāsu lokadhātūsu anantañāṇaṃ pattharitvā lokaṃ olokento na aññaṃ buddhaṃ addasa.",
  "atk-s0515a:1185_41": "Anacchariyañcetaṃ,",
  "atk-s0515a:1185_42": "idāni attanā samaṃ na passeyya,",
  "atk-s0515a:1185_43": "yo jātadivasepi brahmajālavaṇṇanāyaṃ vuttanayena attanā samaṃ apassanto “aggohamasmi lokassā”ti appaṭivattiyaṃ sīhanādaṃ nadi.",
  "atk-s0515a:1185_44": "Evaṃ aññaṃ attanā samaṃ apassitvā cintesi “sace ahaṃ pucchitvā ahameva vissajjeyyaṃ,",
  "atk-s0515a:1185_45": "evaṃ tā devatā na sakkhissanti paṭivijjhituṃ.",
  "atk-s0515a:1185_46": "Aññasmiṃ pana buddheyeva pucchante mayi ca vissajjante accherakaṃ bhavissati,",
  "atk-s0515a:1185_47": "sakkhissanti ca devatā paṭivijjhituṃ,",
  "atk-s0515a:1185_48": "tasmā nimmitabuddhaṃ māpessāmī”ti abhiññāpādakaṃ jhānaṃ samāpajjitvā vuṭṭhāya “pattacīvaraggahaṇaṃ ālokitaṃ",
  "atk-s0515a:1185_49": "vilokitaṃ samiñjitaṃ pasāritañca mama sadisaṃyeva hotū”ti kāmāvacaracittehi parikammaṃ katvā “pācīnayugandharaparikkhepato",
  "atk-s0515a:1185_50": "ullaṅghayamānaṃ candamaṇḍalaṃ bhinditvā nikkhamanto viya āgacchatū”ti rūpāvacaracittena adhiṭṭhāsi.",
  "atk-s0515a:1185_51": "Devasaṅgho taṃ disvā “aññopi nu kho bho,",
  "atk-s0515a:1185_52": "cando uggato”ti āha.",
  "atk-s0515a:1185_53": "Atha candaṃ ohāya āsannatare jāte “na cando,",
  "atk-s0515a:1185_54": "sūriyo uggato”ti.",
  "atk-s0515a:1185_55": "Puna āsannatare jāte “na sūriyo,",
  "atk-s0515a:1185_56": "devavimānaṃ eta”nti.",
  "atk-s0515a:1185_57": "Puna āsannatare jāte “na devavimānaṃ,",
  "atk-s0515a:1185_58": "devaputto eso”ti.",
  "atk-s0515a:1185_59": "Puna āsannatare jāte “na devaputto,",
  "atk-s0515a:1185_60": "mahābrahmā eso”ti.",
  "atk-s0515a:1185_61": "Puna āsannatare jāte “na mahābrahmā,",
  "atk-s0515a:1185_62": "aparopi bho buddho āgato”ti āha.",
  "atk-s0515a:1186_0": "Tattha puthujjanadevatā cintayiṃsu –",
  "atk-s0515a:1186_1": "“ekabuddhassa tāva ayaṃ devatāsannipāto.",
  "atk-s0515a:1186_2": "Dvinnaṃ kīvamahanto bhavissatī”ti.",
  "atk-s0515a:1186_3": "Ariyadevatā cintayiṃsu –",
  "atk-s0515a:1186_4": "“ekissā lokadhātuyā dve buddhā nāma natthi,",
  "atk-s0515a:1186_5": "addhā bhagavā attanā sadisaṃ aññaṃ ekaṃ buddhaṃ nimminī”ti.",
  "atk-s0515a:1186_6": "Athassa devasaṅghassa passantasseva nimmitabuddho āgantvā dasabalaṃ avanditvāva sammukhaṭṭhāne samasamaṃ katvā māpite āsane nisīdi.",
  "atk-s0515a:1186_7": "Bhagavato bāttiṃsamahāpurisalakkhaṇāni,",
  "atk-s0515a:1186_8": "nimmitassāpi,",
  "atk-s0515a:1186_9": "bhagavato sarīrā chabbaṇṇarasmiyo nikkhamanti,",
  "atk-s0515a:1186_10": "nimmitassāpi,",
  "atk-s0515a:1186_11": "bhagavato sarīrarasmiyo nimmitasarīre paṭihaññanti,",
  "atk-s0515a:1186_12": "nimmitassa rasmiyo bhagavato kāye paṭihaññanti.",
  "atk-s0515a:1186_13": "Tā dvinnampi buddhānaṃ sarīrato uggamma bhavaggaṃ āhacca tato tato paṭinivattitvā devatānaṃ matthakamatthakapariyantena",
  "atk-s0515a:1186_14": "otaritvā cakkavāḷamukhavaṭṭiyaṃ patiṭṭhahiṃsu.",
  "atk-s0515a:1186_15": "Sakalacakkavāḷagabbhaṃ suvaṇṇamayavaṅkagopānasivinaddhamiva cetiyagharaṃ virocittha.",
  "atk-s0515a:1186_16": "Dasasahassacakkavāḷadevatā ekacakkavāḷe rāsibhūtā dvinnaṃ buddhānaṃ rasmiabbhantaraṃ pavisitvā aṭṭhaṃsu.",
  "atk-s0515a:1186_17": "Nimmito nisīdantoyeva “kathaṃdassī kathaṃsīlo,",
  "atk-s0515a:1186_18": "upasantoti vuccatī”tiādinā nayena adhipaññādikaṃ pucchanto gāthamāha.",
  "atk-s0515a:1187_0": "Tattha pucchāya tāva so nimmito kathaṃdassīti adhipaññaṃ,",
  "atk-s0515a:1187_1": "kathaṃsīloti adhisīlaṃ,",
  "atk-s0515a:1187_2": "upasantoti adhicittaṃ pucchati.",
  "atk-s0515a:1187_3": "Sesaṃ pākaṭameva.",
  "atk-s0515a:1188_0": "Nimmitabuddhādivibhāvanatthaṃ peṭake –",
  "atk-s0515a:1189_0": "“Upeti dhammaṃ paripucchamāno, kusalaṃ atthupasañhitaṃ;",
  "atk-s0515a:1190_0": "Na jīvati na nibbuto na mato, taṃ puggalaṃ katamaṃ vadanti buddhā. ;",
  "atk-s0515a:1191_0": "“Saṃsārakhīṇo na ca vantarāgo, na cāpi sekkho na ca diṭṭhadhammo;",
  "atk-s0515a:1192_0": "Akhīṇāsavo antimadehadhārī, taṃ puggalaṃ katamaṃ vadanti buddhā.",
  "atk-s0515a:1193_0": "“Na dukkhasaccena samaṅgibhūto, na maggasaccena kuto nirodho;",
  "atk-s0515a:1194_0": "Samudayasaccato suvidūravidūro, taṃ puggalaṃ katamaṃ vadanti buddhā.",
  "atk-s0515a:1195_0": "“Ahetuko nopi ca rūpanissito, apaccayo nopi ca so asaṅkhato;",
  "atk-s0515a:1196_0": "Asaṅkhatārammaṇo nopi ca rūpī, taṃ puggalaṃ katamaṃ vadanti buddhā”ti. –",
  "atk-s0515a:1197_0": "Vuttaṃ.",
  "atk-s0515a:1198_0": "Tattha paṭhamagāthā nimmitabuddhaṃ sandhāya,",
  "atk-s0515a:1198_1": "dutiyagāthā pacchimabhavikabodhisattaṃ sandhāya,",
  "atk-s0515a:1198_2": "tatiyagāthā arahattaphalaṭṭhaṃ sandhāya,",
  "atk-s0515a:1198_3": "catutthagāthā arūpe nibbānapaccavekkhaṇamanodvārapurecārikacittasamaṅgiṃ sandhāya vuttāti ñātabbā.",
  "atk-s0515a:1198_4": "Kīdisena dassanenāti kīdisavasena dassanena.",
  "atk-s0515a:1198_5": "Kiṃsaṇṭhitenāti kiṃsarikkhena.",
  "atk-s0515a:1198_6": "Kiṃpakārenāti kiṃvidhena.",
  "atk-s0515a:1198_7": "Kiṃpaṭibhāgenāti kiṃākārena.",
  "atk-s0515a:1199_0": "Yaṃ pucchāmīti yaṃ puggalaṃ pucchāmi,",
  "atk-s0515a:1199_1": "taṃ mayhaṃ viyākarohi.",
  "atk-s0515a:1199_2": "Yācāmīti āyācāmi.",
  "atk-s0515a:1199_3": "Ajjhesāmīti āṇāpemi.",
  "atk-s0515a:1199_4": "Pasādemīti tava santāne somanassaṃ uppādemi.",
  "atk-s0515a:1199_5": "Brūhīti niddesassa uddesapadaṃ.",
  "atk-s0515a:1199_6": "Ācikkhāti desetabbānaṃ “imāni nāmānī”ti nāmavasena kathehi.",
  "atk-s0515a:1199_7": "Desehīti dassehi.",
  "atk-s0515a:1199_8": "Paññapehīti jānāpehi.",
  "atk-s0515a:1199_9": "Ñāṇamukhavasena hi appanaṃ ṭhapento “paññapehī”ti vuccati.",
  "atk-s0515a:1199_10": "Paṭṭhapehīti paññāpehi,",
  "atk-s0515a:1199_11": "pavattāpehīti attho.",
  "atk-s0515a:1199_12": "Ñāṇamukhe ṭhapehīti vā.",
  "atk-s0515a:1199_13": "Vivarāti vivaṭaṃ karohi,",
  "atk-s0515a:1199_14": "vivaritvā dassehīti attho.",
  "atk-s0515a:1199_15": "Vibhajāti vibhāgakiriyāya vibhāvento dassehīti attho.",
  "atk-s0515a:1199_16": "Uttānīkarohīti pākaṭabhāvaṃ karohi.",
  "atk-s0515a:1200_0": "Atha vā ācikkhāti desanādīnaṃ channaṃ padānaṃ mūlapadaṃ.",
  "atk-s0515a:1200_1": "Desanādīni cha padāni etassa atthassa vivaraṇatthaṃ vuttāni.",
  "atk-s0515a:1200_2": "Tattha desehīti ugghaṭitaññūnaṃ vasena saṅkhepato paṭhamaṃ uddesavasena desehi.",
  "atk-s0515a:1200_3": "Ugghaṭitaññū hi saṅkhepena vuttaṃ paṭhamaṃ vuttañca paṭivijjhanti.",
  "atk-s0515a:1200_4": "Paññapehīti vipañcitaññūnaṃ vasena tesaṃ cittatosanena buddhinisānena ca paṭhamaṃ saṃkhittassa vitthārato niddesavaseneva paññapehi.",
  "atk-s0515a:1200_5": "Paṭṭhapehīti tesaṃyeva niddiṭṭhassa niddesassa paṭiniddesavasena vitthāritavasena ṭhapeti paṭṭhapehi.",
  "atk-s0515a:1200_6": "Vivarāti niddiṭṭhassapi punappunaṃ vacanena vivarāhi.",
  "atk-s0515a:1200_7": "Vibhajāti punappunaṃ vuttassāpi vibhāgakaraṇena vibhajāhi.",
  "atk-s0515a:1200_8": "Uttānīkarohīti vivaṭassa vitthārataravacanena vibhattassa ca nidassanavacanena uttāniṃ karohi.",
  "atk-s0515a:1200_9": "Ayaṃ desanā neyyānampi paṭivedhāya hotīti.",
  "atk-s0515a:1201_0": "84.",
  "atk-s0515a:1201_1": "Vissajjane pana bhagavā sarūpena adhipaññādīni avissajjetvāva adhipaññādippabhāvena yesaṃ kilesānaṃ upasamā “upasanto”ti vuccati,",
  "atk-s0515a:1201_2": "nānādevatānaṃ āsayānulomena tesaṃ upasamameva dīpento “vītataṇho”tiādikā gāthāyo abhāsi.",
  "atk-s0515a:1201_3": "Tattha ādito aṭṭhannaṃ gāthānaṃ “taṃ brūmi upasanto”ti imāya gāthāya sambandho veditabbo,",
  "atk-s0515a:1201_4": "tato parāsaṃ “sa ve santoti vuccatī”ti iminā sabbapacchimena padena.",
  "atk-s0515a:1202_0": "Anupadavaṇṇanānayo –",
  "atk-s0515a:1202_1": "vītataṇho purābhedāti yo sarīrabhedā pubbameva pahīnataṇho.",
  "atk-s0515a:1202_2": "Pubbamantamanissitoti atītaddhādibhedaṃ pubbaantaṃ anissito.",
  "atk-s0515a:1202_3": "Vemajjhe nupasaṅkheyyoti paccuppannepi addhani “ratto”tiādinā nayena na upasaṅkhātabbo.",
  "atk-s0515a:1202_4": "Tassa natthi purakkhatanti tassa arahato dvinnaṃ purekkhārānaṃ abhāvā anāgate addhani purakkhatamapi natthi,",
  "atk-s0515a:1202_5": "taṃ brūmi upasantoti evamettha yojanā veditabbā.",
  "atk-s0515a:1202_6": "Esa nayo sabbattha.",
  "atk-s0515a:1203_0": "Purā kāyassa bhedāti karajakāyassa bhedato pubbeyeva.",
  "atk-s0515a:1203_1": "Attabhāvassāti sakalattabhāvassa.",
  "atk-s0515a:1203_2": "Kaḷevarassa nikkhepāti kaḷevarassa nikkhepato sarīrassa ṭhapanato.",
  "atk-s0515a:1203_3": "Jīvitindriyassa upacchedāti duvidhassa jīvitindriyassa upacchedato pubbameva.",
  "atk-s0515a:1204_0": "Pubbanto vuccati atīto addhāti pubbasaṅkhāto anto koṭṭhāso “atīto addhāti,",
  "atk-s0515a:1204_1": "atikkanto kālo”ti kathīyati.",
  "atk-s0515a:1204_2": "Atītaṃ addhānaṃ ārabbhāti atītakālaṃ paṭicca taṇhā pahīnā.",
  "atk-s0515a:1205_0": "Aparampi bhaddekarattapariyāyaṃ dassento “atha vā”tiādimāha.",
  "atk-s0515a:1205_1": "Tattha evaṃrūpo ahosinti kāḷopi samāno indanīlamaṇivaṇṇo ahosinti evaṃ manuññarūpavaseneva evaṃrūpo ahosiṃ.",
  "atk-s0515a:1205_2": "Kusalasukhasomanassavedanāvaseneva evaṃvedano.",
  "atk-s0515a:1205_3": "Taṃ sampayuttānaṃyeva saññādīnaṃ vasena evaṃsañño.",
  "atk-s0515a:1205_4": "Evaṃsaṅkhāro.",
  "atk-s0515a:1205_5": "Evaṃviññāṇo ahosiṃ atītamaddhānanti tattha nandiṃ na samannānetīti tesu rūpādīsu taṇhaṃ vā taṇhāsampayuttadiṭṭhiṃ vā nānupavattayati.",
  "atk-s0515a:1205_6": "Aparena pariyāyena mahākaccānabhaddekarattapariyāyaṃ dassento “atha vā iti me cakkhu ahosī”tiādimāha.",
  "atk-s0515a:1205_7": "Tattha cakkhūti cakkhupasādo.",
  "atk-s0515a:1205_8": "Rūpāti catusamuṭṭhānikarūpā.",
  "atk-s0515a:1205_9": "Iminā nayena sesāyatanānipi veditabbāni.",
  "atk-s0515a:1205_10": "Viññāṇanti nissayaviññāṇaṃ.",
  "atk-s0515a:1205_11": "Na tadabhinandatīti taṃ cakkhuñceva rūpañca taṇhādiṭṭhivasena nābhinandati.",
  "atk-s0515a:1205_12": "Iti me mano ahosi iti dhammāti ettha pana manoti bhavaṅgacittaṃ.",
  "atk-s0515a:1205_13": "Dhammāti tebhūmakadhammārammaṇaṃ.",
  "atk-s0515a:1205_14": "Hasitalapitakīḷitānīti dantavidaṃsakahasitañca vācālapitañca kāyakīḷādikīḷitañcāti hasitalapitakīḷitāni.",
  "atk-s0515a:1205_15": "Na tadassādetīti tāni hasitādīni nābhinandati.",
  "atk-s0515a:1205_16": "Na taṃ nikāmetīti kantaṃ na karoti.",
  "atk-s0515a:1205_17": "Na ca tena vittiṃ āpajjatīti tena ca tuṭṭhiṃ na pāpuṇāti.",
  "atk-s0515a:1206_0": "Taṃ taṃ paccayaṃ paṭicca uppannoti paccuppanno.",
  "atk-s0515a:1206_1": "Rattoti nupasaṅkheyyoti rāgena rattoti gaṇanaṃ na upanetabbo.",
  "atk-s0515a:1206_2": "Uparipi eseva nayo.",
  "atk-s0515a:1206_3": "Evarūpo siyantiādīsu paṇītamanuññarūpādivaseneva taṇhādiṭṭhipavattanasaṅkhātā nandī samannānayanā veditabbā.",
  "atk-s0515a:1206_4": "Na paṇidahatīti patthanāvasena na ṭhapeti.",
  "atk-s0515a:1206_5": "Appaṇidhānapaccayāti na patthanāṭhapanakāraṇena.",
  "atk-s0515a:1207_0": "85.",
  "atk-s0515a:1207_1": "Asantāsīti tena tena alābhato asantasanto.",
  "atk-s0515a:1207_2": "Avikatthīti sīlādīhi avikatthanasīlo.",
  "atk-s0515a:1207_3": "Akukkucoti hatthakukkuccādivirahito.",
  "atk-s0515a:1207_4": "Mantabhāṇīti mantāya pariggahetvā vācaṃ bhāsitā.",
  "atk-s0515a:1207_5": "Anuddhatoti uddhaccavirahito.",
  "atk-s0515a:1207_6": "Sa ve vācāyatoti so vācāya yato saṃyato catudosavirahitaṃ vācaṃ bhāsitā hoti.",
  "atk-s0515a:1208_0": "Akkodhanoti yañhi kho vuttanti “na kodhano akodhano kodhavirahito”ti yaṃ kathitaṃ,",
  "atk-s0515a:1208_1": "taṃ paṭhamaṃ tāva kodhaṃ kathetukāmo “apica kodho tāva vattabbo”ti āha.",
  "atk-s0515a:1208_2": "Kodho tāva vattabboti paṭhamaṃ kodho kathetabbo.",
  "atk-s0515a:1208_3": "Dasahākārehi kodho jāyatīti dasahi kāraṇehi kodho uppajjati.",
  "atk-s0515a:1208_4": "Anatthaṃ me acarīti avaḍḍhiṃ me akāsi,",
  "atk-s0515a:1208_5": "iminā upāyena sabbapadesu attho veditabbo.",
  "atk-s0515a:1208_6": "Aṭṭhāne vā pana kodho jāyatīti akāraṇe kodho uppajjati.",
  "atk-s0515a:1208_7": "Ekacco hi “devo ativassatī”ti kuppati,",
  "atk-s0515a:1208_8": "“na vassatī”ti kuppati,",
  "atk-s0515a:1208_9": "“sūriyo tappatī”ti kuppati,",
  "atk-s0515a:1208_10": "“na tappatī”ti kuppati,",
  "atk-s0515a:1208_11": "vāte vāyantepi kuppati,",
  "atk-s0515a:1208_12": "avāyantepi kuppati,",
  "atk-s0515a:1208_13": "sammajjituṃ asakkonto bodhipaṇṇānaṃ kuppati,",
  "atk-s0515a:1208_14": "cīvaraṃ pārupituṃ asakkonto vātassa kuppati,",
  "atk-s0515a:1208_15": "upakkhalitvā khāṇukassa kuppati.",
  "atk-s0515a:1208_16": "Idaṃ sandhāya vuttaṃ –",
  "atk-s0515a:1208_17": "“aṭṭhāne vā pana kodho jāyatī”ti.",
  "atk-s0515a:1208_18": "Tattha heṭṭhā navasu ṭhānesu satte ārabbha uppannattā kammapathabhedo hoti.",
  "atk-s0515a:1209_0": "Aṭṭhānaghāto pana saṅkhāresu uppanno kammapathabhedaṃ na karoti.",
  "atk-s0515a:1209_1": "Cittaṃ āghātento uppannoti cittassa āghāto.",
  "atk-s0515a:1209_2": "Tato balavataro paṭighāto.",
  "atk-s0515a:1209_3": "Paṭihaññanavasena paṭighaṃ.",
  "atk-s0515a:1209_4": "Paṭivirujjhatīti paṭivirodho.",
  "atk-s0515a:1209_5": "Kuppanavasena kopo.",
  "atk-s0515a:1209_6": "Pakopo sampakopoti upasaggavasena padaṃ vaḍḍhitaṃ.",
  "atk-s0515a:1209_7": "Dussanavasena doso.",
  "atk-s0515a:1209_8": "Padoso sampadosoti upasaggavasena padaṃ vaḍḍhitaṃ.",
  "atk-s0515a:1209_9": "Cittassa byāpattīti cittassa vipannatā viparivattanākāro.",
  "atk-s0515a:1209_10": "Manaṃ padūsayamāno uppajjatīti manopadoso.",
  "atk-s0515a:1209_11": "Kujjhanavasena kodho.",
  "atk-s0515a:1209_12": "Kujjhanākāro kujjhanā.",
  "atk-s0515a:1209_13": "Kujjhitassa bhāvo kujjhitattaṃ.",
  "atk-s0515a:1209_14": "Dussatīti doso.",
  "atk-s0515a:1209_15": "Dussanāti dussanākāro.",
  "atk-s0515a:1209_16": "Dussitattanti dussitabhāvo.",
  "atk-s0515a:1209_17": "Pakatibhāvavijahanaṭṭhena byāpajjanaṃ byāpatti.",
  "atk-s0515a:1209_18": "Byāpajjanāti byāpajjanākāro.",
  "atk-s0515a:1209_19": "Virujjhatīti virodho.",
  "atk-s0515a:1209_20": "Punappunaṃ virujjhatīti paṭivirodho.",
  "atk-s0515a:1209_21": "Viruddhākārapaṭiviruddhākāravasena vā idaṃ vuttaṃ.",
  "atk-s0515a:1209_22": "Caṇḍiko vuccati caṇḍo,",
  "atk-s0515a:1209_23": "thaddhapuggalo,",
  "atk-s0515a:1209_24": "tassa bhāvo caṇḍikkaṃ.",
  "atk-s0515a:1209_25": "Na etena suropitaṃ vacanaṃ hoti,",
  "atk-s0515a:1209_26": "duruttaṃ aparipuṇṇameva hotīti asuropo.",
  "atk-s0515a:1209_27": "Kuddhakāle hi paripuṇṇavacanaṃ nāma natthi,",
  "atk-s0515a:1209_28": "sacepi kassaci hoti,",
  "atk-s0515a:1209_29": "taṃ appamāṇaṃ.",
  "atk-s0515a:1209_30": "Apare pana “assujananaṭṭhena assuropanato assuropo”ti vadanti,",
  "atk-s0515a:1209_31": "taṃ akāraṇaṃ somanassassāpi assujananato.",
  "atk-s0515a:1209_32": "Heṭṭhāvuttaattamanatāpaṭipakkhato na attamanatāti anattamanatā.",
  "atk-s0515a:1209_33": "Sā pana yasmā cittasseva,",
  "atk-s0515a:1209_34": "na sattassa,",
  "atk-s0515a:1209_35": "tasmā “cittassā”ti vuttaṃ.",
  "atk-s0515a:1210_0": "Adhimattaparittatā veditabbāti adhimattabhāvo parittabhāvo ca,",
  "atk-s0515a:1210_1": "balavabhāvo mandabhāvoti attho.",
  "atk-s0515a:1210_2": "Kañci kāleti ekadā.",
  "atk-s0515a:1210_3": "“Kañci kāla”ntipi pāṭho.",
  "atk-s0515a:1210_4": "Cittāvilakaraṇamatto hotīti cittassa āvilakaraṇappamāṇo,",
  "atk-s0515a:1210_5": "cittakiliṭṭhakaraṇappamāṇoti attho.",
  "atk-s0515a:1210_6": "“Cittālasakaraṇamatto”tipi pāṭho,",
  "atk-s0515a:1210_7": "taṃ na sundaraṃ.",
  "atk-s0515a:1210_8": "Tassa cittakilamathakaraṇamattoti attho.",
  "atk-s0515a:1210_9": "Na ca tāva mukhakulānavikulāno hotīti mukhassa saṅkocanavisaṅkocano na ca tāva hoti.",
  "atk-s0515a:1210_10": "Na ca tāva hanusañcopano hotīti dvinnaṃ hanūnaṃ aparāparaṃ calano na ca tāva hoti.",
  "atk-s0515a:1210_11": "Na ca tāva pharusavācaṃ nicchāraṇo hotīti paresaṃ mammacchedakaṃ pharusavācaṃ mukhato nīharaṇena bahi nikkhamano na ca tāva hoti.",
  "atk-s0515a:1210_12": "Na ca tāva disāvidisānuvilokano hotīti parassa abbhukkiraṇatthaṃ daṇḍādiatthāya disañca anudisañca punappunaṃ vilokano na ca tāva hoti.",
  "atk-s0515a:1211_0": "Na ca tāva daṇḍasatthaparāmasano hotīti āghātanatthaṃ daṇḍañca ekatodhārādisatthañca ādiyano na ca tāva hoti.",
  "atk-s0515a:1211_1": "Na ca tāva daṇḍasatthaabbhukkiraṇo hotīti vuttappakāraṃ daṇḍasatthaṃ ukkhipitvā paharaṇo na ca tāva hoti.",
  "atk-s0515a:1211_2": "Na ca tāva daṇḍasatthaabhinipātano hotīti etaṃ duvidhaṃ parassa paharaṇatthaṃ na ca tāva khipano hoti.",
  "atk-s0515a:1211_3": "Na ca tāva chinnavicchinnakaraṇo hotīti daṇḍasatthādikhipanena parasarīraṃ dvidhākaraṇo ca vividhākārena vaṇakaraṇo ca na tāva hoti.",
  "atk-s0515a:1211_4": "“Chiddavicchiddakaraṇo”tipi pāṭho.",
  "atk-s0515a:1211_5": "Na ca tāva sambhañjanapalibhañjano hotīti sarīraṃ bhañjitvā cuṇṇavicuṇṇakaraṇo na ca tāva hoti.",
  "atk-s0515a:1211_6": "Na ca tāva aṅgamaṅgaapakaḍḍhano hotīti aṅgapaccaṅgaṃ sampaggahetvā apanetvā kaḍḍhano na ca tāva hoti.",
  "atk-s0515a:1211_7": "Na ca tāva jīvitā voropano hotīti jīvitindriyato voropano na ca tāva hoti.",
  "atk-s0515a:1211_8": "Na ca tāva sabbacāgapariccāgāya saṇṭhito hotīti sabbaṃ parassa jīvitaṃ nāsetvā attano jīvitanāsanatthāya saṇṭhito na ca tāva hoti.",
  "atk-s0515a:1211_9": "Idaṃ vuttaṃ hoti –",
  "atk-s0515a:1211_10": "yadā aññaṃ jīvitā voropetvā attānaṃ jīvitā voropanatthāya ṭhito,",
  "atk-s0515a:1211_11": "tadā sabbacāgapariccāgā nāma hoti.",
  "atk-s0515a:1211_12": "Vuttañhetaṃ bhagavatā –",
  "atk-s0515a:1212_0": "“Kodhaṃ chetvā sukhaṃ seti, kodhaṃ chetvā na socati;",
  "atk-s0515a:1213_0": "Kodhassa visamūlassa, madhuraggassa brāhmaṇa;",
  "atk-s0515a:1214_0": "Vadhaṃ ariyā pasaṃsanti, tañhi chetvā na socatī”ti. ;",
  "atk-s0515a:1215_0": "Yatoti yadā.",
  "atk-s0515a:1215_1": "Parapuggalaṃ ghāṭetvāti parapuggalaṃ nāsetvā.",
  "atk-s0515a:1215_2": "Attānaṃ ghāṭetīti attānaṃ māreti.",
  "atk-s0515a:1215_3": "Paramussadagatoti atibalavabhāvaṃ gato.",
  "atk-s0515a:1215_4": "Paramavepullappattoti ativipulabhāvaṃ patto.",
  "atk-s0515a:1215_5": "Kodhassa pahīnattāti anāgāmimaggena vuttappakārassa kodhassa pahīnabhāvena.",
  "atk-s0515a:1215_6": "Kodhavatthussa pariññātattāti kodhassa patiṭṭhābhūtassa kāraṇabhūtassa piyāpiyaaṭṭhānasaṅkhātassa vatthussa ñātatīraṇapariññāhi byāpetvā ñātabhāvena.",
  "atk-s0515a:1215_7": "Kodhahetussa upacchinnattāti kodhassa janakahetuno domanassasahagatacittuppādassa ucchinnabhāvena.",
  "atk-s0515a:1216_0": "Tāsīti bhāyanasīlo hoti.",
  "atk-s0515a:1216_1": "Uttāsīti atibhāyanasīlo.",
  "atk-s0515a:1216_2": "Parittāsīti samantato bhāyanasīlo.",
  "atk-s0515a:1216_3": "Bhāyatīti bhayaṃ uppajjati.",
  "atk-s0515a:1216_4": "Santāsaṃ āpajjatīti virūpabhāvaṃ pāpuṇāti.",
  "atk-s0515a:1216_5": "Katthī hotīti attano vaṇṇabhaṇanasīlo hoti.",
  "atk-s0515a:1216_6": "Vikatthīti vividhā nānappakārato vaṇṇabhaṇanasīlo.",
  "atk-s0515a:1216_7": "Jātiyā vāti khattiyabhāvādijātisampattiyā vā.",
  "atk-s0515a:1216_8": "Gottena vāti gotamagottādinā ukkaṭṭhagottena vā.",
  "atk-s0515a:1216_9": "Kolaputtiyena vāti mahākulabhāvena vā.",
  "atk-s0515a:1216_10": "Vaṇṇapokkharatāya vāti vaṇṇasampannasarīratāya vā.",
  "atk-s0515a:1216_11": "Sarīrañhi “pokkhara”nti vuccati,",
  "atk-s0515a:1216_12": "tassa vaṇṇasampattiyā abhirūpabhāvenāti attho.",
  "atk-s0515a:1216_13": "Dhanena vātiādīni uttānatthāneva.",
  "atk-s0515a:1217_0": "Kukkuccanti niddesassa uddesapadaṃ.",
  "atk-s0515a:1217_1": "Tattha kukkuccanti kucchitaṃ kataṃ kukataṃ,",
  "atk-s0515a:1217_2": "tassa bhāvo kukkuccaṃ.",
  "atk-s0515a:1217_3": "Taṃ pacchānutāpalakkhaṇaṃ,",
  "atk-s0515a:1217_4": "katākatānusocanarasaṃ,",
  "atk-s0515a:1217_5": "vippaṭisārapaccupaṭṭhānaṃ,",
  "atk-s0515a:1217_6": "katākatapadaṭṭhānaṃ,",
  "atk-s0515a:1217_7": "dāsabyaṃ viya daṭṭhabbaṃ.",
  "atk-s0515a:1217_8": "Hatthakukkuccampīti hatthehi kucchitaṃ kataṃ kukataṃ,",
  "atk-s0515a:1217_9": "tassa bhāvo hatthakukkuccaṃ.",
  "atk-s0515a:1217_10": "Pādakukkuccādīsupi eseva nayo.",
  "atk-s0515a:1218_0": "Akappiye kappiyasaññitāti acchamaṃsaṃ sūkaramaṃsanti khādati,",
  "atk-s0515a:1218_1": "dīpimaṃsaṃ migamaṃsanti khādati,",
  "atk-s0515a:1218_2": "akappiyabhojanaṃ kappiyabhojananti bhuñjati,",
  "atk-s0515a:1218_3": "vikāle kālasaññitāya bhuñjati,",
  "atk-s0515a:1218_4": "akappiyapānakaṃ kappiyapānakanti pivati.",
  "atk-s0515a:1218_5": "Ayaṃ akappiye kappiyasaññitā.",
  "atk-s0515a:1218_6": "Kappiye akappiyasaññitāti sūkaramaṃsaṃ acchamaṃsanti khādati,",
  "atk-s0515a:1218_7": "migamaṃsaṃ dīpimaṃsanti khādati,",
  "atk-s0515a:1218_8": "kappiyabhojanaṃ akappiyabhojananti bhuñjati,",
  "atk-s0515a:1218_9": "kāle vikālasaññitāya bhuñjati,",
  "atk-s0515a:1218_10": "kappiyapānakaṃ akappiyapānakanti pivati.",
  "atk-s0515a:1218_11": "Ayaṃ kappiye akappiyasaññitā.",
  "atk-s0515a:1218_12": "Avajje vajjasaññitāti niddose dosasaññitā.",
  "atk-s0515a:1218_13": "Vajje avajjasaññitāti sadose niddosasaññitā.",
  "atk-s0515a:1218_14": "Kukkuccāyanāti kukkuccāyanākāro.",
  "atk-s0515a:1218_15": "Kukkuccāyitattanti kukkuccāyitabhāvo.",
  "atk-s0515a:1218_16": "Cetaso vippaṭisāroti cittassa virūpo paṭisaraṇabhāvo.",
  "atk-s0515a:1218_17": "Manovilekhoti cittassa vilekho.",
  "atk-s0515a:1219_0": "Katattā ca akatattā cāti kāyaduccaritādīnaṃ katabhāvena ca kāyasucaritādīnaṃ akatabhāvena ca.",
  "atk-s0515a:1219_1": "Kataṃ me kāyaduccaritanti mayā kāyena kilesapūtikattā duṭṭhu caritaṃ kāyena kataṃ.",
  "atk-s0515a:1219_2": "Akataṃ me kāyasucaritanti mayā kāyena suṭṭhu caritaṃ na kataṃ.",
  "atk-s0515a:1219_3": "Vacīduccaritavacīsucaritādīsupi eseva nayo nirodhapariyosānesu.",
  "atk-s0515a:1220_0": "Cittassāti na sattassa na posassa.",
  "atk-s0515a:1220_1": "Uddhaccanti uddhatākāro.",
  "atk-s0515a:1220_2": "Avūpasamoti na vūpasamo.",
  "atk-s0515a:1220_3": "Ceto vikkhipatīti cetaso vikkhepo,",
  "atk-s0515a:1220_4": "bhantattaṃ cittassāti cittassa bhantabhāvo bhantayānabhantagoṇādīnaṃ viya.",
  "atk-s0515a:1220_5": "Iminā ekārammaṇasmiṃyeva vipphandanaṃ kathitaṃ.",
  "atk-s0515a:1220_6": "Uddhaccañhi ekārammaṇe vipphandati,",
  "atk-s0515a:1220_7": "vicikicchā nānārammaṇeti.",
  "atk-s0515a:1220_8": "Idaṃ vuccati uddhaccanti ayaṃ uddhatabhāvo kathīyati.",
  "atk-s0515a:1221_0": "Musāvādaṃ pahāyāti ettha musāti visaṃvādanapurekkhārassa atthabhañjako vacīpayogo kāyapayogo vā.",
  "atk-s0515a:1221_1": "Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0515a:1222_0": "Aparo nayo –",
  "atk-s0515a:1222_1": "musāti abhūtaṃ atacchaṃ vatthu.",
  "atk-s0515a:1222_2": "Vādoti tassa bhūtato tacchato viññāpanaṃ.",
  "atk-s0515a:1222_3": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo,",
  "atk-s0515a:1222_4": "taṃ musāvādaṃ.",
  "atk-s0515a:1222_5": "Pahāyāti imaṃ musāvādacetanāsaṅkhātaṃ dussīlyaṃ pajahitvā.",
  "atk-s0515a:1222_6": "Paṭiviratoti pahīnakālato paṭṭhāya tato dussīlyato orato viratova.",
  "atk-s0515a:1222_7": "Natthi tassa vītikkamissāmīti cakkhusotaviññeyyā dhammā,",
  "atk-s0515a:1222_8": "pageva kāyaviññeyyāti iminā nayena aññesupi evarūpesu padesu attho veditabbo.",
  "atk-s0515a:1223_0": "Saccaṃ vadatīti saccavādī.",
  "atk-s0515a:1223_1": "Saccena saccaṃ sandahati ghaṭetīti saccasandho,",
  "atk-s0515a:1223_2": "na antarantarā musā vadatīti attho.",
  "atk-s0515a:1223_3": "Yo hi puriso kadāci musā vadati,",
  "atk-s0515a:1223_4": "kadāci saccaṃ,",
  "atk-s0515a:1223_5": "tassa musāvādena antaritattā saccaṃ saccena na ghaṭiyati,",
  "atk-s0515a:1223_6": "tasmā so na saccasandho,",
  "atk-s0515a:1223_7": "ayaṃ pana na tādiso,",
  "atk-s0515a:1223_8": "jīvitahetupi musā avatvā saccena saccaṃ sandahatiyevāti saccasandho.",
  "atk-s0515a:1224_0": "Thetoti thiro,",
  "atk-s0515a:1224_1": "thirakathoti attho.",
  "atk-s0515a:1224_2": "Eko hi puggalo haliddirāgo viya,",
  "atk-s0515a:1224_3": "thusarāsimhi nikhātakhāṇu viya,",
  "atk-s0515a:1224_4": "assapiṭṭhe ṭhapitakumbhaṇḍamiva ca na thirakatho hoti,",
  "atk-s0515a:1224_5": "eko pāsāṇalekhā viya,",
  "atk-s0515a:1224_6": "indakhīlā viya ca thirakatho hoti,",
  "atk-s0515a:1224_7": "asinā sīsaṃ chindantepi dve kathā na katheti,",
  "atk-s0515a:1224_8": "ayaṃ vuccati theto.",
  "atk-s0515a:1225_0": "Paccayikoti pattiyāyitabbako,",
  "atk-s0515a:1225_1": "saddhāyitabbakoti attho.",
  "atk-s0515a:1225_2": "Ekacco hi puggalo na paccayiko hoti,",
  "atk-s0515a:1225_3": "“idaṃ kena vuttaṃ,",
  "atk-s0515a:1225_4": "asukenā”ti vutte “mā tassa vacanaṃ saddahathā”ti vattabbataṃ āpajjati.",
  "atk-s0515a:1225_5": "Eko paccayiko hoti,",
  "atk-s0515a:1225_6": "“idaṃ kena vuttaṃ,",
  "atk-s0515a:1225_7": "asukenā”ti vutte “yadi tena vuttaṃ,",
  "atk-s0515a:1225_8": "idameva pamāṇaṃ,",
  "atk-s0515a:1225_9": "idāni upaparikkhitabbaṃ natthi,",
  "atk-s0515a:1225_10": "evameva ida”nti vattabbataṃ āpajjati,",
  "atk-s0515a:1225_11": "ayaṃ vuccati paccayiko.",
  "atk-s0515a:1226_0": "Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0515a:1227_0": "Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati,",
  "atk-s0515a:1227_1": "tassa hadaye attano piyabhāvaṃ parassa ca suññabhāvaṃ karoti,",
  "atk-s0515a:1227_2": "sā pisuṇā vācā.",
  "atk-s0515a:1227_3": "Yāya pana attānampi parampi pharusaṃ karoti,",
  "atk-s0515a:1227_4": "yā vācā sayampi pharusā,",
  "atk-s0515a:1227_5": "neva kaṇṇasukhā na hadayaṅgamā,",
  "atk-s0515a:1227_6": "ayaṃ pharusā vācā.",
  "atk-s0515a:1227_7": "Yena samphaṃ palapati niratthakaṃ,",
  "atk-s0515a:1227_8": "so samphappalāpo.",
  "atk-s0515a:1227_9": "Yā tesaṃ mūlabhūtā cetanāpi pisuṇavācādināmameva labhati,",
  "atk-s0515a:1227_10": "sā eva ca idha adhippetā.",
  "atk-s0515a:1228_0": "Imesaṃ bhedāyāti yesaṃ ito vuttānaṃ santike sutaṃ,",
  "atk-s0515a:1228_1": "tesaṃ bhedāya.",
  "atk-s0515a:1228_2": "Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ",
  "atk-s0515a:1228_3": "upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni vatvā sandhānaṃ kattā anukattā.",
  "atk-s0515a:1229_0": "Anuppadātāti sandhānānuppadātā.",
  "atk-s0515a:1229_1": "Dve jane samagge disvā “tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti attho.",
  "atk-s0515a:1229_2": "Samaggo ārāmo assāti samaggārāmo,",
  "atk-s0515a:1229_3": "yattha samaggā natthi,",
  "atk-s0515a:1229_4": "tattha vasitumpi na icchatīti attho.",
  "atk-s0515a:1229_5": "“Samaggarāmo”tipi pāḷi,",
  "atk-s0515a:1229_6": "ayamevettha attho.",
  "atk-s0515a:1229_7": "Samaggaratoti samaggesu rato,",
  "atk-s0515a:1229_8": "te pahāya aññatra gantumpi na icchatīti attho.",
  "atk-s0515a:1229_9": "Samagge disvāpi sutvāpi nandatīti samagganandī.",
  "atk-s0515a:1229_10": "Samaggakaraṇiṃ vācaṃ bhāsitāti yā vācā satte samaggeyeva karoti,",
  "atk-s0515a:1229_11": "taṃ sāmaggiguṇaparidīpikameva vācaṃ bhāsati,",
  "atk-s0515a:1229_12": "na itaranti.",
  "atk-s0515a:1230_0": "Parassa mammacchedakakāyavacīpayogasamuṭṭhāpikā ekantapharusacetanā pharusā vācā,",
  "atk-s0515a:1230_1": "nelāti elaṃ vuccati doso,",
  "atk-s0515a:1230_2": "nassā elanti nelā,",
  "atk-s0515a:1230_3": "niddosāti attho “nelaṅgo setapacchādo”ti ettha vuttanelaṃ viya.",
  "atk-s0515a:1230_4": "Kaṇṇasukhāti byañjanamadhuratāya kaṇṇānaṃ sukhā,",
  "atk-s0515a:1230_5": "sūcivijjhanaṃ viya kaṇṇasūlaṃ na janeti.",
  "atk-s0515a:1230_6": "atthamadhuratāya sakalasarīre kopaṃ ajanetvā pemaṃ janetīti pemanīyā.",
  "atk-s0515a:1230_7": "Hadayaṃ gacchati apaṭihaññamānā sukhena cittaṃ pavisatīti hadayaṅgamā.",
  "atk-s0515a:1230_8": "Guṇaparipuṇṇatāya pure bhavāti porī,",
  "atk-s0515a:1230_9": "pure saṃvaḍḍhanārī viya sukumārātipi porī,",
  "atk-s0515a:1230_10": "purassa esātipi porī,",
  "atk-s0515a:1230_11": "nagaravāsīnaṃ kathāti attho.",
  "atk-s0515a:1230_12": "Nagaravāsino hi yuttakathā honti,",
  "atk-s0515a:1230_13": "pitimattaṃ pitāti bhātimattaṃ bhātāti vadanti.",
  "atk-s0515a:1230_14": "Evarūpī kathā bahuno janassa kantā hotīti bahujanakantā.",
  "atk-s0515a:1230_15": "Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0515a:1231_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo.",
  "atk-s0515a:1231_1": "Kālena vadatīti kālavādī,",
  "atk-s0515a:1231_2": "vattabbayuttakālaṃ sallakkhetvā vadatīti attho.",
  "atk-s0515a:1231_3": "Bhūtaṃ tathaṃ tacchaṃ sabhāvameva vadatīti bhūtavādī.",
  "atk-s0515a:1231_4": "Diṭṭhadhammikasamparāyikatthasannissitameva katvā vadatīti atthavādī.",
  "atk-s0515a:1231_5": "Navalokuttaradhammasannissitaṃ katvā vadatīti dhammavādī.",
  "atk-s0515a:1231_6": "Saṃvaravinayapahānavinayasannissitaṃ katvā vadatīti vinayavādī.",
  "atk-s0515a:1232_0": "Nidhānaṃ vuccati ṭhapanokāso,",
  "atk-s0515a:1232_1": "nidhānamassa atthīti nidhānavatī,",
  "atk-s0515a:1232_2": "hadaye nidhātabbayuttakaṃ vācaṃ bhāsitāti attho.",
  "atk-s0515a:1232_3": "Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na akālena bhāsati,",
  "atk-s0515a:1232_4": "yuttakālaṃ pana apekkhitvāva bhāsatīti attho.",
  "atk-s0515a:1232_5": "Sāpadesanti saupamaṃ,",
  "atk-s0515a:1232_6": "sakāraṇanti attho.",
  "atk-s0515a:1232_7": "Pariyantavatinti paricchedaṃ dassetvā yathāssā paricchedo paññāyati,",
  "atk-s0515a:1232_8": "evaṃ bhāsatīti attho.",
  "atk-s0515a:1232_9": "Atthasaṃhitanti anekehipi nayehi vibhajantena pariyādātuṃ asakkuṇeyyatāya atthasampannaṃ bhāsati.",
  "atk-s0515a:1232_10": "Yaṃ vā so atthavādī atthaṃ vadati,",
  "atk-s0515a:1232_11": "tena atthena sahitattā atthasaṃhitaṃ vācaṃ bhāsati,",
  "atk-s0515a:1232_12": "na aññaṃ nikkhipitvā aññaṃ bhāsatīti vuttaṃ hoti.",
  "atk-s0515a:1232_13": "Catuddosāpagataṃ vācaṃ bhāsatīti musāvādādīhi catūhi dosehi apagataṃ vācaṃ bhāsati.",
  "atk-s0515a:1232_14": "Dvattiṃsāya tiracchānakathāyāti dvattiṃsāya saggamokkhānaṃ tiracchānabhūtāya kathāya.",
  "atk-s0515a:1233_0": "Dasa kathāvatthūnīti appicchatādīni dasa vivaṭṭanissitāya kathāya vatthubhūtāni kāraṇāni.",
  "atk-s0515a:1233_1": "Appicchakathanti ettha appicchoti icchāvirahito aniccho nittaṇho.",
  "atk-s0515a:1233_2": "Ettha hi byañjanaṃ sāvasesaṃ viya,",
  "atk-s0515a:1233_3": "attho pana niravaseso.",
  "atk-s0515a:1233_4": "Na hi khīṇāsavassa aṇumattāpi icchā nāma atthi.",
  "atk-s0515a:1234_0": "Apicettha atricchatā pāpicchatā mahicchatā appicchatāti ayaṃ bhedo veditabbo –",
  "atk-s0515a:1234_1": "tattha sakalābhe atittassa paralābhapatthanā atricchatā nāma,",
  "atk-s0515a:1234_2": "tāya samannāgatassa ekabhājane pakkapūvepi attano patte patite na supakko viya khuddako viya ca khāyati,",
  "atk-s0515a:1234_3": "sveva pana parassa patte pakkhitto supakko viya mahanto viya ca khāyati.",
  "atk-s0515a:1234_4": "Asantaguṇasambhāvanatā pana paṭiggahaṇe ca amattaññutā pāpicchatā nāma,",
  "atk-s0515a:1234_5": "sā “idhekacco asaddho samāno saddhoti maṃ jano jānātū”tiādinā nayena atreva āgatāyeva.",
  "atk-s0515a:1234_6": "Tāya ca samannāgato puggalo kohaññe patiṭṭhāti.",
  "atk-s0515a:1234_7": "Santaguṇasambhāvanatā pana paṭiggahaṇe ca amattaññutā mahicchatā nāma,",
  "atk-s0515a:1234_8": "sāpi “idhekacco saddho samāno saddhoti maṃ jano jānātūti icchati,",
  "atk-s0515a:1234_9": "sīlavā samāno sīlavāti maṃ jano jānātū”ti iminā nayena āgatāyeva.",
  "atk-s0515a:1234_10": "Tāya samannāgato puggalo dussantappayo hoti,",
  "atk-s0515a:1234_11": "vijātamātāpissa cittaṃ gahetuṃ na sakkoti.",
  "atk-s0515a:1234_12": "Tenetaṃ vuccati –",
  "atk-s0515a:1235_0": "“Aggikkhandho samuddo ca, mahiccho cāpi puggalo;",
  "atk-s0515a:1236_0": "Sakaṭena paccaye detu, tayopete atappayā”ti. ;",
  "atk-s0515a:1237_0": "Santaguṇanigūhanatā pana paṭiggahaṇe ca mattaññutā appicchatā nāma,",
  "atk-s0515a:1237_1": "tāya samannāgato puggalo attani vijjamānampi guṇaṃ paṭicchādetukāmatāya saddho samāno “saddhoti maṃ jano jānātū”ti na icchati. Sīlavā…",
  "atk-s0515a:1237_2": "pavivitto…",
  "atk-s0515a:1237_3": "bahussuto…",
  "atk-s0515a:1237_4": "āraddhavīriyo…",
  "atk-s0515a:1237_5": "samādhisampanno… paññavā…",
  "atk-s0515a:1237_6": "khīṇāsavo samāno “khīṇāsavoti maṃ jano jānātū”ti na icchati seyyathāpi majjhantikatthero.",
  "atk-s0515a:1237_7": "Evaṃ appiccho ca pana bhikkhu anuppannaṃ lābhaṃ uppādeti,",
  "atk-s0515a:1237_8": "uppannaṃ thāvaraṃ karoti,",
  "atk-s0515a:1237_9": "dāyakānaṃ cittaṃ ārādheti,",
  "atk-s0515a:1237_10": "yathā yathā hi so attano appicchatāya appaṃ gaṇhāti,",
  "atk-s0515a:1237_11": "tathā tathā tassa vatte pasannā manussā bahū denti.",
  "atk-s0515a:1238_0": "Aparopi catubbidho appiccho paccayaappiccho dhutaṅgaappiccho pariyattiappiccho adhigamaappicchoti.",
  "atk-s0515a:1238_1": "Tattha catūsu paccayesu appiccho paccayaappiccho.",
  "atk-s0515a:1238_2": "So dāyakassa vasaṃ jānāti,",
  "atk-s0515a:1238_3": "deyyadhammassa vasaṃ jānāti,",
  "atk-s0515a:1238_4": "attano thāmaṃ jānāti.",
  "atk-s0515a:1238_5": "Yadi hi deyyadhammo bahu hoti,",
  "atk-s0515a:1238_6": "dāyako appaṃ dātukāmo,",
  "atk-s0515a:1238_7": "dāyakassa vasena appaṃ gaṇhāti.",
  "atk-s0515a:1238_8": "Deyyadhammo appo,",
  "atk-s0515a:1238_9": "dāyako bahuṃ dātukāmo,",
  "atk-s0515a:1238_10": "deyyadhammassa vasena appaṃ gaṇhāti.",
  "atk-s0515a:1238_11": "Deyyadhammopi bahu,",
  "atk-s0515a:1238_12": "dāyakopi bahuṃ dātukāmo,",
  "atk-s0515a:1238_13": "attano thāmaṃ ñatvā pamāṇeneva gaṇhāti.",
  "atk-s0515a:1239_0": "Dhutaṅgasamādānassa attani atthibhāvaṃ na jānāpetukāmo dhutaṅgaappiccho nāma.",
  "atk-s0515a:1239_1": "Yo pana bahussutabhāvaṃ na jānāpetukāmo,",
  "atk-s0515a:1239_2": "ayaṃ pariyattiappiccho nāma.",
  "atk-s0515a:1239_3": "Yo pana sotāpannādīsu aññataro hutvā sotāpannādibhāvaṃ jānāpetuṃ na icchati,",
  "atk-s0515a:1239_4": "ayaṃ adhigamaappiccho nāma.",
  "atk-s0515a:1239_5": "Khīṇāsavo pana atricchataṃ pāpicchataṃ mahicchataṃ pahāya sabbaso icchāpaṭipakkhabhūtāya alobhasaṅkhātāya",
  "atk-s0515a:1239_6": "parisuddhāya appicchatāya samannāgatattā appiccho nāma. “Āvuso,",
  "atk-s0515a:1239_7": "atricchatā pāpicchatā mahicchatāti,",
  "atk-s0515a:1239_8": "ime dhammā pahātabbāti,",
  "atk-s0515a:1239_9": "tesu ādīnavaṃ dassetvā evarūpaṃ appicchataṃ samādāya vattitabba”nti vadanto appicchakathaṃ katheti nāma.",
  "atk-s0515a:1240_0": "Santuṭṭhīkathantiādīsu visesatthameva dīpayissāma,",
  "atk-s0515a:1240_1": "yojanā pana vuttanayeneva veditabbā.",
  "atk-s0515a:1240_2": "Santuṭṭhīkathanti itarītarapaccayasantosaṃ nissitaṃ kathaṃ.",
  "atk-s0515a:1240_3": "So panesa santoso dvādasavidho hoti.",
  "atk-s0515a:1240_4": "Seyyathidaṃ –",
  "atk-s0515a:1240_5": "cīvare yathālābhasantoso,",
  "atk-s0515a:1240_6": "yathābalasantoso,",
  "atk-s0515a:1240_7": "yathāsāruppasantosoti tividho.",
  "atk-s0515a:1240_8": "Evaṃ piṇḍapātādīsupi.",
  "atk-s0515a:1241_0": "Tassāyaṃ pabhedavaṇṇanā –",
  "atk-s0515a:1241_1": "idha bhikkhu cīvaraṃ labhati sundaraṃ vā asundaraṃ vā.",
  "atk-s0515a:1241_2": "So teneva yāpeti,",
  "atk-s0515a:1241_3": "aññaṃ na pattheti,",
  "atk-s0515a:1241_4": "labhantopi na gaṇhāti.",
  "atk-s0515a:1241_5": "Ayamassa cīvare yathālābhasantoso.",
  "atk-s0515a:1241_6": "Atha pana yo pakatidubbalo vā hoti,",
  "atk-s0515a:1241_7": "ābādhajarābhibhūto vā,",
  "atk-s0515a:1241_8": "garucīvaraṃ pārupanto kilamati.",
  "atk-s0515a:1241_9": "So sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.",
  "atk-s0515a:1241_10": "Ayamassa cīvare yathābalasantoso.",
  "atk-s0515a:1241_11": "Aparo paṇītapaccayalābhī hoti.",
  "atk-s0515a:1241_12": "So pattuṇṇacīvarādīnaṃ aññataraṃ mahagghacīvaraṃ,",
  "atk-s0515a:1241_13": "bahūni vā pana cīvarāni labhitvā “idaṃ therānaṃ cirapabbajitānaṃ,",
  "atk-s0515a:1241_14": "idaṃ bahussutānaṃ anurūpaṃ,",
  "atk-s0515a:1241_15": "idaṃ gilānānaṃ,",
  "atk-s0515a:1241_16": "idaṃ appalābhīnaṃ hotū”ti datvā tesaṃ purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova hoti.",
  "atk-s0515a:1241_17": "Ayamassa cīvare yathāsāruppasantoso.",
  "atk-s0515a:1242_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0515a:1242_1": "so teneva yāpeti,",
  "atk-s0515a:1242_2": "aññaṃ na pattheti,",
  "atk-s0515a:1242_3": "labhantopi na gaṇhāti.",
  "atk-s0515a:1242_4": "Ayamassa piṇḍapāte yathālābhasantoso.",
  "atk-s0515a:1242_5": "Yo pana attano pakativiruddhaṃ vā byādhiviruddhaṃ vā piṇḍapātaṃ labhati,",
  "atk-s0515a:1242_6": "yenassa paribhuttena aphāsu hoti,",
  "atk-s0515a:1242_7": "so taṃ sabhāgassa bhikkhuno datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti.",
  "atk-s0515a:1242_8": "Ayamassa piṇḍapāte yathābalasantoso.",
  "atk-s0515a:1242_9": "Aparo bahuṃ paṇītaṃ piṇḍapātaṃ labhati,",
  "atk-s0515a:1242_10": "so taṃ cīvaraṃ viya theracirapabbajitabahussutaappalābhīgilānānaṃ datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0515a:1242_11": "Ayamassa piṇḍapāte yathāsāruppasantoso.",
  "atk-s0515a:1243_0": "Idha pana bhikkhu senāsanaṃ labhati manāpaṃ vā amanāpaṃ vā,",
  "atk-s0515a:1243_1": "so tena neva somanassaṃ na domanassaṃ uppādeti,",
  "atk-s0515a:1243_2": "antamaso tiṇasanthārakenāpi yathāladdheneva tussati.",
  "atk-s0515a:1243_3": "Ayamassa senāsane yathālābhasantoso.",
  "atk-s0515a:1243_4": "Yo pana attano pakativiruddhaṃ vā byādhiviruddhaṃ vā senāsanaṃ labhati,",
  "atk-s0515a:1243_5": "yatthassa vasato aphāsu hoti,",
  "atk-s0515a:1243_6": "so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti.",
  "atk-s0515a:1243_7": "Ayamassa senāsane yathābalasantoso.",
  "atk-s0515a:1244_0": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati,",
  "atk-s0515a:1244_1": "so taṃ cīvaraṃ viya theracirapabbajitabahussutaappalābhīgilānānaṃ datvā yattha katthaci vasantopi santuṭṭhova hoti.",
  "atk-s0515a:1244_2": "Ayamassa senāsane yathāsāruppasantoso.",
  "atk-s0515a:1244_3": "Yopi “uttamasenāsanaṃ nāma pamādaṭṭhānaṃ,",
  "atk-s0515a:1244_4": "tattha nisinnassa thinamiddhaṃ okkamati,",
  "atk-s0515a:1244_5": "niddābhibhūtassa puna paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0515a:1244_6": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti.",
  "atk-s0515a:1244_7": "Ayamassa senāsane yathāsāruppasantoso.",
  "atk-s0515a:1245_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "atk-s0515a:1245_1": "so yaṃ labhati,",
  "atk-s0515a:1245_2": "teneva tussati,",
  "atk-s0515a:1245_3": "aññaṃ na pattheti,",
  "atk-s0515a:1245_4": "labhantopi na gaṇhāti.",
  "atk-s0515a:1245_5": "Ayamassa gilānapaccaye yathālābhasantoso.",
  "atk-s0515a:1245_6": "Yo pana telena atthiko phāṇitaṃ labhati,",
  "atk-s0515a:1245_7": "so taṃ sabhāgassa bhikkhuno datvā tassa hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "atk-s0515a:1245_8": "Ayamassa gilānapaccaye yathābalasantoso.",
  "atk-s0515a:1246_0": "Aparo mahāpuñño bahuṃ telamadhuphāṇitādipaṇītabhesajjaṃ labhati,",
  "atk-s0515a:1246_1": "so taṃ cīvaraṃ viya theracirapabbajitabahussutaappalābhīgilānānaṃ datvā tesaṃ ābhatena yena kenaci yāpentopi santuṭṭhova hoti.",
  "atk-s0515a:1246_2": "Yo pana ekasmiṃ bhājane catumadhuraṃ ṭhapetvā ekasmiṃ muttaharītakaṃ “gaṇha, bhante,",
  "atk-s0515a:1246_3": "yadicchasī”ti vuccamāno “sacassa tesu aññatarenapi rogo vūpasammati,",
  "atk-s0515a:1246_4": "atha muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena bhesajjaṃ karonto paramasantuṭṭhova hoti.",
  "atk-s0515a:1246_5": "Ayamassa gilānapaccaye yathāsāruppasantoso.",
  "atk-s0515a:1246_6": "Imesaṃ pana paccekapaccayesu tiṇṇaṃ tiṇṇaṃ santosānaṃ yathāsāruppasantosova aggo.",
  "atk-s0515a:1246_7": "Arahā ekekasmiṃ paccaye imehi tīhipi santuṭṭhova.",
  "atk-s0515a:1247_0": "Pavivekakathanti pavivekanissitaṃ kathaṃ.",
  "atk-s0515a:1247_1": "Tayo hi vivekā kāyaviveko cittaviveko upadhivivekoti.",
  "atk-s0515a:1247_2": "Tattha eko gacchati,",
  "atk-s0515a:1247_3": "eko tiṭṭhati,",
  "atk-s0515a:1247_4": "eko nisīdati,",
  "atk-s0515a:1247_5": "eko seyyaṃ kappeti,",
  "atk-s0515a:1247_6": "eko gāmaṃ piṇḍāya pavisati,",
  "atk-s0515a:1247_7": "eko paṭikkamati,",
  "atk-s0515a:1247_8": "eko abhikkamati,",
  "atk-s0515a:1247_9": "eko caṅkamaṃ adhiṭṭhāti,",
  "atk-s0515a:1247_10": "eko carati,",
  "atk-s0515a:1247_11": "eko viharatīti ayaṃ kāyaviveko nāma.",
  "atk-s0515a:1247_12": "Aṭṭha samāpattiyo pana cittaviveko nāma.",
  "atk-s0515a:1247_13": "Nibbānaṃ upadhiviveko nāma.",
  "atk-s0515a:1248_0": "Vuttampi hetaṃ –",
  "atk-s0515a:1248_1": "“kāyaviveko ca vivekaṭṭhakāyānaṃ nekkhammābhiratānaṃ.",
  "atk-s0515a:1248_2": "Cittaviveko ca parisuddhacittānaṃ paramavodānappattānaṃ.",
  "atk-s0515a:1248_3": "Upadhiviveko ca nirupadhīnaṃ puggalānaṃ visaṅkhāragatāna”nti.",
  "atk-s0515a:1249_0": "Asaṃsaggakathanti ettha pana savanasaṃsaggo dassanasaṃsaggo samullapanasaṃsaggo sambhogasaṃsaggo kāyasaṃsaggoti pañcavidho saṃsaggo.",
  "atk-s0515a:1249_1": "Tesu idha bhikkhu suṇāti “amukasmiṃ gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā”ti,",
  "atk-s0515a:1249_2": "so taṃ sutvā saṃsīdati visīdati,",
  "atk-s0515a:1249_3": "na sakkoti brahmacariyaṃ sandhāretuṃ,",
  "atk-s0515a:1249_4": "sikkhādubbalyaṃ anāvikatvā hīnāyāvattati.",
  "atk-s0515a:1249_5": "Evaṃ parehi kathiyamānarūpādisampattiṃ attanā vā hasitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo nāma.",
  "atk-s0515a:1250_0": "“Idha bhikkhu na heva kho suṇāti,",
  "atk-s0515a:1250_1": "api ca kho sāmaṃ passati itthiṃ vā kumāriṃ vā abhirūpaṃ dassanīyaṃ pāsādikaṃ paramāya vaṇṇapokkharatāya samannāgataṃ,",
  "atk-s0515a:1250_2": "so taṃ disvā saṃsīdati visīdati,",
  "atk-s0515a:1250_3": "na sakkoti brahmacariyaṃ sandhāretuṃ,",
  "atk-s0515a:1250_4": "sikkhādubbalyaṃ anāvikatvā hīnāyāvattati.",
  "atk-s0515a:1250_5": "Evaṃ visabhāgarūpaṃ olokentassa pana cakkhuviññāṇavīthivasena uppannarāgo dassanasaṃsaggo nāma.",
  "atk-s0515a:1251_0": "Aññamaññaṃ allāpasallāpavasena uppannarāgo pana samullapanasaṃsaggo nāma.",
  "atk-s0515a:1251_1": "Bhikkhuno bhikkhuniyā santakaṃ bhikkhuniyā vā bhikkhussa santakaṃ gahetvā paribhogakaraṇavasena uppannarāgo sambhogasaṃsaggo nāma.",
  "atk-s0515a:1251_2": "Hatthaggāhādivasena uppannarāgo pana kāyasaṃsaggo nāma.",
  "atk-s0515a:1251_3": "Arahā imehi pañcahi saṃsaggehi catūhipi parisāhi saddhiṃ asaṃsaṭṭho,",
  "atk-s0515a:1251_4": "gāhamuttako ceva saṃsaggamuttako ca.",
  "atk-s0515a:1251_5": "Asaṃsaggassa vaṇṇaṃ bhaṇanto asaṃsaggakathaṃ katheti nāma.",
  "atk-s0515a:1252_0": "Vīriyārambhakathanti ettha yo paggahitavīriyo paripuṇṇakāyikacetasikavīriyo hoti,",
  "atk-s0515a:1252_1": "gamane uppannaṃ kilesaṃ ṭhānaṃ pāpuṇituṃ na deti,",
  "atk-s0515a:1252_2": "ṭhāne uppannaṃ kilesaṃ nisajjaṃ,",
  "atk-s0515a:1252_3": "nisajjāya uppannaṃ kilesaṃ sayanaṃ pāpuṇituṃ na deti,",
  "atk-s0515a:1252_4": "daṇḍena kaṇhasappaṃ uppīḷetvā gaṇhanto viya amittaṃ gīvāya akkamanto viya ca vicarati,",
  "atk-s0515a:1252_5": "tādisassa āraddhavīriyassa vaṇṇaṃ bhaṇanto vīriyārambhakathaṃ katheti nāma.",
  "atk-s0515a:1253_0": "Sīlakathantiādīsu sīlanti catupārisuddhisīlaṃ.",
  "atk-s0515a:1253_1": "Samādhīti vipassanāpādakā aṭṭha samāpattiyo.",
  "atk-s0515a:1253_2": "Paññāti lokiyalokuttarañāṇaṃ.",
  "atk-s0515a:1253_3": "Vimuttīti arahattaphalavimutti.",
  "atk-s0515a:1253_4": "Vimuttiñāṇadassananti ekūnavīsatividhaṃ paccavekkhaṇañāṇaṃ.",
  "atk-s0515a:1253_5": "Sīlādīnaṃ guṇaṃ pakāsento sīlādikathaṃ katheti nāma.",
  "atk-s0515a:1254_0": "Satipaṭṭhānakathantiādīni saṅgajālamaticca so munītipariyosānāni pubbe vuttānusārena veditabbāni.",
  "atk-s0515a:1255_0": "86.",
  "atk-s0515a:1255_1": "Nirāsattīti nittaṇho.",
  "atk-s0515a:1255_2": "Vivekadassī phassesūti paccuppannesu cakkhusamphassādīsu attādibhāvavivekaṃ passati.",
  "atk-s0515a:1255_3": "Diṭṭhīsu ca na nīyatīti dvāsaṭṭhiyā diṭṭhīsu kāyaci diṭṭhiyā na nīyati.",
  "atk-s0515a:1256_0": "Vipariṇataṃ vā vatthuṃ na socatīti pakatibhāvaṃ jahitvā naṭṭhe kismiñci vatthusmiṃ na sokaṃ āpajjati.",
  "atk-s0515a:1256_1": "Vipariṇatasmiṃ vāti vinassamāne vatthumhi.",
  "atk-s0515a:1257_0": "Cakkhusamphassoti cakkhuṃ vatthuṃ katvā cakkhuviññāṇasahajāto phasso cakkhusamphasso.",
  "atk-s0515a:1257_1": "Sesesupi eseva nayo.",
  "atk-s0515a:1257_2": "Ettha ca purimā cakkhupasādādivatthukāva,",
  "atk-s0515a:1257_3": "manosamphasso hadayavatthukopi avatthukopi sabbo catubhūmako phasso.",
  "atk-s0515a:1257_4": "Adhivacanasamphassoti pariyāyena etassa nāmaṃ hotiyeva.",
  "atk-s0515a:1257_5": "Tayo hi arūpino khandhā sayaṃ piṭṭhivaṭṭakā hutvā attano sahajātasamphassassa adhivacanasamphassoti nāmaṃ karonti.",
  "atk-s0515a:1257_6": "Paṭighasamphassoti nippariyāyena pana paṭighasamphasso nāma pañcadvārikaphasso.",
  "atk-s0515a:1257_7": "Adhivacanasamphasso nāma manodvārikaphasso.",
  "atk-s0515a:1257_8": "Sukhavedanīyo phassoti sukhavedanāya hito uppādako phasso.",
  "atk-s0515a:1257_9": "Itaradvayepi eseva nayo.",
  "atk-s0515a:1257_10": "Kusalo phassoti ekavīsatikusalacittasahajāto phasso.",
  "atk-s0515a:1257_11": "Akusaloti dvādasaakusalasahajāto phasso.",
  "atk-s0515a:1257_12": "Abyākatoti chappaññāsaabyākatasahajāto phasso.",
  "atk-s0515a:1257_13": "Kāmāvacaroti catupaññāsakāmāvacarasahajāto phasso.",
  "atk-s0515a:1257_14": "Rūpāvacaroti kusalādipañcadasarūpāvacarasampayutto.",
  "atk-s0515a:1257_15": "Arūpāvacaroti kusalābyākatavasena dvādasaarūpāvacarasampayutto.",
  "atk-s0515a:1258_0": "Suññatoti anattānupassanāvasena vipassantassa uppanno maggo suññato,",
  "atk-s0515a:1258_1": "tena sahajāto phasso suññato phasso.",
  "atk-s0515a:1258_2": "Itaradvayepi eseva nayo.",
  "atk-s0515a:1258_3": "Animittoti ettha aniccānupassanāvasena vipassantassa uppanno maggo animitto.",
  "atk-s0515a:1258_4": "Appaṇihitoti dukkhānupassanāvasena vipassantassa uppanno maggo appaṇihito.",
  "atk-s0515a:1258_5": "Lokiyoti loko vuccati lujjanapalujjanaṭṭhena vaṭṭo,",
  "atk-s0515a:1258_6": "tasmiṃ pariyāpannabhāvena loke niyuttoti lokiyo,",
  "atk-s0515a:1258_7": "tebhūmako dhammo.",
  "atk-s0515a:1258_8": "Lokuttaroti lokato uttaro uttiṇṇoti lokuttaro,",
  "atk-s0515a:1258_9": "loke apariyāpannabhāvenapi lokuttaro.",
  "atk-s0515a:1258_10": "Attena vāti attabhāvena vā.",
  "atk-s0515a:1258_11": "Attaniyena vāti attāyattena vā.",
  "atk-s0515a:1259_0": "87.",
  "atk-s0515a:1259_1": "Patilīnoti rāgādīnaṃ pahīnattā tato apagato.",
  "atk-s0515a:1259_2": "Akuhakoti avimhāpako tīhi kuhanavatthūhi.",
  "atk-s0515a:1259_3": "Apihālūti apihanasīlo,",
  "atk-s0515a:1259_4": "patthanātaṇhāya rahitoti vuttaṃ hoti.",
  "atk-s0515a:1259_5": "Amaccharīti pañcamaccheravirahito.",
  "atk-s0515a:1259_6": "Appagabbhoti kāyapāgabbhiyādivirahito.",
  "atk-s0515a:1259_7": "Ajegucchoti sampannasīlāditāya ajegucchanīyo asecanako manāpo.",
  "atk-s0515a:1259_8": "Pesuṇeyye ca no yutoti dvīhi ākārehi upasaṃharitabbe pisuṇakamme ayutto.",
  "atk-s0515a:1260_0": "Rāgassa pahīnattāti arahattamaggena rāgakilesassa pahīnabhāvena.",
  "atk-s0515a:1260_1": "Asmimāno pahīno hotīti asmīti unnatimāno samucchedavasena pahīno hoti.",
  "atk-s0515a:1261_0": "Tīṇi kuhanavatthūnīti tīṇi vimhāpanakāraṇāni.",
  "atk-s0515a:1261_1": "Paccayapaṭisevanasaṅkhātaṃ kuhanavatthūtiādīsu cīvarādīhi nimantitassa tadatthikasseva sato pāpicchataṃ",
  "atk-s0515a:1261_2": "nissāya paṭikkhipanena te ca gahapatike attani suppatiṭṭhitapasāde ñatvā puna tesaṃ “aho ayyo appiccho,",
  "atk-s0515a:1261_3": "na kiñci paṭiggaṇhituṃ icchati,",
  "atk-s0515a:1261_4": "suladdhaṃ vata no assa,",
  "atk-s0515a:1261_5": "sace appamattakampi kiñci paṭiggaṇheyyā”ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva",
  "atk-s0515a:1261_6": "avikatvā paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātaṃ",
  "atk-s0515a:1261_7": "kuhanavatthūti veditabbaṃ.",
  "atk-s0515a:1261_8": "Pāpicchasseva pana sato sambhāvanādhippāyena katena iriyāpathena vimhāpanaṃ iriyāpathasaṅkhātaṃ kuhanavatthūti veditabbaṃ.",
  "atk-s0515a:1261_9": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ kuhanavatthūti veditabbaṃ.",
  "atk-s0515a:1262_0": "Katamaṃ paccayapaṭisevanasaṅkhātanti ettha paccayapaṭisevananti evaṃ saṅkhātaṃ paccayapaṭisevanasaṅkhātaṃ.",
  "atk-s0515a:1262_1": "Nimantentīti idha gahapatikā “bhikkhaṃ gaṇhathā”ti bhikkhū nimantenti.",
  "atk-s0515a:1262_2": "Ayameva vā pāṭho.",
  "atk-s0515a:1262_3": "“Nimantetī”ti vā “vadantī”ti vā keci paṭhanti.",
  "atk-s0515a:1262_4": "Tādise nimantāpenti.",
  "atk-s0515a:1262_5": "Nimantentīti pāṭhassa sambhavo daṭṭhabbo.",
  "atk-s0515a:1262_6": "Cīvaraṃ paccakkhātīti cīvaraṃ paṭikkhipati.",
  "atk-s0515a:1262_7": "Etaṃ sāruppaṃ,",
  "atk-s0515a:1262_8": "yaṃ samaṇoti yaṃ cīvaradhāraṇaṃ samaṇo karoti,",
  "atk-s0515a:1262_9": "etaṃ sāruppaṃ anucchavikaṃ.",
  "atk-s0515a:1262_10": "Pāpaṇikā vā nantakānīti āpaṇadvāre patikāni antavirahitāni pilotikāni.",
  "atk-s0515a:1262_11": "Uccinitvāti saṃkaḍḍhitvā.",
  "atk-s0515a:1262_12": "Uñchācariyāyāti bhikkhācaraṇena.",
  "atk-s0515a:1262_13": "Piṇḍiyālopenāti piṇḍaṃ katvā laddhaālopena.",
  "atk-s0515a:1262_14": "Pūtimuttena vāti gomuttena vā.",
  "atk-s0515a:1262_15": "Osadhaṃ kareyyāti bhesajjakiccaṃ kareyya.",
  "atk-s0515a:1262_16": "Tadupādāyāti tato paṭṭhāya.",
  "atk-s0515a:1262_17": "Dhutavādoti dhutaguṇavādī.",
  "atk-s0515a:1262_18": "Bhiyyo bhiyyo nimantentīti uparūpari nimantenti.",
  "atk-s0515a:1262_19": "Sammukhībhāvāti sammukhībhāvena,",
  "atk-s0515a:1262_20": "vijjamānatāyāti attho.",
  "atk-s0515a:1262_21": "Pasavatīti paṭilabhati.",
  "atk-s0515a:1262_22": "Saddhāya sammukhībhāvena sakkā kātunti “saddhāya sammukhībhāvā”tiādimāha.",
  "atk-s0515a:1262_23": "Deyyadhammā sulabhā dakkhiṇeyyā ca,",
  "atk-s0515a:1262_24": "saddhā pana dullabhā.",
  "atk-s0515a:1262_25": "Puthujjanassa hi saddhā athāvarā,",
  "atk-s0515a:1262_26": "padavāre padavāre nānā hoti.",
  "atk-s0515a:1262_27": "Tenevassa mahāmoggallānasadisopi aggasāvako pāṭibhogo bhavituṃ asakkonto āha “dvinnaṃ kho nesaṃ āvuso dhammānaṃ pāṭibhogo bhogānañca jīvitassa ca,",
  "atk-s0515a:1262_28": "saddhāya pana tvaṃ pāṭibhogo”ti.",
  "atk-s0515a:1263_0": "Evaṃ tumhe puññena paribāhirā bhavissathāti ettha puññenāti nissakkatthe karaṇavacanaṃ.",
  "atk-s0515a:1263_1": "Puññato parihīnā parammukhā bhavissatha.",
  "atk-s0515a:1263_2": "Bhākuṭikāti mukhānaṃ padhānapurimaṭṭhitabhāvadassanena bhākuṭikaraṇaṃ,",
  "atk-s0515a:1263_3": "mukhasaṅkocoti vuttaṃ hoti.",
  "atk-s0515a:1263_4": "Bhākuṭikaraṇaṃ sīlamassāti bhākuṭiko,",
  "atk-s0515a:1263_5": "bhākuṭikassa bhāvo bhākuṭiyaṃ.",
  "atk-s0515a:1263_6": "Kuhanāti vimhāpanā.",
  "atk-s0515a:1263_7": "Kuhassa āyanā kuhāyanā.",
  "atk-s0515a:1263_8": "Kuhitassa bhāvo kuhitattaṃ.",
  "atk-s0515a:1264_0": "Pāpicchoti asantaguṇadīpanakāmo.",
  "atk-s0515a:1264_1": "Icchāpakatoti icchāya apakato,",
  "atk-s0515a:1264_2": "upaddutoti attho.",
  "atk-s0515a:1264_3": "Sambhāvanādhippāyoti bahumānajjhāsayo.",
  "atk-s0515a:1264_4": "Gamanaṃ saṇṭhapetīti abhikkamādigamanaṃ abhisaṅkharoti,",
  "atk-s0515a:1264_5": "pāsādikabhāvaṃ karotīti vuttaṃ hoti.",
  "atk-s0515a:1264_6": "Itaresupi eseva nayo.",
  "atk-s0515a:1264_7": "Paṇidhāya gacchatīti patthanaṃ ṭhapetvā gacchati.",
  "atk-s0515a:1264_8": "Sesesupi eseva nayo.",
  "atk-s0515a:1264_9": "Samāhito viya gacchatīti upacārappatto viya gacchati.",
  "atk-s0515a:1264_10": "Sesesupi eseva nayo.",
  "atk-s0515a:1265_0": "Āpāthakajjhāyīva hotīti sammukhā āgatānaṃ manussānaṃ jhānaṃ samāpajjanto viya santabhāvaṃ dasseti.",
  "atk-s0515a:1265_1": "Iriyāpathassāti catuiriyāpathassa.",
  "atk-s0515a:1265_2": "Āṭhapanāti ādiṭṭhapanā,",
  "atk-s0515a:1265_3": "ādarena vā ṭhapanā.",
  "atk-s0515a:1265_4": "Ṭhapanāti ṭhapanākāro.",
  "atk-s0515a:1265_5": "Saṇṭhapanāti abhisaṅkharaṇaṃ,",
  "atk-s0515a:1265_6": "pāsādikabhāvakaraṇanti vuttaṃ hoti.",
  "atk-s0515a:1265_7": "Ariyadhammasannissitanti lokuttaradhammapaṭibaddhaṃ.",
  "atk-s0515a:1265_8": "Kuñcikanti avāpuraṇaṃ.",
  "atk-s0515a:1265_9": "Mittāti sinehavanto.",
  "atk-s0515a:1265_10": "Sandiṭṭhāti diṭṭhamattā.",
  "atk-s0515a:1265_11": "Sambhattāti daḷhamittā.",
  "atk-s0515a:1265_12": "Uddaṇḍeti eko patissayaviseso.",
  "atk-s0515a:1266_0": "Korajikakorajikoti saṅkocasaṅkocako,",
  "atk-s0515a:1266_1": "atisaṅkocakoti vuttaṃ hoti.",
  "atk-s0515a:1266_2": "“Koracakakoracako”ti vā pāṭho.",
  "atk-s0515a:1266_3": "Bhākuṭikabhākuṭikoti ativiya mukhasaṅkocanasīlo.",
  "atk-s0515a:1266_4": "Kuhakakuhakoti ativiya vimhāpako.",
  "atk-s0515a:1266_5": "Lapakalapakoti ativiya sallāpako.",
  "atk-s0515a:1266_6": "Mukhasambhāvikoti attano mukhavasena aññehi saha sambhāviko,",
  "atk-s0515a:1266_7": "appitacittoti eke.",
  "atk-s0515a:1266_8": "Santānanti kilesasantatāya santānaṃ.",
  "atk-s0515a:1266_9": "Samāpattīnanti samāpajjitabbānaṃ.",
  "atk-s0515a:1266_10": "Gambhīranti ninnapatiṭṭhānaṃ.",
  "atk-s0515a:1266_11": "Gūḷhanti dassetuṃ dukkhaṃ.",
  "atk-s0515a:1266_12": "Nipuṇanti sukhumaṃ.",
  "atk-s0515a:1266_13": "Paṭicchannanti padatthena duppaṭivijjhādhippāyaṃ.",
  "atk-s0515a:1266_14": "Lokuttaranti dhammadīpakaṃ.",
  "atk-s0515a:1266_15": "Suññatāpaṭisaññuttanti nibbānapaṭisaññuttaṃ.",
  "atk-s0515a:1266_16": "Atha vā lokuttarasuññatāpaṭisaññuttanti lokuttaradhammabhūtanibbānapaṭisaññuttaṃ.",
  "atk-s0515a:1267_0": "Kāyikaṃ pāgabbhiyanti kāye bhavaṃ kāyikaṃ.",
  "atk-s0515a:1267_1": "Vācasikacetasikesupi eseva nayo.",
  "atk-s0515a:1267_2": "Acittīkārakatoti bahumānakiriyarahito.",
  "atk-s0515a:1267_3": "Anupāhanānaṃ caṅkamantānanti upāhanavirahitānaṃ caṅkamantānaṃ samīpe,",
  "atk-s0515a:1267_4": "anādare vā sāmivacanaṃ.",
  "atk-s0515a:1267_5": "Saupāhanoti upāhanārūḷho hutvā caṅkamati.",
  "atk-s0515a:1267_6": "Nīce caṅkame caṅkamantānanti akataparicchedāya bhūmiyā caṅkamante paricchedaṃ katvā vālukaṃ ākiritvā",
  "atk-s0515a:1267_7": "ālambanaṃ yojetvā katacaṅkame nīcepi caṅkame caṅkamante.",
  "atk-s0515a:1267_8": "Ucce caṅkame caṅkamatīti iṭṭhakacayanasampanne vedikāparikkhitte ucce caṅkame caṅkamati.",
  "atk-s0515a:1267_9": "Sace pākāraparikkhitto hoti dvārakoṭṭhakayutto,",
  "atk-s0515a:1267_10": "pabbatantaravanantarabhūmantarassa vā suppaṭicchanno,",
  "atk-s0515a:1267_11": "tādise caṅkame caṅkamituṃ vaṭṭati,",
  "atk-s0515a:1267_12": "appaṭicchannepi upacāraṃ muñcitvā vaṭṭati.",
  "atk-s0515a:1267_13": "Ghaṭṭayantopi tiṭṭhatīti atisamīpe tiṭṭhati.",
  "atk-s0515a:1267_14": "Puratopi tiṭṭhatīti puratthimatopi tiṭṭhati.",
  "atk-s0515a:1267_15": "Ṭhitakopi bhaṇatīti khāṇuko viya anonamitvā bhaṇati.",
  "atk-s0515a:1267_16": "Bāhāvikkhepakoti bāhuṃ khipitvā khipitvā bhaṇati.",
  "atk-s0515a:1268_0": "Anupakhajjāti sabbesaṃ nisinnaṭṭhānaṃ pavisitvā.",
  "atk-s0515a:1268_1": "Navepi bhikkhū āsanena paṭibāhatīti attano pattāsane anisīditvā pure vā pacchā vā pavisanto āsanena paṭibāhati nāma.",
  "atk-s0515a:1269_0": "Anāpucchampi kaṭṭhaṃ pakkhipatīti anāpucchitvā anapaloketvā aggimhi dāruṃ khipati.",
  "atk-s0515a:1269_1": "Dvāraṃ pidahatīti jantāghare pidahati.",
  "atk-s0515a:1270_0": "Otaratīti udakatitthaṃ pavisati.",
  "atk-s0515a:1270_1": "Nhāyatīti sarīraṃ sineheti.",
  "atk-s0515a:1270_2": "Uttaratīti udakatitthato tīraṃ uggacchati.",
  "atk-s0515a:1271_0": "Vokkammāpīti atikkamitvāpi. Ovarakānīti gabbhe patiṭṭhitasayanagharāni.",
  "atk-s0515a:1272_0": "Gūḷhānīti paṭicchannāni. Paṭicchannānīti aññehi paṭicchāditāni.",
  "atk-s0515a:1273_0": "Anajjhiṭṭho vāti therehi “dhammaṃ bhaṇāhī”ti anāṇatto anāyācito ca.",
  "atk-s0515a:1274_0": "Pāpadhammoti lāmakadhammo.",
  "atk-s0515a:1274_1": "Asucisaṅkasarasamācāroti aññehi “ayaṃ dussīlo”ti saṅkāya saritabbo ācāro saṃyogo etassāti asucisaṅkasarasamācāro.",
  "atk-s0515a:1274_2": "Saṅkassarasamācāroti sakāraṃ saṃyogaṃ katvāpi paṭhanti.",
  "atk-s0515a:1274_3": "Paṭicchannakammantoti paṭicchāditakāyavacīkammanto.",
  "atk-s0515a:1274_4": "Assamaṇoti na samaṇo.",
  "atk-s0515a:1274_5": "Samaṇapaṭiññoti “ahaṃ samaṇo”ti paṭijānanto.",
  "atk-s0515a:1274_6": "Abrahmacārīti seṭṭhacariyā virahito.",
  "atk-s0515a:1274_7": "Brahmacāripaṭiññoti vuttapaṭipakkho.",
  "atk-s0515a:1274_8": "Antopūtīti abbhantare kusaladhammavirahitattā antopūtibhāvamāpanno.",
  "atk-s0515a:1274_9": "Avassutoti rāgena tinto.",
  "atk-s0515a:1274_10": "Kasambujātoti saṅkārasabhāvo.",
  "atk-s0515a:1274_11": "Ācāragocarasampannoti ettha bhikkhu sagāravo sappatisso hirottappasampanno sunivattho supāruto pāsādikena",
  "atk-s0515a:1274_12": "abhikkantena paṭikkantena ālokitena vilokitena samiñjitena pasāritena okkhittacakkhu iriyāpathasampanno",
  "atk-s0515a:1274_13": "indriyesu guttadvāro bhojane mattaññū jāgariyamanuyutto satisampajaññena samannāgato appiccho santuṭṭho",
  "atk-s0515a:1274_14": "āraddhavīriyo ābhisamācārikesu sakkaccakārī garucittīkārabahulo viharati,",
  "atk-s0515a:1274_15": "ayaṃ vuccati ācāro.",
  "atk-s0515a:1274_16": "Evaṃ tāva ācāro veditabbo.",
  "atk-s0515a:1275_0": "Gocaro pana tividho upanissayagocaro ārakkhagocaro upanibandhagocaroti.",
  "atk-s0515a:1275_1": "Tattha katamo upanissayagocaro?",
  "atk-s0515a:1275_2": "Dasakathāvatthuguṇasamannāgato kalyāṇamitto,",
  "atk-s0515a:1275_3": "yaṃ nissāya assutaṃ suṇāti,",
  "atk-s0515a:1275_4": "sutaṃ pariyodāpeti,",
  "atk-s0515a:1275_5": "kaṅkhaṃ vitarati,",
  "atk-s0515a:1275_6": "diṭṭhiṃ ujuṃ karoti,",
  "atk-s0515a:1275_7": "cittaṃ pasādeti;",
  "atk-s0515a:1275_8": "yassa vā pana anusikkhamāno saddhāya vaḍḍhati, sīlena, sutena, cāgena,",
  "atk-s0515a:1275_9": "paññāya vaḍḍhati.",
  "atk-s0515a:1275_10": "Ayaṃ vuccati upanissayagocaro.",
  "atk-s0515a:1276_0": "Katamo ārakkhagocaro?",
  "atk-s0515a:1276_1": "Idha bhikkhu antaragharaṃ paviṭṭho vīthiṃ paṭipanno okkhittacakkhu yugamattadassāvī susaṃvuto gacchati,",
  "atk-s0515a:1276_2": "na hatthiṃ olokento, na assaṃ,",
  "atk-s0515a:1276_3": "na rathaṃ,",
  "atk-s0515a:1276_4": "na pattiṃ,",
  "atk-s0515a:1276_5": "na itthiṃ,",
  "atk-s0515a:1276_6": "na purisaṃ olokento,",
  "atk-s0515a:1276_7": "na uddhaṃ ullokento,",
  "atk-s0515a:1276_8": "na adho olokento,",
  "atk-s0515a:1276_9": "na disāvidisaṃ pekkhamāno gacchati.",
  "atk-s0515a:1276_10": "Ayaṃ vuccati ārakkhagocaro.",
  "atk-s0515a:1277_0": "Katamo upanibandhagocaro?",
  "atk-s0515a:1277_1": "Cattāro satipaṭṭhānā yattha cittaṃ upanibandhati.",
  "atk-s0515a:1277_2": "Vuttañhetaṃ bhagavatā – “ko ca,",
  "atk-s0515a:1277_3": "bhikkhave,",
  "atk-s0515a:1277_4": "bhikkhuno gocaro sako pettiko visayo?",
  "atk-s0515a:1277_5": "Yadidaṃ cattāro satipaṭṭhānā”ti,",
  "atk-s0515a:1277_6": "ayaṃ vuccati upanibandhagocaroti.",
  "atk-s0515a:1277_7": "Iti iminā ca ācārena iminā ca gocarena upeto…pe…",
  "atk-s0515a:1277_8": "samannāgato.",
  "atk-s0515a:1277_9": "Tenapi vuccati ācāragocarasampannoti.",
  "atk-s0515a:1278_0": "Aṇumattesu vajjesu bhayadassāvīti aṇuppamāṇesu asañcicca āpannasekhiyaakusalacittuppādādibhedesu vajjesu bhayadassanasīlo.",
  "atk-s0515a:1278_1": "Samādāya sikkhati sikkhāpadesūti yaṃkiñci sikkhāpadesu sikkhitabbaṃ,",
  "atk-s0515a:1278_2": "taṃ sabbaṃ sammā ādāya sikkhati.",
  "atk-s0515a:1278_3": "Ettha ca “pātimokkhasaṃvarasaṃvuto”ti ettāvatā ca puggalādhiṭṭhānāya desanāya pātimokkhasaṃvarasīlaṃ dassitaṃ.",
  "atk-s0515a:1278_4": "“Ācāragocarasampanno”tiādi pana sabbaṃ yathāpaṭipannassa taṃ sīlaṃ sampajjati,",
  "atk-s0515a:1278_5": "taṃ paṭipattiṃ dassetuṃ vuttanti veditabbaṃ.",
  "atk-s0515a:1279_0": "88.",
  "atk-s0515a:1279_1": "Sātiyesu anassāvīti sātavatthūsu kāmaguṇesu taṇhāsanthavavirahito.",
  "atk-s0515a:1279_2": "Saṇhoti saṇhehi kāyakammādīhi samannāgato.",
  "atk-s0515a:1279_3": "Paṭibhānavāti pariyattiparipucchādhigamapaṭibhānehi samannāgato.",
  "atk-s0515a:1279_4": "Na saddhoti sāmaṃ adhigatadhammaṃ na kassaci saddahati.",
  "atk-s0515a:1279_5": "Na virajjatīti khayā rāgassa virattattā idāni na virajjati.",
  "atk-s0515a:1280_0": "Yesaṃ esāti yesaṃ puggalānaṃ sātavatthūsu kāmaguṇesu icchā taṇhā.",
  "atk-s0515a:1280_1": "Appahīnāti santhavasampayuttā taṇhā arahattamaggena appahīnā.",
  "atk-s0515a:1280_2": "Tesaṃ cakkhuto rūpataṇhā savatīti etesaṃ cakkhudvārato pavattajavanavīthisampayuttā rūpārammaṇā taṇhā uppajjati.",
  "atk-s0515a:1280_3": "Āsavatīti okāsato yāva bhavaggā dhammato yāva gotrabhū savati.",
  "atk-s0515a:1280_4": "Sandatīti nadīsotaṃ viya adhomukhaṃ sandati.",
  "atk-s0515a:1280_5": "Pavattatīti punappunaṃ uppattivasena pavattati.",
  "atk-s0515a:1280_6": "Sesadvāresupi eseva nayo.",
  "atk-s0515a:1280_7": "Sukkapakkhe vuttavipariyāyena taṇhā arahattamaggena suppahīnā.",
  "atk-s0515a:1280_8": "Tesaṃ cakkhuto rūpataṇhā na savati.",
  "atk-s0515a:1281_0": "Saṇhena kāyakammena samannāgatoti apharusena mudunā kāyakammena samaṅgībhūto ekībhūto.",
  "atk-s0515a:1281_1": "Vacīkammādīsupi eseva nayo.",
  "atk-s0515a:1281_2": "Saṇhehi satipaṭṭhānehītiādīsu satipaṭṭhānādayo lokiyalokuttaramissakā.",
  "atk-s0515a:1281_3": "Pariyāpuṇanaatthādiparipucchālokiyalokuttaradhammādhigamavasena sallakkhaṇavibhāvanavavatthānakaraṇasamatthā",
  "atk-s0515a:1281_4": "tisso paṭibhānappabhedasaṅkhātā paññā yassa atthi,",
  "atk-s0515a:1281_5": "so paṭibhānavā.",
  "atk-s0515a:1281_6": "Tassa pariyattiṃ nissāya paṭibhāyatīti tassa puggalassa pariyāpuṇanaṃ allīyitvā ñāṇaṃ jāyati ñāṇaṃ abhimukhaṃ hoti.",
  "atk-s0515a:1281_7": "Cattāro satipaṭṭhānāti sattatiṃsa bodhipakkhiyadhammā lokiyalokuttaramissakavasena vuttā.",
  "atk-s0515a:1281_8": "Maggaphalāni nibbattitalokuttaravasena.",
  "atk-s0515a:1281_9": "Catasso paṭisambhidāyo cha ca abhiññāyo vimokkhantikavasena vuttāti ñātabbā.",
  "atk-s0515a:1282_0": "Tattha catasso paṭisambhidāyoti cattāro ñāṇappabhedāti attho.",
  "atk-s0515a:1282_1": "Iddhividhādiāsavakkhayapariyosānāni adhikāni cha ñāṇāni.",
  "atk-s0515a:1282_2": "Tassāti parassa,",
  "atk-s0515a:1282_3": "attho paṭibhāyatīti sambandho.",
  "atk-s0515a:1282_4": "Atthoti saṅkhepato hetuphalaṃ.",
  "atk-s0515a:1282_5": "Tañhi yasmā hetuanusārena arīyati adhigamīyati pāpuṇīyati,",
  "atk-s0515a:1282_6": "tasmā atthoti vuccati.",
  "atk-s0515a:1282_7": "Pabhedato pana yaṃkiñci paccayuppannaṃ nibbānaṃ bhāsitattho vipāko kiriyāti ime pañca dhammā atthoti veditabbā,",
  "atk-s0515a:1282_8": "taṃ atthaṃ paccavekkhantassa so attho pabhedato ñāto pākaṭo hoti.",
  "atk-s0515a:1282_9": "Dhammoti saṅkhepato paccayo.",
  "atk-s0515a:1282_10": "So hi yasmā taṃ taṃ vidahati pavatteti ceva pāpeti ca,",
  "atk-s0515a:1282_11": "tasmā dhammoti vuccati.",
  "atk-s0515a:1282_12": "Pabhedato pana yo koci phalanibbattako hetu ariyamaggo bhāsitaṃ kusalaṃ akusalanti ime pañca dhammā dhammoti veditabbā,",
  "atk-s0515a:1282_13": "taṃ dhammaṃ paccavekkhantassa so dhammo pabhedato ñāto pākaṭo hoti,",
  "atk-s0515a:1282_14": "tasmiṃ atthe ca dhamme ca yā sabhāvanirutti abyabhicārī vohāro,",
  "atk-s0515a:1282_15": "tassa abhilāpe bhāsane udīraṇe taṃ lapitaṃ bhāsitaṃ udīritaṃ sabhāvaniruttisaddaṃ ārammaṇaṃ katvā paccavekkhantassa sā nirutti ñātā pākaṭā hoti.",
  "atk-s0515a:1283_0": "Ettha atthe ñāte attho paṭibhāyatīti idāni tassa saddaṃ āharitvā vuttappabhede atthe pākaṭībhūte vuttappabhedo",
  "atk-s0515a:1283_1": "attho tassa puggalassa paṭibhāyati ñāṇābhimukho hoti.",
  "atk-s0515a:1283_2": "Dhamme ñāte dhammo paṭibhāyatīti vuttappabhede dhamme pākaṭībhūte vuttappabhedo dhammo paṭibhāyati.",
  "atk-s0515a:1283_3": "Niruttiyā ñātāya nirutti paṭibhāyatīti vuttappabhedāya niruttiyā pākaṭāya vuttappabhedā nirutti paṭibhāyati.",
  "atk-s0515a:1283_4": "Imesu tīsu ñāṇesu ñāṇanti atthadhammaniruttīsu imesu tīsu sabbatthakañāṇamārammaṇaṃ katvā paccavekkhantassa tesu tīsu ñāṇesu pabhedagataṃ ñāṇaṃ,",
  "atk-s0515a:1283_5": "yathāvuttesu vā tesu tīsu ñāṇesu gocarakiccādivasena vitthāragataṃ ñāṇaṃ paṭibhānapaṭisambhidā.",
  "atk-s0515a:1283_6": "Imāya paṭibhānapaṭisambhidāyāti imāya vuttappakārāya yathāvuttavitthārapaññāya upeto hoti.",
  "atk-s0515a:1283_7": "So vuccati paṭibhānavāti nigamento āha.",
  "atk-s0515a:1283_8": "Yassa pariyatti natthīti pariyatti nāma buddhavacanaṃ.",
  "atk-s0515a:1283_9": "Tañhi uggaṇhantassa paṭisambhidā visadā honti.",
  "atk-s0515a:1283_10": "Yassa puggalassa evarūpā pariyatti natthi.",
  "atk-s0515a:1283_11": "Paripucchā natthīti paripucchā nāma pāḷiaṭṭhakathādīsu gaṇṭhipadaatthapadavinicchayakathā.",
  "atk-s0515a:1283_12": "Uggahitapāḷiādīsu hi atthaṃ kathentassa paṭisambhidā visadā honti.",
  "atk-s0515a:1283_13": "Adhigamo natthīti adhigamo nāma arahattappatti.",
  "atk-s0515a:1283_14": "Arahattañhi pattassa paṭisambhidā visadā honti.",
  "atk-s0515a:1283_15": "Yassa vuttappakārā tividhā sampatti natthi.",
  "atk-s0515a:1283_16": "Kiṃ tassa paṭibhāyissatīti kena kāraṇena tassa puggalassa pabhedagataṃ ñāṇaṃ upaṭṭhahissati.",
  "atk-s0515a:1284_0": "Sāmanti sayameva.",
  "atk-s0515a:1284_1": "Sayaṃ abhiññātanti sayameva tena ñāṇena avagamitaṃ.",
  "atk-s0515a:1284_2": "Attapaccakkhaṃ dhammanti attanā paṭivijjhitaṃ paccavekkhitaṃ dhammaṃ.",
  "atk-s0515a:1284_3": "Na kassaci saddahatīti attapaccakkhatāya paresaṃ na saddahati,",
  "atk-s0515a:1284_4": "saddhāya na gacchati.",
  "atk-s0515a:1284_5": "Avijjāpaccayā saṅkhārātiādikaṃ dvādasapadikapaccayākāradassanavasena vuttaṃ.",
  "atk-s0515a:1284_6": "Avijjānirodhātiādayo saṃsāranivattiṃ sandhāya vuttā.",
  "atk-s0515a:1284_7": "Idaṃ dukkhantiādi saccadassanavasena.",
  "atk-s0515a:1284_8": "Ime āsavātiādayo aparena pariyāyena kilesavasena paccayadassanavasena.",
  "atk-s0515a:1284_9": "Ime dhammā abhiññeyyātiādayo abhiññeyyapariññeyyapahātabbabhāvetabbasacchikātabbadhammānaṃ dassanavasena.",
  "atk-s0515a:1284_10": "Channaṃ phassāyatanānantiādayo phassāyatanānaṃ uppattiñca atthaṅgamañca assādañca upaddavañca nissaraṇañca dassanavasena.",
  "atk-s0515a:1284_11": "Pañcannaṃ upādānakkhandhānaṃ pañcavīsatividhena udayañca vayañca,",
  "atk-s0515a:1284_12": "tesu chandarāgavasena assādañca,",
  "atk-s0515a:1284_13": "tesaṃ vipariṇāmaṃ ādīnavañca,",
  "atk-s0515a:1284_14": "nissaraṇasaṅkhātaṃ nibbānañca.",
  "atk-s0515a:1284_15": "Catunnaṃ mahābhūtānaṃ avijjādisamudayañca,",
  "atk-s0515a:1284_16": "avijjādinirodhe atthaṅgamañca evamādidassanavasena vuttā.",
  "atk-s0515a:1284_17": "Ete dhammā tattha tattha vuttanayena veditabbā.",
  "atk-s0515a:1285_0": "Amatogadhanti natthi etassa maraṇasaṅkhātaṃ matanti amataṃ.",
  "atk-s0515a:1285_1": "Kilesavisapaṭipakkhattā agadantipi amataṃ.",
  "atk-s0515a:1285_2": "Tasmiṃ ninnatāya amatogadhaṃ.",
  "atk-s0515a:1285_3": "Amataparāyananti vuttappakāraṃ amataṃ paraṃ ayanaṃ gati patiṭṭhā assāti amataparāyanaṃ.",
  "atk-s0515a:1285_4": "Amatapariyosānanti taṃ amataṃ saṃsārassa niṭṭhābhūtattā pariyosānamassāti amatapariyosānaṃ.",
  "atk-s0515a:1286_0": "89.",
  "atk-s0515a:1286_1": "Lābhakamyā na sikkhatīti lābhapatthanāya suttantādīni na sikkhati.",
  "atk-s0515a:1286_2": "Aviruddho ca taṇhāya,",
  "atk-s0515a:1286_3": "rasesu nānugijjhatīti virodhābhāvena ca aviruddho hutvā taṇhāya mūlarasādīsu gedhaṃ nāpajjati.",
  "atk-s0515a:1287_0": "Kena nu khoti lābhapatthanāya kāraṇacintena pihassa pariyesane nipāto.",
  "atk-s0515a:1287_1": "Lābhābhinibbattiyāti catunnaṃ paccayānaṃ visesena uppattiyā.",
  "atk-s0515a:1287_2": "Lābhaṃ paripācentoti paccaye paripācayanto.",
  "atk-s0515a:1288_0": "Attadamatthāyāti vipassanāsampayuttāya paññāya attano damanatthāya.",
  "atk-s0515a:1288_1": "Attasamatthāyāti samādhisampayuttāya paññāya attano samādhānatthāya.",
  "atk-s0515a:1288_2": "Attaparinibbāpanatthāyāti duvidhenāpi ñāṇena attano anupādāparinibbānatthāya.",
  "atk-s0515a:1288_3": "Vuttañhetaṃ “anupādāparinibbānatthaṃ kho āvuso bhagavati brahmacariyaṃ vussatī”ti.",
  "atk-s0515a:1288_4": "Appicchaññeva nissāyāti ettha paccayaappiccho adhigamaappiccho pariyattiappiccho dhutaṅgaappicchoti cattāro appicchā,",
  "atk-s0515a:1288_5": "tesaṃ nānatthaṃ heṭṭhā vitthāritaṃ eva,",
  "atk-s0515a:1288_6": "taṃ appicchaṃ allīyitvā.",
  "atk-s0515a:1288_7": "Santuṭṭhiññevāti catūsu paccayesu ca tividhaṃ santosaṃ allīyitvā,",
  "atk-s0515a:1288_8": "etesaṃ vibhāgo heṭṭhā vitthāritoyeva.",
  "atk-s0515a:1288_9": "Sallekhaññevāti kilesalekhanaṃ.",
  "atk-s0515a:1288_10": "Idamatthitaññevāti imehi kusaladhammehi atthi idamatthi,",
  "atk-s0515a:1288_11": "tassa bhāvo idamatthitā,",
  "atk-s0515a:1288_12": "taṃ idamatthitaṃyeva nissāya allīyitvā.",
  "atk-s0515a:1289_0": "Rasoti niddesassa uddesapadaṃ.",
  "atk-s0515a:1289_1": "Mūlarasoti yaṃkiñci mūlaṃ paṭicca nibbattaraso.",
  "atk-s0515a:1289_2": "Khandharasādīsupi eseva nayo.",
  "atk-s0515a:1289_3": "Ambilanti takkambilādi.",
  "atk-s0515a:1289_4": "Madhuranti ekantato gosappiādi.",
  "atk-s0515a:1289_5": "Madhu pana kasāvayuttaṃ ciranikkhittaṃ kasāvaṃ hoti,",
  "atk-s0515a:1289_6": "phāṇitaṃ khāriyuttaṃ ciranikkhittaṃ khāriyaṃ hoti.",
  "atk-s0515a:1289_7": "Sappi pana ciranikkhittaṃ vaṇṇagandhe jahantampi rasaṃ na jahatīti tadeva ekantamadhuraṃ.",
  "atk-s0515a:1289_8": "Tittakanti nimbapaṇṇādi.",
  "atk-s0515a:1289_9": "Kaṭukanti siṅgiveramaricādi.",
  "atk-s0515a:1289_10": "Loṇikanti sāmuddikaloṇādi.",
  "atk-s0515a:1289_11": "Khārikanti vātiṅgaṇakaḷīrādi.",
  "atk-s0515a:1289_12": "Lambikanti badarāmalakakapiṭṭhasālavādi.",
  "atk-s0515a:1289_13": "Kasāvanti harītakādi.",
  "atk-s0515a:1289_14": "Ime sabbepi rasā vatthuvasena vuttā.",
  "atk-s0515a:1289_15": "Taṃtaṃvatthuko panettha raso ca ambilādīni nāmehi vuttoti veditabbo.",
  "atk-s0515a:1289_16": "Sādūti iṭṭharaso.",
  "atk-s0515a:1289_17": "Asādūti aniṭṭharaso.",
  "atk-s0515a:1289_18": "Iminā padadvayena sabbopi raso pariyādinno.",
  "atk-s0515a:1289_19": "Sītanti sītaraso.",
  "atk-s0515a:1289_20": "Uṇhanti uṇharaso.",
  "atk-s0515a:1289_21": "Evamayaṃ mūlarasādinā bhedena bhinnopi raso lakkhaṇādīhi abhinnoyeva.",
  "atk-s0515a:1289_22": "Sabbopi hesa jivhāpaṭihananalakkhaṇo,",
  "atk-s0515a:1289_23": "jivhāviññāṇassa visayabhāvaraso,",
  "atk-s0515a:1289_24": "tasseva gocarapaccupaṭṭhāno.",
  "atk-s0515a:1289_25": "Te jivhaggena rasaggānīti ete samaṇabrāhmaṇā pasādajivhaggena uttamarasāni.",
  "atk-s0515a:1289_26": "Pariyesantāti gavesamānā.",
  "atk-s0515a:1289_27": "Āhiṇḍantīti tattha tattha vicaranti.",
  "atk-s0515a:1289_28": "Te ambilaṃ labhitvā anambilaṃ pariyesantīti takkādiambilaṃ laddhā anambilaṃ gavesanti.",
  "atk-s0515a:1289_29": "Evaṃ sabbaṃ parivattetvā parivattetvā yojitaṃ.",
  "atk-s0515a:1290_0": "Paṭisaṅkhā yoniso āhāraṃ āhāretīti paṭisaṅkhānapaññāya jānitvā upāyena āhāraṃ āhāreti.",
  "atk-s0515a:1290_1": "Idāni upāyaṃ dassetuṃ “neva davāyā”tiādi vuttaṃ.",
  "atk-s0515a:1291_0": "Tattha neva davāyāti davatthāya na āhāreti.",
  "atk-s0515a:1291_1": "Tattha naṭalaṅghakādayo davatthāya āhārenti nāma.",
  "atk-s0515a:1291_2": "Yañhi bhojanaṃ bhuttassa naccagītakabbasilokasaṅkhāto davo atirekatarena paṭibhāti,",
  "atk-s0515a:1291_3": "taṃ bhojanaṃ adhammena visamena pariyesitvā te āhārenti.",
  "atk-s0515a:1291_4": "Ayaṃ pana bhikkhu na evamāhāreti.",
  "atk-s0515a:1292_0": "Na madāyāti mānamadapurisamadānaṃ vaḍḍhanatthāya na āhāreti.",
  "atk-s0515a:1292_1": "Tattha rājarājamahāmattā madatthāya āhārenti nāma.",
  "atk-s0515a:1292_2": "Te hi attano mānamadapurisamadānaṃ vaḍḍhanatthāya piṇḍarasabhojanādīni paṇītabhojanāni bhuñjanti.",
  "atk-s0515a:1292_3": "Ayaṃ pana bhikkhu evaṃ nāhāreti.",
  "atk-s0515a:1293_0": "Na maṇḍanāyāti sarīramaṇḍanatthāya na āhāreti.",
  "atk-s0515a:1293_1": "Tattha rūpūpajīviniyo mātugāmā antepurikādayo ca sappiphāṇitādīni pivanti,",
  "atk-s0515a:1293_2": "siniddhamudumaddavabhojanaṃ āhārenti.",
  "atk-s0515a:1293_3": "Evaṃ no aṅgalaṭṭhi susaṇṭhitā bhavissati,",
  "atk-s0515a:1293_4": "sarīre chavivaṇṇo pasanno bhavissatīti.",
  "atk-s0515a:1293_5": "Ayaṃ pana bhikkhu evaṃ na āhāreti.",
  "atk-s0515a:1294_0": "Na vibhūsanāyāti sarīre maṃsavibhūsanatthāya na āhāreti.",
  "atk-s0515a:1294_1": "Tattha nibbuddhamallamuṭṭhikamallaceṭakādayo susiniddhehi macchamaṃsādīhi sarīraṃ pīṇenti “evaṃ no maṃsaṃ ussadaṃ bhavissati pahārasahanatthāyā”ti.",
  "atk-s0515a:1294_2": "Ayaṃ pana bhikkhu evaṃ sarīre maṃsavibhūsanatthāya na āhāreti.",
  "atk-s0515a:1295_0": "Yāvadevāti āhārāharaṇapayojanassa paricchedaniyamadassanaṃ.",
  "atk-s0515a:1295_1": "Imassa kāyassa ṭhitiyāti imassa catumahābhūtikassa karajakāyassa ṭhapanatthāya āhāreti,",
  "atk-s0515a:1295_2": "idamassa āhārāharaṇe payojananti attho.",
  "atk-s0515a:1295_3": "Yāpanāyāti jīvitindriyayāpanatthāya āhāreti.",
  "atk-s0515a:1295_4": "Vihiṃsūparatiyāti vihiṃsā nāma abhuttapaccayā uppajjanakakhuddā,",
  "atk-s0515a:1295_5": "tassā uparatiyā vūpasamanatthāya āhāreti.",
  "atk-s0515a:1295_6": "Brahmacariyānuggahāyāti brahmacariyaṃ nāma tisso sikkhā sakalasāsanaṃ,",
  "atk-s0515a:1295_7": "tassa anuggaṇhatthāya āhāreti.",
  "atk-s0515a:1296_0": "Itīti upāyanidassanaṃ,",
  "atk-s0515a:1296_1": "iminā upāyenāti attho.",
  "atk-s0515a:1296_2": "Purāṇañca vedanaṃ paṭihaṅkhāmīti purāṇavedanaṃ nāma abhuttapaccayā uppajjanakavedanā,",
  "atk-s0515a:1296_3": "taṃ paṭihanissāmīti āhāreti.",
  "atk-s0515a:1296_4": "Navañca vedanaṃ na uppādessāmīti navavedanā nāma atibhuttapaccayena uppajjanakavedanā,",
  "atk-s0515a:1296_5": "na taṃ uppādessāmīti āhāreti.",
  "atk-s0515a:1296_6": "Atha vā navavedanā nāma bhuttapaccayā na uppajjanakavedanā,",
  "atk-s0515a:1296_7": "tassā anuppannāya anuppajjanatthameva āhāreti.",
  "atk-s0515a:1297_0": "Yātrā ca me bhavissatīti yāpanā ca me bhavissati.",
  "atk-s0515a:1297_1": "Anavajjatā cāti ettha atthi sāvajjaṃ,",
  "atk-s0515a:1297_2": "atthi anavajjaṃ.",
  "atk-s0515a:1297_3": "Tattha adhammikapariyesanā adhammikapaṭiggahaṇaṃ adhammena paribhogoti idaṃ sāvajjaṃ nāma.",
  "atk-s0515a:1297_4": "Dhammena pana pariyesitvā dhammena paṭiggahetvā paccavekkhitvā paribhuñjanaṃ anavajjaṃ nāma.",
  "atk-s0515a:1297_5": "Ekacco anavajjeyeva sāvajjaṃ karoti,",
  "atk-s0515a:1297_6": "“laddhaṃ me”ti katvā pamāṇātikkantaṃ bhuñjati,",
  "atk-s0515a:1297_7": "taṃ jīrāpetuṃ asakkonto uddhaṃvirecanaadhovirecanādīhi kilamati,",
  "atk-s0515a:1297_8": "sakalavihāre bhikkhū tassa sarīrapaṭijagganabhesajjapariyesanādīsu ussukkaṃ āpajjanti,",
  "atk-s0515a:1297_9": "“kiṃ ida”nti vutte “asukassa nāma udaraṃ uddhumāta”ntiādiṃ vadanti.",
  "atk-s0515a:1297_10": "“Esa niccakālampi evaṃ pakatikoyeva,",
  "atk-s0515a:1297_11": "attano kucchippamāṇaṃ nāma na jānātī”ti nindanti garahanti.",
  "atk-s0515a:1297_12": "Ayaṃ anavajjeyeva sāvajjaṃ karoti nāma.",
  "atk-s0515a:1297_13": "Evaṃ akatvā “anavajjatā ca me bhavissatī”ti āhāreti.",
  "atk-s0515a:1298_0": "Phāsuvihāro cāti etthāpi atthi phāsuvihāro,",
  "atk-s0515a:1298_1": "atthi na phāsuvihāro.",
  "atk-s0515a:1298_2": "Tattha āharahatthako alaṃsāṭako tatravaṭṭako kākamāsako bhuttavamitakoti imesaṃ pañcannaṃ brāhmaṇānaṃ bhojanaṃ na phāsuvihāro nāma.",
  "atk-s0515a:1298_3": "Etesu hi āharahatthako nāma bahuṃ bhuñjitvā attano dhammatāya uṭṭhātuṃ asakkonto “āhara hattha”nti vadati.",
  "atk-s0515a:1298_4": "Alaṃsāṭako nāma accuddhumātakucchitāya uṭṭhitopi sāṭakaṃ nivāsetuṃ na sakkoti.",
  "atk-s0515a:1298_5": "Tatravaṭṭako nāma uṭṭhātuṃ asakkonto tatreva parivaṭṭati.",
  "atk-s0515a:1298_6": "Kākamāsako nāma yathā kākehi āmasituṃ sakkoti,",
  "atk-s0515a:1298_7": "evaṃ yāva mukhadvārā āhāreti.",
  "atk-s0515a:1298_8": "Bhuttavamitako nāma mukhena sandhāretuṃ asakkonto tattheva vamati.",
  "atk-s0515a:1298_9": "Evaṃ akatvā “phāsuvihāro ca me bhavissatī”ti āhāreti.",
  "atk-s0515a:1298_10": "Phāsuvihāro nāma catūhi pañcahi ālopeti ūnūdaratā.",
  "atk-s0515a:1298_11": "Ettakañhi bhuñjitvā pānīyaṃ pivato cattāro iriyāpathā sukhena pavattanti.",
  "atk-s0515a:1298_12": "Tasmā dhammasenāpati evamāha –",
  "atk-s0515a:1299_0": "“Cattāro pañca ālope, abhutvā udakaṃ pive;",
  "atk-s0515a:1300_0": "Alaṃ phāsuvihārāya, pahitattassa bhikkhuno”ti. ;",
  "atk-s0515a:1301_0": "Imasmiṃ pana ṭhāne aṅgāni samodhānetabbāni.",
  "atk-s0515a:1301_1": "Neva davāyāti hi ekaṃ aṅgaṃ,",
  "atk-s0515a:1301_2": "na madāyāti ekaṃ,",
  "atk-s0515a:1301_3": "na maṇḍanāyāti ekaṃ,",
  "atk-s0515a:1301_4": "na vibhūsanāyāti ekaṃ,",
  "atk-s0515a:1301_5": "yāvadeva imassa kāyassa ṭhitiyā yāpanāyāti ekaṃ,",
  "atk-s0515a:1301_6": "vihiṃsūparatiyā brahmacariyānuggahāyāti ekaṃ,",
  "atk-s0515a:1301_7": "iti purāṇañca vedanaṃ paṭihaṅkhāmi navañca vedanaṃ na uppādessāmīti ekaṃ,",
  "atk-s0515a:1301_8": "yātrā ca me bhavissatīti ekaṃ aṅgaṃ,",
  "atk-s0515a:1301_9": "anavajjatā ca phāsuvihāro cāti ayamettha bhojanānisaṃso.",
  "atk-s0515a:1302_0": "Mahāsivatthero panāha –",
  "atk-s0515a:1302_1": "“heṭṭhā cattāri aṅgāni paṭikkhepo nāma,",
  "atk-s0515a:1302_2": "upari pana aṭṭhaṅgāni samodhānetabbānī”ti.",
  "atk-s0515a:1302_3": "Tattha yāvadeva imassa kāyassa ṭhitiyāti ekaṃ aṅgaṃ,",
  "atk-s0515a:1302_4": "yāpanāyāti ekaṃ,",
  "atk-s0515a:1302_5": "vihiṃsūparatiyāti ekaṃ,",
  "atk-s0515a:1302_6": "brahmacariyānuggahāyāti ekaṃ,",
  "atk-s0515a:1302_7": "iti purāṇañca vedanaṃ paṭihaṅkhāmīti ekaṃ,",
  "atk-s0515a:1302_8": "navañca vedanaṃ na uppādessāmīti ekaṃ,",
  "atk-s0515a:1302_9": "yātrā ca me bhavissatīti ekaṃ,",
  "atk-s0515a:1302_10": "anavajjatā cāti ekaṃ,",
  "atk-s0515a:1302_11": "phāsuvihāro pana bhojanānisaṃsoti.",
  "atk-s0515a:1302_12": "Evaṃ aṭṭhaṅgasamannāgataṃ āhāraṃ āhāreti.",
  "atk-s0515a:1303_0": "90. Upekkhakoti chaḷaṅgupekkhāya samannāgato. Satoti kāyānupassanādisatiyutto.",
  "atk-s0515a:1304_0": "Upekkhakoti chaḷaṅgupekkhāya samannāgatoti ettha chaḷaṅgupekkhādhammo nāma koti? Ñāṇādayo.",
  "atk-s0515a:1304_1": "“Ñāṇa”nti vutte kiriyato cattāri ñāṇasampayuttāni labbhanti,",
  "atk-s0515a:1304_2": "“satatavihāro”ti vutte aṭṭha mahācittāni labbhanti,",
  "atk-s0515a:1304_3": "“rajjanadussanaṃ natthī”ti vutte dasa cittāni labbhanti.",
  "atk-s0515a:1304_4": "Somanassaṃ āsevanavasena labbhati.",
  "atk-s0515a:1304_5": "Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena cakkhuviññāṇena rūpaṃ disvā.",
  "atk-s0515a:1304_6": "Porāṇā panāhu –",
  "atk-s0515a:1304_7": "cakkhu rūpaṃ na passati acittakattā,",
  "atk-s0515a:1304_8": "cittampi na passati acakkhukattā.",
  "atk-s0515a:1304_9": "Dvārārammaṇasaṅghaṭṭanena pana pasādavatthukena cittena passati.",
  "atk-s0515a:1304_10": "Īdisesu pana ṭhānesu “dhanunā vijjhatī”tiādīsu viya sasambhārakathā nāma hoti.",
  "atk-s0515a:1304_11": "Tasmā cakkhuviññāṇena rūpaṃ disvāti ayamevettha attho.",
  "atk-s0515a:1305_0": "Neva sumano hotīti lobhuppattivasena chandarāguppattivasena somanasso na hoti.",
  "atk-s0515a:1305_1": "Na dummanoti paṭighuppattivasena duṭṭhacitto na hoti.",
  "atk-s0515a:1305_2": "Upekkhakoti upapattito ikkhako hoti,",
  "atk-s0515a:1305_3": "apakkhapatito hutvā iriyāpathaṃ pavatteti.",
  "atk-s0515a:1305_4": "Sato sampajānoti satimā ñāṇasampanno.",
  "atk-s0515a:1305_5": "Manāpaṃ nābhigijjhatīti manavaḍḍhanakaṃ iṭṭhārammaṇaṃ nābhigijjhati na pattheti.",
  "atk-s0515a:1305_6": "Nābhihaṃsatīti na tussati.",
  "atk-s0515a:1305_7": "Na rāgaṃ janetīti tattha tattha rañjanaṃ na uppādeti.",
  "atk-s0515a:1305_8": "Tassa ṭhitova kāyo hotīti tassa khīṇāsavassa cakkhādikāyo kampārahitattā ṭhito niccalo hoti.",
  "atk-s0515a:1305_9": "Amanāpanti aniṭṭhārammaṇaṃ.",
  "atk-s0515a:1305_10": "Na maṅku hotīti domanassito na hoti.",
  "atk-s0515a:1305_11": "Appatiṭṭhitacittoti kodhavasena ṭhitamano na hoti.",
  "atk-s0515a:1305_12": "Alīnamanasoti alīnacitto.",
  "atk-s0515a:1305_13": "Abyāpannacetasoti byāpādarahitacitto.",
  "atk-s0515a:1306_0": "Rajanīye na rajjatīti rajanīyasmiṃ vatthusmiṃ na rāgaṃ uppādeti.",
  "atk-s0515a:1306_1": "Dussanīye na dussatīti dosuppāde vatthusmiṃ na dosaṃ uppādeti.",
  "atk-s0515a:1306_2": "Mohanīye na muyhatīti mohanīyasmiṃ vatthusmiṃ na mohaṃ uppādeti.",
  "atk-s0515a:1306_3": "Kopanīye na kuppatīti kodhanīyasmiṃ vatthusmiṃ na calati.",
  "atk-s0515a:1306_4": "Madanīye na majjatīti madanīyasmiṃ vatthusmiṃ na saṃsīdati.",
  "atk-s0515a:1306_5": "Kilesanīye na kilissatīti upatapanīyasmiṃ vatthusmiṃ na upatappati.",
  "atk-s0515a:1306_6": "Diṭṭhe diṭṭhamattoti rūpārammaṇe cakkhuviññāṇena diṭṭhe diṭṭhamatto.",
  "atk-s0515a:1306_7": "Sute sutamattoti saddāyatane sotaviññāṇena sute sutamatto.",
  "atk-s0515a:1306_8": "Mute mutamattoti ghānajivhākāyaviññāṇena pāpuṇitvā gahite gahitamatto.",
  "atk-s0515a:1306_9": "Viññāte viññātamattoti manoviññāṇena ñāte ñātamatto.",
  "atk-s0515a:1306_10": "Diṭṭhe na limpatīti cakkhuviññāṇena diṭṭhe rūpārammaṇe taṇhādiṭṭhilepena na limpati.",
  "atk-s0515a:1306_11": "Diṭṭhe anūpayoti rūpārammaṇe nittaṇho hoti.",
  "atk-s0515a:1306_12": "Anapāyoti apaduṭṭhacitto.",
  "atk-s0515a:1307_0": "Saṃvijjatīti labbhati.",
  "atk-s0515a:1307_1": "Passatīti oloketi.",
  "atk-s0515a:1307_2": "Chandarāgoti sineho.",
  "atk-s0515a:1307_3": "Rūpārāmanti rūpaṃ ārāmaṃ assāti rūpārāmaṃ.",
  "atk-s0515a:1307_4": "Rūpe ratanti rūparataṃ.",
  "atk-s0515a:1307_5": "Rūpe santuṭṭhīti rūpasammuditaṃ.",
  "atk-s0515a:1308_0": "Dantaṃ nayanti samitinti uyyānakīḷāmaṇḍalādīsu mahājanamajjhaṃ gacchantā dantameva goṇajātiṃ vā assajātiṃ vā yāne yojetvā nayanti.",
  "atk-s0515a:1308_1": "Rājāti tathārūpāneva ṭhānāni gacchanto rājāpi dantameva abhiruhati.",
  "atk-s0515a:1308_2": "Manussesūti manussesupi catūhi ariyamaggehi danto nibbisevanova seṭṭho.",
  "atk-s0515a:1308_3": "Yotivākyanti yo evarūpaṃ atikkamavacanaṃ punappunaṃ vuccamānampi titikkhati na paṭipphandati na vihaññati,",
  "atk-s0515a:1308_4": "evarūpo danto seṭṭhoti attho.",
  "atk-s0515a:1309_0": "Assatarāti vaḷavāya gadrabhena jātā.",
  "atk-s0515a:1309_1": "Ājānīyāti yaṃ assadammasārathi kāraṇaṃ kāreti,",
  "atk-s0515a:1309_2": "tassa khippaṃ jānanasamatthā.",
  "atk-s0515a:1309_3": "Sindhavāti sindhavaraṭṭhe jātā assā.",
  "atk-s0515a:1309_4": "Mahānāgāti kuñjarasaṅkhātā mahāhatthino.",
  "atk-s0515a:1309_5": "Attadantoti ete assatarā vā ājānīyā vā sindhavā vā kuñjarā vā varā dantā,",
  "atk-s0515a:1309_6": "na adantā.",
  "atk-s0515a:1309_7": "Yo pana catumaggasaṅkhātena attadantena dantatāya attadanto nibbisevano,",
  "atk-s0515a:1309_8": "ayaṃ tatopi varaṃ,",
  "atk-s0515a:1309_9": "sabbehipi etehi uttaritaroti attho.",
  "atk-s0515a:1310_0": "Na hi etehi yānehīti yāni etāni hatthiyānādiyānāni,",
  "atk-s0515a:1310_1": "na hi etehi yānehi koci puggalo supinantenapi agatapubbattā “agata”nti saṅkhātaṃ nibbānadisaṃ,",
  "atk-s0515a:1310_2": "taṃ ṭhānaṃ gaccheyya.",
  "atk-s0515a:1310_3": "Yathā pubbabhāge indriyadamena dantena aparabhāge ariyamaggabhāvanāya sudantena danto nibbisevano sappañño puggalo taṃ agatapubbaṃ disaṃ gacchati,",
  "atk-s0515a:1310_4": "dantabhūmiṃ pāpuṇāti.",
  "atk-s0515a:1310_5": "Tasmā attadamanameva varanti attho.",
  "atk-s0515a:1311_0": "Vidhāsu na vikampantīti seyyassa seyyohamasmītiādīsu mānavidhāsu na calanti nappavedhanti.",
  "atk-s0515a:1311_1": "Vippamuttā punabbhavāti punabbhavapaṭisandhiyā punappunaṃ uppattito suṭṭhu muttā muñcitvā ṭhitā.",
  "atk-s0515a:1311_2": "Dantabhūmimanuppattāti ekantadamanaṃ arahattaphalabhūmiṃ pāpuṇitvā ṭhitā.",
  "atk-s0515a:1311_3": "Te loke vijitāvinoti te arahanto sattaloke vijitavijayā vijitavanto nāma honti.",
  "atk-s0515a:1312_0": "Yasmā ca bhāvitindriyo nibbhayo nibbikāro danto hoti,",
  "atk-s0515a:1312_1": "tasmā tamatthaṃ dassento “yassindriyānī”ti gāthamāha.",
  "atk-s0515a:1312_2": "Tassattho –",
  "atk-s0515a:1312_3": "yassa cakkhādīni chaḷindriyāni gocarabhāvanāya aniccāditilakkhaṇaṃ āropetvā vāsanābhāvanāya satisampajaññagandhaṃ gāhāpetvā bhāvitāni,",
  "atk-s0515a:1312_4": "tāni ca kho ajjhattagocarabhāvanāya,",
  "atk-s0515a:1312_5": "evaṃ pana bahiddhā ca sabbaloketi yattha yattha indriyānaṃ vekallatā vekallato vā sambhavo,",
  "atk-s0515a:1312_6": "tattha nābhijjhādivasena bhāvitānīti evaṃ nibbijjha ñatvā paṭivijjhitvā imaṃ parañca lokaṃ sakasantatikhandhalokaṃ",
  "atk-s0515a:1312_7": "parasantatikhandhalokañca dantamaraṇaṃ maritukāmo kālaṃ kaṅkhati,",
  "atk-s0515a:1312_8": "jīvitakkhayakālaṃ āgameti patimāneti,",
  "atk-s0515a:1312_9": "na bhāyati maraṇassa. Yathāha –",
  "atk-s0515a:1313_0": "“Maraṇe me bhayaṃ natthi, nikanti natthī jīvite”. ;",
  "atk-s0515a:1314_0": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0515a:1315_0": "Kālañca patimānemi, nibbisaṃ bhatako yathā”ti. ;",
  "atk-s0515a:1316_0": "Bhāvito sa dantoti evaṃ bhāvitindriyo so danto.",
  "atk-s0515a:1317_0": "91.",
  "atk-s0515a:1317_1": "Nissayatāti taṇhādiṭṭhinissayā.",
  "atk-s0515a:1317_2": "Ñatvā dhammanti aniccādīhi ākārehi dhammaṃ jānitvā.",
  "atk-s0515a:1317_3": "Anissitoti evaṃ tehi nissayehi anissito.",
  "atk-s0515a:1317_4": "Tena aññatra dhammañāṇā natthi nissayānaṃ abhāvoti dīpeti.",
  "atk-s0515a:1317_5": "Bhavāya vibhavāya vāti sassatāya ucchedāya vā.",
  "atk-s0515a:1317_6": "Imissā gāthāya niddeso uttāno.",
  "atk-s0515a:1318_0": "92.",
  "atk-s0515a:1318_1": "Taṃ brūmi upasantoti taṃ evarūpaṃ ekekagāthāya vuttaṃ upasantoti kathemi.",
  "atk-s0515a:1318_2": "Atarī so visattikanti so imaṃ visatādibhāvena visattikāsaṅkhātaṃ mahātaṇhaṃ atari.",
  "atk-s0515a:1319_0": "Attano diṭṭhiyā rāgo abhijjhākāyaganthoti sayaṃ gahitadiṭṭhiyā rañjanasaṅkhāto rāgo abhijjhākāyagantho.",
  "atk-s0515a:1319_1": "Paravādesu āghāto appaccayoti paresaṃ vādapaṭivādesu kopo ca atuṭṭhākāro ca byāpādo kāyagantho.",
  "atk-s0515a:1319_2": "Attano sīlaṃ vā vataṃ vāti sayaṃ gahitamethunaviratisaṅkhātaṃ sīlaṃ vā govatādivataṃ vā.",
  "atk-s0515a:1319_3": "Sīlabbataṃ vāti tadubhayaṃ vā.",
  "atk-s0515a:1319_4": "Parāmāsoti iminā suddhītiādivasena parato āmasati.",
  "atk-s0515a:1319_5": "Attano diṭṭhi idaṃsaccābhiniveso kāyaganthoti sayaṃ gahitadiṭṭhiṃ “idameva saccaṃ moghamañña”nti ayoniso abhiniveso idaṃsaccābhiniveso kāyagantho.",
  "atk-s0515a:1319_6": "Ganthā tassa na vijjantīti tassa khīṇāsavassa dve diṭṭhiganthā sotāpattimaggena na santi.",
  "atk-s0515a:1319_7": "Byāpādo kāyagantho anāgāmimaggena.",
  "atk-s0515a:1319_8": "Abhijjhākāyagantho arahattamaggena.",
  "atk-s0515a:1320_0": "93.",
  "atk-s0515a:1320_1": "Idāni tameva upasantaṃ pasaṃsanto āha “na tassa puttā”ti evamādi.",
  "atk-s0515a:1320_2": "Tattha puttā atrajādayo cattāro.",
  "atk-s0515a:1320_3": "Ettha ca puttapariggahādayo puttādināmena vuttāti veditabbā.",
  "atk-s0515a:1320_4": "Te hissa na vijjanti,",
  "atk-s0515a:1320_5": "tesaṃ vā abhāvena puttādayo na vijjantīti.",
  "atk-s0515a:1320_6": "Attāti “attā atthī”ti gahitā sassatadiṭṭhiṃ natthi.",
  "atk-s0515a:1320_7": "Nirattāti “ucchijjatī”ti gahitā ucchedadiṭṭhi.",
  "atk-s0515a:1321_0": "Natthīti gahetabbaṃ natthi.",
  "atk-s0515a:1321_1": "Muñcitabbaṃ natthīti mocetabbaṃ natthi.",
  "atk-s0515a:1321_2": "Yassa natthi gahitanti yassa puggalassa taṇhādiṭṭhivasena gahitaṃ na vijjati.",
  "atk-s0515a:1321_3": "Tassa natthi muñcitabbanti tassa puggalassa muñcitabbaṃ na vijjati.",
  "atk-s0515a:1321_4": "Gāhamuñcanasamatikkantoti gahaṇañca mocanañca vītivatto.",
  "atk-s0515a:1321_5": "Vuddhiparihānivītivattoti vuḍḍhiñca hāniñca atikkanto.",
  "atk-s0515a:1322_0": "94.",
  "atk-s0515a:1322_1": "Yena naṃ vajjuṃ puthujjanā,",
  "atk-s0515a:1322_2": "atho samaṇabrāhmaṇāti yena taṃ rāgādinā vajjena puthujjanā sabbepi devamanussā itova bahiddhā samaṇabrāhmaṇā ca rattoti vā duṭṭhoti vā vadeyyuṃ.",
  "atk-s0515a:1322_3": "Taṃ tassa apurakkhatanti taṃ rāgādivajjaṃ tassa arahato apurakkhataṃ.",
  "atk-s0515a:1322_4": "Tasmā vādesu nejatīti taṃkāraṇā nindāvacanesu na kampati.",
  "atk-s0515a:1323_0": "Nejatīti niddesassa uddesapadaṃ.",
  "atk-s0515a:1323_1": "Na iñjatīti calanaṃ na karoti.",
  "atk-s0515a:1323_2": "Na calatīti na tattha namati.",
  "atk-s0515a:1323_3": "Na vedhatīti kampetuṃ asakkuṇeyyatāya na phandati.",
  "atk-s0515a:1323_4": "Nappavedhatīti na kampati.",
  "atk-s0515a:1323_5": "Na sampavedhatīti na parivattati.",
  "atk-s0515a:1324_0": "95.",
  "atk-s0515a:1324_1": "Na ussesu vadateti visiṭṭhesu attānaṃ antokatvā “ahaṃ visiṭṭho”ti atimānavasena na vadati.",
  "atk-s0515a:1324_2": "Esa nayo itaresu dvīsu.",
  "atk-s0515a:1324_3": "Kappaṃ neti akappiyoti so evarūpo duvidhampi kappaṃ na eti. Kasmā?",
  "atk-s0515a:1324_4": "Yasmā akappiyo,",
  "atk-s0515a:1324_5": "pahīnakappoti vuttaṃ hoti.",
  "atk-s0515a:1324_6": "Imissāpi gāthāya niddeso uttānova.",
  "atk-s0515a:1325_0": "96.",
  "atk-s0515a:1325_1": "Sakanti mayhanti pariggahitaṃ.",
  "atk-s0515a:1325_2": "Asatā ca na socatīti avijjamānādinā asatā ca na socati.",
  "atk-s0515a:1325_3": "Dhammesu ca na gacchatīti sabbadhammesu chandādivasena na gacchati.",
  "atk-s0515a:1325_4": "Sa ve santoti vuccatīti so evarūpo naruttamo “santo”ti vuccati.",
  "atk-s0515a:1325_5": "Imissāpi gāthāya niddeso uttānova.",
  "atk-s0515a:1325_6": "Arahattanikūṭena desanaṃ niṭṭhāpesi.",
  "atk-s0515a:1325_7": "Desanāpariyosāne koṭisatasahassadevatānaṃ arahattappatti ahosi,",
  "atk-s0515a:1325_8": "sotāpannādīnaṃ gaṇanā natthīti.",
  "atk-s0515a:1326_0": "Saddhammappajjotikāya mahāniddesaṭṭhakathāya",
  "atk-s0515a:1327_0": "Purābhedasuttaniddesavaṇṇanā niṭṭhitā.",
  "atk-s0515a:1328_0": "11. Kalahavivādasuttaniddesavaṇṇanā",
  "atk-s0515a:1329_0": "97.",
  "atk-s0515a:1329_1": "Ekādasame kalahavivādasuttaniddese kutopahūtā kalahā vivādāti kalaho ca tassa pubbabhāgo vivādo cāti ime kuto jātā.",
  "atk-s0515a:1329_2": "Paridevasokā sahamaccharā cāti paridevasokā ca sahamaccharā ca kuto pahūtā.",
  "atk-s0515a:1329_3": "Mānātimānā sahapesuṇā cāti mānā ca atimānā ca pesuṇā ca kuto pahūtā.",
  "atk-s0515a:1329_4": "Teti te sabbepi aṭṭha kilesadhammā.",
  "atk-s0515a:1329_5": "Tadiṅgha byūhīti taṃ mayā pucchitamatthaṃ brūhi,",
  "atk-s0515a:1329_6": "yācāmi taṃ ahanti.",
  "atk-s0515a:1329_7": "Yācanattho hi iṅghāti nipāto.",
  "atk-s0515a:1330_0": "Ekena ākārenāti ekena kāraṇena.",
  "atk-s0515a:1330_1": "Aparena ākārenāti aparena kāraṇena.",
  "atk-s0515a:1330_2": "Āgārikā daṇḍapasutāti gahapatino vihesamānā.",
  "atk-s0515a:1330_3": "Pabbajitā āpattiṃ āpajjantāti anagārikā sattasu āpattikkhandhesu aññataraṃ āpajjamānā.",
  "atk-s0515a:1331_0": "Kutopahūtāti kutobhūtā.",
  "atk-s0515a:1331_1": "Kutojātāti kuto paṭiladdhabhāvā.",
  "atk-s0515a:1331_2": "Kutosañjātāti upasaggena padaṃ vaḍḍhitaṃ.",
  "atk-s0515a:1331_3": "Kutonibbattāti kuto nibbattalakkhaṇaṃ pattā.",
  "atk-s0515a:1331_4": "Upasaggena padaṃ vaḍḍhetvā “kutoabhinibbattā”ti vuttaṃ.",
  "atk-s0515a:1331_5": "Kutopātubhūtāti kutopākaṭībhūtā.",
  "atk-s0515a:1331_6": "Kiṃ nidānātiādīsu attano phalaṃ nidetīti nidānaṃ.",
  "atk-s0515a:1331_7": "Etasmā phalaṃ samudetīti samudayo.",
  "atk-s0515a:1331_8": "Etasmā phalaṃ jāyatīti jāti.",
  "atk-s0515a:1331_9": "Etasmā phalaṃ pabhavatīti pabhavo.",
  "atk-s0515a:1331_10": "Mūlaṃ pucchatīti kalahassa kāraṇaṃ pucchati.",
  "atk-s0515a:1331_11": "Kāraṇañhi patiṭṭhaṭṭhena mūlaṃ.",
  "atk-s0515a:1331_12": "Attano phalanipphādanatthaṃ hinoti pavattatīti hetu.",
  "atk-s0515a:1331_13": "“Handa naṃ gaṇhathā”ti dassentaṃ viya attano phalaṃ nidetīti nidānaṃ.",
  "atk-s0515a:1331_14": "Etasmā phalaṃ sambhavatīti sambhavo.",
  "atk-s0515a:1331_15": "Pabhavati phalaṃ etasmāti pabhavo.",
  "atk-s0515a:1331_16": "Samuṭṭhāti ettha phalaṃ,",
  "atk-s0515a:1331_17": "etena vā samuṭṭhātīti samuṭṭhānaṃ.",
  "atk-s0515a:1331_18": "Attano phalaṃ āharatīti āhāro.",
  "atk-s0515a:1331_19": "Apaṭikkhipitabbaṭṭhena attano phalaṃ ārametīti ārammaṇaṃ.",
  "atk-s0515a:1331_20": "Etaṃ paṭicca apaṭikkhipitvā phalaṃ eti pavattatīti paccayo.",
  "atk-s0515a:1331_21": "Etasmā phalaṃ samudetīti samudayoti evametesaṃ padānaṃ vacanattho veditabbo.",
  "atk-s0515a:1331_22": "Taṃ sandhāya “kalahassa ca vivādassa ca mūlaṃ pucchatī”tiādinā nayena desanā vuttā.",
  "atk-s0515a:1332_0": "98.",
  "atk-s0515a:1332_1": "Piyappahūtāti piyavatthuto jātā.",
  "atk-s0515a:1332_2": "Maccherayuttā kalahā vivādāti iminā kalahavivādādīnaṃ na kevalaṃ piyavatthumeva,",
  "atk-s0515a:1332_3": "macchariyampi paccayaṃ dasseti.",
  "atk-s0515a:1332_4": "Kalahavivādasīsena cettha sabbepi te dhammā vuttāti veditabbā.",
  "atk-s0515a:1332_5": "Yathā ca etesaṃ macchariyaṃ,",
  "atk-s0515a:1332_6": "tathā pesuṇānañca vivādaṃ.",
  "atk-s0515a:1332_7": "Tenāha “vivādajātesu ca pesuṇānī”ti.",
  "atk-s0515a:1332_8": "Imissā gāthāya niddeso uttānatthoyeva.",
  "atk-s0515a:1333_0": "99.",
  "atk-s0515a:1333_1": "Piyā su lokasmiṃ kutonidānā,",
  "atk-s0515a:1333_2": "ye cāpi lobhā vicaranti loketi “piyappahūtā kalahā”ti ye ettha vuttā,",
  "atk-s0515a:1333_3": "te piyā lokasmiṃ kutonidānā,",
  "atk-s0515a:1333_4": "na kevalañca piyā,",
  "atk-s0515a:1333_5": "ye cāpi khattiyādayo loke vicaranti lobhahetu lobhenābhibhūtā vicaranti,",
  "atk-s0515a:1333_6": "tesaṃ so lobho ca kutonidānoti dve atthe ekāya pucchāya pucchati.",
  "atk-s0515a:1333_7": "Kutonidānāti cettha kiṃnidānā kiṃhetukāti paccattavacanassa toādeso veditabbo,",
  "atk-s0515a:1333_8": "samāse cassa lopābhāvo.",
  "atk-s0515a:1333_9": "Atha vā nidānāti jātā,",
  "atk-s0515a:1333_10": "uppannāti attho.",
  "atk-s0515a:1333_11": "Tasmā kuto jātā kuto uppannāti vuttaṃ hoti.",
  "atk-s0515a:1333_12": "Āsā ca niṭṭhā cāti āsā ca tassā āsāya samiddhi ca.",
  "atk-s0515a:1333_13": "Ye samparāyāya narassa hontīti ye narassa samparāyāya honti,",
  "atk-s0515a:1333_14": "parāyanā hontīti vuttaṃ hoti.",
  "atk-s0515a:1333_15": "Ekā evāyampi pucchā.",
  "atk-s0515a:1334_0": "Dīpā hontīti patiṭṭhā bhavanti.",
  "atk-s0515a:1334_1": "Saraṇā hontīti dukkhanāsanā honti.",
  "atk-s0515a:1334_2": "Niṭṭhāparāyanā hontīti samiddhiparāyanā honti.",
  "atk-s0515a:1335_0": "100.",
  "atk-s0515a:1335_1": "Chandānidānānīti kāmacchandādichandanidānāni.",
  "atk-s0515a:1335_2": "Ye cāpi lobhā vicarantīti ye cāpi khattiyādayo lobhā vicaranti,",
  "atk-s0515a:1335_3": "tesaṃ lobhopi chandanidānoti dvepi atthe ekato vissajjeti.",
  "atk-s0515a:1335_4": "Itonidānāti chandanidānā evāti vuttaṃ hoti.",
  "atk-s0515a:1335_5": "“Itonidānā”ti hi chandaṃ sandhāyāha.",
  "atk-s0515a:1335_6": "Chandanidānā hi lobhādayo.",
  "atk-s0515a:1335_7": "“Itonidānā”ti saddasiddhi cettha “kutonidānā”ti ettha vuttanayena veditabbā.",
  "atk-s0515a:1335_8": "Āsāya samiddhi vuccati niṭṭhāti ajjhāsayanibbattipaṭilābho kathīyati.",
  "atk-s0515a:1336_0": "101.",
  "atk-s0515a:1336_1": "Vinicchayāti taṇhādiṭṭhivinicchayā.",
  "atk-s0515a:1336_2": "Ye cāpi dhammā samaṇena vuttāti ye ca aññepi kodhādīhi sampayuttā,",
  "atk-s0515a:1336_3": "tathārūpā vā akusalā dhammā buddhasamaṇena vuttā,",
  "atk-s0515a:1336_4": "te kutopahūtāti.",
  "atk-s0515a:1337_0": "Aññajātikāti aññasabhāvā.",
  "atk-s0515a:1337_1": "Aññavihitakāti aññenākārena ṭhitā.",
  "atk-s0515a:1337_2": "Samitapāpenāti nibbāpitapāpena.",
  "atk-s0515a:1337_3": "Bāhitapāpadhammenāti pahīnalāmakadhammena.",
  "atk-s0515a:1337_4": "Bhinnakilesamūlenāti kilesamūlāni bhinditvā ṭhitena.",
  "atk-s0515a:1337_5": "Sabbākusalamūlabandhanā pamuttenāti dvādasaakusalabandhanaṃ mocetvā ṭhitena.",
  "atk-s0515a:1337_6": "Vuttāti kathitā.",
  "atk-s0515a:1337_7": "Pavuttāti pakārena kathitā.",
  "atk-s0515a:1338_0": "102.",
  "atk-s0515a:1338_1": "Tamūpanissāya pahoti chandoti taṃ sukhadukkhavedanaṃ tadubhayavatthusaṅkhātaṃ sātāsātaṃ upanissāya saṃyogaviyogapatthanāvasena chando pahoti.",
  "atk-s0515a:1338_2": "Ettāvatā “chando nu lokasmiṃ kutonidāno”ti ayaṃ pañho vissajjito hoti.",
  "atk-s0515a:1338_3": "Rūpesu disvā vibhavaṃ bhavañcāti rūpesu vayañca uppādañca disvā.",
  "atk-s0515a:1338_4": "Vinicchayaṃ kubbati jantu loketi apāyādike loke ayaṃ jantu bhogādhigamatthaṃ taṇhāvinicchayaṃ “attā me",
  "atk-s0515a:1338_5": "uppanno”tiādinā nayena diṭṭhivinicchayañca kurute.",
  "atk-s0515a:1338_6": "Ettāvatā “vinicchayā cāpi kutopabhūtā”ti ayaṃ pañho vissajjito hoti.",
  "atk-s0515a:1339_0": "Sātāsātaṃ nissāyāti madhurañca amadhurañca upanissayaṃ katvā.",
  "atk-s0515a:1339_1": "Iṭṭhāniṭṭhanti iṭṭhārammaṇañca aniṭṭhārammaṇañca.",
  "atk-s0515a:1340_0": "Surāmerayamajjappamādaṭṭhānānuyoganti ettha surāti piṭṭhasurā pūvasurā odanasurā kiṇṇapakkhittā sambhārasaṃyuttāti pañca surā.",
  "atk-s0515a:1340_1": "Merayanti pupphāsavo phalāsavo madhvāsavo guḷāsavo sambhārasaṃyuttoti pañca āsavā.",
  "atk-s0515a:1340_2": "Taṃ sabbampi madakaraṇavasena majjaṃ.",
  "atk-s0515a:1340_3": "Pamādaṭṭhānanti pamādakāraṇaṃ,",
  "atk-s0515a:1340_4": "yāya cetanāya taṃ majjaṃ pivati,",
  "atk-s0515a:1340_5": "tassetaṃ adhivacanaṃ.",
  "atk-s0515a:1340_6": "Anuyoganti taṃ surāmerayamajjappamādaṭṭhānānuyogaṃ anuāyogaṃ punappunaṃ karaṇaṃ.",
  "atk-s0515a:1340_7": "Yasmā ca pana taṃ anuyuttassa me uppannā ceva bhogā parihāyanti,",
  "atk-s0515a:1340_8": "anuppannā ca nuppajjanti,",
  "atk-s0515a:1340_9": "tasmā “me bhogā parikkhayaṃ khīṇabhāvaṃ gacchantī”ti jānāti.",
  "atk-s0515a:1340_10": "Evaṃ sabbattha.",
  "atk-s0515a:1340_11": "Vikālavisikhācariyānuyoganti avelāya visikhāsu cariyānuyuttaṃ.",
  "atk-s0515a:1340_12": "Samajjābhicaraṇanti naccādidassanavasena samajjābhigamanaṃ.",
  "atk-s0515a:1340_13": "Ālasyānuyoganti kāyālasiyatāya yuttappayuttataṃ.",
  "atk-s0515a:1340_14": "Apāyamukhāni na sevatīti bhogānaṃ vināsadvārāni na sevati.",
  "atk-s0515a:1341_0": "Kasiyā vāti kasikammena vā.",
  "atk-s0515a:1341_1": "Vaṇijjāya vāti dhammikavaṇijjakammena vā.",
  "atk-s0515a:1341_2": "Gorakkhena vāti gopālakammena vā.",
  "atk-s0515a:1341_3": "Issatthena vāti dhanusippena vā.",
  "atk-s0515a:1341_4": "Rājaporisena vāti rājasevakakammena vā.",
  "atk-s0515a:1341_5": "Sippaññatarena vāti kumbhakārādisippānaṃ aññatarena vā.",
  "atk-s0515a:1341_6": "Paṭipajjatīti payogaṃ karoti.",
  "atk-s0515a:1341_7": "Cakkhusmiṃ uppanne jānātīti sasambhāracakkhusmiṃ uppanne jānāti.",
  "atk-s0515a:1341_8": "“Attā me uppanno”ti diṭṭhiṃ gaṇhāti.",
  "atk-s0515a:1341_9": "Cakkhusmiṃ antarahiteti tasmiṃ vinaṭṭhe.",
  "atk-s0515a:1341_10": "Attā me antarahitoti “mama attā vinaṭṭho”ti diṭṭhiṃ gaṇhāti.",
  "atk-s0515a:1341_11": "Vigato me attāti vītikkanto mama attā.",
  "atk-s0515a:1341_12": "Sotasmintiādīsupi eseva nayo.",
  "atk-s0515a:1342_0": "103.",
  "atk-s0515a:1342_1": "Etepi dhammā dvayameva santeti ete kodhādayo dhammā sātāsātadvaye sante eva honti uppajjanti.",
  "atk-s0515a:1342_2": "Ettāvatā tatiyapañhopi vissajjito hoti.",
  "atk-s0515a:1342_3": "Idāni yo evaṃ vissajjitesu etesu pañhesu kathaṃkathī bhaveyya,",
  "atk-s0515a:1342_4": "tassa kathaṃkathāpahānūpāyaṃ dassento āha “kathaṃkathī ñāṇapathāya sikkhe”ti,",
  "atk-s0515a:1342_5": "ñāṇadassanañāṇādhigamanatthaṃ tisso sikkhā sikkheyyāti vuttaṃ hoti.",
  "atk-s0515a:1342_6": "Kiṃkāraṇā?",
  "atk-s0515a:1342_7": "Ñatvā pavuttā samaṇena dhammā.",
  "atk-s0515a:1342_8": "Buddhasamaṇena hi ñatvā dhammā vuttā,",
  "atk-s0515a:1342_9": "natthi tassa dhammesu aññāṇaṃ,",
  "atk-s0515a:1342_10": "attano pana ñāṇānubhāvena te ajānanto na jāneyya,",
  "atk-s0515a:1342_11": "na desanādosena.",
  "atk-s0515a:1342_12": "Tasmā kathaṃkathī ñāṇapathāya sikkhe,",
  "atk-s0515a:1342_13": "ñatvā pavuttā samaṇena dhammāti.",
  "atk-s0515a:1343_0": "Pakkhepabandhanena vā baddhoti nāgarikabandhena baddho.",
  "atk-s0515a:1343_1": "Parikkhepabandhanena vāti vatiparikkhepabandhanena vā.",
  "atk-s0515a:1343_2": "Gāmabandhanenātiādīsu tasmā tasmā ṭhānato nikkhamituṃ alabhanto gāmabandhanādīhi baddho nāma hoti.",
  "atk-s0515a:1343_3": "Tassa bandhanassa mokkhatthāyāti etassa vuttappakārassa bandhanassa mocanatthaṃ.",
  "atk-s0515a:1344_0": "Ñāṇampi ñāṇapathoti pure uppannaṃ ñāṇaṃ aparāparuppannassa ñāṇampi ñāṇassa sañcaraṇamaggoti ñāṇampi ñāṇapatho.",
  "atk-s0515a:1344_1": "Ñāṇassa ārammaṇampi ñāṇapathoti ñāṇassa paccayopi taṃ ālambitvā uppajjanato ñāṇapatho.",
  "atk-s0515a:1344_2": "Ñāṇasahabhunopi dhammā ñāṇapathoti ñāṇena sahuppannā avasesā cittacetasikā dhammāpi ñāṇapatho.",
  "atk-s0515a:1344_3": "Idāni upamāya sādhento “yathā ariyamaggo ariyapatho”tiādimāha.",
  "atk-s0515a:1345_0": "Kathaṃkathī puggaloti vicikicchāvanto puggalo.",
  "atk-s0515a:1345_1": "Sakaṅkhoti sadveḷhako.",
  "atk-s0515a:1345_2": "Savilekhoti cittarājivanto.",
  "atk-s0515a:1345_3": "Sadveḷhakoti kaṅkhāvanto.",
  "atk-s0515a:1345_4": "Savicikicchoti sandehavanto.",
  "atk-s0515a:1345_5": "Ñāṇādhigamāyāti ñāṇapaṭilābhatthāya.",
  "atk-s0515a:1345_6": "Ñāṇaphusanāyāti ñāṇapaṭivijjhanatthāya.",
  "atk-s0515a:1345_7": "Atha vā ñāṇavindanatthāya.",
  "atk-s0515a:1345_8": "Ñāṇasacchikiriyāyāti ñāṇassa paccakkhakaraṇatthāya.",
  "atk-s0515a:1345_9": "Sanidānāhanti ahaṃ sanidānaṃ sapaccayaṃ katvā dhammadesanaṃ karomi.",
  "atk-s0515a:1345_10": "Sappāṭihāriyanti niyyānikaṃ katvā.",
  "atk-s0515a:1345_11": "No appāṭihāriyanti aniyyānikaṃ akatvā dhammadesanaṃ karomi.",
  "atk-s0515a:1346_0": "104.",
  "atk-s0515a:1346_1": "Sātaṃ asātañca kutonidānāti ettha sātāsātanti sukhadukkhavedanā eva adhippetā.",
  "atk-s0515a:1346_2": "Na bhavanti heteti na bhavanti ete.",
  "atk-s0515a:1346_3": "Vibhavaṃ bhavañcāpi yametamatthaṃ,",
  "atk-s0515a:1346_4": "etaṃ me pabrūhi yatonidānanti sātāsātānaṃ vibhavaṃ bhavañca etampi yaṃ atthaṃ.",
  "atk-s0515a:1346_5": "Liṅgabyattayo ettha kato.",
  "atk-s0515a:1346_6": "Idaṃ pana vuttaṃ hoti –",
  "atk-s0515a:1346_7": "sātāsātānaṃ vibhavo bhavo cāti yo esa attho,",
  "atk-s0515a:1346_8": "etaṃ me pabrūhi yatonidānanti.",
  "atk-s0515a:1346_9": "Ettha ca sātāsātānaṃ vibhavabhavavatthukā vibhavabhavadiṭṭhiyo eva vibhavabhavāti atthato veditabbā.",
  "atk-s0515a:1346_10": "Tathā hi imassa pañhassa vissajjanapakkhe “bhavadiṭṭhipi phassanidānā,",
  "atk-s0515a:1346_11": "vibhavadiṭṭhipi phassanidānā”ti upari niddese vakkhati.",
  "atk-s0515a:1346_12": "Imāya gāthāya niddese vattabbaṃ natthi.",
  "atk-s0515a:1347_0": "105. Itonidānanti phassanidānaṃ. Imāyapi vattabbaṃ natthi.",
  "atk-s0515a:1348_0": "106.",
  "atk-s0515a:1348_1": "Kismiṃ vibhūte na phusanti phassāti kismiṃ vītivatte cakkhusamphassādayo pañca phassā na phusanti.",
  "atk-s0515a:1348_2": "Imāyapi vattabbaṃ natthi.",
  "atk-s0515a:1349_0": "107.",
  "atk-s0515a:1349_1": "Nāmañca rūpañca paṭiccāti sampayuttakanāmañca vatthārammaṇarūpañca paṭicca.",
  "atk-s0515a:1349_2": "Rūpe vibhūte na phusanti phassāti rūpe vītivatte pañca phassā na phusanti.",
  "atk-s0515a:1350_0": "Tiṇṇaṃ saṅgati phassoti cakkhurūpaviññāṇānaṃ tiṇṇannaṃ saṅgatiyā phasso jāyati.",
  "atk-s0515a:1350_1": "Cakkhu ca rūpā ca rūpasminti pasādacakkhuñca rūpārammaṇāni ca rūpabhāge rūpakoṭṭhāse katvā.",
  "atk-s0515a:1350_2": "Cakkhusamphassaṃ ṭhapetvāti tiṇṇaṃ saṅgatiyā uppannaphassaṃ muñcitvā.",
  "atk-s0515a:1350_3": "Sampayuttakā dhammā nāmasminti avasesā vedanādayo phassena sahajātā dhammā nāmabhāge.",
  "atk-s0515a:1350_4": "Sotañca paṭiccātiādīsupi eseva nayo.",
  "atk-s0515a:1351_0": "Catūhākārehi rūpaṃ vibhūtaṃ hotīti catūhi kāraṇehi rūpaṃ vītivattaṃ hoti.",
  "atk-s0515a:1351_1": "Ñātavibhūtenāti pākaṭaṃ katvā vītivattena.",
  "atk-s0515a:1351_2": "Tīraṇavibhūtenāti aniccādito tīrayitvā vītivattena.",
  "atk-s0515a:1351_3": "Pahānavibhūtenāti chandarāgapahānato vītivattena.",
  "atk-s0515a:1351_4": "Samatikkamavibhūtenāti catunnaṃ arūpasamāpattīnaṃ paṭilābhavasena vītivattena.",
  "atk-s0515a:1352_0": "108.",
  "atk-s0515a:1352_1": "Kathaṃ sametassāti kathaṃ paṭipannassa.",
  "atk-s0515a:1352_2": "Vibhoti rūpanti rūpaṃ vibhavati,",
  "atk-s0515a:1352_3": "na bhaveyya vā.",
  "atk-s0515a:1352_4": "Sukhaṃ dukhañcāti iṭṭhāniṭṭharūpameva pucchati.",
  "atk-s0515a:1353_0": "Jāneyyāmāti jānissāma.",
  "atk-s0515a:1353_1": "Ājāneyyāmāti visesena jānissāma.",
  "atk-s0515a:1353_2": "Vijāneyyāmāti anekavidhena jānissāma.",
  "atk-s0515a:1353_3": "Paṭivijāneyyāmāti sammā jānissāma.",
  "atk-s0515a:1353_4": "Paṭivijjheyyāmāti cittena bujjhissāma.",
  "atk-s0515a:1354_0": "109.",
  "atk-s0515a:1354_1": "Na saññasaññīti yathā sametassa vibhoti rūpaṃ,",
  "atk-s0515a:1354_2": "so pakatisaññāya saññīpi na hoti.",
  "atk-s0515a:1354_3": "Na visaññasaññīti visaññāyapi virūpāya saññāya visaññī na hoti ummattako vā khittacitto vā.",
  "atk-s0515a:1354_4": "Nopi asaññīti saññāvirahitopi na hoti nirodhasamāpanno vā asaññasatto vā.",
  "atk-s0515a:1354_5": "Na vibhūtasaññīti “sabbaso rūpasaññāna”ntiādinā nayena samatikkantasaññīpi na hoti arūpajjhānalābhī.",
  "atk-s0515a:1354_6": "Evaṃ sametassa vibhoti rūpanti etasmiṃ saññasaññitādibhāve aṭṭhatvā yadetaṃ vuttaṃ “so evaṃ samāhite citte…pe…",
  "atk-s0515a:1354_7": "ākāsānañcāyatanasamāpattipaṭilābhatthāya cittaṃ abhinīharatī”ti,",
  "atk-s0515a:1354_8": "evaṃ sametassa arūpamaggasamaṅgino vibhoti rūpaṃ.",
  "atk-s0515a:1354_9": "Saññānidānā hi papañcasaṅkhāti evaṃ paṭipannassāpi ca yā saññā,",
  "atk-s0515a:1354_10": "taṃnidānā taṇhādiṭṭhipapañcāssa appahīnāva hontīti dasseti.",
  "atk-s0515a:1355_0": "Asaññino vuccanti nirodhasamāpannāti saññāvedanā nirodhetvā nirodhasamāpannā saññābhāvena asaññinoti kathīyanti.",
  "atk-s0515a:1355_1": "Asaññasattāti sabbena sabbaṃ saññābhāvena asaññabhave nibbattā.",
  "atk-s0515a:1356_0": "So evaṃ samāhite citteti tattha soti so bhikkhu.",
  "atk-s0515a:1356_1": "Evanti catutthajjhānakkamanidassanametaṃ,",
  "atk-s0515a:1356_2": "iminā kamena catutthajjhānaṃ paṭilabhitvāti vuttaṃ hoti.",
  "atk-s0515a:1356_3": "Samāhiteti iminā catutthajjhānasamādhinā samāhite.",
  "atk-s0515a:1356_4": "Parisuddhetiādīsu pana upekkhāsatipārisuddhibhāvena parisuddhe.",
  "atk-s0515a:1356_5": "Parisuddhattāyeva pariyodāte,",
  "atk-s0515a:1356_6": "pabhassareti vuttaṃ hoti.",
  "atk-s0515a:1356_7": "Sukhādīnaṃ paccayānaṃ ghātena vihatarāgādiaṅgaṇattā anaṅgaṇe.",
  "atk-s0515a:1356_8": "Anaṅgaṇattā eva ca vigatūpakkilese.",
  "atk-s0515a:1356_9": "Aṅgaṇena hi cittaṃ upakkilissati.",
  "atk-s0515a:1356_10": "Subhāvitattā mudubhūte,",
  "atk-s0515a:1356_11": "vasībhāvappatteti vuttaṃ hoti.",
  "atk-s0515a:1356_12": "Vase vattamānañhi cittaṃ mudūti vuccati.",
  "atk-s0515a:1356_13": "Muduttāyeva ca kammaniye,",
  "atk-s0515a:1356_14": "kammakkhame kammayoggeti vuttaṃ hoti.",
  "atk-s0515a:1356_15": "Mudu hi cittaṃ kammaniyaṃ hoti suddhantamiva suvaṇṇaṃ.",
  "atk-s0515a:1356_16": "Tadubhayampi ca subhāvitattāyeva.",
  "atk-s0515a:1356_17": "Yathāha “nāhaṃ,",
  "atk-s0515a:1356_18": "bhikkhave,",
  "atk-s0515a:1356_19": "aññaṃ ekadhammampi samanupassāmi,",
  "atk-s0515a:1356_20": "yaṃ evaṃ bhāvitaṃ kammaniyaṃ hoti yathayidaṃ,",
  "atk-s0515a:1356_21": "bhikkhave,",
  "atk-s0515a:1356_22": "citta”nti.",
  "atk-s0515a:1357_0": "Etesu hi parisuddhabhāvādīsu ṭhitattā ṭhite.",
  "atk-s0515a:1357_1": "Ṭhitattāyeva āneñjappatte acale niriñjaneti vuttaṃ hoti.",
  "atk-s0515a:1357_2": "Mudukammaññabhāvena vā attano vase ṭhitattā ṭhite.",
  "atk-s0515a:1357_3": "Saddhādīhi pariggahitattā āneñjappatte.",
  "atk-s0515a:1357_4": "Saddhāpariggahitañhi cittaṃ assaddhiyena na iñjati,",
  "atk-s0515a:1357_5": "vīriyapariggahitaṃ kosajjena na iñjati,",
  "atk-s0515a:1357_6": "satipariggahitaṃ pamādena na iñjati,",
  "atk-s0515a:1357_7": "samādhipariggahitaṃ uddhaccena na iñjati,",
  "atk-s0515a:1357_8": "paññāpariggahitaṃ avijjāya na iñjati,",
  "atk-s0515a:1357_9": "obhāsagataṃ kilesandhakārena na iñjati.",
  "atk-s0515a:1357_10": "Imehi chahi dhammehi pariggahituṃ āneñjappattaṃ hoti.",
  "atk-s0515a:1357_11": "Evaṃ aṭṭhaṅgasamannāgataṃ cittaṃ abhinīhārakkhamaṃ hoti ākāsānañcāyatanasamāpattipaṭilābhatthāya.",
  "atk-s0515a:1358_0": "Aparo nayo –",
  "atk-s0515a:1358_1": "catutthajjhānasamādhinā samāhite.",
  "atk-s0515a:1358_2": "Nīvaraṇadūrībhāvena parisuddhe.",
  "atk-s0515a:1358_3": "Vitakkādisamatikkamena pariyodāte.",
  "atk-s0515a:1358_4": "Jhānapaṭilābhapaccanikānaṃ pāpakānaṃ icchāvacarānañca abhāvena anaṅgaṇe.",
  "atk-s0515a:1358_5": "Icchāvacarānanti icchāya avacarānaṃ,",
  "atk-s0515a:1358_6": "icchāvasena otiṇṇānaṃ pavattānaṃ nānappakārānaṃ kopaappaccayānanti attho.",
  "atk-s0515a:1358_7": "Abhijjhādīnaṃ cittūpakkilesānaṃ vigamena vigatūpakkilese.",
  "atk-s0515a:1358_8": "Ubhayampi cetaṃ aṅgaṇasuttavatthasuttānusāreneva veditabbaṃ.",
  "atk-s0515a:1358_9": "Vasippattiyā mudubhūte.",
  "atk-s0515a:1358_10": "Iddhipādabhāvūpagamanena kammaniye.",
  "atk-s0515a:1358_11": "Bhāvanāpāripūriyā paṇītabhāvūpagamena ṭhite āneñjappatte,",
  "atk-s0515a:1358_12": "yathā āneñjabhāvaṃ āneñjappattaṃ hoti,",
  "atk-s0515a:1358_13": "evaṃ ṭhiteti attho.",
  "atk-s0515a:1358_14": "Evampi aṭṭhaṅgasamannāgamena cittaṃ abhinīhārakkhamaṃ hoti ākāsānañcāyatanasamāpattipaṭilābhatthāya pādakaṃ padaṭṭhānabhūtaṃ.",
  "atk-s0515a:1359_0": "Āruppamaggasamaṅgīti arūpasamāpattiyā gamanamaggena aparihīno.",
  "atk-s0515a:1359_1": "Papañcāyeva papañcasaṅkhāti taṇhādipapañcāyeva papañcasaṅkhā.",
  "atk-s0515a:1360_0": "110.",
  "atk-s0515a:1360_1": "Ettāvataggaṃ nu vadanti heke,",
  "atk-s0515a:1360_2": "yakkhassa suddhiṃ idha paṇḍitāse.",
  "atk-s0515a:1360_3": "Udāhu aññampi vadanti ettoti ettāvatā nu idha paṇḍitā samaṇabrāhmaṇā aggaṃ suddhiṃ sattassa vadanti,",
  "atk-s0515a:1360_4": "udāhu aññampi etto arūpasamāpattito adhikañca vadantīti pucchati.",
  "atk-s0515a:1361_0": "Etto arūpasamāpattitoti etasmā arūpasamāpattito.",
  "atk-s0515a:1362_0": "111.",
  "atk-s0515a:1362_1": "Ettāvataggampi vadanti heketi eke sassatavādā samaṇabrāhmaṇā paṇḍitamānino ettāvatāpi aggaṃ suddhiṃ vadanti.",
  "atk-s0515a:1362_2": "Tesaṃ paneke samayaṃ vadantīti tesaññeva eke ucchedavādā samayaṃ ucchedaṃ vadanti.",
  "atk-s0515a:1362_3": "Anupādisese kusalāvadānāti anupādisese kusalavādā samānā.",
  "atk-s0515a:1363_0": "Bhavatajjitāti bhavato bhītā.",
  "atk-s0515a:1363_1": "Vibhavaṃ abhinandantīti ucchedaṃ paṭicca tussanti.",
  "atk-s0515a:1363_2": "Te sattassa samanti te ucchedavādino puggalassa samaṃ anuppattiṃ vadanti.",
  "atk-s0515a:1363_3": "Upasamanti atīva samaṃ.",
  "atk-s0515a:1363_4": "Vūpasamanti santaṃ.",
  "atk-s0515a:1363_5": "Nirodhanti anuppādaṃ.",
  "atk-s0515a:1363_6": "Paṭipassaddhinti apunuppattiṃ.",
  "atk-s0515a:1364_0": "112.",
  "atk-s0515a:1364_1": "Ete ca ñatvā upanissitāti ete ca diṭṭhigatike sassatucchedadiṭṭhiyo nissitāti ñatvā.",
  "atk-s0515a:1364_2": "Ñatvā munī nissaye so vīmaṃsīti nissaye ca ñatvā so vīmaṃsī paṇḍito buddhamuni.",
  "atk-s0515a:1364_3": "Ñatvā vimuttoti dukkhāniccādito dhamme ñatvā vimutto.",
  "atk-s0515a:1364_4": "Bhavābhavāya na sametīti punappunaṃ upapattiyā na samāgacchati.",
  "atk-s0515a:1364_5": "Aparāmasanti aparāmasanto.",
  "atk-s0515a:1364_6": "Parāmāsaṃ nāpajjantoti attho.",
  "atk-s0515a:1365_0": "Saddhammappajjotikāya mahāniddesaṭṭhakathāya",
  "atk-s0515a:1366_0": "Kalahavivādasuttaniddesavaṇṇanā niṭṭhitā.",
  "atk-s0515a:1367_0": "12. Cūḷabyūhasuttaniddesavaṇṇanā",
  "atk-s0515a:1368_0": "Dvādasame cūḷabyūhasuttaniddese sakaṃsakaṃdiṭṭhiparibbasānāti idampi tasmiṃyeva mahāsamaye “sabbepime diṭṭhigatikā ‘sādhurūpāmhā’ti bhaṇanti,",
  "atk-s0515a:1368_1": "kiṃ nu kho sādhurūpāva ime attano eva diṭṭhiyā patiṭṭhahanti,",
  "atk-s0515a:1368_2": "udāhu aññampi diṭṭhiṃ gaṇhantī”ti uppannacittānaṃ ekaccānaṃ devatānaṃ tamatthaṃ pakāsetuṃ purimanayeneva nimmitabuddhena attānaṃ pucchāpetvā vuttaṃ.",
  "atk-s0515a:1369_0": "113.",
  "atk-s0515a:1369_1": "Tattha ādito dvepi gāthā pucchāgāthāyeva.",
  "atk-s0515a:1369_2": "Tāsu sakaṃ sakaṃ diṭṭhiparibbasānāti attano attano diṭṭhiyā vasamānā.",
  "atk-s0515a:1369_3": "Viggayha nānā kusalā vadantīti taṃ diṭṭhiṃ balavaggāhaṃ gahetvā “tattha kusalāmhā”ti paṭijānamānā puthu puthu vadanti,",
  "atk-s0515a:1369_4": "ekaṃ na vadanti.",
  "atk-s0515a:1369_5": "Yo evaṃ jānāti sa vedi dhammaṃ,",
  "atk-s0515a:1369_6": "idaṃ paṭikkosamakevalī soti tañca diṭṭhiṃ sandhāya yo evaṃ jānāti,",
  "atk-s0515a:1369_7": "so dhammaṃ vediyi.",
  "atk-s0515a:1369_8": "Idaṃ pana paṭikkosanto hīno hotīti ca vadanti.",
  "atk-s0515a:1370_0": "Nānā vadantīti nānākāraṇaṃ bhaṇanti.",
  "atk-s0515a:1370_1": "Vividhaṃ vadantīti nānāvidhaṃ bhaṇanti.",
  "atk-s0515a:1370_2": "Aññoññaṃ vadantīti ekaṃ avatvā aññaṃ aññaṃ gahetvā vadanti.",
  "atk-s0515a:1370_3": "Akevalī soti yo akusalo ayaṃ.",
  "atk-s0515a:1370_4": "Asamattoti na paripūro.",
  "atk-s0515a:1370_5": "Aparipuṇṇoti na sampuṇṇo.",
  "atk-s0515a:1371_0": "114. Bāloti hīno. Akkusaloti avidvā.",
  "atk-s0515a:1372_0": "115.",
  "atk-s0515a:1372_1": "Idāni tisso vissajjanagāthā hontīti.",
  "atk-s0515a:1372_2": "Tā purimaḍḍhena vuttamatthaṃ pacchimaḍḍhena paṭibyūhitvā ṭhitā.",
  "atk-s0515a:1372_3": "Tena byūhena uttarasuttato ca appakattā idaṃ suttaṃ “cūḷabyūha”nti nāmaṃ labhi.",
  "atk-s0515a:1372_4": "Tattha paṭhamagāthāyaṃ tāva parassa ce dhammanti parassa diṭṭhiṃ.",
  "atk-s0515a:1372_5": "Sabbevime bālāti evaṃ sante sabbeva ime bālā hontīti adhippāyo.",
  "atk-s0515a:1372_6": "Kiṃkāraṇā?",
  "atk-s0515a:1372_7": "Sabbevime diṭṭhiparibbasānāti.",
  "atk-s0515a:1373_0": "116.",
  "atk-s0515a:1373_1": "Sandiṭṭhiyā ceva na vīvadātā,",
  "atk-s0515a:1373_2": "saṃsuddhapaññā kusalā mutīmāti sakāya diṭṭhiyā anavīvadātā avodātā saṃkiliṭṭhāva samānā saṃsuddhapaññā ca kusalā ca mutimanto ca te honti ce.",
  "atk-s0515a:1373_3": "Atha vā “sandiṭṭhiyā ce vadātā”ti pāṭho,",
  "atk-s0515a:1373_4": "tassattho –",
  "atk-s0515a:1373_5": "sakāya pana diṭṭhiyā vodātā saṃsuddhapaññā kusalā mutimanto honti ce,",
  "atk-s0515a:1373_6": "na tesaṃ kocīti evaṃ sante tesaṃ ekopi nihīnapañño na hoti,",
  "atk-s0515a:1373_7": "kiṃkāraṇā?",
  "atk-s0515a:1373_8": "Diṭṭhī hi tesampi tathā samattā,",
  "atk-s0515a:1373_9": "yathā itaresanti.",
  "atk-s0515a:1374_0": "117.",
  "atk-s0515a:1374_1": "Na vāhametanti gāthāya saṅkhepattho –",
  "atk-s0515a:1374_2": "yaṃ te mithu dve dve janā aññamaññaṃ “bālo”ti āhu,",
  "atk-s0515a:1374_3": "ahaṃ etaṃ tathiyanti tacchanti neva brūmi.",
  "atk-s0515a:1374_4": "Kiṃkāraṇā?",
  "atk-s0515a:1374_5": "Yasmā sabbeva te sakaṃ sakaṃ diṭṭhiṃ “idameva saccaṃ moghamañña”nti akaṃsu,",
  "atk-s0515a:1374_6": "tena ca kāraṇena paraṃ “bālo”ti dahanti.",
  "atk-s0515a:1374_7": "Ettha ca tathiyaṃ,",
  "atk-s0515a:1374_8": "tathevanti dvepi pāṭhā.",
  "atk-s0515a:1375_0": "Tacchanti atucchaṃ.",
  "atk-s0515a:1375_1": "Tathanti aviparītaṃ,",
  "atk-s0515a:1375_2": "bhūtanti santaṃ.",
  "atk-s0515a:1375_3": "Yāthāvanti saṃvijjamānaṃ.",
  "atk-s0515a:1375_4": "Aviparitanti na visaṅketaṃ.",
  "atk-s0515a:1376_0": "118. Yamāhūti pucchāgāthāya “yaṃ diṭṭhisaccaṃ tathiya”nti eke āhu.",
  "atk-s0515a:1377_0": "119.",
  "atk-s0515a:1377_1": "Ekañhi saccanti vissajjanagāthāya ekaṃ saccaṃ nirodho maggo vā.",
  "atk-s0515a:1377_2": "Yasmiṃ pajā no vivade pajānanti yamhi sacce pajānanto pajā no vivadeyyuṃ.",
  "atk-s0515a:1377_3": "Sayaṃ thunantīti attanā vadanti.",
  "atk-s0515a:1378_0": "120.",
  "atk-s0515a:1378_1": "Kasmā nūti pucchāgāthāya pavādiyāseti vādino.",
  "atk-s0515a:1378_2": "Udāhu te takkamanussarantīti te vādino udāhu attano takkamattaṃ anugacchanti.",
  "atk-s0515a:1379_0": "Takkapariyāhatanti vitakkena samantato āhataṃ.",
  "atk-s0515a:1379_1": "Vīmaṃsānucaritanti attano upaṭṭhitapaññāya vicaritaṃ.",
  "atk-s0515a:1379_2": "Sayaṃpaṭibhānanti attano paṭibhānaṃ.",
  "atk-s0515a:1380_0": "121.",
  "atk-s0515a:1380_1": "Na hevāti vissajjanagāthāya aññatra saññāya niccānīti ṭhapetvā saññāmattena niccanti gahitaggahaṇāni.",
  "atk-s0515a:1380_2": "Takkañca diṭṭhīsu pakappayitvāti attano niccasaṅkappamattaṃ diṭṭhīsu janetvā.",
  "atk-s0515a:1381_0": "Yasmā pana diṭṭhīsu vitakkaṃ janentā diṭṭhiyo sañjanenti,",
  "atk-s0515a:1381_1": "tasmā vuttaṃ “diṭṭhigatāni janenti sañjanentī”tiādi.",
  "atk-s0515a:1381_2": "Janentīti uparūpari diṭṭhiṃ uppādentā janenti.",
  "atk-s0515a:1381_3": "Sañjanentītiādīni upasaggavasena padaṃ vaḍḍhetvā vuttāni.",
  "atk-s0515a:1381_4": "Mayhaṃ saccanti mama vacanaṃ tacchaṃ.",
  "atk-s0515a:1382_0": "122.",
  "atk-s0515a:1382_1": "Idāni evaṃ nānāsaccesu asantesu takkamattaṃ anussarantānaṃ diṭṭhigatikānaṃ vippaṭipattiṃ dassetuṃ “diṭṭhe sute”tiādikā gāthāyo abhāsi.",
  "atk-s0515a:1382_2": "Tattha diṭṭheti diṭṭhaṃ,",
  "atk-s0515a:1382_3": "diṭṭhasuddhinti adhippāyo.",
  "atk-s0515a:1382_4": "Esa nayo sutādīsu.",
  "atk-s0515a:1382_5": "Ete ca nissāya vimānadassīti ete diṭṭhidhamme nissayitvā suddhibhāvasaṅkhātaṃ vimānaṃ asammānaṃ passantopi.",
  "atk-s0515a:1382_6": "Vinicchaye ṭhatvā pahassamāno,",
  "atk-s0515a:1382_7": "bālo paro akkusaloti cāhāti evaṃ vimānadassīpi tasmiṃ diṭṭhivinicchaye ṭhatvā tuṭṭhijāto hāsajāto hutvā paro “hīno ca avidvā cā”ti evaṃ vadatiyeva.",
  "atk-s0515a:1383_0": "Na sammānetītipi vimānadassīti na bahumānaṃ karotīti evampi vimānadassī na bahumānadassī.",
  "atk-s0515a:1383_1": "Domanassaṃ janetīti paṭhamaṃ diṭṭhinissayaṃ allīyitvā domanassaṃ patvā pacchā diṭṭhivinicchaye ṭhitakāle somanassaṃ uppādetīti attho.",
  "atk-s0515a:1384_0": "Vinicchayadiṭṭhiyā ṭhatvāti sanniṭṭhānaṃ katvā gahitadiṭṭhiyā ṭhatvā.",
  "atk-s0515a:1385_0": "123.",
  "atk-s0515a:1385_1": "Evaṃ sante yenevāti gāthā.",
  "atk-s0515a:1385_2": "Tattha sayamattanāti sayameva attānaṃ.",
  "atk-s0515a:1385_3": "Vimānetīti garahati.",
  "atk-s0515a:1385_4": "Tadeva pāvāti tadeva vacanaṃ diṭṭhiṃ vadati,",
  "atk-s0515a:1385_5": "taṃ vā puggalaṃ.",
  "atk-s0515a:1386_0": "124.",
  "atk-s0515a:1386_1": "Atisāradiṭṭhiyāti gāthāyattho –",
  "atk-s0515a:1386_2": "so evaṃ tāya lakkhaṇātisāriniyā atisāradiṭṭhiyā samatto paripuṇṇo uddhumāto,",
  "atk-s0515a:1386_3": "tena ca diṭṭhimānena matto “paripuṇṇo ahaṃ kevalī”ti evaṃ paripuṇṇamānī.",
  "atk-s0515a:1386_4": "Sayameva attānaṃ manasā “ahaṃ paṇḍito”ti abhisiñcati.",
  "atk-s0515a:1386_5": "Kiṃkāraṇā?",
  "atk-s0515a:1386_6": "Diṭṭhī hi sā tassa tathā samattāti.",
  "atk-s0515a:1387_0": "Sabbā tā diṭṭhiyo lakkhaṇātikkantāti tā sabbā dvāsaṭṭhidiṭṭhiyo lakkhaṇaṃ atītā atisarantīti atikkantā.",
  "atk-s0515a:1387_1": "Anomoti anūno.",
  "atk-s0515a:1388_0": "125.",
  "atk-s0515a:1388_1": "Parassa ceti gāthāya sambandho attho ca –",
  "atk-s0515a:1388_2": "kiñca bhiyyo?",
  "atk-s0515a:1388_3": "Yo so vinicchaye ṭhatvā pahassamāno “bālo paro akkusalo”ti cāha,",
  "atk-s0515a:1388_4": "tassa parassa ce hi vacasā so tena vuccamāno nihīno hoti,",
  "atk-s0515a:1388_5": "tumo sahā hoti nihīnapañño,",
  "atk-s0515a:1388_6": "sopi teneva saha nihīnapañño hoti.",
  "atk-s0515a:1388_7": "Sopi hi taṃ “bālo”ti vadati.",
  "atk-s0515a:1388_8": "Atha tassa vacanaṃ appamāṇaṃ,",
  "atk-s0515a:1388_9": "so pana sayameva vedagū ca dhīro ca hoti.",
  "atk-s0515a:1388_10": "Evaṃ sante na koci bālo samaṇesu atthi.",
  "atk-s0515a:1388_11": "Sabbepi hi te attano icchāya paṇḍitā.",
  "atk-s0515a:1389_0": "Vācāyāti kathanena.",
  "atk-s0515a:1389_1": "Vacanenāti bhāsitena.",
  "atk-s0515a:1389_2": "Ninditakāraṇāti garahahetunā.",
  "atk-s0515a:1389_3": "Garahitakāraṇāti avaññātahetunā.",
  "atk-s0515a:1389_4": "Upavaditakāraṇāti upavādahetunā.",
  "atk-s0515a:1390_0": "126.",
  "atk-s0515a:1390_1": "Aññaṃ itoti gāthāya sambandho attho ca –",
  "atk-s0515a:1390_2": "“atha ce sayaṃ vedagū hoti dhīro.",
  "atk-s0515a:1390_3": "Na koci bālo samaṇesu atthī”ti evañhi vuttepi siyā kassaci “kasmā”ti.",
  "atk-s0515a:1390_4": "Tattha vuccate –",
  "atk-s0515a:1390_5": "yasmā aññaṃ ito yābhivadanti dhammaṃ,",
  "atk-s0515a:1390_6": "aparaddhā suddhimakevalī te.",
  "atk-s0515a:1390_7": "Evampi titthyā puthuso vadanti,",
  "atk-s0515a:1390_8": "ye ito aññaṃ diṭṭhiṃ abhivadanti,",
  "atk-s0515a:1390_9": "te aparaddhā viraddhā suddhimaggaṃ,",
  "atk-s0515a:1390_10": "akevalino ca teti evaṃ puthutitthiyā yasmā vadantīti vuttaṃ hoti.",
  "atk-s0515a:1390_11": "Kasmā panevaṃ vadantīti ce?",
  "atk-s0515a:1390_12": "Sandiṭṭhirāgena hi tebhirattā,",
  "atk-s0515a:1390_13": "yasmā sakena diṭṭhirāgena te abhirattāti vuttaṃ hoti.",
  "atk-s0515a:1391_0": "Te suddhimagganti te aññatitthiyā akiliṭṭhamaggaṃ.",
  "atk-s0515a:1391_1": "Visuddhimagganti niddosamaggaṃ.",
  "atk-s0515a:1391_2": "Parisuddhimagganti sukkamaggaṃ.",
  "atk-s0515a:1391_3": "Vodātamagganti paṇḍaramaggaṃ.",
  "atk-s0515a:1391_4": "Pariyodātamagganti pabhāvantamaggaṃ.",
  "atk-s0515a:1391_5": "Viraddhāti vuttavidhinā maggena virajjhitvā ṭhitā.",
  "atk-s0515a:1391_6": "Aparaddhāti aparajjhitvā ṭhitā.",
  "atk-s0515a:1391_7": "Khalitāti parihīnā.",
  "atk-s0515a:1391_8": "Galitāti tato bhaṭṭhā.",
  "atk-s0515a:1391_9": "Aññāyāti aññāṇena.",
  "atk-s0515a:1391_10": "Aparaddhāti parājayamāpannā.",
  "atk-s0515a:1391_11": "Atha vā “ñāyāparaddhā”tipi pāṭho.",
  "atk-s0515a:1391_12": "Ñāyena maggena viraddhāti attho.",
  "atk-s0515a:1392_0": "127.",
  "atk-s0515a:1392_1": "Evaṃ abhirattā ca –",
  "atk-s0515a:1392_2": "idheva suddhinti gāthā.",
  "atk-s0515a:1392_3": "Tattha sakāyaneti sakamagge.",
  "atk-s0515a:1392_4": "Daḷhaṃ vadānāti daḷhavādā.",
  "atk-s0515a:1393_0": "Thiravādāti sanniṭṭhānavādā. Balikavādāti balavantavādā. Avaṭṭhitavādāti patiṭṭhahitvā kathitavādā.",
  "atk-s0515a:1394_0": "128.",
  "atk-s0515a:1394_1": "Ye evañca daḷhavādā,",
  "atk-s0515a:1394_2": "tesu yo koci titthiyo sakāyane vāpi daḷhaṃ vadāno kamettha bāloti paraṃ daheyya,",
  "atk-s0515a:1394_3": "saṅkhepato tattha sassatucchedasaṅkhāte vitthārato natthikaissarakārakaniyatiādibhede sake ayane “idameva",
  "atk-s0515a:1394_4": "sacca”nti daḷhaṃ vadāno kaṃ paraṃ ettha diṭṭhigate “bālo”ti saha dhammena passeyya,",
  "atk-s0515a:1394_5": "nanu sabbopi tassa matena paṇḍito eva suppaṭipanno eva ca.",
  "atk-s0515a:1394_6": "Evaṃ sante sayameva so medhagamāvaheyya,",
  "atk-s0515a:1394_7": "paraṃ vadaṃ bālamasuddhidhammaṃ.",
  "atk-s0515a:1394_8": "Sopi paraṃ “bālo ca asuddhidhammo ca aya”nti vadanto attanāva kalahaṃ āvaheyya. Kasmā?",
  "atk-s0515a:1394_9": "Yasmā sabbopi tassa matena paṇḍitoyeva suppaṭipannoyeva ca.",
  "atk-s0515a:1395_0": "129.",
  "atk-s0515a:1395_1": "Evaṃ sabbathāpi vinicchaye ṭhatvā sayaṃ pamāya,",
  "atk-s0515a:1395_2": "uddhaṃ sa lokasmiṃ vivādametīti diṭṭhiyā ṭhatvā sayañca satthārādiṃ minitvā so bhiyyo vivādametīti.",
  "atk-s0515a:1395_3": "Evaṃ pana vinicchayesu ādīnavaṃ ñatvā ariyamaggena hitvāna sabbāni vinicchayāni,",
  "atk-s0515a:1395_4": "na medhagaṃ kubbati jantu loketi arahattanikūṭena desanaṃ niṭṭhāpesi.",
  "atk-s0515a:1396_0": "Sayaṃ pamāyāti attanā minitvā.",
  "atk-s0515a:1396_1": "Paminitvāti pamāṇaṃ katvā.",
  "atk-s0515a:1396_2": "“Pavinetvā”tipi pāṭho,",
  "atk-s0515a:1396_3": "taṃ na sundaraṃ.",
  "atk-s0515a:1396_4": "Uddhaṃ vādena saddhinti attano upari kathentena saha.",
  "atk-s0515a:1396_5": "Desanāpariyosāne purābhedasutte vuttasadiso eva abhisamayo ahosīti.",
  "atk-s0515a:1397_0": "Saddhammappajjotikāya mahāniddesaṭṭhakathāya",
  "atk-s0515a:1398_0": "Cūḷabyūhasuttaniddesavaṇṇanā niṭṭhitā.",
  "atk-s0515a:1399_0": "13. Mahābyūhasuttaniddesavaṇṇanā",
  "atk-s0515a:1400_0": "130.",
  "atk-s0515a:1400_1": "Terasame mahābyūhasuttaniddese ye kecime diṭṭhiparibbasānāti idampi “kiṃ nu kho ime diṭṭhiparibbasānā viññūnaṃ santikā nindameva labhanti,",
  "atk-s0515a:1400_2": "udāhu pasaṃsampī”ti uppannacittānaṃ ekaccānaṃ devatānaṃ tamatthaṃ āvikātuṃ purimanayeneva nimmitabuddhena attānaṃ pucchāpetvā vuttaṃ.",
  "atk-s0515a:1400_3": "Tattha anvānayantīti anu ānayanti punappunaṃ āharanti.",
  "atk-s0515a:1401_0": "Nindameva anventīti garahameva upagacchanti.",
  "atk-s0515a:1402_0": "131.",
  "atk-s0515a:1402_1": "Idāni yasmā te “idameva sacca”nti vadantāpi diṭṭhigatikavādino kadāci katthaci pasaṃsampi labhanti,",
  "atk-s0515a:1402_2": "yaṃ etaṃ pasaṃsāsaṅkhātaṃ vādaphalaṃ,",
  "atk-s0515a:1402_3": "taṃ appaṃ,",
  "atk-s0515a:1402_4": "rāgādīnaṃ samāya samatthaṃ na hoti,",
  "atk-s0515a:1402_5": "ko pana vādo dutiye nindāphale,",
  "atk-s0515a:1402_6": "tasmā etamatthaṃ dassento imaṃ tāva vissajjanagāthaṃ āha “appañhi etaṃ na alaṃ samāya,",
  "atk-s0515a:1402_7": "duve vivādassa phalāni brūmī”ti.",
  "atk-s0515a:1402_8": "Tattha duve vivādassa phalānīti nindā ca pasaṃsā ca jayaparājayādīni vā taṃsabhāgāni.",
  "atk-s0515a:1402_9": "Etampi disvāti “nindā aniṭṭhā eva,",
  "atk-s0515a:1402_10": "pasaṃsā nālaṃ samāyā”ti etampi vivādaphale ādīnavaṃ disvā.",
  "atk-s0515a:1402_11": "Khemābhipassaṃ avivādabhūminti avivādabhūmiṃ nibbānaṃ khemanti passamāno.",
  "atk-s0515a:1403_0": "Appakanti mandaṃ.",
  "atk-s0515a:1403_1": "Parittakanti thokaṃ.",
  "atk-s0515a:1403_2": "Omakanti heṭṭhimakaṃ.",
  "atk-s0515a:1403_3": "Lāmakanti pāpakaṃ.",
  "atk-s0515a:1403_4": "Samāyāti rāgādīnaṃ samanatthāya.",
  "atk-s0515a:1403_5": "Upasamāyāti uparūpari samanatthāya.",
  "atk-s0515a:1403_6": "Vūpasamāyāti sannisīdāpanatthāya.",
  "atk-s0515a:1403_7": "Nibbānāyāti amatamahānibbānatthāya.",
  "atk-s0515a:1403_8": "Paṭinissaggāyāti maggena kilesānaṃ nissajjanatthāya.",
  "atk-s0515a:1403_9": "Paṭipassaddhiyāti phalena paṭipassaddhānaṃ anuppajjanatthāya nālaṃ.",
  "atk-s0515a:1404_0": "132.",
  "atk-s0515a:1404_1": "Evañhi avivādamāno –",
  "atk-s0515a:1404_2": "yā kācimāti gāthā.",
  "atk-s0515a:1404_3": "Tattha sammutiyoti diṭṭhiyo.",
  "atk-s0515a:1404_4": "Puthujjāti puthujjanasambhavā.",
  "atk-s0515a:1404_5": "So upayaṃ kimeyyāti so upagantabbaṭṭhena upayaṃ rūpādīsu ekampi dhammaṃ kiṃ upeyya,",
  "atk-s0515a:1404_6": "kena vā kāraṇena upeyya.",
  "atk-s0515a:1404_7": "Diṭṭhe sute khantimakubbamānoti diṭṭhasutasuddhīsu pemaṃ akaronto.",
  "atk-s0515a:1405_0": "Puthujjanehi janitāti puthujjanehi uppāditā.",
  "atk-s0515a:1405_1": "Sammutiyoti diṭṭhiyo.",
  "atk-s0515a:1405_2": "Puthu nānājanehi janitā vāti anekavidhehi diṭṭhigatikehi uppāditā vā.",
  "atk-s0515a:1405_3": "Netīti na eti.",
  "atk-s0515a:1405_4": "Na upetīti samīpaṃ na eti.",
  "atk-s0515a:1405_5": "Na upagacchatīti nivattati.",
  "atk-s0515a:1405_6": "Nābhinivisatīti pavisitvā nappatiṭṭhati.",
  "atk-s0515a:1406_0": "133.",
  "atk-s0515a:1406_1": "Ito bāhirā pana –",
  "atk-s0515a:1406_2": "sīluttamāti gāthā tassattho –",
  "atk-s0515a:1406_3": "sīlaṃyeva “uttama”nti maññamānā sīluttamāti eke bhonto saṃyamamattena suddhiṃ vadanti,",
  "atk-s0515a:1406_4": "hatthivatādiñca vataṃ samādāya upaṭṭhitāse.",
  "atk-s0515a:1406_5": "Idheva diṭṭhiyaṃ assa satthuno suddhiṃ bhavūpanītā bhavajjhositā samānā vadanti,",
  "atk-s0515a:1406_6": "api ca te kusalāvadānā “kusalā maya”nti evaṃvādā.",
  "atk-s0515a:1407_0": "134.",
  "atk-s0515a:1407_1": "Evaṃ sīluttamesu ca tesu tathā paṭipanno yo koci –",
  "atk-s0515a:1407_2": "sace cutoti gāthā.",
  "atk-s0515a:1407_3": "Tassattho –",
  "atk-s0515a:1407_4": "sace tato sīlavatato paravicchindanena vā anabhisambhuṇanto vā cuto hoti,",
  "atk-s0515a:1407_5": "so taṃ sīlabbatakammaṃ puññābhisaṅkhārādikammaṃ vā virādhayitvā vedhatī.",
  "atk-s0515a:1407_6": "Na kevalañca vedhati,",
  "atk-s0515a:1407_7": "api ca kho taṃ sīlabbatasuddhiṃ pajappatī ca vippalapati ca patthayatī ca. Kimiva?",
  "atk-s0515a:1407_8": "Satthāva hīno pavasaṃ gharamhā,",
  "atk-s0515a:1407_9": "gharamhā pavasanto satthato hīno yathā taṃ gharaṃ vā satthaṃ vā patthayatīti.",
  "atk-s0515a:1408_0": "Paravicchindanāya vāti parena vāriyamāno vā. Anabhisambhuṇanto vāti taṃ paṭipattiṃ asampādento vā.",
  "atk-s0515a:1409_0": "Aññāya aparaddhoti nibbānena parihīno maggato vā.",
  "atk-s0515a:1409_1": "Taṃ vā satthaṃ anubandhatīti taṃ vā satthaṃ sabbattha pacchato gacchati.",
  "atk-s0515a:1410_0": "135.",
  "atk-s0515a:1410_1": "Evaṃ pana sīluttamānaṃ pavedhanakāraṇaṃ ariyasāvako sīlabbataṃ vāpi pahāya sabbanti gāthā.",
  "atk-s0515a:1410_2": "Tattha sāvajjānavajjanti sabbākusalaṃ lokiyakusalañca.",
  "atk-s0515a:1410_3": "Etaṃ suddhiṃ asuddhinti apatthayānoti pañcakāmaguṇādibhedaṃ suddhiṃ akusalādibhedaṃ asuddhiñca apatthayamāno.",
  "atk-s0515a:1410_4": "Virato careti suddhiyā asuddhiyā ca virato careyya.",
  "atk-s0515a:1410_5": "Santi manuggahāyāti diṭṭhiṃ aggahetvā.",
  "atk-s0515a:1411_0": "Kaṇhaṃ kaṇhavipākanti akusalakammaṃ akusalavipākadāyakaṃ.",
  "atk-s0515a:1411_1": "Sukkaṃ sukkavipākanti lokiyakusalaṃ attanā sadisaṃ sukkavipākadāyakaṃ.",
  "atk-s0515a:1412_0": "Niyāmāvakkantinti maggapavisanaṃ.",
  "atk-s0515a:1412_1": "Sekkhāti satta sekkhā.",
  "atk-s0515a:1412_2": "Aggadhammanti uttamadhammaṃ,",
  "atk-s0515a:1412_3": "arahattaphalaṃ.",
  "atk-s0515a:1413_0": "136.",
  "atk-s0515a:1413_1": "Evaṃ ito bāhirake sīluttame saṃyamena visuddhivāde tesañca vipākaṃ sīlabbatapahāyino arahato ca paṭipattiṃ",
  "atk-s0515a:1413_2": "dassetvā idāni aññathāpi suddhivāde bāhirake dassento “tamūpanissāyā”ti gāthamāha.",
  "atk-s0515a:1413_3": "Tassattho –",
  "atk-s0515a:1413_4": "santaññepi samaṇabrāhmaṇā,",
  "atk-s0515a:1413_5": "te jigucchitaṃ amarantapaṃ vā diṭṭhasuddhiādīsu vā aññataraññataraṃ upanissāyaakiriyadiṭṭhiyā vā uddhaṃsarā",
  "atk-s0515a:1413_6": "hutvā bhavābhavesu avītataṇhā suddhi’manutthunanti vadanti kathentīti.",
  "atk-s0515a:1414_0": "Tapojigucchavādāti kāyapīḷanāditapena pāpahirīyanavādā.",
  "atk-s0515a:1414_1": "Tapojigucchasārāti teneva tapena hirīyanasāravanto.",
  "atk-s0515a:1414_2": "Uddhaṃsarāvādāti saṃsārena suddhiṃ kathayantā.",
  "atk-s0515a:1415_0": "137.",
  "atk-s0515a:1415_1": "Evaṃ tesaṃ avītataṇhānaṃ suddhiṃ anutthunantānaṃ yopi suddhippattameva attānaṃ maññeyya,",
  "atk-s0515a:1415_2": "tassāpi avītataṇhattā bhavābhavesu taṃ taṃ vatthuṃ patthayamānassa hi jappitāni punappunaṃ hontiyevāti adhippāyo.",
  "atk-s0515a:1415_3": "Taṇhā hi āsevitā taṇhaṃ vaḍḍhayateva,",
  "atk-s0515a:1415_4": "na kevalañca jappitāni,",
  "atk-s0515a:1415_5": "pavedhitaṃ vāpi pakappitesu,",
  "atk-s0515a:1415_6": "taṇhādiṭṭhīhi cassa pakappitesu vatthūsu pavedhitampi hotīti vuttaṃ hoti.",
  "atk-s0515a:1415_7": "Bhavābhavesu pana vītataṇhattā āyatiṃ cutūpapāto idha yassa natthi,",
  "atk-s0515a:1415_8": "sa kena vedheyya kuhiṃ va jappeti ayametissā gāthāya sambandho.",
  "atk-s0515a:1416_0": "Āgamananti puna āgamanaṃ.",
  "atk-s0515a:1416_1": "Gamananti ito aññattha gamanaṃ.",
  "atk-s0515a:1416_2": "Gamanāgamananti ito gantvā puna nivattanaṃ.",
  "atk-s0515a:1416_3": "Kālanti maraṇaṃ.",
  "atk-s0515a:1416_4": "Gatīti gamanavasena gatiyā gantabbaṃ.",
  "atk-s0515a:1417_0": "138. Yamāhu dhammanti pucchāgāthā.",
  "atk-s0515a:1418_0": "139.",
  "atk-s0515a:1418_1": "Idāni yasmā ekopi ettha vādo sacco natthi,",
  "atk-s0515a:1418_2": "kevalaṃ diṭṭhimattakena hi te vadanti,",
  "atk-s0515a:1418_3": "tasmā tamatthaṃ dassento “sakaṃ hī”ti imaṃ tāva vissajjanagāthamāha.",
  "atk-s0515a:1418_4": "Tattha sammutinti diṭṭhiṃ.",
  "atk-s0515a:1418_5": "Anomanti anūnaṃ.",
  "atk-s0515a:1419_0": "140.",
  "atk-s0515a:1419_1": "Evametesu sakaṃ dhammaṃ paripuṇṇaṃ brūvantesu aññassa dhammaṃ pana hīnanti vadantesu yassa kassaci –",
  "atk-s0515a:1419_2": "parassa ce vambhayitena hīnoti gāthā.",
  "atk-s0515a:1419_3": "Tassattho –",
  "atk-s0515a:1419_4": "yadi parassa ninditakāraṇā hīno bhaveyya,",
  "atk-s0515a:1419_5": "na koci dhammesu visesi aggo bhaveyya.",
  "atk-s0515a:1419_6": "Kiṃkāraṇā?",
  "atk-s0515a:1419_7": "Puthū hi aññassa vadanti dhammaṃ nihīnato sabbeva te samhi daḷhaṃ vadānāsakadhamme daḷhavādā eva.",
  "atk-s0515a:1420_0": "Vambhayitakāraṇāti dhaṃsitakāraṇā.",
  "atk-s0515a:1420_1": "Garahitakāraṇāti lāmakakatakāraṇā.",
  "atk-s0515a:1420_2": "Upavaditakāraṇāti akkositakāraṇā.",
  "atk-s0515a:1420_3": "Sakāyananti sakamaggaṃ.",
  "atk-s0515a:1421_0": "141.",
  "atk-s0515a:1421_1": "Kiñca bhiyyo –",
  "atk-s0515a:1421_2": "saddhammapūjāti gāthā.",
  "atk-s0515a:1421_3": "Tassattho –",
  "atk-s0515a:1421_4": "te ca titthiyā yathā pasaṃsanti sakāyanāni,",
  "atk-s0515a:1421_5": "saddhammapūjāpi nesaṃ tatheva vattati.",
  "atk-s0515a:1421_6": "Te hi ativiya satthārādīni sattaronti.",
  "atk-s0515a:1421_7": "Tattha yadi te pamāṇā siyuṃ,",
  "atk-s0515a:1421_8": "evaṃ sante sabbeva vādā tathiyā bhaveyyuṃ.",
  "atk-s0515a:1421_9": "Kiṃkāraṇā?",
  "atk-s0515a:1421_10": "Suddhī hi nesaṃ paccattameva.",
  "atk-s0515a:1421_11": "Na sā aññattha sijjhati,",
  "atk-s0515a:1421_12": "nāpi paramatthato.",
  "atk-s0515a:1421_13": "Attani diṭṭhigāhamattameva hi taṃ tesaṃ parapaccayaneyyabuddhīnaṃ.",
  "atk-s0515a:1421_14": "Paccattamevāti pāṭekkameva.",
  "atk-s0515a:1422_0": "142.",
  "atk-s0515a:1422_1": "Yo pana viparītato bāhitapāpattā brāhmaṇo,",
  "atk-s0515a:1422_2": "tassa na brāhmaṇassa paraneyyamatthīti gāthā.",
  "atk-s0515a:1422_3": "Tassattho –",
  "atk-s0515a:1422_4": "brāhmaṇassa hi “sabbe saṅkhārā aniccā”tiādinā nayena sudiṭṭhattā parena netabbaṃ ñāṇaṃ natthi.",
  "atk-s0515a:1422_5": "Diṭṭhidhammesu “idameva sacca”nti nicchinitvā sumaggahītampi natthi.",
  "atk-s0515a:1422_6": "Taṃkāraṇā so diṭṭhikalahāni atikkanto,",
  "atk-s0515a:1422_7": "na hi so seṭṭhato passati dhammamaññaṃ aññatra satipaṭṭhānādīhi.",
  "atk-s0515a:1423_0": "Na paraneyyoti parena netabbo jānāpetabbo na hoti.",
  "atk-s0515a:1423_1": "Na parapattiyo na parapaccayoti paresaṃ paccetabbo na hoti.",
  "atk-s0515a:1423_2": "Na parapaṭibaddhagūti paresaṃ paṭibaddhagamano na hoti.",
  "atk-s0515a:1424_0": "143.",
  "atk-s0515a:1424_1": "Jānāmīti gāthāya sambandho attho ca –",
  "atk-s0515a:1424_2": "evaṃ tāva paramatthabrāhmaṇo na hi seṭṭhato passati dhammamaññaṃ,",
  "atk-s0515a:1424_3": "aññe pana titthiyā paracittañāṇādīhi jānantāpi passantāpi “jānāmi passāmi tatheva eta”nti evaṃ vadantāpi ca diṭṭhiyā suddhiṃ paccenti. Kasmā?",
  "atk-s0515a:1424_4": "Yasmā tesu ekopi adakkhi ce addasa cepi tena paracittañāṇādinā yathābhūtamatthaṃ,",
  "atk-s0515a:1424_5": "kiñhi tumassa tena tassa tena dassanena kiṃ kataṃ,",
  "atk-s0515a:1424_6": "kiṃ dukkhapariññā sādhitā,",
  "atk-s0515a:1424_7": "udāhu samudayappahānādīnaṃ aññataraṃ,",
  "atk-s0515a:1424_8": "yato sabbathāpi atikkamitvā ariyamaggaṃ te titthiyā aññeneva vadanti suddhiṃ,",
  "atk-s0515a:1424_9": "atikkamitvā vā te titthiye buddhādayo aññeneva vadanti suddhinti.",
  "atk-s0515a:1425_0": "144.",
  "atk-s0515a:1425_1": "Passaṃ naroti gāthāya sambandho attho ca –",
  "atk-s0515a:1425_2": "kiñca bhiyyo?",
  "atk-s0515a:1425_3": "Yvāyaṃ paracittañāṇādīhi addakkhi,",
  "atk-s0515a:1425_4": "so passaṃ naro dakkhati nāmarūpaṃ,",
  "atk-s0515a:1425_5": "na tato paraṃ,",
  "atk-s0515a:1425_6": "disvāna vā ñassati tānimeva nāmarūpāni niccato sukhato vā,",
  "atk-s0515a:1425_7": "na aññathā;",
  "atk-s0515a:1425_8": "so evaṃ passanto kāmaṃ bahuṃ passatu appakaṃ vā nāmarūpaṃ niccato sukhato ca athassa evarūpena dassanena na hi tena suddhiṃ kusalā vadanti.",
  "atk-s0515a:1426_0": "145.",
  "atk-s0515a:1426_1": "Nivissavādīti gāthāya sambandho attho ca –",
  "atk-s0515a:1426_2": "tena ca dassanena suddhiyā asatiyāpi yo “jānāmi passāmi tatheva eta”nti evaṃ nivissavādī,",
  "atk-s0515a:1426_3": "etaṃ vā dassanaṃ paṭicca diṭṭhiyā suddhiṃ paccento “idameva sacca”nti evaṃ nivissavādī,",
  "atk-s0515a:1426_4": "so subbinayo na hoti taṃ tathā pakappitaṃ abhisaṅkhataṃ diṭṭhiṃ purakkharāno.",
  "atk-s0515a:1426_5": "So hi yaṃ satthārādiṃ nissito,",
  "atk-s0515a:1426_6": "tattheva subhaṃ vadāno suddhiṃ vado,",
  "atk-s0515a:1426_7": "“parisuddhivādo parisuddhidassano vā aha”nti attānaṃ maññamāno tattha tathaddasā so,",
  "atk-s0515a:1426_8": "tattha sakāya diṭṭhiyā aviparītameva so addasa.",
  "atk-s0515a:1426_9": "Yathā sā diṭṭhi pavattati,",
  "atk-s0515a:1426_10": "tatheva taṃ addasa,",
  "atk-s0515a:1426_11": "na aññathā passituṃ icchatīti adhippāyo.",
  "atk-s0515a:1427_0": "Nivissavādīti patiṭṭhahitvā kathento.",
  "atk-s0515a:1427_1": "Dubbinayoti vinetuṃ dukkho.",
  "atk-s0515a:1427_2": "Duppaññāpayoti ñāpetuṃ cittena labbhāpetuṃ dukkho.",
  "atk-s0515a:1427_3": "Dunnijjhāpayoti cittena vīmaṃsitvā gahaṇatthaṃ punappunaṃ nijjhāpayituṃ dukkho.",
  "atk-s0515a:1427_4": "Duppekkhāpayoti ikkhāpayituṃ dukkho.",
  "atk-s0515a:1427_5": "Duppasādayoti citte pasādaṃ uppādetuṃ dukkho.",
  "atk-s0515a:1428_0": "Appassīti ñāṇena paṭivedhaṃ pāpuṇi. Paṭivijjhīti cittena avabodhaṃ pāpuṇi.",
  "atk-s0515a:1429_0": "146.",
  "atk-s0515a:1429_1": "Evaṃ pakappitaṃ diṭṭhiṃ purakkharānesu titthiyesu –",
  "atk-s0515a:1429_2": "na brāhmaṇo kappamupeti saṅkhāti gāthā.",
  "atk-s0515a:1429_3": "Tattha saṅkhāti saṅkhāya,",
  "atk-s0515a:1429_4": "jānitvāti attho.",
  "atk-s0515a:1429_5": "Napi ñāṇabandhūti samāpattiñāṇādinā akatataṇhādiṭṭhibandhu.",
  "atk-s0515a:1429_6": "Tattha viggaho –",
  "atk-s0515a:1429_7": "nāpi assa ñāṇena kato bandhu atthīti napi ñāṇabandhu.",
  "atk-s0515a:1429_8": "Sammutiyoti diṭṭhisammutiyo.",
  "atk-s0515a:1429_9": "Puthujjāti puthujjanasambhavā.",
  "atk-s0515a:1429_10": "Uggahaṇanti maññeti uggahaṇanti aññe,",
  "atk-s0515a:1429_11": "aññe tā sammutiyo uggaṇhantīti vuttaṃ hoti.",
  "atk-s0515a:1430_0": "Upekkhatīti upapattito apakkhapatito hutvā passati.",
  "atk-s0515a:1431_0": "147.",
  "atk-s0515a:1431_1": "Kiñca bhiyyo –",
  "atk-s0515a:1431_2": "vissajja ganthānīti gāthā.",
  "atk-s0515a:1431_3": "Tattha anuggahoti uggahaṇavirahito,",
  "atk-s0515a:1431_4": "sopi nāssa uggahoti anuggaho.",
  "atk-s0515a:1431_5": "Na vā uggaṇhātīti anuggaho.",
  "atk-s0515a:1432_0": "Ganthe vossajjitvāti abhijjhādike ganthe cajitvā.",
  "atk-s0515a:1432_1": "Vissajjāti puna anādiyanavasena jahitvā.",
  "atk-s0515a:1432_2": "Gadhiteti ghaṭite.",
  "atk-s0515a:1432_3": "Ganthiteti suttena saṅgahite viya ganthite.",
  "atk-s0515a:1432_4": "Bandheti suṭṭhu bandhe.",
  "atk-s0515a:1432_5": "Vibandheti vividhā bandhe.",
  "atk-s0515a:1432_6": "Palibuddheti samantato bandhanena bandhe.",
  "atk-s0515a:1432_7": "Bandhaneti kilesabandhane.",
  "atk-s0515a:1432_8": "Phoṭayitvāti papphoṭetvā.",
  "atk-s0515a:1432_9": "Saccaṃ vissajjaṃ karontīti visaṅkharitvā aparibhogaṃ karonti.",
  "atk-s0515a:1432_10": "Vikopentīti cuṇṇavicuṇṇaṃ karonti.",
  "atk-s0515a:1433_0": "148.",
  "atk-s0515a:1433_1": "Kiñca bhiyyo –",
  "atk-s0515a:1433_2": "so evarūpo –",
  "atk-s0515a:1433_3": "pubbāsaveti gāthā.",
  "atk-s0515a:1433_4": "Tattha pubbāsaveti atītarūpādīni ārabbha uppajjanadhammakilese.",
  "atk-s0515a:1433_5": "Naveti paccuppannarūpādīni ārabbha uppajjanadhamme.",
  "atk-s0515a:1433_6": "Na chandagūti chandādivasena na gacchati.",
  "atk-s0515a:1433_7": "Anattagarahīti katākatavasena attānaṃ agarahanto.",
  "atk-s0515a:1434_0": "149.",
  "atk-s0515a:1434_1": "Evaṃ anattagarahī ca –",
  "atk-s0515a:1434_2": "sa sabbadhammesūti gāthā.",
  "atk-s0515a:1434_3": "Tattha sabbadhammesūti dvāsaṭṭhidiṭṭhidhammesu “yaṃ kiñci diṭṭhaṃ vā”ti evaṃpabhedesu.",
  "atk-s0515a:1434_4": "Pannabhāroti patitabhāro.",
  "atk-s0515a:1434_5": "Na kappetīti na kappiyo,",
  "atk-s0515a:1434_6": "duvidhampi kappaṃ na karotīti attho.",
  "atk-s0515a:1434_7": "Nūparatoti puthujjanakalyāṇakasekkhā viya uparatisamaṅgīpi no hoti.",
  "atk-s0515a:1434_8": "Na patthiyoti nittaṇho.",
  "atk-s0515a:1434_9": "Taṇhā hi patthayatīti patthiyā,",
  "atk-s0515a:1434_10": "nāssa patthiyāti na patthiyo.",
  "atk-s0515a:1434_11": "Ito parañca heṭṭhā ca tattha tattha vuttanayattā uttānatthameva.",
  "atk-s0515a:1434_12": "Evaṃ arahattanikūṭeneva desanaṃ niṭṭhāpesi,",
  "atk-s0515a:1434_13": "desanāpariyosāne purābhedasutte vuttasadiso eva abhisamayo ahosīti.",
  "atk-s0515a:1435_0": "Saddhammappajjotikāya mahāniddesaṭṭhakathāya",
  "atk-s0515a:1436_0": "Mahābyūhasuttaniddesavaṇṇanā niṭṭhitā.",
  "atk-s0515a:1437_0": "14. Tuvaṭakasuttaniddesavaṇṇanā",
  "atk-s0515a:1438_0": "150.",
  "atk-s0515a:1438_1": "Cuddasame tuvaṭakasuttaniddese pucchāmi tanti idampi tasmiṃyeva mahāsamaye “kā nu kho arahattappattiyā",
  "atk-s0515a:1438_2": "paṭipattī”ti uppannacittānaṃ ekaccānaṃ devatānaṃ tamatthaṃ pakāsetuṃ purimanayeneva nimmitabuddhena attānaṃ",
  "atk-s0515a:1438_3": "pucchāpetvā vuttaṃ.",
  "atk-s0515a:1439_0": "Tattha ādipucchāgāthāya tāva pucchāmīti ettha adiṭṭhajotanādivasena pucchā vibhajitā.",
  "atk-s0515a:1439_1": "Ādiccabandhūti ādiccassa gottabandhu.",
  "atk-s0515a:1439_2": "Vivekaṃ santipadañcāti vivekañca santipadañca.",
  "atk-s0515a:1439_3": "Kathaṃ disvāti kena kāraṇena disvā,",
  "atk-s0515a:1439_4": "kathaṃ pavattadassano hutvāti vuttaṃ hoti.",
  "atk-s0515a:1440_0": "Tisso pucchāti gaṇanaparicchedo.",
  "atk-s0515a:1440_1": "Adiṭṭhajotanāti yaṃ na diṭṭhaṃ na paṭividdhaṃ,",
  "atk-s0515a:1440_2": "tassa pākaṭakaraṇatthāya pucchā.",
  "atk-s0515a:1440_3": "Diṭṭhasaṃsandanāti yaṃ ñāṇacakkhunā diṭṭhaṃ,",
  "atk-s0515a:1440_4": "tassa ghaṭanatthāya.",
  "atk-s0515a:1440_5": "Vimaticchedanāti yā kaṅkhā,",
  "atk-s0515a:1440_6": "tassācchedanatthaṃ.",
  "atk-s0515a:1440_7": "Pakatiyā lakkhaṇaṃ aññātanti dhammānaṃ tathalakkhaṇaṃ pakatiyā na ñātaṃ.",
  "atk-s0515a:1440_8": "Adiṭṭhanti na diṭṭhaṃ.",
  "atk-s0515a:1440_9": "“Na niṭṭha”ntipi pāṭho.",
  "atk-s0515a:1440_10": "Atulitanti tulāya tulitaṃ viya na tulitaṃ.",
  "atk-s0515a:1440_11": "Atīritanti tīraṇāya na tīritaṃ.",
  "atk-s0515a:1440_12": "Avibhūtanti na pākaṭaṃ.",
  "atk-s0515a:1440_13": "Avibhāvitanti paññāya na vaḍḍhitaṃ.",
  "atk-s0515a:1440_14": "Tassa ñāṇāyāti tassa dhammassa lakkhaṇajānanatthāya.",
  "atk-s0515a:1440_15": "Dassanāyāti dassanatthāya.",
  "atk-s0515a:1440_16": "Tulanāyāti tulanatthāya.",
  "atk-s0515a:1440_17": "Tīraṇāyāti tīraṇatthāya.",
  "atk-s0515a:1440_18": "Vibhāvanāyāti vibhāgakaraṇatthāya.",
  "atk-s0515a:1440_19": "Aññehi paṇḍitehīti aññehi buddhisampannehi.",
  "atk-s0515a:1440_20": "Saṃsayapakkhandoti sandehaṃ paviṭṭho.",
  "atk-s0515a:1441_0": "Manussapucchāti manussānaṃ pucchā.",
  "atk-s0515a:1441_1": "Amanussapucchāti nāgasupaṇṇādīnaṃ pucchā.",
  "atk-s0515a:1441_2": "Gahaṭṭhāti avasesagahaṭṭhā.",
  "atk-s0515a:1441_3": "Pabbajitāti liṅgavasena vuttā.",
  "atk-s0515a:1441_4": "Nāgāti suphassādayo nāgā.",
  "atk-s0515a:1441_5": "Supaṇṇāti supaṇṇasaṃyuttavasena.",
  "atk-s0515a:1441_6": "Yakkhāti yakkhasaṃyuttavasena ca veditabbā.",
  "atk-s0515a:1441_7": "Asurāti pahārādādayo.",
  "atk-s0515a:1441_8": "Gandhabbāti pañcasikhagandhabbaputtādayo.",
  "atk-s0515a:1441_9": "Mahārājānoti cattāro mahārājāno.",
  "atk-s0515a:1441_10": "Ahīnindriyanti saṇṭhānavasena avikalindriyaṃ.",
  "atk-s0515a:1441_11": "So nimmitoti so bhagavatā nimmito buddho.",
  "atk-s0515a:1442_0": "Vodānatthapucchāti visesadhammapucchā.",
  "atk-s0515a:1442_1": "Atītapucchāti atīte dhamme ārabbha pucchā.",
  "atk-s0515a:1442_2": "Anāgatādīsupi eseva nayo.",
  "atk-s0515a:1442_3": "Kusalapucchāti anavajjadhammapucchā.",
  "atk-s0515a:1442_4": "Akusalapucchāti sāvajjadhammapucchā.",
  "atk-s0515a:1442_5": "Abyākatapucchāti tadubhayaviparītadhammapucchā.",
  "atk-s0515a:1443_0": "Ajjhesāmi tanti taṃ āṇāpemi.",
  "atk-s0515a:1443_1": "Kathayassu meti mayhaṃ kathehi.",
  "atk-s0515a:1443_2": "Gottañātakoti gottena ñātako.",
  "atk-s0515a:1443_3": "Gottabandhūti gottajjhattiko.",
  "atk-s0515a:1443_4": "Ekenākārenāti ekena koṭṭhāsena.",
  "atk-s0515a:1444_0": "Santipadanti santisaṅkhātaṃ nibbānapadaṃ.",
  "atk-s0515a:1444_1": "Ye dhammā santādhigamāyāti ye satipaṭṭhānādayo dhammā nibbānapaṭilābhatthāya.",
  "atk-s0515a:1444_2": "Santiphusanāyāti ñāṇaphassena nibbānaphusanatthāya.",
  "atk-s0515a:1444_3": "Sacchikiriyāyāti paccakkhakaraṇatthāya.",
  "atk-s0515a:1444_4": "Mahantaṃ sīlakkhandhanti mahantaṃ sīlarāsiṃ.",
  "atk-s0515a:1444_5": "Samādhikkhandhādīsupi eseva nayo.",
  "atk-s0515a:1444_6": "Sīlakkhandhādayo lokiyalokuttarā,",
  "atk-s0515a:1444_7": "vimuttiñāṇadassanaṃ lokiyameva.",
  "atk-s0515a:1445_0": "Tamokāyassa padālananti avijjārāsissa viddhaṃsanaṃ.",
  "atk-s0515a:1445_1": "Vipallāsassa bhedananti catubbidhavipallāsassa bhedanaṃ.",
  "atk-s0515a:1445_2": "Taṇhāsallassa abbuhananti taṇhākaṇṭakassa luñcanaṃ.",
  "atk-s0515a:1445_3": "Abhisaṅkhārassa vūpasamanti puññādiabhisaṅkhārassa nibbāpanaṃ.",
  "atk-s0515a:1445_4": "Bhārassa nikkhepananti pañcakkhandhabhārassa ṭhapanaṃ.",
  "atk-s0515a:1445_5": "Saṃsāravaṭṭassa upacchedananti saṃsārapavattassa chedanaṃ.",
  "atk-s0515a:1445_6": "Santāpassa nibbāpananti kilesasantāpassa nibbuti.",
  "atk-s0515a:1445_7": "Pariḷāhassa paṭipassaddhinti kilesadarathassa sannisīdanaṃ.",
  "atk-s0515a:1445_8": "Devadevoti devānaṃ atidevo.",
  "atk-s0515a:1446_0": "151.",
  "atk-s0515a:1446_1": "Atha bhagavā yasmā yathā passanto kilese uparundhati,",
  "atk-s0515a:1446_2": "tathā disvā tathā pavattadassano hutvā parinibbāti,",
  "atk-s0515a:1446_3": "tasmā tamatthaṃ āvikaronto nānappakārena taṃ devaparisaṃ kilesappahāne niyojento “mūlaṃ papañcasaṅkhāyā”ti ārabhitvā pañca gāthā abhāsi.",
  "atk-s0515a:1447_0": "Tattha ādigāthāya tāva saṅkhepattho –",
  "atk-s0515a:1447_1": "papañcasaṅkhāti papañcāti saṅkhātattā papañcā eva papañcasaṅkhā.",
  "atk-s0515a:1447_2": "Tassā avijjādayo kilesā mūlaṃ,",
  "atk-s0515a:1447_3": "taṃ papañcasaṅkhāya mūlaṃ asmīti pavattamānañca sabbaṃ mantāya uparundhe.",
  "atk-s0515a:1447_4": "Yā kāci ajjhattaṃ taṇhā uppajjeyyuṃ.",
  "atk-s0515a:1447_5": "Tāsaṃ vinayāya pahānāya sadā sato sikkhe upaṭṭhitassati hutvā sikkheyyāti.",
  "atk-s0515a:1448_0": "Ajjhattasamuṭṭhānā vāti citte uppannā vā.",
  "atk-s0515a:1448_1": "Purebhattanti divābhattato purekālaṃ.",
  "atk-s0515a:1448_2": "Accantasaṃyogatthe upayogavacanaṃ,",
  "atk-s0515a:1448_3": "atthato pana bhummameva purebhatteti,",
  "atk-s0515a:1448_4": "esa nayo pacchābhattādīsu.",
  "atk-s0515a:1448_5": "Pacchābhattanti divābhattato pacchākālaṃ.",
  "atk-s0515a:1448_6": "Purimaṃ yāmanti rattiyā paṭhamakoṭṭhāsaṃ.",
  "atk-s0515a:1448_7": "Majjhimaṃ yāmanti rattiyā dutiyakoṭṭhāsaṃ.",
  "atk-s0515a:1448_8": "Pacchimaṃ yāmanti rattiyā tatiyakoṭṭhāsaṃ.",
  "atk-s0515a:1448_9": "Kāḷeti kāḷapakkhe.",
  "atk-s0515a:1448_10": "Juṇheti sukkapakkhe.",
  "atk-s0515a:1448_11": "Vasseti cattāro vassānamāse.",
  "atk-s0515a:1448_12": "Hemanteti cattāro hemantamāse.",
  "atk-s0515a:1448_13": "Gimheti cattāro gimhānamāse.",
  "atk-s0515a:1448_14": "Purime vayokhandheti paṭhame vayokoṭṭhāse,",
  "atk-s0515a:1448_15": "paṭhamavayeti attho.",
  "atk-s0515a:1448_16": "Tīsu ca vayesu vassasatāyukassa purisassa ekekasmiṃ vaye catumāsādhikāni tettiṃsa vassāni honti.",
  "atk-s0515a:1449_0": "152.",
  "atk-s0515a:1449_1": "Evaṃ paṭhamagāthāya tāva tīhi sikkhāhi yuttaṃ desanaṃ arahattanikūṭena desetvā puna mānappahānavasena desetuṃ “yaṃ kiñcī”ti gāthamāha.",
  "atk-s0515a:1449_2": "Tattha yaṃ kiñci dhammamabhijaññā ajjhattanti yaṃ kiñci uccākulīnatādikaṃ attano guṇaṃ jāneyya.",
  "atk-s0515a:1449_3": "Atha vāpi bahiddhāti atha vā bahiddhāpi ācariyupajjhāyānaṃ vā guṇaṃ jāneyya.",
  "atk-s0515a:1449_4": "Na tena thāmaṃ kubbethāti tena guṇena mānaṃ na kareyya.",
  "atk-s0515a:1450_0": "Satānanti santaguṇavantānaṃ.",
  "atk-s0515a:1450_1": "Santānanti nibbutasantānaṃ.",
  "atk-s0515a:1450_2": "Na vuttāti na kathitā.",
  "atk-s0515a:1450_3": "Nappavuttāti na vissajjitā.",
  "atk-s0515a:1451_0": "153.",
  "atk-s0515a:1451_1": "Idānissa akaraṇavidhiṃ dassento “seyyo na tenā”ti gāthamāha.",
  "atk-s0515a:1451_2": "Tassattho –",
  "atk-s0515a:1451_3": "tena ca mānena “seyyoha”nti vā “nīcoha”nti vā “sarikkhoha”nti vāpi na maññeyya.",
  "atk-s0515a:1451_4": "Tehi ca uccākulīnatādīhi guṇehi phuṭṭho anekarūpehi “ahaṃ uccā kulā pabbajito”tiādinā nayena attānaṃ vikappento na tiṭṭheyyāti.",
  "atk-s0515a:1452_0": "154.",
  "atk-s0515a:1452_1": "Evaṃ mānappahānavasenapi desetvā idāni sabbakilesūpasamavasena desetuṃ “ajjhattamevā”ti gāthamāha.",
  "atk-s0515a:1452_2": "Tattha ajjhattamevupasameti attani eva rāgādisabbakilese upasameyya.",
  "atk-s0515a:1452_3": "Na aññato bhikkhu santimeseyyāti ṭhapetvā ca satipaṭṭhānādīni aññena upāyena santiṃ na pariyeseyya.",
  "atk-s0515a:1452_4": "Kuto nirattā vāti nirattā kutoyeva.",
  "atk-s0515a:1453_0": "Na eseyyāti sīlabbatādīhi na maggeyya.",
  "atk-s0515a:1453_1": "Na gaveseyyāti na olokeyya.",
  "atk-s0515a:1453_2": "Na pariyeseyyāti punappunaṃ na ikkheyya.",
  "atk-s0515a:1454_0": "155.",
  "atk-s0515a:1454_1": "Idāni ajjhattaṃ upasantassa khīṇāsavassa tādibhāvaṃ dassento “majjhe yathā”ti gāthamāha.",
  "atk-s0515a:1454_2": "Tassattho –",
  "atk-s0515a:1454_3": "yathā mahāsamuddassa upariheṭṭhimabhāgānaṃ vemajjhasaṅkhāte catuyojanasahassappamāṇe majjhe pabbatantare ṭhitassa vā majjhe samuddassa ūmi no jāyati,",
  "atk-s0515a:1454_4": "ṭhitova so hoti avikampamāno,",
  "atk-s0515a:1454_5": "evaṃ anejo khīṇāsavo lābhādīsu ṭhito assa avikampamāno,",
  "atk-s0515a:1454_6": "so tādiso rāgādiussadaṃ bhikkhu na kareyya kuhiñcīti.",
  "atk-s0515a:1455_0": "Ubbedhenāti heṭṭhābhāgena.",
  "atk-s0515a:1455_1": "Gambhīroti udakapiṭṭhito paṭṭhāya caturāsītiyojanasahassāni gambhīro.",
  "atk-s0515a:1455_2": "“Ubbedho”tipi pāṭho,",
  "atk-s0515a:1455_3": "taṃ na sundaraṃ.",
  "atk-s0515a:1455_4": "Heṭṭhāti antoudakaṃ.",
  "atk-s0515a:1455_5": "Uparīti uddhaṃudakaṃ.",
  "atk-s0515a:1455_6": "Majjheti vemajjhe.",
  "atk-s0515a:1455_7": "Na kampatīti ṭhitaṭṭhānato na calati.",
  "atk-s0515a:1455_8": "Na vikampatīti ito cito ca na calati.",
  "atk-s0515a:1455_9": "Na calatīti niccalaṃ hoti.",
  "atk-s0515a:1455_10": "Na vedhatīti na phandati.",
  "atk-s0515a:1455_11": "Nappavedhatīti na parivattati.",
  "atk-s0515a:1455_12": "Na sampavedhatīti na paribbhamati.",
  "atk-s0515a:1455_13": "Aneritoti na erito.",
  "atk-s0515a:1455_14": "Aghaṭṭitoti akkhobho.",
  "atk-s0515a:1455_15": "Acalitoti na kampito.",
  "atk-s0515a:1455_16": "Aluḷitoti na kalalībhūto.",
  "atk-s0515a:1455_17": "Tatra ūmi no jāyatīti tasmiṃ ṭhāne vīci na uppajjati.",
  "atk-s0515a:1456_0": "Sattannaṃ pabbatānaṃ antarikāsūti yugandharādīnaṃ sattannaṃ pabbatānaṃ antarantarā.",
  "atk-s0515a:1456_1": "Sīdantarāti antamaso simbalītūlampi tesu patitapatitaṃ sīdatīti sīdā,",
  "atk-s0515a:1456_2": "pabbatantare jātattā antarā.",
  "atk-s0515a:1456_3": "“Antarasīdā”tipi pāṭho.",
  "atk-s0515a:1457_0": "156.",
  "atk-s0515a:1457_1": "Idāni evaṃ arahattanikūṭena desitaṃ dhammadesanaṃ abbhānumodento tassa ca arahattassa ādipaṭipadaṃ pucchanto nimmitabuddho “akittayī”ti gāthamāha.",
  "atk-s0515a:1457_2": "Tattha akittayīti ācikkhi.",
  "atk-s0515a:1457_3": "Vivaṭacakkhūti vivaṭehi anāvaraṇehi pañcahi cakkhūhi samannāgato.",
  "atk-s0515a:1457_4": "Sakkhidhammanti sakāyattaṃ sayaṃ abhiññātaṃ attapaccakkhadhammaṃ.",
  "atk-s0515a:1457_5": "Parissayavinayanti parissayavinayanaṃ.",
  "atk-s0515a:1457_6": "Paṭipadaṃ vadehīti idāni paṭipattiṃ vadehi.",
  "atk-s0515a:1457_7": "Bhaddanteti bhaddaṃ tava atthūti bhagavantaṃ ālapanto āha.",
  "atk-s0515a:1457_8": "Atha vā bhaddaṃ sundaraṃ tava paṭipadaṃ vadehītipi vuttaṃ hoti.",
  "atk-s0515a:1457_9": "Pātimokkhaṃ atha vāpi samādhinti tameva paṭipadaṃ bhinditvā pucchati.",
  "atk-s0515a:1457_10": "Paṭipadanti etena vā maggaṃ pucchati.",
  "atk-s0515a:1457_11": "Itarehi sīlaṃ samādhiñca pucchati.",
  "atk-s0515a:1458_0": "Maṃsacakkhunāpīti sasambhārikamaṃsacakkhunāpi.",
  "atk-s0515a:1458_1": "Dibbacakkhunāpīti dibbasadisattā dibbaṃ.",
  "atk-s0515a:1458_2": "Devānañhi sucaritakammanibbattaṃ pittasemharuhirādīhi apalibuddhaṃ upakkilesavinimuttatāya dūrepi ārammaṇasampaṭicchanasamatthaṃ",
  "atk-s0515a:1458_3": "dibbaṃ pasādacakkhu hoti.",
  "atk-s0515a:1458_4": "Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ.",
  "atk-s0515a:1458_5": "Dibbavihāravasena paṭiladdhattā,",
  "atk-s0515a:1458_6": "attanā ca dibbavihārasannissitattāpi dibbaṃ.",
  "atk-s0515a:1458_7": "Ālokapariggahena mahājutikattāpi dibbaṃ.",
  "atk-s0515a:1458_8": "Tirokuṭṭādigatarūpadassanena mahāgatikattāpi dibbaṃ.",
  "atk-s0515a:1458_9": "Taṃ sabbaṃ saddasatthānusārena veditabbaṃ.",
  "atk-s0515a:1458_10": "Dassanaṭṭhena cakkhu,",
  "atk-s0515a:1458_11": "cakkhukiccakaraṇena cakkhumivātipi cakkhu,",
  "atk-s0515a:1458_12": "dibbañca taṃ cakkhu cāti dibbacakkhu.",
  "atk-s0515a:1458_13": "Tena dibbacakkhunāpi vivaṭacakkhu.",
  "atk-s0515a:1458_14": "Idāni pañcavidhaṃ cakkhuṃ vitthārena kathetuṃ “kathaṃ bhagavā maṃsacakkhunāpi vivaṭacakkhū”tiādimāha.",
  "atk-s0515a:1458_15": "Maṃsacakkhumhi bhagavato pañcavaṇṇā saṃvijjantīti ettha sasambhārādikacakkhumhi buddhassa bhagavato pañca koṭṭhāsā paccekaṃ paccekaṃ upalabbhanti.",
  "atk-s0515a:1459_0": "Nīlo ca vaṇṇoti umāpupphavaṇṇo.",
  "atk-s0515a:1459_1": "Pītako ca vaṇṇoti kaṇikārapupphavaṇṇo.",
  "atk-s0515a:1459_2": "Lohitako ca vaṇṇoti indagopakavaṇṇo.",
  "atk-s0515a:1459_3": "Kaṇho ca vaṇṇoti añjanavaṇṇo.",
  "atk-s0515a:1459_4": "Odāto ca vaṇṇoti osadhitārakavaṇṇo.",
  "atk-s0515a:1459_5": "Yattha ca akkhilomāni patiṭṭhitānīti yasmiṃ ṭhāne akkhilomāni patiṭṭhahitvā uṭṭhitāni.",
  "atk-s0515a:1459_6": "Taṃ nīlaṃ hoti sunīlanti ettha nīlanti sabbasaṅgāhakavasena vuttaṃ.",
  "atk-s0515a:1459_7": "Sunīlanti antaravirahitaṃ suṭṭhu nīlaṃ.",
  "atk-s0515a:1459_8": "Pāsādikanti pasādajanakaṃ.",
  "atk-s0515a:1459_9": "Dassaneyyanti dassanīyaṃ.",
  "atk-s0515a:1459_10": "Umāpupphasamānanti dakasītalapupphasadisaṃ.",
  "atk-s0515a:1459_11": "Tassa paratoti tassa samantā bāhirapasse.",
  "atk-s0515a:1459_12": "Pītakanti sabbasaṅgāhakaṃ.",
  "atk-s0515a:1459_13": "Supītakanti antaravirahitaṃ suṭṭhu pītakaṃ.",
  "atk-s0515a:1459_14": "Ubhayato ca akkhikūṭānīti dve ca akkhikoṭiyo.",
  "atk-s0515a:1459_15": "Lohitakānīti sabbasaṅgāhakavasena vuttaṃ.",
  "atk-s0515a:1459_16": "Sulohitakānīti apaññāyamānavivarāni suṭṭhu lohitakāni.",
  "atk-s0515a:1459_17": "Majjhe kaṇhanti akkhīnaṃ majjhimaṭṭhānaṃ añjanasadisaṃ kaṇhaṃ.",
  "atk-s0515a:1459_18": "Sukaṇhanti antaravirahitaṃ suṭṭhu kaṇhaṃ.",
  "atk-s0515a:1459_19": "Alūkhanti pāsādikaṃ.",
  "atk-s0515a:1459_20": "Siniddhanti paṇītaṃ.",
  "atk-s0515a:1459_21": "Bhaddāriṭṭhakasamānanti apanītatacabhaddāriṭṭhakaphalasadisaṃ.",
  "atk-s0515a:1459_22": "“Addāriṭṭhakasamāna”ntipi pāḷi,",
  "atk-s0515a:1459_23": "tassā tintakākasadisanti attho.",
  "atk-s0515a:1459_24": "Odātanti sabbasaṅgāhakavasena vuttaṃ.",
  "atk-s0515a:1459_25": "Suodātanti antaravirahitaṃ rajatamaṇḍalasadisaṃ suṭṭhu odātaṃ.",
  "atk-s0515a:1459_26": "Setaṃ paṇḍaranti dvīhipi atiodātataṃ dasseti.",
  "atk-s0515a:1459_27": "Pākatikena maṃsacakkhunāti pakatimaṃsacakkhunā.",
  "atk-s0515a:1459_28": "Attabhāvapariyāpannenāti attabhāvasannissitena.",
  "atk-s0515a:1459_29": "Purimasucaritakammābhinibbattenāti purimesu tattha tatthuppannesu attabhāvesu kāyasucaritādikammunā uppāditena.",
  "atk-s0515a:1459_30": "Samantā yojanaṃ passatīti samantato catugāvutappamāṇe yojane tirokuṭṭādigataṃ rūpaṃ āvaraṇavirahitaṃ pakatimaṃsacakkhunā dakkhati.",
  "atk-s0515a:1460_0": "Divā ceva rattiñcāti divasabhāge ca rattibhāge ca.",
  "atk-s0515a:1460_1": "Caturaṅgasamannāgatoti catūhi aṅgehi samannāgato paripuṇṇaandhakāro ālokavirahito.",
  "atk-s0515a:1460_2": "Sūriyo vā atthaṅgatoti sūrabhāvaṃ janayanto uṭṭhito sūriyo vigato.",
  "atk-s0515a:1460_3": "Kāḷapakkho ca uposathoti kāḷapakkhe cātuddasīuposathadivaso ca.",
  "atk-s0515a:1460_4": "Tibbo ca vanasaṇḍoti gahano ca rukkharāsi.",
  "atk-s0515a:1460_5": "Mahā ca kāḷamegho abbhuṭṭhitoti mahanto kāḷamegho abbhapaṭalo ca uṭṭhito hoti.",
  "atk-s0515a:1460_6": "Kuṭṭo vāti iṭṭhakācayo vā.",
  "atk-s0515a:1460_7": "Kavāṭaṃ vāti dvāravātapānādikavāṭaṃ vā.",
  "atk-s0515a:1460_8": "Pākāro vāti mattikādipākāro vā.",
  "atk-s0515a:1460_9": "Pabbato vāti paṃsupabbatādipabbato vā.",
  "atk-s0515a:1460_10": "Gacchaṃ vāti taruṇagacchādigacchaṃ vā.",
  "atk-s0515a:1460_11": "Latā vāti karavindādi latā vā.",
  "atk-s0515a:1460_12": "Āvaraṇaṃ rūpānaṃ dassanāyāti rūpārammaṇānaṃ dassanatthāya paṭisedhaṃ natthi.",
  "atk-s0515a:1460_13": "Ekañce tilaphalaṃ nimittaṃ katvāti sace ekaṃ tilabījaṃ saññāṇaṃ katvā.",
  "atk-s0515a:1460_14": "Tilavāhe pakkhipeyyāti dve sakaṭe tilarāsimhi khipeyya.",
  "atk-s0515a:1460_15": "Keci pana “vāho nāma kumbhātirekadvesakaṭa”nti vadanti.",
  "atk-s0515a:1460_16": "Taññeva tilaphalaṃ uddhareyyāti taṃnimittakataṃ tilabījaṃyeva uddharitvā gaṇheyya.",
  "atk-s0515a:1461_0": "Dibbena cakkhunāti idaṃ vuttatthameva.",
  "atk-s0515a:1461_1": "Visuddhenāti cutūpapātadassanena diṭṭhivisuddhihetuttā visuddhena.",
  "atk-s0515a:1461_2": "Yo hi cutimattameva passati na upapātaṃ,",
  "atk-s0515a:1461_3": "so ucchedadiṭṭhiṃ gaṇhāti.",
  "atk-s0515a:1461_4": "Yo upapātameva passati na cutiṃ,",
  "atk-s0515a:1461_5": "so navasattapātubhāvasassatadiṭṭhiṃ gaṇhāti.",
  "atk-s0515a:1461_6": "Yo pana tadubhayaṃ passati,",
  "atk-s0515a:1461_7": "so yasmā duvidhampi taṃ diṭṭhigataṃ ativattati,",
  "atk-s0515a:1461_8": "tasmāssa taṃ dassanaṃ diṭṭhivisuddhihetu hoti,",
  "atk-s0515a:1461_9": "ubhayañcetaṃ buddhaputtā passanti.",
  "atk-s0515a:1461_10": "Tena vuttaṃ –",
  "atk-s0515a:1461_11": "“cutūpapātadassanena diṭṭhivisuddhihetuttā visuddha”nti.",
  "atk-s0515a:1461_12": "Manussūpacāraṃ atikkamitvā rūpadassanena atikkantamānusakaṃ,",
  "atk-s0515a:1461_13": "mānusakaṃ vā maṃsacakkhuṃ atikkantattā atikkantamānusakanti veditabbaṃ.",
  "atk-s0515a:1462_0": "Tena dibbena cakkhunā visuddhena atikkantamānusakena satte passatīti manussamaṃsacakkhunā viya satte oloketi.",
  "atk-s0515a:1462_1": "Cavamāne upapajjamāneti ettha cutikkhaṇe upapattikkhaṇe vā dibbacakkhunā daṭṭhuṃ na sakkā.",
  "atk-s0515a:1462_2": "Ye pana āsannacutikā idāni cavissanti,",
  "atk-s0515a:1462_3": "te cavamānā.",
  "atk-s0515a:1462_4": "Ye ca gahitapaṭisandhikā sampatinibbattāva,",
  "atk-s0515a:1462_5": "te upapajjamānāti adhippetā.",
  "atk-s0515a:1462_6": "Te evarūpe cavamāne upapajjamāne ca passatīti dasseti.",
  "atk-s0515a:1462_7": "Hīneti mohanissandayuttattā hīne.",
  "atk-s0515a:1462_8": "Tabbiparīte paṇīte.",
  "atk-s0515a:1462_9": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-s0515a:1462_10": "Tabbiparīte dubbaṇṇe,",
  "atk-s0515a:1462_11": "abhirūpe virūpeti attho.",
  "atk-s0515a:1462_12": "Sugateti sugatigate,",
  "atk-s0515a:1462_13": "alobhanissandayuttattā vā aḍḍhe mahaddhane.",
  "atk-s0515a:1462_14": "Duggateti duggatigate,",
  "atk-s0515a:1462_15": "lobhanissandayuttattā vā dalidde appannapāne.",
  "atk-s0515a:1462_16": "Yathākammūpageti yaṃ yaṃ kammaṃ upacitaṃ,",
  "atk-s0515a:1462_17": "tena tena upagate.",
  "atk-s0515a:1462_18": "Tattha purimehi “cavamāne”tiādīhi dibbacakkhukiccaṃ vuttaṃ.",
  "atk-s0515a:1462_19": "Iminā pana padena yathākammūpagañāṇakiccaṃ.",
  "atk-s0515a:1463_0": "Tassa ca ñāṇassa ayamuppattikkamo –",
  "atk-s0515a:1463_1": "idha bhikkhu heṭṭhānirayābhimukhaṃ ālokaṃ vaḍḍhetvā nerayike satte passati mahādukkhaṃ anubhavamāne,",
  "atk-s0515a:1463_2": "taṃ dassanaṃ dibbacakkhukiccameva.",
  "atk-s0515a:1463_3": "So evaṃ manasi karoti “kiṃ nu kho kammaṃ katvā ime sattā etaṃ dukkhaṃ anubhavantī”ti,",
  "atk-s0515a:1463_4": "athassa “idaṃ nāma katvā”ti taṃ kammārammaṇaṃ ñāṇaṃ uppajjati.",
  "atk-s0515a:1463_5": "Tathā uparidevalokābhimukhaṃ ālokaṃ vaḍḍhetvā nandanavana missakavana phārusakavanādīsu satte passati mahāsampattiṃ anubhavamāne.",
  "atk-s0515a:1463_6": "Tampi dassanaṃ dibbacakkhukiccameva.",
  "atk-s0515a:1463_7": "So evaṃ manasi karoti “kiṃ nu kho kammaṃ katvā ime sattā etaṃ sampattiṃ anubhavantī”ti.",
  "atk-s0515a:1463_8": "Athassa “idaṃ nāma katvā”ti taṃ kammārammaṇaṃ ñāṇamuppajjati.",
  "atk-s0515a:1463_9": "Idaṃ yathākammūpagañāṇaṃ nāma.",
  "atk-s0515a:1463_10": "Imassa visuṃ parikammaṃ nāma natthi.",
  "atk-s0515a:1463_11": "Yathā ca imassa,",
  "atk-s0515a:1463_12": "evaṃ anāgataṃsañāṇassāpi.",
  "atk-s0515a:1463_13": "Dibbacakkhupādakāneva hi imāni dibbacakkhunā saheva ijjhanti.",
  "atk-s0515a:1464_0": "Ime vata bhontotiādīsu imeti dibbacakkhunā diṭṭhānaṃ nidassanavacanaṃ.",
  "atk-s0515a:1464_1": "Vatāti anusocanatthe nipāto.",
  "atk-s0515a:1464_2": "Bhontoti bhavanto.",
  "atk-s0515a:1464_3": "Duṭṭhu caritaṃ,",
  "atk-s0515a:1464_4": "duṭṭhuṃ vā caritaṃ kilesapūtikattāti duccaritaṃ;",
  "atk-s0515a:1464_5": "kāyena duccaritaṃ,",
  "atk-s0515a:1464_6": "kāyato vā uppannaṃ duccaritanti kāyaduccaritaṃ.",
  "atk-s0515a:1464_7": "Itaresupi eseva nayo.",
  "atk-s0515a:1464_8": "Samannāgatāti samaṅgībhūtā.",
  "atk-s0515a:1465_0": "Ariyānaṃ upavādakāti buddhapaccekabuddhabuddhasāvakānaṃ ariyānaṃ antamaso gihisotāpannānampi anatthakāmā",
  "atk-s0515a:1465_1": "hutvā antimavatthunā vā guṇaparidhaṃsanena vā upavādakā,",
  "atk-s0515a:1465_2": "akkosakā garahakāti vuttaṃ hoti.",
  "atk-s0515a:1465_3": "Tattha “natthi imesaṃ samaṇadhammo,",
  "atk-s0515a:1465_4": "assamaṇā ete”ti vadanto antimavatthunā upavadati.",
  "atk-s0515a:1465_5": "“Natthi imesaṃ jhānaṃ vā vimokkho vā maggo vā phalaṃ vā”tiādīni vadanto guṇaparidhaṃsanena upavadatīti veditabbo.",
  "atk-s0515a:1465_6": "So ca jhānaṃ vā upavadeyya ajhānaṃ vā,",
  "atk-s0515a:1465_7": "ubhayathāpi ariyūpavādova hoti;",
  "atk-s0515a:1465_8": "atibhāriyaṃ kammaṃ,",
  "atk-s0515a:1465_9": "anantariyakammasadisaṃ,",
  "atk-s0515a:1465_10": "saggāvaraṇaṃ maggāvaraṇañca,",
  "atk-s0515a:1465_11": "satekicchaṃ pana hoti.",
  "atk-s0515a:1465_12": "Tasmā yo ariyaṃ upavadati,",
  "atk-s0515a:1465_13": "tena gantvā sace attanā vuḍḍhataro hoti,",
  "atk-s0515a:1465_14": "ukkuṭikaṃ nisīditvā “ahaṃ āyasmantaṃ idañcidañca avacaṃ,",
  "atk-s0515a:1465_15": "taṃ me khamāhī”ti khamāpetabbo.",
  "atk-s0515a:1465_16": "Sace pana navakataro hoti,",
  "atk-s0515a:1465_17": "vanditvā ukkuṭikaṃ nisīditvā añjaliṃ paggahetvā “ahaṃ, bhante,",
  "atk-s0515a:1465_18": "tumhe idañcidañca avacaṃ,",
  "atk-s0515a:1465_19": "taṃ me khamathā”ti khamāpetabbo.",
  "atk-s0515a:1465_20": "Sace so nakkhamati,",
  "atk-s0515a:1465_21": "disāpakkanto vā hoti,",
  "atk-s0515a:1465_22": "sayaṃ vā gantvā saddhivihārike vā pesetvā khamāpetabbo.",
  "atk-s0515a:1465_23": "Sace nāpi gantuṃ na pesetuṃ sakkā hoti,",
  "atk-s0515a:1465_24": "ye tasmiṃ vihāre bhikkhū vasanti,",
  "atk-s0515a:1465_25": "tesaṃ santikaṃ gantvā sace navakatarā honti,",
  "atk-s0515a:1465_26": "ukkuṭikaṃ nisīditvā sace vuḍḍhatarā,",
  "atk-s0515a:1465_27": "vuḍḍhe vuttanayeneva paṭipajjitvā “ahaṃ, bhante,",
  "atk-s0515a:1465_28": "asukaṃ nāma āyasmantaṃ idañcidañca avacaṃ,",
  "atk-s0515a:1465_29": "taṃ khamatu me so āyasmā”ti vatvā khamāpetabbo.",
  "atk-s0515a:1465_30": "Sammukhā akhamantepi etadeva kātabbaṃ.",
  "atk-s0515a:1465_31": "Sace ekacārikabhikkhu hoti,",
  "atk-s0515a:1465_32": "neva tassa vasanaṭṭhānaṃ na gataṭṭhānaṃ paññāyati,",
  "atk-s0515a:1465_33": "ekassa paṇḍitassa bhikkhuno santikaṃ gantvā “ahaṃ, bhante,",
  "atk-s0515a:1465_34": "asukaṃ nāma āyasmantaṃ idañcidañca avacaṃ,",
  "atk-s0515a:1465_35": "taṃ me anussarato anussarato vippaṭisāro hoti,",
  "atk-s0515a:1465_36": "kiṃ karomī”ti vattabbaṃ.",
  "atk-s0515a:1465_37": "So vakkhati “tumhe mā cintayittha,",
  "atk-s0515a:1465_38": "thero tumhākaṃ khamati,",
  "atk-s0515a:1465_39": "cittaṃ vūpasamethā”ti.",
  "atk-s0515a:1465_40": "Tenapi ariyassa gatadisābhimukhena añjaliṃ paggahetvā “khamathā”ti vattabbaṃ.",
  "atk-s0515a:1465_41": "Yadi so parinibbuto hoti,",
  "atk-s0515a:1465_42": "parinibbutamañcaṭṭhānaṃ gantvā yāva sivathikaṃ gantvāpi khamāpetabbo.",
  "atk-s0515a:1465_43": "Evaṃ kate neva saggāvaraṇaṃ na maggāvaraṇaṃ hoti,",
  "atk-s0515a:1465_44": "pākatikameva hotīti.",
  "atk-s0515a:1466_0": "Micchādiṭṭhikāti viparītadassanā.",
  "atk-s0515a:1466_1": "Micchādiṭṭhikammasamādānāti micchādiṭṭhivasena samādinnanānāvidhakammā,",
  "atk-s0515a:1466_2": "ye ca micchādiṭṭhimūlakesu kāyakammādīsu aññepi samādapenti.",
  "atk-s0515a:1466_3": "Ettha ca vacīduccaritaggahaṇeneva ariyūpavāde,",
  "atk-s0515a:1466_4": "manoduccaritaggahaṇena ca micchādiṭṭhiyā saṅgahitāyapi imesaṃ dvinnaṃ punavacanaṃ mahāsāvajjabhāvadassanatthanti veditabbaṃ.",
  "atk-s0515a:1466_5": "Mahāsāvajjo hi ariyūpavādo ānantariyasadiso.",
  "atk-s0515a:1466_6": "Vuttampi cetaṃ –",
  "atk-s0515a:1467_0": "“Seyyathāpi,",
  "atk-s0515a:1467_1": "sāriputta,",
  "atk-s0515a:1467_2": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,",
  "atk-s0515a:1467_3": "evaṃsampadamidaṃ,",
  "atk-s0515a:1467_4": "sāriputta, vadāmi.",
  "atk-s0515a:1467_5": "Taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.",
  "atk-s0515a:1468_0": "Micchādiṭṭhito ca mahāsāvajjataraṃ nāma aññaṃ natthi. Yathāha –",
  "atk-s0515a:1469_0": "“Nāhaṃ,",
  "atk-s0515a:1469_1": "bhikkhave,",
  "atk-s0515a:1469_2": "aññaṃ ekadhammampi samanupassāmi,",
  "atk-s0515a:1469_3": "yaṃ evaṃmahāsāvajjaṃ yathayidaṃ,",
  "atk-s0515a:1469_4": "bhikkhave,",
  "atk-s0515a:1469_5": "micchādiṭṭhi.",
  "atk-s0515a:1469_6": "Micchādiṭṭhiparamāni bhikkhave,",
  "atk-s0515a:1469_7": "mahāsāvajjānī”ti.",
  "atk-s0515a:1470_0": "Kāyassa bhedāti upādinnakkhandhapariccāgā.",
  "atk-s0515a:1470_1": "Paraṃ maraṇāti tadanantarābhinibbattakkhandhaggahaṇe.",
  "atk-s0515a:1470_2": "Atha vā kāyassa bhedāti jīvitindriyassupacchedā.",
  "atk-s0515a:1470_3": "Paraṃ maraṇāti cuticittato uddhaṃ.",
  "atk-s0515a:1470_4": "Apāyanti evamādi sabbaṃ nirayavevacanameva.",
  "atk-s0515a:1470_5": "Nirayo hi saggamokkhahetubhūtā puññasammatā ayā apetattā,",
  "atk-s0515a:1470_6": "sukhānaṃ vā āyassa abhāvā apāyo.",
  "atk-s0515a:1470_7": "Dukkhassa gati paṭisaraṇanti duggati,",
  "atk-s0515a:1470_8": "dosabahulatāya vā duṭṭhena kammunā nibbattā gatīti duggati.",
  "atk-s0515a:1470_9": "Vivasā nipatanti tattha dukkaṭakārinoti vinipāto,",
  "atk-s0515a:1470_10": "vinassantā vā ettha nipatanti sambhijjamānaṅgapaccaṅgātipi vinipāto.",
  "atk-s0515a:1470_11": "Natthi ettha assādasaññito ayoti nirayo.",
  "atk-s0515a:1471_0": "Atha vā apāyaggahaṇena tiracchānayoniṃ dīpeti,",
  "atk-s0515a:1471_1": "tiracchānayoni hi apāyo sugatito apetattā.",
  "atk-s0515a:1471_2": "Na duggati,",
  "atk-s0515a:1471_3": "mahesakkhānaṃ nāgarājādīnaṃ sambhavato.",
  "atk-s0515a:1471_4": "Duggatiggahaṇena pettivisayaṃ dīpeti,",
  "atk-s0515a:1471_5": "so hi apāyo ceva duggati ca sukhato apetattā dukkhassa ca gatibhūtattā,",
  "atk-s0515a:1471_6": "na tu vinipāto,",
  "atk-s0515a:1471_7": "asurakāyasadisaṃ avinipatitattā.",
  "atk-s0515a:1471_8": "Vinipātaggahaṇena asurakāyaṃ dīpeti.",
  "atk-s0515a:1471_9": "So hi yathāvuttena atthena apāyo ceva duggati ca sabbasamussayehi ca vinipatitattā vinipātoti vuccati.",
  "atk-s0515a:1471_10": "Nirayaggahaṇena avīciādianekappakāraṃ nirayameva dīpetīti.",
  "atk-s0515a:1471_11": "Upapannāti upagatā,",
  "atk-s0515a:1471_12": "tattha abhinibbattāti adhippāyo.",
  "atk-s0515a:1471_13": "Vuttavipariyāyena sukkapakkho veditabbo.",
  "atk-s0515a:1471_14": "Ayaṃ pana viseso –",
  "atk-s0515a:1471_15": "tattha sugatiggahaṇena manussagatipi saṅgayhati.",
  "atk-s0515a:1471_16": "Saggaggahaṇena devagatiyeva.",
  "atk-s0515a:1471_17": "Tattha sundarā gatīti sugati.",
  "atk-s0515a:1471_18": "Rūpādīhi visayehi suṭṭhu aggoti saggo.",
  "atk-s0515a:1471_19": "So sabbopi lujjanapalujjanaṭṭhena lokoti ayaṃ vacanattho.",
  "atk-s0515a:1471_20": "Iti dibbena cakkhunātiādi sabbaṃ nigamanavacanaṃ.",
  "atk-s0515a:1472_0": "Evaṃ dibbena cakkhunā passatīti ayamettha saṅkhepattho –",
  "atk-s0515a:1472_1": "dibbacakkhuñāṇaṃ parittapaccuppannaajjhattabahiddhārammaṇavasena catūsu ārammaṇesu pavattati.",
  "atk-s0515a:1472_2": "Yathākammūpagañāṇaṃ parittamahaggatātītaajjhattabahiddhārammaṇavasena pañcasu ārammaṇesu pavattati.",
  "atk-s0515a:1472_3": "Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena aṭṭhasu ārammaṇesu pavattatīti.",
  "atk-s0515a:1473_0": "Ākaṅkhamāno ca bhagavāti bhagavā icchamāno.",
  "atk-s0515a:1473_1": "Ekampi lokadhātuṃ passeyyāti ekaṃ cakkavāḷaṃ olokeyya.",
  "atk-s0515a:1473_2": "Sahassimpi cūḷanikanti ettha yāvatā candimasūriyā pariharanti,",
  "atk-s0515a:1473_3": "disā bhānti virocamānā,",
  "atk-s0515a:1473_4": "tāva sahassadhā loko,",
  "atk-s0515a:1473_5": "esā sahassicūḷanikā nāma.",
  "atk-s0515a:1473_6": "Cūḷanikanti khuddakaṃ.",
  "atk-s0515a:1473_7": "Dvisahassimpi majjhimikaṃ lokadhātunti ettha sahassacakkavāḷānaṃ sahassabhāgena gaṇetvā dasasatasahassacakkavāḷaparimāṇā",
  "atk-s0515a:1473_8": "dvisahassī majjhimikā lokadhātu nāma.",
  "atk-s0515a:1473_9": "Ettakena buddhānaṃ jātikkhettaṃ nāma dassitaṃ.",
  "atk-s0515a:1473_10": "Bodhisattānañhi pacchimabhave devalokato cavitvā mātukucchiyaṃ paṭisandhiggahaṇadivase ca mātukucchito",
  "atk-s0515a:1473_11": "nikkhamanadivase ca mahābhinikkhamanadivase ca sambodhidhammacakkapavattanaāyusaṅkhārossajjanaparinibbānadivasesu",
  "atk-s0515a:1473_12": "ca ettakaṃ ṭhānaṃ kampati.",
  "atk-s0515a:1474_0": "Tisahassimpi.",
  "atk-s0515a:1474_1": "Mahāsahassimpi lokadhātunti sahassito paṭṭhāya tatiyāti tisahassī,",
  "atk-s0515a:1474_2": "paṭhamasahassiṃ sahassadhā katvā gaṇitaṃ majjhimikaṃ sahassadhā katvā gaṇitattā mahantehi sahassehi gaṇitāti mahāsahassī.",
  "atk-s0515a:1474_3": "Ettāvatā koṭisatasahassacakkavāḷaparimāṇo loko dassito hoti.",
  "atk-s0515a:1474_4": "Gaṇakaputtatissatthero pana evamāha –",
  "atk-s0515a:1474_5": "“na hi tisahassimahāsahassilokadhātuyā etaṃ parimāṇaṃ.",
  "atk-s0515a:1474_6": "Idañhi ācariyānaṃ sajjhāyamūlakaṃ vācāya parihīnaṭṭhānaṃ,",
  "atk-s0515a:1474_7": "dasakoṭisatasahassacakkavāḷaparimāṇaṃ pana ṭhānaṃ tisahassimahāsahassilokadhātu nāmā”ti.",
  "atk-s0515a:1474_8": "Ettāvatā hi bhagavato āṇākkhettaṃ nāma dassitaṃ.",
  "atk-s0515a:1474_9": "Etasmiñhi antare āṭānāṭiyaparitta-",
  "atk-s0515a:1474_10": "isigiliparitta-",
  "atk-s0515a:1474_11": "dhajaggaparitta-",
  "atk-s0515a:1474_12": "bojjhaṅgaparittakhandhaparitta-",
  "atk-s0515a:1474_13": "moraparitta-",
  "atk-s0515a:1474_14": "mettaparitta-",
  "atk-s0515a:1474_15": "ratanaparittānaṃ āṇā pharati.",
  "atk-s0515a:1475_0": "Yāvatakaṃ vā pana ākaṅkheyyāti yattakaṃ vā iccheyya.",
  "atk-s0515a:1475_1": "Iminā visayakkhettaṃ dassitaṃ.",
  "atk-s0515a:1475_2": "Buddhānañhi visayakkhettassa pamāṇaparicchedo nāma natthi,",
  "atk-s0515a:1475_3": "natthikabhāve cassa imaṃ upamaṃ āharanti –",
  "atk-s0515a:1475_4": "koṭisatasahassacakkavāḷamhi yāva brahmalokā sāsapehi pūretvā sace koci puratthimāya disāya ekacakkavāḷe ekaṃ sāsapaṃ pakkhipanto āgaccheyya,",
  "atk-s0515a:1475_5": "sabbepi te sāsapā parikkhayaṃ gaccheyyuṃ.",
  "atk-s0515a:1475_6": "Na tveva puratthimāya disāya cakkavāḷāni.",
  "atk-s0515a:1475_7": "Dakkhiṇādīsupi eseva nayo.",
  "atk-s0515a:1475_8": "Tattha buddhānaṃ avisayo nāma natthi.",
  "atk-s0515a:1475_9": "Tāvatakaṃ passeyyāti tattakaṃ olokeyya.",
  "atk-s0515a:1475_10": "Evaṃ parisuddhaṃ bhagavato dibbacakkhūti dibbacakkhukathaṃ niṭṭhāpesi.",
  "atk-s0515a:1476_0": "Kathaṃ bhagavā paññācakkhunāpi vivaṭacakkhūti kenappakārena paññācakkhunā apihitacakkhu?",
  "atk-s0515a:1476_1": "Mahāpañño puthupaññotiādikaṃ tattha atirocati yadidaṃ paññāyāti pariyosānaṃ heṭṭhā vuttatthameva.",
  "atk-s0515a:1477_0": "Buddhacakkhunāti indriyaparopariyattañāṇena ca āsayānusayañāṇena ca.",
  "atk-s0515a:1477_1": "Imesaṃ dvinnaṃ ñāṇānaṃ buddhacakkhūti nāmaṃ,",
  "atk-s0515a:1477_2": "sabbaññutaññāṇassa samantacakkhūti,",
  "atk-s0515a:1477_3": "tiṇṇaṃ maggañāṇānaṃ dhammacakkhūti.",
  "atk-s0515a:1477_4": "Lokaṃ volokento addasa satteti satte addakkhi.",
  "atk-s0515a:1477_5": "Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ,",
  "atk-s0515a:1477_6": "te apparajakkhā.",
  "atk-s0515a:1477_7": "Yesaṃ taṃ mahantaṃ,",
  "atk-s0515a:1477_8": "te mahārajakkhā.",
  "atk-s0515a:1477_9": "Yesaṃ saddhādīni indriyāni tikkhāni,",
  "atk-s0515a:1477_10": "te tikkhindriyā.",
  "atk-s0515a:1477_11": "Yesaṃ tāni mudūni,",
  "atk-s0515a:1477_12": "te mudindriyā.",
  "atk-s0515a:1477_13": "Yesaṃ teyeva saddhādayo ākārā sundarā,",
  "atk-s0515a:1477_14": "te svākārā.",
  "atk-s0515a:1477_15": "Ye kathitakāraṇaṃ sallakkhenti,",
  "atk-s0515a:1477_16": "sukhena sakkā honti viññāpetuṃ te suviññāpayā.",
  "atk-s0515a:1477_17": "Ye paralokañceva vajjañca bhayato passanti,",
  "atk-s0515a:1477_18": "te paralokavajjabhayadassāvino nāma.",
  "atk-s0515a:1478_0": "Uppaliniyanti uppalavane.",
  "atk-s0515a:1478_1": "Itaresupi eseva nayo.",
  "atk-s0515a:1478_2": "Antonimuggaposīnīti yāni antonimuggāneva posiyanti.",
  "atk-s0515a:1478_3": "Udakaṃ accuggamma tiṭṭhantīti udakaṃ atikkamitvā tiṭṭhanti.",
  "atk-s0515a:1478_4": "Tattha yāni yāni accuggamma ṭhitāni,",
  "atk-s0515a:1478_5": "tāni tāni sūriyarasmisamphassaṃ āgamayamānāni ṭhitāni ajja pupphanakāni.",
  "atk-s0515a:1478_6": "Yāni samodakaṃ ṭhitāni,",
  "atk-s0515a:1478_7": "tāni sve pupphanakāni.",
  "atk-s0515a:1478_8": "Yāni udakā anuggatāni antonimuggaposīni,",
  "atk-s0515a:1478_9": "tāni tatiyadivaseva pupphanakāni.",
  "atk-s0515a:1478_10": "Udakā pana anuggatāni aññānipi sarogauppalāni nāma atthi,",
  "atk-s0515a:1478_11": "yāni neva pupphissanti,",
  "atk-s0515a:1478_12": "macchakacchapabhakkhāneva bhavissanti,",
  "atk-s0515a:1478_13": "tāni pāḷiṃ nārūḷhāni,",
  "atk-s0515a:1478_14": "āharitvā pana dīpetabbānīti dīpitāni.",
  "atk-s0515a:1479_0": "Yatheva hi tāni catubbidhapupphāni,",
  "atk-s0515a:1479_1": "evameva ugghaṭitaññū vipañcitaññū neyyo padaparamoti cattāro puggalā.",
  "atk-s0515a:1479_2": "Yassa puggalassa udāhaṭavelāya dhammābhisamayo hoti,",
  "atk-s0515a:1479_3": "ayaṃ vuccati puggalo ugghaṭitaññū.",
  "atk-s0515a:1479_4": "Yassa puggalassa saṃkhittena bhāsitassa vitthārena atthe vibhajīyamāne dhammābhisamayo hoti,",
  "atk-s0515a:1479_5": "ayaṃ vuccati puggalo vipañcitaññū.",
  "atk-s0515a:1479_6": "Yassa puggalassa uddesato paripucchato yoniso manasikaroto kalyāṇamitte sevato bhajato payirupāsato dhammābhisamayo hoti,",
  "atk-s0515a:1479_7": "ayaṃ vuccati puggalo neyyo.",
  "atk-s0515a:1479_8": "Yassa puggalassa bahumpi suṇato bahumpi bhaṇato bahumpi dhārayato bahumpi vācato na tāya jātiyā dhammābhisamayo hoti,",
  "atk-s0515a:1479_9": "ayaṃ vuccati puggalo padaparamo.",
  "atk-s0515a:1479_10": "Tattha bhagavā uppalavanādisadisaṃ dasasahassilokadhātuṃ olokento ajja pupphanakāni ugghaṭitaññū,",
  "atk-s0515a:1479_11": "sve pupphanakāni vipañcitaññūti evaṃ sabbākārato ca addasa.",
  "atk-s0515a:1479_12": "Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti,",
  "atk-s0515a:1479_13": "padaparamānaṃ anāgatatthāya vāsanā hoti.",
  "atk-s0515a:1480_0": "Rāgacaritotiādīsu rajjanavasena ārammaṇe caraṇaṃ etassa atthīti rāgacarito.",
  "atk-s0515a:1480_1": "Dussanavasena ārammaṇe caraṇaṃ etassa atthīti dosacarito.",
  "atk-s0515a:1480_2": "Muyhanavasena ārammaṇe caraṇaṃ etassa atthīti mohacarito.",
  "atk-s0515a:1480_3": "Vitakkanavasena ūhanavasena ārammaṇe caraṇaṃ etassa atthīti vitakkacarito.",
  "atk-s0515a:1480_4": "Okappanasaddhāvasena ārammaṇe caraṇaṃ etassa atthīti saddhācarito.",
  "atk-s0515a:1480_5": "Ñāṇameva caraṇaṃ,",
  "atk-s0515a:1480_6": "ñāṇena vā caraṇaṃ,",
  "atk-s0515a:1480_7": "ñāṇassa vā caraṇaṃ,",
  "atk-s0515a:1480_8": "ñāṇato vā caraṇaṃ etassa atthīti ñāṇacarito.",
  "atk-s0515a:1480_9": "Rāgacaritassāti rāgussadassa rāgabahulassa.",
  "atk-s0515a:1480_10": "Paratopi eseva nayo.",
  "atk-s0515a:1481_0": "Asubhakathaṃ kathetīti uddhumātakādidasavidhaṃ asubhapaṭisaṃyuttakathaṃ ācikkhati.",
  "atk-s0515a:1481_1": "Vuttañhetaṃ –",
  "atk-s0515a:1481_2": "“asubhā bhāvetabbā rāgassa pahānāyā”ti.",
  "atk-s0515a:1481_3": "Mettābhāvanaṃ ācikkhatīti mettābhāvanaṃ cittasinehanaṃ katheti.",
  "atk-s0515a:1481_4": "Vuttañhetaṃ –",
  "atk-s0515a:1481_5": "“mettā bhāvetabbā byāpādassa pahānāyā”ti.",
  "atk-s0515a:1481_6": "Uddeseti sajjhāyane.",
  "atk-s0515a:1481_7": "Paripucchāyāti aṭṭhakathāya.",
  "atk-s0515a:1481_8": "Kālena dhammassavaneti yuttappattakāle uttari pariyattidhammassavane.",
  "atk-s0515a:1481_9": "Dhammasākacchāyāti aññehi saddhiṃ sākacchāya.",
  "atk-s0515a:1481_10": "Garusaṃvāseti garūnaṃ payirupāsane.",
  "atk-s0515a:1481_11": "Nivesetīti ācariyānaṃ santike patiṭṭhāpeti.",
  "atk-s0515a:1481_12": "Ānāpānassatiṃ ācikkhatīti ānāpānassatisampayuttakammaṭṭhānaṃ katheti.",
  "atk-s0515a:1481_13": "Vuttañhetaṃ –",
  "atk-s0515a:1481_14": "“ānāpānassati bhāvetabbā vitakkupacchedāyā”ti.",
  "atk-s0515a:1481_15": "Pasādanīyaṃ nimittaṃ ācikkhatīti cūḷavedalla-",
  "atk-s0515a:1481_16": "mahāvedallā-",
  "atk-s0515a:1481_17": "dipasādajanakaṃ suttaṃ katheti.",
  "atk-s0515a:1481_18": "Buddhasubodhinti buddhassa bhagavato buddhattapaṭivedhaṃ.",
  "atk-s0515a:1481_19": "Dhammasudhammatanti navavidhalokuttaradhammassa svākkhātataṃ.",
  "atk-s0515a:1481_20": "Saṅghasuppaṭipattinti aṭṭhavidhaariyasaṅghassa suppaṭipannatādisuṭṭhupaṭipattiṃ.",
  "atk-s0515a:1481_21": "Sīlāni ca attanoti attano santakasīlāni ca.",
  "atk-s0515a:1481_22": "Ācikkhati vipassanānimittanti udayabbayādipaṭisaṃyuttaṃ katheti.",
  "atk-s0515a:1481_23": "Aniccākāranti hutvā abhāvākāraṃ.",
  "atk-s0515a:1481_24": "Dukkhākāranti udayabbayapaṭipīḷanākāraṃ.",
  "atk-s0515a:1481_25": "Anattākāranti avasavattanākāraṃ.",
  "atk-s0515a:1482_0": "Sele yathā pabbatamuddhaniṭṭhitoti selamaye ekagghane pabbatamuddhani ṭhitova,",
  "atk-s0515a:1482_1": "na hi tattha ṭhitassa dassanatthaṃ abhimukhe gīvukkhipanapasāraṇādikiccaṃ atthi.",
  "atk-s0515a:1482_2": "Tathūpamanti tappaṭibhāgaṃ selapabbatūpamaṃ.",
  "atk-s0515a:1482_3": "Ayaṃ panettha saṅkhepattho –",
  "atk-s0515a:1482_4": "yathā selapabbatamuddhanti ṭhitova cakkhunā puriso samantato janataṃ passeyya.",
  "atk-s0515a:1482_5": "Sumedha sundarapañña sabbaññutaññāṇena samantacakkhu bhagavā dhammamayaṃ paññāmayaṃ pāsādamāruyha sayaṃ",
  "atk-s0515a:1482_6": "apetasoko sokāvatiṇṇaṃ jātijarābhibhūtañca janataṃ avekkhassu upadhārayatu upaparikkhatu.",
  "atk-s0515a:1483_0": "Ayaṃ panettha adhippāyo –",
  "atk-s0515a:1483_1": "yathā hi pabbatapādasāmantā mahantaṃ khettaṃ katvā tattha kedārapāḷīsu kuṭiyo katvā rattiṃ aggiṃ jāleyya,",
  "atk-s0515a:1483_2": "caturaṅgasamannāgatañca andhakāraṃ assa,",
  "atk-s0515a:1483_3": "atha tassa pabbatassa matthake ṭhatvā cakkhumato purisassa bhūmiṃ olokayato neva khettaṃ na kedārapāḷiyo",
  "atk-s0515a:1483_4": "na kuṭiyo na tattha sayitamanussā paññāyeyyuṃ,",
  "atk-s0515a:1483_5": "kuṭikāsu pana aggijālamattameva paññāyeyya.",
  "atk-s0515a:1483_6": "Evaṃ dhammapāsādaṃ āruyha sattakāyaṃ olokayato tathāgatassa ye te akatakalyāṇā sattā,",
  "atk-s0515a:1483_7": "te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti,",
  "atk-s0515a:1483_8": "rattiṃ khittasarā viya honti.",
  "atk-s0515a:1483_9": "Ye pana katakalyāṇā veneyyapuggalā,",
  "atk-s0515a:1483_10": "te evassa dūrepi ṭhitā āpāthaṃ gacchanti,",
  "atk-s0515a:1483_11": "te eva aggi viya himavantapabbato viya ca.",
  "atk-s0515a:1483_12": "Vuttampi cetaṃ –",
  "atk-s0515a:1484_0": "“Dūre santo pakāsenti, himavantova pabbato;",
  "atk-s0515a:1485_0": "Asantettha na dissanti, rattiṃ khittā yathā sarā”ti. ;",
  "atk-s0515a:1486_0": "Sabbaññutaññāṇanti ettha pañcaneyyapathappabhedaṃ sabbaṃ aññāsīti sabbaññū.",
  "atk-s0515a:1486_1": "Saṅkhatāsaṅkhatādibhedā sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti.",
  "atk-s0515a:1486_2": "Sabbaññussa bhāvo sabbaññutā,",
  "atk-s0515a:1486_3": "sabbaññutā eva ñāṇaṃ “sabbaññutāñāṇa”nti vattabbe “sabbaññutaññāṇa”nti vuttaṃ.",
  "atk-s0515a:1486_4": "Sabbaññūti ca kamasabbaññū sakiṃsabbaññū satatasabbaññū sattisabbaññū ñātasabbaññūti pañcavidhā sabbaññuno siyuṃ.",
  "atk-s0515a:1486_5": "Tesu kamena sabbajānanakālāsambhavato kamasabbaññutā na hoti,",
  "atk-s0515a:1486_6": "sakiṃ sabbārammaṇaggahaṇābhāvato sakiṃsabbaññutā na hoti,",
  "atk-s0515a:1486_7": "cakkhuviññāṇādīnaṃ yathārammaṇacittasambhavato bhavaṅgacittavirodhato yuttiabhāvato ca satatasabbaññutā na hoti,",
  "atk-s0515a:1486_8": "parisesato sabbajānanasamatthatāya sattisabbaññutā vā siyā,",
  "atk-s0515a:1486_9": "viditasabbadhammattā ñātasabbaññutā vā,",
  "atk-s0515a:1486_10": "sattisabbaññuno sabbajānanattaṃ natthīti tampi na yujjati,",
  "atk-s0515a:1486_11": "“na tassa adiṭṭhamidhatthi kiñci…pe…",
  "atk-s0515a:1486_12": "samantacakkhū”ti vuttattā ñātasabbaññutā eva yujjati.",
  "atk-s0515a:1486_13": "Evañhi sati kiccato asammohato kāraṇasiddhito āvajjanapaṭibaddhato sabbaññutameva hotīti.",
  "atk-s0515a:1486_14": "Tena ñāṇenāti tena sabbajānanañāṇena.",
  "atk-s0515a:1487_0": "Puna aparena pariyāyena sabbaññubhāvasādhanatthaṃ “na tassā”ti gāthamāha.",
  "atk-s0515a:1487_1": "Tattha na tassa addiṭṭhamidhatthi kiñcīti tassa tathāgatassa idha imasmiṃ tedhātuke loke imasmiṃ paccuppannakāle",
  "atk-s0515a:1487_2": "vā paññācakkhunā adiṭṭhaṃ nāma kiñci appamattakampi na atthi na saṃvijjati.",
  "atk-s0515a:1487_3": "Atthīti idaṃ vattamānakālikaṃ ākhyātapadaṃ,",
  "atk-s0515a:1487_4": "iminā paccuppannakālikassa sabbadhammassa ñātabhāvaṃ dasseti.",
  "atk-s0515a:1487_5": "Gāthābandhasukhatthaṃ panettha da-",
  "atk-s0515a:1487_6": "kāro payutto.",
  "atk-s0515a:1487_7": "Atho aviññātanti ettha athoti vacanopādāne nipāto.",
  "atk-s0515a:1487_8": "Aviññātanti atītakālikaṃ aviññātaṃ nāma kiñci dhammajātaṃ nāhosīti pāṭhaseso.",
  "atk-s0515a:1487_9": "Abyayabhūtassa atthi-",
  "atk-s0515a:1487_10": "saddassa gahaṇe pāṭhasesaṃ vināpi yujjatiyeva.",
  "atk-s0515a:1487_11": "Iminā atītakālikassa sabbadhammassa ñātabhāvaṃ dasseti.",
  "atk-s0515a:1487_12": "Ajānitabbanti anāgatakālikaṃ ajānitabbaṃ nāma dhammajātaṃ na bhavissati natthīti.",
  "atk-s0515a:1487_13": "Iminā anāgatakālikassa sabbadhammassa ñātabhāvaṃ dasseti.",
  "atk-s0515a:1487_14": "Jānanakiriyāvisesamattameva vā ettha a- kāro.",
  "atk-s0515a:1487_15": "Sabbaṃ abhiññāsi yadatthi neyyanti ettha yaṃ tekālikaṃ vā kālavinimuttaṃ vā neyyaṃ jānitabbaṃ kiñci dhammajātaṃ atthi,",
  "atk-s0515a:1487_16": "taṃ sabbaṃ tathāgato abhiññāsi adhikena sabbaññutaññāṇena jāni paṭivijjhi,",
  "atk-s0515a:1487_17": "ettha atthi-",
  "atk-s0515a:1487_18": "saddena tekālikassa kālavimuttassa ca gahaṇā atthi-",
  "atk-s0515a:1487_19": "saddo abyayabhūtoyeva daṭṭhabbo.",
  "atk-s0515a:1487_20": "Tathāgato tena samantacakkhūti kālavasena okāsavasena ca nippadesattā samantā sabbato pavattaṃ ñāṇacakkhu assāti samantacakkhu,",
  "atk-s0515a:1487_21": "tena yathāvuttena kāraṇena tathāgato samantacakkhu sabbaññūti vuttaṃ hoti.",
  "atk-s0515a:1487_22": "Imissā gāthāya puggalādhiṭṭhānāya desanāya sabbaññutaññāṇaṃ sādhitaṃ.",
  "atk-s0515a:1488_0": "Na itihitihanti “evaṃ kira āsi,",
  "atk-s0515a:1488_1": "evaṃ kira āsī”ti na hoti.",
  "atk-s0515a:1488_2": "Na itikirāyāti “evaṃ kira eta”nti na hoti.",
  "atk-s0515a:1488_3": "Na paramparāyāti paramparakathāyāpi na hoti.",
  "atk-s0515a:1488_4": "Na piṭakasampadāyāti amhākaṃ piṭakatantiyā saddhiṃ sametīti na hoti.",
  "atk-s0515a:1488_5": "Na takkahetūti takkaggāhenapi na hoti.",
  "atk-s0515a:1488_6": "Na ākāraparivitakkenāti “sundaramidaṃ kāraṇa”nti evaṃ kāraṇaparivitakkenapi na hoti.",
  "atk-s0515a:1488_7": "Na diṭṭhinijjhānakkhantiyāti amhākaṃ nijjhāyitvā khamitvā gahitadiṭṭhiyā saddhiṃ sametītipi na hoti.",
  "atk-s0515a:1489_0": "Atha vāpi samādhinti ettha samādhinti kusalacittekaggatā samādhi.",
  "atk-s0515a:1489_1": "Kenaṭṭhena samādhīti?",
  "atk-s0515a:1489_2": "Samādhānaṭṭhena.",
  "atk-s0515a:1489_3": "Kimidaṃ samādhānaṃ nāma?",
  "atk-s0515a:1489_4": "Ekārammaṇe cittacetasikānaṃ samaṃ sammā ca ādhānaṃ,",
  "atk-s0515a:1489_5": "ṭhapananti vuttaṃ hoti.",
  "atk-s0515a:1489_6": "Tasmā yassa dhammassa ānubhāvena ekārammaṇe cittacetasikā samaṃ sammā ca avikkhippamānā avippakiṇṇā ca hutvā tiṭṭhanti,",
  "atk-s0515a:1489_7": "idaṃ samādhānanti veditabbaṃ.",
  "atk-s0515a:1489_8": "Tassa kho pana samādhissa –",
  "atk-s0515a:1490_0": "“Lakkhaṇaṃ tu avikkhepo, vikkhepaddhaṃsanaṃ raso;",
  "atk-s0515a:1491_0": "Akampanamupaṭṭhānaṃ, padaṭṭhānaṃ sukhaṃ pana”. ;",
  "atk-s0515a:1492_0": "Samādhi anāvilaacalabhāvena ārammaṇe tiṭṭhatīti ṭhiti.",
  "atk-s0515a:1492_1": "Parato padadvayaṃ upasaggavasena vaḍḍhitaṃ.",
  "atk-s0515a:1492_2": "Api ca sampayuttadhamme ārammaṇamhi sampiṇḍetvā tiṭṭhatīti saṇṭhiti.",
  "atk-s0515a:1492_3": "Ārammaṇaṃ ogāhetvā anupavisitvā tiṭṭhatīti avaṭṭhiti.",
  "atk-s0515a:1492_4": "Kusalapakkhasmiñhi cattārova dhammā ārammaṇaṃ ogāhanti saddhā sati samādhi paññāti.",
  "atk-s0515a:1492_5": "Teneva saddhā “okappanā”ti vuttā,",
  "atk-s0515a:1492_6": "sati “apilāpanatā”ti,",
  "atk-s0515a:1492_7": "samādhi “avaṭṭhitī”ti,",
  "atk-s0515a:1492_8": "paññā “pariyogāhanā”ti.",
  "atk-s0515a:1492_9": "Akusalapakkhe pana tayo dhammā ārammaṇaṃ ogāhanti taṇhā diṭṭhi avijjāti.",
  "atk-s0515a:1492_10": "Tenevete “oghā”ti vuttā.",
  "atk-s0515a:1492_11": "Cittekaggatā panettha na balavatī hoti.",
  "atk-s0515a:1492_12": "Yathā hi rajuṭṭhānaṭṭhāne udakena siñcitvā sammaṭṭhe thokameva kālaṃ rajo sannisīdati,",
  "atk-s0515a:1492_13": "sukkhante sukkhante puna pakatibhāveneva vuṭṭhāti,",
  "atk-s0515a:1492_14": "evameva akusalapakkhe cittekaggatā na balavatī hoti.",
  "atk-s0515a:1493_0": "Uddhaccavicikicchāvasena pavattassa visāhārassa paṭipakkhato avisāhāro.",
  "atk-s0515a:1493_1": "Uddhaccavicikicchāvaseneva gacchantaṃ cittaṃ vikkhipati nāma.",
  "atk-s0515a:1493_2": "Ayaṃ pana tathāvidho vikkhepo na hotīti avikkhepo.",
  "atk-s0515a:1493_3": "Uddhaccavicikicchāvaseneva cittaṃ visāhaṭaṃ nāma hoti,",
  "atk-s0515a:1493_4": "ito cito ca harīyati,",
  "atk-s0515a:1493_5": "ayaṃ pana evaṃ avisāhaṭamānasassa bhāvoti avisāhaṭamānasatā.",
  "atk-s0515a:1493_6": "Samathoti tividho samatho cittasamatho adhikaraṇasamatho sabbasaṅkhārasamathoti.",
  "atk-s0515a:1493_7": "Tattha aṭṭhasu samāpattīsu cittekaggatā cittasamatho nāma.",
  "atk-s0515a:1493_8": "Tañhi āgamma cittacalanaṃ cittavipphanditaṃ sammati vūpasammati,",
  "atk-s0515a:1493_9": "tasmā so “cittasamatho”ti vuccati.",
  "atk-s0515a:1493_10": "Sammukhāvinayādisattavidho samatho adhikaraṇasamatho nāma.",
  "atk-s0515a:1493_11": "Tañhi āgamma tāni tāni adhikaraṇāni sammanti vūpasammanti,",
  "atk-s0515a:1493_12": "tasmā so “adhikaraṇasamatho”ti vuccati.",
  "atk-s0515a:1493_13": "Yasmā pana sabbe saṅkhārā nibbānaṃ āgamma sammanti vūpasammanti vūpasammanti,",
  "atk-s0515a:1493_14": "tasmā taṃ “sabbasaṅkhārasamatho”ti vuccati.",
  "atk-s0515a:1493_15": "Imasmiṃ atthe cittasamatho adhippeto.",
  "atk-s0515a:1493_16": "Samādhilakkhaṇe indaṭṭhaṃ kāretīti samādhindriyaṃ.",
  "atk-s0515a:1493_17": "Uddhacce na kampatīti samādhibalaṃ.",
  "atk-s0515a:1493_18": "Sammāsamādhīti yāthāvasamādhi niyyānikasamādhi.",
  "atk-s0515a:1494_0": "157.",
  "atk-s0515a:1494_1": "Athassa bhagavā yasmā indriyasaṃvaro sīlassa rakkhā,",
  "atk-s0515a:1494_2": "yasmā vā iminānukkamena desiyamānā ayaṃ desanā tāsaṃ devatānaṃ sappāyā,",
  "atk-s0515a:1494_3": "tasmā indriyasaṃvarato pabhuti paṭipadaṃ dassento “cakkhūhī”tiādi āraddho.",
  "atk-s0515a:1494_4": "Tattha cakkhūhi neva lolassāti adiṭṭhadakkhitabbādivasena cakkhūhi lolo neva assa.",
  "atk-s0515a:1494_5": "Gāmakathāya āvaraye sotanti tiracchānakathāya sotaṃ āvareyya.",
  "atk-s0515a:1495_0": "Cakkhuloliyenāti cakkhudvāre uppannalolavasena cakkhuloliyena.",
  "atk-s0515a:1495_1": "Adiṭṭhaṃ dakkhitabbanti adiṭṭhapubbaṃ rūpārammaṇaṃ passituṃ yuttaṃ.",
  "atk-s0515a:1495_2": "Diṭṭhaṃ samatikkamitabbanti diṭṭhapubbarūpārammaṇaṃ atikkamituṃ yuttaṃ.",
  "atk-s0515a:1495_3": "Ārāmena ārāmanti pupphārāmādiārāmena phalārāmādiṃ vā pupphārāmādiṃ vā.",
  "atk-s0515a:1495_4": "Dīghacārikanti dīghacaraṇaṃ.",
  "atk-s0515a:1495_5": "Anavaṭṭhitacārikanti asanniṭṭhānacaraṇaṃ.",
  "atk-s0515a:1495_6": "Anuyutto hoti rūpadassanāyāti rūpārammaṇadassanatthāya punappunaṃ yutto hoti.",
  "atk-s0515a:1496_0": "Antaragharaṃ paviṭṭhoti ummārabbhantaraṃ paviṭṭho.",
  "atk-s0515a:1496_1": "Vīthiṃ paṭipannoti antaravīthiṃ otiṇṇo.",
  "atk-s0515a:1496_2": "Gharamukhāni olokentoti gharadvārāni avalokento.",
  "atk-s0515a:1496_3": "Uddhaṃ ullokentoti uparidisaṃ uddhaṃmukho hutvā vilokento.",
  "atk-s0515a:1497_0": "Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena cakkhuviññāṇena rūpaṃ disvā.",
  "atk-s0515a:1497_1": "Porāṇā panāhu –",
  "atk-s0515a:1497_2": "“cakkhu rūpaṃ na passati acittakattā,",
  "atk-s0515a:1497_3": "cittaṃ na passati acakkhukattā.",
  "atk-s0515a:1497_4": "Dvārārammaṇasaṅghaṭṭe pana pasādavatthukena cittena passati.",
  "atk-s0515a:1497_5": "Īdisī panesā ‘dhanunā vijjhatī’tiādīsu viya sasambhārakathā nāma hoti.",
  "atk-s0515a:1497_6": "Tasmā cakkhuviññāṇena rūpaṃ disvāti ayamettha attho”ti.",
  "atk-s0515a:1497_7": "Nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ nimittaṃ chandarāgavasena gaṇhāti,",
  "atk-s0515a:1497_8": "diṭṭhamatteyeva na saṇṭhāti.",
  "atk-s0515a:1497_9": "Anubyañjanaggāhīti kilesānaṃ anuanubyañjanato pākaṭabhāvakaraṇato anubyañjananti laddhavohāraṃ hatthapādasitahasitakathitaālokitavilokitādibhedaṃ",
  "atk-s0515a:1497_10": "ākāraṃ gaṇhāti.",
  "atk-s0515a:1497_11": "Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ puggalaṃ satikavāṭena cakkhundriyaṃ",
  "atk-s0515a:1497_12": "asaṃvutaṃ apihitacakkhudvāraṃ hutvā viharantaṃ ete abhijjhādayo dhammā anvāssaveyyuṃ anuppabandheyyuṃ",
  "atk-s0515a:1497_13": "ajjhotthareyyuṃ.",
  "atk-s0515a:1497_14": "Tassa saṃvarāya na paṭipajjatīti tassa cakkhundriyassa satikavāṭena pidahanatthāya na paṭipajjati.",
  "atk-s0515a:1497_15": "Evaṃbhūtoyeva ca na rakkhati cakkhundriyaṃ.",
  "atk-s0515a:1497_16": "Na cakkhundriye saṃvaraṃ āpajjatītipi vuccati.",
  "atk-s0515a:1497_17": "Tattha kiñcāpi cakkhundriye saṃvaro vā asaṃvaro vā natthi.",
  "atk-s0515a:1497_18": "Na hi cakkhupasādaṃ nissāya sati vā muṭṭhassaccaṃ vā uppajjati.",
  "atk-s0515a:1497_19": "Apica yadā rūpārammaṇaṃ cakkhussa āpāthaṃ āgacchati,",
  "atk-s0515a:1497_20": "tadā bhavaṅge dvikkhattuṃ uppajjitvā niruddhe kiriyāmanodhātu āvajjanakiccaṃ sādhayamānā uppajjitvā nirujjhati,",
  "atk-s0515a:1497_21": "tato cakkhuviññāṇaṃ dassanakiccaṃ,",
  "atk-s0515a:1497_22": "tato manodhātu sampaṭicchanakiccaṃ,",
  "atk-s0515a:1497_23": "tato vipākāhetukamanoviññāṇadhātu santīraṇakiccaṃ,",
  "atk-s0515a:1497_24": "tato kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā nirujjhati,",
  "atk-s0515a:1497_25": "tadanantaraṃ javanaṃ javati.",
  "atk-s0515a:1498_0": "Tatrāpi neva bhavaṅgasamaye na āvajjanādīnaṃ aññatarasamaye saṃvaro vā asaṃvaro vā atthi.",
  "atk-s0515a:1498_1": "Javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,",
  "atk-s0515a:1498_2": "asaṃvaro hoti.",
  "atk-s0515a:1498_3": "Evaṃ honto pana so “cakkhundriye asaṃvaro”ti vuccati. Kasmā?",
  "atk-s0515a:1498_4": "Yasmā tasmiṃ asaṃvare sati dvārampi aguttaṃ hoti,",
  "atk-s0515a:1498_5": "bhavaṅgampi āvajjanādīnipi vīthicittāni.",
  "atk-s0515a:1498_6": "Yathā kiṃ?",
  "atk-s0515a:1498_7": "Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo saṃvutā,",
  "atk-s0515a:1498_8": "tathāpi antonagare sabbaṃ bhaṇḍaṃ arakkhitaṃ agopitameva hoti.",
  "atk-s0515a:1498_9": "Nagaradvārena hi pavisitvā corā yadicchanti taṃ kareyyuṃ,",
  "atk-s0515a:1498_10": "evameva javane dussīlyādīsu uppannesu tasmiṃ asaṃvare sati dvārampi aguttaṃ hoti bhavaṅgampi āvajjanādīnipi vīthicittāni.",
  "atk-s0515a:1499_0": "Saddhādeyyānīti kammañca phalañca idhalokañca paralokañca saddahitvā dinnāni.",
  "atk-s0515a:1499_1": "“Ayaṃ me ñātīti vā,",
  "atk-s0515a:1499_2": "mittoti vā,",
  "atk-s0515a:1499_3": "idaṃ vā paṭikarissati,",
  "atk-s0515a:1499_4": "idaṃ vānena katapubba”nti vā evaṃ na dinnānīti attho.",
  "atk-s0515a:1499_5": "Evaṃ dinnāni hi na saddhādeyyāni nāma honti.",
  "atk-s0515a:1499_6": "Bhojanānīti ca desanāsīsamattametaṃ,",
  "atk-s0515a:1499_7": "atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā gilānapaccayabhesajjaṃ",
  "atk-s0515a:1499_8": "paribhuñjamānāti sabbametaṃ vuttameva hoti.",
  "atk-s0515a:1500_0": "Seyyathidanti nipāto.",
  "atk-s0515a:1500_1": "Tassattho,",
  "atk-s0515a:1500_2": "katamo hoti.",
  "atk-s0515a:1500_3": "Naccaṃ nāma yaṃkiñci naccaṃ,",
  "atk-s0515a:1500_4": "taṃ maggaṃ gacchantenāpi gīvaṃ pasāretvā daṭṭhuṃ na vaṭṭati.",
  "atk-s0515a:1500_5": "Gītanti yaṃkiñci gītaṃ.",
  "atk-s0515a:1500_6": "Vāditanti yaṃkiñci vāditaṃ.",
  "atk-s0515a:1500_7": "Pekkhanti naṭasamajjaṃ.",
  "atk-s0515a:1500_8": "Akkhānanti bhāratarāmāyanādikaṃ.",
  "atk-s0515a:1500_9": "Yasmiṃ ṭhāne kathīyati,",
  "atk-s0515a:1500_10": "tattha gantumpi na vaṭṭati.",
  "atk-s0515a:1500_11": "Pāṇissaranti kaṃsatāḷaṃ,",
  "atk-s0515a:1500_12": "“pāṇitāḷa”ntipi vadanti.",
  "atk-s0515a:1500_13": "Vetāḷanti ghanatāḷaṃ,",
  "atk-s0515a:1500_14": "“mantena matasarīruṭṭhāpana”ntipi eke.",
  "atk-s0515a:1500_15": "Kumbhathūṇanti caturassaambaṇakatāḷaṃ,",
  "atk-s0515a:1500_16": "“kumbhasadda”ntipi eke.",
  "atk-s0515a:1500_17": "Sobhanakanti naṭānaṃ abbhokkiraṇaṃ;",
  "atk-s0515a:1500_18": "sobhanakaraṃ vā,",
  "atk-s0515a:1500_19": "paṭibhānacittanti vuttaṃ hoti.",
  "atk-s0515a:1500_20": "Caṇḍālanti ayoguḷakīḷā,",
  "atk-s0515a:1500_21": "“caṇḍālānaṃ sāṇadhovanakīḷā”tipi vadanti.",
  "atk-s0515a:1500_22": "Vaṃsanti veṇuṃ ussāpetvā kīḷanaṃ.",
  "atk-s0515a:1501_0": "Dhovananti aṭṭhidhovanaṃ,",
  "atk-s0515a:1501_1": "ekaccesu kira janapadesu kālaṅkate ñātake na jhāpenti,",
  "atk-s0515a:1501_2": "nikhaṇitvā ṭhapenti.",
  "atk-s0515a:1501_3": "Atha tesaṃ pūtibhūtaṃ kāyaṃ ñatvā nīharitvā aṭṭhīni dhovitvā gandhehi makkhetvā ṭhapenti.",
  "atk-s0515a:1501_4": "Te nakkhattakāle ekasmiṃ ṭhāne aṭṭhīni ṭhapetvā ekasmiṃ ṭhāne surādīni ṭhapetvā rodantā paridevantā suraṃ pivanti.",
  "atk-s0515a:1501_5": "Vuttampi cetaṃ “atthi bhikkhave dakkhiṇesu janapadesu dhovanaṃ nāma,",
  "atk-s0515a:1501_6": "tattha hoti annampi pānampi khajjampi bhojjampi leyyampi peyyampi naccampi gītampi vāditampi.",
  "atk-s0515a:1501_7": "Atthekaṃ bhikkhave dhovanaṃ,",
  "atk-s0515a:1501_8": "netaṃ natthīti vadāmī”ti.",
  "atk-s0515a:1501_9": "Ekacce pana “indajālena aṭṭhidhovanaṃ dhovana”nti vadanti.",
  "atk-s0515a:1501_10": "Hatthiyuddhādīsu bhikkhuno neva hatthiādīhi saddhiṃ yujjhituṃ,",
  "atk-s0515a:1501_11": "na te yujjhāpetuṃ,",
  "atk-s0515a:1501_12": "na yujjhante daṭṭhuṃ vaṭṭati.",
  "atk-s0515a:1501_13": "Nibbuddhanti mallayuddhaṃ.",
  "atk-s0515a:1501_14": "Uyyodhikanti yattha sampahāro diyyati.",
  "atk-s0515a:1501_15": "Balagganti balagaṇanaṭṭhānaṃ.",
  "atk-s0515a:1501_16": "Senābyūhanti senāniveso,",
  "atk-s0515a:1501_17": "sakaṭabyūhādivasena senāya nivesanaṃ.",
  "atk-s0515a:1501_18": "Anīkadassananti “tayo hatthī pacchimaṃ hatthānīka”ntiādinā nayena vuttassa anīkassa dassanaṃ.",
  "atk-s0515a:1502_0": "Na nimittaggāhī hotīti chandarāgavasena vuttappakāraṃ nimittaṃ na gaṇhāti.",
  "atk-s0515a:1502_1": "Evaṃ sesapadānipi vuttapaṭipakkhanayena veditabbāni.",
  "atk-s0515a:1502_2": "Yathā ca heṭṭhā javane dussīlyādīsu uppannesu tasmiṃ asaṃvare sati dvārampi aguttaṃ hoti,",
  "atk-s0515a:1502_3": "bhavaṅgampi āvajjanādīnipi vīthicittānīti vuttaṃ,",
  "atk-s0515a:1502_4": "evamidha tasmiṃ sīlādīsu uppannesu dvārampi guttaṃ hoti,",
  "atk-s0515a:1502_5": "bhavaṅgampi āvajjanādīnipi vīthicittāni.",
  "atk-s0515a:1502_6": "Yathā kiṃ?",
  "atk-s0515a:1502_7": "Yathā nagaradvāresu saṃvutesu kiñcāpi antogharādayo asaṃvutā honti,",
  "atk-s0515a:1502_8": "tathāpi antonagare sabbaṃ bhaṇḍaṃ surakkhitaṃ sugopitameva hoti,",
  "atk-s0515a:1502_9": "nagaradvāresu pihitesu corānaṃ paveso natthi.",
  "atk-s0515a:1502_10": "Evameva javane sīlādīsu uppannesu dvārampi guttaṃ hoti,",
  "atk-s0515a:1502_11": "bhavaṅgampi āvajjanādīnipi vīthicittāni.",
  "atk-s0515a:1502_12": "Tasmā javanakkhaṇe uppajjamānopi “cakkhundriye saṃvaro”ti vutto.",
  "atk-s0515a:1502_13": "Ito paraṃ heṭṭhā ca upari ca vuttapariyāyena attho veditabbo.",
  "atk-s0515a:1503_0": "Visūkadassanāti paṭāṇīdassanato.",
  "atk-s0515a:1503_1": "Gāmakathāti gāmavāsīnaṃ kathā.",
  "atk-s0515a:1503_2": "Bāttiṃsāti dvattiṃsa.",
  "atk-s0515a:1503_3": "Aniyyānikattā saggamokkhamaggānaṃ tiracchānabhūtā kathāti tiracchānakathā.",
  "atk-s0515a:1503_4": "Tattha rājānaṃ ārabbha “mahāsammato mandhātā dhammāsoko evaṃ mahānubhāvo”tiādinā nayena pavattā kathā rājakathā.",
  "atk-s0515a:1503_5": "Esa nayo corakathādīsu.",
  "atk-s0515a:1503_6": "Tesu “asuko rājā abhirūpo dassanīyo”tiādinā nayena gehassitakathāva tiracchānakathā hoti.",
  "atk-s0515a:1503_7": "“Sopi nāma evaṃ mahānubhāvo khayaṃ gato”ti evaṃ pavattā pana kammaṭṭhānabhāve tiṭṭhati.",
  "atk-s0515a:1503_8": "Coresupi “mūladevo evaṃ mahānubhāvo,",
  "atk-s0515a:1503_9": "meghamālo evaṃ mahānubhāvo”ti tesaṃ kammaṃ paṭicca “aho sūrā”ti gehassitakathāva tiracchānakathā.",
  "atk-s0515a:1503_10": "Yuddhepi bhāratayuddhādīsu “asukena asuko evaṃ mārito evaṃ viddho”ti kāmassādavaseneva kathā tiracchānakathā.",
  "atk-s0515a:1503_11": "“Tepi nāma khayaṃ gatā”ti evaṃ pavattā pana sabbattha kammaṭṭhānameva hoti.",
  "atk-s0515a:1504_0": "Api ca annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha bhuñjimha pivimha",
  "atk-s0515a:1504_1": "paribhuñjimhā”ti kāmassādavasena kathetuṃ na vaṭṭati,",
  "atk-s0515a:1504_2": "sātthakaṃ pana katvā “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ sīlavantānaṃ adamha,",
  "atk-s0515a:1504_3": "cetiyapūjaṃ akarimhā”ti kathetuṃ vaṭṭati.",
  "atk-s0515a:1504_4": "Ñātikathādīsu pana “amhākaṃ ñātakā sūrā samatthā”ti vā,",
  "atk-s0515a:1504_5": "“pubbe mayaṃ evaṃ vicitrehi yānehi vicarimhā”ti vā assādavasena vattuṃ na vaṭṭati,",
  "atk-s0515a:1504_6": "sātthakaṃ pana katvā “tepi no ñātakā khayaṃ gatā”ti vā,",
  "atk-s0515a:1504_7": "“pubbe mayaṃ evarūpā upāhanā saṅghassa adamhā”ti vā kathetuṃ vaṭṭati.",
  "atk-s0515a:1504_8": "Gāmakathāpi suniviṭṭhadunniviṭṭhasubhikkhadubbhikkhādivasena “asukagāmavāsino sūrā samatthā”ti vā evaṃ assādavasena vattuṃ na vaṭṭati,",
  "atk-s0515a:1504_9": "sātthakaṃ pana katvā “saddhā pasannā”ti vā,",
  "atk-s0515a:1504_10": "“khayavayaṃ gatā”ti vā vattuṃ vaṭṭati.",
  "atk-s0515a:1505_0": "Nigamanagarajanapadakathāsupi eseva nayo.",
  "atk-s0515a:1505_1": "Itthikathāpi vaṇṇasaṇṭhānādīni paṭicca assādavasena na vaṭṭati,",
  "atk-s0515a:1505_2": "“saddhā pasannā,",
  "atk-s0515a:1505_3": "khayavayaṃ gatā”ti evameva vaṭṭati.",
  "atk-s0515a:1505_4": "Sūrakathāpi “nandimitto nāma yodho sūro ahosī”ti assādavasena na vaṭṭati.",
  "atk-s0515a:1505_5": "“Saddho ahosi,",
  "atk-s0515a:1505_6": "khayavayaṃ gato”ti evameva vaṭṭati.",
  "atk-s0515a:1505_7": "Visikhākathāpi “asukā visikhā suniviṭṭhā dunniviṭṭhā sūrā samatthā”ti assādavasena na vaṭṭati.",
  "atk-s0515a:1505_8": "“Saddhā pasannā,",
  "atk-s0515a:1505_9": "khayavayaṃ gatā”icceva vaṭṭati.",
  "atk-s0515a:1506_0": "Kumbhaṭṭhānakathāti udakaṭṭhānakathā,",
  "atk-s0515a:1506_1": "“udakatitthakathā”tipi vuccati,",
  "atk-s0515a:1506_2": "kumbhadāsikathā vā.",
  "atk-s0515a:1506_3": "Sāpi “pāsādikā,",
  "atk-s0515a:1506_4": "naccituṃ gāyituṃ chekā”ti assādavasena na vaṭṭati,",
  "atk-s0515a:1506_5": "“saddhā pasannā”tiādinā nayena vaṭṭati.",
  "atk-s0515a:1506_6": "Pubbapetakathāti atītañātikathā.",
  "atk-s0515a:1506_7": "Tattha vattamānañātikathāsadisova vinicchayo.",
  "atk-s0515a:1507_0": "Nānattakathāti purimapacchimakathāhi vimuttā avasesā nānāsabhāvā niratthakakathā.",
  "atk-s0515a:1507_1": "Lokakkhāyikāti “ayaṃ loko kena nimmito?",
  "atk-s0515a:1507_2": "Asukena nāma nimmito.",
  "atk-s0515a:1507_3": "Kāko seto aṭṭhīnaṃ setattā,",
  "atk-s0515a:1507_4": "balākā rattā lohitassa rattattā”ti evamādikā lokāyatavitaṇḍasallāpakathā.",
  "atk-s0515a:1508_0": "Samuddakkhāyikā nāma kasmā samuddo sāgaro?",
  "atk-s0515a:1508_1": "Sāgaradevena khatattā sāgaro,",
  "atk-s0515a:1508_2": "“khato me”ti hatthamuddāya sayaṃ niveditattā samuddoti evamādikā niratthakā samuddakkhānakathā.",
  "atk-s0515a:1508_3": "Bhavoti vuddhi.",
  "atk-s0515a:1508_4": "Abhavoti hāni.",
  "atk-s0515a:1508_5": "Iti bhavo iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "atk-s0515a:1509_0": "Āvareyyāti āvaraṇaṃ kareyya.",
  "atk-s0515a:1509_1": "Nivāreyyāti ārammaṇato vāreyya.",
  "atk-s0515a:1509_2": "Saṃvareyyāti sammā nissesaṃ katvā vāreyya.",
  "atk-s0515a:1509_3": "Rakkheyyāti rakkhaṃ kareyya.",
  "atk-s0515a:1509_4": "Gopeyyāti saṃgopeyya.",
  "atk-s0515a:1509_5": "Pidaheyyāti pidahanaṃ kareyya.",
  "atk-s0515a:1509_6": "Pacchindeyyāti sotaṃ chindeyya.",
  "atk-s0515a:1510_0": "Tena tena na tussantīti tena tena ambilādinā rasena na santosaṃ āpajjanti.",
  "atk-s0515a:1510_1": "Aparāparaṃ pariyesantīti uparūpari gavesanti.",
  "atk-s0515a:1511_0": "158.",
  "atk-s0515a:1511_1": "Phassenāti rogaphassena.",
  "atk-s0515a:1511_2": "Bhavañca nābhijappeyyāti tassa phassassa vinodanatthāya kāmabhavādibhavañca na pattheyya.",
  "atk-s0515a:1511_3": "Bheravesu ca na sampavedheyyāti tassa phassassa paccayabhūtesu sīhabyagghādīsu bheravesu ca na sampavedheyya,",
  "atk-s0515a:1511_4": "avasesesu vā ghānindriyamanindriyavisayesu na sampavedheyya.",
  "atk-s0515a:1511_5": "Evaṃ paripūro indriyasaṃvaro ca vutto hoti.",
  "atk-s0515a:1511_6": "Purimehi vā indriyasaṃvaraṃ dassetvā iminā “araññe vasatā bheravaṃ disvā vā sutvā vā nappavedhitabba”nti dasseti.",
  "atk-s0515a:1512_0": "Ekenākārenāti ekena kāraṇena.",
  "atk-s0515a:1512_1": "Bhayampi bheravampi taññevāti bhayanti ca bheravanti ca khuddakampi mahantampi uttāsanimittameva.",
  "atk-s0515a:1512_2": "Tamevatthaṃ dassetuṃ “vuttaṃ heta”ntiādimāha.",
  "atk-s0515a:1512_3": "Bhayanti tappaccayā uppannabhayaṃ.",
  "atk-s0515a:1512_4": "Bhayānakanti ākāraniddeso.",
  "atk-s0515a:1512_5": "Chambhitattanti bhayavasena gattacalanaṃ.",
  "atk-s0515a:1512_6": "Lomahaṃsoti lomānaṃ haṃsanaṃ uddhaggabhāvo.",
  "atk-s0515a:1512_7": "Iminā padadvayena kiccato bhayaṃ dassetvā puna “cetaso ubbego utrāso”ti sabhāvato dasseti.",
  "atk-s0515a:1512_8": "Ubbeggoti bhīruko,",
  "atk-s0515a:1512_9": "utrāsoti cittakkhobho.",
  "atk-s0515a:1512_10": "Jātibhayanti jātiṃ paṭicca uppannabhayaṃ.",
  "atk-s0515a:1512_11": "Sesesupi eseva nayo.",
  "atk-s0515a:1512_12": "Rājato uppannabhayaṃ rājabhayaṃ.",
  "atk-s0515a:1512_13": "Sesesupi eseva nayo.",
  "atk-s0515a:1512_14": "Attānuvādabhayanti pāpakammino attānaṃ anuvadantassa uppajjanakabhayaṃ.",
  "atk-s0515a:1512_15": "Parānuvādabhayanti parassa anuvādato uppajjanakabhayaṃ.",
  "atk-s0515a:1513_0": "Daṇḍabhayanti āgārikassa raññā pavattitadaṇḍaṃ,",
  "atk-s0515a:1513_1": "anāgārikassa vinayadaṇḍaṃ paṭicca uppajjanakabhayaṃ.",
  "atk-s0515a:1513_2": "Duggatibhayanti cattāro apāye paṭicca uppajjanakabhayaṃ.",
  "atk-s0515a:1513_3": "Ūmibhayanti mahāsamudde udakaṃ orohantassa pavattabhayaṃ.",
  "atk-s0515a:1513_4": "Mahāsamudde kira mahindavīci nāma saṭṭhi yojanāni uggacchati,",
  "atk-s0515a:1513_5": "taraṅgavīci nāma paṇṇāsa yojanāni,",
  "atk-s0515a:1513_6": "rohaṇavīci nāma cattālīsa yojanāni uggacchati.",
  "atk-s0515a:1513_7": "Evarūpā ūmiyo paṭicca pavattaṃ ūmibhayaṃ.",
  "atk-s0515a:1513_8": "Kumbhīlato pavattaṃ bhayaṃ kumbhīlabhayaṃ.",
  "atk-s0515a:1513_9": "Udakāvaṭṭato bhayaṃ āvaṭṭabhayaṃ.",
  "atk-s0515a:1513_10": "Susukā vuccati caṇḍamaccho,",
  "atk-s0515a:1513_11": "tato bhayaṃ susukābhayaṃ.",
  "atk-s0515a:1513_12": "Ājīvikabhayanti jīvitavuttito bhayaṃ ājīvikabhayaṃ.",
  "atk-s0515a:1513_13": "Asilokabhayanti garahato bhayaṃ.",
  "atk-s0515a:1514_0": "159.",
  "atk-s0515a:1514_1": "Laddhā na sannidhiṃ kayirāti etesaṃ annādīnaṃ yaṃkiñci dhammena labhitvā “araññe ca senāsane vasatā dullabha”nti cintetvā sannidhiṃ na kareyya.",
  "atk-s0515a:1515_0": "Odanoti sāli vīhi yavo godhumo kaṅgu varako kudrūsakoti sattannaṃ dhaññānaṃ dhaññānulomānañca taṇḍulehi nibbatto.",
  "atk-s0515a:1515_1": "Kummāsoti yavehi nibbatto.",
  "atk-s0515a:1515_2": "Sattūti sāliādīhi katasattu.",
  "atk-s0515a:1515_3": "Maccho dakasambhavo.",
  "atk-s0515a:1515_4": "Maṃsaṃ pākaṭameva.",
  "atk-s0515a:1515_5": "Ambapānanti āmehi vā pakkehi vā ambehi katapānaṃ.",
  "atk-s0515a:1515_6": "Tattha āmehi karontena ambataruṇāni bhinditvā udake pakkhipitvā ātape ādiccapākena pacitvā parissāvetvā",
  "atk-s0515a:1515_7": "tadahu paṭiggahitehi madhusakkarakappūrādīhi yojetvā kātabbaṃ.",
  "atk-s0515a:1515_8": "Jambupānanti jambuphalehi katapānaṃ.",
  "atk-s0515a:1515_9": "Cocapānanti aṭṭhikehi kadaliphalehi katapānaṃ.",
  "atk-s0515a:1515_10": "Mocapānanti anaṭṭhikehi kadaliphalehi katapānaṃ.",
  "atk-s0515a:1515_11": "Madhukapānanti madhukānaṃ jātirasena katapānaṃ.",
  "atk-s0515a:1515_12": "Taṃ pana udakasambhinnaṃ vaṭṭati,",
  "atk-s0515a:1515_13": "suddhaṃ na vaṭṭati.",
  "atk-s0515a:1515_14": "Muddikapānanti muddikā udake madditvā ambapānaṃ viya katapānaṃ.",
  "atk-s0515a:1515_15": "Sālūkapānanti rattuppalanīluppalādīnaṃ sālūke madditvā katapānaṃ.",
  "atk-s0515a:1515_16": "Phārusakapānanti phārusakehi ambapānaṃ viya katapānaṃ.",
  "atk-s0515a:1515_17": "Kosambapānanti kosambaphalehi katapānaṃ.",
  "atk-s0515a:1515_18": "Kolapānanti kolaphalehi katapānaṃ.",
  "atk-s0515a:1515_19": "Badarapānanti mahākolaphalehi ambapānaṃ viya katapānaṃ.",
  "atk-s0515a:1515_20": "Imāni ekādasa pānāni,",
  "atk-s0515a:1515_21": "tānipi ādiccapākāni vaṭṭanti.",
  "atk-s0515a:1516_0": "Ghatapānanti sappipānaṃ.",
  "atk-s0515a:1516_1": "Telapānanti tilatelādīnaṃ pānaṃ.",
  "atk-s0515a:1516_2": "Payopānanti khīrapānaṃ.",
  "atk-s0515a:1516_3": "Yāgupānanti sītalādiyāgupānaṃ.",
  "atk-s0515a:1516_4": "Rasapānanti sākādirasapānaṃ.",
  "atk-s0515a:1516_5": "Piṭṭhakhajjakanti sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ",
  "atk-s0515a:1516_6": "ambāṭakapiṭṭhaṃ sālapiṭṭhaṃ khīravallipiṭṭhañcāti evamādīnaṃ piṭṭhehi kataṃ piṭṭhakhajjakaṃ.",
  "atk-s0515a:1516_7": "Pūvakhajjakampi etehiyeva kataṃ.",
  "atk-s0515a:1516_8": "Mūlakhajjakanti mūlakamūlaṃ khārakamūlaṃ cuccumūlanti evamādi.",
  "atk-s0515a:1516_9": "Tacakhajjakanti ucchutacādayo.",
  "atk-s0515a:1516_10": "Pattakhajjakanti nimbapaṇṇakuṭajapaṇṇapaṭolapaṇṇasulasapaṇṇādayo.",
  "atk-s0515a:1516_11": "Pupphakhajjakanti mūlakapupphakhārakapupphasetavaraṇasigguuppalapadumakādayo.",
  "atk-s0515a:1516_12": "Phalakhajjakanti panasalabujatālanāḷikeraambāṭakatintiṇikamātuluṅgakapiṭṭhaphalaalābukumbhaṇḍaphussa-",
  "atk-s0515a:1516_13": "phalatimbarūsakatilavātiṅgaṇacocamocamadhukādīnaṃ phalānaṃ khajjakaṃ.",
  "atk-s0515a:1517_0": "Na kuhanāyāti na vimhāpanāya.",
  "atk-s0515a:1517_1": "Na lapanāyāti paccayatthaṃ na lapanāya.",
  "atk-s0515a:1517_2": "Vihāraṃ āgate manusse disvā “kimatthāya bhonto āgatā”ti bhikkhū nimantetunti.",
  "atk-s0515a:1517_3": "“Yadi evaṃ gacchatha,",
  "atk-s0515a:1517_4": "ahaṃ pacchato gahetvā āgacchāmī”ti evaṃ na lapanāya.",
  "atk-s0515a:1517_5": "Atha vā attānaṃ upanetvā “ahaṃ tisso,",
  "atk-s0515a:1517_6": "mayi rājā pasanno,",
  "atk-s0515a:1517_7": "mayi asuko rājā asuko ca rājamahāmatto pasanno”ti evaṃ na lapanāya.",
  "atk-s0515a:1517_8": "Na nemittikatāyāti yena kenaci paresaṃ paccayadānasaññājanakena kāyavacīkammena na nemittikatāya.",
  "atk-s0515a:1517_9": "Na nippesikatāyāti yā paresaṃ akkosanādikiriyā yasmā veḷupesikā viya abbhaṅgaṃ parassa guṇaṃ nippeseti nipuñchati,",
  "atk-s0515a:1517_10": "yasmā vā gandhajātaṃ nipisitvā gandhamagganā viya paraguṇe nipisitvā vicuṇṇetvā esā lābhamagganā hoti,",
  "atk-s0515a:1517_11": "tasmā “nippesikatā”ti vuccati.",
  "atk-s0515a:1517_12": "Na evarūpāya nippesikatāya.",
  "atk-s0515a:1517_13": "Na lābhena lābhaṃ nijigīsanatāyāti ettha nijigīsanatāti magganā,",
  "atk-s0515a:1517_14": "aññato laddhañhi aññattha haraṇavasena lābhena lābhamagganā nāma hoti.",
  "atk-s0515a:1517_15": "Na evarūpāya lābhena lābhamagganāya.",
  "atk-s0515a:1518_0": "Na dārudānenāti na paccayahetukena dārudānena vihāre uṭṭhitañhi araññato vā āharitvā rakkhitagopitadāruṃ",
  "atk-s0515a:1518_1": "“evaṃ me paccayaṃ dassantī”ti upaṭṭhākānaṃ dātuṃ na vaṭṭati.",
  "atk-s0515a:1518_2": "Evañhi jīvikaṃ kappento anesanāya micchājīvena jīvati,",
  "atk-s0515a:1518_3": "so diṭṭheva dhamme garahaṃ pāpuṇāti,",
  "atk-s0515a:1518_4": "samparāye ca apāyaparipūrako hoti.",
  "atk-s0515a:1518_5": "Attano puggalikaṃ dāruṃ kusalaṅgahatthāya dadanto kuladūsakadukkaṭaṃ āpajjati,",
  "atk-s0515a:1518_6": "parapuggalikaṃ theyyacittena dadanto bhaṇḍagghena kāretabbo.",
  "atk-s0515a:1518_7": "Saṅghikepi eseva nayo.",
  "atk-s0515a:1518_8": "Sace pana taṃ issaratāya deti,",
  "atk-s0515a:1518_9": "garubhaṇḍavissajjanaṃ āpajjati.",
  "atk-s0515a:1518_10": "Kataraṃ pana dāru garubhaṇḍaṃ hoti,",
  "atk-s0515a:1518_11": "kataraṃ na hotīti?",
  "atk-s0515a:1518_12": "Yaṃ tāva aropimaṃ sayaṃjātaṃ,",
  "atk-s0515a:1518_13": "taṃ saṅghena paricchinnaṭṭhāneyeva garubhaṇḍaṃ,",
  "atk-s0515a:1518_14": "tato paraṃ na garubhaṇḍaṃ.",
  "atk-s0515a:1518_15": "Ropimaṭṭhāne ca sabbena sabbaṃ garubhaṇḍaṃ,",
  "atk-s0515a:1518_16": "pamāṇato sūcidaṇḍakappamāṇaṃ garubhaṇḍaṃ.",
  "atk-s0515a:1519_0": "Na veḷudānenātiādīsupi na veḷudānenāti na paccayahetukena veḷudānenātiādi sabbaṃ na dārudānenāti ettha vuttanayeneva veditabbaṃ.",
  "atk-s0515a:1519_1": "Veḷu pana pamāṇato telanāḷippamāṇo garubhaṇḍaṃ,",
  "atk-s0515a:1519_2": "na tato heṭṭhā.",
  "atk-s0515a:1519_3": "Manussā vihāraṃ gantvā veḷuṃ yācanti,",
  "atk-s0515a:1519_4": "bhikkhū “saṅghiko”ti dātuṃ na visahanti,",
  "atk-s0515a:1519_5": "manussā punappunaṃ yācanti vā tajjenti vā,",
  "atk-s0515a:1519_6": "tadā bhikkhūhi “daṇḍakammaṃ katvā gaṇhathā”ti vattuṃ vaṭṭati,",
  "atk-s0515a:1519_7": "veḷudānaṃ nāma na hoti.",
  "atk-s0515a:1519_8": "Sace te daṇḍakammatthāya vāsipharasuādīni vā khādanīyaṃ vā bhojanīyaṃ vā denti,",
  "atk-s0515a:1519_9": "gahetuṃ na vaṭṭati.",
  "atk-s0515a:1520_0": "Vinayaṭṭhakathāyaṃ pana “daḍḍhagehā manussā gaṇhitvā gacchantā na vāretabbā”ti vuttaṃ.",
  "atk-s0515a:1520_1": "Sace saṅghassa veḷugumbe veḷudūsikā uppajjati,",
  "atk-s0515a:1520_2": "taṃ akoṭṭāpentānaṃ veḷu nassati.",
  "atk-s0515a:1520_3": "“Kiṃ kātabba”nti bhikkhācāre manussānaṃ ācikkhitabbaṃ.",
  "atk-s0515a:1520_4": "Sace koṭṭetuṃ na icchanti,",
  "atk-s0515a:1520_5": "“samaṃ bhāgaṃ labhissathā”ti vattabbā.",
  "atk-s0515a:1520_6": "Na icchantiyeva,",
  "atk-s0515a:1520_7": "“dve koṭṭhāse labhissathā”ti vattabbā.",
  "atk-s0515a:1520_8": "Evampi anicchantesu naṭṭhena attho natthi,",
  "atk-s0515a:1520_9": "“tumhākaṃ khaṇe sati daṇḍakammaṃ karissatha,",
  "atk-s0515a:1520_10": "koṭṭetvā gaṇhathā”ti vattabbā,",
  "atk-s0515a:1520_11": "veḷudānaṃ nāma na hoti.",
  "atk-s0515a:1520_12": "Veḷugumbe aggimhi uṭṭhitepi udakena vuyhamānaveḷūsupi eseva nayo.",
  "atk-s0515a:1521_0": "Pattadāne garubhaṇḍatāya ayaṃ vinicchayo –",
  "atk-s0515a:1521_1": "pattampi hi yattha vikkāyati,",
  "atk-s0515a:1521_2": "gandhakārādayo gandhapaliveṭhanādīnaṃ atthāya gaṇhanti,",
  "atk-s0515a:1521_3": "tādise dullabhaṭṭhāneyeva garubhaṇḍaṃ hoti.",
  "atk-s0515a:1521_4": "Esa tāva kiṃsukapattakaṇṇapiḷandhanatālapattādīsu vinicchayo.",
  "atk-s0515a:1521_5": "Tālapaṇṇampi imasmiṃyeva ṭhāne kathetabbaṃ –",
  "atk-s0515a:1521_6": "tālapaṇṇampi hi sayaṃjāte tālavane saṅghena paricchinnaṭṭhāneyeva garubhaṇḍaṃ,",
  "atk-s0515a:1521_7": "na tato paraṃ,",
  "atk-s0515a:1521_8": "ropimatālesu sabbampi garubhaṇḍaṃ,",
  "atk-s0515a:1521_9": "tassa pamāṇaṃ heṭṭhimakoṭiyā aṭṭhaṅgulappamāṇopi rittapotthako.",
  "atk-s0515a:1521_10": "Tiṇampi ettheva pakkhipitvā kathetabbaṃ.",
  "atk-s0515a:1521_11": "Yattha pana tiṇaṃ natthi,",
  "atk-s0515a:1521_12": "tattha tālanāḷikerapaṇṇādīhipi chādenti.",
  "atk-s0515a:1521_13": "Tasmā tānipi tiṇeneva saṅgahitāni.",
  "atk-s0515a:1521_14": "Iti muñjapalālādīsu yaṃkiñci muṭṭhippamāṇaṃ tiṇaṃ.",
  "atk-s0515a:1521_15": "Nāḷikerapaṇṇādīsu ca ekapaṇṇampi saṅghassa dinnaṃ vā tattha jātaṃ vā bahiārāme saṅghassa tiṇavatthumhi",
  "atk-s0515a:1521_16": "jātatiṇaṃ vā rakkhitagopitaṃ vā garubhaṇḍaṃ hoti.",
  "atk-s0515a:1521_17": "Taṃ pana saṅghakamme ca cetiyakamme ca kate atirekaṃ puggalikakamme dātuṃ vaṭṭati.",
  "atk-s0515a:1521_18": "Heṭṭhā vuttadāruveḷūsupi eseva nayo.",
  "atk-s0515a:1522_0": "Pupphadāne “ettakesu rukkhesu pupphāni vissajjitvā yāgubhattatthāya upanentu,",
  "atk-s0515a:1522_1": "ettakesu senāsanapaṭisaṅkharaṇe upanentū”ti evaṃ niyamitaṭṭhāneyeva pupphāni garubhaṇḍāni honti.",
  "atk-s0515a:1522_2": "Yadi sāmaṇerā pupphāni ocinitvā rāsiṃ karonti,",
  "atk-s0515a:1522_3": "pañcaṅgasamannāgato pupphabhājako bhikkhu bhikkhusaṅghaṃ gaṇetvā koṭṭhāse karoti.",
  "atk-s0515a:1522_4": "So sampattaparisāya saṅghaṃ anāpucchitvāva dātuṃ labhati.",
  "atk-s0515a:1522_5": "Asammatena pana āpucchitvā dātabbaṃ.",
  "atk-s0515a:1522_6": "Bhikkhuno pana kassa pupphāni dātuṃ labbhati,",
  "atk-s0515a:1522_7": "kassa na labbhatīti?",
  "atk-s0515a:1522_8": "Mātāpitūnaṃ gehaṃ haritvāpi gehato pakkosāpetvāpi “vatthupūjaṃ karothā”ti dātuṃ labbhati,",
  "atk-s0515a:1522_9": "piḷandhanatthāya na labbhati.",
  "atk-s0515a:1522_10": "Sesañātīnaṃ pana haritvā na dātabbaṃ,",
  "atk-s0515a:1522_11": "pakkosāpetvā pūjanatthāya dātabbaṃ.",
  "atk-s0515a:1522_12": "Sesajanassa pūjanaṭṭhānaṃ sampattassa apaccāsīsantena dātabbaṃ,",
  "atk-s0515a:1522_13": "pupphadānaṃ nāma na hoti.",
  "atk-s0515a:1523_0": "Vihāre bahūni pupphāni pupphanti,",
  "atk-s0515a:1523_1": "bhikkhunā piṇḍāya carantena manusse disvā “vihāre bahūni pupphāni pūjethā”ti vattabbaṃ,",
  "atk-s0515a:1523_2": "vacanamatte doso natthi,",
  "atk-s0515a:1523_3": "“manussā khādanīyabhojanīyaṃ ādāya āgamissantī”ti cittena pana na vattabbaṃ.",
  "atk-s0515a:1523_4": "Sace vadati,",
  "atk-s0515a:1523_5": "khādanīyabhojanīyaṃ na paribhuñjitabbaṃ.",
  "atk-s0515a:1523_6": "Manussā attano dhammatāya “vihāre pupphāni atthī”ti pucchitvā “asukadivase vihāraṃ āgamissāma,",
  "atk-s0515a:1523_7": "sāmaṇerānaṃ pupphāni ocinituṃ mā dethā”ti vadanti.",
  "atk-s0515a:1523_8": "Bhikkhu sāmaṇerānaṃ kathetuṃ pamuṭṭho,",
  "atk-s0515a:1523_9": "sāmaṇerehi pupphāni ocitāni,",
  "atk-s0515a:1523_10": "manussā bhikkhuṃ upasaṅkamitvā mayaṃ tumhākaṃ asukadivase evaṃ ārocayimha “sāmaṇerānaṃ pupphāni ocinituṃ mā dethā”ti,",
  "atk-s0515a:1523_11": "kasmā na vārayitthāti?",
  "atk-s0515a:1523_12": "“Sati me pamuṭṭhā,",
  "atk-s0515a:1523_13": "pupphāni ocinitamattāneva,",
  "atk-s0515a:1523_14": "na tāva pūjā katā”ti vattabbaṃ,",
  "atk-s0515a:1523_15": "“gaṇhatha pūjethā”ti na vattabbaṃ.",
  "atk-s0515a:1523_16": "Sace vadati,",
  "atk-s0515a:1523_17": "āmisaṃ na paribhuñjitabbaṃ.",
  "atk-s0515a:1523_18": "Aparo bhikkhu sāmaṇerānaṃ ācikkhati “asukagāmavāsino ‘pupphāni mā ocinitthā’ti āhaṃsū”ti manussāpi āmisaṃ",
  "atk-s0515a:1523_19": "āharitvā dānaṃ datvā vadanti “amhākaṃ manussā na bahukā,",
  "atk-s0515a:1523_20": "sāmaṇere amhehi saha pupphāni ocinituṃ āṇāpethā”ti.",
  "atk-s0515a:1523_21": "“Sāmaṇerehi bhikkhā laddhā.",
  "atk-s0515a:1523_22": "Ye bhikkhācāraṃ na gacchanti,",
  "atk-s0515a:1523_23": "te sayameva jānissanti upāsakā”ti vattabbaṃ.",
  "atk-s0515a:1523_24": "Ettakaṃ nayaṃ labhitvā sāmaṇere putte vā bhātike vā katvā pupphāni ocināpetuṃ doso natthi,",
  "atk-s0515a:1523_25": "pupphadānaṃ nāma na hoti.",
  "atk-s0515a:1524_0": "Phaladāne phalampi pupphaṃ viya niyamitameva garubhaṇḍaṃ hoti.",
  "atk-s0515a:1524_1": "Vihāre bahukasmiṃ phalāphale sati aphāsukamanussā āgantvā yācanti,",
  "atk-s0515a:1524_2": "bhikkhū “saṅghika”nti dātuṃ na ussahanti,",
  "atk-s0515a:1524_3": "manussā vippaṭisārino akkosanti paribhāsanti,",
  "atk-s0515a:1524_4": "tattha kiṃ kātabbanti?",
  "atk-s0515a:1524_5": "Phalehi vā rukkhehi vā paricchinditvā kathikā kātabbā “asuke ca rukkhe asuke ca rukkhe ettakāni phalāni gaṇhantā,",
  "atk-s0515a:1524_6": "ettakesu vā rukkhesu phalāni gaṇhantā na vāretabbā”ti.",
  "atk-s0515a:1524_7": "Corā vā issarā vā balakkārena gaṇhantā na vāretabbā.",
  "atk-s0515a:1524_8": "Kuddhā hi te sakalavihārampi nāseyyuṃ,",
  "atk-s0515a:1524_9": "ādīnavo pana kathetabboti.",
  "atk-s0515a:1525_0": "Sinānadāne sinānacuṇṇāni koṭṭitāni na garubhaṇḍāni,",
  "atk-s0515a:1525_1": "akoṭṭito rukkhe ṭhitova rukkhataco garubhaṇḍaṃ,",
  "atk-s0515a:1525_2": "cuṇṇaṃ pana agilānassa rajananipakkaṃ vaṭṭati.",
  "atk-s0515a:1525_3": "Gilānassa yaṃkiñci cuṇṇaṃ dātuṃ vaṭṭatiyeva.",
  "atk-s0515a:1526_0": "Na cuṇṇadānenāti vuttanayena sirīsacuṇṇādīnaṃ dānena.",
  "atk-s0515a:1526_1": "Mattikādānemattikā hi yattha dullabhā hoti,",
  "atk-s0515a:1526_2": "tattheva garubhaṇḍaṃ.",
  "atk-s0515a:1526_3": "Sāpi heṭṭhimakoṭiyā tiṃsapalaguḷapiṇḍappamāṇāva,",
  "atk-s0515a:1526_4": "tato heṭṭhā na garubhaṇḍanti.",
  "atk-s0515a:1527_0": "Dantakaṭṭhadāne dantakaṭṭhaṃ acchinnakameva garubhaṇḍaṃ.",
  "atk-s0515a:1527_1": "Yesaṃ sāmaṇerānaṃ saṅghato dantakaṭṭhavāro pāpuṇāti,",
  "atk-s0515a:1527_2": "te attano ācariyupajjhāyānaṃ pāṭiyekkaṃ dātuṃ na labhanti.",
  "atk-s0515a:1527_3": "Yehi pana “ettakāni dantakaṭṭhāni āharitabbānī”ti paricchinditvā vārā gahitā,",
  "atk-s0515a:1527_4": "te atirekāni ācariyupajjhāyānaṃ dātuṃ labhanti.",
  "atk-s0515a:1527_5": "Ekena bhikkhunā dantakaṭṭhamāḷakato bahūni dantakaṭṭhāni na gahetabbāni,",
  "atk-s0515a:1527_6": "devasikaṃ ekekameva gahetabbaṃ.",
  "atk-s0515a:1527_7": "Pāṭiyekkaṃ vasantenāpi bhikkhusaṅghaṃ gaṇayitvā yattakāni attano pāpuṇanti,",
  "atk-s0515a:1527_8": "tattakāneva gahetvā gantabbaṃ.",
  "atk-s0515a:1527_9": "Antarā āgantukesu vā āgatesu disaṃ vā pakkamantesu āharitvā gahitaṭṭhāneyeva ṭhapetabbāni.",
  "atk-s0515a:1527_10": "Na mukhodakadānenāti na mukhadhovanaudakadānena.",
  "atk-s0515a:1528_0": "Na cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne ṭhapetvā parassa khalitavacanampi saṇṭhapetvā piyakāmatāya paggayhavacanaṃ.",
  "atk-s0515a:1528_1": "Na muggasūpyatāyāti na muggasūpasamānatāya.",
  "atk-s0515a:1528_2": "Muggasūpasamānatāti saccālikena jīvikaṃ kappanatāya etaṃ adhivacanaṃ.",
  "atk-s0515a:1528_3": "Yathā hi muggasūpe paccante bahū muggā pākaṃ gacchanti thokā na gacchanti,",
  "atk-s0515a:1528_4": "evameva saccālikena jīvikakappake puggale bahu alikaṃ hoti,",
  "atk-s0515a:1528_5": "appakaṃ saccaṃ.",
  "atk-s0515a:1528_6": "Yathā vā muggasūpassa apavisanaṭṭhānaṃ nāma natthi,",
  "atk-s0515a:1528_7": "evameva saccālikavuttino puggalassa appatiṭṭhānaṃ nāma natthi.",
  "atk-s0515a:1528_8": "Siṅghāṭakaṃ viya icchiticchitaṭṭhānassa patiṭṭhāti.",
  "atk-s0515a:1528_9": "Tenassa sā musāvāditā “muggasūpyatā”ti vuttā.",
  "atk-s0515a:1528_10": "Na pāribhaṭyatāyāti na paribhaṭakammabhāvena.",
  "atk-s0515a:1528_11": "Paribhaṭassa hi kammaṃ pāribhaṭyaṃ,",
  "atk-s0515a:1528_12": "tassa bhāvo pāribhaṭyatā,",
  "atk-s0515a:1528_13": "alaṅkārakaraṇādīhi dārakakīḷāpanassetaṃ adhivacanaṃ.",
  "atk-s0515a:1528_14": "Na pīṭhamaddikatāyāti na sahasā gharaṃ pavisitvā pīṭhake nisīdanakatāya.",
  "atk-s0515a:1529_0": "Na vatthuvijjāyātiādīsu vatthuvijjā nāma gāmanigamanagarādīnaṃ suniviṭṭhadunniviṭṭhajānanasatthaṃ.",
  "atk-s0515a:1529_1": "Tiracchānavijjā nāma aniyyānikattā saggamokkhamaggānaṃ tiracchānabhūtā aṅgasatthanimittādikā avasesavijjā.",
  "atk-s0515a:1529_2": "Aṅgavijjā nāma itthipurisānaṃ subhagadubbhagalakkhaṇajānanaṃ.",
  "atk-s0515a:1529_3": "Nakkhattavijjā nāma nakkhattānaṃ yogajānanasatthaṃ.",
  "atk-s0515a:1530_0": "Na dūtagamanenāti na dūteyyaṃ katvā gamanena.",
  "atk-s0515a:1530_1": "Na pahiṇagamanenāti na gihīnaṃ sāsanaṃ gahetvā gharā gharaṃ pahitassa gamanena.",
  "atk-s0515a:1530_2": "Na jaṅghapesaniyenāti gāmantaradesantarādīsu tesaṃ tesaṃ gihīnaṃ sāsanapaṭisāsanaṃ haraṇena.",
  "atk-s0515a:1530_3": "Idañhi jaṅghapesaniyaṃ nāma attano mātāpitūnaṃ,",
  "atk-s0515a:1530_4": "ye cāssa mātāpitaro upaṭṭhahanti,",
  "atk-s0515a:1530_5": "tesaṃ sāsanaṃ gahetvā katthaci gamanavasena vaṭṭati.",
  "atk-s0515a:1530_6": "Cetiyassa vā saṅghassa vā attano vā kammaṃ karontānaṃ vaḍḍhakīnampi sāsanaṃ harituṃ vaṭṭati.",
  "atk-s0515a:1530_7": "Manussā “dānaṃ dassāma,",
  "atk-s0515a:1530_8": "pūjaṃ karissāma,",
  "atk-s0515a:1530_9": "bhikkhusaṅghassa ācikkhathā”ti ca vadanti;",
  "atk-s0515a:1530_10": "“asukattherassa nāma dethā”ti piṇḍapātaṃ vā bhesajjaṃ vā cīvaraṃ vā denti,",
  "atk-s0515a:1530_11": "“vihāre pūjaṃ karothā”ti mālāgandhavilepanādīni vā dhajapaṭākādīni vā niyyātenti.",
  "atk-s0515a:1530_12": "Sabbaṃ harituṃ vaṭṭati,",
  "atk-s0515a:1530_13": "jaṅghapesaniyaṃ nāma na hoti.",
  "atk-s0515a:1530_14": "Sesasāsanaṃ gahetvā gacchantassa padavāre padavāre doso.",
  "atk-s0515a:1531_0": "Na vejjakammenāti na vejjena hutvā kāyatikicchanādibhesajjakaraṇena.",
  "atk-s0515a:1531_1": "Bhesajjaṃ pana pañcannaṃ sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa sāmaṇeriyā.",
  "atk-s0515a:1531_2": "Samasīlasaddhāpaññānañhi etesaṃ tīsu sikkhāsu yuttānaṃ bhesajjaṃ akātuṃ na labbhati.",
  "atk-s0515a:1531_3": "Mātāpitūnaṃ tadupaṭṭhākānaṃ attano veyyāvaccakarassa paṇḍupalāsassāti etesaṃ pañcannampi kātuṃ vaṭṭati.",
  "atk-s0515a:1531_4": "Jeṭṭhabhātu,",
  "atk-s0515a:1531_5": "kaniṭṭhabhātu,",
  "atk-s0515a:1531_6": "jeṭṭhabhaginiyā,",
  "atk-s0515a:1531_7": "kaniṭṭhabhaginiyā,",
  "atk-s0515a:1531_8": "cūḷamātuyā,",
  "atk-s0515a:1531_9": "mahāmātuyā,",
  "atk-s0515a:1531_10": "cūḷapituno,",
  "atk-s0515a:1531_11": "mahāpituno,",
  "atk-s0515a:1531_12": "pitucchāya,",
  "atk-s0515a:1531_13": "mātucchāyāti etesaṃ pana dasannampi karontena tesaṃyeva santakaṃ bhesajjaṃ gahetvā kevalaṃ yojetvā dātabbaṃ.",
  "atk-s0515a:1531_14": "Sace nappahoti,",
  "atk-s0515a:1531_15": "attano santakaṃ tāvakālikaṃ dātabbaṃ.",
  "atk-s0515a:1531_16": "Etesaṃ puttaparamparā yāva sattamā kulaparivaṭṭā,",
  "atk-s0515a:1531_17": "tāva cattāro paccaye āharāpentassa akataviññatti vā,",
  "atk-s0515a:1531_18": "bhesajjaṃ karontassa vejjakammaṃ vā,",
  "atk-s0515a:1531_19": "kuladūsakāpatti vā na hoti.",
  "atk-s0515a:1532_0": "Na piṇḍapaṭipiṇḍakenāti ettha piṇḍapāto kassa dātabbo,",
  "atk-s0515a:1532_1": "kassa na dātabbo?",
  "atk-s0515a:1532_2": "Mātāpitūnaṃ tadupaṭṭhākānaṃ veyyāvaccakarassa paṇḍupalāsassa sampattassa dāmarikacorassa issarassāpi dātabbo.",
  "atk-s0515a:1532_3": "Etesaṃ datvā pacchā laddhampi piṇḍapaṭipiṇḍaṃ nāma na hoti.",
  "atk-s0515a:1532_4": "Na dānānuppadānenāti attano dinnakānaṃ na puna dānena.",
  "atk-s0515a:1532_5": "Dhammenāti dhammena uppannaṃ.",
  "atk-s0515a:1532_6": "Samenāti kāyasucaritādinā.",
  "atk-s0515a:1532_7": "Laddhāti kāyena laddhā.",
  "atk-s0515a:1532_8": "Labhitvāti cittena pāpuṇitvā.",
  "atk-s0515a:1532_9": "Adhigantvāti sampāpuṇitvā.",
  "atk-s0515a:1532_10": "Vinditvāti ñāṇena vinditvā.",
  "atk-s0515a:1532_11": "Paṭilabhitvāti punappunaṃ labhitvā.",
  "atk-s0515a:1533_0": "Annasannidhinti ettha duvidhā annakathā vinayavasena ca sallekhavasena ca.",
  "atk-s0515a:1533_1": "Vinayavasena tāva yaṃkiñci annaṃ ajja paṭiggahitaṃ aparajju sannidhikārakaṃ hoti,",
  "atk-s0515a:1533_2": "tassa paribhoge pācittiyaṃ.",
  "atk-s0515a:1533_3": "Attanā laddhaṃ pana sāmaṇerānaṃ datvā tehi laddhaṃ ṭhapāpetvā dutiyadivase bhuñjituṃ vaṭṭati,",
  "atk-s0515a:1533_4": "sallekho pana na hoti.",
  "atk-s0515a:1534_0": "Pānasannidhimhipi eseva nayo. Ettha pānaṃ nāma ambapānādīni aṭṭha pānāni, yāni ce tesaṃ anulomāni.",
  "atk-s0515a:1535_0": "Vatthasannidhintiādimhi anadhiṭṭhitāvikappitaṃ sannidhi ca hoti sallekhañca kopeti.",
  "atk-s0515a:1535_1": "Ayaṃ pariyāya kathāva,",
  "atk-s0515a:1535_2": "nippariyāyato pana ticīvarasantuṭṭhena bhavitabbaṃ,",
  "atk-s0515a:1535_3": "catutthaṃ labhitvā aññassa dātabbaṃ.",
  "atk-s0515a:1535_4": "Sace yassa kassaci dātuṃ na sakkoti,",
  "atk-s0515a:1535_5": "yassa pana dātukāmo hoti,",
  "atk-s0515a:1535_6": "so uddesatthāya vā paripucchatthāya vā gato,",
  "atk-s0515a:1535_7": "āgatamatte dātabbaṃ,",
  "atk-s0515a:1535_8": "adātuṃ na vaṭṭati.",
  "atk-s0515a:1535_9": "Cīvare pana appahonte satiyā paccāsāya anuññātakālaṃ ṭhapetuṃ vaṭṭati.",
  "atk-s0515a:1535_10": "Sūcisuttacīvarakārakānaṃ alābhena tato parampi vinayakammaṃ katvā ṭhapetuṃ vaṭṭati.",
  "atk-s0515a:1535_11": "“Imasmiṃ jiṇṇe puna īdisaṃ kuto labhissāmī”ti pana ṭhapetuṃ na vaṭṭati,",
  "atk-s0515a:1535_12": "sannidhi ca hoti,",
  "atk-s0515a:1535_13": "sallekhañca vikopeti.",
  "atk-s0515a:1536_0": "Yānasannidhimhi yānaṃ nāma vayhaṃ ratho sakaṭaṃ sandamānikā sivikā pāṭaṅkīti netaṃ pabbajitassa yānaṃ.",
  "atk-s0515a:1536_1": "Upāhanā pana pabbajitassa yānaṃyeva.",
  "atk-s0515a:1536_2": "Ekabhikkhussa hi eko araññatthāya,",
  "atk-s0515a:1536_3": "ekā dhotapādakatthāyāti ukkaṃsato dve upāhanasaṅghāṭā vaṭṭanti,",
  "atk-s0515a:1536_4": "tatiyaṃ labhitvā aññassa dātabbo,",
  "atk-s0515a:1536_5": "“imasmiṃ jiṇṇe aññaṃ kuto labhissāmī”ti hi ṭhapetuṃ na vaṭṭati,",
  "atk-s0515a:1536_6": "sannidhi ca hoti,",
  "atk-s0515a:1536_7": "sallekhañca vikopeti.",
  "atk-s0515a:1537_0": "Sayanasannidhimhi sayananti mañco.",
  "atk-s0515a:1537_1": "Ekassa bhikkhuno eko gabbhe eko divāṭṭhāneti ukkaṃsato dve mañcā vaṭṭanti,",
  "atk-s0515a:1537_2": "tato uttari labhitvā aññassa bhikkhuno vā gaṇassa vā dātabbo,",
  "atk-s0515a:1537_3": "adātuṃ na vaṭṭati,",
  "atk-s0515a:1537_4": "sannidhi ceva hoti,",
  "atk-s0515a:1537_5": "sallekhañca kopeti.",
  "atk-s0515a:1538_0": "Gandhasannidhimhi bhikkhuno kaṇḍukacchuchavidosādiābādhe sati gandho vaṭṭati.",
  "atk-s0515a:1538_1": "Tena gandhena tasmiṃ roge vūpasante aññesaṃ vā ābādhikānaṃ dātabbo.",
  "atk-s0515a:1538_2": "Dvāre pañcaṅgulagharadhūpanādīsu vā upanetabbo.",
  "atk-s0515a:1538_3": "“Puna roge sati bhavissatī”ti ṭhapetuṃ na vaṭṭati,",
  "atk-s0515a:1538_4": "gandhasannidhi ca hoti,",
  "atk-s0515a:1538_5": "sallekhañca kopeti.",
  "atk-s0515a:1539_0": "Āmisanti annādivuttāvasesaṃva daṭṭhabbaṃ.",
  "atk-s0515a:1539_1": "Seyyathidaṃ –",
  "atk-s0515a:1539_2": "idhekacco bhikkhu “tathārūpe kāle upakārāya bhavissantī”ti tilataṇḍulamuggamāsanāḷikeraloṇamacchamaṃsavallūrasappitelaguḷa-",
  "atk-s0515a:1539_3": "bhājanādīni āharāpetvā ṭhapeti.",
  "atk-s0515a:1539_4": "So vassakāle kālasseva sāmaṇerehi yāguṃ pacāpetvā bhuñjitvā “sāmaṇera udakakaddame dukkhaṃ gāmaṃ pavisituṃ,",
  "atk-s0515a:1539_5": "gaccha asukakulaṃ gantvā mayhaṃ vihāre nisinnabhāvaṃ ārocehi,",
  "atk-s0515a:1539_6": "asukakulato dadhiādīni āharā”ti peseti.",
  "atk-s0515a:1539_7": "Bhikkhūhi “kiṃ, bhante,",
  "atk-s0515a:1539_8": "gāmaṃ pavisathā”ti vuttepi “duppaveso āvuso idāni gāmo”ti vadati. Te “hotu, bhante,",
  "atk-s0515a:1539_9": "acchatha tumhe,",
  "atk-s0515a:1539_10": "mayaṃ bhikkhaṃ pariyesitvā āharissāmā”ti gacchanti.",
  "atk-s0515a:1539_11": "Atha sāmaṇeropi dadhiādīni āharitvā bhattañca byañjanañca sampādetvā upaneti,",
  "atk-s0515a:1539_12": "taṃ bhuñjantasseva upaṭṭhākā bhattaṃ pahiṇanti,",
  "atk-s0515a:1539_13": "tatopi manāpaṃ manāpaṃ bhuñjati.",
  "atk-s0515a:1539_14": "Atha bhikkhū piṇḍapātaṃ gahetvā āgacchanti,",
  "atk-s0515a:1539_15": "tatopi manāpaṃ manāpaṃ gīvāyāmakaṃ bhuñjatiyeva.",
  "atk-s0515a:1539_16": "Evaṃ catumāsampi vītināmeti.",
  "atk-s0515a:1539_17": "Ayaṃ vuccati bhikkhu “muṇḍakuṭumbikajīvikaṃ jīvati,",
  "atk-s0515a:1539_18": "na samaṇajīvika”nti.",
  "atk-s0515a:1539_19": "Evarūpo āmisasannidhi nāma hoti.",
  "atk-s0515a:1540_0": "Bhikkhuno pana vasanaṭṭhāne ekā taṇḍulanāḷi eko guḷapiṇḍo catubhāgamattaṃ sappīti ettakaṃ nidhetuṃ vaṭṭati akāle sampattacorānaṃ atthāya.",
  "atk-s0515a:1540_1": "Te hi ettakampi āmisapaṭisanthāraṃ alabhantā jīvitāpi voropeyyuṃ,",
  "atk-s0515a:1540_2": "tasmā sacepi ettakaṃ natthi,",
  "atk-s0515a:1540_3": "āharāpetvāpi ṭhapetuṃ vaṭṭati.",
  "atk-s0515a:1540_4": "Aphāsukakāle ca yadettha kappiyaṃ,",
  "atk-s0515a:1540_5": "taṃ attanāpi paribhuñjituṃ vaṭṭati.",
  "atk-s0515a:1540_6": "Kappiyakuṭiyaṃ pana bahuṃ ṭhapentassāpi sannidhi nāma natthi.",
  "atk-s0515a:1541_0": "160.",
  "atk-s0515a:1541_1": "Jhāyī na pādalolassāti jhānābhirato ca na ca pādalolo assa.",
  "atk-s0515a:1541_2": "Virame kukkuccā nappamajjeyyāti hatthakukkuccādikukkuccaṃ vinodeyya,",
  "atk-s0515a:1541_3": "sakkaccakāritāya cettha nappamajjeyya.",
  "atk-s0515a:1542_0": "Ekattamanuyuttoti ekībhāvaṃ anuyutto.",
  "atk-s0515a:1542_1": "Paramatthagarukoti uttamatthagaruko.",
  "atk-s0515a:1542_2": "“Sakatthagaruko”ti vā pāṭho.",
  "atk-s0515a:1543_0": "Paṭisallānārāmoti āramaṇaṃ ārāmo,",
  "atk-s0515a:1543_1": "tato tato ārammaṇato paṭisaṃharitvā ekībhāve paṭisallāne ārāmo yassa so paṭisallānārāmo.",
  "atk-s0515a:1543_2": "Assāti bhaveyya.",
  "atk-s0515a:1543_3": "Tasmiṃ ratoti paṭisallānarato.",
  "atk-s0515a:1543_4": "Etehi sīlesu paripūrakāritaṃ dasseti.",
  "atk-s0515a:1543_5": "Taṃ kissa hetu?",
  "atk-s0515a:1543_6": "Sīlavipannassa ekaggatāpi na sampajjati.",
  "atk-s0515a:1543_7": "Ajjhattaṃ cetosamathamanuyuttoti attano cittasamathe yutto.",
  "atk-s0515a:1543_8": "Ettha hi ajjhattanti vā attanoti vā etaṃ ekatthaṃ,",
  "atk-s0515a:1543_9": "byañjanameva nānaṃ.",
  "atk-s0515a:1543_10": "Bhummatthe panetaṃ upayogavacanaṃ.",
  "atk-s0515a:1543_11": "Anūti iminā upasaggena yoge siddhaṃ.",
  "atk-s0515a:1544_0": "Anirākatajjhānoti bahi anihatajjhāno avināsitajjhāno vā.",
  "atk-s0515a:1544_1": "Nīharaṇavināsatthañhi idaṃ nirākaraṇaṃ nāma.",
  "atk-s0515a:1544_2": "“Thambhaṃ niraṃkatvā nivātavuttī”tiādīsu cassa payogo daṭṭhabbo.",
  "atk-s0515a:1544_3": "Vipassanāya samannāgatoti sattavidhāya anupassanāya yutto.",
  "atk-s0515a:1544_4": "Sattavidhā anupassanā nāma aniccānupassanā dukkhānupassanā anattānupassanā nibbidānupassanā virāgānupassanā nirodhānupassanā paṭinissaggānupassanāti.",
  "atk-s0515a:1544_5": "Tā visuddhimagge vitthāritā.",
  "atk-s0515a:1544_6": "Byūhetā suññāgārānanti vaḍḍhetā suññāgārānaṃ.",
  "atk-s0515a:1544_7": "Ettha ca samathavipassanāvasena kammaṭṭhānaṃ gahetvā rattindivaṃ suññāgāraṃ pavisitvā nisīdamāno bhikkhu “brūhetā suññāgārāna”nti veditabbo.",
  "atk-s0515a:1544_8": "Ekabhūmakādibhede pāsāde kurumānopi suññāgārānaṃ brūhetāti daṭṭhabbo.",
  "atk-s0515a:1545_0": "Sakkaccakārītiādīsu dānādīnaṃ kusaladhammānaṃ bhāvanāya puggalassa vā deyyadhammassa vā sakkaccakāritāvasena sakkaccakārī.",
  "atk-s0515a:1545_1": "Assāti bhaveyya.",
  "atk-s0515a:1545_2": "Satatabhāvo sātaccaṃ,",
  "atk-s0515a:1545_3": "sātaccakāritāvasena sātaccakārī.",
  "atk-s0515a:1545_4": "Nirantarakāritāya aṭṭhitakārī.",
  "atk-s0515a:1545_5": "Yathā nāma kakaṇṭako thokaṃ gantvā thokaṃ tiṭṭhati,",
  "atk-s0515a:1545_6": "na nirantaraṃ gacchati,",
  "atk-s0515a:1545_7": "evameva yo puggalo ekadivasaṃ dānaṃ datvā pūjaṃ vā katvā dhammaṃ vā sutvā samaṇadhammaṃ vā katvā puna cirassaṃ karoti,",
  "atk-s0515a:1545_8": "taṃ na nirantaraṃ pavatteti.",
  "atk-s0515a:1545_9": "So “asātaccakārī,",
  "atk-s0515a:1545_10": "ṭhitakārī”ti vuccati.",
  "atk-s0515a:1545_11": "Yo pana evaṃ na hoti,",
  "atk-s0515a:1545_12": "so aṭṭhitakārī.",
  "atk-s0515a:1545_13": "Anolīnavuttikoti nirantarakaraṇasaṅkhātassa vipphārassa atthitāya na olīnavuttiko.",
  "atk-s0515a:1545_14": "Anikkhittacchandoti kusalakiriyāya vīriyacchandassa anikkhittabhāvena anikkhittacchando.",
  "atk-s0515a:1545_15": "Anikkhittadhuroti vīriyadhurassa anoropako,",
  "atk-s0515a:1545_16": "anosakkitamānasoti attho.",
  "atk-s0515a:1546_0": "Appaṭivānīti anivattanaṃ.",
  "atk-s0515a:1546_1": "Adhiṭṭhānanti kusalakaraṇe patiṭṭhābhāvo.",
  "atk-s0515a:1546_2": "Anuyogoti anuyuñjanaṃ.",
  "atk-s0515a:1546_3": "Appamādoti satiyā avippavāso.",
  "atk-s0515a:1547_0": "161.",
  "atk-s0515a:1547_1": "Tandiṃ māyaṃ hassaṃ khiḍḍanti ālasiyañca māyañca hassañca kāyikaṃ vācasikaṃ khiḍḍañca.",
  "atk-s0515a:1547_2": "Savibhūsanti saddhiṃ vibhūsāya.",
  "atk-s0515a:1548_0": "Rattindivaṃ chakoṭṭhāsaṃ karitvāti purimayāmamajjhimayāmapacchimayāmavasena rattiṃ tayo tathā divāti chabbidhaṃ koṭṭhāsaṃ katvā.",
  "atk-s0515a:1548_1": "Pañcakoṭṭhāsaṃ paṭijaggeyyāti rattiṃ majjhimayāmaṃ vissajjetvā avasesapañcakoṭṭhāsesu na niddaṃ okkameyya.",
  "atk-s0515a:1548_2": "Ekakoṭṭhāsaṃ nipajjeyyāti ekaṃ majjhimayāmakoṭṭhāsaṃ sato sampajāno nipajjitvā niddaṃ okkameyya.",
  "atk-s0515a:1549_0": "Idha bhikkhu divasampi pubbaṇhe majjhanhe sāyanheti tayopi divasakoṭṭhāsā gahitā.",
  "atk-s0515a:1549_1": "Caṅkamena nisajjāyāti sakalaṃ divasaṃ iminā iriyāpathadvayeneva viharanto cittassa āvaraṇato āvaraṇīyehi",
  "atk-s0515a:1549_2": "dhammehi pañcahi nīvaraṇehi sabbākusaladhammehi vā.",
  "atk-s0515a:1549_3": "Cittaṃ parisodheyyāti tehi dhammehi cittaṃ visodheyya.",
  "atk-s0515a:1549_4": "Ṭhānaṃ panettha kiñcāpi na gahitaṃ,",
  "atk-s0515a:1549_5": "caṅkamanisajjāsannissitaṃ pana katvā gahetabbameva.",
  "atk-s0515a:1549_6": "Paṭhamaṃ yāmanti sakalasmimpi paṭhamayāme.",
  "atk-s0515a:1550_0": "Seyyanti ettha kāmabhogīseyyā petaseyyā sīhaseyyā tathāgataseyyāti catasso seyyā.",
  "atk-s0515a:1550_1": "Tattha “yebhuyyena,",
  "atk-s0515a:1550_2": "bhikkhave,",
  "atk-s0515a:1550_3": "kāmabhogī vāmena passena sentī”ti ayaṃ kāmabhogīseyyā.",
  "atk-s0515a:1550_4": "Tesu hi yebhuyyena dakkhiṇapassena sayāno nāma natthi.",
  "atk-s0515a:1550_5": "“Yebhuyyena,",
  "atk-s0515a:1550_6": "bhikkhave,",
  "atk-s0515a:1550_7": "petā uttānā sentī”ti ayaṃ petaseyyā.",
  "atk-s0515a:1550_8": "Appamaṃsalohitattā hi aṭṭhisaṅghāṭaghaṭṭitā ekena passena sayituṃ na sakkonti,",
  "atk-s0515a:1550_9": "uttānāva senti. “Sīho,",
  "atk-s0515a:1550_10": "bhikkhave,",
  "atk-s0515a:1550_11": "migarājā dakkhiṇena passena seyyaṃ kappeti…pe…",
  "atk-s0515a:1550_12": "attamano hotī”ti ayaṃ sīhaseyyā.",
  "atk-s0515a:1550_13": "Tejussadattā hi sīho migarājā dve purimapāde ekasmiṃ pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi",
  "atk-s0515a:1550_14": "pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ matthake",
  "atk-s0515a:1550_15": "sīsaṃ ṭhapetvā sayati.",
  "atk-s0515a:1550_16": "Divasampi sayitvā pabujjhamāno na utrasto pabujjhati,",
  "atk-s0515a:1550_17": "sīsaṃ pana ukkhipitvā purimapādādīnaṃ ṭhitokāsaṃ sallakkheti.",
  "atk-s0515a:1550_18": "Sace kiñci ṭhānaṃ vijahitvā ṭhitaṃ hoti,",
  "atk-s0515a:1550_19": "“nayidaṃ tuyhaṃ jātiyā,",
  "atk-s0515a:1550_20": "na sūrabhāvassa anurūpa”nti anattamano hutvā tattheva sayati,",
  "atk-s0515a:1550_21": "na gocarāya pakkamati.",
  "atk-s0515a:1550_22": "Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti haṭṭhatuṭṭho uṭṭhāya sīhavijambhitaṃ",
  "atk-s0515a:1550_23": "vijambhitvā kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.",
  "atk-s0515a:1550_24": "Catutthajjhānaseyyā pana tathāgataseyyāti vuccati.",
  "atk-s0515a:1550_25": "Tāsu idha sīhaseyyā āgatā.",
  "atk-s0515a:1550_26": "Ayañhi tejussadairiyāpathattā uttamaseyyā nāma.",
  "atk-s0515a:1551_0": "Pāde pādanti dakkhiṇapāde vāmapādaṃ.",
  "atk-s0515a:1551_1": "Accādhāyāti atiādhāya īsakaṃ atikkamma ṭhapetvā.",
  "atk-s0515a:1551_2": "Gopphakena hi gopphake,",
  "atk-s0515a:1551_3": "jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0515a:1551_4": "cittaṃ ekaggaṃ na hoti,",
  "atk-s0515a:1551_5": "seyyā aphāsu hoti.",
  "atk-s0515a:1551_6": "Yathā pana na saṅghaṭṭeti,",
  "atk-s0515a:1551_7": "evaṃ atikkamma ṭhapite vedanā nuppajjati,",
  "atk-s0515a:1551_8": "cittaṃ ekaggaṃ hoti,",
  "atk-s0515a:1551_9": "seyyā phāsu hoti.",
  "atk-s0515a:1551_10": "Tena vuttaṃ –",
  "atk-s0515a:1551_11": "“pāde pādaṃ accādhāyā”ti.",
  "atk-s0515a:1551_12": "Sato sampajānoti satiyā ceva sampajānapaññāya ca samannāgato hutvā.",
  "atk-s0515a:1551_13": "Iminā supariggāhakaṃ satisampajaññaṃ kathitaṃ.",
  "atk-s0515a:1551_14": "Uṭṭhānasaññaṃ manasikaritvāti “asukavelāya nāma uṭṭhahissāmī”ti evaṃ uṭṭhānavelāparicchedakaṃ uṭṭhānasaññaṃ citte ṭhapetvā.",
  "atk-s0515a:1551_15": "Evaṃ katvā nipanno hi yathāparicchinnakāleyeva uṭṭhāti.",
  "atk-s0515a:1552_0": "Vīriyindriyaniddese cetasikoti idaṃ vīriyassa niyamato cetasikabhāvadīpanatthaṃ vuttaṃ,",
  "atk-s0515a:1552_1": "idañhi vīriyaṃ “yadapi,",
  "atk-s0515a:1552_2": "bhikkhave,",
  "atk-s0515a:1552_3": "kāyikaṃ vīriyaṃ,",
  "atk-s0515a:1552_4": "tadapi vīriyasambojjhaṅgo,",
  "atk-s0515a:1552_5": "yadapi cetasikaṃ vīriyaṃ,",
  "atk-s0515a:1552_6": "tadapi vīriyasambojjhaṅgoti.",
  "atk-s0515a:1552_7": "Itihidaṃ uddesaṃ gacchatī”ti evamādīsu suttesu caṅkamādīni karontassa uppajjanatāya kāyikanti vuccamānampi kāyaviññāṇaṃ viya kāyikaṃ nāma natthi,",
  "atk-s0515a:1552_8": "cetasikameva panetanti dīpetuṃ “cetasiko”ti vuttaṃ.",
  "atk-s0515a:1552_9": "Vīriyārambhoti vīriyasaṅkhāto ārambho.",
  "atk-s0515a:1552_10": "Ayañhi ārambhasaddo kamme āpattiyaṃ kiriyāyaṃ vīriye hiṃsāyaṃ vikopaneti anekesu atthesu āgato.",
  "atk-s0515a:1553_0": "“Yaṃ kiñci dukkhaṃ sambhoti, sabbaṃ ārambhapaccayā;",
  "atk-s0515a:1554_0": "Ārambhānaṃ nirodhena, natthi dukkhassa sambhavo”ti. –",
  "atk-s0515a:1555_0": "Ettha hi kammaṃ ārambhoti āgataṃ.",
  "atk-s0515a:1555_1": "“Ārambhati ca vippaṭisārī ca hotī”ti ettha āpatti.",
  "atk-s0515a:1555_2": "“Mahāyaññā mahārambhā,",
  "atk-s0515a:1555_3": "na te honti mahapphalā”ti ettha yūpussāpanādikiriyā.",
  "atk-s0515a:1555_4": "“Ārambhatha nikkamatha,",
  "atk-s0515a:1555_5": "yuñjatha buddhasāsane”ti ettha vīriyaṃ.",
  "atk-s0515a:1555_6": "“Samaṇaṃ gotamaṃ uddissa pāṇaṃ ārambhantī”ti ettha hiṃsā.",
  "atk-s0515a:1555_7": "“Bījagāmabhūtagāmasamārambhā paṭivirato hotī”ti ettha chedanabhañjanādikaṃ vikopanaṃ.",
  "atk-s0515a:1555_8": "Idha pana vīriyameva adhippetaṃ.",
  "atk-s0515a:1555_9": "Tenāha “vīriyārambhoti vīriyasaṅkhāto ārambho”ti.",
  "atk-s0515a:1555_10": "Vīriyañhi ārambhanavasena ārambhoti vuccati.",
  "atk-s0515a:1555_11": "Idamassa sabhāvapadaṃ.",
  "atk-s0515a:1555_12": "Kosajjato nikkhamanavasena nikkamo.",
  "atk-s0515a:1555_13": "Paraṃ paraṃ ṭhānaṃ akkamanavasena parakkamo.",
  "atk-s0515a:1555_14": "Uggantvā yamanavasena uyyāmo.",
  "atk-s0515a:1555_15": "Vāyamanavasena vāyāmo.",
  "atk-s0515a:1555_16": "Ussahanavasena ussāho.",
  "atk-s0515a:1555_17": "Adhimattussahanavasena ussoḷhī.",
  "atk-s0515a:1555_18": "Thirabhāvaṭṭhena thāmo.",
  "atk-s0515a:1555_19": "Cittacetasikānaṃ dhāraṇavasena avicchedato vā pavattanavasena kusalasantānaṃ dhāretīti dhiti.",
  "atk-s0515a:1556_0": "Aparo nayo –",
  "atk-s0515a:1556_1": "nikkamo ceso kāmānaṃ panudanāya.",
  "atk-s0515a:1556_2": "Parakkamo ceso bandhanacchedāya.",
  "atk-s0515a:1556_3": "Uyyāmo ceso oghassa nittharaṇāya.",
  "atk-s0515a:1556_4": "Vāyāmo ceso pāraṃ gamanaṭṭhena.",
  "atk-s0515a:1556_5": "Ussāho ceso pubbaṅgamaṭṭhena.",
  "atk-s0515a:1556_6": "Ussoḷhī ceso adhimattaṭṭhena.",
  "atk-s0515a:1556_7": "Thāmo ceso palighugghāṭanatāya.",
  "atk-s0515a:1556_8": "Dhiti ceso aṭṭhitakāritāyāti.",
  "atk-s0515a:1557_0": "“Kāmaṃ taco ca nhāru ca,",
  "atk-s0515a:1557_1": "aṭṭhi ca avasissatū”ti evaṃ pavattikāle asithilaparakkamavasena asithilaparakkamatā,",
  "atk-s0515a:1557_2": "thiraparakkamo daḷhaparakkamoti attho.",
  "atk-s0515a:1557_3": "Yasmā panetaṃ vīriyaṃ kusalakammakaraṇaṭṭhāne chandaṃ na nikkhipati,",
  "atk-s0515a:1557_4": "dhuraṃ na nikkhipati,",
  "atk-s0515a:1557_5": "na otāreti na vissajjeti,",
  "atk-s0515a:1557_6": "anosakkitamānasataṃ āvahati,",
  "atk-s0515a:1557_7": "tasmā “anikkhittacchandatā anikkhittadhuratā”ti vuttaṃ.",
  "atk-s0515a:1557_8": "Yathā pana tajjātike udakasambhinnaṭṭhāne dhuravāhagoṇaṃ “gaṇhathā”ti vadanti,",
  "atk-s0515a:1557_9": "so jāṇunā bhūmiṃ uppīḷetvāpi dhuraṃ vahati,",
  "atk-s0515a:1557_10": "bhūmiyaṃ patituṃ na deti,",
  "atk-s0515a:1557_11": "evameva vīriyaṃ kusalakammakaraṇaṭṭhāne dhuraṃ na nikkhipati paggaṇhāti,",
  "atk-s0515a:1557_12": "tasmā “dhurasampaggāho”ti vuttaṃ.",
  "atk-s0515a:1557_13": "Paggahalakkhaṇe indaṭṭhaṃ kāretīti vīriyindriyaṃ.",
  "atk-s0515a:1557_14": "Kosajje na kampatīti vīriyabalaṃ.",
  "atk-s0515a:1557_15": "Yāthāvaniyyānikakusalavāyāmatāya sammāvāyāmo.",
  "atk-s0515a:1558_0": "Tandīti jātiālasiyaṃ.",
  "atk-s0515a:1558_1": "Tandiyanāti tandiyanākāro.",
  "atk-s0515a:1558_2": "Tandimanakatāti tandiyā abhibhūtacittatā.",
  "atk-s0515a:1558_3": "Alasassa bhāvo ālasyaṃ,",
  "atk-s0515a:1558_4": "ālasyāyanākāro ālasyāyanā.",
  "atk-s0515a:1558_5": "Ālasyāyitassa bhāvo ālasyāyitattaṃ.",
  "atk-s0515a:1558_6": "Iti sabbehi imehi padehi kilesavasena kāyālasiyaṃ kathitaṃ.",
  "atk-s0515a:1559_0": "Vañcanikā cariyāti vañcanikā kiriyā.",
  "atk-s0515a:1559_1": "Mā maṃ jaññāti vācaṃ bhāsatīti jānaṃyeva paṇṇattiṃ vītikkamanto bhikkhu bhāriyaṃ karoti,",
  "atk-s0515a:1559_2": "amhākaṃ pana vītikkamaṭṭhānaṃ nāma natthīti upasanto viya bhāsati.",
  "atk-s0515a:1559_3": "Kāyena parakkamatīti “mayā kataṃ idaṃ pāpakammaṃ mā keci jāniṃsū”ti kāyena vattaṃ karoti.",
  "atk-s0515a:1559_4": "Vijjamānadosapaṭicchādanato cakkhumohanamāyā viyāti māyā,",
  "atk-s0515a:1559_5": "māyāvino bhāvo māyāvitā.",
  "atk-s0515a:1559_6": "Katvā pāpaṃ puna paṭicchādanato ati assarati etāya sattoti accasarā.",
  "atk-s0515a:1559_7": "Kāyavācākiriyāhi aññathā dassanato vañcetīti vañcanā.",
  "atk-s0515a:1559_8": "Etāya sattā nikarontīti nikati,",
  "atk-s0515a:1559_9": "micchā karontīti attho.",
  "atk-s0515a:1559_10": "“Nāhaṃ evaṃ karomī”ti pāpānaṃ nikkhipanato nikiraṇā.",
  "atk-s0515a:1559_11": "“Nāhaṃ evaṃ karomī”ti parivajjanato pariharaṇā.",
  "atk-s0515a:1559_12": "Kāyādīhi saṃvaraṇato gūhanā.",
  "atk-s0515a:1559_13": "Sabbato bhāgena gūhanā parigūhanā.",
  "atk-s0515a:1559_14": "Tiṇapaṇṇehi viya gūthaṃ kāyavacīkammehi pāpaṃ chādiyatīti chādanā.",
  "atk-s0515a:1559_15": "Sabbato bhāgena chādanā paricchādanā.",
  "atk-s0515a:1559_16": "Na uttānaṃ katvā dassetīti anuttānīkammaṃ.",
  "atk-s0515a:1559_17": "Na pākaṭaṃ katvā dassetīti anāvikammaṃ.",
  "atk-s0515a:1559_18": "Suṭṭhu chādanā vocchādanā.",
  "atk-s0515a:1559_19": "Katapāpapaṭicchādanavasena punapi pāpassa karaṇato pāpakiriyā.",
  "atk-s0515a:1559_20": "Ayaṃ vuccatīti ayaṃ katapaṭicchādanalakkhaṇā māyā nāma vuccati.",
  "atk-s0515a:1559_21": "Yāya samannāgato puggalo bhasmāpaṭicchanno viya aṅgāro,",
  "atk-s0515a:1559_22": "udakapaṭicchanno viya khāṇu,",
  "atk-s0515a:1559_23": "pilotikāya paliveṭhitaṃ viya ca satthaṃ hoti.",
  "atk-s0515a:1559_24": "Ativelaṃ dantavidaṃsakaṃ hasatīti pamāṇātikkantaṃ dantaṃ vivaritvā paresaṃ dassetvā hāsaṃ somanassaṃ uppādetvā hasati.",
  "atk-s0515a:1560_0": "Kāyikā ca khiḍḍāti kāyena pavattā kīḷā.",
  "atk-s0515a:1560_1": "Eseva nayo vācasikāyapi.",
  "atk-s0515a:1560_2": "Hatthīhipi kīḷantīti hatthīhi kīḷitatthāya purato dhāvanaādhāvanapiṭṭhanisīdanādikīṭṭhāya kīḷanti.",
  "atk-s0515a:1560_3": "Eseva nayo assarathesupi.",
  "atk-s0515a:1560_4": "Aṭṭhapadepi kīḷantīti ekekāya pantiyā aṭṭha aṭṭha padāni assāti aṭṭhapadaṃ,",
  "atk-s0515a:1560_5": "tasmiṃ aṭṭhapade.",
  "atk-s0515a:1560_6": "Dasapadepi eseva nayo.",
  "atk-s0515a:1560_7": "Ākāsepīti aṭṭhapadadasapadesu viya ākāseyeva kīḷanti.",
  "atk-s0515a:1560_8": "Parihārapathepīti bhūmiyaṃ nānāpathamaṇḍalaṃ katvā tattha pariharitabbapathaṃ pariharantā kīḷanti.",
  "atk-s0515a:1560_9": "Santikāyapi kīḷantīti santikakīḷāya kīḷanti,",
  "atk-s0515a:1560_10": "ekajjhaṃ ṭhapitā sāriyo vā pāsāṇasakkharāyo vā acālentā nakheneva apanenti ca upanenti ca.",
  "atk-s0515a:1560_11": "Sace tattha kāci calati,",
  "atk-s0515a:1560_12": "parājayo hotīti.",
  "atk-s0515a:1561_0": "Khalikāyāti jūtaphalake pāsakakīḷāya kīḷanti.",
  "atk-s0515a:1561_1": "Ghaṭikāyāti ghaṭikā vuccati dīghadaṇḍakena rassadaṇḍakaṃ paharaṇakīḷā,",
  "atk-s0515a:1561_2": "tāya kīḷanti.",
  "atk-s0515a:1561_3": "Salākahatthenāti lākhāya vā mañjaṭṭhiyā vā piṭṭhodakena vā salākahatthaṃ temetvā “kiṃ hotū”ti bhūmiyaṃ",
  "atk-s0515a:1561_4": "vā bhittiyaṃ vā taṃ paharitvā hatthiassādirūpāni dassentā kīḷanti.",
  "atk-s0515a:1561_5": "Akkhenāti guḷena.",
  "atk-s0515a:1561_6": "Paṅkacīrenāti paṅkacīraṃ vuccati paṇṇanāḷikā,",
  "atk-s0515a:1561_7": "taṃ dhamantā kīḷanti.",
  "atk-s0515a:1561_8": "Vaṅkakenāti gāmadārakānaṃ kīḷanakena khuddakanaṅgalena.",
  "atk-s0515a:1561_9": "Mokkhacikāyāti samparivattakakīḷāya,",
  "atk-s0515a:1561_10": "ākāse vā daṇḍaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattantā kīḷantīti vuttaṃ hoti.",
  "atk-s0515a:1561_11": "Ciṅgulakenāti ciṅgulakaṃ vuccati tālapaṇṇādīhi kataṃ vātappahārena paribbhamanacakkaṃ,",
  "atk-s0515a:1561_12": "tena kīḷanti.",
  "atk-s0515a:1561_13": "Pattāḷhakenāti pattāḷhakaṃ vuccati paṇṇanāḷi,",
  "atk-s0515a:1561_14": "tāya vālikādīni minantā kīḷanti.",
  "atk-s0515a:1561_15": "Rathakenāti khuddakarathena.",
  "atk-s0515a:1561_16": "Dhanukenāti khuddakadhanunā.",
  "atk-s0515a:1561_17": "Akkharikāyāti akkharikā vuccati ākāse vā piṭṭhiyaṃ vā akkharajānanakīḷā,",
  "atk-s0515a:1561_18": "tāya kīḷanti.",
  "atk-s0515a:1561_19": "Manesikāyāti manesikā vuccati manasā cintitajānanakīḷā,",
  "atk-s0515a:1561_20": "tāya kīḷanti.",
  "atk-s0515a:1561_21": "Yathāvajjenāti yathāvajjaṃ vuccati kāṇakuṇikhujjādīnaṃ yaṃ yaṃ vajjaṃ,",
  "atk-s0515a:1561_22": "taṃ taṃ payojetvā dassanakīḷā,",
  "atk-s0515a:1561_23": "tāya kīḷanti.",
  "atk-s0515a:1561_24": "Mukhabherikanti mukhasaddena bherī viya vādanaṃ.",
  "atk-s0515a:1561_25": "Mukhālambaranti mukhānulittabherisaddakaraṇaṃ.",
  "atk-s0515a:1561_26": "Mukhaḍiṇḍimakanti mukhena pahatabherisaddakaraṇaṃ.",
  "atk-s0515a:1561_27": "Mukhavalimakanti oṭṭhamaṃsaṃ jimhaṃ katvā saddakaraṇaṃ.",
  "atk-s0515a:1561_28": "“Mukhatalika”ntipi pāṭho,",
  "atk-s0515a:1561_29": "mukhaṃ parivattetvā dhamanaṃ.",
  "atk-s0515a:1561_30": "Mukhabheruḷakanti mukhena bherivādanaṃ.",
  "atk-s0515a:1561_31": "Nāṭakanti abhinayaṃ dassetvā uggaṇhāpanaṃ.",
  "atk-s0515a:1561_32": "“Naṭṭaka”ntipi pāṭho.",
  "atk-s0515a:1561_33": "Lāpanti ukkuṭṭhitakaraṇaṃ.",
  "atk-s0515a:1561_34": "Gītanti gāyanaṃ.",
  "atk-s0515a:1561_35": "Davakammanti hassakīḷākaraṇaṃ.",
  "atk-s0515a:1561_36": "Ayaṃ vācasikā khiḍḍāti ayaṃ kīḷā vācāya jātā vacīdvāre uppannā.",
  "atk-s0515a:1562_0": "Kesā ca massu cātiādīsu kesānaṃ kattarikāya ṭhānātirittāni akatvā kattarikāya chedanaṃ massūnaṃ dāṭhikaṃ",
  "atk-s0515a:1562_1": "ṭhapetvā kappāsanañca ekatovaṇḍikādimālā ca mūlagandhādigandhā ca chavikaraṇavilepanā ca.",
  "atk-s0515a:1562_2": "Gīvādīsu piḷandhanaābharaṇā ca sīse paṭimuñcanapasādhanapiḷandhanā ca sarīranivāsanavicitravatthā ca saṃvelliyabandhanapasādhanañca.",
  "atk-s0515a:1562_3": "“Parāsana”ntipi pāṭho.",
  "atk-s0515a:1562_4": "Sīsaveṭhanapaṭasaṅkhātaveṭhanañca.",
  "atk-s0515a:1563_0": "Ucchādanādīsu mātukucchito nikkhantadārakānaṃ sarīragandho dvādasamattavassakāle nassati,",
  "atk-s0515a:1563_1": "tesaṃ sarīragandhaharaṇatthāya gandhacuṇṇādīhi ucchādenti,",
  "atk-s0515a:1563_2": "evarūpaṃ ucchādanaṃ na vaṭṭati.",
  "atk-s0515a:1563_3": "Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṃ saṇṭhānasampādanatthaṃ parimaddanti,",
  "atk-s0515a:1563_4": "evarūpaṃ parimaddanaṃ na vaṭṭati.",
  "atk-s0515a:1564_0": "Nhāpananti tesaṃyeva dārakānaṃ gandhādīhi nhāpanaṃ.",
  "atk-s0515a:1564_1": "Sambāhananti mahāmallānaṃ viya hatthapāde muggarādīhi paharitvā bāhuvaḍḍhanaṃ.",
  "atk-s0515a:1564_2": "Ādāsanti yaṃkiñci ādāsaṃ pariharituṃ na vaṭṭati.",
  "atk-s0515a:1564_3": "Añjanaṃ alaṅkārañjanameva.",
  "atk-s0515a:1564_4": "Mālāti baddhamālā vā abaddhamālā vā.",
  "atk-s0515a:1564_5": "Vilepananti yaṃkiñci chavirāgakaraṇaṃ.",
  "atk-s0515a:1564_6": "Mukhacuṇṇakaṃ mukhalepananti mukhe kāḷapīḷakādīnaṃ haraṇatthāya mattikākakkaṃ denti.",
  "atk-s0515a:1564_7": "Tena lohite calite sāsapakakkaṃ denti,",
  "atk-s0515a:1564_8": "tena dose khādite tilakakkaṃ denti,",
  "atk-s0515a:1564_9": "tena lohite sannisinne haliddikakkaṃ denti,",
  "atk-s0515a:1564_10": "tena chavivaṇṇe ārūḷhe mukhacuṇṇakena mukhaṃ cuṇṇenti,",
  "atk-s0515a:1564_11": "taṃ sabbaṃ na vaṭṭati.",
  "atk-s0515a:1565_0": "Hatthabandhādīsu hatthe vicitrasaṅkhakapālādīni bandhitvā vicaranti,",
  "atk-s0515a:1565_1": "taṃ vā aññaṃ vā sabbampi hatthābharaṇaṃ na vaṭṭati.",
  "atk-s0515a:1565_2": "Apare sikhaṃ bandhitvā vicaranti,",
  "atk-s0515a:1565_3": "suvaṇṇacīrakamuttāvaḷiādīhi ca taṃ parikkhipanti,",
  "atk-s0515a:1565_4": "taṃ sabbaṃ na vaṭṭati.",
  "atk-s0515a:1565_5": "Apare catuhatthadaṇḍaṃ vā aññaṃ vā pana alaṅkatadaṇḍakaṃ gahetvā vicaranti,",
  "atk-s0515a:1565_6": "tathā itthipurisarūpādivicittaṃ bhesajjanāḷikaṃ suparikkhittaṃ vāmapasse olaggenti,",
  "atk-s0515a:1565_7": "apare anekacitrakosaṃ atitikhiṇaṃ asiṃ,",
  "atk-s0515a:1565_8": "pañcavaṇṇasuttasibbitaṃ makaradantakādivicittaṃ chattaṃ,",
  "atk-s0515a:1565_9": "suvaṇṇarajatādivicitrā morapiñchādiparikkhittā upāhanā,",
  "atk-s0515a:1565_10": "keci ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe vijjulataṃ viya nalāṭe uṇhīsapaṭṭaṃ bandhitvā cūḷāmaṇiṃ dhārenti,",
  "atk-s0515a:1565_11": "cāmaravālabījaniṃ dhārenti,",
  "atk-s0515a:1565_12": "taṃ sabbaṃ na vaṭṭati.",
  "atk-s0515a:1566_0": "Imassa vā pūtikāyassāti imassa cātumahābhūtamayassa kuṇapasarīrassa.",
  "atk-s0515a:1566_1": "Keḷanāti kīḷāpanā.",
  "atk-s0515a:1566_2": "Parikeḷanāti sabbato bhāgena kīḷāpanā.",
  "atk-s0515a:1566_3": "Gedhitatāti abhikaṅkhitatā.",
  "atk-s0515a:1566_4": "Gedhitattanti giddhabhāvo abhikaṅkhitabhāvo.",
  "atk-s0515a:1566_5": "Capalatāti alaṅkārakaraṇaṃ.",
  "atk-s0515a:1566_6": "Cāpalyanti capalabhāvaṃ.",
  "atk-s0515a:1567_0": "Savibhūsantiādīsu vibhūsāya saha savibhūsaṃ.",
  "atk-s0515a:1567_1": "Chavirāgakaraṇasaṅkhātena parivārena saha saparivāraṃ.",
  "atk-s0515a:1567_2": "Paribhaṇḍena saha saparibhaṇḍaṃ.",
  "atk-s0515a:1567_3": "Parikkhārena saha saparikkhāraṃ.",
  "atk-s0515a:1568_0": "162.",
  "atk-s0515a:1568_1": "Āthabbaṇanti āthabbaṇikamantappayogaṃ.",
  "atk-s0515a:1568_2": "Supinanti supinasatthaṃ.",
  "atk-s0515a:1568_3": "Lakkhaṇanti maṇilakkhaṇādiṃ.",
  "atk-s0515a:1568_4": "No vidaheti nappayojeyya.",
  "atk-s0515a:1568_5": "Virutañcāti migādīnaṃ vaṭṭetvā vassitaṃ.",
  "atk-s0515a:1569_0": "Āthabbaṇikāti parūpaghātamantajānanakā.",
  "atk-s0515a:1569_1": "Āthabbaṇaṃ payojentīti āthabbaṇikā kira sattāhaṃ aloṇakaṃ bhuñjitvā dabbe attharitvā pathaviyaṃ sayamānā",
  "atk-s0515a:1569_2": "tapaṃ caritvā sattame divase susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā mukhena",
  "atk-s0515a:1569_3": "vijjaṃ parijappanti,",
  "atk-s0515a:1569_4": "atha tesaṃ kammaṃ samijjhati.",
  "atk-s0515a:1569_5": "Evarūpaṃ sandhāya “āthabbaṇaṃ payojentī”ti āha.",
  "atk-s0515a:1569_6": "Tattha payojentīti yuttappayuttā honti.",
  "atk-s0515a:1569_7": "Nagare vā ruddheti nagare samantato rundhitvā āvaritvā gahite.",
  "atk-s0515a:1569_8": "Saṅgāme vā paccupaṭṭhiteti raṇe upagantvā ṭhite.",
  "atk-s0515a:1569_9": "Paccatthikesu paccāmittesūti paṭāṇībhūtesu verīsu.",
  "atk-s0515a:1569_10": "Ītiṃ uppādentīti sarīracalanaṃ kampanaṃ,",
  "atk-s0515a:1569_11": "tassa uppādanaṃ karonti.",
  "atk-s0515a:1569_12": "Upaddavanti kāyapīḷanaṃ karonti.",
  "atk-s0515a:1569_13": "Roganti byādhiṃ.",
  "atk-s0515a:1569_14": "Pajjarakanti jaraṃ.",
  "atk-s0515a:1569_15": "Sūlanti uddhumātakaṃ.",
  "atk-s0515a:1569_16": "Visūcikanti vijjhanaṃ.",
  "atk-s0515a:1569_17": "Pakkhandikanti lohitapakkhandikaṃ.",
  "atk-s0515a:1569_18": "Karontīti uppādenti.",
  "atk-s0515a:1570_0": "Supinapāṭhakāti supinabyākaraṇakā.",
  "atk-s0515a:1570_1": "Ādisantīti byākaronti.",
  "atk-s0515a:1570_2": "Yo pubbaṇhasamayaṃ supinaṃ passatītiādīsu accantasaṃyoge upayogavacanaṃ,",
  "atk-s0515a:1570_3": "pubbaṇhasamayeti attho.",
  "atk-s0515a:1570_4": "Evaṃ vipāko hotīti iṭṭhāniṭṭhavasena evarūpo vipāko hoti.",
  "atk-s0515a:1570_5": "Avakujja nipannoti adhomukho hutvā nipanno passati.",
  "atk-s0515a:1570_6": "Evaṃ supinapāṭhakā supinaṃ ādisanti.",
  "atk-s0515a:1571_0": "Tañca pana supinaṃ passanto catūhi kāraṇehi passati dhātukkhobhato vā anubhūtapubbato vā devatopasaṃhārato vā pubbanimittato vāti.",
  "atk-s0515a:1571_1": "Tattha pittādīnaṃ khobhakaraṇapaccayayogena khubhitadhātuko dhātukkhobhato supinaṃ passati,",
  "atk-s0515a:1571_2": "passanto ca nānāvidhaṃ supinaṃ passati.",
  "atk-s0515a:1571_3": "Anubhūtapubbato passanto pubbe anubhūtapubbaṃ ārammaṇaṃ passati.",
  "atk-s0515a:1571_4": "Devatopasaṃhārato passanto devatānaṃ ānubhāvena ārammaṇāni passati.",
  "atk-s0515a:1571_5": "Pubbanimittato passanto puññāpuññavasena uppajjitukāmassa atthassa vā anatthassa vā pubbanimittabhūtaṃ supinaṃ passati.",
  "atk-s0515a:1571_6": "Tattha yaṃ dhātukkhobhato anubhūtapubbato ca supinaṃ passati,",
  "atk-s0515a:1571_7": "na taṃ saccaṃ hoti.",
  "atk-s0515a:1571_8": "Yaṃ devatopasaṃhārato passati,",
  "atk-s0515a:1571_9": "taṃ saccaṃ vā hoti alikaṃ vā.",
  "atk-s0515a:1571_10": "Kuddhā hi devatā upāyena vināsetukāmā viparītampi katvā dassenti.",
  "atk-s0515a:1571_11": "Yaṃ pana pubbanimittato passati,",
  "atk-s0515a:1571_12": "taṃ ekantasaccameva hoti.",
  "atk-s0515a:1571_13": "Etesaṃ catunnaṃ mūlakāraṇānaṃ saṃsaggabhedatopi supinabhedo hotiyeva.",
  "atk-s0515a:1571_14": "Tañca panetaṃ catubbidhaṃ supinaṃ sekkhaputhujjanāva passanti appahīnavipallāsattā.",
  "atk-s0515a:1571_15": "Asekkhā na passanti pahīnavipallāsattā.",
  "atk-s0515a:1572_0": "Kiṃ panetaṃ passanto sutto passati,",
  "atk-s0515a:1572_1": "udāhu paṭibuddho,",
  "atk-s0515a:1572_2": "udāhu neva sutto na paṭibuddhoti?",
  "atk-s0515a:1572_3": "Kiñcettha –",
  "atk-s0515a:1572_4": "yadi tāva sutto passati,",
  "atk-s0515a:1572_5": "abhidhammavirodho āpajjati.",
  "atk-s0515a:1572_6": "Bhavaṅgacittena hi supati,",
  "atk-s0515a:1572_7": "taṃ rūpanimittādiārammaṇaṃ rāgādisampayuttaṃ vā na hoti,",
  "atk-s0515a:1572_8": "supinaṃ passantassa ca īdisāni cittāni uppajjanti.",
  "atk-s0515a:1572_9": "Atha paṭibuddho passati,",
  "atk-s0515a:1572_10": "vinayavirodho āpajjati.",
  "atk-s0515a:1572_11": "Yañhi paṭibuddho passati,",
  "atk-s0515a:1572_12": "taṃ sabbohārikacittena passati,",
  "atk-s0515a:1572_13": "sabbohārikacittena ca kate vītikkame anāpatti nāma natthi,",
  "atk-s0515a:1572_14": "supinaṃ passantena pana kate vītikkame ekantaṃ anāpatti eva.",
  "atk-s0515a:1572_15": "Atha neva sutto na paṭibuddho passati,",
  "atk-s0515a:1572_16": "ko nāma passati.",
  "atk-s0515a:1572_17": "Evañca sati supinassa abhāvova āpajjati,",
  "atk-s0515a:1572_18": "na abhāvo. Kasmā?",
  "atk-s0515a:1572_19": "Yasmā kapiniddāpareto passati.",
  "atk-s0515a:1572_20": "Vuttañhetaṃ –",
  "atk-s0515a:1572_21": "“majjhūpagato, mahārāja,",
  "atk-s0515a:1572_22": "kapiniddāpareto supinaṃ passatī”ti.",
  "atk-s0515a:1573_0": "Kapiniddāparetoti makkaṭaniddāya yutto.",
  "atk-s0515a:1573_1": "Yathā hi makkaṭassa niddā lahuparivattā hoti,",
  "atk-s0515a:1573_2": "evaṃ yā niddā punappunaṃ kusalādicittavokiṇṇattā lahuviparivattā.",
  "atk-s0515a:1573_3": "Yassā pavattiyaṃ punappunaṃ bhavaṅgato uttaraṇaṃ hoti,",
  "atk-s0515a:1573_4": "tāya yutto supinaṃ passati.",
  "atk-s0515a:1573_5": "Tenāyaṃ supino kusalopi hoti akusalopi abyākatopi.",
  "atk-s0515a:1573_6": "Tattha supinante cetiyavandanadhammassavanadhammadesanādīni karontassa kusalo,",
  "atk-s0515a:1573_7": "pāṇātipātādīni karontassa akusalo,",
  "atk-s0515a:1573_8": "dvīhi antehi mutto āvajjanatadārammaṇakkhaṇe abyākatoti veditabbo.",
  "atk-s0515a:1573_9": "Svāyaṃ dubbalavatthukattā cetanāya paṭisandhiṃ ākaḍḍhituṃ asamattho,",
  "atk-s0515a:1573_10": "pavatte pana aññehi kusalākusalehi upatthambhito vipākaṃ deti.",
  "atk-s0515a:1574_0": "Maṇilakkhaṇādīsu evarūpo maṇi pasattho,",
  "atk-s0515a:1574_1": "evarūpo apasattho,",
  "atk-s0515a:1574_2": "sāmino ārogyaissariyādīnaṃ hetu hoti,",
  "atk-s0515a:1574_3": "na hotīti evaṃ vaṇṇasaṇṭhānādivasena maṇiādīnaṃ lakkhaṇaṃ ādisantīti attho.",
  "atk-s0515a:1574_4": "Tattha āvudhalakkhaṇanti ṭhapetvā asiādīni avasesaṃ āvudhaṃ.",
  "atk-s0515a:1574_5": "Itthilakkhaṇādīnipi yamhi kule itthipurisādayo vasanti,",
  "atk-s0515a:1574_6": "tassa vuddhihānivaseneva veditabbāni.",
  "atk-s0515a:1574_7": "Ajalakkhaṇādīsu pana “evarūpānaṃ ajādīnaṃ maṃsaṃ khāditabbaṃ,",
  "atk-s0515a:1574_8": "evarūpānaṃ na khāditabba”nti ayampi viseso veditabbo.",
  "atk-s0515a:1575_0": "Api cettha godhāya lakkhaṇe cittakammapiḷandhanādīsupi “evarūpāya godhāya sati idaṃ nāma hotī”ti ayampi viseso veditabbo.",
  "atk-s0515a:1575_1": "Kaṇṇikālakkhaṇaṃ piḷandhanakaṇṇikāyapi gehakaṇṇikāyapi vasena veditabbaṃ.",
  "atk-s0515a:1575_2": "Kacchapalakkhaṇampi godhalakkhaṇasadisameva.",
  "atk-s0515a:1575_3": "Migalakkhaṇaṃ sabbasaṅgāhikaṃ sabbacatuppadānaṃ lakkhaṇavasena vuttaṃ.",
  "atk-s0515a:1575_4": "Evaṃ lakkhaṇapāṭhakā lakkhaṇaṃ ādisantīti evaṃ lakkhaṇasatthavācakā lakkhaṇaṃ ādisanti kathenti.",
  "atk-s0515a:1576_0": "Nakkhattānīti kattikādīni aṭṭhavīsati nakkhattāni.",
  "atk-s0515a:1576_1": "Iminā nakkhattena gharappaveso kātabboti gehappavesamaṅgalaṃ kātabbaṃ.",
  "atk-s0515a:1576_2": "Makuṭaṃ bandhitabbanti pasādhanamaṅgalaṃ kātabbaṃ.",
  "atk-s0515a:1576_3": "Vāreyyanti “imassa dārakassa asukakulato asukanakkhattena dārikaṃ ānethā”ti āvāhakaraṇañca “imaṃ dārikaṃ",
  "atk-s0515a:1576_4": "asukassa nāma dārakassa asukanakkhattena detha,",
  "atk-s0515a:1576_5": "evaṃ etesaṃ vuḍḍhi bhavissatī”ti vivāhakaraṇañca vatvā vāreyyasaṅkhātaṃ āvāhavivāhamaṅgalaṃ kātabbanti ādisanti.",
  "atk-s0515a:1576_6": "Bījanīhāroti bījānaṃ vappatthāya bahi nīharaṇaṃ.",
  "atk-s0515a:1576_7": "“Niharo”tipi pāḷi.",
  "atk-s0515a:1576_8": "Migavākkanti idaṃ sabbasaṅgāhikanāmaṃ,",
  "atk-s0515a:1576_9": "sabbasakuṇacatuppadānaṃ rutañāṇavaseneva vuttaṃ.",
  "atk-s0515a:1576_10": "Migavākkapāṭhakāti sakuntacatuppadānaṃ saddabyākaraṇakā.",
  "atk-s0515a:1576_11": "Migavākkaṃ ādisantīti tesaṃ saddaṃ sutvā byākaronti.",
  "atk-s0515a:1576_12": "Rutanti saddaṃ.",
  "atk-s0515a:1576_13": "“Ruda”nti vā pāḷi.",
  "atk-s0515a:1576_14": "Vassitanti vācaṃ.",
  "atk-s0515a:1576_15": "Gabbhakaraṇīyāti vinassamānassa gabbhassa puna avināsāya osadhadānena gabbhasaṇṭhānakārakā.",
  "atk-s0515a:1576_16": "Gabbho hi vātena pāṇakehi kammunā cāti tīhi kāraṇehi vinassati.",
  "atk-s0515a:1576_17": "Tattha vātena vinassante vātavināsanaṃ sītalaṃ bhesajjaṃ deti.",
  "atk-s0515a:1576_18": "Pāṇakehi vinassante pāṇakānaṃ paṭikammaṃ karoti.",
  "atk-s0515a:1576_19": "Kammunā vinassante pana buddhāpi paṭibāhituṃ na sakkonti.",
  "atk-s0515a:1576_20": "Tasmā na taṃ idha gahitaṃ.",
  "atk-s0515a:1576_21": "Sālākiyanti salākavejjakammaṃ.",
  "atk-s0515a:1576_22": "Sallakattiyanti sallakattavejjakammaṃ.",
  "atk-s0515a:1576_23": "Kāyatikicchanti mūlabhesajjādīni yojetvā kāyatikicchavejjakammaṃ.",
  "atk-s0515a:1576_24": "Bhūtiyanti bhūtavejjakammaṃ.",
  "atk-s0515a:1576_25": "Komārabhaccanti komārakavejjakammaṃ.",
  "atk-s0515a:1576_26": "Kuhāti vimhāpakā.",
  "atk-s0515a:1576_27": "Thaddhāti dārukkhandhaṃ viya thaddhasarīrā.",
  "atk-s0515a:1576_28": "Lapāti paccayapaṭibaddhavacanakā.",
  "atk-s0515a:1576_29": "Siṅgiti maṇḍanapakatikā.",
  "atk-s0515a:1576_30": "Unnaḷāti uggatamānanaḷā.",
  "atk-s0515a:1576_31": "Asamāhitāti upacārappanāsamādhivirahitā.",
  "atk-s0515a:1577_0": "Na gaṇheyyātiādīsu uddesaggahaṇavasena na gaṇheyya.",
  "atk-s0515a:1577_1": "Sajjhāyavasena na uggaṇheyya.",
  "atk-s0515a:1577_2": "Citte ṭhapanavasena na dhāreyya.",
  "atk-s0515a:1577_3": "Samīpaṃ katvā ṭhapanavasena na upadhāreyya.",
  "atk-s0515a:1577_4": "Upaparikkhāvasena na upalakkheyya.",
  "atk-s0515a:1577_5": "Aññesaṃ vācanavasena nappayojeyya.",
  "atk-s0515a:1578_0": "163. Pesuṇiyanti pesuññaṃ. Sesaniddeso ca vuttatthoyeva.",
  "atk-s0515a:1579_0": "164.",
  "atk-s0515a:1579_1": "Kayavikkayeti pañcahi sahadhammikehi saddhiṃ vañcanavasena vā udayapatthanāvasena vā na tiṭṭheyya.",
  "atk-s0515a:1579_2": "Upavādaṃ bhikkhu na kareyyāti upavādakare kilese anibbattento attani parehi samaṇabrāhmaṇehi upavādaṃ na janeyya.",
  "atk-s0515a:1579_3": "Gāme ca nābhisajjeyyāti gāme ca gihisaṃsaggādīhi nābhisajjeyya.",
  "atk-s0515a:1579_4": "Lābhakamyā janaṃ na lapayeyyāti lābhakāmatāya janaṃ na lapayeyya.",
  "atk-s0515a:1580_0": "Ye kayavikkayā vinaye paṭikkhittāti ye dānapaṭiggahaṇavasena kayavikkayasikkhāpade na vaṭṭatīti paṭikkhittā,",
  "atk-s0515a:1580_1": "idhādhippetaṃ kayavikkayaṃ dassetuṃ “pañcannaṃ saddhiṃ pattaṃ vā cīvaraṃ vā”tiādimāha.",
  "atk-s0515a:1580_2": "Tattha pañcannaṃ saddhinti pañcahi sahadhammikehi saha.",
  "atk-s0515a:1580_3": "Pañca sahadhammikā nāma bhikkhubhikkhunīsikkhamānasāmaṇerasāmaṇeriyo.",
  "atk-s0515a:1580_4": "Vañcaniyaṃ vāti paṭirūpakaṃ dassetvā vañcaniyaṃ vā.",
  "atk-s0515a:1580_5": "Udayaṃ vā patthayantoti vuḍḍhiṃ patthento vā.",
  "atk-s0515a:1580_6": "Parivattetīti parivattanaṃ karoti.",
  "atk-s0515a:1581_0": "Iddhimantoti ijjhanapabhāvavanto.",
  "atk-s0515a:1581_1": "Dibbacakkhukāti dibbasadisañāṇacakkhukā.",
  "atk-s0515a:1581_2": "Atha vā dibbavihārasannissayena laddhañāṇacakkhukā.",
  "atk-s0515a:1581_3": "Paracittavidunoti attano cittena paresaṃ cittajānanakā.",
  "atk-s0515a:1581_4": "Te dūratopi passantīti ekayojanatopi yojanasatatopi yojanasahassatopi yojanasatasahassatopi cakkavāḷatopi",
  "atk-s0515a:1581_5": "dvetīṇicattāripañcadasavīsaticattālīsasahassatopi tato atirekatopi cakkavāḷato passanti dakkhanti.",
  "atk-s0515a:1581_6": "Āsannāpi na dissantīti samīpe ṭhitāpi nisinnāpi na paññāyanti.",
  "atk-s0515a:1581_7": "Cetasāpi cittaṃ pajānantīti attano cittenāpi paresaṃ cittaṃ pajānanti.",
  "atk-s0515a:1581_8": "Devatāpi kho santi iddhimantiniyoti devatāpi evaṃ saṃvijjanti ijjhanapabhāvavantiniyo.",
  "atk-s0515a:1581_9": "Paracittaviduniyoti paresaṃ cittaṃ jānantiyo.",
  "atk-s0515a:1581_10": "Oḷārikehi vā kilesehīti kāyaduccaritādikehi vā upatāpehi.",
  "atk-s0515a:1581_11": "Majjhimehi vāti kāmavitakkādikehi vā.",
  "atk-s0515a:1581_12": "Sukhumehi vāti ñātivitakkādikehi vā.",
  "atk-s0515a:1581_13": "Kāyaduccaritādayo kammapathavasena,",
  "atk-s0515a:1581_14": "kāmavitakkādayo vaṭṭamūlakakilesavasena veditabbā.",
  "atk-s0515a:1582_0": "Ñātivitakkādīsu “mayhaṃ ñātayo sukhajīvino sampattiyuttā”ti evaṃ pañcakāmaguṇasannissitena gehasannissitapemena",
  "atk-s0515a:1582_1": "ñātake ārabbha uppannavitakko ñātivitakko.",
  "atk-s0515a:1582_2": "“Mayhaṃ ñātayo khayaṃ gatā vayaṃ gatā saddhā pasannā”ti evaṃ pavatto pana ñātivitakko nāma na hoti.",
  "atk-s0515a:1583_0": "“Amhākaṃ janapado subhikkho sampannasasso”ti tuṭṭhamānasassa gehassitapemavasena uppannavitakko janapadavitakko.",
  "atk-s0515a:1583_1": "“Amhākaṃ janapade manussā saddhā pasannā khayaṃ gatā vayaṃ gatā”ti evaṃ pavatto pana janapadavitakko nāma na hoti.",
  "atk-s0515a:1584_0": "Amarattāya vitakko,",
  "atk-s0515a:1584_1": "amaro vā vitakkoti amaravitakko.",
  "atk-s0515a:1584_2": "Tattha ukkuṭikappadhānādīhi dukkhe nijiṇṇe samparāye attā sukhī hoti.",
  "atk-s0515a:1584_3": "Amaroti dukkarakārikaṃ karontassa tāya dukkarakārikāya paṭisaṃyutto vitakko amarattāya vitakko nāma.",
  "atk-s0515a:1584_4": "Diṭṭhigatiko pana “sassataṃ vadesī”tiādīni puṭṭho “evantipi me no,",
  "atk-s0515a:1584_5": "tathātipi me no,",
  "atk-s0515a:1584_6": "aññathātipi me no,",
  "atk-s0515a:1584_7": "notipi me no,",
  "atk-s0515a:1584_8": "no notipi me no”ti vikkhepaṃ āpajjati,",
  "atk-s0515a:1584_9": "tassa so diṭṭhigatapaṭisaṃyutto vitakko,",
  "atk-s0515a:1584_10": "yathā amaro nāma maccho udake gahetvā māretuṃ na sakkā,",
  "atk-s0515a:1584_11": "ito cito ca dhāvati gāhaṃ na gacchati,",
  "atk-s0515a:1584_12": "evameva ekasmiṃ pakkhe asaṇṭhahanato na maratīti amaro nāma hoti,",
  "atk-s0515a:1584_13": "taṃ duvidhampi ekato katvā “amaravitakko”ti vuttaṃ.",
  "atk-s0515a:1585_0": "Parānuddayatāpaṭisaññuttoti anuddayatāpaṭirūpakena gehassitapemena paṭisaṃyutto.",
  "atk-s0515a:1585_1": "Upaṭṭhākesu nandakesu socantesu ca tehi saddhiṃ diguṇaṃ nandati diguṇaṃ socati,",
  "atk-s0515a:1585_2": "tesu sukhitesu diguṇaṃ sukhito hoti,",
  "atk-s0515a:1585_3": "dukkhitesu diguṇaṃ dukkhito hoti.",
  "atk-s0515a:1585_4": "Uppannesu kiccakaraṇīyesu attanā voyogaṃ āpajjati.",
  "atk-s0515a:1585_5": "Tāni tāni kiccāni sādhento paññattiṃ vītikkamati,",
  "atk-s0515a:1585_6": "sallekhaṃ kopeti.",
  "atk-s0515a:1585_7": "Yo tasmiṃ saṃsaṭṭhavihāre tasmiṃ vā voyogāpajjane gehassito vitakko,",
  "atk-s0515a:1585_8": "ayaṃ parānuddayatāpaṭisaññutto vitakko nāma.",
  "atk-s0515a:1586_0": "Lābhasakkārasilokapaṭisaññuttoti cīvarādilābhena ceva sakkārena ca kittisaddena ca saddhiṃ ārammaṇakaraṇavasena paṭisaññutto.",
  "atk-s0515a:1586_1": "Anavaññattipaṭisaññuttoti “aho vata maṃ pare na avajāneyyuṃ,",
  "atk-s0515a:1586_2": "na sodhetvā visodhetvā katheyyu”nti evaṃ anavaññātabhāvapatthanāya saddhiṃ uppajjanakavitakko.",
  "atk-s0515a:1586_3": "So tasmiṃ “mā maṃ pare avajāniṃsū”ti uppanne vitakke pañcakāmaguṇasaṅkhātagehanissito hutvā uppannavitakko anavaññattipaṭisaññutto vitakko.",
  "atk-s0515a:1587_0": "Tatra tatra sajjatīti tesu tesu ārammaṇesu laggati.",
  "atk-s0515a:1587_1": "Tatra tatra gaṇhātīti vuttappakāraṃ ārammaṇaṃ pavisati.",
  "atk-s0515a:1587_2": "Bajjhatīti tehi tehi ārammaṇehi saddhiṃ bajjhati ekībhavati.",
  "atk-s0515a:1587_3": "Anayabyasananti tattha tattha avaḍḍhiṃ vināsaṃ.",
  "atk-s0515a:1587_4": "Āpajjatīti pāpuṇāti.",
  "atk-s0515a:1588_0": "Āmisacakkhukassāti cīvarādiāmisalolassa.",
  "atk-s0515a:1588_1": "Lokadhammagarukassāti lokuttaradhammaṃ muñcitvā rūpādilokadhammameva garuṃ katvā carantassa.",
  "atk-s0515a:1588_2": "Ālapanāti vihāraṃ āgatamanusse disvā “kimatthāya bhonto āgatā,",
  "atk-s0515a:1588_3": "kiṃ bhikkhū nimantetuṃ,",
  "atk-s0515a:1588_4": "yadi evaṃ gacchatha,",
  "atk-s0515a:1588_5": "ahaṃ pacchato bhikkhū gahetvā āgacchāmī”ti evaṃ āditova lapanā.",
  "atk-s0515a:1588_6": "Atha vā attānaṃ upanetvā “ahaṃ tisso,",
  "atk-s0515a:1588_7": "mayi rājā pasanno,",
  "atk-s0515a:1588_8": "mayi asuko ca asuko ca rājamahāmatto pasanno”ti evaṃ attupanāyikā lapanāti ālapanā.",
  "atk-s0515a:1588_9": "Lapanāti puṭṭhassa sato vuttappakārameva lapanaṃ.",
  "atk-s0515a:1589_0": "Sallapanāti gahapatikānaṃ ukkaṇṭhane bhītassa okāsaṃ datvā suṭṭhu lapanā.",
  "atk-s0515a:1589_1": "Ullapanāti “mahākuṭumbiko mahānāviko mahādānapatī”ti evaṃ uddhaṃ katvā lapanā.",
  "atk-s0515a:1589_2": "Samullapanāti sabbato bhāgena uddhaṃ katvā lapanā.",
  "atk-s0515a:1589_3": "Unnahanāti “upāsakā pubbe īdise kāle navadānaṃ detha,",
  "atk-s0515a:1589_4": "idāni kiṃ na dethā”ti evaṃ yāva “dassāma bhante,",
  "atk-s0515a:1589_5": "okāsaṃ na labhāmā”tiādīni vadanti,",
  "atk-s0515a:1589_6": "tāva uddhaṃ uddhaṃ nahanā,",
  "atk-s0515a:1589_7": "veṭhanāti vuttaṃ hoti.",
  "atk-s0515a:1589_8": "Atha vā ucchuhatthaṃ disvā “kuto ābhataṃ upāsakā”ti pucchati.",
  "atk-s0515a:1589_9": "Ucchukhettato bhanteti.",
  "atk-s0515a:1589_10": "Kiṃ tattha ucchu madhuranti.",
  "atk-s0515a:1589_11": "Khāditvā bhante jānitabbanti.",
  "atk-s0515a:1589_12": "Na upāsakā “bhikkhussa ucchuṃ dethā”ti vattuṃ vaṭṭatīti yā evarūpā nibbeṭhentassapi niveṭhanakakathā,",
  "atk-s0515a:1589_13": "sā unnahanā.",
  "atk-s0515a:1589_14": "Sabbato bhāgena punappunaṃ unnahanā samunnahanā.",
  "atk-s0515a:1589_15": "Ukkācanāti “etaṃ kulaṃ maṃyeva jānāti,",
  "atk-s0515a:1589_16": "sace ettha deyyadhammo uppajjati,",
  "atk-s0515a:1589_17": "mayhaṃyeva detī”ti evaṃ ukkhipitvā kācanā ukkācanā,",
  "atk-s0515a:1589_18": "uddīpanāti vuttaṃ hoti.",
  "atk-s0515a:1589_19": "Sabbato bhāgena pana punappunaṃ ukkācanā samukkācanā.",
  "atk-s0515a:1589_20": "Anuppiyabhāṇitāti paccayavasena punappunaṃ piyavacanabhaṇanā.",
  "atk-s0515a:1589_21": "Saṇhavācatāti muduvacanatā.",
  "atk-s0515a:1589_22": "Sakhilavācatāti mandapamāṇayuttavacanatā sithilavacanatā vā.",
  "atk-s0515a:1589_23": "Sithilavācatāti allīyavacanatā.",
  "atk-s0515a:1589_24": "Apharusavācatāti madhuravacanatā.",
  "atk-s0515a:1590_0": "Purāṇaṃ mātāpettikanti pure uppannaṃ mātāpitūnaṃ santakaṃ.",
  "atk-s0515a:1590_1": "Antarahitanti paṭicchannaṃ tirobhūtaṃ.",
  "atk-s0515a:1590_2": "Ñāyāmīti pākaṭo homi.",
  "atk-s0515a:1590_3": "Asukassa kulūpakoti asukassa amaccassa kulapayirupāsako.",
  "atk-s0515a:1590_4": "Asukāyāti asukāya upāsikāya.",
  "atk-s0515a:1590_5": "Maṃ ujjhitvāti maṃ vissajjitvā.",
  "atk-s0515a:1591_0": "165.",
  "atk-s0515a:1591_1": "Payuttanti cīvarādīhi sampayuttaṃ,",
  "atk-s0515a:1591_2": "tadatthaṃ vā payojitaṃ.",
  "atk-s0515a:1591_3": "Imissā gāthāya niddeso sabbo heṭṭhā vuttanayova.",
  "atk-s0515a:1592_0": "166. Mosavajje na niyyethāti musāvāde na niyyetha.Jīvitenāti jīvikāya.",
  "atk-s0515a:1593_0": "Saṭhoti asantaguṇadīpanato na sammā bhāsitā.",
  "atk-s0515a:1593_1": "Sabbato bhāgena saṭho parisaṭho.",
  "atk-s0515a:1593_2": "Yaṃ tatthāti yaṃ tasmiṃ puggale.",
  "atk-s0515a:1593_3": "Saṭhanti asantaguṇadīpanaṃ kerāṭiyaṃ.",
  "atk-s0515a:1593_4": "Saṭhatāti saṭhākāro.",
  "atk-s0515a:1593_5": "Sāṭheyyanti saṭhabhāvo.",
  "atk-s0515a:1593_6": "Kakkaratāti padumanāḷassa viya aparāmasanakkhamo pharusabhāvo.",
  "atk-s0515a:1593_7": "Kakkariyantipi tasseva vevacanaṃ.",
  "atk-s0515a:1593_8": "Parikkhattatā pārikkhattiyanti padadvayena nikhaṇitvā ṭhapitaṃ viya daḷhakerāṭiyaṃ vuttaṃ.",
  "atk-s0515a:1593_9": "Keci pana “kakkaratāti sambhāvayitvā vacanaṃ.",
  "atk-s0515a:1593_10": "Kakkariyanti sambhāvayitvā vacanabhāvo.",
  "atk-s0515a:1593_11": "Parikkhattatāti alaṅkaraṇākāro.",
  "atk-s0515a:1593_12": "Pārikkhattiyanti alaṅkaraṇabhāvo”ti atthaṃ vaṇṇayanti.",
  "atk-s0515a:1593_13": "Idaṃ vuccatīti idaṃ attano avijjamānaguṇappakāsanalakkhaṇaṃ sāṭheyyaṃ nāma vuccati.",
  "atk-s0515a:1593_14": "Yena samannāgatassa puggalassa kucchiṃ vā piṭṭhiṃ vā jānituṃ na sakkā.",
  "atk-s0515a:1594_0": "“Vāmena sūkaro hoti, dakkhiṇena ajāmigo;",
  "atk-s0515a:1595_0": "Sarena nelako hoti, visāṇena jaraggavo”ti. –",
  "atk-s0515a:1596_0": "Evaṃ vuttayakkhasūkarasadiso hoti. Atimaññatīti atikkamitvā maññati.",
  "atk-s0515a:1597_0": "Kiṃ panāyaṃ bahulājīvoti ayaṃ pana puggalo ko nāma bahulājīvako.",
  "atk-s0515a:1597_1": "Sabbaṃ saṃbhakkhetīti laddhaṃ sabbaṃ khādati.",
  "atk-s0515a:1597_2": "Appapuññoti mandapuñño.",
  "atk-s0515a:1597_3": "Appesakkhoti parivāravirahito.",
  "atk-s0515a:1597_4": "Paññāsampannoti sampannapañño paripuṇṇapañño.",
  "atk-s0515a:1597_5": "Pañhaṃ vissajjetīti pañhaṃ katheti byākaroti.",
  "atk-s0515a:1598_0": "167.",
  "atk-s0515a:1598_1": "Sutvā rusito bahuṃ vācaṃ,",
  "atk-s0515a:1598_2": "samaṇānaṃ vā puthujanānanti rusito ghaṭṭito parehi tesaṃ samaṇānaṃ vā khattiyādibhedānaṃ vā aññesaṃ puthujanānaṃ bahumpi aniṭṭhaṃ vācaṃ sutvā.",
  "atk-s0515a:1598_3": "Na paṭivajjāti na paṭivadeyya.",
  "atk-s0515a:1598_4": "Kiṃ kāraṇā?",
  "atk-s0515a:1598_5": "Na hi santo paṭiseniṃ karonti.",
  "atk-s0515a:1599_0": "Kakkhaḷenāti dāruṇena.",
  "atk-s0515a:1599_1": "Santoti nibbutakilesā.",
  "atk-s0515a:1599_2": "Paṭiseninti paṭisattuṃ.",
  "atk-s0515a:1599_3": "Paṭimallanti paṭiyodhaṃ.",
  "atk-s0515a:1599_4": "Paṭikaṇṭakanti paṭiveriṃ.",
  "atk-s0515a:1599_5": "Paṭipakkhanti kilesapaṭipakkhaṃ,",
  "atk-s0515a:1599_6": "kilesavasena saṅgaṃ na karontīti attho.",
  "atk-s0515a:1600_0": "168.",
  "atk-s0515a:1600_1": "Etañca dhammamaññāyāti sabbametaṃ yathāvuttaṃ dhammaṃ ñatvā.",
  "atk-s0515a:1600_2": "Vicinanti vicinanto.",
  "atk-s0515a:1600_3": "Santīti nibbutiṃ ñatvāti nibbutiṃ rāgādīnaṃ santīti ñatvā.",
  "atk-s0515a:1601_0": "Samañcāti kāyasucaritādiṃ.",
  "atk-s0515a:1601_1": "Visamañcāti kāyaduccaritādiṃ.",
  "atk-s0515a:1601_2": "Pathañcāti dasakusalakammapathaṃ.",
  "atk-s0515a:1601_3": "Vipathañcāti dasaakusalakammapathaṃ.",
  "atk-s0515a:1601_4": "Sāvajjañcāti akusalañca.",
  "atk-s0515a:1601_5": "Anavajjañcāti kusalañca.",
  "atk-s0515a:1601_6": "Hīnapaṇītakaṇhasukkaviññūgarahitaviññūpasatthanti idampi kusalākusalameva.",
  "atk-s0515a:1601_7": "Tattha kāyasucaritādi samakaraṇato samaṃ.",
  "atk-s0515a:1601_8": "Kāyaduccaritādi visamakaraṇato visamaṃ.",
  "atk-s0515a:1601_9": "Dasakusalakammapathā sugatigamanapathattā pathaṃ.",
  "atk-s0515a:1601_10": "Dasaakusalakammapathā sugatigamanapaṭipakkhattā apāyagamanapathattā vipathaṃ.",
  "atk-s0515a:1601_11": "Akusalaṃ sadosattā sāvajjaṃ.",
  "atk-s0515a:1601_12": "Kusalaṃ niddosattā anavajjaṃ.",
  "atk-s0515a:1601_13": "Tathā mohena vā dosamohena vā lobhamohena vā sampayuttattā hīnaṃ.",
  "atk-s0515a:1601_14": "Alobhaadosaamohasampayuttattā paṇītaṃ.",
  "atk-s0515a:1601_15": "Kaṇhavipākattā kaṇhaṃ.",
  "atk-s0515a:1601_16": "Sukkavipākattā sukkaṃ.",
  "atk-s0515a:1601_17": "Buddhādīhi viññūhi garahitattā viññūgarahitaṃ.",
  "atk-s0515a:1601_18": "Tehi eva thomitattā viññūpasatthanti ñātabbaṃ.",
  "atk-s0515a:1602_0": "169.",
  "atk-s0515a:1602_1": "Kiṃ kāraṇā nappamajjeyya iti ce –",
  "atk-s0515a:1602_2": "abhibhū hi soti gāthā.",
  "atk-s0515a:1602_3": "Tattha abhibhūti rūpādīnaṃ abhibhavitā.",
  "atk-s0515a:1602_4": "Anabhibhūtoti tehi anabhibhūto.",
  "atk-s0515a:1602_5": "Sakkhidhammamanītihamaddasīti paccakkhameva anītihaṃ dhammaṃ addakkhi.",
  "atk-s0515a:1602_6": "Sadā namassa’manusikkheti sadā namassanto tisso sikkhāyo sikkheyya.",
  "atk-s0515a:1603_0": "Kehici kilesehīti kehici rāgādiupatāpakarehi kilesehi.",
  "atk-s0515a:1603_1": "Abhibhosi neti te kilese abhibhavi.",
  "atk-s0515a:1603_2": "Sesaṃ sabbattha pākaṭameva.",
  "atk-s0515a:1604_0": "Kevalaṃ pana ettha “cakkhūhi neva lolo”tiādīhi indriyasaṃvaro,",
  "atk-s0515a:1604_1": "“annānamatho pānāna”ntiādīhi sannidhipaṭikkhepamukhena paccayapaṭisevanasīlaṃ,",
  "atk-s0515a:1604_2": "methunamosavajjapesuṇiyādīhi pātimokkhasaṃvarasīlaṃ,",
  "atk-s0515a:1604_3": "“āthabbaṇaṃ supinaṃ lakkhaṇa”ntiādīhi ājīvapārisuddhisīlaṃ,",
  "atk-s0515a:1604_4": "“jhāyī na pādalolassā”ti iminā samādhi,",
  "atk-s0515a:1604_5": "“vicinaṃ bhikkhū”ti iminā paññā,",
  "atk-s0515a:1604_6": "“sadā sato sikkhe”ti iminā puna saṅkhepato tissopi sikkhā,",
  "atk-s0515a:1604_7": "“atha āsanesu sayanesu,",
  "atk-s0515a:1604_8": "appasaddesu bhikkhu vihareyya,",
  "atk-s0515a:1604_9": "niddaṃ na bahulīkareyyā”tiādīhi sīlasamādhipaññānaṃ upakārānupakārasaṅgaṇhanavinodanāni vuttānīti.",
  "atk-s0515a:1604_10": "Evaṃ bhagavā nimmitassa paripuṇṇapaṭipadaṃ vatvā arahattanikūṭena desanaṃ niṭṭhāpesi,",
  "atk-s0515a:1604_11": "desanāpariyosāne purābhedasutte vuttasadisoyevābhisamayo ahosīti.",
  "atk-s0515a:1605_0": "Saddhammappajjotikāya mahāniddesaṭṭhakathāya",
  "atk-s0515a:1606_0": "Tuvaṭakasuttaniddesavaṇṇanā niṭṭhitā.",
  "atk-s0515a:1607_0": "15. Attadaṇḍasuttaniddesavaṇṇanā",
  "atk-s0515a:1608_0": "170.",
  "atk-s0515a:1608_1": "Pannarasame attadaṇḍasuttaniddese attadaṇḍā bhayaṃ jātanti paṭhamagāthāya attho –",
  "atk-s0515a:1608_2": "yaṃ lokassa diṭṭhadhammikaṃ vā samparāyikaṃ vā bhayaṃ jātaṃ,",
  "atk-s0515a:1608_3": "taṃ sabbaṃ attadaṇḍā bhayaṃ jātaṃ attano duccaritakāraṇā jātaṃ,",
  "atk-s0515a:1608_4": "evaṃ santepi janaṃ passatha medhagaṃ,",
  "atk-s0515a:1608_5": "imaṃ sākiyādijanaṃ passatha aññamaññaṃ medhagaṃ hiṃsakaṃ bādhakanti.",
  "atk-s0515a:1608_6": "Evaṃ taṃ paṭiviruddhaṃ vippaṭipannaṃ janaṃ paribhāsitvā attano sammā paṭipattidassanena tassa saṃvegaṃ janetuṃ āha “saṃvegaṃ kittayissāmi,",
  "atk-s0515a:1608_7": "yathā saṃvijitaṃ mayā”ti.",
  "atk-s0515a:1608_8": "Pubbe bodhisatteneva satāti adhippāyo.",
  "atk-s0515a:1609_0": "Tayoti gaṇanaparicchedo.",
  "atk-s0515a:1609_1": "Daṇḍāti duccaritā.",
  "atk-s0515a:1609_2": "Kāyadaṇḍoti kāyaduccaritaṃ.",
  "atk-s0515a:1609_3": "Vacīdaṇḍādīsupi eseva nayo.",
  "atk-s0515a:1609_4": "Tividhaṃ kāyaduccaritanti pāṇātipātādikāyato pavattaṃ duṭṭhuṃ caritaṃ,",
  "atk-s0515a:1609_5": "kilesapūtikattā vā duṭṭhu caritanti laddhanāmaṃ tividhaṃ duccaritaṃ kāyaduccaritaṃ.",
  "atk-s0515a:1609_6": "Catubbidhanti musāvādādicatubbidhaṃ.",
  "atk-s0515a:1609_7": "Tividhanti abhijjhāditividhaṃ.",
  "atk-s0515a:1609_8": "Diṭṭhadhammikanti diṭṭheva dhamme imasmiṃyeva attabhāve paṭisaṃvedanīyaṃ.",
  "atk-s0515a:1609_9": "Samparāyikanti anāgate attabhāve paṭisaṃvedanīyaṃ.",
  "atk-s0515a:1609_10": "Āgucārīti pāpakārī aparādhakārī.",
  "atk-s0515a:1609_11": "Tamenaṃ rājā paribhāsatīti pāpakāriṃ rājā paribhāsati,",
  "atk-s0515a:1609_12": "bhayaṃ uppādeti.",
  "atk-s0515a:1609_13": "Dukkhaṃ domanassaṃ paṭisaṃvedetīti kāyikaṃ dukkhaṃ cetasikaṃ domanassaṃ vindati.",
  "atk-s0515a:1609_14": "Etaṃ bhayaṃ dukkhaṃ domanassanti evarūpaṃ bhayañca dukkhañca domanassañca.",
  "atk-s0515a:1609_15": "Kuto tassāti tassa corassa kuto uppannaṃ.",
  "atk-s0515a:1609_16": "Attadaṇḍato jātanti attanā kataduccaritato uppannaṃ.",
  "atk-s0515a:1610_0": "Antamasoti heṭṭhimato.",
  "atk-s0515a:1610_1": "Savacanīyampi karoti “na te labbhā ito pakkamitu”nti ito imamhā gāmādinā gantuṃ na labbhā.",
  "atk-s0515a:1610_2": "Na sakkā bahi nikkhamitunti palibodhaṃ saṅgaṃ karoti.",
  "atk-s0515a:1610_3": "Dhanajānipaccayāpīti dhanaparihānikāraṇāpi.",
  "atk-s0515a:1610_4": "Rājā tassa vividhā kammakāraṇā kārāpeti.",
  "atk-s0515a:1610_5": "Kasāhipi tāḷetīti kasādaṇḍakehi potheti.",
  "atk-s0515a:1610_6": "Vettehipi tāḷetīti sakaṇṭakavettalatāhi potheti.",
  "atk-s0515a:1610_7": "Aḍḍhadaṇḍakehītiādayo heṭṭhā vuttanayāyeva.",
  "atk-s0515a:1610_8": "Sunakhehipi khādāpetīti katipayāni divasāni āhāre adatvā chātasunakhehi khādāpeti.",
  "atk-s0515a:1610_9": "Te muhuttena aṭṭhikasaṅkhalikameva karoti.",
  "atk-s0515a:1610_10": "Sūle uttāsetīti sūlaṃ āropeti.",
  "atk-s0515a:1610_11": "Rājā imesaṃ catunnaṃ daṇḍānaṃ issaroti imāsaṃ catunnaṃ āṇānaṃ kātuṃ rājā samattho.",
  "atk-s0515a:1611_0": "Sakena kammenāti sayaṃkatena kammena.",
  "atk-s0515a:1611_1": "Tamenaṃ nirayapālāti ettha ekacce therā “nirayapālā nāma natthi,",
  "atk-s0515a:1611_2": "yantarūpaṃ viya kammameva kāraṇaṃ kāretī”ti vadanti.",
  "atk-s0515a:1611_3": "Tesaṃ taṃ “atthi nirayesu nirayapālāti, āmantā.",
  "atk-s0515a:1611_4": "Atthi ca kāraṇikā”tiādinā nayena abhidhamme paṭisedhitameva.",
  "atk-s0515a:1611_5": "Yathā hi manussaloke kammakāraṇakārakā atthi,",
  "atk-s0515a:1611_6": "evameva nirayesu nirayapālā atthīti.",
  "atk-s0515a:1611_7": "Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā dakkhiṇahatthe tālappamāṇaṃ ayasūlaṃ pavesenti,",
  "atk-s0515a:1611_8": "tathā vāmahatthādīsu.",
  "atk-s0515a:1611_9": "Yathā ca uttānakaṃ nipajjāpetvā evaṃ urenapi vāmapassenapi dakkhiṇapassenapi nipajjāpetvā taṃ kammakāraṇaṃ karontiyeva.",
  "atk-s0515a:1612_0": "Saṃvesetvāti jalitāya lohapathaviyā tigāvutaṃ attabhāvaṃ nipajjāpetvā.",
  "atk-s0515a:1612_1": "Kuṭhārīhīti mahatīhi gehacchādanassa ekapakkhamattāhi kuṭhārīhi tacchenti,",
  "atk-s0515a:1612_2": "lohitaṃ nadī hutvā sandati,",
  "atk-s0515a:1612_3": "lohapathavito jālā uṭṭhahitvā tacchitaṭṭhānaṃ gaṇhāti,",
  "atk-s0515a:1612_4": "mahādukkhaṃ uppajjati,",
  "atk-s0515a:1612_5": "tacchantā pana suttāhataṃ karitvā dāru viya aṭṭhaṃsampi chaḷaṃsampi karonti.",
  "atk-s0515a:1612_6": "Vāsīhīti mahāsuppapamāṇāhi vāsīhi.",
  "atk-s0515a:1612_7": "Rathe yojetvāti saddhiṃ yugayottaupakkharacakkakubbarapājanehi sabbato pajjalite rathe yojetvā.",
  "atk-s0515a:1612_8": "Mahantanti mahākūṭāgārappamāṇaṃ.",
  "atk-s0515a:1612_9": "Āropentīti sampajjalitehi ayamuggarehi pothentā āropenti.",
  "atk-s0515a:1612_10": "Sakimpi uddhanti supakkutthitāya ukkhaliyā pakkhittataṇḍulaṃ viya uddhaṃ adho tiriyañca gacchati.",
  "atk-s0515a:1612_11": "Mahānirayeti avīcimahānirayamhi.",
  "atk-s0515a:1613_0": "Catukkaṇṇoti caturassamañjūsāsadiso.",
  "atk-s0515a:1613_1": "Vibhattoti catudvāravasena vibhatto.",
  "atk-s0515a:1613_2": "Bhāgaso mitoti dvāravīthīnaṃ vasena bhāge ṭhapetvā ṭhapetvā vibhatto.",
  "atk-s0515a:1613_3": "Pariyantoti parikkhitto.",
  "atk-s0515a:1613_4": "Ayasāti upari navayojanikena ayapattena chādito.",
  "atk-s0515a:1613_5": "Samantā yojanasataṃ pharitvā tiṭṭhatīti evaṃ pharitvā tiṭṭhati,",
  "atk-s0515a:1613_6": "yathā samantā yojanasate ṭhatvā olokentassa akkhīni yamakagoḷakā viya nikkhamanti.",
  "atk-s0515a:1613_7": "Kadariyātapanāti sabbepi te ussadehi saddhiṃ aṭṭha mahānirayā kadariyā niccaṃ tapantīti kadariyātapanā.",
  "atk-s0515a:1613_8": "Balavadukkhatāya ghorā.",
  "atk-s0515a:1613_9": "Kappaṭṭhikānaṃ accīnaṃ atthitāya accimanto.",
  "atk-s0515a:1613_10": "Āsādetuṃ ghaṭṭetuṃ dukkaratāya durāsadā.",
  "atk-s0515a:1613_11": "Diṭṭhamattā vā sutamattā vā lomāni haṃsentīti lomahaṃsanarūpā.",
  "atk-s0515a:1613_12": "Bhīsanatāya bhismā.",
  "atk-s0515a:1613_13": "Bhayajananatāya paṭibhayā.",
  "atk-s0515a:1613_14": "Sukhābhāvena dukhā.",
  "atk-s0515a:1614_0": "Puratthimāya bhittiyātiādigāthānaṃ evaṃ avīcinirayoti pariyantaṃ katvā ayaṃ saṅkhepattho –",
  "atk-s0515a:1614_1": "aggijālānaṃ vā pana sattānaṃ vā tesaṃ dukkhassa vā vīci antaraṃ natthi etthāti avīci.",
  "atk-s0515a:1614_2": "Tatra hi puratthimādīhi bhittīhi jālārāsi uṭṭhahitvā pāpakammino puggale jhāpento pacchimādīsu bhittīsu paṭihaññati paharati,",
  "atk-s0515a:1614_3": "tā ca bhittiyo vinivijjhitvā parato yojanasataṃ gaṇhāti,",
  "atk-s0515a:1614_4": "heṭṭhā uṭṭhitā upari paṭihaññati,",
  "atk-s0515a:1614_5": "upari uṭṭhitā heṭṭhā paṭihaññati.",
  "atk-s0515a:1614_6": "Evaṃ tāvettha jālānaṃ vīci nāma natthi.",
  "atk-s0515a:1614_7": "Tassa pana anto yojanasataṭṭhānaṃ khīravallipiṭṭhassa pūritanāḷi viya sattehi nirantaraṃ pūritaṃ catūhi",
  "atk-s0515a:1614_8": "iriyāpathehi paccantānaṃ sattānaṃ pamāṇaṃ natthi,",
  "atk-s0515a:1614_9": "na ca aññamaññaṃ byābādhenti,",
  "atk-s0515a:1614_10": "sakasakaṭṭhāneyeva paccanti.",
  "atk-s0515a:1614_11": "Evamettha sattānaṃ vīci nāma natthi.",
  "atk-s0515a:1614_12": "Yathā pana jivhagge cha madhubindūni sattamassa tambalohabinduno anudahanabalavatāya abbohārikāni honti,",
  "atk-s0515a:1614_13": "tathā tattha anudahanabalavatāya sesā cha akusalavipākupekkhā abbohārikā honti,",
  "atk-s0515a:1614_14": "dukkhameva nirantaraṃ paññāyati.",
  "atk-s0515a:1614_15": "Evamettha dukkhassa vīci nāma natthi.",
  "atk-s0515a:1614_16": "Nirassādaṭṭhena nirayo.",
  "atk-s0515a:1615_0": "Tattha sattā mahāluddāti tasmiṃ nibbattā sattā mahantā luddā.",
  "atk-s0515a:1615_1": "Mahākibbisakārinoti mahantadāruṇakammakārino.",
  "atk-s0515a:1615_2": "Accantapāpakammantāti ekaṃsena pāpakammino.",
  "atk-s0515a:1615_3": "Paccanti na ca miyyareti channaṃ jālānamantare paccanti,",
  "atk-s0515a:1615_4": "na ca miyyanti.",
  "atk-s0515a:1615_5": "Jātavedasamo kāyoti tesaṃ sarīraṃ aggisadisaṃ.",
  "atk-s0515a:1615_6": "Tesaṃ nirayavāsinanti tesaṃ pāpakammānaṃ nirayavāsīnaṃ.",
  "atk-s0515a:1615_7": "Passa kammānaṃ daḷhattanti pāpakammānaṃ thirabhāvaṃ olokehi.",
  "atk-s0515a:1615_8": "Na bhasmā hoti napī masīti chārikāpi na hoti aṅgāropi.",
  "atk-s0515a:1615_9": "Puratthimenāti yadā taṃ dvāraṃ apārutaṃ hoti,",
  "atk-s0515a:1615_10": "atha tadabhimukhā dhāvanti,",
  "atk-s0515a:1615_11": "tesaṃ tattha chaviādīni jhāyanti.",
  "atk-s0515a:1615_12": "Dvārasamīpaṃ pattānañca tesaṃ taṃ pīdhīyati,",
  "atk-s0515a:1615_13": "pacchimaṃ apārutaṃ viya khāyati.",
  "atk-s0515a:1615_14": "Esa nayo sabbattha.",
  "atk-s0515a:1615_15": "Abhinikkhamitāsā teti nirayā nikkhamituṃ āsā etesanti nikkhamitāsā.",
  "atk-s0515a:1615_16": "Mokkhagavesinoti muñcanupāyaṃ esantā gavesantāpi.",
  "atk-s0515a:1615_17": "Na te tato nikkhamituṃ,",
  "atk-s0515a:1615_18": "labhanti kammapaccayāti te sattā nirayato nikkhamanadvāraṃ pāpakammapaccayā nādhigacchanti.",
  "atk-s0515a:1615_19": "Tesañca pāpakammantaṃ,",
  "atk-s0515a:1615_20": "avipakkaṃ kataṃ bahunti tesañca sattānaṃ lāmakaṃ dāruṇakammaṃ avipākaṃ bahuvidhaṃ nānappakāraṃ adinnavipākaṃ kataṃ upacitaṃ atthi.",
  "atk-s0515a:1616_0": "Saṃveganti vinilanaṃ.",
  "atk-s0515a:1616_1": "Ubbeganti ṭhitaṭṭhānato gamanaṃ.",
  "atk-s0515a:1616_2": "Utrāsanti ubbejanaṃ asanniṭṭhānaṃ.",
  "atk-s0515a:1616_3": "Bhayanti cittutrāsanaṃ.",
  "atk-s0515a:1616_4": "Pīḷananti ghaṭṭanaṃ.",
  "atk-s0515a:1616_5": "Ghaṭṭananti pīḷākaraṇaṃ.",
  "atk-s0515a:1616_6": "Upaddavanti ītiṃ.",
  "atk-s0515a:1616_7": "Upasagganti rundhanaṃ.",
  "atk-s0515a:1617_0": "171.",
  "atk-s0515a:1617_1": "Idāni yathānena saṃvijitaṃ,",
  "atk-s0515a:1617_2": "taṃ pakāraṃ dassento “phandamāna”ntiādimāha.",
  "atk-s0515a:1617_3": "Tattha phandamānanti taṇhādiṭṭhīhi kampamānaṃ.",
  "atk-s0515a:1617_4": "Appodaketi appe udake.",
  "atk-s0515a:1617_5": "Aññamaññehi byāruddhe disvāti nānāsatte ca aññamaññehi saddhiṃ viruddhe disvā.",
  "atk-s0515a:1617_6": "Maṃ bhayamāvisīti maṃ bhayaṃ paviṭṭhaṃ.",
  "atk-s0515a:1618_0": "Kilesaphandanāya phandamānanti rāgādikilesacalanāya calamānaṃ. Payogoti kāyavacīmanopayogo.",
  "atk-s0515a:1619_0": "Viruddhāti virodhamāpannā.",
  "atk-s0515a:1619_1": "Paṭiviruddhāti paṭimukhaṃ hutvā virodhamāpannā,",
  "atk-s0515a:1619_2": "suṭṭhu viruddhā vā.",
  "atk-s0515a:1619_3": "Āhatāti kodhena āhatā pahatā.",
  "atk-s0515a:1619_4": "Paccāhatāti paṭimallā hutvā āhatā.",
  "atk-s0515a:1619_5": "Āghātitāti ghaṭṭitā.",
  "atk-s0515a:1619_6": "Paccāghātitāti visesena ghaṭṭitā.",
  "atk-s0515a:1619_7": "Pāṇīhipi upakkamantīti hatthehipi paharanti.",
  "atk-s0515a:1620_0": "172.",
  "atk-s0515a:1620_1": "Samantamasāro lokoti nirayaṃ ādiṃ katvā samantato loko asāro niccasārādirahito.",
  "atk-s0515a:1620_2": "Disā sabbā sameritāti sabbā disā aniccatāya kampitā.",
  "atk-s0515a:1620_3": "Icchaṃ bhavanamattanoti attano tāṇaṃ icchanto.",
  "atk-s0515a:1620_4": "Nāddasāsiṃ anositanti kiñci ṭhānaṃ jarādīhi anajjhāvuṭṭhaṃ nāddakkhinti.",
  "atk-s0515a:1621_0": "Asāroti na sāro,",
  "atk-s0515a:1621_1": "sāravirahito vā.",
  "atk-s0515a:1621_2": "Nissāroti sabbena sabbaṃ sāravirahito.",
  "atk-s0515a:1621_3": "Sārāpagatoti sārato apagato.",
  "atk-s0515a:1621_4": "Niccasārasārena vāti satatasārasaṅkhātena sārena vā.",
  "atk-s0515a:1621_5": "Uparipadadvayepi eseva nayo.",
  "atk-s0515a:1621_6": "Ye puratthimāya disāya saṅkhārāti ye puratthimāya disāya paccayehi saṅgamma samāgamma katā saṅkhārā.",
  "atk-s0515a:1621_7": "Tepi eritāti tepi saṅkhārā kampitā.",
  "atk-s0515a:1621_8": "Sameritāti sammā kampitā.",
  "atk-s0515a:1621_9": "Calitāti calanaṃ gatā.",
  "atk-s0515a:1621_10": "Ghaṭṭitāti udayabbayena pīḷitā.",
  "atk-s0515a:1621_11": "Aniccatāyāti hutvā abhāvatāya.",
  "atk-s0515a:1621_12": "Jātiyā anugatāti nibbattiyā anupaviṭṭhā.",
  "atk-s0515a:1621_13": "Jarāya anusaṭāti paripakkatāya anupatthaṭā.",
  "atk-s0515a:1621_14": "Byādhinā abhibhūtāti cātuvisamena uppannabyādhinā ajjhotthaṭā.",
  "atk-s0515a:1621_15": "Maraṇena abbhāhatāti maccunā abhiāhatā pahatā.",
  "atk-s0515a:1621_16": "Atāṇāti rakkhavirahitā.",
  "atk-s0515a:1621_17": "Aleṇāti leṇavirahitā.",
  "atk-s0515a:1621_18": "Asaraṇāti natthi etesaṃ saraṇanti asaraṇā.",
  "atk-s0515a:1621_19": "Asaraṇībhūtāti sayaṃ saraṇakiccaṃ na karontīti asaraṇībhūtā.",
  "atk-s0515a:1622_0": "Attano bhavananti niddesapadassa uddesapadaṃ.",
  "atk-s0515a:1622_1": "Tāṇanti pālanaṃ.",
  "atk-s0515a:1622_2": "Leṇanti leṇaṭṭhānaṃ.",
  "atk-s0515a:1622_3": "Saraṇanti dukkhanāsanaṃ.",
  "atk-s0515a:1622_4": "Gatinti patiṭṭhaṃ.",
  "atk-s0515a:1622_5": "Parāyananti paraṃ ayanaṃ.",
  "atk-s0515a:1622_6": "Ajjhositaṃyeva addasanti jarādīhi madditaṃyeva addakkhiṃ.",
  "atk-s0515a:1622_7": "Sabbaṃ yobbaññanti yobbanabhāvo yobbaññaṃ,",
  "atk-s0515a:1622_8": "sacetanānaṃ sabbaṃ yobbaññaṃ.",
  "atk-s0515a:1622_9": "Jarāya ositanti paripākāya jarāya avasitaṃ madditaṃ.",
  "atk-s0515a:1622_10": "Evaṃ sabbattha.",
  "atk-s0515a:1623_0": "173.",
  "atk-s0515a:1623_1": "Osāne tveva byāruddhe,",
  "atk-s0515a:1623_2": "disvā me aratī ahūti yobbaññādīnaṃ osāneyeva antagamake eva vināsake eva jarādīhi byāruddhe āhatacitte satte disvā arati me ahosi.",
  "atk-s0515a:1623_3": "Athettha sallanti atha etesu sattesu rāgādisallaṃ.",
  "atk-s0515a:1623_4": "Hadayassitanti cittanissitaṃ.",
  "atk-s0515a:1624_0": "Yobbaññaṃ jarā osāpetīti jarā atthaṅgameti vināseti. Evaṃ sabbattha.",
  "atk-s0515a:1625_0": "174.",
  "atk-s0515a:1625_1": "“Kathaṃ ānubhāvaṃ salla”nti ce?",
  "atk-s0515a:1625_2": "Yena sallena otiṇṇoti gāthā.",
  "atk-s0515a:1625_3": "Tattha disā sabbā vidhāvatīti sabbā duccaritadisāpi puratthimādidisāpi vidisāpi dhāvati.",
  "atk-s0515a:1625_4": "Tameva sallamabbuyha,",
  "atk-s0515a:1625_5": "na dhāvati na sīdatīti tameva sallaṃ uddharitvā tā ca disā na dhāvati,",
  "atk-s0515a:1625_6": "caturoghe ca na sīdati.",
  "atk-s0515a:1626_0": "Aññāṇantiādīsu ñāṇadassanapaṭipakkhato aññāṇaṃ adassanaṃ.",
  "atk-s0515a:1626_1": "Abhimukho hutvā dhammena na sameti na samāgacchatīti anabhisamayo.",
  "atk-s0515a:1626_2": "Anurūpato dhamme bujjhatīti anubodho.",
  "atk-s0515a:1626_3": "Tappaṭipakkhatāya ananubodho.",
  "atk-s0515a:1626_4": "Aniccādīhi saddhiṃ yojetvā na bujjhatīti asambodho.",
  "atk-s0515a:1626_5": "Asantaṃ asamañca bujjhatītipi asambodho.",
  "atk-s0515a:1626_6": "Catusaccadhammaṃ na paṭivijjhatīti appaṭivedho.",
  "atk-s0515a:1626_7": "Rūpādīsu ekadhammampi aniccādisāmaññato na saṅgaṇhātīti asaṅgāhaṇā.",
  "atk-s0515a:1626_8": "Tameva dhammaṃ na pariyogāhatīti apariyogāhaṇā.",
  "atk-s0515a:1626_9": "Na samaṃ pekkhatīti asamapekkhanā.",
  "atk-s0515a:1626_10": "Dhammānaṃ sabhāvaṃ pati na apekkhatīti apaccavekkhaṇā.",
  "atk-s0515a:1627_0": "Kusalākusalakammesu viparītavuttiyā sabhāvagahaṇābhāvena vā ekampi kammaṃ etassa paccakkhaṃ natthi,",
  "atk-s0515a:1627_1": "sayaṃ vā kassaci dhammassa paccakkhakaraṇaṃ nāma na hotīti apaccakkhakammaṃ.",
  "atk-s0515a:1627_2": "Yaṃ etasmiṃ anuppajjamāne cittasantānaṃ mejjhaṃ bhaveyya suci vodānaṃ,",
  "atk-s0515a:1627_3": "taṃ duṭṭhuṃ mejjhaṃ imināti dummejjhaṃ.",
  "atk-s0515a:1627_4": "Bālānaṃ bhāvo bālyaṃ.",
  "atk-s0515a:1627_5": "Muyhatīti moho.",
  "atk-s0515a:1627_6": "Balavataro moho pamoho.",
  "atk-s0515a:1627_7": "Samantato muyhatīti sammoho.",
  "atk-s0515a:1627_8": "Vijjāya paṭipakkhabhāvato na vijjāti avijjā.",
  "atk-s0515a:1627_9": "Oghayogattho vuttoyeva.",
  "atk-s0515a:1627_10": "Thāmagataṭṭhena anusetīti anusayo.",
  "atk-s0515a:1627_11": "Cittaṃ pariyuṭṭhāti abhibhavatīti pariyuṭṭhānaṃ.",
  "atk-s0515a:1627_12": "Hitaggahaṇābhāvena hitābhimukhaṃ gantuṃ na sakkoti aññadatthu laṅgatiyevāti laṅgī,",
  "atk-s0515a:1627_13": "khañjatīti attho.",
  "atk-s0515a:1627_14": "Durugghāṭanaṭṭhena vā laṅgī.",
  "atk-s0515a:1627_15": "Yathā hi mahāpalighasaṅkhātā laṅgī durugghāṭā hoti,",
  "atk-s0515a:1627_16": "evamayampi laṅgī viyāti laṅgī.",
  "atk-s0515a:1627_17": "Sesaṃ uttānatthameva.",
  "atk-s0515a:1628_0": "Yā evarūpā kaṅkhāti ettha kaṅkhanavasena kaṅkhā.",
  "atk-s0515a:1628_1": "Kaṅkhaṃ ānayatīti kaṅkhāyanā.",
  "atk-s0515a:1628_2": "Purimakaṅkhā hi uttarakaṅkhaṃ ānayati nāma.",
  "atk-s0515a:1628_3": "Ākāravasena vā etaṃ vuttaṃ.",
  "atk-s0515a:1628_4": "Kaṅkhāsamaṅgicittaṃ kaṅkhāya āyitattā kaṅkhāyitaṃ nāma.",
  "atk-s0515a:1628_5": "Tassa bhāvo kaṅkhāyitattaṃ.",
  "atk-s0515a:1628_6": "Vimatīti vigatā mati vimati.",
  "atk-s0515a:1628_7": "Vicikicchāti vigatā cikicchā vicikicchā,",
  "atk-s0515a:1628_8": "sabhāvaṃ vā vicinanto kicchati kilamati etāyāti vicikicchā.",
  "atk-s0515a:1628_9": "Sā saṃsayalakkhaṇā,",
  "atk-s0515a:1628_10": "kampanarasā,",
  "atk-s0515a:1628_11": "anicchayapaccupaṭṭhānā,",
  "atk-s0515a:1628_12": "anekaṃsaggāhapaccupaṭṭhānā vā,",
  "atk-s0515a:1628_13": "ayonisomanasikārapadaṭṭhānā,",
  "atk-s0515a:1628_14": "paṭipattiyā antarāyakarāti daṭṭhabbā.",
  "atk-s0515a:1629_0": "Kampanaṭṭhena dvidhā eḷayatīti dveḷhakaṃ.",
  "atk-s0515a:1629_1": "Paṭipattinivāraṇena dvidhāpatho viyāti dvedhāpatho.",
  "atk-s0515a:1629_2": "“Niccaṃ vā idaṃ aniccaṃ vā”tiādipavattiyā ekasmiṃ ākāre saṇṭhātuṃ asamatthatāya samantato setīti saṃsayo.",
  "atk-s0515a:1629_3": "Ekaṃsaṃ gahetuṃ asamatthatāya na ekaṃsaggāhoti anekaṃsaggāho.",
  "atk-s0515a:1629_4": "Nicchetuṃ asakkontī ārammaṇato osakkatīti āsappanā.",
  "atk-s0515a:1629_5": "Ogāhituṃ asakkontī parisamantato sappatīti parisappanā.",
  "atk-s0515a:1629_6": "Pariyogāhituṃ asamatthatāya apariyogāhaṇā.",
  "atk-s0515a:1629_7": "Nicchayavasena ārammaṇe pavattituṃ asamatthatāya chambhitattaṃ cittassa,",
  "atk-s0515a:1629_8": "thaddhabhāvoti attho.",
  "atk-s0515a:1629_9": "Vicikicchā hi uppajjitvā cittaṃ thaddhaṃ karoti,",
  "atk-s0515a:1629_10": "yasmā pana sā uppajjamānā ārammaṇaṃ gahetvā manaṃ vilikhantī viya,",
  "atk-s0515a:1629_11": "tasmā manovilekhoti vuttā.",
  "atk-s0515a:1630_0": "Viddhoti sallena laddhappahāro.",
  "atk-s0515a:1630_1": "Phuṭṭhoti ghaṭṭito.",
  "atk-s0515a:1630_2": "Paretoti pīḷito.",
  "atk-s0515a:1630_3": "Dhāvatīti purato gacchati.",
  "atk-s0515a:1630_4": "Vidhāvatīti anekavidhena gacchati.",
  "atk-s0515a:1630_5": "Sandhāvatīti vegena dhāvati.",
  "atk-s0515a:1630_6": "Saṃsaratīti ito cito ca carati.",
  "atk-s0515a:1631_0": "Acelakoti niccolo,",
  "atk-s0515a:1631_1": "naggoti attho.",
  "atk-s0515a:1631_2": "Muttācāroti visaṭṭhācāro,",
  "atk-s0515a:1631_3": "uccārakammādīsu lokiyakulaputtācārena virahito ṭhitakova uccāraṃ karoti,",
  "atk-s0515a:1631_4": "passāvaṃ karoti,",
  "atk-s0515a:1631_5": "khādati bhuñjati.",
  "atk-s0515a:1631_6": "Hatthāpalekhanoti hatthe piṇḍamhi ṭhite jivhāya hatthaṃ apalikhati,",
  "atk-s0515a:1631_7": "uccāraṃ vā katvā hatthamhiyeva daṇḍakasaññī hutvā hatthena apalikhati.",
  "atk-s0515a:1631_8": "Te kira daṇḍakaṃ “satto”ti paññapenti.",
  "atk-s0515a:1631_9": "Bhikkhāgahaṇatthaṃ “ehi bhadante”ti vutto na etīti na ehibhadantiko.",
  "atk-s0515a:1631_10": "Tena hi “tiṭṭha bhadante”ti vuttopi na tiṭṭhatīti na tiṭṭhabhadantiko.",
  "atk-s0515a:1631_11": "Tadubhayampi kira so “etassa vacanaṃ kataṃ bhavissatī”ti na karoti.",
  "atk-s0515a:1632_0": "Abhihaṭanti puretaraṃ gahetvā āhaṭaṃ bhikkhaṃ.",
  "atk-s0515a:1632_1": "Uddissakatanti “idaṃ tumhe uddissa kata”nti evaṃ ārocitaṃ bhikkhaṃ.",
  "atk-s0515a:1632_2": "Na nimantananti “asukaṃ nāma kulaṃ vā vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati na gaṇhāti.",
  "atk-s0515a:1632_3": "Na kumbhimukhāti kumbhito uddharitvā diyyamānaṃ bhikkhaṃ na gaṇhāti.",
  "atk-s0515a:1632_4": "Na kaḷopimukhāti kaḷopīti ukkhali vā pacchi vā,",
  "atk-s0515a:1632_5": "tatopi na gaṇhāti. Kasmā?",
  "atk-s0515a:1632_6": "Kumbhikaḷopiyo maṃ nissāya kaṭacchunā pahāraṃ labhantīti.",
  "atk-s0515a:1632_7": "Na eḷakamantaranti ummāraṃ antaraṃ karitvā diyyamānaṃ na gaṇhāti. Kasmā?",
  "atk-s0515a:1632_8": "Ayaṃ maṃ nissāya antarakaraṇaṃ labhatīti.",
  "atk-s0515a:1632_9": "Daṇḍamusalesupi eseva nayo.",
  "atk-s0515a:1633_0": "Na dvinnanti dvīsu bhuñjamānesu ekasmiṃ uṭṭhāya dente na gaṇhāti. Kasmā?",
  "atk-s0515a:1633_1": "Kabaḷantarāyo hotīti.",
  "atk-s0515a:1633_2": "Na gabbhiniyātiādīsu pana “gabbhiniyā kucchiyaṃ dārako kilamatī”ti,",
  "atk-s0515a:1633_3": "pāyantiyā dārakassa khīrantarāyo hotī”ti,",
  "atk-s0515a:1633_4": "“purisantaragatāya ratiantarāyo hotī”ti na gaṇhāti.",
  "atk-s0515a:1633_5": "Na saṃkittīsūti saṃkittetvā katabhattesu.",
  "atk-s0515a:1633_6": "Dubbhikkhasamaye kira acelakasāvakā acelakānamatthāya tato tato taṇḍulādīni samādapetvā bhattaṃ pacanti,",
  "atk-s0515a:1633_7": "ukkaṭṭho acelako tatopi na paṭiggaṇhāti.",
  "atk-s0515a:1633_8": "Na yattha sāti yattha sunakho “piṇḍaṃ labhissāmī”ti upaṭṭhito hoti,",
  "atk-s0515a:1633_9": "tattha tassa adatvā āhaṭaṃ na gaṇhāti. Kasmā?",
  "atk-s0515a:1633_10": "Etassa piṇḍantarāyo hotīti.",
  "atk-s0515a:1633_11": "Saṇḍasaṇḍacārinīti samūhasamūhacārinī.",
  "atk-s0515a:1633_12": "Sace hi acelakaṃ disvā “imassa bhikkhaṃ dassāmā”ti manussā bhattagehaṃ pavisanti,",
  "atk-s0515a:1633_13": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti.",
  "atk-s0515a:1633_14": "Tato āhaṭaṃ bhikkhaṃ na gaṇhāti. Kasmā?",
  "atk-s0515a:1633_15": "Maṃ nissāya makkhikānaṃ gocarantarāyo jātoti.",
  "atk-s0515a:1633_16": "Thusodakanti sabbasassasambhārehi kataṃ sovīrakaṃ.",
  "atk-s0515a:1633_17": "Ettha ca surāpānameva sāvajjaṃ,",
  "atk-s0515a:1633_18": "ayaṃ pana sabbesupi sāvajjasaññī.",
  "atk-s0515a:1634_0": "Ekāgārikoti yo ekasmiṃyeva gehe bhikkhaṃ labhitvā nivattati.",
  "atk-s0515a:1634_1": "Ekālopikoti yo ekeneva ālopena yāpeti.",
  "atk-s0515a:1634_2": "Dvāgārikādīsupi eseva nayo.",
  "atk-s0515a:1634_3": "Ekissāpi dattiyāti ekāya dattiyā.",
  "atk-s0515a:1634_4": "Datti nāma ekā khuddakapāti hoti,",
  "atk-s0515a:1634_5": "yattha aggabhikkhaṃ pakkhipitvā ṭhapenti.",
  "atk-s0515a:1634_6": "Ekāhikanti ekadivasantarikaṃ.",
  "atk-s0515a:1634_7": "Aḍḍhamāsikanti aḍḍhamāsantarikaṃ.",
  "atk-s0515a:1634_8": "Pariyāyabhattabhojananti vārabhattabhojanaṃ,",
  "atk-s0515a:1634_9": "ekāhavārena dvīhavārena sattāhavārena aḍḍhamāsavārenāti evaṃ divasavārena ābhataṃ bhattabhojanaṃ.",
  "atk-s0515a:1635_0": "Sākabhakkhotiādīni vuttatthāneva.",
  "atk-s0515a:1635_1": "Ubbhaṭṭhakoti uddhaṃ ṭhitako.",
  "atk-s0515a:1635_2": "Ukkuṭikappadhānamanuyuttoti ukkuṭikaṃ vīriyaṃ anuyutto.",
  "atk-s0515a:1635_3": "Gacchantopi ukkuṭikova hutvā uppatitvā uppatitvā gacchati.",
  "atk-s0515a:1635_4": "Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.",
  "atk-s0515a:1635_5": "Seyyanti sayantopi tattheva seyyaṃ kappeti.",
  "atk-s0515a:1635_6": "Phalakaseyyanti rukkhaphalake seyyaṃ.",
  "atk-s0515a:1635_7": "Thaṇḍilaseyyanti thaṇḍile ucce bhūmiṭṭhāne seyyaṃ.",
  "atk-s0515a:1635_8": "Ekapassayikoti ekapasseneva sayati.",
  "atk-s0515a:1635_9": "Rajojalladharoti sarīraṃ telena makkhetvā rajuṭṭhānaṭṭhāne tiṭṭhati,",
  "atk-s0515a:1635_10": "athassa sarīre rajojallaṃ laggati,",
  "atk-s0515a:1635_11": "taṃ dhāreti.",
  "atk-s0515a:1635_12": "Yathāsanthatikoti laddhaṃ āsanaṃ akopetvā yadeva labhati,",
  "atk-s0515a:1635_13": "tattheva nisīdanasīlo.",
  "atk-s0515a:1635_14": "Vekaṭikoti vikaṭakhādanasīlo,",
  "atk-s0515a:1635_15": "vikaṭanti gūthaṃ vuccati.",
  "atk-s0515a:1635_16": "Apānakoti paṭikkhittasītudakapāno.",
  "atk-s0515a:1635_17": "Sāyaṃ tatiyaṃ assāti sāyatatiyakaṃ.",
  "atk-s0515a:1635_18": "Pāto majjhanhike sāyanti divasassa tikkhattuṃ “pāpaṃ pavāhessāmī”ti udakorohanānuyogaṃ anuyutto viharati.",
  "atk-s0515a:1636_0": "Te salle abhisaṅkharotīti te rāgādisattasalle abhinibbatteti.",
  "atk-s0515a:1636_1": "Abhisaṅkharontoti abhinibbattento.",
  "atk-s0515a:1636_2": "Sallābhisaṅkhāravasenāti sallābhinibbattāpanakāraṇā.",
  "atk-s0515a:1636_3": "Puratthimaṃ disaṃ dhāvatīti purimaṃ disaṃ gacchati.",
  "atk-s0515a:1636_4": "Te sallābhisaṅkhārā appahīnāti ete rāgādisallā payogā nappahīnā.",
  "atk-s0515a:1636_5": "Sallābhisaṅkhārānaṃ appahīnattāti sallapayogānaṃ appahīnabhāvena.",
  "atk-s0515a:1636_6": "Gatiyā dhāvatīti gatiyaṃ dhāvati.",
  "atk-s0515a:1636_7": "Gatiyā gatinti gatito gatiṃ.",
  "atk-s0515a:1637_0": "Na sīdatīti na nimujjati.",
  "atk-s0515a:1637_1": "Na saṃsīdatīti na samantato mujjati.",
  "atk-s0515a:1637_2": "Na osīdatīti na osakkati.",
  "atk-s0515a:1637_3": "Na avasīdatīti na paccosakkati.",
  "atk-s0515a:1637_4": "Na avagacchatīti na heṭṭhā gacchati.",
  "atk-s0515a:1638_0": "175.",
  "atk-s0515a:1638_1": "Evaṃ mahānubhāvena sallena otiṇṇesu ca sattesu –",
  "atk-s0515a:1638_2": "tattha sikkhānugīyanti,",
  "atk-s0515a:1638_3": "yāni loke gadhitānīti gāthā.",
  "atk-s0515a:1638_4": "Tassattho –",
  "atk-s0515a:1638_5": "ye loke pañca kāmaguṇā paṭilābhāya gijjhantīti katvā “gadhitānī”ti vuccanti,",
  "atk-s0515a:1638_6": "cirakālasevitattā vā “gadhitānī”ti vuccanti.",
  "atk-s0515a:1638_7": "Tattha taṃ nimittaṃ hatthisikkhādikā anekā sikkhā kathīyanti,",
  "atk-s0515a:1638_8": "uggayhanti vā.",
  "atk-s0515a:1638_9": "Passatha yāva samattho vāyaṃ loko,",
  "atk-s0515a:1638_10": "yato paṇḍito kulaputto tesu vā gadhitesu tāsu vā sikkhāsu adhimutto na siyā,",
  "atk-s0515a:1638_11": "aññadatthu aniccādidassanena nibbijjha sabbaso kāme.",
  "atk-s0515a:1638_12": "Attano nibbānameva sikkheti.",
  "atk-s0515a:1639_0": "Paṭivijjhitvāti ñāṇena nikkhametvā vā nibbijjhitvā vā.",
  "atk-s0515a:1640_0": "176.",
  "atk-s0515a:1640_1": "Idāni yathā nibbānāya sikkhitabbaṃ,",
  "atk-s0515a:1640_2": "taṃ dassento “sacco siyā”tiādimāha.",
  "atk-s0515a:1640_3": "Tattha saccoti vācāsaccena ñāṇasaccena maggasaccena ca samannāgato.",
  "atk-s0515a:1640_4": "Rittapesuṇoti pahīnapesuṇo.",
  "atk-s0515a:1640_5": "Vevicchanti macchariyaṃ.",
  "atk-s0515a:1641_0": "177.",
  "atk-s0515a:1641_1": "Niddaṃ tandiṃ sahe thīnanti pacalāyikañca kāyālasiyañca cittālasiyañcāti ime tayo dhamme abhibhaveyya.",
  "atk-s0515a:1641_2": "Nibbānamānasoti nibbānaninnacitto.",
  "atk-s0515a:1642_0": "Kāyassa akalyatāti khandhattayasaṅkhātassa nāmakāyassa gilānabhāvo.",
  "atk-s0515a:1642_1": "Gilāno hi akallakoti vuccati.",
  "atk-s0515a:1642_2": "Vinayepi vuttaṃ – “nāhaṃ, bhante,",
  "atk-s0515a:1642_3": "akallako”ti.",
  "atk-s0515a:1642_4": "Akammaññatāti kāyagelaññasaṅkhāto akammaññatākāro.",
  "atk-s0515a:1642_5": "Megho viya ākāsaṃ kāyaṃ onayhatīti onāho.",
  "atk-s0515a:1642_6": "Sabbato bhāgena onāho pariyonāho.",
  "atk-s0515a:1642_7": "Abbhantare samorundhatīti antosamorodho.",
  "atk-s0515a:1642_8": "Medhatīti middhaṃ,",
  "atk-s0515a:1642_9": "akammaññabhāvena vihiṃsatīti attho.",
  "atk-s0515a:1642_10": "Supanti tenāti suppaṃ.",
  "atk-s0515a:1642_11": "Akkhidalādīnaṃ pacalabhāvaṃ karotīti pacalāyikā.",
  "atk-s0515a:1642_12": "Suppanā suppitattanti ākārabhāvaniddesā.",
  "atk-s0515a:1642_13": "Olīyanāti olīyanākāro.",
  "atk-s0515a:1642_14": "Dutiyaṃ upasaggavasena vaḍḍhitaṃ.",
  "atk-s0515a:1642_15": "Līnanti avipphārikatāya paṭikuṭikaṃ.",
  "atk-s0515a:1642_16": "Itare dve ākārabhāvaniddesā.",
  "atk-s0515a:1642_17": "Thinanti sappipiṇḍo viya avipphārikatāya ghanabhāvena ṭhitaṃ.",
  "atk-s0515a:1642_18": "Thiyanāti ākāraniddeso.",
  "atk-s0515a:1642_19": "Thiyitassa bhāvo thiyitattaṃ,",
  "atk-s0515a:1642_20": "avipphāravasena thaddhatāti attho.",
  "atk-s0515a:1643_0": "Sabbasaṅkhāradhātuyāti nibbānaninnamānaso sabbatebhūmikasaṅkhātadhātuyā.",
  "atk-s0515a:1643_1": "Cittaṃ paṭivāpetvāti cittaṃ nivattāpetvā.",
  "atk-s0515a:1643_2": "Etaṃ santanti etaṃ nibbānaṃ.",
  "atk-s0515a:1643_3": "Kilesasantatāya santaṃ.",
  "atk-s0515a:1643_4": "Atappakaṭṭhena paṇītaṃ.",
  "atk-s0515a:1644_0": "Na paṇḍitā upadhisukhassa hetūti dabbajātikā kāmasukhassa kāraṇā dānāni na denti.",
  "atk-s0515a:1644_1": "Kāmañca te upadhiparikkhayāyāti ekaṃsena te paṇḍitā kāmakkhayāya kāmakkhepanatthaṃ dānāni denti.",
  "atk-s0515a:1644_2": "Apunabbhavāyāti nibbānatthāya.",
  "atk-s0515a:1644_3": "Jhānāni bhāventīti paṭhamajjhānādīni vaḍḍhenti.",
  "atk-s0515a:1644_4": "Punabbhavāyāti punabbhavakāraṇā.",
  "atk-s0515a:1644_5": "Te paṇḍitā nibbānaṃ abhimukhaṃ hutvā dānaṃ dadanti.",
  "atk-s0515a:1645_0": "178. Sāhasāti rattassa rāgacaritādibhedā sāhasākāraṇā. Niddeso uttānatthoyeva.",
  "atk-s0515a:1646_0": "179.",
  "atk-s0515a:1646_1": "Purāṇaṃ nābhinandeyyāti atītaṃ rūpādiṃ nābhinandeyya.",
  "atk-s0515a:1646_2": "Naveti paccuppanne.",
  "atk-s0515a:1646_3": "Hīyamāneti vinassamāne.",
  "atk-s0515a:1646_4": "Ākāsaṃ na sito siyāti taṇhānissito na bhaveyya.",
  "atk-s0515a:1646_5": "Taṇhā hi rūpādīnaṃ ākāsanato “ākāso”ti vuccati.",
  "atk-s0515a:1647_0": "Vemāneti abhavamāne. Vigacchamāneti apagacchamāne.",
  "atk-s0515a:1648_0": "“Ākāsatī”ti “ākassatī”ti ca duvidho pāṭho.",
  "atk-s0515a:1649_0": "180.",
  "atk-s0515a:1649_1": "Kiṃ kāraṇā ākāsaṃ na sito siyāti ce?",
  "atk-s0515a:1649_2": "Gedhaṃ brūmīti gāthā.",
  "atk-s0515a:1649_3": "Tassattho –",
  "atk-s0515a:1649_4": "ahañhi imaṃ ākāsasaṅkhātaṃ taṇhaṃ rūpādīsu gijjhanato gedhaṃ brūmi “gedho”ti vadāmi.",
  "atk-s0515a:1649_5": "Kiñca bhiyyo –",
  "atk-s0515a:1649_6": "avahananaṭṭhena “ogho”ti ca ājavanaṭṭhena “ājava”nti ca “idaṃ mayhaṃ,",
  "atk-s0515a:1649_7": "idaṃ mayha”nti jappakāraṇato “jappana”nti ca dummuñcanaṭṭhena “ārammaṇa”nti ca kampakaraṇaṭṭhena “kampana”nti ca brūmi,",
  "atk-s0515a:1649_8": "esāva lokassa palibodhaṭṭhena duratikkamanīyaṭṭhena ca “kāmapaṅko duraccayo”ti.",
  "atk-s0515a:1650_0": "Ājavanti āpaṭisandhito javati dhāvatīti ājavaṃ,",
  "atk-s0515a:1650_1": "vaṭṭamūlatāya punabbhave paṭisandhidānataṇhāyetaṃ adhivacanaṃ.",
  "atk-s0515a:1650_2": "Jappananti patthanā,",
  "atk-s0515a:1650_3": "taṇhāyetaṃ adhivacanaṃ.",
  "atk-s0515a:1650_4": "Ārammaṇampi vuccati taṇhāti rūpādīsu ārammaṇesu uppannataṇhā muccituṃ asakkuṇeyyaṭṭhena ārammaṇāti kathīyati.",
  "atk-s0515a:1650_5": "Kāmapaṅkoti osīdanaṭṭhena kalalaṃ.",
  "atk-s0515a:1650_6": "Kaddamoti saṅgaṭṭhena kaddamo.",
  "atk-s0515a:1650_7": "Tāpanaṭṭhena kileso.",
  "atk-s0515a:1650_8": "Niyyāsaṃ viya laggāpanaṭṭhena palipo.",
  "atk-s0515a:1650_9": "Rundhitvā dhāraṇaṭṭhena palirodho.",
  "atk-s0515a:1650_10": "Evametaṃ gedhādipariyāyaṃ ākāsaṃ anissito.",
  "atk-s0515a:1651_0": "181.",
  "atk-s0515a:1651_1": "Saccā avokkamanti gāthā.",
  "atk-s0515a:1651_2": "Tassattho –",
  "atk-s0515a:1651_3": "pubbe vuttā tividhāpi saccā avokkamaṃ moneyyapattiyā munīti saṅkhaṃ gato nibbānathale tiṭṭhati brāhmaṇo,",
  "atk-s0515a:1651_4": "sa veevarūpo sabbāni āyatanāni nissajjitvā “santo”ti vuccati.",
  "atk-s0515a:1651_5": "Niddese vattabbaṃ natthi.",
  "atk-s0515a:1652_0": "182.",
  "atk-s0515a:1652_1": "Kiñca bhiyyo –",
  "atk-s0515a:1652_2": "sa ve vidvāti gāthā.",
  "atk-s0515a:1652_3": "Tattha ñatvā dhammanti aniccādinayena saṅkhatadhammaṃ aññāya.",
  "atk-s0515a:1652_4": "Sammā so loke iriyānoti asammāiriyanakarānaṃ kilesānaṃ pahānā sammā so loke iriyamāno.",
  "atk-s0515a:1653_0": "183.",
  "atk-s0515a:1653_1": "Evaṃ apihento ca –",
  "atk-s0515a:1653_2": "yodha kāmeti gāthā.",
  "atk-s0515a:1653_3": "Tattha saṅganti sattavidhaṃ saṅgaṃ yo accatari.",
  "atk-s0515a:1653_4": "Nājjhetīti na abhijjhāyati.",
  "atk-s0515a:1654_0": "184.",
  "atk-s0515a:1654_1": "Tasmā tumhesupi yo evarūpo hotuṃ icchati,",
  "atk-s0515a:1654_2": "taṃ vadāmi –",
  "atk-s0515a:1654_3": "yaṃ pubbeti gāthā.",
  "atk-s0515a:1654_4": "Tattha yaṃ pubbeti atīte saṅkhāre ārabbha uppajjanadhammaṃ kilesajātaṃ atītaṃ kammañca.",
  "atk-s0515a:1654_5": "Pacchā te māhu kiñcananti anāgatepi saṅkhāre ārabbha uppajjanadhammaṃ rāgādikiñcanaṃ mā ahu.",
  "atk-s0515a:1654_6": "Majjhe ce no gahessasīti paccuppannarūpādidhammepi na gahessasi ce.",
  "atk-s0515a:1654_7": "Evaṃ upasanto carissasi.",
  "atk-s0515a:1655_0": "Abījaṃ karohīti maggañāṇena na bījaṃ karohi.",
  "atk-s0515a:1655_1": "Rāgakiñcananti rāgaphandanaṃ.",
  "atk-s0515a:1655_2": "Dosakiñcanādīsupi eseva nayo.",
  "atk-s0515a:1656_0": "185.",
  "atk-s0515a:1656_1": "Evaṃ arahattappattiṃ dassetvā idāni arahato thutivasena ito parā gāthāyo abhāsi.",
  "atk-s0515a:1656_2": "Tattha sabbasoti gāthāya mamāyitanti mamattakaraṇaṃ.",
  "atk-s0515a:1656_3": "“Mama ida”nti gahitaṃ vā vatthu.",
  "atk-s0515a:1656_4": "Asatā ca na socatīti avijjamānakāraṇā asantakāraṇā na socati.",
  "atk-s0515a:1656_5": "Na jīyatīti jāniṃ nādhigacchati.",
  "atk-s0515a:1657_0": "Ahu vata meti mayhaṃ ahosi vata.",
  "atk-s0515a:1657_1": "Taṃ vata me natthīti yaṃ atīte ahosi,",
  "atk-s0515a:1657_2": "taṃ mayhaṃ idāni na santi.",
  "atk-s0515a:1657_3": "Siyā vata meti yaṃ mayhaṃ bhavissati,",
  "atk-s0515a:1657_4": "taṃ vatāhaṃ na labhāmīti idāni ahaṃ ekaṃsena na pāpuṇāmi.",
  "atk-s0515a:1658_0": "186. Kiñca bhiyyo – yassa natthīti gāthā. Tattha kiñcananti kiñci rūpādidhammajātaṃ.",
  "atk-s0515a:1659_0": "Abhisaṅkhatanti kammena saṅkharitaṃ.",
  "atk-s0515a:1659_1": "Abhisañcetayitanti cittena rāsikataṃ.",
  "atk-s0515a:1659_2": "Avijjāya tvevāti avijjāya tu eva.",
  "atk-s0515a:1659_3": "Asesavirāganirodhāti virāgasaṅkhātena maggena niravasesanirodhā.",
  "atk-s0515a:1660_0": "Suññato lokaṃ avekkhassūti avasavattisallakkhaṇavasena vā tucchasaṅkhārasamanupassanavasena vāti dvīhākārehi suññato lokaṃ passa.",
  "atk-s0515a:1660_1": "Attānudiṭṭhiṃ ūhaccāti sakkāyadiṭṭhiṃ uddharitvā.",
  "atk-s0515a:1660_2": "Evaṃ maccutaro siyāti evaṃ maraṇassa taraṇo bhaveyya.",
  "atk-s0515a:1660_3": "Evaṃ lokaṃ avekkhantanti evaṃ khandhalokaṃ passantaṃ.",
  "atk-s0515a:1660_4": "Maccurājā na passatīti maraṇarājā na oloketi na dakkhati.",
  "atk-s0515a:1661_0": "Nāññaṃ patthayate kiñcīti aññaṃ appamattakampi na patthayati na pihayati.",
  "atk-s0515a:1661_1": "Aññatra appaṭisandhiyāti nibbānaṃ ṭhapetvā.",
  "atk-s0515a:1661_2": "“Aññatrappaṭisandhiyā”ti ekapadaṃ katvāpi paṭhanti.",
  "atk-s0515a:1662_0": "187.",
  "atk-s0515a:1662_1": "Kiñca bhiyyo –",
  "atk-s0515a:1662_2": "aniṭṭhurīti gāthā.",
  "atk-s0515a:1662_3": "Tattha aniṭṭhurīti anissukī.",
  "atk-s0515a:1662_4": "“Aniṭṭharī”tipi keci paṭhanti.",
  "atk-s0515a:1662_5": "Sabbadhī samoti sabbattha samo,",
  "atk-s0515a:1662_6": "upekkhakoti adhippāyo.",
  "atk-s0515a:1662_7": "Kiṃ vuttaṃ hoti?",
  "atk-s0515a:1662_8": "Yo so “natthi me”ti na socati,",
  "atk-s0515a:1662_9": "tamahaṃ avikampinaṃ puggalaṃ puṭṭho samāno aniṭṭhurī ananugiddho,",
  "atk-s0515a:1662_10": "anejo sabbadhī samoti imaṃ tasmiṃ puggale catubbidhaṃ ānisaṃsaṃ brūmīti.",
  "atk-s0515a:1663_0": "Niṭṭhuriyoti issukī.",
  "atk-s0515a:1663_1": "Niṭṭhurabhāvo niṭṭhuriyaṃ,",
  "atk-s0515a:1663_2": "taṃ nissāya ettakampi natthīti kheḷapātanti attho.",
  "atk-s0515a:1663_3": "Niṭṭhuriyakammanti niṭṭhuriyakaraṇaṃ.",
  "atk-s0515a:1663_4": "Gahaṭṭho vā hi gahaṭṭhaṃ bhikkhu vā bhikkhuṃ nissāya vasanto appamattakeneva kujjhitvā taṃ nissāya ettakampi",
  "atk-s0515a:1663_5": "natthīti kheḷaṃ pātetvā pādena maddanto viya niṭṭhuriyaṃ nāma karoti.",
  "atk-s0515a:1663_6": "Tassa taṃ kammaṃ “niṭṭhuriyakamma”nti vuccati.",
  "atk-s0515a:1663_7": "Issāti sabhāvaniddeso.",
  "atk-s0515a:1663_8": "Tato parā dve ākārabhāvaniddesā.",
  "atk-s0515a:1663_9": "Itarattayaṃ pariyāyavacanaṃ.",
  "atk-s0515a:1663_10": "Lakkhaṇādito panesā parasampattīnaṃ usūyanalakkhaṇā issā;",
  "atk-s0515a:1663_11": "tattha ca anabhiratirasā;",
  "atk-s0515a:1663_12": "tato vimukhabhāvapaccupaṭṭhānā;",
  "atk-s0515a:1663_13": "parasampattipadaṭṭhānā.",
  "atk-s0515a:1664_0": "Lābhepi na iñjatīti paccayalābhe na calati. Alābhepīti paccayānaṃ alābhepi.",
  "atk-s0515a:1665_0": "188.",
  "atk-s0515a:1665_1": "Kiñca bhiyyo –",
  "atk-s0515a:1665_2": "anejassāti gāthā.",
  "atk-s0515a:1665_3": "Tattha nisaṅkhatīti puññābhisaṅkhārādīsu yo koci saṅkhāro.",
  "atk-s0515a:1665_4": "So hi yasmā nisaṅkhariyati,",
  "atk-s0515a:1665_5": "nisaṅkharoti vā,",
  "atk-s0515a:1665_6": "tasmā “nisaṅkhatī”ti vuccati.",
  "atk-s0515a:1665_7": "Viyārambhāti vividhā puññābhisaṅkhārādikā ārambhā.",
  "atk-s0515a:1665_8": "Khemaṃ passati sabbadhīti sabbattha abhayameva passati.",
  "atk-s0515a:1666_0": "Ārambhāti kammānaṃ paṭhamārambhā.",
  "atk-s0515a:1666_1": "Viyārambhāti uparūpari vividhaārambhanavasena vīriyārambhā.",
  "atk-s0515a:1666_2": "Tīsu bhavesu paṭisandhijanakakammānaṃ etaṃ adhivacanaṃ.",
  "atk-s0515a:1666_3": "Tasmā viyārambhā ārato.",
  "atk-s0515a:1667_0": "189.",
  "atk-s0515a:1667_1": "Evaṃ passanto na samesūti gāthā.",
  "atk-s0515a:1667_2": "Tattha na vadateti “sadisohamasmī”tiādinā mānavasena samesupi attānaṃ na vadati omesupi ussesupi.",
  "atk-s0515a:1667_3": "Nādeti na nirassatīti rūpādīsu kañci dhammaṃ na gaṇhāti na nissajjati.",
  "atk-s0515a:1667_4": "Sesaṃ sabbattha tattha tattha vuttanayattā pākaṭameva.",
  "atk-s0515a:1667_5": "Evaṃ arahattanikūṭeneva desanaṃ niṭṭhāpesīti.",
  "atk-s0515a:1668_0": "Saddhammappajjotikāya mahāniddesaṭṭhakathāya",
  "atk-s0515a:1669_0": "Attadaṇḍasuttaniddesavaṇṇanā niṭṭhitā.",
  "atk-s0515a:1670_0": "16. Sāriputtasuttaniddesavaṇṇanā",
  "atk-s0515a:1671_0": "190.",
  "atk-s0515a:1671_1": "Soḷasame na me diṭṭhoti sāriputtasuttaniddeso.",
  "atk-s0515a:1671_2": "Tattha ito pubbeti ito saṅkassanagare otaraṇato pubbe.",
  "atk-s0515a:1671_3": "Vagguvadoti sundaravado.",
  "atk-s0515a:1671_4": "Tusitā gaṇimāgatoti tusitakāyā cavitvā mātukucchiṃ āgatattā tusitā āgato.",
  "atk-s0515a:1671_5": "Gaṇācariyattā gaṇī.",
  "atk-s0515a:1671_6": "Santuṭṭhaṭṭhena vā tusitasaṅkhātā devalokā gaṇiṃ āgato,",
  "atk-s0515a:1671_7": "tusitānaṃ vā arahantānaṃ gaṇiṃ āgatoti.",
  "atk-s0515a:1672_0": "Iminā cakkhunāti iminā attabhāvapariyāpannena pakatimaṃsacakkhunā.",
  "atk-s0515a:1672_1": "Iminā attabhāvenāti iminā pacchimena attabhāvena.",
  "atk-s0515a:1672_2": "Tāvatiṃsabhavaneti tāvatiṃsadevaloke.",
  "atk-s0515a:1672_3": "Pāricchattakamūleti koviḷārarukkhassa heṭṭhā.",
  "atk-s0515a:1672_4": "Paṇḍukambalasilāyanti rattakambalasadisapāsāṇapiṭṭhe.",
  "atk-s0515a:1672_5": "Vassaṃ vuṭṭhoti vuṭṭhavasso.",
  "atk-s0515a:1672_6": "Devagaṇaparivutoti devasaṅghena parivārito.",
  "atk-s0515a:1672_7": "Otiṇṇoti avatiṇṇo.",
  "atk-s0515a:1672_8": "Imaṃ dassanaṃ pubbeti aññatra imamhā dassanā pubbe.",
  "atk-s0515a:1672_9": "Na diṭṭhoti aññadā na diṭṭhapubbo.",
  "atk-s0515a:1673_0": "Khattiyassa vāti khattiyassa vadantassa na suto. Brāhmaṇādīsupi eseva nayo.",
  "atk-s0515a:1674_0": "Madhuravadotiādīsu byañjanasampannaṃ madhuraṃ vadatīti madhuravado.",
  "atk-s0515a:1674_1": "Pemajanakaṃ pemārahaṃ vadatīti pemanīyavado.",
  "atk-s0515a:1674_2": "Hadayaṅgamacitte ṭhapanayogyaṃ vadatīti hadayaṅgamavado.",
  "atk-s0515a:1674_3": "Karavīkasakuṇasaddo viya madhuraghoso assāti karavīkarutamañjughoso.",
  "atk-s0515a:1674_4": "Vissaṭṭho cāti apalibuddho tattha tattha apakkhalano.",
  "atk-s0515a:1674_5": "Viññeyyo cāti suvijāneyyo ca.",
  "atk-s0515a:1674_6": "Mañju cāti madhuro ca.",
  "atk-s0515a:1674_7": "Savanīyo cāti kaṇṇasukho ca.",
  "atk-s0515a:1674_8": "Bindu cāti ghano ca.",
  "atk-s0515a:1674_9": "Avisārī cāti na patthaṭo ca.",
  "atk-s0515a:1674_10": "Gambhīro cāti na uttāno ca.",
  "atk-s0515a:1674_11": "Ninnādi cāti ghosavanto ca.",
  "atk-s0515a:1674_12": "Assāti assa satthuno.",
  "atk-s0515a:1674_13": "Bahiddhā parisāyāti parisato bahi.",
  "atk-s0515a:1674_14": "Na niccharatīti na nikkhamati.",
  "atk-s0515a:1674_15": "Kiṃkāraṇā?",
  "atk-s0515a:1674_16": "Evarūpo madhurasaddo nikkāraṇā mā vinassatūti.",
  "atk-s0515a:1674_17": "Brahmassaroti aññe chinnassarāpi bhinnassarāpi kākassarāpi honti,",
  "atk-s0515a:1674_18": "ayaṃ pana mahābrahmuno sarasadisena sarena samannāgato.",
  "atk-s0515a:1674_19": "Mahābrahmuno hi pittasemhehi apalibuddhattā saro visuddho hoti,",
  "atk-s0515a:1674_20": "bhagavatāpi katakammaṃ vatthuṃ sodheti,",
  "atk-s0515a:1674_21": "vatthuno suddhattā nābhito paṭṭhāya samuṭṭhahanto saro visuddho aṭṭhaṅgasamannāgatāva samuṭṭhāti.",
  "atk-s0515a:1674_22": "Karavīko viya bhaṇatīti karavīkabhāṇī,",
  "atk-s0515a:1674_23": "mattakaravīkarutamañjughosoti attho.",
  "atk-s0515a:1675_0": "Tāretīti akhemantaṭṭhānaṃ atikkāmeti.",
  "atk-s0515a:1675_1": "Uttāretīti khemantabhūmiṃ upanento tāreti.",
  "atk-s0515a:1675_2": "Nittāretīti akhemantaṭṭhānato nikkhāmento tāreti.",
  "atk-s0515a:1675_3": "Patāretīti pariggahetvā tāreti,",
  "atk-s0515a:1675_4": "hatthena pariggahetvā viya tāretīti attho.",
  "atk-s0515a:1675_5": "Sabbampetaṃ tāraṇuttāraṇādikhemantaṭṭhāne ṭhapanamevāti āha –",
  "atk-s0515a:1675_6": "“khemantabhūmiṃ sampāpetī”ti.",
  "atk-s0515a:1675_7": "Satteti veneyyasatte.",
  "atk-s0515a:1675_8": "Mahāgahanatāya mahānatthatāya dunnittariyatāya ca jātiyeva kantāro jātikantāro,",
  "atk-s0515a:1675_9": "taṃ jātikantāraṃ.",
  "atk-s0515a:1676_0": "Gaṇassa sussūsatīti gaṇo assa vacanaṃ sussūsati suṇāti upalakkheti.",
  "atk-s0515a:1676_1": "Sotaṃ odahatīti sotukāmatāya sotaṃ avadahati patiṭṭhāpeti.",
  "atk-s0515a:1676_2": "Aññā cittaṃ upaṭṭhapetīti ñātukāmaṃ cittaṃ paṇidahati.",
  "atk-s0515a:1676_3": "Gaṇaṃ akusalā vuṭṭhāpetvāti janasamūhaṃ akosallasambhūtā akusalā uṭṭhāpetvā.",
  "atk-s0515a:1676_4": "Kusale patiṭṭhāpetīti kosallasambhūte kusale ṭhapeti.",
  "atk-s0515a:1676_5": "Saṅghīti rāsivasena saṅgho assa atthīti saṅghī.",
  "atk-s0515a:1676_6": "Parisavasena gaṇo assa atthīti gaṇī.",
  "atk-s0515a:1676_7": "Gaṇassa ācariyoti gaṇācariyo.",
  "atk-s0515a:1677_0": "191.",
  "atk-s0515a:1677_1": "Dutiyagāthāya sadevakassa lokassa,",
  "atk-s0515a:1677_2": "yathā dissatīti sadevakassa lokassa viya manussānampi dissati.",
  "atk-s0515a:1677_3": "Yathā vā dissatīti tacchato aviparītato dissati.",
  "atk-s0515a:1677_4": "Cakkhumāti uttamacakkhumā.",
  "atk-s0515a:1677_5": "Ekoti pabbajjāsaṅkhātādīhi eko.",
  "atk-s0515a:1677_6": "Ratinti nekkhammaratiādiṃ.",
  "atk-s0515a:1678_0": "Patirūpakoti suvaṇṇapatirūpako kuṇḍalo.",
  "atk-s0515a:1678_1": "Mattikākuṇḍalovāti mattikāya katakuṇḍalo viya.",
  "atk-s0515a:1678_2": "Lohaḍḍhamāsova suvaṇṇachannoti suvaṇṇena paṭicchanno lohamāsako viya.",
  "atk-s0515a:1678_3": "Parivārachannāti parivārena chāditā.",
  "atk-s0515a:1678_4": "Anto asuddhāti abbhantarato rāgādīhi aparisuddhā.",
  "atk-s0515a:1678_5": "Bahi sobhamānāti cīvarādīhi bāhirato sundarā.",
  "atk-s0515a:1679_0": "Akappitairiyāpathā cāti asajjitairiyāpathā. Paṇidhisampannāti paripuṇṇapatthanā.",
  "atk-s0515a:1680_0": "Visuddhasaddoti parisuddhakittisaddo,",
  "atk-s0515a:1680_1": "yathābhūtathutighosoti attho.",
  "atk-s0515a:1680_2": "Gatakittisaddasilokoti kittisaddañca silokañca gahetvā caraṇasīlo.",
  "atk-s0515a:1680_3": "Kattha visuddhasaddoti ce?",
  "atk-s0515a:1680_4": "“Nāgabhavane ca supaṇṇabhavane cā”tiādinā nayena vitthāretvā vuttaṭṭhāne.",
  "atk-s0515a:1680_5": "Tato ca bhiyyoti tato vuttappakārato ca veneyyavasena atirekataropi dissati.",
  "atk-s0515a:1681_0": "Sabbaṃ rāgatamanti sakalaṃ rāgandhakāraṃ.",
  "atk-s0515a:1681_1": "Dosatamādīsupi eseva nayo.",
  "atk-s0515a:1681_2": "Andhakaraṇanti paññālokanivāraṇakaraṇaṃ.",
  "atk-s0515a:1681_3": "Acakkhukaraṇanti paññācakkhuno akaraṇaṃ.",
  "atk-s0515a:1681_4": "Aññāṇakaraṇanti ñāṇena ajānanakaraṇaṃ.",
  "atk-s0515a:1681_5": "Paññānirodhikanti paññānayananāsakaṃ.",
  "atk-s0515a:1681_6": "Vighātapakkhikanti pīḷākoṭṭhāsikaṃ.",
  "atk-s0515a:1681_7": "Anibbānasaṃvattanikanti apaccayaamatanibbānatthāya na saṃvattanikaṃ.",
  "atk-s0515a:1682_0": "Sabbaṃ taṃ tena bodhiñāṇena bujjhīti taṃ sakalaṃ tena catumaggañāṇavasena bujjhi.",
  "atk-s0515a:1682_1": "Paṭhamamaggavasena jāni anubujjhi.",
  "atk-s0515a:1682_2": "Dutiyamaggavasena puna aññāsi paṭivijjhi.",
  "atk-s0515a:1682_3": "Tatiyamaggavasena paṭivedhaṃ pāpuṇi sambujjhi.",
  "atk-s0515a:1682_4": "Catutthamaggavasena nissesapaṭivedhena sammābujjhi.",
  "atk-s0515a:1682_5": "Adhigacchi phassesi sacchākāsīti etaṃ tayaṃ phalavasena yojetabbaṃ.",
  "atk-s0515a:1682_6": "Paṭhamadutiyavasena paṭilabhi.",
  "atk-s0515a:1682_7": "Tatiyavasena ñāṇaphassena phusi.",
  "atk-s0515a:1682_8": "Catutthavasena paccakkhaṃ akāsi.",
  "atk-s0515a:1682_9": "Atha vā ekekaphalassa tayopi labbhanti eva.",
  "atk-s0515a:1683_0": "Nekkhammaratinti pabbajjādīni nissāya uppannaratiṃ.",
  "atk-s0515a:1683_1": "Vivekaratinti kāyavivekādimhi uppannaratiṃ.",
  "atk-s0515a:1683_2": "Upasamaratinti kilesavūpasame ratiṃ.",
  "atk-s0515a:1683_3": "Sambodhiratinti maggaṃ paccavekkhantassa uppannaratiṃ.",
  "atk-s0515a:1684_0": "192.",
  "atk-s0515a:1684_1": "Tatiyagāthāya bahūnamidha baddhānanti idha bahūnaṃ khattiyādīnaṃ sissānaṃ.",
  "atk-s0515a:1684_2": "Sissā hi ācariyapaṭibaddhavuttittā “baddhā”ti vuccanti.",
  "atk-s0515a:1684_3": "Atthi pañhena āgamanti atthiko pañhena āgatomhi,",
  "atk-s0515a:1684_4": "atthikānaṃ vā pañhena āgamanaṃ,",
  "atk-s0515a:1684_5": "pañhena atthi āgamanaṃ vāti.",
  "atk-s0515a:1685_0": "Buddhoti padassa abhāvepi taṃ buddhanti pade yo so buddho,",
  "atk-s0515a:1685_1": "taṃ niddisitukāmena “buddho”ti vuttaṃ.",
  "atk-s0515a:1685_2": "Sayambhūti upadesaṃ vinā sayameva bhūto.",
  "atk-s0515a:1685_3": "Anācariyakoti sayambhūpadassa atthavivaraṇaṃ.",
  "atk-s0515a:1685_4": "Yo hi ācariyaṃ vinā saccāni paṭivijjhati,",
  "atk-s0515a:1685_5": "so sayambhū nāma hotīti.",
  "atk-s0515a:1685_6": "Pubbe ananussutesūtiādi anācariyakabhāvassa atthappakāsanaṃ.",
  "atk-s0515a:1685_7": "Ananussutesūti ācariyato ananussutesu.",
  "atk-s0515a:1685_8": "Sāmanti sayameva.",
  "atk-s0515a:1685_9": "Abhisambujjhīti bhusaṃ sammā paṭivijjhi.",
  "atk-s0515a:1685_10": "Tattha ca sabbaññutaṃ pāpuṇīti tesu ca saccesu sabbaññubhāvaṃ pāpuṇi.",
  "atk-s0515a:1685_11": "Yathā saccāni paṭivijjhantā sabbaññuno honti,",
  "atk-s0515a:1685_12": "tathā saccānaṃ paṭividdhattā evaṃ vuttaṃ.",
  "atk-s0515a:1685_13": "“Sabbaññutaṃ patto”tipi pāṭho.",
  "atk-s0515a:1685_14": "Balesu ca vasībhāvanti dasasu ca tathāgatabalesu issarabhāvaṃ pāpuṇi.",
  "atk-s0515a:1685_15": "Yo so evaṃ bhūto,",
  "atk-s0515a:1685_16": "so buddhoti vuttaṃ hoti.",
  "atk-s0515a:1685_17": "Tattha sabbadhammesu appaṭihatañāṇanimittānuttaravimokkhādhigamaparibhāvitakhandhasantānaṃ upādāya paṇṇattiko,",
  "atk-s0515a:1685_18": "sabbaññutapadaṭṭhānaṃ vā saccābhisambodhimupādāya paṇṇattiko sattaviseso buddho.",
  "atk-s0515a:1685_19": "Ettāvatā atthato buddhavibhāvanā katā hoti.",
  "atk-s0515a:1686_0": "Idāni byañjanato vibhāvento “buddhoti kenaṭṭhena buddho”tiādimāha.",
  "atk-s0515a:1686_1": "Tattha yathā loke avagantā “avagato”ti vuccati,",
  "atk-s0515a:1686_2": "evaṃ bujjhitā saccānīti buddho.",
  "atk-s0515a:1686_3": "Yathā paṇṇasosā vātā “paṇṇasusā”ti vuccanti,",
  "atk-s0515a:1686_4": "evaṃ bodhetā pajāyāti buddho.",
  "atk-s0515a:1686_5": "Sabbaññutāya buddhoti sabbadhammabujjhanasamatthāya buddhiyā buddhoti vuttaṃ hoti.",
  "atk-s0515a:1686_6": "Sabbadassāvitāya buddhoti sabbadhammānaṃ ñāṇacakkhunā diṭṭhattā buddhoti vuttaṃ hoti.",
  "atk-s0515a:1686_7": "Anaññaneyyatāya buddhoti aññena abodhanīyato sayameva buddhattā buddhoti vuttaṃ hoti.",
  "atk-s0515a:1686_8": "Visavitāya buddhoti nānāguṇavikasanato padumamiva vikasanaṭṭhena buddhoti vuttaṃ hoti.",
  "atk-s0515a:1686_9": "Khīṇāsavasaṅkhātena buddhotiādīhi chahi pariyāyehi cittasaṅkocakaradhammappahānena niddāya vibuddho puriso",
  "atk-s0515a:1686_10": "viya sabbakilesaniddāya vibuddhattā buddhoti vuttaṃ hoti.",
  "atk-s0515a:1686_11": "Saṅkhā saṅkhātanti atthato ekattā saṅkhātenāti vacanassa koṭṭhāsenāti attho.",
  "atk-s0515a:1686_12": "Taṇhālepadiṭṭhilepābhāvena nirupalepasaṅkhātena savāsanānaṃ sabbakilesānaṃ pahīnattā ekantavacanena visesetvā vuttaṃ.",
  "atk-s0515a:1686_13": "Ekantanikkilesoti rāgadosamohāvasesehi sabbakilesehi nikkileso.",
  "atk-s0515a:1687_0": "Ekāyanamaggaṃ gatoti buddhoti gamanatthānaṃ dhātūnaṃ bujjhanatthattā bujjhanatthāpi dhātuyo gamanatthā honteva,",
  "atk-s0515a:1687_1": "tasmā ekāyanamaggaṃ gatattā buddhoti vuttaṃ hoti.",
  "atk-s0515a:1687_2": "Ekāyanamaggo cettha –",
  "atk-s0515a:1688_0": "“Maggo pantho patho pajjo, añjasaṃ vaṭumāyanaṃ;",
  "atk-s0515a:1689_0": "Nāvā uttarasetū ca, kullo ca bhisi saṅkamo”ti. –",
  "atk-s0515a:1690_0": "Maggassa bahūsu nāmesu ayananāmena vuttamagganāmena vutto.",
  "atk-s0515a:1690_1": "Tasmā ekamaggabhūto maggo,",
  "atk-s0515a:1690_2": "na dvedhāpathabhūtoti attho.",
  "atk-s0515a:1690_3": "Atha vā ekena ayitabbo maggoti ekāyanamaggo.",
  "atk-s0515a:1690_4": "Ekenāti gaṇasaṅgaṇikaṃ pahāya pavivittena.",
  "atk-s0515a:1690_5": "Ayitabboti paṭipajjitabbo,",
  "atk-s0515a:1690_6": "ayanti vā etenāti ayano,",
  "atk-s0515a:1690_7": "saṃsārato nibbānaṃ gacchantīti attho.",
  "atk-s0515a:1690_8": "Ekesaṃ ayanoti ekāyano.",
  "atk-s0515a:1690_9": "Ekesanti seṭṭhānaṃ.",
  "atk-s0515a:1690_10": "Sabbasattaseṭṭhā ca sammāsambuddhā,",
  "atk-s0515a:1690_11": "tasmā ekesaṃ maggabhūto sammāsambuddhānaṃ ayanabhūto maggoti vuttaṃ hoti.",
  "atk-s0515a:1690_12": "Ayatīti vā ayano,",
  "atk-s0515a:1690_13": "gacchati pavattatīti attho.",
  "atk-s0515a:1690_14": "Ekasmiṃ ayano maggoti ekāyanamaggo.",
  "atk-s0515a:1690_15": "Ekasmiṃyeva buddhasāsane pavattamāno maggo,",
  "atk-s0515a:1690_16": "na aññatthāti vuttaṃ hoti.",
  "atk-s0515a:1690_17": "Api ca ekaṃ ayatīti ekāyano.",
  "atk-s0515a:1690_18": "Pubbabhāge nānāmukhabhāvanānayappavattopi aparabhāge ekaṃ nibbānameva gacchatīti vuttaṃ hoti,",
  "atk-s0515a:1690_19": "tasmā ekāyanamaggoti ekanibbānagamanamaggoti attho.",
  "atk-s0515a:1691_0": "Eko anuttaraṃ sammāsambodhiṃ abhisambuddhoti na parehi buddhattā buddho,",
  "atk-s0515a:1691_1": "kintu sayameva anuttaraṃ sammāsambodhiṃ abhisambuddhattā buddhoti vuttaṃ hoti.",
  "atk-s0515a:1691_2": "Abuddhivihatattā buddhipaṭilābhattā buddhoti buddhi buddhaṃ bodhoti pariyāyavacanametaṃ.",
  "atk-s0515a:1691_3": "Tattha yathā “nīlarattaguṇayogā nīlo paṭo,",
  "atk-s0515a:1691_4": "ratto paṭo”ti vuccati,",
  "atk-s0515a:1691_5": "evaṃ buddhaguṇayogā “buddho”ti ñāpetuṃ vuttaṃ.",
  "atk-s0515a:1692_0": "Tato paraṃ buddhoti netaṃ nāmantiādi “atthamanugatā ayaṃ paññattī”ti ñāpanatthaṃ vuttaṃ.",
  "atk-s0515a:1692_1": "Tattha mittā sahāyā.",
  "atk-s0515a:1692_2": "Amaccā bhaccā.",
  "atk-s0515a:1692_3": "Ñātī pitupakkhikā.",
  "atk-s0515a:1692_4": "Sālohitā mātupakkhikā.",
  "atk-s0515a:1692_5": "Samaṇā pabbajjupagatā.",
  "atk-s0515a:1692_6": "Brāhmaṇā bhovādino,",
  "atk-s0515a:1692_7": "samitapāpabāhitapāpā vā.",
  "atk-s0515a:1692_8": "Devatā sakkādayo brahmāno ca.",
  "atk-s0515a:1692_9": "Vimokkhantikanti vimokkho arahattamaggo,",
  "atk-s0515a:1692_10": "vimokkhassa anto arahattaphalaṃ,",
  "atk-s0515a:1692_11": "tasmiṃ vimokkhante bhavaṃ vimokkhantikaṃ nāmaṃ.",
  "atk-s0515a:1692_12": "Sabbaññubhāvo hi arahattamaggena sijjhati,",
  "atk-s0515a:1692_13": "arahattaphalodaye siddhaṃ hoti.",
  "atk-s0515a:1692_14": "Tasmā sabbaññubhāvo vimokkhante bhavo hoti.",
  "atk-s0515a:1692_15": "Taṃ nemittikampi nāmaṃ vimokkhante bhavaṃ nāma hoti.",
  "atk-s0515a:1692_16": "Tena vuttaṃ –",
  "atk-s0515a:1692_17": "“vimokkhantikametaṃ buddhānaṃ bhagavantāna”nti.",
  "atk-s0515a:1692_18": "Bodhiyā mūle saha sabbaññutaññāṇassa paṭilābhāti mahābodhirukkhamūle yathāvuttakkhaṇe sabbaññutaññāṇassa paṭilābhena saha.",
  "atk-s0515a:1692_19": "Sacchikā paññattīti arahattaphalasacchikiriyāya sabbadhammasacchikiriyāya vā jātā paññatti.",
  "atk-s0515a:1692_20": "Yadidaṃ buddhoti paññatti.",
  "atk-s0515a:1692_21": "Ayaṃ byañjanato buddhavibhāvanā.",
  "atk-s0515a:1692_22": "Ito paraṃ vahassetaṃ bhāranti pariyosānaṃ tattha tattha vuttanayattā yathāpāḷimeva niyyāti.",
  "atk-s0515a:1693_0": "193.",
  "atk-s0515a:1693_1": "Catutthagāthāya vijigucchatoti jātiādīhi aṭṭīyato.",
  "atk-s0515a:1693_2": "Rittamāsananti vivittaṃ mañcapīṭhaṃ.",
  "atk-s0515a:1693_3": "Pabbatānaṃ guhāsu vāti pabbataguhāsu vā rittamāsanaṃ bhajatoti sambandhitabbaṃ.",
  "atk-s0515a:1694_0": "Jātiyā vijigucchatoti jātiṃ vijigucchato. Jarāya.",
  "atk-s0515a:1694_1": "Byādhinātiādīsupi eseva nayo.",
  "atk-s0515a:1694_2": "Bhajatoti evamādīsu bhajatoti bhajantassa.",
  "atk-s0515a:1694_3": "Sevatoti sevantassa.",
  "atk-s0515a:1694_4": "Nisevatoti sammā sevantassa.",
  "atk-s0515a:1694_5": "Saṃsevatoti punappunaṃ sevantassa.",
  "atk-s0515a:1694_6": "Paṭisevatoti upagantvā sevantassa.",
  "atk-s0515a:1694_7": "Pabbatapabbhārāti pabbatakucchiyo.",
  "atk-s0515a:1695_0": "194.",
  "atk-s0515a:1695_1": "Pañcamagāthāya uccāvacesūti hīnapaṇītesu.",
  "atk-s0515a:1695_2": "Sayanesūti vihārādīsu senāsanesu.",
  "atk-s0515a:1695_3": "Kīvanto tattha bheravāti kittakā tattha bhayakāraṇā.",
  "atk-s0515a:1695_4": "“Kuvanto”tipi pāṭho,",
  "atk-s0515a:1695_5": "kūjantoti cassa attho.",
  "atk-s0515a:1696_0": "Kuvantoti saddāyanto.",
  "atk-s0515a:1696_1": "Kūjantoti abyattasaddaṃ karonto.",
  "atk-s0515a:1696_2": "Nadantoti ukkuṭṭhiṃ karonto.",
  "atk-s0515a:1696_3": "Saddaṃ karontoti vācaṃ bhāsanto.",
  "atk-s0515a:1696_4": "Katīti pucchā.",
  "atk-s0515a:1696_5": "Kittakāti pamāṇapucchā.",
  "atk-s0515a:1696_6": "Kīvatakāti paricchedapucchā.",
  "atk-s0515a:1696_7": "Kīvabahukāti pamāṇaparicchedapucchā.",
  "atk-s0515a:1696_8": "Te bheravāti ete bhayajananupaddavā bhayārammaṇā.",
  "atk-s0515a:1696_9": "Kīvabahukāti pucchite ārammaṇe dassetuṃ “sīhā byagghā dīpī”tiādīhi vissajjeti.",
  "atk-s0515a:1697_0": "195.",
  "atk-s0515a:1697_1": "Chaṭṭhagāthāya kati parissayāti kittakā upaddavā.",
  "atk-s0515a:1697_2": "Agataṃ disanti nibbānaṃ.",
  "atk-s0515a:1697_3": "Tañhi agatapubbattā agataṃ,",
  "atk-s0515a:1697_4": "niddisitabbato disā cāti.",
  "atk-s0515a:1697_5": "Tena vuttaṃ –",
  "atk-s0515a:1697_6": "“agataṃ disa”nti.",
  "atk-s0515a:1697_7": "Amataṃ disa”ntipi pāṭho.",
  "atk-s0515a:1697_8": "Abhisambhaveti abhisambhaveyya.",
  "atk-s0515a:1697_9": "Pantamhīti pariyante.",
  "atk-s0515a:1698_0": "Agatapubbā sā disāti yā disā supinantenapi na gatapubbā.",
  "atk-s0515a:1698_1": "Na sā disā gatapubbāti esā disā vuttanayena na gatapubbā.",
  "atk-s0515a:1698_2": "Iminā dīghena addhunāti anena dīghakālena.",
  "atk-s0515a:1699_0": "Samatittikanti antomukhavaṭṭilekhaṃ pāpetvā samabharitaṃ.",
  "atk-s0515a:1699_1": "Anavasekanti anavasiñcanakaṃ aparisiñcanakaṃ katvā.",
  "atk-s0515a:1699_2": "Telapattanti pakkhittatelaṃ telapattaṃ.",
  "atk-s0515a:1699_3": "Parihareyyāti hareyya ādāya gaccheyya.",
  "atk-s0515a:1699_4": "Evaṃ sacittamanurakkheti taṃ telabharitaṃ pattaṃ viya attano cittaṃ kāyagatāya satiyā gocare ceva sampayuttasatiyā",
  "atk-s0515a:1699_5": "cāti ubhinnaṃ antare pakkhipitvā yathā muhuttampi bahiddhā gocare na vikkhipati,",
  "atk-s0515a:1699_6": "tathā paṇḍito yogāvacaro rakkheyya gopayeyya.",
  "atk-s0515a:1699_7": "Kiṃkāraṇā?",
  "atk-s0515a:1699_8": "Etassa hi –",
  "atk-s0515a:1700_0": "“Dunniggahassa lahuno, yatthakāmanipātino;",
  "atk-s0515a:1701_0": "Cittassa damatho sādhu, cittaṃ dantaṃ sukhāvahaṃ”. ;",
  "atk-s0515a:1702_0": "Tasmā –",
  "atk-s0515a:1703_0": "“Sududdasaṃ sunipuṇaṃ, yatthakāmanipātinaṃ;",
  "atk-s0515a:1704_0": "Cittaṃ rakkhetha medhāvī, cittaṃ guttaṃ sukhāvahaṃ”. ;",
  "atk-s0515a:1705_0": "Idañhi –",
  "atk-s0515a:1706_0": "“Dūraṅgamaṃ ekacaraṃ, asarīraṃ guhāsayaṃ;",
  "atk-s0515a:1707_0": "Ye cittaṃ saṃyamessanti, mokkhanti mārabandhanā”. ;",
  "atk-s0515a:1708_0": "Itarassa pana –",
  "atk-s0515a:1709_0": "“Anavaṭṭhitacittassa, saddhammaṃ avijānato;",
  "atk-s0515a:1710_0": "Pariplavapasādassa, paññā na paripūrati”. ;",
  "atk-s0515a:1711_0": "Thirakammaṭṭhānasahāyassa pana –",
  "atk-s0515a:1712_0": "“Anavassutacittassa, ananvāhatacetaso;",
  "atk-s0515a:1713_0": "Puññapāpapahīnassa, natthi jāgarato bhayaṃ”. ;",
  "atk-s0515a:1714_0": "Tasmā etaṃ –",
  "atk-s0515a:1715_0": "“Phandanaṃ capalaṃ cittaṃ, dūrakkhaṃ dunnivārayaṃ;",
  "atk-s0515a:1716_0": "Ujuṃ karoti medhāvī, usukārova tejanaṃ”. ;",
  "atk-s0515a:1717_0": "Evaṃ ujuṃ karonto sacittamanurakkhe.",
  "atk-s0515a:1718_0": "Patthayāno disaṃ agatapubbanti imasmiṃ kāyagatāsatikammaṭṭhāne kammaṃ ārabhitvā anamatagge saṃsāre agatapubbaṃ",
  "atk-s0515a:1718_1": "disaṃ patthento vuttanayena sakaṃ cittaṃ rakkheyyāti attho.",
  "atk-s0515a:1718_2": "Kā panesā disā nāma –",
  "atk-s0515a:1719_0": "“Mātāpitā disā pubbā, ācariyā dakkhiṇā disā;",
  "atk-s0515a:1720_0": "Puttadārā disā pacchā, mittāmaccā ca uttarā.",
  "atk-s0515a:1721_0": "“Dāsakammakarā heṭṭhā, uddhaṃ samaṇabrāhmaṇā;",
  "atk-s0515a:1722_0": "Etā disā namasseyya, alamatto kule gihī”ti. –",
  "atk-s0515a:1723_0": "Ettha tāva mātāpitādayo “disā”ti vuttā.",
  "atk-s0515a:1724_0": "“Disā catasso vidisā catasso, uddhaṃ adho dasa disā imāyo;",
  "atk-s0515a:1725_0": "Katamaṃ disaṃ tiṭṭhati nāgarājā, yamaddasā supine chabbisāṇa”nti. –",
  "atk-s0515a:1726_0": "Ettha puratthimādibhedā disāva “disā”ti vuttā.",
  "atk-s0515a:1727_0": "“Agārino annadapānavatthadā, avhāyikā tampi disaṃ vadanti;",
  "atk-s0515a:1728_0": "Esā disā paramā setaketu, yaṃ patvā dukkhī sukhino bhavantī”ti. –",
  "atk-s0515a:1729_0": "Ettha nibbānaṃ “disa”nti vuttaṃ.",
  "atk-s0515a:1729_1": "Idhāpi tadeva adhippetaṃ.",
  "atk-s0515a:1729_2": "Taṇhakkhayaṃ virāgantiādīhi dissati apadissati tasmā “disā”ti vuccati.",
  "atk-s0515a:1729_3": "Anamatagge pana saṃsāre kenaci bālaputhujjanena supinenapi agatapubbatāya “agatapubbā disā nāmā”ti vuccati.",
  "atk-s0515a:1729_4": "Taṃ patthayantena kāyagatāsatiyā yogo karaṇīyoti.",
  "atk-s0515a:1729_5": "Vajatotiādīsu ettha magguppādato samīpaṃ vajato.",
  "atk-s0515a:1729_6": "Ṭhitikkhaṇe gacchato.",
  "atk-s0515a:1729_7": "Phalodayato atikkamato.",
  "atk-s0515a:1730_0": "Anteti antamhi ṭhite.",
  "atk-s0515a:1730_1": "Panteti vanagahanagambhīre ṭhite.",
  "atk-s0515a:1730_2": "Pariyanteti dūrabhāvena pariyante ṭhite.",
  "atk-s0515a:1730_3": "Selanteti pabbatānaṃ ante.",
  "atk-s0515a:1730_4": "Vananteti vanaghaṭānaṃ ante.",
  "atk-s0515a:1730_5": "Nadanteti nadīnaṃ ante.",
  "atk-s0515a:1730_6": "Udakanteti udakānaṃ pariyante.",
  "atk-s0515a:1730_7": "Yattha na kasīyati na vapīyatīti yasmiṃ kasanañca vapanañca na karīyati.",
  "atk-s0515a:1730_8": "Janantaṃ atikkamitvā ṭhite.",
  "atk-s0515a:1730_9": "Manussānaṃ anupacāreti kasanavapanavasena manussehi anupacaritabbe senāsane.",
  "atk-s0515a:1731_0": "196. Sattamagāthāya kyāssa byappathayo assūti kidisāni tassa vacanāni assu.",
  "atk-s0515a:1732_0": "Musāvādaṃ pahāyāti ettha musāti visaṃvādanapurekkhārassa atthabhañjanako vacīpayogo kāyapayogo vā.",
  "atk-s0515a:1732_1": "Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0515a:1732_2": "Aparo nayo –",
  "atk-s0515a:1732_3": "musāti abhūtaṃ atacchaṃ vatthu,",
  "atk-s0515a:1732_4": "vādoti tassa bhūtato tacchato viññāpanaṃ.",
  "atk-s0515a:1732_5": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0515a:1732_6": "So yamatthaṃ bhañjati,",
  "atk-s0515a:1732_7": "tassa appatāya appasāvajjo,",
  "atk-s0515a:1732_8": "mahantatāya mahāsāvajjo.",
  "atk-s0515a:1732_9": "Api ca gahaṭṭhānaṃ attano santakaṃ adātukāmatāya “natthī”tiādinayappavatto appasāvajjo,",
  "atk-s0515a:1732_10": "sakkhinā hutvā atthabhañjanatthaṃ vutto mahāsāvajjo.",
  "atk-s0515a:1732_11": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "atk-s0515a:1732_12": "adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0515a:1733_0": "Tassa cattāro sambhārā honti –",
  "atk-s0515a:1733_1": "atathaṃ vatthu visaṃvādanacittaṃ tajjo vāyāmo parassa tadatthavijānananti.",
  "atk-s0515a:1733_2": "Eko payogo sāhatthikova.",
  "atk-s0515a:1733_3": "So ca kāyena vā kāyapaṭibaddhena vā vācāya vā paravisaṃvādakakiriyākaraṇe daṭṭhabbo.",
  "atk-s0515a:1733_4": "Tāya ce kiriyāya paro tamatthaṃ jānāti,",
  "atk-s0515a:1733_5": "ayaṃ kiriyasamuṭṭhāpikā cetanākkhaṇeyeva musāvādakammunā bajjhati.",
  "atk-s0515a:1734_0": "Saccaṃ vadatīti saccavādī.",
  "atk-s0515a:1734_1": "Saccena saccaṃ sandahati ghaṭetīti saccasandho,",
  "atk-s0515a:1734_2": "na antarantarā musā vadatīti attho.",
  "atk-s0515a:1734_3": "Yo hi puriso kadāci musā vadati,",
  "atk-s0515a:1734_4": "kadāci saccaṃ,",
  "atk-s0515a:1734_5": "tassa musāvādena antarikatāya saccaṃ saccena na ghaṭiyati,",
  "atk-s0515a:1734_6": "tasmā na so saccasandho.",
  "atk-s0515a:1734_7": "Ayaṃ pana na tādiso,",
  "atk-s0515a:1734_8": "jīvitahetupi musā avatvā saccena saccaṃ sandahatiyevāti saccasandho.",
  "atk-s0515a:1735_0": "Thetoti thiro,",
  "atk-s0515a:1735_1": "thirakathoti attho.",
  "atk-s0515a:1735_2": "Eko puggalo haliddirāgo viya thusarāsimhi nikhātakhāṇu viya assapiṭṭhe ṭhapitakumbhaṇḍamiva ca na thirakatho hoti.",
  "atk-s0515a:1735_3": "Eko pāsāṇalekhā viya indakhīlo viya ca thirakatho hoti,",
  "atk-s0515a:1735_4": "asinā sīsaṃ chindantepi dvekathā na katheti.",
  "atk-s0515a:1735_5": "Ayaṃ vuccati theto.",
  "atk-s0515a:1736_0": "Paccayikoti pattiyāyitabbo,",
  "atk-s0515a:1736_1": "saddhāyitabbakoti attho.",
  "atk-s0515a:1736_2": "Ekacco hi puggalo na paccayiko hoti,",
  "atk-s0515a:1736_3": "“idaṃ kena vuttaṃ,",
  "atk-s0515a:1736_4": "asukenā”ti vutte “mā tassa vacanaṃ saddahathā”ti vattabbataṃ āpajjati.",
  "atk-s0515a:1736_5": "Eko paccayiko hoti,",
  "atk-s0515a:1736_6": "“idaṃ kena vuttaṃ,",
  "atk-s0515a:1736_7": "asukenā”ti vutte “yadi tena vuttaṃ,",
  "atk-s0515a:1736_8": "idameva pamāṇaṃ,",
  "atk-s0515a:1736_9": "idāni upaparikkhitabbaṃ natthi,",
  "atk-s0515a:1736_10": "evameva ida”nti vattabbataṃ āpajjati,",
  "atk-s0515a:1736_11": "ayaṃ vuccati paccayiko.",
  "atk-s0515a:1736_12": "Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0515a:1737_0": "Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati,",
  "atk-s0515a:1737_1": "tassa hadaye attano piyabhāvaṃ parassa ca suññabhāvaṃ karoti,",
  "atk-s0515a:1737_2": "sā pisuṇavācā.",
  "atk-s0515a:1737_3": "Yāya pana attānampi parampi pharusaṃ karoti,",
  "atk-s0515a:1737_4": "yā vācā sayampi pharusā,",
  "atk-s0515a:1737_5": "neva kaṇṇasukhā na hadayaṅgamā,",
  "atk-s0515a:1737_6": "ayaṃ pharusavācā.",
  "atk-s0515a:1737_7": "Yena samphaṃ palapati niratthakaṃ,",
  "atk-s0515a:1737_8": "so samphappalāpo.",
  "atk-s0515a:1737_9": "Tesaṃ mūlabhūtāpi cetanā pisuṇavācādināmameva labhati,",
  "atk-s0515a:1737_10": "sā eva idha adhippetāti.",
  "atk-s0515a:1738_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇavācā.",
  "atk-s0515a:1738_1": "Sā yassa bhedaṃ karoti,",
  "atk-s0515a:1738_2": "tassa appaguṇatāya appasāvajjā,",
  "atk-s0515a:1738_3": "mahāguṇatāya mahāsāvajjā.",
  "atk-s0515a:1739_0": "Tassā cattāro sambhārā honti –",
  "atk-s0515a:1739_1": "bhinditabbo paro,",
  "atk-s0515a:1739_2": "“iti ime nānā bhavissanti vinā bhavissantī”ti bhedapurekkhāratā vā,",
  "atk-s0515a:1739_3": "“iti ahaṃ piyo bhavissāmi vissāsiko”ti piyakamyatā vā,",
  "atk-s0515a:1739_4": "tajjo vāyāmo,",
  "atk-s0515a:1739_5": "tassa tadatthavijānananti.",
  "atk-s0515a:1740_0": "Imesaṃ bhedāyāti yesaṃ itoti vuttānaṃ santike sutaṃ,",
  "atk-s0515a:1740_1": "tesaṃ bhedāya.",
  "atk-s0515a:1740_2": "Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ",
  "atk-s0515a:1740_3": "upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni vatvā sandhānaṃ kattā.",
  "atk-s0515a:1740_4": "Anuppadātāti sandhānānuppadātā,",
  "atk-s0515a:1740_5": "dve jane samagge disvā “tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti attho.",
  "atk-s0515a:1741_0": "Samaggo ārāmo assāti samaggārāmo,",
  "atk-s0515a:1741_1": "yattha samaggā natthi,",
  "atk-s0515a:1741_2": "tattha vasitumpi na icchatīti attho.",
  "atk-s0515a:1741_3": "“Samaggarāmo”tipi pāḷi,",
  "atk-s0515a:1741_4": "ayamevattho.",
  "atk-s0515a:1741_5": "Samaggaratoti samaggesu rato,",
  "atk-s0515a:1741_6": "te pahāya aññatra gantumpi na icchatīti attho.",
  "atk-s0515a:1741_7": "Samagge disvāpi sutvāpi nandatīti samagganandī.",
  "atk-s0515a:1741_8": "Samaggakaraṇiṃ vācaṃ bhāsitāti yā vācā satte samaggeyeva karoti,",
  "atk-s0515a:1741_9": "taṃ sāmaggiguṇaparidīpakameva vācaṃ bhāsati,",
  "atk-s0515a:1741_10": "na itaranti.",
  "atk-s0515a:1742_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0515a:1742_1": "Mammacchedakopi payogo cittasaṇhatāya pharusavācā na hoti.",
  "atk-s0515a:1742_2": "Mātāpitaro hi kadāci puttake evampi vadanti “corā vo khaṇḍākhaṇḍikaṃ karontū”ti,",
  "atk-s0515a:1742_3": "uppalapattampi ca nesaṃ upari patantaṃ na icchanti.",
  "atk-s0515a:1742_4": "Ācariyupajjhāyā ca kadāci nissitake evaṃ vadanti “kiṃ ime ahirikā anottappino caranti,",
  "atk-s0515a:1742_5": "niddhamatha ne”ti.",
  "atk-s0515a:1742_6": "Atha ca nesaṃ āgamādhigamasampattiṃ icchanti.",
  "atk-s0515a:1742_7": "Yathā ca cittasaṇhatāya pharusavācā na hoti,",
  "atk-s0515a:1742_8": "evaṃ vacanasaṇhatāya apharusavācāpi na hoti.",
  "atk-s0515a:1742_9": "Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,",
  "atk-s0515a:1742_10": "cittapharusatāya panesā pharusavācāva,",
  "atk-s0515a:1742_11": "sā yaṃ sandhāya pavattitā.",
  "atk-s0515a:1742_12": "Tassa appaguṇatāya appasāvajjā,",
  "atk-s0515a:1742_13": "mahāguṇatāya mahāsāvajjā.",
  "atk-s0515a:1742_14": "Tassā tayo sambhārā –",
  "atk-s0515a:1742_15": "akkositabbo paro kupitacittaṃ akkosanāti.",
  "atk-s0515a:1743_0": "Nelāti elaṃ vuccati doso,",
  "atk-s0515a:1743_1": "nāssā elanti nelā,",
  "atk-s0515a:1743_2": "niddosāti attho.",
  "atk-s0515a:1743_3": "“Nelaṅgo setapacchādo”ti ettha vuttanelaṃ viya.",
  "atk-s0515a:1743_4": "Kaṇṇasukhāti byañjanamadhuratāya kaṇṇānaṃ sukhā,",
  "atk-s0515a:1743_5": "sūcivijjhanaṃ viya kaṇṇasūlaṃ na janeti.",
  "atk-s0515a:1743_6": "Atthamadhuratāya sakalasarīre kopaṃ ajanetvā pemaṃ janetīti pemaniyā.",
  "atk-s0515a:1743_7": "Hadayaṃ gacchati apaṭihaññamānā sukhena cittaṃ pavisatīti hadayaṅgamā.",
  "atk-s0515a:1743_8": "Guṇaparipuṇṇatāya pure bhavāti porī.",
  "atk-s0515a:1743_9": "Pure saṃvaddhanārī viya sukumārātipi porī.",
  "atk-s0515a:1743_10": "Purassa esātipi porī,",
  "atk-s0515a:1743_11": "nagaravāsīnaṃ kathāti attho.",
  "atk-s0515a:1743_12": "Nagaravāsino hi yuttakathā honti,",
  "atk-s0515a:1743_13": "pitimattaṃ pitāti bhātimattaṃ bhātāti vadanti.",
  "atk-s0515a:1743_14": "Evarūpī kathā bahuno janassa kantā hotīti bahujanakantā.",
  "atk-s0515a:1743_15": "Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0515a:1744_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo.",
  "atk-s0515a:1744_1": "So āsevanamandatāya appasāvajjo,",
  "atk-s0515a:1744_2": "āsevanamahantatāya mahāsāvajjo.",
  "atk-s0515a:1744_3": "Tassa dve sambhārā –",
  "atk-s0515a:1744_4": "bhāratayuddhasītāharaṇādiniratthakakathā purekkhāratā,",
  "atk-s0515a:1744_5": "tathārūpīkathākathanañca.",
  "atk-s0515a:1745_0": "Kālena vadatīti kālavādī,",
  "atk-s0515a:1745_1": "vattabbayuttakālaṃ sallakkhetvā vadatīti attho.",
  "atk-s0515a:1745_2": "Bhūtaṃ tacchaṃ sabhāvameva vadatīti bhūtavādī.",
  "atk-s0515a:1745_3": "Diṭṭhadhammikasamparāyikatthasannissitameva katvā vadatīti atthavādī.",
  "atk-s0515a:1745_4": "Navalokuttaradhammasannissitaṃ katvā vadatīti dhammavādī.",
  "atk-s0515a:1745_5": "Saṃvaravinayapahānavinayasannissitaṃ katvā vadatīti vinayavādī.",
  "atk-s0515a:1745_6": "Nidhānaṃ vuccati ṭhapanokāso,",
  "atk-s0515a:1745_7": "nidhānamassā atthīti nidhānavatī,",
  "atk-s0515a:1745_8": "hadaye nidhātabbayuttaṃ vācaṃ bhāsitāti attho.",
  "atk-s0515a:1745_9": "Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na akālena bhāsati,",
  "atk-s0515a:1745_10": "yuttakālaṃ pana apekkhitvāva bhāsatīti attho.",
  "atk-s0515a:1745_11": "Sāpadesanti saupamaṃ,",
  "atk-s0515a:1745_12": "sakāraṇanti attho.",
  "atk-s0515a:1745_13": "Pariyantavatinti paricchedaṃ dassetvā yathāssā paricchedo paññāyati,",
  "atk-s0515a:1745_14": "evaṃ bhāsatīti attho.",
  "atk-s0515a:1745_15": "Atthasaṃhitanti anekehi nayehi vibhajantena pariyādātuṃ asakkuṇeyyatāya atthasampannaṃ.",
  "atk-s0515a:1745_16": "Yaṃ vā so atthavādī atthaṃ vadati,",
  "atk-s0515a:1745_17": "tena atthena sahitattā atthasaṃhitaṃ vācaṃ bhāsati,",
  "atk-s0515a:1745_18": "na aññaṃ nikkhipitvā aññaṃ bhāsatīti vuttaṃ hoti.",
  "atk-s0515a:1746_0": "Catūhi vacīsucaritehīti “musāvādaṃ pahāyā”tiādinā nayena vuttehi catūhi vācāhi yuttehi suṭṭhu caritehi.",
  "atk-s0515a:1746_1": "Samannāgatoti aparihīno.",
  "atk-s0515a:1746_2": "Catudosāpagataṃ vācaṃ bhāsatīti appiyādīhi catūhi dosehi apagataṃ parihīnaṃ vācaṃ bhāsati.",
  "atk-s0515a:1747_0": "Atthi agocaroti kiñcāpi thero samaṇācāraṃ samaṇagocaraṃ kathetukāmo “atthi agocaro,",
  "atk-s0515a:1747_1": "atthi gocaro”ti padaṃ uddhari,",
  "atk-s0515a:1747_2": "yathā pana maggakusalo puriso maggaṃ ācikkhanto “vāmaṃ muñca,",
  "atk-s0515a:1747_3": "dakkhiṇaṃ gaṇhā”ti paṭhamaṃ muñcitabbaṃ sabhayamaggaṃ uppathamaggaṃ ācikkhati,",
  "atk-s0515a:1747_4": "pacchā gahetabbaṃ khemamaggaṃ ujumaggaṃ,",
  "atk-s0515a:1747_5": "evameva maggakusalapurisasadiso dhammasenāpati paṭhamaṃ pahātabbaṃ buddhapaṭikuṭṭhaṃ agocaraṃ ācikkhitvā",
  "atk-s0515a:1747_6": "pacchā gocaraṃ ācikkhitukāmo “katamo agocaro”tiādimāha.",
  "atk-s0515a:1747_7": "Purisena hi ācikkhitamaggo sampajjeyya vā na vā,",
  "atk-s0515a:1747_8": "tathāgatena ācikkhitamaggo apaṇṇako indavissaṭṭhaṃ vajiraṃ viya avirajjhanako nibbānanagaraṃyeva samosarati.",
  "atk-s0515a:1747_9": "Tena vuttaṃ –",
  "atk-s0515a:1747_10": "“puriso maggakusaloti kho tissa tathāgatassetaṃ adhivacanaṃ arahato sammāsambuddhassā”ti.",
  "atk-s0515a:1748_0": "Yasmā vā sasīsaṃ nhānena pahīnasedamalajallikassa purisassa mālāgandhavilepanādivibhūsanavidhānaṃ viya",
  "atk-s0515a:1748_1": "pahīnapāpadhammassa kalyāṇadhammasamāyogo sampannarūpo hoti,",
  "atk-s0515a:1748_2": "tasmā sedamalajallikaṃ viya pahātabbaṃ paṭhamaṃ agocaraṃ ācikkhitvā pahīnasedamalajallikassa mālāgandhavilepanādivibhūsanavidhānaṃ",
  "atk-s0515a:1748_3": "viya pacchā gocaraṃ ācikkhitukāmopi “katamo agocaro”tiādimāha.",
  "atk-s0515a:1749_0": "Tattha gocaroti piṇḍapātādīnaṃ atthāya upasaṅkamituṃ yuttaṭṭhānaṃ.",
  "atk-s0515a:1749_1": "Ayuttaṭṭhānaṃ agocaro.",
  "atk-s0515a:1749_2": "Vesiyā gocaro assāti vesiyāgocaro,",
  "atk-s0515a:1749_3": "mittasanthavavasena upasaṅkamitabbaṭṭhānanti attho.",
  "atk-s0515a:1749_4": "Tattha vesiyā nāma rūpūpajīviniyo yena kenacideva sulabhajjhācāratā mittasanthavasinehavasena upasaṅkamanto vesiyāgocaro nāma hoti.",
  "atk-s0515a:1749_5": "Tasmā evaṃ upasaṅkamituṃ na vaṭṭati.",
  "atk-s0515a:1749_6": "Kiṃkāraṇā?",
  "atk-s0515a:1749_7": "Ārakkhavipattito.",
  "atk-s0515a:1749_8": "Evaṃ upasaṅkamantassa hi cirarakkhitagopitopi samaṇadhammo katipāheneva nassati.",
  "atk-s0515a:1749_9": "Sacepi na nassati,",
  "atk-s0515a:1749_10": "garahaṃ labhati.",
  "atk-s0515a:1749_11": "Dakkhiṇāvasena pana upasaṅkamantena satiṃ upaṭṭhapetvā upasaṅkamitabbaṃ.",
  "atk-s0515a:1750_0": "Vidhavā vuccanti matapatikā vā pavuṭṭhapatikā vā.",
  "atk-s0515a:1750_1": "Thullakumāriyoti mahallikā anibbiddhakumāriyo.",
  "atk-s0515a:1750_2": "Paṇḍakāti lokāmisanissitakathābahulā ussannakilesā avūpasantapariḷāhā napuṃsakā.",
  "atk-s0515a:1750_3": "Tesaṃ sabbesampi upasaṅkamane ādīnavo vuttanayeneva veditabbo.",
  "atk-s0515a:1750_4": "Bhikkhunīsupi eseva nayo.",
  "atk-s0515a:1750_5": "Api ca bhikkhū nāma ussannabrahmacariyā honti,",
  "atk-s0515a:1750_6": "tathā bhikkhuniyo.",
  "atk-s0515a:1750_7": "Te aññamaññaṃ santhavavasena katipāheneva rakkhitagopitasamaṇadhammaṃ nāsenti.",
  "atk-s0515a:1750_8": "Gilānapucchakena pana gantuṃ vaṭṭati.",
  "atk-s0515a:1750_9": "Bhikkhunā pupphāni labhitvā pūjanatthāyapi ovādadānatthāyapi gantuṃ vaṭṭatiyeva.",
  "atk-s0515a:1751_0": "Pānāgāranti surāpānagharaṃ,",
  "atk-s0515a:1751_1": "taṃ brahmacariyantarāyakarehi surāsoṇḍehi avivittaṃ hoti.",
  "atk-s0515a:1751_2": "Tattha tehi saddhiṃ sahasoṇḍavasena upasaṅkamituṃ na vaṭṭati,",
  "atk-s0515a:1751_3": "brahmacariyantarāyo hoti.",
  "atk-s0515a:1751_4": "Saṃsaṭṭho viharati rājūhītiādīsu rājānoti abhisittā vā hontu anabhisittā vā,",
  "atk-s0515a:1751_5": "ye rajjamanusāsanti.",
  "atk-s0515a:1751_6": "Rājamahāmattāti rājūnaṃ issariyasadisāya mahatiyā issariyamattāya samannāgatā.",
  "atk-s0515a:1751_7": "Titthiyāti viparītadassanā bāhiraparibbājakā.",
  "atk-s0515a:1751_8": "Titthiyasāvakāti bhattivasena tesaṃ paccayadāyakā,",
  "atk-s0515a:1751_9": "etehi saddhiṃ saṃsaggajāto hotīti attho.",
  "atk-s0515a:1752_0": "Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo paccanīkasaṃsaggo.",
  "atk-s0515a:1752_1": "Yena brahmacariyantarāyaṃ paññattivītikkamaṃ sallekhaparihāniñca pāpuṇāti.",
  "atk-s0515a:1752_2": "Seyyathidaṃ?",
  "atk-s0515a:1752_3": "Rājarājamahāmattehi saddhiṃ sahasokitā sahananditā samasukhadukkhatā uppannesu kiccakaraṇīyesu attanā",
  "atk-s0515a:1752_4": "yogaṃ āpajjanatā titthiyatitthiyasāvakehi saddhiṃ ekacchandarucisamācāratā ekacchandarucisamācārabhāvāvaho",
  "atk-s0515a:1752_5": "vā sinehabahumānasanthavo.",
  "atk-s0515a:1752_6": "Tattha rājarājamahāmattehi saddhiṃ saṃsaggo brahmacariyantarāyakaro,",
  "atk-s0515a:1752_7": "itarehi titthiyasāvakehi tesaṃ laddhiggahaṇaṃ.",
  "atk-s0515a:1752_8": "Tesaṃ pana vādaṃ bhinditvā attano laddhiṃ gaṇhāpetuṃ samatthena upasaṅkamituṃ vaṭṭati.",
  "atk-s0515a:1753_0": "Idāni aparenapi pariyāyena agocaraṃ dassetuṃ “yāni vā pana tāni kulānī”tiādi āraddhaṃ.",
  "atk-s0515a:1753_1": "Tattha assaddhānīti buddhādīsu saddhāvirahitāni.",
  "atk-s0515a:1753_2": "Tāni “buddho sabbaññū,",
  "atk-s0515a:1753_3": "dhammo niyyāniko,",
  "atk-s0515a:1753_4": "saṅgho suppaṭipanno”ti na saddahanti.",
  "atk-s0515a:1753_5": "Appasannānīti cittaṃ pasannaṃ anāvilaṃ kātuṃ na sakkonti.",
  "atk-s0515a:1753_6": "Akkosakaparibhāsakānīti akkosakāni ceva paribhāsakāni ca. “Corosi, bālosi, mūḷhosi, oṭṭhosi, goṇosi,",
  "atk-s0515a:1753_7": "gadrabhosi,",
  "atk-s0515a:1753_8": "āpāyikosi,",
  "atk-s0515a:1753_9": "nerayikosi,",
  "atk-s0515a:1753_10": "tiracchānagatosi,",
  "atk-s0515a:1753_11": "natthi tuyhaṃ sugati,",
  "atk-s0515a:1753_12": "duggatiyeva tuyhaṃ pāṭikaṅkhā”ti evaṃ dasahi akkosavatthūhi akkosanti. “Hotu,",
  "atk-s0515a:1753_13": "idāni taṃ paharissāma,",
  "atk-s0515a:1753_14": "bandhissāma,",
  "atk-s0515a:1753_15": "vadhissāmā”ti evaṃ bhayadassanena paribhāsanti cāti attho.",
  "atk-s0515a:1754_0": "Anatthakāmānīti atthaṃ na icchanti,",
  "atk-s0515a:1754_1": "anatthameva icchanti.",
  "atk-s0515a:1754_2": "Ahitakāmānīti ahitameva icchanti,",
  "atk-s0515a:1754_3": "hitaṃ na icchanti.",
  "atk-s0515a:1754_4": "Aphāsukāmānīti phāsukaṃ na icchanti,",
  "atk-s0515a:1754_5": "aphāsukameva icchanti.",
  "atk-s0515a:1754_6": "Ayogakkhemakāmānīti catūhi yogehi khemaṃ nibbhayaṃ na icchanti,",
  "atk-s0515a:1754_7": "sabhayameva icchanti.",
  "atk-s0515a:1754_8": "Bhikkhūnanti ettha sāmaṇerāpi saṅgahaṃ gacchanti.",
  "atk-s0515a:1754_9": "Bhikkhunīnanti ettha sikkhamānāsāmaṇeriyopi.",
  "atk-s0515a:1754_10": "Sabbesampi hi bhagavantaṃ uddissa pabbajitānañceva saraṇagatānañca catunnampi parisānaṃ tāni anatthakāmāniyeva.",
  "atk-s0515a:1754_11": "Tathārūpāni kulānīti evarūpāni khattiyakulādīni kulāni.",
  "atk-s0515a:1754_12": "Sevatīti nissāya jīvati.",
  "atk-s0515a:1754_13": "Bhajatīti upasaṅkamati.",
  "atk-s0515a:1754_14": "Payirupāsatīti punappunaṃ upasaṅkamati.",
  "atk-s0515a:1754_15": "Ayaṃ vuccatīti ayaṃ vesiyādigocarassa vesiyādiko rājādisaṃsaṭṭhassa rājādiko assaddhakulādisevakassa",
  "atk-s0515a:1754_16": "assaddhakulādiko cāti tippakāropi ayuttagocaro “agocaro”ti veditabbo.",
  "atk-s0515a:1755_0": "Tassa imināpi pariyāyena agocaratā veditabbā –",
  "atk-s0515a:1755_1": "vesiyādiko tāva pañcakāmaguṇanissayato agocaro veditabbo. Yathāha – “ko ca,",
  "atk-s0515a:1755_2": "bhikkhave,",
  "atk-s0515a:1755_3": "bhikkhuno agocaro paravisayo,",
  "atk-s0515a:1755_4": "yadidaṃ pañca kāmaguṇā”ti.",
  "atk-s0515a:1755_5": "Rājādiko jhānānuyogassa anupanissayato lābhasakkārāsanicakkanipphādanato diṭṭhivipattihetuto ca,",
  "atk-s0515a:1755_6": "assaddhakulādiko saddhāhānicittapadosāvahanato agocaro.",
  "atk-s0515a:1756_0": "Antaragharappavesādiko ca cakkhunā rūpaṃ disvā nimittaggāhādiko ca saddhādeyyāni bhojanāni bhuñjitvā",
  "atk-s0515a:1756_1": "visūkadassanānuyogo ca pañca kāmaguṇā cāti catubbidhopi pana kilesuppattivasena agocaroti veditabbo.",
  "atk-s0515a:1757_0": "Mā bhikkhave agocare carathāti carituṃ ayuttaṭṭhāne mā caratha.",
  "atk-s0515a:1757_1": "Paravisayeti sattuvisaye.",
  "atk-s0515a:1757_2": "Agocare bhikkhave caratanti ayuttaṭṭhāne carantānaṃ.",
  "atk-s0515a:1757_3": "“Cara”ntipi pāṭho.",
  "atk-s0515a:1757_4": "Lacchatīti labhissati passissati.",
  "atk-s0515a:1757_5": "Māroti devaputtamāropi maccumāropi.",
  "atk-s0515a:1757_6": "Otāranti randhaṃ chiddaṃ vivaraṃ.",
  "atk-s0515a:1758_0": "Gocaraniddese na vesiyāgocaro hotītiādīni vuttapaṭipakkhavasena veditabbāni.",
  "atk-s0515a:1758_1": "Ayaṃ pana viseso –",
  "atk-s0515a:1758_2": "cattāro satipaṭṭhānā gocaroti carituṃ yuttaṭṭhānavasena catusatipaṭṭhānā gocaro.",
  "atk-s0515a:1758_3": "Saketi attano santake.",
  "atk-s0515a:1758_4": "Pettike visayeti pitito āgatavisaye.",
  "atk-s0515a:1759_0": "Āraddhavīriyassāti sammāupaṭṭhitacatusammappadhānavīriyavantassa.",
  "atk-s0515a:1759_1": "Thāmagatassāti balappattassa.",
  "atk-s0515a:1759_2": "Daḷhaparakkamassāti thiravīriyassa.",
  "atk-s0515a:1759_3": "Yassatthāya pesitoti yena arahattatthāya attabhāvo pariccatto.",
  "atk-s0515a:1759_4": "Attatthe cāti attano atthe arahattaphale ca.",
  "atk-s0515a:1759_5": "Ñāye cāti ariye aṭṭhaṅgike magge ca.",
  "atk-s0515a:1759_6": "Lakkhaṇe cāti aniccādilakkhaṇapaṭivedhe ca.",
  "atk-s0515a:1759_7": "Kāraṇe cāti hetumhi ca.",
  "atk-s0515a:1759_8": "Ṭhānāṭhāne cāti ṭhāne ca aṭṭhāne ca,",
  "atk-s0515a:1759_9": "kāraṇākāraṇe cāti attho.",
  "atk-s0515a:1759_10": "Idāni vitthāretvā dassetuṃ “sabbe saṅkhārā aniccā”tiādimāha.",
  "atk-s0515a:1760_0": "197. Aṭṭhamagāthāya ekodi nipakoti ekaggacitto paṇḍito.",
  "atk-s0515a:1761_0": "Jātarūpassa oḷārikampi malaṃ dhamatīti suvaṇṇassa thūlaṃ jallaṃ aggisaṃyogena nīharati.",
  "atk-s0515a:1761_1": "Sandhamatīti sammā nīharati.",
  "atk-s0515a:1761_2": "Niddhamatīti apunabhavappattikaṃ katvā nīharati.",
  "atk-s0515a:1761_3": "“Jhāpetī”ti keci vadanti.",
  "atk-s0515a:1761_4": "Majjhimakampīti tato sukhumatarampi.",
  "atk-s0515a:1761_5": "Sukhumakampīti atisukhumatarampi.",
  "atk-s0515a:1761_6": "Evamevāti opammasampaṭipādanaṃ.",
  "atk-s0515a:1761_7": "Attano oḷārikepi kilese dhamatīti kāyaduccaritādike thūlakilese vīriyātapena nīharati.",
  "atk-s0515a:1761_8": "Majjhimakepi kileseti kāmavitakkādike oḷārikasukhumānaṃ majjhimakepi.",
  "atk-s0515a:1761_9": "Sukhumakepīti ñātivitakkādike atisaṇhakepi kilese.",
  "atk-s0515a:1761_10": "Sammādiṭṭhiyā micchādiṭṭhiṃ dhamatīti saha vipassanāya maggasampayuttāya sammādiṭṭhiyā viparītasaṅkhātaṃ micchādiṭṭhiṃ nīharati.",
  "atk-s0515a:1761_11": "Sammāsaṅkappādīsupi eseva nayo.",
  "atk-s0515a:1762_0": "198.",
  "atk-s0515a:1762_1": "Evaṃ āyasmatā sāriputtena tīhi gāthāhi bhagavantaṃ thometvā pañcahi gāthāhi pañcasatānaṃ sissānamatthāya",
  "atk-s0515a:1762_2": "ca senāsanagocarasīlavatādīni pucchito tamatthaṃ pakāsetuṃ “vijigucchamānassā”tiādinā nayena vissajjanamāraddhaṃ.",
  "atk-s0515a:1762_3": "Tattha paṭhamagāthāya tāvattho –",
  "atk-s0515a:1762_4": "jātiādīhi jigucchamānassa rittāsanaṃ sayanaṃ sevato ve sambodhikāmassa sāriputta bhikkhuno yadidaṃ phāsu",
  "atk-s0515a:1762_5": "yo phāsuvihāro yathānudhammaṃ yo ca anudhammo,",
  "atk-s0515a:1762_6": "taṃ te pavakkhāmi yathā pajānaṃ yathā pajānanto vadeyya,",
  "atk-s0515a:1762_7": "evaṃ vadāmīti.",
  "atk-s0515a:1762_8": "Yaṃ phāsuvihāranti yaṃ sukhavihāraṃ.",
  "atk-s0515a:1762_9": "Asappāyarūpadassanenāti itthirūpādisamaṇāsappāyarūpadassanena.",
  "atk-s0515a:1762_10": "Taṃ bodhiṃ bujjhitukāmassāti taṃ catumaggañāṇasaṅkhātaṃ bodhiṃ bujjhituṃ icchantassa.",
  "atk-s0515a:1762_11": "Anubujjhitukāmassāti anurūpāya paṭipattiyā bujjhitukāmassa.",
  "atk-s0515a:1762_12": "Paṭivijjhitukāmassāti abhimukhe katvā nibbijjhitukāmassa.",
  "atk-s0515a:1762_13": "Sambujjhitukāmassāti pahīnakilese apaccāgamanavasena sammā bujjhituṃ icchantassa.",
  "atk-s0515a:1762_14": "Adhigantukāmassāti pāpuṇitukāmassa.",
  "atk-s0515a:1762_15": "Sacchikātukāmassāti paṭilābhasacchikiriyāya pattukāmassa.",
  "atk-s0515a:1762_16": "Atha vā bujjhitukāmassāti sotāpattimaggañāṇaṃ ñātukāmassa.",
  "atk-s0515a:1762_17": "Anubujjhitukāmassāti sakadāgāmimaggañāṇaṃ puna ñātukāmassa.",
  "atk-s0515a:1762_18": "Paṭivijjhitukāmassāti anāgāmimaggañāṇaṃ paṭivedhavasena ñātukāmassa.",
  "atk-s0515a:1762_19": "Sambujjhitukāmassāti arahattamaggañāṇaṃ sammā ñātukāmassa.",
  "atk-s0515a:1762_20": "Adhigantukāmassāti catubbidhampi adhigantukāmassa.",
  "atk-s0515a:1762_21": "Phassitukāmassāti ñāṇaphusanāya phusitukāmassa.",
  "atk-s0515a:1762_22": "Sacchikātukāmassāti paccavekkhaṇāya paccakkhaṃ kattukāmassa.",
  "atk-s0515a:1763_0": "Catunnaṃ maggānaṃ pubbabhāge vipassanāti catunnaṃ ariyamaggānaṃ purimakoṭṭhāse uppannaudayabbayādivipassanāñāṇāni.",
  "atk-s0515a:1764_0": "199.",
  "atk-s0515a:1764_1": "Dutiyagāthāya sapariyantacārīti sīlādīsu catūsu pariyantesu caramāno.",
  "atk-s0515a:1764_2": "Ḍaṃsādhipātānanti piṅgalamakkhikānañca sesamakkhikānañca.",
  "atk-s0515a:1764_3": "Te hi tato tato adhipatitvā khādanti,",
  "atk-s0515a:1764_4": "tasmā “adhipātā”ti vuccanti.",
  "atk-s0515a:1764_5": "Manussaphassānanti corādiphassānaṃ.",
  "atk-s0515a:1765_0": "Cattāro pariyantāti cattāro mariyādā paricchedā.",
  "atk-s0515a:1765_1": "Antopūtibhāvaṃ paccavekkhamānoti abbhantare kucchitabhāvaṃ sīlavirahitabhāvaṃ olokayamāno.",
  "atk-s0515a:1765_2": "Anto sīlasaṃvarapariyante caratīti sīlasaṃvaraparicchedabbhantare carati vicarati.",
  "atk-s0515a:1765_3": "Mariyādaṃ na bhindatīti sīlamariyādaṃ sīlaparicchedaṃ na kopeti.",
  "atk-s0515a:1766_0": "Ādittapariyāyaṃ paccavekkhamānoti ādittadesanaṃ olokento.",
  "atk-s0515a:1766_1": "Akkhabbhañjanavaṇapaṭicchādanaputtamaṃsūpamaṃ paccavekkhamānoti sākaṭikassa akkhabbhañjanaupamañca,",
  "atk-s0515a:1766_2": "kuṭṭhabyādhino vaṇānaṃ paṭicchādanatelapilotikaupamañca,",
  "atk-s0515a:1766_3": "kantārapaṭipannānaṃ jāyampatikānaṃ puttamaṃsakhādanaupamañca olokento.",
  "atk-s0515a:1766_4": "Bhaddekarattavihāraṃ paccavekkhamānoti –",
  "atk-s0515a:1767_0": "“Atītaṃ nānvāgameyya, nappaṭikaṅkhe anāgataṃ;",
  "atk-s0515a:1768_0": "Taṃ ve ‘bhaddekaratto’ti, santo ācikkhate munī”ti. –",
  "atk-s0515a:1769_0": "Evaṃ vuttaṃ bhaddekarattavihāraṃ olokento.",
  "atk-s0515a:1769_1": "Tā uppatitvā uppatitvā khādantīti nippatitvā nippatitvā khādanti.",
  "atk-s0515a:1770_0": "200.",
  "atk-s0515a:1770_1": "Tatiyagāthāya paradhammikā nāma sattasahadhammikavajjā sabbepi te bāhirakā.",
  "atk-s0515a:1770_2": "Kusalānuesīti kusaladhamme anvesamāno.",
  "atk-s0515a:1771_0": "Satta sahadhammike ṭhapetvāti bhikkhubhikkhunīsikkhamānāsāmaṇerasāmaṇerīupāsakaupāsikāyo vajjetvā.",
  "atk-s0515a:1771_1": "Athāparānipi atthi abhisambhotabbānīti aparānipi madditabbāni atthi saṃvijjanti.",
  "atk-s0515a:1772_0": "201.",
  "atk-s0515a:1772_1": "Catutthagāthāya ātaṅkaphassenāti rogaphassena.",
  "atk-s0515a:1772_2": "Sītaṃ athuṇhanti sītañca uṇhañca.",
  "atk-s0515a:1772_3": "So tehi phuṭṭho bahudhāti so tehi ātaṅkādīhi anekehi ākārehi phuṭṭho samāno.",
  "atk-s0515a:1772_4": "Anokoti abhisaṅkhāraviññāṇādīnaṃ anokāsabhūto.",
  "atk-s0515a:1772_5": "Abbhantaradhātupakopavasena vāti sarīrabbhantare āpodhātukkhobhavasena vā aññadhātukkhobhavasena vā.",
  "atk-s0515a:1772_6": "Uṇhanti sarīrabbhantare tejodhātukkhobhavasena uṇhaṃ bhavati.",
  "atk-s0515a:1772_7": "Abhisaṅkhārasahagataviññāṇassāti kusalākusalacetanāsampayuttacittassa.",
  "atk-s0515a:1772_8": "Okāsaṃ na karotīti avakāsaṃ patiṭṭhaṃ na karoti.",
  "atk-s0515a:1772_9": "Avatthitasamādānoti otaritvā gāhako.",
  "atk-s0515a:1773_0": "202.",
  "atk-s0515a:1773_1": "Evaṃ “bhikkhuno vijigucchato”tiādīhi tīhi gāthāhi puṭṭhamatthaṃ vissajjetvā idāni “kyāssa byappathayo”tiādinā",
  "atk-s0515a:1773_2": "nayena puṭṭhaṃ vissajjento “theyyaṃ na kāre”tiādimāha.",
  "atk-s0515a:1773_3": "Tattha phasseti phuseyya.",
  "atk-s0515a:1773_4": "Yadāvilattaṃ manaso vijaññāti yaṃ cittassa āvilattaṃ vijāneyya,",
  "atk-s0515a:1773_5": "taṃ sabbaṃ “kaṇhassa pakkho”ti vinodayeyya.",
  "atk-s0515a:1774_0": "Adinnādānaṃ pahāyāti ettha adinnassa ādānaṃ adinnādānaṃ,",
  "atk-s0515a:1774_1": "parasaṃharaṇaṃ,",
  "atk-s0515a:1774_2": "theyyaṃ corikāti vuttaṃ hoti.",
  "atk-s0515a:1774_3": "Tattha adinnanti parapariggahitaṃ,",
  "atk-s0515a:1774_4": "yattha paro yathākāmakāritaṃ āpajjanto adaṇḍāraho anupavajjo ca hoti;",
  "atk-s0515a:1774_5": "tasmiṃ parapariggahite parapariggahitasaññino tadādāyakaupakkamasamuṭṭhāpikā theyyacetanā adinnādānaṃ.",
  "atk-s0515a:1774_6": "Taṃ hīne parassa santake appasāvajjaṃ,",
  "atk-s0515a:1774_7": "paṇīte mahāsāvajjaṃ. Kasmā?",
  "atk-s0515a:1774_8": "Vatthupaṇītatāya.",
  "atk-s0515a:1774_9": "Vatthusamatte sati guṇādhikānaṃ santake vatthusmiṃ mahāsāvajjaṃ,",
  "atk-s0515a:1774_10": "taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0515a:1775_0": "Tassa pañca sambhārā honti –",
  "atk-s0515a:1775_1": "parapariggahitaṃ,",
  "atk-s0515a:1775_2": "parapariggahitasaññitā,",
  "atk-s0515a:1775_3": "theyyacittaṃ, upakkamo,",
  "atk-s0515a:1775_4": "tena haraṇanti.",
  "atk-s0515a:1775_5": "Pahāyāti imaṃ adinnādānacetanāsaṅkhātaṃ dussīlyaṃ pajahitvā.",
  "atk-s0515a:1775_6": "Paṭiviratoti pahīnakālato paṭṭhāya tato dussīlyato orato viratova.",
  "atk-s0515a:1775_7": "Dinnameva ādiyatīti dinnādāyī.",
  "atk-s0515a:1775_8": "Cittenapi dinnameva paṭikaṅkhatīti dinnapāṭikaṅkhī.",
  "atk-s0515a:1775_9": "Thenetīti theno,",
  "atk-s0515a:1775_10": "na thenena athenena.",
  "atk-s0515a:1775_11": "Athenattāyeva sucibhūtena.",
  "atk-s0515a:1775_12": "Attanāti attabhāvena,",
  "atk-s0515a:1775_13": "athenaṃ sucibhūtaṃ attabhāvaṃ katvā viharatīti vuttaṃ hoti.",
  "atk-s0515a:1775_14": "Ito paraṃ vuttanayameva.",
  "atk-s0515a:1776_0": "Mettāyanavasena metti.",
  "atk-s0515a:1776_1": "Mettākāro mettāyanā.",
  "atk-s0515a:1776_2": "Mettāya ayitassa mettāsamaṅgino cittassa bhāvo mettāyitattaṃ.",
  "atk-s0515a:1776_3": "Anudayatīti anudayā,",
  "atk-s0515a:1776_4": "rakkhatīti attho.",
  "atk-s0515a:1776_5": "Anudayākāro anudayanā.",
  "atk-s0515a:1776_6": "Anudayitassa bhāvo anudayitattaṃ.",
  "atk-s0515a:1776_7": "Hitassa esanavasena hitesitā.",
  "atk-s0515a:1776_8": "Anukampanavasena anukampā.",
  "atk-s0515a:1776_9": "Sabbehipi imehi padehi upacārappanāppattāva mettā vuttā.",
  "atk-s0515a:1776_10": "Vipulenāti ettha pharaṇavasena vipulatā daṭṭhabbā.",
  "atk-s0515a:1776_11": "Bhūmivasena pana taṃ mahaggataṃ.",
  "atk-s0515a:1776_12": "Paguṇavasena appamāṇaṃ.",
  "atk-s0515a:1776_13": "Sattārammaṇavasena ca appamāṇaṃ.",
  "atk-s0515a:1776_14": "Byāpādapaccatthikappahānena averaṃ.",
  "atk-s0515a:1776_15": "Domanassappahānato abyāpajjaṃ,",
  "atk-s0515a:1776_16": "niddukkhanti vuttaṃ hoti.",
  "atk-s0515a:1777_0": "Āvilanti appasannaṃ.",
  "atk-s0515a:1777_1": "Luḷitanti kalalaṃ.",
  "atk-s0515a:1777_2": "Eritanti asanniṭṭhānaṃ.",
  "atk-s0515a:1777_3": "Ghaṭṭitanti ārammaṇena ghaṭṭanamāpāditaṃ.",
  "atk-s0515a:1777_4": "Calitanti kampamānaṃ.",
  "atk-s0515a:1777_5": "Bhantanti vibbhantaṃ.",
  "atk-s0515a:1777_6": "Avūpasantanti anibbutaṃ.",
  "atk-s0515a:1778_0": "Yo so māroti evamādīsu mahājanaṃ anatthe niyojetvā māretīti māro.",
  "atk-s0515a:1778_1": "Kaṇhakammattā kaṇho.",
  "atk-s0515a:1778_2": "Kāmāvacarissarattā adhipati.",
  "atk-s0515a:1778_3": "Maraṇaṃ pāpanato antagū.",
  "atk-s0515a:1778_4": "Muñcituṃ appadānaṭṭhena namuci.",
  "atk-s0515a:1778_5": "Mārassa baḷisanti mārabaḷisaṃ.",
  "atk-s0515a:1778_6": "Vaṭṭasannissitaṭṭhena mārassa āmisanti mārāmisaṃ.",
  "atk-s0515a:1778_7": "Vasavattanaṭṭhena mārassa visayoti māravisayo.",
  "atk-s0515a:1778_8": "Gocaraṭṭhena mārassa nivāsoti māranivāso.",
  "atk-s0515a:1778_9": "Kāmacāraṃ caraṭṭhena mārassa gocaroti māragocaro.",
  "atk-s0515a:1778_10": "Duppamuñcanaṭṭhena mārassa bandhananti mārabandhanaṃ.",
  "atk-s0515a:1778_11": "Dukkhuddayoti dukkhabandhano.",
  "atk-s0515a:1779_0": "203.",
  "atk-s0515a:1779_1": "Mūlampi tesaṃ palikhañña tiṭṭheti tesaṃ kodhātimānānaṃ yaṃ avijjādikaṃ mūlaṃ,",
  "atk-s0515a:1779_2": "tampi palikhaṇitvā tiṭṭheyya.",
  "atk-s0515a:1779_3": "Addhā bhavanto abhisambhaveyyāti etaṃ piyāpiyaṃ abhibhavanto ekaṃseneva abhibhaveyya,",
  "atk-s0515a:1779_4": "na tattha sithilaṃ parakkameyyāti adhippāyo.",
  "atk-s0515a:1780_0": "Avijjā mūlantiādayo avijjā kodhassa upanissayasahajātādivasena mūlaṃ hoti.",
  "atk-s0515a:1780_1": "Anupāyamanasikāro ca asmimāno ca ime dve upanissayavaseneva.",
  "atk-s0515a:1780_2": "Ahirikaanottappauddhaccā ime tayo upanissayasahajātādivasena mūlāni honti,",
  "atk-s0515a:1780_3": "tathā atimānassāpi.",
  "atk-s0515a:1781_0": "204.",
  "atk-s0515a:1781_1": "Paññaṃ purakkhatvāti paññaṃ pubbaṅgamaṃ katvā.",
  "atk-s0515a:1781_2": "Kalyāṇapītīti kalyāṇapītiyā samannāgato.",
  "atk-s0515a:1781_3": "Caturo sahetha paridevadhammeti anantaragāthāya vuccamāne paridevanīyadhamme saheyya.",
  "atk-s0515a:1782_0": "Vicayabahuloti parivīmaṃsanabahulo.",
  "atk-s0515a:1782_1": "Pavicayabahuloti visesena vīmaṃsanabahulo.",
  "atk-s0515a:1782_2": "Pekkhāyanabahuloti ikkhaṇabahulo.",
  "atk-s0515a:1782_3": "Samekkhāyanabahuloti esanabahulo.",
  "atk-s0515a:1782_4": "Vibhūtavihārīti pākaṭaṃ katvā ñātavihārī.",
  "atk-s0515a:1783_0": "Abhikkante paṭikkanteti ettha tāva abhikkantaṃ vuccati gamanaṃ.",
  "atk-s0515a:1783_1": "Paṭikkantaṃ nivattanaṃ.",
  "atk-s0515a:1783_2": "Tadubhayampi catūsu iriyāpathesu labbhati.",
  "atk-s0515a:1783_3": "Gamane tāva purato kāyaṃ abhiharanto abhikkamati nāma.",
  "atk-s0515a:1783_4": "Paṭinivattento paṭikkamati nāma.",
  "atk-s0515a:1783_5": "Ṭhānepi ṭhitakova kāyaṃ purato onamento abhikkamati nāma.",
  "atk-s0515a:1783_6": "Pacchato apanāmento paṭikkamati nāma.",
  "atk-s0515a:1783_7": "Nisajjāyapi nisinnakova āsanassa purimaaṅgābhimukho saṃsaranto abhikkamati nāma.",
  "atk-s0515a:1783_8": "Pacchimaaṅgappadesaṃ pacchā saṃsaranto paṭikkamati nāma.",
  "atk-s0515a:1783_9": "Nipajjāyapi eseva nayo.",
  "atk-s0515a:1784_0": "Sampajānakārī hotīti sampajaññena sabbakiccakārī,",
  "atk-s0515a:1784_1": "sampajaññameva vā kārī hoti.",
  "atk-s0515a:1784_2": "So hi abhikkantādīsu sampajaññaṃ karoteva,",
  "atk-s0515a:1784_3": "na katthaci sampajaññavirahito hoti.",
  "atk-s0515a:1784_4": "Ālokite vilokiteti ettha pana ālokitaṃ nāma purato pekkhanaṃ.",
  "atk-s0515a:1784_5": "Vilokitaṃ nāma anudisāpekkhanaṃ.",
  "atk-s0515a:1784_6": "Aññānipi heṭṭhā upari pacchato pekkhanavasena olokitaullokitaapalokitāni nāma honti.",
  "atk-s0515a:1784_7": "Tāni idha na gahitāni.",
  "atk-s0515a:1784_8": "Sāruppavasena pana imāneva dve gahitāni,",
  "atk-s0515a:1784_9": "iminā vā mukhena sabbāni gahitānevāti.",
  "atk-s0515a:1785_0": "Samiñjite pasāriteti pabbānaṃ samiñjanapasāraṇe.",
  "atk-s0515a:1785_1": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena,",
  "atk-s0515a:1785_2": "pattassa bhikkhāpaṭiggahaṇādivasena paribhogo dhāraṇaṃ nāma.",
  "atk-s0515a:1785_3": "Asitādīsu asiteti piṇḍapātabhojane.",
  "atk-s0515a:1785_4": "Pīteti yāguādipāne.",
  "atk-s0515a:1785_5": "Khāyiteti piṭṭhakhajjakādikhādane.",
  "atk-s0515a:1785_6": "Sāyiteti madhuphāṇitādisāyane.",
  "atk-s0515a:1785_7": "Uccārapassāvakammeti uccārassa ca passāvassa ca karaṇe.",
  "atk-s0515a:1785_8": "Gatādīsu gateti gamane.",
  "atk-s0515a:1785_9": "Ṭhiteti ṭhāne.",
  "atk-s0515a:1785_10": "Nisinneti nisajjāya.",
  "atk-s0515a:1786_0": "Sutteti sayane.",
  "atk-s0515a:1786_1": "Jāgariteti jāgaraṇe.",
  "atk-s0515a:1786_2": "Bhāsiteti kathane.",
  "atk-s0515a:1786_3": "Tattha upādārūpassa saddāyatanassa appavatte sati bhāsitā nāma na hoti,",
  "atk-s0515a:1786_4": "tasmiṃ pavattante hotīti pariggāhako bhikkhu bhāsite sampajānakārī nāma hoti.",
  "atk-s0515a:1786_5": "Vimuttāyatanasīsena dhammaṃ desentopi bāttiṃsatiracchānakathaṃ pahāya dasakathāvatthunissitaṃ kathaṃ kathentopi bhāsite sampajānakārī nāma.",
  "atk-s0515a:1786_6": "Tuṇhībhāveti akathane.",
  "atk-s0515a:1786_7": "Tattha upādārūpassa saddāyatanassa pavattiyaṃ tuṇhībhāvo nāma natthi,",
  "atk-s0515a:1786_8": "appavattiyaṃ hotīti pariggāhako bhikkhu tuṇhībhāve sampajānakārī nāma hoti.",
  "atk-s0515a:1786_9": "Aṭṭhatiṃsaārammaṇesu cittaruciyaṃ kammaṭṭhānaṃ gahetvā nisinnopi dutiyajjhānaṃ samāpannopi tuṇhībhāve sampajānakārī nāma.",
  "atk-s0515a:1786_10": "Ettha ca eko iriyāpatho dvīsu ṭhānesu āgato.",
  "atk-s0515a:1786_11": "So heṭṭhā abhikkante paṭikkanteti ettha bhikkhācāragāmaṃ gacchato āgacchato ca addhānagamanavasena kathito.",
  "atk-s0515a:1786_12": "Gate ṭhiteti ettha vihāre cuṇṇikapāduddhāravasena kathitoti veditabbo.",
  "atk-s0515a:1786_13": "Buddhānussativasenātiādayo heṭṭhā tattha tattha pakāsitā eva.",
  "atk-s0515a:1787_0": "Aratīti ratipaṭikkhepo.",
  "atk-s0515a:1787_1": "Aratitāti aramanākāro.",
  "atk-s0515a:1787_2": "Anabhiratīti anabhiratabhāvo.",
  "atk-s0515a:1787_3": "Anabhiramanāti anabhiramanākāro.",
  "atk-s0515a:1787_4": "Ukkaṇṭhitāti ukkaṇṭhanākāro.",
  "atk-s0515a:1787_5": "Paritassitāti ukkaṇṭhanavaseneva paritassanā.",
  "atk-s0515a:1788_0": "205.",
  "atk-s0515a:1788_1": "Kiṃ sū asissanti kiṃ bhuñjissāmi.",
  "atk-s0515a:1788_2": "Kuva vā asissanti kuhiṃ vā asissāmi.",
  "atk-s0515a:1788_3": "Dukkhaṃ vata settha kuvajja sessanti imaṃ rattiṃ dukkhaṃ sayiṃ,",
  "atk-s0515a:1788_4": "ajja āgamanarattiṃ kattha sayissaṃ.",
  "atk-s0515a:1788_5": "Ete vitakketi ete piṇḍapātanissite dve,",
  "atk-s0515a:1788_6": "senāsananissite dveti cattāro vitakke.",
  "atk-s0515a:1788_7": "Aniketacārīti apalibodhacārī nittaṇhacārī.",
  "atk-s0515a:1789_0": "Phalake vāti vaṅkādiphalakapīṭhe ca.",
  "atk-s0515a:1789_1": "Āgāmirattinti āgamanirattiyaṃ.",
  "atk-s0515a:1789_2": "Ādevaneyyeti visesena devaniyye.",
  "atk-s0515a:1789_3": "Paridevaneyyeti samantato devaniyye.",
  "atk-s0515a:1790_0": "206.",
  "atk-s0515a:1790_1": "Kāleti piṇḍapātakāle piṇḍapātasaṅkhātaṃ annaṃ vā,",
  "atk-s0515a:1790_2": "cīvarakāle cīvarasaṅkhātaṃ vasanaṃ vā laddhā dhammena samenāti adhippāyo.",
  "atk-s0515a:1790_3": "Mattaṃ sa jaññāti pariggahe ca paribhoge ca so pamāṇaṃ jāneyya.",
  "atk-s0515a:1790_4": "Idhāti sāsane,",
  "atk-s0515a:1790_5": "nipātamattameva vā etaṃ.",
  "atk-s0515a:1790_6": "Tosanatthanti santosatthaṃ,",
  "atk-s0515a:1790_7": "etadatthaṃ mattaṃ jāneyyāti vuttaṃ hoti.",
  "atk-s0515a:1790_8": "So tesu guttoti so bhikkhu tesu paccayesu gutto.",
  "atk-s0515a:1790_9": "Yatacārīti saññatavihāro,",
  "atk-s0515a:1790_10": "rakkhitairiyāpatho rakkhitakāyavacīmanodvāro cāti vuttaṃ hoti.",
  "atk-s0515a:1790_11": "“Yaticārī”tipi pāṭho,",
  "atk-s0515a:1790_12": "esoyevattho.",
  "atk-s0515a:1790_13": "Rusitoti rosito.",
  "atk-s0515a:1790_14": "Ghaṭṭitoti vuttaṃ hoti.",
  "atk-s0515a:1791_0": "Dvīhi kāraṇehi mattaṃ jāneyyāti dvīhi bhāgehi pamāṇaṃ jāneyya.",
  "atk-s0515a:1791_1": "Paṭiggahaṇato vāti parehi diyyamānaggahaṇakālato vā.",
  "atk-s0515a:1791_2": "Paribhogato vāti paribhuñjanakālato vā.",
  "atk-s0515a:1791_3": "Thokepi diyyamāneti appakepi diyyamāne.",
  "atk-s0515a:1791_4": "Kulānudayāyāti kulānaṃ anudayatāya.",
  "atk-s0515a:1791_5": "Kulānurakkhāyāti kulānaṃ anurakkhaṇatthāya.",
  "atk-s0515a:1791_6": "Paṭiggaṇhātīti thokampi gaṇhāti.",
  "atk-s0515a:1791_7": "Bahukepi diyyamāneti anappakepi diyyamāne.",
  "atk-s0515a:1791_8": "Kāyaparihārikaṃ cīvaraṃ paṭiggaṇhātīti ettha kāyaṃ pariharati posetīti kāyaparihārikaṃ.",
  "atk-s0515a:1791_9": "Kucchiparihārikanti kucchiṃ pariharati posetīti kucchiparihārikaṃ.",
  "atk-s0515a:1791_10": "Itarītarapaccayasantosena samannāgatassa bhikkhuno aṭṭha parikkhārā vaṭṭanti tīṇi cīvarāni patto dantakaṭṭhacchedanavāsi",
  "atk-s0515a:1791_11": "ekā sūci kāyabandhanaṃ parissāvananti.",
  "atk-s0515a:1791_12": "Vuttampi cetaṃ –",
  "atk-s0515a:1792_0": "“Ticīvarañca patto ca, vāsi sūci ca bandhanaṃ;",
  "atk-s0515a:1793_0": "Parissāvanena aṭṭhete, yuttayogassa bhikkhuno”ti. ;",
  "atk-s0515a:1794_0": "Te sabbe kāyaparihārikāpi honti kucchiparihārikāpi. Kathaṃ?",
  "atk-s0515a:1794_1": "Ticīvaraṃ tāva nivāsetvā ca pārupitvā ca vicaraṇakāle kāyaṃ pariharati posetīti kāyaparihārikaṃ hoti.",
  "atk-s0515a:1794_2": "Cīvarakaṇṇena udakaṃ parissāvetvā pivanakāle khāditabbaphalāphalaggahaṇakāle ca kucchiṃ pariharati posetīti kucchiparihārikaṃ hoti.",
  "atk-s0515a:1795_0": "Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko hoti.",
  "atk-s0515a:1795_1": "Āhāraṃ gahetvā bhuñjanakāle kucchiparihāriko.",
  "atk-s0515a:1795_2": "Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti.",
  "atk-s0515a:1795_3": "Ucchucchedananāḷikerāditacchanakāle kucchiparihārikā.",
  "atk-s0515a:1795_4": "Sūci cīvarasibbanakāle kāyaparihārikā hoti.",
  "atk-s0515a:1795_5": "Pūvaṃ vā phalaṃ vā vijjhitvā khādanakāle kucchiparihārikā.",
  "atk-s0515a:1795_6": "Kāyabandhanaṃ bandhitvā vicaraṇakāle kāyaparihārikaṃ.",
  "atk-s0515a:1795_7": "Ucchuādīni bandhitvā gahaṇakāle kucchiparihārikaṃ.",
  "atk-s0515a:1795_8": "Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle ca kāyaparihārikaṃ,",
  "atk-s0515a:1795_9": "pānīyapāṇakaparissāvanakāle teneva tilataṇḍulaputhukādīni gahetvā khādanakāle ca kucchiparihārikaṃ.",
  "atk-s0515a:1796_0": "Paṭisaṅkhāyonisoti upāyena pathena paṭisaṅkhāya ñatvā,",
  "atk-s0515a:1796_1": "paccavekkhitvāti attho.",
  "atk-s0515a:1796_2": "Ettha ca “sītassa paṭighātāyā”tiādinā nayena vuttapaccavekkhaṇameva yoniso paṭisaṅkhāti veditabbaṃ.",
  "atk-s0515a:1796_3": "Tattha cīvaranti antaravāsakādīsu yaṃkiñci.",
  "atk-s0515a:1796_4": "Paṭisevatīti paribhuñjati nivāseti vā pārupati vā.",
  "atk-s0515a:1796_5": "Yāvadevāti payojanāvadhiparicchedaniyamavacanaṃ.",
  "atk-s0515a:1796_6": "Ettakameva hi yogino cīvarapaṭisevane payojanaṃ,",
  "atk-s0515a:1796_7": "yadidaṃ sītassa paṭighātāyātiādi,",
  "atk-s0515a:1796_8": "na ito bhiyyo.",
  "atk-s0515a:1796_9": "Sītassāti ajjhattadhātukkhobhavasena vā bahiddhā utupariṇāmanavasena vā uppannassa yassa kassaci sītassa.",
  "atk-s0515a:1797_0": "Paṭighātāyāti paṭihananatthaṃ.",
  "atk-s0515a:1797_1": "Yathā sarīre ābādhaṃ na uppādeti,",
  "atk-s0515a:1797_2": "evaṃ tassa vinodanatthaṃ.",
  "atk-s0515a:1797_3": "Sītabbhāhate hi sarīre vikkhittacitto yoniso padahituṃ na sakkoti.",
  "atk-s0515a:1797_4": "Tasmā sītassa paṭighātāya cīvaraṃ sevitabbanti bhagavā anuññāsi.",
  "atk-s0515a:1797_5": "Esa nayo sabbattha.",
  "atk-s0515a:1797_6": "Kevalañhettha uṇhassāti aggisantāpassa,",
  "atk-s0515a:1797_7": "tassa vanadāhādīsu sambhavo veditabbo.",
  "atk-s0515a:1797_8": "Ḍaṃsamakasavātātapasarīsapasamphassānanti ettha pana ḍaṃsāti ḍaṃsanamakkhikā.",
  "atk-s0515a:1797_9": "“Andhamakkhikā”tipi vuccanti.",
  "atk-s0515a:1797_10": "Makasāti makasā eva.",
  "atk-s0515a:1797_11": "Vātāti sarajaarajādibhedā.",
  "atk-s0515a:1797_12": "Ātapoti sūriyātapo.",
  "atk-s0515a:1797_13": "Sarīsapāti ye keci sarantā gacchanti dīghajātikā sappādayo,",
  "atk-s0515a:1797_14": "tesaṃ daṭṭhasamphasso ca phuṭṭhasamphasso cāti duvidho samphasso;",
  "atk-s0515a:1797_15": "sopi cīvaraṃ pārupitvā nisinnaṃ na bādhati.",
  "atk-s0515a:1797_16": "Tasmā tādisesu ṭhānesu tesaṃ paṭighātatthāya paṭisevati.",
  "atk-s0515a:1797_17": "Yāvadevāti puna etassa vacanaṃ niyatapayojanāvadhiparicchedadassanatthaṃ.",
  "atk-s0515a:1797_18": "Hirikopīnapaṭicchādanatthanti niyatapayojanaṃ,",
  "atk-s0515a:1797_19": "itarāni kadāci honti.",
  "atk-s0515a:1797_20": "Tattha hirikopīnanti taṃ taṃ sambādhaṭṭhānaṃ.",
  "atk-s0515a:1797_21": "Yasmiṃ yasmiñhi aṅge vivariyamāne hirī kuppati vinassati,",
  "atk-s0515a:1797_22": "taṃ taṃ hiriṃ kopanato hirikopīnanti vuccati.",
  "atk-s0515a:1797_23": "Tassa ca hirikopīnassa paṭicchādanatthanti hirikopīnapaṭicchādanatthaṃ.",
  "atk-s0515a:1797_24": "“Hirikopīnaṃ paṭicchādanattha”ntipi pāṭho.",
  "atk-s0515a:1798_0": "Piṇḍapātanti yaṃkiñci āhāraṃ.",
  "atk-s0515a:1798_1": "Yo hi koci āhāro bhikkhuno piṇḍolyena patte patitattā “piṇḍapāto”ti vuccati.",
  "atk-s0515a:1798_2": "Piṇḍānaṃ vā pāto piṇḍapāto,",
  "atk-s0515a:1798_3": "tattha tattha laddhānaṃ bhikkhānaṃ sannipāto,",
  "atk-s0515a:1798_4": "samūhoti vuttaṃ hoti.",
  "atk-s0515a:1798_5": "Sesaṃ heṭṭhā vuttanayameva.",
  "atk-s0515a:1799_0": "Senāsananti sayanañca āsanañca.",
  "atk-s0515a:1799_1": "Yattha yattha hi seti vihāre vā aḍḍhayogādimhi vā,",
  "atk-s0515a:1799_2": "taṃ senaṃ.",
  "atk-s0515a:1799_3": "Yattha yattha āsati nisīdati,",
  "atk-s0515a:1799_4": "taṃ āsanaṃ,",
  "atk-s0515a:1799_5": "taṃ ekato katvā “senāsana”nti vuccati.",
  "atk-s0515a:1799_6": "Utuparissayavinodanapaṭisallānārāmatthanti parisahanaṭṭhena utuyeva utuparissayo.",
  "atk-s0515a:1799_7": "Utuparissayassa vinodanatthañca paṭisallānārāmatthañca.",
  "atk-s0515a:1799_8": "Yo sarīrābādhacittavikkhepakaro asappāyo utu senāsanapaṭisevanena vinodetabbo hoti,",
  "atk-s0515a:1799_9": "tassa vinodanatthaṃ ekībhāvasukhatthañcāti vuttaṃ hoti.",
  "atk-s0515a:1799_10": "Kāmañca sītapaṭighātādināva utuparissayavinodanaṃ vuttameva.",
  "atk-s0515a:1799_11": "Yathā pana cīvarapaṭisevane “hirikopīnapaṭicchādanaṃ niyatapayojanaṃ,",
  "atk-s0515a:1799_12": "itarāni kadāci kadāci bhavantī”ti vuttaṃ,",
  "atk-s0515a:1799_13": "evamidhāpi niyatautuparissayavinodanaṃ sandhāya idaṃ vuttanti veditabbaṃ.",
  "atk-s0515a:1799_14": "Atha vā ayaṃ vuttappakāro utu utuyeva.",
  "atk-s0515a:1799_15": "Parissayo pana duvidho pākaṭaparissayo ca paṭicchannaparissayo ca.",
  "atk-s0515a:1799_16": "Tattha pākaṭaparissayo sīhabyagghādayo,",
  "atk-s0515a:1799_17": "paṭicchannaparissayo rāgadosādayo.",
  "atk-s0515a:1799_18": "Te yattha apariguttiyā ca asappāyarūpadassanādinā ca ābādhaṃ na karonti,",
  "atk-s0515a:1799_19": "taṃ senāsanaṃ evaṃ jānitvā paccavekkhitvā paṭisevanto bhikkhu paṭisaṅkhā yoniso senāsanaṃ utuparissayavinodanatthaṃ paṭisevatīti veditabbo.",
  "atk-s0515a:1800_0": "Gilānapaccayabhesajjaparikkhāranti ettha rogassa paṭiayanaṭṭhena paccayo,",
  "atk-s0515a:1800_1": "paccanīkagamanaṭṭhenāti attho.",
  "atk-s0515a:1800_2": "Yassa kassaci sappāyassetaṃ adhivacanaṃ.",
  "atk-s0515a:1800_3": "Bhisakkassa kammaṃ tena anuññātattāti bhesajjaṃ.",
  "atk-s0515a:1800_4": "Gilānapaccayova bhesajjaṃ gilānapaccayabhesajjaṃ,",
  "atk-s0515a:1800_5": "yaṃ kiñci gilānassa sappāyaṃ bhisakkakammaṃ telamadhuphāṇitādīti vuttaṃ hoti.",
  "atk-s0515a:1800_6": "Parikkhāroti pana “sattahi nagaraparikkhārehi suparikkhattaṃ hotī”tiādīsu parivāro vuccati.",
  "atk-s0515a:1800_7": "“Ratho sīlaparikkhāro,",
  "atk-s0515a:1800_8": "jhānakkho cakkavīriyo”tiādīsu alaṅkāro.",
  "atk-s0515a:1800_9": "“Ye ca kho ime pabbajitena jīvitaparikkhārā samudānetabbā”tiādīsu sambhāro.",
  "atk-s0515a:1800_10": "Idha pana sambhāropi parivāropi vaṭṭati.",
  "atk-s0515a:1800_11": "Tañca gilānapaccayabhesajjaṃ jīvitassa parivāropi hoti,",
  "atk-s0515a:1800_12": "jīvitanāsakābādhuppattiyā antaraṃ adatvā rakkhaṇato sambhāropi.",
  "atk-s0515a:1800_13": "Yathāciraṃ pavattati,",
  "atk-s0515a:1800_14": "evamassa kāraṇabhāvato;",
  "atk-s0515a:1800_15": "tasmā “parikkhāro”ti vuccati.",
  "atk-s0515a:1800_16": "Evaṃ gilānapaccayabhesajjañca taṃ parikkhāro cāti gilānapaccayabhesajjaparikkhāro,",
  "atk-s0515a:1800_17": "taṃ gilānapaccayabhesajjaparikkhāraṃ.",
  "atk-s0515a:1800_18": "Gilānassa yaṃ kiñci sappāyaṃ bhisakkānuññātaṃ telamadhuphāṇitādijīvitaparikkhāranti vuttaṃ hoti.",
  "atk-s0515a:1801_0": "Uppannānanti jātānaṃ bhūtānaṃ nibbattānaṃ.",
  "atk-s0515a:1801_1": "Veyyābādhikānanti ettha byābādhoti dhātukkhobho taṃsamuṭṭhānā ca kuṭṭhagaṇḍapīḷakādayo,",
  "atk-s0515a:1801_2": "byābādhato uppannattā veyyābādhikā.",
  "atk-s0515a:1801_3": "Vedanānanti dukkhavedanā,",
  "atk-s0515a:1801_4": "akusalavipākavedanā,",
  "atk-s0515a:1801_5": "tāsaṃ veyyābādhikānaṃ vedanānaṃ.",
  "atk-s0515a:1801_6": "Abyābajjhaparamatāyāti niddukkhaparamatāya.",
  "atk-s0515a:1801_7": "Yāva taṃ dukkhaṃ sabbaṃ pahīnaṃ hoti,",
  "atk-s0515a:1801_8": "tāvāti attho.",
  "atk-s0515a:1802_0": "Santuṭṭho hotīti paccayasantosena santuṭṭho hoti.",
  "atk-s0515a:1802_1": "Itarītarena cīvarenāti thūlasukhumalūkhapaṇītathirajiṇṇānaṃ yena kenaci.",
  "atk-s0515a:1802_2": "Atha kho yathāladdhādīnaṃ itarītarena yena kenaci santuṭṭho hotīti attho.",
  "atk-s0515a:1802_3": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0515a:1802_4": "Piṇḍapātādīsupi eseva nayo.",
  "atk-s0515a:1803_0": "Vaṇṇavādīti eko santuṭṭho hoti,",
  "atk-s0515a:1803_1": "santosassa vaṇṇaṃ na katheti,",
  "atk-s0515a:1803_2": "eko na santuṭṭho hoti,",
  "atk-s0515a:1803_3": "santosassa vaṇṇaṃ katheti,",
  "atk-s0515a:1803_4": "eko neva santuṭṭho hoti,",
  "atk-s0515a:1803_5": "na santosassa vaṇṇaṃ katheti,",
  "atk-s0515a:1803_6": "eko santuṭṭho ca hoti,",
  "atk-s0515a:1803_7": "santosassa vaṇṇaṃ katheti,",
  "atk-s0515a:1803_8": "taṃ dassetuṃ “itarītaracīvarasantuṭṭhiyā ca vaṇṇavādī”ti vuttaṃ.",
  "atk-s0515a:1803_9": "Anesananti dūteyyapahīnagamanānuyogappabhedaṃ nānappakāraṃ anesanaṃ.",
  "atk-s0515a:1803_10": "Appatirūpanti ayuttaṃ.",
  "atk-s0515a:1803_11": "Aladdhā cāti alabhitvā.",
  "atk-s0515a:1803_12": "Yathā ekacco “kathaṃ nu kho cīvaraṃ labhissāmī”ti puññavantehi bhikkhūhi saddhiṃ ekato hutvā kohaññaṃ karonto uttassati paritassati,",
  "atk-s0515a:1803_13": "santuṭṭho bhikkhu evaṃ aladdhā ca cīvaraṃ na paritassati.",
  "atk-s0515a:1803_14": "Laddhā cāti dhammena samena labhitvā.",
  "atk-s0515a:1803_15": "Agadhitoti vigatalobhavanto.",
  "atk-s0515a:1803_16": "Amucchitoti adhimattataṇhāya mucchaṃ anāpanno.",
  "atk-s0515a:1803_17": "Anajjhāpannoti taṇhāya anotthaṭo apariyonaddho.",
  "atk-s0515a:1803_18": "Ādīnavadassāvīti anesanāpattiyañca gadhitaparibhoge ca ādīnavaṃ passamāno.",
  "atk-s0515a:1803_19": "Nissaraṇapaññoti “yāvadeva sītassa paṭighātāyā”ti vuttaṃ nissaraṇaṃ eva pajānanto.",
  "atk-s0515a:1803_20": "Itarītaracīvarasantuṭṭhiyāti yena kenaci cīvarena santuṭṭhiyā.",
  "atk-s0515a:1803_21": "Nevattānukkaṃsetīti “ahaṃ paṃsukūliko,",
  "atk-s0515a:1803_22": "mayā upasampadamāḷeyeva paṃsukūlikaṅgaṃ gahitaṃ,",
  "atk-s0515a:1803_23": "ko mayā sadiso atthī”ti attukkaṃsanaṃ na karoti.",
  "atk-s0515a:1803_24": "Na paraṃ vambhetīti “ime panaññe bhikkhū na paṃsukūlikā”ti vā “paṃsukūlikamattampi etesaṃ natthī”ti vā evaṃ paraṃ na vambheti.",
  "atk-s0515a:1804_0": "Yo hi tattha dakkhoti yo tasmiṃ cīvarasantose vaṇṇavādī,",
  "atk-s0515a:1804_1": "tāsu vā dakkho cheko byatto.",
  "atk-s0515a:1804_2": "Analasoti sātaccakiriyāya ālasiyavirahito.",
  "atk-s0515a:1804_3": "Sampajāno paṭissatoti sampajānapaññāya ceva satiyā ca yutto.",
  "atk-s0515a:1804_4": "Porāṇeti na adhunuppattike.",
  "atk-s0515a:1804_5": "Aggaññeti “aggo”ti jānitabbe.",
  "atk-s0515a:1804_6": "Ariyavaṃse ṭhitoti ariyānaṃ vaṃse patiṭṭhito.",
  "atk-s0515a:1804_7": "Ariyavaṃsoti ca yathā hi khattiyavaṃso brāhmaṇavaṃso vessavaṃso suddavaṃso samaṇavaṃso kulavaṃso rājavaṃso,",
  "atk-s0515a:1804_8": "evaṃ ayampi aṭṭhamo ariyavaṃso ariyatanti ariyapaveṇī nāma hoti.",
  "atk-s0515a:1804_9": "So kho panāyaṃ ariyavaṃso imesaṃ vaṃsānaṃ mūlagandhādīnaṃ kāḷānusārigandhādayo viya aggamakkhāyati.",
  "atk-s0515a:1804_10": "Ke pana te ariyā yesaṃ eso vaṃsoti?",
  "atk-s0515a:1804_11": "Ariyā vuccanti buddhā ca paccekabuddhā ca tathāgatasāvakā ca,",
  "atk-s0515a:1804_12": "etesaṃ ariyānaṃ vaṃsoti ariyavaṃso.",
  "atk-s0515a:1804_13": "Ito pubbe hi satasahassakappādikānaṃ catunnaṃ asaṅkhyeyyānaṃ matthake taṇhaṅkaro meṅkero saraṇaṅkaro dīpaṅkaroti cattāro buddhā uppannā, te ariyā,",
  "atk-s0515a:1804_14": "tesaṃ ariyānaṃ vaṃsoti ariyavaṃso.",
  "atk-s0515a:1804_15": "Tesaṃ buddhānaṃ parinibbānato aparabhāge ekaṃ asaṅkhyeyyaṃ atikkamitvā koṇḍañño nāma buddho uppanno…pe…",
  "atk-s0515a:1804_16": "imasmiṃ kappe kakusandho koṇāgamano kassapo amhākaṃ bhagavā gotamoti cattāro buddhā uppannā,",
  "atk-s0515a:1804_17": "tesaṃ ariyānaṃ vaṃsoti ariyavaṃso.",
  "atk-s0515a:1804_18": "Api ca atītānāgatapaccuppannānaṃ sabbabuddhapaccekabuddhasāvakānaṃ ariyānaṃ vaṃsoti ariyavaṃso,",
  "atk-s0515a:1804_19": "tasmiṃ ariyavaṃse patiṭṭhito.",
  "atk-s0515a:1805_0": "Itarītarena piṇḍapātenāti yena kenaci piṇḍapātena.",
  "atk-s0515a:1805_1": "Senāsanādīsupi eseva nayo.",
  "atk-s0515a:1805_2": "Āyatanesūti cakkhādīsu āyatanesu.",
  "atk-s0515a:1806_0": "Yatoti saññato.",
  "atk-s0515a:1806_1": "Yattoti yattavā.",
  "atk-s0515a:1806_2": "Paṭiyattoti ativiya yattavā.",
  "atk-s0515a:1806_3": "Guttoti rakkhito.",
  "atk-s0515a:1806_4": "Gopitoti mañjūsāya viya paṭṭhapito.",
  "atk-s0515a:1806_5": "Rakkhitoti paṭisāmito.",
  "atk-s0515a:1806_6": "Saṃvutoti dvārasaṃvaraṇena pihito.",
  "atk-s0515a:1806_7": "Khuṃsitoti garahito.",
  "atk-s0515a:1806_8": "Vambhitoti apasādito.",
  "atk-s0515a:1806_9": "Ghaṭṭitoti ghaṭṭanamāpādito.",
  "atk-s0515a:1806_10": "Garahitoti avamaññito.",
  "atk-s0515a:1806_11": "Upavaditoti akkosito.",
  "atk-s0515a:1807_0": "Pharusenāti mammacchedanavacanena. Kakkhaḷenāti dāruṇena. Nappaṭivajjāti paṭippharitvā na katheyya.",
  "atk-s0515a:1808_0": "207.",
  "atk-s0515a:1808_1": "Jhānānuyuttoti anuppannuppādanena uppannasevanena ca jhānena anuyutto.",
  "atk-s0515a:1808_2": "Upekkhamārabbha samāhitattoti catutthajjhānupekkhaṃ uppādetvā samāhitacitto.",
  "atk-s0515a:1808_3": "Takkāsayaṃ kukkuccañcupacchindeti kāmavitakkādivitakkañca kāmasaññādikaṃ vitakkassa āsayañca hatthakukkuccādikukkuccañca upacchindeyya.",
  "atk-s0515a:1809_0": "Anuppannassa vā paṭhamassa jhānassa uppādāyāti tasmiṃ attabhāve anuppannassa vā uppajjitvā parihīnassa",
  "atk-s0515a:1809_1": "vā paṭhamajjhānassa uppādanatthaṃ attano santāne paṭilābhatthaṃ.",
  "atk-s0515a:1809_2": "Uppannaṃ vā paṭhamaṃ jhānaṃ āsevatītiādīsu ettha ādarena sevati paguṇaṃ karoti bhāveti vaḍḍheti bahulīkaroti punappunaṃ karoti.",
  "atk-s0515a:1810_0": "Upekkhāti catutthajjhāne uppannā tatramajjhattupekkhā.",
  "atk-s0515a:1810_1": "Upekkhāti sabhāvapadaṃ.",
  "atk-s0515a:1810_2": "Upekkhanāti upapattito ikkhanākāro.",
  "atk-s0515a:1810_3": "Ajjhupekkhanāti adhikā hutvā ikkhanā.",
  "atk-s0515a:1810_4": "Cittasamatāti cittassa samatā cittassa ūnātirittataṃ vajjetvā samabhāvo.",
  "atk-s0515a:1810_5": "Cittappassaddhatāti cittassa appagabbhatā,",
  "atk-s0515a:1810_6": "athaddhabhāvoti attho.",
  "atk-s0515a:1810_7": "Majjhattatā cittassāti na sattassa na posassa,",
  "atk-s0515a:1810_8": "cittassa majjhattabhāvoti attho.",
  "atk-s0515a:1810_9": "Catutthe jhāne upekkhaṃ ārabbhāti catutthasmiṃ jhānasmiṃ uppannaṃ tatramajjhattupekkhaṃ paṭicca.",
  "atk-s0515a:1810_10": "Ekaggacittoti ekārammaṇe pavattacitto.",
  "atk-s0515a:1810_11": "Avikkhittacittoti uddhaccavirahito na vikkhittacitto.",
  "atk-s0515a:1811_0": "Nava vitakkā vuttanayā eva.",
  "atk-s0515a:1811_1": "Kāmavitakkānaṃ kāmasaññāsayoti kāmavitakkaṃ vitakkentassa uppannā kāmasaññā tesaṃ vitakkānaṃ āsayo vasanokāsoti kāmasaññāsayo.",
  "atk-s0515a:1811_2": "Byāpādavitakkādīsupi eseva nayo.",
  "atk-s0515a:1812_0": "208.",
  "atk-s0515a:1812_1": "Cudito vacībhi satimābhinandeti upajjhāyādīhi vācāhi codito samāno satimā hutvā taṃ codanaṃ abhinandeyya.",
  "atk-s0515a:1812_2": "Vācaṃ pamuñce kusalanti ñāṇasamuṭṭhitaṃ vācaṃ pamuñceyya.",
  "atk-s0515a:1812_3": "Nātivelanti ativelaṃ pana vācaṃ kālavelañca sīlavelañca atikkantaṃ nappamuñceyya.",
  "atk-s0515a:1812_4": "Janavādadhammāyāti janaparivādakathāya.",
  "atk-s0515a:1812_5": "Na cetayeyyāti cetanaṃ na uppādeyya.",
  "atk-s0515a:1813_0": "Idaṃ te appattanti idaṃ tava na pattaṃ.",
  "atk-s0515a:1813_1": "Asāruppanti tava payogaṃ asāruppaṃ.",
  "atk-s0515a:1813_2": "Asīlaṭṭhanti tava payogaṃ na sīle patiṭṭhanti asīlaṭṭhaṃ,",
  "atk-s0515a:1813_3": "sīle ṭhitassa payogaṃ na hotīti vuttaṃ hoti.",
  "atk-s0515a:1813_4": "Keci “asiliṭṭha”nti paṭhanti,",
  "atk-s0515a:1813_5": "amaṭṭhavacananti atthaṃ vaṇṇayanti.",
  "atk-s0515a:1814_0": "Nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "atk-s0515a:1814_1": "Pavattāranti kicchajīvike duggatamanusse anukampaṃ katvā “ehi sukhena te jīvanupāyaṃ dassessāmī”ti nidhiṭṭhānaṃ",
  "atk-s0515a:1814_2": "netvā hatthaṃ pasāretvā “imaṃ gahetvā sukhaṃ jīvā”ti ācikkhitāraṃ viya.",
  "atk-s0515a:1814_3": "Vajjadassinanti dve vajjadassino “iminā naṃ asāruppena vā khalitena vā saṅghamajjhe niggaṇhissāmī”ti",
  "atk-s0515a:1814_4": "randhagavesako ca aññātaṃ ñāpanatthāya ñātaṃ anuggaṇhatthāya sīlādinā cassa vuddhikāmatāya taṃ taṃ vajjaṃ",
  "atk-s0515a:1814_5": "olokanena ullapanasabhāvasaṇṭhito ca.",
  "atk-s0515a:1814_6": "Ayaṃ idha adhippeto.",
  "atk-s0515a:1814_7": "Yathā hi duggatamanusso “imaṃ gaṇhāhī”ti tajjetvā poṭṭhetvāpi nidhiṃ dassente kopaṃ na karoti,",
  "atk-s0515a:1814_8": "pamuditova hoti,",
  "atk-s0515a:1814_9": "evameva evarūpe puggale asāruppaṃ vā khalitaṃ vā disvā ācikkhante kopo na kātabbo,",
  "atk-s0515a:1814_10": "tuṭṭheneva bhavitabbaṃ.",
  "atk-s0515a:1814_11": "“Bhante mahantaṃ vo kataṃ kammaṃ,",
  "atk-s0515a:1814_12": "mayhaṃ ācariyupajjhāyaṭṭhāne ṭhatvā ovadantehi punapi maṃ vadeyyāthā”ti pavāretabbameva.",
  "atk-s0515a:1814_13": "Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā “ayaṃ me mukhodakadānādīhi sakkaccaṃ upaṭṭhahati,",
  "atk-s0515a:1814_14": "sace naṃ vakkhāmi,",
  "atk-s0515a:1814_15": "na maṃ upaṭṭhahissati,",
  "atk-s0515a:1814_16": "evaṃ mama parihāni bhavissatī”ti vattuṃ avisahanto na niggayhavādī nāma hoti,",
  "atk-s0515a:1814_17": "so imasmiṃ sāsane kacavaraṃ ākirati.",
  "atk-s0515a:1814_18": "Yo pana tathārūpaṃ vajjaṃ disvā vajjānurūpaṃ tajjetvā paṇāmento daṇḍakammaṃ karonto vihārā nīharanto sikkhāpeti,",
  "atk-s0515a:1814_19": "ayaṃ niggayhavādī nāma seyyathāpi sammāsambuddho.",
  "atk-s0515a:1814_20": "Vuttañhetaṃ –",
  "atk-s0515a:1814_21": "“niggayha niggayhāhaṃ, ānanda, vakkhāmi,",
  "atk-s0515a:1814_22": "pavayha pavayhāhaṃ, ānanda, vakkhāmi,",
  "atk-s0515a:1814_23": "yo sāro so ṭhassatī”ti.",
  "atk-s0515a:1814_24": "Medhāvinti dhammojapaññāya samannāgataṃ.",
  "atk-s0515a:1814_25": "Tādisanti evarūpaṃ paṇḍitaṃ bhajeyya payirupāseyya.",
  "atk-s0515a:1814_26": "Tādisañhi ācariyaṃ bhajamānassa antevāsikassa seyyova hoti,",
  "atk-s0515a:1814_27": "na pāpiyo,",
  "atk-s0515a:1814_28": "vuḍḍhiyeva hoti,",
  "atk-s0515a:1814_29": "no parihānīti.",
  "atk-s0515a:1815_0": "Ovadeyyāti uppanne vatthusmiṃ vadanto ovadati nāma,",
  "atk-s0515a:1815_1": "anuppanne “ayasopi te siyā”tiādivasena anāgataṃ dassento anusāsati nāma.",
  "atk-s0515a:1815_2": "Sammukhā vadantopi ovadati nāma,",
  "atk-s0515a:1815_3": "parammukhā dūtaṃ vā sāsanaṃ vā pesento anusāsati nāma.",
  "atk-s0515a:1815_4": "Sakiṃ vadantopi ovadati nāma,",
  "atk-s0515a:1815_5": "punappunaṃ vadanto anusāsati nāma.",
  "atk-s0515a:1815_6": "Ovadanto eva vā anusāsati nāmāti evaṃ ovadeyya anusāseyya.",
  "atk-s0515a:1815_7": "Asabbhāti akusaladhammā nivāreyya,",
  "atk-s0515a:1815_8": "kusaladhamme patiṭṭhapeyyāti attho.",
  "atk-s0515a:1815_9": "Satañhi so piyo hotīti so evarūpo puggalo buddhādīnaṃ sappurisānaṃ piyo hoti.",
  "atk-s0515a:1815_10": "Ye pana adiṭṭhadhammā avitiṇṇaparalokā āmisacakkhukā jīvikatthāya pabbajitā,",
  "atk-s0515a:1815_11": "tesaṃ asataṃ so ovādako anusāsako “na tvaṃ amhākaṃ upajjhāyo,",
  "atk-s0515a:1815_12": "na ācariyo,",
  "atk-s0515a:1815_13": "kasmā amhākaṃ ovadasī”ti evaṃ mukhasattīhi vijjhantānaṃ appiyo hotīti.",
  "atk-s0515a:1816_0": "Ekakammanti apalokanakammādikaṃ ekakammaṃ.",
  "atk-s0515a:1816_1": "Ekuddesoti nidānuddesādiko ekuddeso.",
  "atk-s0515a:1816_2": "Samasikkhatāti samānasikkhatā.",
  "atk-s0515a:1816_3": "Āhatacittatanti kodhena pahatacittabhāvaṃ.",
  "atk-s0515a:1816_4": "Khilajātatanti thaddhabhāvaṃ.",
  "atk-s0515a:1816_5": "Pañcapi cetokhileti buddhadhammasaṅghasikkhāsabrahmacārīsu pañcasupi cittassa thaddhabhāve.",
  "atk-s0515a:1817_0": "Ñāṇasamuṭṭhitaṃ vācanti ñāṇasampayuttacittena uppāditaṃ vākyaṃ.",
  "atk-s0515a:1817_1": "Muñceyyāti vissajjeyya.",
  "atk-s0515a:1817_2": "Atthūpasaṃhitanti atthasahitaṃ kāraṇasahitaṃ.",
  "atk-s0515a:1817_3": "Dhammūpasaṃhitanti dhammena yuttaṃ.",
  "atk-s0515a:1817_4": "Kālātikkantaṃ vācaṃ na bhāseyyāti kālātītaṃ vācaṃ na katheyya tassa kālassa atikkantattā.",
  "atk-s0515a:1817_5": "Velātikkantanti mariyādātītaṃ vacanaṃ na bhaṇeyya vacanamariyādassa atikkantattā.",
  "atk-s0515a:1817_6": "Ubhayavasena kālavelā.",
  "atk-s0515a:1818_0": "Yo ve kāle asampatteti attano vacanakāle asampatte.",
  "atk-s0515a:1818_1": "Ativelanti velātikkantaṃ katvā atirekappamāṇaṃ bhāsati.",
  "atk-s0515a:1818_2": "Nihato setīti nigghātito sayati.",
  "atk-s0515a:1818_3": "Kokilāyeva atrajoti kākiyā paṭijaggito kokilāya abbhantare jāto kokilapotako viya.",
  "atk-s0515a:1819_0": "209.",
  "atk-s0515a:1819_1": "Athāparanti atha idāni ito parampi.",
  "atk-s0515a:1819_2": "Pañca rajānīti rūparāgādīni pañca rajāni.",
  "atk-s0515a:1819_3": "Yesaṃ satīmā vinayāya sikkheti yesaṃ upaṭṭhitassati hutvāva vinayanatthaṃ tisso sikkhā sikkheyya.",
  "atk-s0515a:1819_4": "Evaṃ sikkhanto hi rūpesu…pe…",
  "atk-s0515a:1819_5": "phassesu sahetha rāgaṃ,",
  "atk-s0515a:1819_6": "na aññeti.",
  "atk-s0515a:1820_0": "Rūparajoti rūpārammaṇaṃ paṭicca uppanno rāgādirajo. Saddarajādīsupi eseva nayo.",
  "atk-s0515a:1821_0": "210.",
  "atk-s0515a:1821_1": "Tato so tesaṃ vinayāya sikkhanto anukkamena –",
  "atk-s0515a:1821_2": "etesu dhammesūti gāthā.",
  "atk-s0515a:1821_3": "Tattha etesūti rūpādīsu.",
  "atk-s0515a:1821_4": "Kālena so sammā dhammaṃ parivīmaṃsamānoti so bhikkhu yvāyaṃ “uddhate citte samathassa kālo”tiādinā nayena kālo vutto,",
  "atk-s0515a:1821_5": "tena kālena sabbaṃ saṅkhatadhammaṃ aniccādinayena parivīmaṃsamāno.",
  "atk-s0515a:1821_6": "Ekodibhūto vihane tamaṃ soti so ekaggacitto sabbaṃ mohāditamaṃ vihaneyya,",
  "atk-s0515a:1821_7": "natthi ettha saṃsayo.",
  "atk-s0515a:1822_0": "Uddhate citteti vīriyindriyavasena citte avūpasante.",
  "atk-s0515a:1822_1": "Balavavīriyañhi mandasamādhiṃ vīriyassa uddhaccapakkhattā uddhaccaṃ abhibhavati.",
  "atk-s0515a:1822_2": "Evaṃ uddhate citte.",
  "atk-s0515a:1822_3": "Samathassa kāloti samādhissa bhāvanāya kālo.",
  "atk-s0515a:1822_4": "Samāhite citteti upacārappanāhi citte samāhite.",
  "atk-s0515a:1822_5": "Balavasamādhi hi mandavīriyaṃ samādhissa kosajjapakkhattā kosajjaṃ abhibhavati.",
  "atk-s0515a:1822_6": "Samādhi vīriyena saññojito kosajje patituṃ na labhati.",
  "atk-s0515a:1822_7": "Vīriyaṃ samādhinā saññojitaṃ uddhacce patituṃ na labhati.",
  "atk-s0515a:1822_8": "Tasmā tadubhayaṃ samaṃ kātabbaṃ.",
  "atk-s0515a:1822_9": "Ubhayasamatāya hi appanā hoti.",
  "atk-s0515a:1822_10": "Vipassanāya kāloti evaṃ samāhite aniccādivasena vividhāya passanāya kālo,",
  "atk-s0515a:1822_11": "samādhikammikassa balavatīpi saddhā vaṭṭati.",
  "atk-s0515a:1822_12": "Evaṃ saddahanto okappento appanaṃ pāpuṇāti.",
  "atk-s0515a:1822_13": "Samādhipaññāsu pana samādhikammikassa balavatī ekaggatā vaṭṭati.",
  "atk-s0515a:1822_14": "Evañhi so appanaṃ pāpuṇāti.",
  "atk-s0515a:1822_15": "Vipassanākammikassa pana paññā balavatī vaṭṭati.",
  "atk-s0515a:1822_16": "Evañhi so lakkhaṇappaṭivedhaṃ pāpuṇāti.",
  "atk-s0515a:1822_17": "Ubhinnaṃ pana samattepi appanā hoti eva.",
  "atk-s0515a:1823_0": "Kāle paggaṇhati cittanti yasmiṃ samaye atisithilavīriyatādīhi līnaṃ cittaṃ hoti,",
  "atk-s0515a:1823_1": "tasmiṃ samaye dhammavicayavīriyapītisambojjhaṅgasamuṭṭhāpanena taṃ cittaṃ paggaṇhāti.",
  "atk-s0515a:1823_2": "Niggaṇhatīti yasmiṃ samaye accāraddhavīriyatādīhi uddhataṃ cittaṃ hoti,",
  "atk-s0515a:1823_3": "tasmiṃ samaye passaddhisamādhiupekkhāsambojjhaṅgasamuṭṭhāpanena taṃ cittaṃ niggaṇhāti.",
  "atk-s0515a:1823_4": "Sampahaṃsati kālenāti yasmiṃ samaye cittaṃ paññāpayogamandatāya vā upasamasukhānaṃ vigamena vā nirassādaṃ hoti,",
  "atk-s0515a:1823_5": "tasmiṃ samaye aṭṭhasaṃvegavatthupaccavekkhaṇena saṃvejeti.",
  "atk-s0515a:1823_6": "Aṭṭha saṃvegavatthūni nāma –",
  "atk-s0515a:1823_7": "jātijarābyādhimaraṇāni cattāri,",
  "atk-s0515a:1823_8": "apāyadukkhaṃ pañcamaṃ,",
  "atk-s0515a:1823_9": "atīte vaṭṭamūlakaṃ dukkhaṃ anāgate vaṭṭamūlakaṃ dukkhaṃ,",
  "atk-s0515a:1823_10": "paccuppanne āhārapariyeṭṭhimūlakaṃ dukkhanti.",
  "atk-s0515a:1823_11": "Ratanattayaguṇānussaraṇenāssa pasādaṃ janeti.",
  "atk-s0515a:1823_12": "Ayaṃ vuccati “sampahaṃsati kālenā”ti.",
  "atk-s0515a:1823_13": "Kāle cittaṃ samādaheti yasmiṃ samaye saddhāpaññānaṃ samādhivīriyānañca samabhāvo,",
  "atk-s0515a:1823_14": "tasmiṃ kāle cittaṃ samādaheyya.",
  "atk-s0515a:1824_0": "Ajjhupekkhati kālenāti yasmiṃ samaye sammā paṭipattiṃ āgamma alīnaṃ anuddhataṃ anirassādaṃ ārammaṇe samappavattaṃ samathavīthipaṭipannaṃ cittaṃ hoti,",
  "atk-s0515a:1824_1": "tadāssa paggahaniggahasampahaṃsanesu na byāpāraṃ āpajjati sārathi viya samappavattesu assesu.",
  "atk-s0515a:1824_2": "Ayaṃ vuccati “ajjhupekkhati kālenā”ti.",
  "atk-s0515a:1824_3": "So yogī kālakovidoti eso vuttappakāro kammaṭṭhānayoge niyutto paggahaniggahasampahaṃsanasamādahanaajjhupekkhanakālesu cheko byatto.",
  "atk-s0515a:1824_4": "Kimhi kālamhītiādinā paggahādikālaṃ pucchati.",
  "atk-s0515a:1825_0": "Idāni paggahādikālaṃ vissajjento “līne cittamhī”tiādimāha.",
  "atk-s0515a:1825_1": "Atisithilavīriyatādīhi citte līnabhāvaṃ gate dhammavicayavīriyapītisambojjhaṅgasamuṭṭhāpanena paggaho.",
  "atk-s0515a:1825_2": "Uddhatasmiṃ viniggahoti accāraddhavīriyatādīhi uddhate citte passaddhisamādhiupekkhāsambojjhaṅgasamuṭṭhāpanena niggaho.",
  "atk-s0515a:1825_3": "Nirassādagataṃ cittaṃ,",
  "atk-s0515a:1825_4": "sampahaṃseyya tāvadeti paññāpayogamandatāya vā upasamasukhānaṃ vigamena vā assādavirahitaṃ gataṃ aṭṭhasaṃvegavatthupaccavekkhaṇena",
  "atk-s0515a:1825_5": "vā ratanattayaguṇānussaraṇena vā tasmiṃ khaṇe cittaṃ sampahaṃseyya.",
  "atk-s0515a:1826_0": "Sampahaṭṭhaṃ yadā cittanti yasmiṃ kāle vuttanayeneva sampahaṃsitaṃ cittaṃ hoti.",
  "atk-s0515a:1826_1": "Alīnaṃ bhavati nuddhatanti vīriyasamādhīhi saññojitattā līnuddhaccavirahitañca hoti.",
  "atk-s0515a:1826_2": "Samathanimittassāti samatho ca nimittañca samathanimittaṃ,",
  "atk-s0515a:1826_3": "tassa samathanimittassa.",
  "atk-s0515a:1826_4": "So kāloti yo so līnuddhaccavirahitakālo vutto, so kālo.",
  "atk-s0515a:1826_5": "Ajjhattaṃ ramaye manoti jhānasampayuttaṃ cittaṃ kasiṇādigocarajjhatte toseyya abhiramāpeyya.",
  "atk-s0515a:1827_0": "Etena mevupāyenāti etena vuttaupāyena eva. Ma-",
  "atk-s0515a:1827_1": "kāro padasandhivasena vutto.",
  "atk-s0515a:1827_2": "Ajjhupekkheyya tāvadeti yadā upacārappanāhi taṃ cittaṃ samāhitaṃ,",
  "atk-s0515a:1827_3": "tadā “samāhitaṃ citta”nti jānitvā paggahaniggahasampahaṃsanesu byāpāraṃ akatvā tasmiṃ khaṇe ajjhupekkhanameva kareyya.",
  "atk-s0515a:1828_0": "Idāni “kimhi kālamhi paggāho”ti puṭṭhagāthaṃ nigamento “evaṃ kālavidū dhīro”tiādimāha.",
  "atk-s0515a:1828_1": "Kālena kālaṃ cittassa,",
  "atk-s0515a:1828_2": "nimittamupalakkhayeti kālānukālaṃ samādhisampayuttacittassa ārammaṇaṃ sallakkheyya,",
  "atk-s0515a:1828_3": "upaparikkheyyāti attho.",
  "atk-s0515a:1828_4": "Sesaṃ sabbattha pākaṭameva.",
  "atk-s0515a:1828_5": "Evaṃ arahattanikūṭena desanaṃ niṭṭhāpesīti.",
  "atk-s0515a:1829_0": "Saddhammappajjotikāya mahāniddesaṭṭhakathāya",
  "atk-s0515a:1830_0": "Sāriputtasuttaniddesavaṇṇanā niṭṭhitā.",
  "atk-s0515a:1831_0": "Aṭṭhakavaggavaṇṇanā niṭṭhitā.",
  "atk-s0515a:1832_0": "Saddhammappajjotikā nāma mahāniddesa-aṭṭhakathā niṭṭhitā."
}