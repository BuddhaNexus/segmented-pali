{
  "anya-e0906n0:0_0": "Namo tassa bhagavato arahato sammāsambuddhassa",
  "anya-e0906n0:1_0": "Abhidhammapiṭaka",
  "anya-e0906n0:2_0": "Saṃgāyanassa pucchā vissajjanā",
  "anya-e0906n0:3_0": "Pucchā –",
  "anya-e0906n0:3_1": "paṭhamamahāsaṃgītikāle āvuso dhammasaṃgāhakā mahākassapādayo mahātheravarā porāṇasaṃgītikārā paṭhamaṃ",
  "anya-e0906n0:3_2": "vinayapiṭakaṃ saṃgāyitvā suttantapiṭake ca dīghamajjhimasaṃyuttaaṅguttarasaṃkhāte cattāro mahānikāye",
  "anya-e0906n0:3_3": "saṃgāyitvā tadanantaraṃ kiṃ nāma pāvacanaṃ saṃgāyiṃsu.",
  "anya-e0906n0:4_0": "Vissajjanā –",
  "anya-e0906n0:4_1": "paṭhamamahāsaṃgītikāle bhante dhammasaṃgāhakā mahākassapādayo mahātheravarā porāṇasaṃgītikārā paṭhamaṃ",
  "anya-e0906n0:4_2": "vinayapiṭakaṃ saṃgāyitvā suttantapiṭake ca dīghamajjhimasaṃyuttaaṅguttarasaṃkhāte cattāro nikāye saṃgāyitvā",
  "anya-e0906n0:4_3": "tadanantaraṃ abhidhammapiṭakaṃ nāma pāvacanaṃ saṃgāyiṃsu.",
  "anya-e0906n0:5_0": "Pucchā –",
  "anya-e0906n0:5_1": "imissampi āvuso chaṭṭhasaṃgītiyaṃ sakalañceva vinayapiṭakaṃ saṃgītaṃ,",
  "anya-e0906n0:5_2": "te ca cattāro mahānikāyā.",
  "anya-e0906n0:5_3": "Kālo dāni āvuso sampatto abhidhammapiṭakaṃ saṃgāyituṃ,",
  "anya-e0906n0:5_4": "tasmāhaṃ taṃ tattha pucchitabbāni pucchissāmi.",
  "anya-e0906n0:5_5": "Abhidhammo nāmesa āvuso kenaṭṭhena abhidhammoti vuccati.",
  "anya-e0906n0:6_0": "Vissajjanā – dhammātireka dhammavisesaṭṭhena bhante abhidhammoti vuccati.",
  "anya-e0906n0:7_0": "Pucchā – so panesa āvuso abhidhammo kena kattha kadā ca adhigato.",
  "anya-e0906n0:8_0": "Vissajjanā –",
  "anya-e0906n0:8_1": "so kho bhante abhidhammo sabbaññubuddhena mahābodhimaṇḍamūle vesākhapuṇṇamiyaṃ yathābhūtaṃ adhigato.",
  "anya-e0906n0:9_0": "Pucchā – kattha panesa āvuso abhidhammo bhagavatā kadā ca vicito.",
  "anya-e0906n0:10_0": "Vissajjanā – so kho bhante abhidhammo bhagavatā mahābodhimaṇḍe ratanagharasattāhe vicito.",
  "anya-e0906n0:11_0": "Pucchā – kattha panesa āvuso abhidhammo bhagavatā kadā kassatthāya ca desito.",
  "anya-e0906n0:12_0": "Vissajjanā –",
  "anya-e0906n0:12_1": "so kho bhante abhidhammo bhagavatā devesu tāvatiṃsesu pāricchattakamūlamhi paṇḍukambalasilāyaṃ abhisambodhito",
  "anya-e0906n0:12_2": "sattame vasse mātaraṃ pamukhaṃ katvā dasahi cakkavāḷasahassehi āgamma sannisinnānaṃ devatānaṃ caturoghanittharaṇatthāya",
  "anya-e0906n0:12_3": "anto vassaṃ desito.",
  "anya-e0906n0:13_0": "Pucchā – kenesa āvuso abhidhammo paṭhamaṃ manussaloke patiggahito, kassa ca puna tena desito.",
  "anya-e0906n0:14_0": "Vissajjanā –",
  "anya-e0906n0:14_1": "āyasmatā bhante sāriputtattherena dhammasenāpatinā esa abhidhammo paṭhamaṃ manussaloke patiggahito,",
  "anya-e0906n0:14_2": "teneva bhante āyasmatā sāriputtattherena attano saddhivihārikānaṃ pañcannaṃ bhikkhusatānaṃ desito.",
  "anya-e0906n0:15_0": "Pucchā – ke āvuso sikkhanti.",
  "anya-e0906n0:16_0": "Vissajjanā – sekhā ca bhante puthujjanā kalyāṇakā ca sikkhanti.",
  "anya-e0906n0:17_0": "Pucchā – ke āvuso sikkhitasikkhā.",
  "anya-e0906n0:18_0": "Vissajjanā – arahanto bhante sikkhitasikkhā.",
  "anya-e0906n0:19_0": "Pucchā – ke āvuso dhārenti.",
  "anya-e0906n0:20_0": "Vissajjanā – yesaṃ bhante vattati, te dhārenti.",
  "anya-e0906n0:21_0": "Pucchā – kassa āvuso vacanaṃ.",
  "anya-e0906n0:22_0": "Vissajjanā – bhagavato bhante vacanaṃ arahato sammāsambuddhassa.",
  "anya-e0906n0:23_0": "Pucchā – kenāvuso ābhataṃ.",
  "anya-e0906n0:24_0": "Vissajjanā – paraṃparāya bhante ābhataṃ.",
  "anya-e0906n0:25_0": "Dhammasaṅgaṇī",
  "anya-e0906n0:26_0": "Pucchā –",
  "anya-e0906n0:26_1": "so panesa āvuso abhidhammo dhammasaṅgaṇivibhaṅgādipakaraṇaparicchedavasena sattavidho.",
  "anya-e0906n0:26_2": "Tesu paṭhamaṃ bhagavatā kataraṃ pakaraṇaṃ desitaṃ.",
  "anya-e0906n0:27_0": "Vissajjanā – paṭhamaṃ bhante dhammasaṅgaṇipakaraṇaṃ bhagavatā desitaṃ.",
  "anya-e0906n0:28_0": "Pucchā –",
  "anya-e0906n0:28_1": "dhammasaṅgaṇiyaṃ āvuso atthi mātikā,",
  "anya-e0906n0:28_2": "atthi padabhājanīyaṃ.",
  "anya-e0906n0:28_3": "Tesu mātikaṃ nikkhipantena bhagavatā kataṃ nikkhittā.",
  "anya-e0906n0:29_0": "Vissajjanā –",
  "anya-e0906n0:29_1": "mātikaṃ bhante nikkhipantena bhagavatā “kusalā dhammā akusalā dhammā abyākatā dhammā.",
  "anya-e0906n0:29_2": "Sukhāya vedanāya sampayuttā dhammā dukkhāya vedanāya sampayuttā dhammā adukkhamasukhāya vedanāya sampayuttā dhammā.",
  "anya-e0906n0:29_3": "Vipākā dhammā vipākadhammadhammā nevavipākanavipākadhammadhammā”ti evamādinā dvāvīsatiyā tikānaṃ vasena.",
  "anya-e0906n0:29_4": "“Hetū dhammā na hetū dhammā.",
  "anya-e0906n0:29_5": "Sahetukā dhammā ahetukā dhammā.",
  "anya-e0906n0:30_0": "Hetusampayuttā dhammā hetuvippayuttā dhammā.",
  "anya-e0906n0:30_1": "Hetū ceva dhammā sahetukā ca sahetukā ceva dhammā na ca hetū.",
  "anya-e0906n0:30_2": "Hetū ceva dhammā hetusampayuttā ca hetusampayuttā ceva dhammā na ca hetū.",
  "anya-e0906n0:30_3": "Na hetū kho pana dhammā sahetukāpi ahetukāpī”ti evamādinā dukasatānañca vasena mātikā nikkhittā.",
  "anya-e0906n0:31_0": "Kāmāvacarakusala",
  "anya-e0906n0:32_0": "Pucchā –",
  "anya-e0906n0:32_1": "abhidhammapiṭake āvuso dhammasaṅgaṇiyaṃ padabhājanīye cittuppādakaṇḍe kusalā dhammātipadassa atthaṃ vibhajantena",
  "anya-e0906n0:32_2": "bhagavatā kathaṃ kāmāvacarakusalaṃ vitthārato vibhajitvā desitaṃ.",
  "anya-e0906n0:33_0": "Vissajjanā –",
  "anya-e0906n0:33_1": "abhidhammapiṭake bhante dhammasaṅgaṇipakaraṇe cittuppādakaṇḍe kusalā dhammāti padassa atthaṃ vibhajantena bhagavatā “katame dhammā kusalā.",
  "anya-e0906n0:33_2": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ",
  "anya-e0906n0:33_3": "vā saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā yaṃ yaṃ",
  "anya-e0906n0:33_4": "vā panārabbha.",
  "anya-e0906n0:33_5": "Tasmiṃ samaye phasso hoti vedanā hoti saññā hoti cetanā hoti cittaṃ hoti vitakko hoti vicāro hoti pīti",
  "anya-e0906n0:33_6": "hoti sukhaṃ hoti cittassekaggatā hotī”ti evamādinā kāmāvacarakusalaṃ tīhi mahāvārehi vibhajitvā desitaṃ.",
  "anya-e0906n0:34_0": "Rūpāvacarakusala",
  "anya-e0906n0:35_0": "Pucchā –",
  "anya-e0906n0:35_1": "abhidhammapiṭake āvuso dhammasaṅgaṇīpāḷiyaṃ cittuppādakaṇḍe kusalā dhammāti padassa atthaṃ vibhajantena",
  "anya-e0906n0:35_2": "bhagavatā kathaṃ rūpāvacarakusalañca arūpāvacarakusalañca vitthārato vibhajitvā desitaṃ.",
  "anya-e0906n0:36_0": "Vissajjanā –",
  "anya-e0906n0:36_1": "rūpāvacarakusalañca arūpāvacarakusalañca bhante “katame dhammā kusalā.",
  "anya-e0906n0:36_2": "Yasmiṃ samaye rūpūpapattiyā maggaṃ bhāveti vivicceva kāmehi vivicca akusalehi dhammehi savitakkaṃ savitakkaṃ",
  "anya-e0906n0:36_3": "vivekajaṃ pītisukhaṃ paṭhamaṃ jhānaṃ upasampajja viharati pathavīkasiṇa”nti evamādinā bhagavatā vitthārato desitaṃ.",
  "anya-e0906n0:37_0": "Lokuttarākusala",
  "anya-e0906n0:38_0": "Pucchā –",
  "anya-e0906n0:38_1": "abhidhammapiṭake āvuso dhammasaṅgaṇīpāḷiyaṃ cittuppādakaṇḍe kusalā dhammāti padassa atthaṃ vibhajantena",
  "anya-e0906n0:38_2": "bhagavatā kathaṃ lokuttarakusalaṃ vitthārato vibhajitvā desitaṃ.",
  "anya-e0906n0:39_0": "Vissajjanā –",
  "anya-e0906n0:39_1": "abhidhammapiṭake bhante dhammasaṅgaṇiyaṃ cittuppādakaṇḍe kusalā dhammāti padassa atthaṃ vibhajantena bhagavatā “katame dhammā kusalā.",
  "anya-e0906n0:39_2": "Yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā pattiyā vivicceva kāmehi…pe…",
  "anya-e0906n0:39_3": "paṭhamaṃ jhānaṃ upasampajja viharati dukkhapaṭipadaṃ dandhābhiñña”nti evamādinā bhagavatā lokuttarakusalaṃ vitthārato vibhajitvā desitaṃ.",
  "anya-e0906n0:40_0": "Akusala",
  "anya-e0906n0:41_0": "Pucchā –",
  "anya-e0906n0:41_1": "tattheva āvuso akusalā dhammāti mātikāpadassa atthaṃ vibhajantena bhagavatā kathaṃ akusalaṃ vitthārato vibhajitvā desitaṃ.",
  "anya-e0906n0:42_0": "Vissajjanā –",
  "anya-e0906n0:42_1": "tattheva bhante akusalā dhammāti mātikāpadassa atthaṃ vibhajantena bhagavatā “katame dhammā akusalā.",
  "anya-e0906n0:42_2": "Yasmiṃ samaye akusalaṃ cittaṃ uppannaṃ hoti somanassasahagataṃ diṭṭhigatasampayuttaṃ rūpārammaṇaṃ vā",
  "anya-e0906n0:42_3": "saddhārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā yaṃ yaṃ vā",
  "anya-e0906n0:42_4": "panārabbha.",
  "anya-e0906n0:42_5": "Tasmiṃ samaye phasso hoti vedanā hoti saññā hoti cetanā hoti cittaṃ hotī”ti evamādinā akusalaṃ vitthārato vibhajitvā desitaṃ.",
  "anya-e0906n0:43_0": "Abyākata",
  "anya-e0906n0:44_0": "Pucchā –",
  "anya-e0906n0:44_1": "abhidhammapiṭake āvuso dhammasaṅgaṇīpāḷiyaṃ cittuppādakaṇḍarūpakaṇḍesu abyākatā dhammāti mātikāpadassa",
  "anya-e0906n0:44_2": "atthaṃ vibhajantena bhagavatā kathaṃ abyākatā dhammā vitthārato vibhajitvā desitā.",
  "anya-e0906n0:45_0": "Vissajjanā –",
  "anya-e0906n0:45_1": "abhidhammapiṭake bhante dhammasaṅgaṇiyaṃ abyākatā dhammāti padassa atthaṃ vibhajantena bhagavatā “katame dhammā abyākatā.",
  "anya-e0906n0:45_2": "Yasmiṃ samaye kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hoti upekkhāsahagataṃ rūpārammaṇaṃ.",
  "anya-e0906n0:45_3": "Tasmiṃ samaye phasso hoti vedanā hoti saññā hoti cetanā hoti cittaṃ hotī”ti evamādinā ca cittuppādakaṇḍe,",
  "anya-e0906n0:45_4": "rūpakaṇḍe ca “katame dhammā abyākatā.",
  "anya-e0906n0:45_5": "Kusalākusalānaṃ dhammānaṃ vipākā kāmāvacarā rūpāvacarā arūpāvacarā apariyāpannā vedanākkhandho saññākkhandho saṅkhārakkhandho viññāṇakkhandho.",
  "anya-e0906n0:45_6": "Ye ca dhammā kiriyā neva kusalā nākusalā na ca kammavipākā.",
  "anya-e0906n0:45_7": "Sabbañca rūpaṃ asaṅkhatā ca dhātu.",
  "anya-e0906n0:45_8": "Ime dhammā abyākatā”ti evamādinā ca abyākatā dhammā vitthārato vibhajitvā desitā.",
  "anya-e0906n0:46_0": "Vibhaṅga",
  "anya-e0906n0:47_0": "Pucchā – sattasu āvuso abhidhammappakaraṇesu vibhaṅgappakaraṇe bhagavatā kati vibhaṅgā desitā.",
  "anya-e0906n0:48_0": "Vissajjanā –",
  "anya-e0906n0:48_1": "abhidhammapiṭake bhante sattasu pakaraṇesu dutiye vibhaṅgappakaraṇe khandhavibhaṅgo āyatanavibhaṅgo dhātuvibhaṅgo",
  "anya-e0906n0:48_2": "saccavibhaṅgo indriyavibhaṅgo paṭiccasamuppādavibhaṅgo satipaṭṭhānavibhaṅgo sammappadhānavibhaṅgo iddhipādavibhaṅgo",
  "anya-e0906n0:48_3": "bojjhaṅgavibhaṅgo maggaṅgavibhaṅgo jhānavibhaṅgo appamaññāvibhaṅgo sikkhāpadavibhaṅgo paṭisambhidāvibhaṅgo",
  "anya-e0906n0:48_4": "ñāṇavibhaṅgo khuddakavatthuvibhaṅgo dhammahadayavibhaṅgoti bhagavatā aṭṭhārasa vibhaṅgā desitā.",
  "anya-e0906n0:49_0": "Khandhavibhaṅga",
  "anya-e0906n0:50_0": "Pucchā –",
  "anya-e0906n0:50_1": "tesu āvuso aṭṭhārasasu vibhaṅgesu paṭhame khandhavibhaṅge bhagavatā kathaṃ khandhā vitthārato vibhajitvā desitā.",
  "anya-e0906n0:51_0": "Vissajjanā –",
  "anya-e0906n0:51_1": "tesu bhante aṭṭhārasasu vibhaṅgesu paṭhame khandhavibhaṅge “pañcakkhandhā rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n0:51_2": "Tattha katamo rūpakkhandho,",
  "anya-e0906n0:51_3": "yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "anya-e0906n0:51_4": "tadekajjhaṃ abhisaññūhitvā abhisaṅkhipitvā ayaṃ vuccati rūpakkhandho”ti evamādinā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:51_5": "tīhi mahānayehi bhagavatā khandhā vitthārato vibhajitvā desitā.",
  "anya-e0906n0:52_0": "Āyatanavibhaṅga",
  "anya-e0906n0:53_0": "Pucchā –",
  "anya-e0906n0:53_1": "dutiye pana āvuso āyatanavibhaṅge bhagavatā kathaṃ āyatanāni vitthārato vibhajitvā desitāni.",
  "anya-e0906n0:54_0": "Vissajjanā –",
  "anya-e0906n0:54_1": "dutiye bhante āyatanavibhaṅge “dvādasāyatanāni cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ",
  "anya-e0906n0:54_2": "gandhāyatanaṃ jivhāyatanaṃ rasāyatanaṃ kāyāyatanaṃ phoṭṭhabbāyatanaṃ manāyatanaṃ dhammāyatanaṃ.",
  "anya-e0906n0:54_3": "Cakkhuṃ aniccaṃ dukkhaṃ anattā vipariṇāmadhammaṃ,",
  "anya-e0906n0:54_4": "rūpā aniccā dukkhā anattā vipariṇāmadhammā”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:54_5": "tīheva āyatanāni vitthārato vibhajitvā desitāni.",
  "anya-e0906n0:55_0": "Dhātuvibhaṅga",
  "anya-e0906n0:56_0": "Pucchā –",
  "anya-e0906n0:56_1": "abhidhammapiṭake āvuso vibhaṅgappakaraṇe tatiye dhātuvibhaṅge bhagavatā kathaṃ dhātuyo vitthārena vibhajitvā desitā.",
  "anya-e0906n0:57_0": "Vissajjanā –",
  "anya-e0906n0:57_1": "tatiye bhante dhātuvibhaṅge “cha dhātuyo pathavīdhātu āpodhātu tejodhātu vāyodhātu ākāsadhātu viññāṇadhātū”ti",
  "anya-e0906n0:57_2": "bhante suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā dhātuyo",
  "anya-e0906n0:57_3": "vitthārato vibhajitvā desitā.",
  "anya-e0906n0:58_0": "Saccavibhaṅga",
  "anya-e0906n0:59_0": "Pucchā – catutthe pana āvuso saccavibhaṅge bhagavatā kathaṃ saccāni vitthārato vibhajitvā desitāni.",
  "anya-e0906n0:60_0": "Vissajjanā –",
  "anya-e0906n0:60_1": "catutthe bhante saccavibhaṅge “cattāri ariyasaccāni dukkhaṃ ariyasaccaṃ,",
  "anya-e0906n0:60_2": "dukkhasamudayaṃ ariyasaccaṃ,",
  "anya-e0906n0:60_3": "dukkhanirodhaṃ ariyasaccaṃ,",
  "anya-e0906n0:60_4": "dukkhanirodhagāminī paṭipadā ariyasaccaṃ.",
  "anya-e0906n0:60_5": "Tattha katamaṃ dukkhaṃ ariyasaccaṃ,",
  "anya-e0906n0:60_6": "jātipi dukkhā,",
  "anya-e0906n0:60_7": "jarāpi dukkhā,",
  "anya-e0906n0:60_8": "maraṇampi dukkhaṃ,",
  "anya-e0906n0:60_9": "sokaparidevadukkhadomanassupāyāsāpi dukkhā,",
  "anya-e0906n0:60_10": "appiyehi sampayogo dukkho,",
  "anya-e0906n0:60_11": "piyehi vippayogo dukkho,",
  "anya-e0906n0:60_12": "yampicchaṃ na labhati,",
  "anya-e0906n0:60_13": "tampi dukkhaṃ,",
  "anya-e0906n0:60_14": "saṃkhittena pañcupādānakkhandhā dukkhā”ti evamādinā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:60_15": "tīhi mahānayehi bhagavatā saccāni vitthārato vibhajitvā desitāni.",
  "anya-e0906n0:61_0": "Indriyavibhaṅga",
  "anya-e0906n0:62_0": "Pucchā –",
  "anya-e0906n0:62_1": "pañcame pana āvuso indriyavibhaṅge bhagavatā kathaṃ indriyāni vitthārato vibhajitvā desitāni.",
  "anya-e0906n0:63_0": "Vissajjanā –",
  "anya-e0906n0:63_1": "pañcame pana bhante indriyavibhaṅge “bāvīsatindriyāni cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ manindriyaṃ…pe…",
  "anya-e0906n0:63_2": "aññātāvindriya”nti evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā indriyāni vitthārato vibhajitvā desitāni.",
  "anya-e0906n0:64_0": "Paṭiccasamuppāda vibhaṅga",
  "anya-e0906n0:65_0": "Pucchā –",
  "anya-e0906n0:65_1": "abhidhammapiṭake āvuso vibhaṅgappakaraṇe chaṭṭhe paṭiccasamuppādavibhaṅge bhagavatā kathaṃ paṭiccasamuppādo vitthārena vibhajitvā desito.",
  "anya-e0906n0:66_0": "Vissajjanā –",
  "anya-e0906n0:66_1": "chaṭṭhe bhante paṭiccasamuppādavibhaṅge “avijjāpaccayā saṅkhārā…pe…",
  "anya-e0906n0:66_2": "samudayo hotī”ti evamādinā bhagavatā paṭiccasamuppādo suttantabhājanīyaabhidhammabhājanīyasaṅkhātehi dvīhi mahānayehi vitthārato vibhajitvā desito.",
  "anya-e0906n0:67_0": "Satipaṭṭhānavibhaṅga",
  "anya-e0906n0:68_0": "Pucchā –",
  "anya-e0906n0:68_1": "sattame pana āvuso satipaṭṭhānavibhaṅge bhagavatā kathaṃ satipaṭṭhānā vitthārato vibhajitvā desitā.",
  "anya-e0906n0:69_0": "Vissajjanā –",
  "anya-e0906n0:69_1": "sattame bhante satipaṭṭhānavibhaṅge “cattāro satipaṭṭhānā idha bhikkhu ajjhattaṃ kāye kāyānupassī viharati,",
  "anya-e0906n0:69_2": "bahiddhā kāye kāyānupassī viharati,",
  "anya-e0906n0:69_3": "ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassa”nti",
  "anya-e0906n0:69_4": "evamādinā suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā satipaṭṭhānā",
  "anya-e0906n0:69_5": "vitthārato vibhajitvā desitā.",
  "anya-e0906n0:70_0": "Sammappadhānavibhaṅga",
  "anya-e0906n0:71_0": "Pucchā –",
  "anya-e0906n0:71_1": "aṭṭhame pana āvuso sammappadhānavibhaṅge bhagavatā kathaṃ sammappadhānā vitthārato vibhajitvā desitā.",
  "anya-e0906n0:72_0": "Vissajjanā –",
  "anya-e0906n0:72_1": "aṭṭhame bhante sammappadhānavibhaṅge “cattāro sammappadhānā idha bhikkhu anuppannānaṃ pāpakānaṃ akusalānaṃ",
  "anya-e0906n0:72_2": "dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati,",
  "anya-e0906n0:72_3": "uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati vīriyaṃ ārabhati cittaṃ paggaṇhāti padahati,",
  "anya-e0906n0:72_4": "anuppannānaṃ kusalānaṃ dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti padahati,",
  "anya-e0906n0:72_5": "uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā chandaṃ",
  "anya-e0906n0:72_6": "janeti vāyamati vīriyaṃ ārabhati cittaṃ paggaṇhāti padahatī”ti evamādinā bhagavatā sammappadhānā vitthārato",
  "anya-e0906n0:72_7": "vibhajitvā desitā.",
  "anya-e0906n0:73_0": "Iddhipādavibhaṅga",
  "anya-e0906n0:74_0": "Pucchā –",
  "anya-e0906n0:74_1": "navame pana āvuso iddhipādavibhaṅge bhagavatā kathaṃ iddhipādā vitthārato vibhajitvā desitā.",
  "anya-e0906n0:75_0": "Vissajjanā –",
  "anya-e0906n0:75_1": "navame bhante iddhipādavibhaṅge “cattāro iddhipādā idha bhikkhu chandasamādhipadhānasaṅkhārasamannāgataṃ iddhipādaṃ bhāveti…pe…",
  "anya-e0906n0:75_2": "vīmaṃsāsamādhipadhānasaṅkhārasamannāgataṃ iddhipādaṃ bhāvetī”ti evamādinā tīhi mahānayehi bhagavatā iddhipādā vitthārato vibhajitvā desitā.",
  "anya-e0906n0:76_0": "Bojjhaṅgavibhaṅga",
  "anya-e0906n0:77_0": "Pucchā –",
  "anya-e0906n0:77_1": "abhidhammapiṭake āvuso vibhaṅgappakaraṇe dasame bojjhaṅgavibhaṅge bhagavatā kathaṃ bojjhaṅgā vitthārato vibhajitvā desitā.",
  "anya-e0906n0:78_0": "Vissajjanā –",
  "anya-e0906n0:78_1": "dasame bhante bojjhaṅgavibhaṅge “satta bojjhaṅgā satisambojjhaṅgo dhammavicayasambojjhaṅgo vīriyasambojjhaṅgo",
  "anya-e0906n0:78_2": "pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.",
  "anya-e0906n0:78_3": "Tattha katamo satisambojjhaṅgo,",
  "anya-e0906n0:78_4": "idha bhikkhu satimā hoti paramena satinepakkena samannāgato cirakatampi cirabhāsitampi saritā hoti anussaritā,",
  "anya-e0906n0:78_5": "ayaṃ vuccati satisambojjhaṅgo”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:78_6": "tīhi nayehi bojjhaṅgā vitthārato vibhajitvā desitā.",
  "anya-e0906n0:79_0": "Maggaṅgavibhaṅga",
  "anya-e0906n0:80_0": "Pucchā –",
  "anya-e0906n0:80_1": "ekādasame pana āvuso maggaṅgavibhaṅge bhagavatā kathaṃ maggaṅgā vitthārato vibhajitvā desitā.",
  "anya-e0906n0:81_0": "Vissajjanā –",
  "anya-e0906n0:81_1": "ekādasame bhante maggaṅgavibhaṅge “ariyo aṭṭhaṅgiko maggo.",
  "anya-e0906n0:81_2": "Seyyathidaṃ,",
  "anya-e0906n0:81_3": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhī”ti evamādinā",
  "anya-e0906n0:81_4": "bhagavatā suttantabhājanīyaabhidhammabhājanīyapañhāpucchakasaṅkhātehi tīhi mahānayehi maggaṅgā vitthārato",
  "anya-e0906n0:81_5": "vibhajitvā desitā.",
  "anya-e0906n0:82_0": "Jhānavibhaṅga",
  "anya-e0906n0:83_0": "Pucchā – dvādasamo pana āvuso jhānavibhaṅgo bhagavatā kathaṃ vitthārena vibhajitvā desito.",
  "anya-e0906n0:84_0": "Vissajjanā –",
  "anya-e0906n0:84_1": "dvādasamo bhante jhānavibhaṅgo “idha bhikkhu pātimokkhasaṃvarasaṃvuto viharati ācāragocarasampanno aṇumattesu",
  "anya-e0906n0:84_2": "vajjesu bhayadassāvī samādāya sikkhati sikkhāpadesu indriyesu guttadvāro bhojane mattaññū pubbarattāpararattaṃ",
  "anya-e0906n0:84_3": "jāgariyānuyogamanuyutto”ti evamādinā bhagavatā vitthārato vibhajitvā desito.",
  "anya-e0906n0:85_0": "Appamaññāvibhaṅga",
  "anya-e0906n0:86_0": "Pucchā –",
  "anya-e0906n0:86_1": "terasame pana āvuso appamaññāvibhaṅge bhagavatā kathaṃ appamaññāyo vitthārato vibhajitvā desitā.",
  "anya-e0906n0:87_0": "Vissajjanā –",
  "anya-e0906n0:87_1": "terasame bhante appamaññāvibhaṅge “catasso appamaññāyo idha bhikkhu mettāsahagatena cetasā ekaṃ disaṃ pharitvā viharati,",
  "anya-e0906n0:87_2": "tathā dutiyaṃ.",
  "anya-e0906n0:87_3": "Tathā tatiyaṃ.",
  "anya-e0906n0:87_4": "Tathā catutthaṃ.",
  "anya-e0906n0:87_5": "Iti uddhamadho tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena",
  "anya-e0906n0:87_6": "appamāṇena averena abyāpajjena pharitvā viharatī”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:87_7": "tīhi mahānayehi appamaññāyo vitthārato vibhajitvā desitā.",
  "anya-e0906n0:88_0": "Sikkhāpadavibhaṅga",
  "anya-e0906n0:89_0": "Pucchā –",
  "anya-e0906n0:89_1": "abhidhammapiṭake āvuso vibhaṅgappakaraṇe cuddasame sikkhāpadavibhaṅge bhagavatā kathaṃ sikkhāpadāni vitthārato vibhajitvā desitāni.",
  "anya-e0906n0:90_0": "Vissajjanā –",
  "anya-e0906n0:90_1": "cuddasame bhante sikkhāpadavibhaṅge “pañca sikkhāpadāni pāṇātipātā veramaṇī sikkhāpadaṃ,",
  "anya-e0906n0:90_2": "adinnādānā veramaṇī sikkhāpadaṃ,",
  "anya-e0906n0:90_3": "kāmesumicchācārā veramaṇī sikkhāpadaṃ,",
  "anya-e0906n0:90_4": "musāvādā veramaṇī sikkhāpadaṃ,",
  "anya-e0906n0:90_5": "surāmerayamajjapamādaṭṭhānā veramaṇī sikkhāpadaṃ.",
  "anya-e0906n0:90_6": "Tattha katamaṃ pāṇātipātā veramaṇī sikkhāpadaṃ,",
  "anya-e0906n0:90_7": "yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ pāṇātipātā",
  "anya-e0906n0:90_8": "viramantassā”ti evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā sikkhāpadāni",
  "anya-e0906n0:90_9": "vitthārato vibhajitvā desitāni.",
  "anya-e0906n0:91_0": "Paṭisambhidāvibhaṅga",
  "anya-e0906n0:92_0": "Pucchā –",
  "anya-e0906n0:92_1": "pannarasame pana āvuso paṭisambhidāvibhaṅge bhagavatā kathaṃ paṭisambhidāyo vitthārato vibhajitvā desitā.",
  "anya-e0906n0:93_0": "Vissajjanā –",
  "anya-e0906n0:93_1": "pannarasame bhante paṭisambhidāvibhaṅge “catasso paṭisambhidā atthapaṭisambhidā dhammapaṭisambhidā niruttipaṭisambhidā paṭibhānapaṭisambhidā.",
  "anya-e0906n0:93_2": "Atthe ñāṇaṃ atthapaṭisambhidā,",
  "anya-e0906n0:93_3": "dhamme ñāṇaṃ dhammapaṭisambhidā,",
  "anya-e0906n0:93_4": "tatra dhammaniruttābhilāpe ñāṇaṃ niruttipaṭisambhidā,",
  "anya-e0906n0:93_5": "ñāṇesu ñāṇaṃ paṭibhānapaṭisambhidā”ti evamādinā bhagavatā catasso paṭisambhidāyo suttantabhājanīyaabhidhammabhājanīyapañhāpucchakasaṅkhātehi",
  "anya-e0906n0:93_6": "tīhi mahānayehi vitthārato vibhajitvā desitā.",
  "anya-e0906n0:94_0": "Ñāṇavibhaṅga",
  "anya-e0906n0:95_0": "Pucchā – soḷasame pana āvuso ñāṇavibhaṅge bhagavatā kathaṃ ñāṇāni vitthārato vibhajitvā desitāni.",
  "anya-e0906n0:96_0": "Vissajjanā –",
  "anya-e0906n0:96_1": "soḷasame bhante ñāṇavibhaṅge “ekavidhena ñāṇavatthu pañcaviññāṇā na hetū, ahetukā,",
  "anya-e0906n0:96_2": "hetuvippayuttā,",
  "anya-e0906n0:96_3": "sappaccayā, saṅkhatā, arūpā, lokiyā,",
  "anya-e0906n0:96_4": "sāsavā”ti evamādinā ekakato paṭṭhāya yāva dasakā bhagavatā ñāṇāni vitthārato vibhajitvā desitāni.",
  "anya-e0906n0:97_0": "Khuddakavatthuvibhaṅga",
  "anya-e0906n0:98_0": "Pucchā –",
  "anya-e0906n0:98_1": "abhidhammapiṭake āvuso vibhaṅgappakaraṇe sattarasamo khuddakavatthuvibhaṅgo bhagavatā kathaṃ desito.",
  "anya-e0906n0:99_0": "Vissajjanā –",
  "anya-e0906n0:99_1": "abhidhammapiṭake bhante dutiye vibhaṅgappakaraṇe sattarasamo khuddakavatthuvibhaṅgo “jātimado,",
  "anya-e0906n0:99_2": "gottamado,",
  "anya-e0906n0:99_3": "ārogyamado,",
  "anya-e0906n0:99_4": "yobbanamado,",
  "anya-e0906n0:99_5": "jīvitamado”ti evamādinā ekakato paṭṭhāya yāva aṭṭhasatataṇhāvicaritaṃ bhagavatā vitthārato vibhajitvā desito.",
  "anya-e0906n0:100_0": "Dhammahadayavibhaṅga",
  "anya-e0906n0:101_0": "Pucchā – tattha āvuso aṭṭhārasamo dhammahadayavibhaṅgo bhagavatā kathaṃ vibhajitvā desito.",
  "anya-e0906n0:102_0": "Vissajjanā –",
  "anya-e0906n0:102_1": "aṭṭhārasamo bhante dhammahadayavibhaṅgo “kati khandhā,",
  "anya-e0906n0:102_2": "kati āyatanāni,",
  "anya-e0906n0:102_3": "kati dhātuyo,",
  "anya-e0906n0:102_4": "kati saccāni,",
  "anya-e0906n0:102_5": "kati indriyāni,",
  "anya-e0906n0:102_6": "kati hetū,",
  "anya-e0906n0:102_7": "kati āhārā,",
  "anya-e0906n0:102_8": "kati phassā,",
  "anya-e0906n0:102_9": "kati vedanā,",
  "anya-e0906n0:102_10": "kati saññā,",
  "anya-e0906n0:102_11": "kati cetanā,",
  "anya-e0906n0:102_12": "kati cittāni.",
  "anya-e0906n0:102_13": "Pañcakkhandhā,",
  "anya-e0906n0:102_14": "dvādasāyatanāni,",
  "anya-e0906n0:102_15": "aṭṭhārasa dhātuyo,",
  "anya-e0906n0:102_16": "cattāri saccāni,",
  "anya-e0906n0:102_17": "bāvīsatindriyāni,",
  "anya-e0906n0:102_18": "nava hetū,",
  "anya-e0906n0:102_19": "cattāro āhārā,",
  "anya-e0906n0:102_20": "satta phassā,",
  "anya-e0906n0:102_21": "satta vedanā,",
  "anya-e0906n0:102_22": "satta saññā,",
  "anya-e0906n0:102_23": "satta cetanā,",
  "anya-e0906n0:102_24": "satta cittānī”ti evamādinā sabbasaṅgāhakādīhi dasahi vārehi bhagavatā vitthārena vibhajitvā desito.",
  "anya-e0906n0:103_0": "Pucchā – kathañcāvuso tattha bhagavatā uppādakakammaāyuppamāṇavāro vitthārena vibhajitvā desito.",
  "anya-e0906n0:104_0": "Vissajjanā –",
  "anya-e0906n0:104_1": "dānaṃ datvā sīlaṃ samādiyitvā uposathakammaṃ katvā kattha upapajjanti.",
  "anya-e0906n0:104_2": "Dānaṃ datvā,",
  "anya-e0906n0:104_3": "sīlaṃ samādiyitvā uposathakammaṃ katvā appekacce khattiyamahāsālānaṃ sahabyataṃ upapajjanti,",
  "anya-e0906n0:104_4": "appekacce brāhmaṇamahāsālānaṃ,",
  "anya-e0906n0:104_5": "appekacce gahapatimahāsālānaṃ,",
  "anya-e0906n0:104_6": "appekacce cātumahārājikānaṃ devānaṃ,",
  "anya-e0906n0:104_7": "appekacce tāvatiṃsānaṃ devānaṃ,",
  "anya-e0906n0:104_8": "appekacce yāmānaṃ devānaṃ,",
  "anya-e0906n0:104_9": "appekacce tusitānaṃ devānaṃ sahabyataṃ upapajjantīti evamādinā bhante tattha bhagavatā uppādakakammaāyuppamāṇavāro vitthārena vibhajitvā desito.",
  "anya-e0906n0:105_0": "Ukkhittā puññatejena, kāmarūpagatiṃ gatā;",
  "anya-e0906n0:106_0": "Bhavaggatampi sampattā, punāgacchanti duggatiṃ –",
  "anya-e0906n0:107_0": "Dhātukathā",
  "anya-e0906n0:108_0": "Pucchā –",
  "anya-e0906n0:108_1": "tenāvuso bhagavatā aṭṭhārasahi buddhadhammehi samannāgatena abhidhamme aṭṭhārasahi vibhaṅgehi paṭimaṇḍitaṃ",
  "anya-e0906n0:108_2": "dutiyaṃ vibhaṅgappakaraṇaṃ desetvā tadanantaraṃ dhātukathaṃ nāma tatiyaṃ pakaraṇaṃ kathaṃ vibhajitvā desitaṃ.",
  "anya-e0906n0:109_0": "Vissajjanā –",
  "anya-e0906n0:109_1": "tatiyaṃ bhante dhātukathaṃ nāma abhidhammapiṭakaṃ “saṅgaho asaṅgaho,",
  "anya-e0906n0:109_2": "saṅgahitena asaṅgahitaṃ,",
  "anya-e0906n0:109_3": "asaṅgahitena saṅgahitaṃ,",
  "anya-e0906n0:109_4": "saṅgahitena saṅgahitaṃ,",
  "anya-e0906n0:109_5": "asaṅgahitena asaṅgahitaṃ.",
  "anya-e0906n0:109_6": "Sampayogo vippayogo,",
  "anya-e0906n0:109_7": "sampayuttena vippayuttaṃ,",
  "anya-e0906n0:109_8": "vippayuttena sampayuttaṃ,",
  "anya-e0906n0:109_9": "sampayuttena sampayuttaṃ,",
  "anya-e0906n0:109_10": "vippayuttena vippayuttaṃ.",
  "anya-e0906n0:109_11": "Saṅgahitena sampayuttaṃ vippayuttaṃ,",
  "anya-e0906n0:109_12": "sampayuttena saṅgahitaṃ asaṅgahitaṃ,",
  "anya-e0906n0:109_13": "asaṅgahitena sampayuttaṃ vippayuttaṃ,",
  "anya-e0906n0:109_14": "vippayuttena saṅgahitaṃ asaṅgahita”nti evamādinā pañca mātikāyo paṭhamaṃ nikkhipitvā saṅgahāsaṅgahādīhi",
  "anya-e0906n0:109_15": "cuddasahi nayehi bhagavatā vitthārato vibhajitvā desitaṃ.",
  "anya-e0906n0:110_0": "Puggalapaññatti",
  "anya-e0906n0:111_0": "Pucchā –",
  "anya-e0906n0:111_1": "tenāvuso bhagavatā sabbadhātukusalena abhidhammapiṭake tatiyaṃ dhātukathāpakaraṇaṃ desetvā tadanantaraṃ",
  "anya-e0906n0:111_2": "catutthaṃ puggalapaññattippakaraṇaṃ kathaṃ vibhajitvā desitaṃ.",
  "anya-e0906n0:112_0": "Vissajjanā –",
  "anya-e0906n0:112_1": "abhidhammapiṭake bhante catutthaṃ puggalapaññattippakaraṇaṃ “cha paññattiyo khandhapaññatti āyatanapaññatti",
  "anya-e0906n0:112_2": "dhātupaññatti saccapaññatti indriyapaññatti puggalapaññatti.",
  "anya-e0906n0:112_3": "Kittāvatā khandhānaṃ khandhapaññatti,",
  "anya-e0906n0:112_4": "yāvatā pañcakkhandhā,",
  "anya-e0906n0:112_5": "rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n0:112_6": "Ettāvatā khandhānaṃ khandhapaññattī”ti evamādinā khandhāyatanadhātusaccaindriyapaññattiyo saṃkhittena",
  "anya-e0906n0:112_7": "uddisitvā puggalapaññattiṃ ca ekakadukatikacatukkapañcakachakkasattakaaṭṭhakanavakadasakavasena vitthārato",
  "anya-e0906n0:112_8": "vibhajitvā bhagavatā desitā.",
  "anya-e0906n0:113_0": "Kathāvatthu",
  "anya-e0906n0:114_0": "Pucchā –",
  "anya-e0906n0:114_1": "tenāvuso bhagavatā sabbaparamatthapaññattidhammakusalena abhidhammapiṭake catutthaṃ puggalapaññattippakaraṇaṃ",
  "anya-e0906n0:114_2": "desetvā tadanantaraṃ pañcamaṃ kathāvatthuppakaraṇaṃ kathaṃ desitaṃ.",
  "anya-e0906n0:115_0": "Vissajjanā –",
  "anya-e0906n0:115_1": "sabbaparamatthapaññattidhammakusalena bhante bhagavatā loke aggapuggalena abhidhammapiṭake catutthaṃ",
  "anya-e0906n0:115_2": "puggalapaññattippakaraṇaṃ desetvā tadanantaraṃ kathāvatthudesanāya vāre sampatte “anāgate mama sāvako",
  "anya-e0906n0:115_3": "moggaliputtatissatthero nāma uppannaṃ sāsanamalaṃ sodhetvā tatiyasaṅgītiṃ karonto bhikkhusaṅghassa majjhe",
  "anya-e0906n0:115_4": "nisinno sakavāde pañca suttasatāni paravāde pañcāti suttasahassaṃ samodhānetvā,",
  "anya-e0906n0:115_5": "imaṃ pakaraṇaṃ bhājessatī”ti tassokāsaṃ karontena puggalavāre aṭṭhamukhā vādayuttiṃ ādiṃ katvā sabbakathāmaggesu",
  "anya-e0906n0:115_6": "asampuṇṇabhāṇavāratthāya tantiyā mātikā nikkhepamattena pañcamaṃ kathāvatthuppakaraṇaṃ saṃkhepato desitaṃ.",
  "anya-e0906n0:116_0": "Pucchā –",
  "anya-e0906n0:116_1": "adhunā pākaṭaṃ panāvuso vitthāraṃ kathāvatthuppakaraṇaṃ kadā kena kattha kathañca vitthārato vibhajitvā desitaṃ.",
  "anya-e0906n0:117_0": "Vissajjanā –",
  "anya-e0906n0:117_1": "taṃ kho bhante bhagavato nayamukhaṃ nissāya āyasmatā mahāmoggaliputtatissattherena tatiyasaṃgītikāle",
  "anya-e0906n0:117_2": "pāṭaliputte asokārāme saṭṭhibhikkhusatasahassānaṃ samāgame bhagavatā dinnanayavasena tathāgatena ṭhapitamātikaṃ",
  "anya-e0906n0:117_3": "vibhajantena sakavāde pañcasuttasatāni paravāde pañcāti suttasahassaṃ āharitvā idaṃ paravādamathanaṃ",
  "anya-e0906n0:117_4": "adhunā pākaṭaṃ kathāvatthuppakaraṇaṃ vitthārato vibhajitvā desitaṃ.",
  "anya-e0906n0:118_0": "Pucchā –",
  "anya-e0906n0:118_1": "kati āvuso tattha kathāyo tena āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:119_0": "Vissajjanā –",
  "anya-e0906n0:119_1": "tattha bhante vācanāmaggato dve ca satāni sattavīsati ca kathāyo āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:120_0": "Puggalakathā",
  "anya-e0906n0:121_0": "Pucchā –",
  "anya-e0906n0:121_1": "kathañcāvuso tattha paṭhamā puggalakathā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:122_0": "Vissajjanā –",
  "anya-e0906n0:122_1": "puggalo upalabbhati saccikaṭṭhaparamatthenāti, āmantā.",
  "anya-e0906n0:122_2": "Yo saccikaṭṭho paramattho,",
  "anya-e0906n0:122_3": "tato so puggalo upalabbhati saccikaṭṭhaparamatthenāti,",
  "anya-e0906n0:122_4": "na hevaṃ vattabbe.",
  "anya-e0906n0:122_5": "Ājānāhi niggahaṃ hañci puggalo upalabbhati saccikaṭṭhaparamatthena,",
  "anya-e0906n0:122_6": "tena vata re vattabbe “yo saccikaṭṭho paramattho,",
  "anya-e0906n0:122_7": "tato so puggalo upalabbhati saccikaṭṭhaparamatthenā”ti.",
  "anya-e0906n0:122_8": "Yaṃ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "anya-e0906n0:122_9": "no ca vattabbe ‘yo saccikaṭṭho paramattho,",
  "anya-e0906n0:122_10": "tato so puggalo upalabbhati saccikaṭṭhaparamatthenā”ti,",
  "anya-e0906n0:122_11": "micchāti evamādinā bhante tattha paṭhamā puggalakathā pañca bhāṇavāramattāya tantiyā āyasmatā mahāmoggaliputtatissattherena",
  "anya-e0906n0:122_12": "vitthārato vibhajitvā kathitā.",
  "anya-e0906n0:123_0": "Aññāṇakathā",
  "anya-e0906n0:124_0": "Pucchā –",
  "anya-e0906n0:124_1": "abhidhammapiṭake āvuso kathāvatthuppakaraṇe dutiyavagge dutiyā aññāṇakathā āyasmatā mahāmoggaliputtatissattherena",
  "anya-e0906n0:124_2": "kathaṃ vitthārato vibhajitvā kathitā.",
  "anya-e0906n0:125_0": "Vissajjanā –",
  "anya-e0906n0:125_1": "abhidhammapiṭake bhante pañcame kathāvatthuppakaraṇe dutiyavagge dutiyā aññāṇakathā “atthi arahato aññāṇanti, āmantā.",
  "anya-e0906n0:125_2": "Atthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ avijjānīvaraṇanti,",
  "anya-e0906n0:125_3": "na hevaṃ vattabbe.",
  "anya-e0906n0:125_4": "Natthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ avijjānivaraṇanti, āmantā.",
  "anya-e0906n0:125_5": "Hañci natthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ avijjānīvaraṇaṃ,",
  "anya-e0906n0:125_6": "no ca vata re vattabbe “atthi arahato aññāṇa”nti evamādinā āyasmatā mahāmoggaliputtatissattherena vitthārato vibhajitvā bhāsitā.",
  "anya-e0906n0:126_0": "Asaññakathā",
  "anya-e0906n0:127_0": "Pucchā –",
  "anya-e0906n0:127_1": "abhidhammapiṭake āvuso pañcame kathāvatthuppakaraṇe tatiyavagge ekādasamā asaññakathā āyasmatā mahāmoggaliputtatissattherena",
  "anya-e0906n0:127_2": "kathaṃ vitthārato vibhajitvā kathitā.",
  "anya-e0906n0:128_0": "Vissajjanā –",
  "anya-e0906n0:128_1": "abhidhammapiṭake bhante pañcame kathāvatthuppakaraṇe tatiyavagge ekādasamā asaññakathā “asaññasattesu saññā atthīti, āmantā.",
  "anya-e0906n0:128_2": "Saññābhavo saññāgati saññāsattāvāso saññāsaṃsāro saññāyoni saññattabhāvapaṭilābhoti,",
  "anya-e0906n0:128_3": "na hevaṃ vattabbe”ti evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:129_0": "Asaññasattesu saññā atthi.",
  "anya-e0906n0:130_0": "Saññābhavo saññāgati saññāsattāvāso saññāsaṃsāro saññāyoni saññattabhāvapaṭilābho.",
  "anya-e0906n0:131_0": "Na hevaṃ vattabbe.",
  "anya-e0906n0:132_0": "Nanu asaññabhavo asaññagati asaññasattāvāso asaññasaṃsāro asaññayoni asaññattabhāvapaṭilābho.",
  "anya-e0906n0:133_0": "Hañci asaññabhavo asaññagati asaññasattāvāso asaññasaṃsāro asaññayoni asaññattabhāvapaṭilābho,",
  "anya-e0906n0:133_1": "no ca vata re vattabbe asaññasattesu saññā atthi.",
  "anya-e0906n0:134_0": "Asaññasattesu saññā atthi.",
  "anya-e0906n0:135_0": "Pañcavokārabhavo gati sattāvāso saṃsāro yoni attabhāvapaṭilābho.",
  "anya-e0906n0:136_0": "Nanu ekavokārabhavo gati sattāvāso saṃsāro yoni attabhāvapaṭilābho.",
  "anya-e0906n0:137_0": "Hañci ekavokārabhavo gati sattāvāso saṃsāro yoni attabhāvapaṭilābho,",
  "anya-e0906n0:137_1": "no ca vata re vattabbe asaññasattesu saññā atthi.",
  "anya-e0906n0:138_0": "Chaṭṭhavagga",
  "anya-e0906n0:139_0": "Pathavīdhātusanidassanātiādikathā",
  "anya-e0906n0:140_0": "Pucchā –",
  "anya-e0906n0:140_1": "chaṭṭhavagge pana āvuso aṭṭhamā pathavīdhātu sanidassanātiādikathā āyasmatā mahāmoggaliputtatissattherena kathaṃ vitthārato vibhajitvā kathitā.",
  "anya-e0906n0:141_0": "Vissajjanā –",
  "anya-e0906n0:141_1": "chaṭṭhavagge bhante aṭṭhamā pathavīdhātu sanidassanātiādikathā “pathavīdhātu sanidassanāti āmantā.",
  "anya-e0906n0:141_2": "Rūpaṃ rūpāyatanaṃ rūpadhātu nīlaṃ pītakaṃ lohitakaṃ odātaṃ cakkhuviññeyyaṃ cakkhusmiṃ paṭihaññati cakkhussa āpāthaṃ āgacchatīti,",
  "anya-e0906n0:141_3": "na hevaṃ vattabbe”ti evamādinā āyasmatā mahāmoggali puttatissattherena vitthārato vibhajitvā kathitā.",
  "anya-e0906n0:142_0": "Pathavīdhātu sanidassanā.",
  "anya-e0906n0:143_0": "Cakkhuñca paṭicca pathavīdhātuñca uppajjati cakkhuviññāṇaṃ.",
  "anya-e0906n0:144_0": "Tena hi na vattabbaṃ cakkhuñca paṭicca pathavīdhātuñca uppajjati cakkhuviññāṇaṃ.",
  "anya-e0906n0:145_0": "Antarābhavakathā",
  "anya-e0906n0:146_0": "Pucchā –",
  "anya-e0906n0:146_1": "abhidhammapiṭake āvuso pañcame kathāvatthuppakaraṇe aṭṭhamavagge dutiyā antarābhavakathā āyasmatā mahāmoggaliputtatissattherena",
  "anya-e0906n0:146_2": "kathaṃ vitthārato vibhajitvā kathitā.",
  "anya-e0906n0:147_0": "Vissajjanā –",
  "anya-e0906n0:147_1": "abhidhammapiṭake bhante pañcame kathāvatthuppakaraṇe aṭṭhamavagge dutiyā antarābhavakathā “atthi antarābhavoti, āmantā.",
  "anya-e0906n0:147_2": "Kāmabhavoti,",
  "anya-e0906n0:147_3": "na hevaṃ vattabbe…pe…",
  "anya-e0906n0:147_4": "atthi antarābhavoti, āmantā.",
  "anya-e0906n0:147_5": "Rūpabhavoti,",
  "anya-e0906n0:147_6": "na hevaṃ vattabbe…pe…",
  "anya-e0906n0:147_7": "atthi antarābhavoti, āmantā.",
  "anya-e0906n0:147_8": "Arūpabhavoti,",
  "anya-e0906n0:147_9": "na hevaṃ vattabbe”ti evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:148_0": "Atthi antarābhavo.",
  "anya-e0906n0:149_0": "Na hevaṃ vattabbe.",
  "anya-e0906n0:150_0": "Atthi antarābhavo.",
  "anya-e0906n0:151_0": "Kāmabhavassa ca rūpabhavassa ca antare atthi antarābhavo.",
  "anya-e0906n0:152_0": "Na hevaṃ vattabbe.",
  "anya-e0906n0:153_0": "Rūpabhavassa ca arūpabhavassa ca antare atthi antarābhavo.",
  "anya-e0906n0:154_0": "Kāmabhavassa ca rūpabhavassa ca antare natthi antarābhavo.",
  "anya-e0906n0:155_0": "Hañci kāmabhavassa ca rūpabhavassa ca antare natthi antarābhavo,",
  "anya-e0906n0:155_1": "no ca vata re vattabbe atthi antarābhavo.",
  "anya-e0906n0:156_0": "Saḷāyatanuppattikathā",
  "anya-e0906n0:157_0": "Pucchā –",
  "anya-e0906n0:157_1": "abhidhammapiṭake āvuso pañcame kathāvatthuppakaraṇe cuddasamavagge dutiyā saḷāyatanuppattikathā āyasmatā",
  "anya-e0906n0:157_2": "mahāmoggaliputtatissattherena kathaṃ vitthārato vibhajitvā desitā.",
  "anya-e0906n0:158_0": "Vissajjanā –",
  "anya-e0906n0:158_1": "abhidhammapiṭake bhante pañcame kathāvatthuppakaraṇe cuddasamevagge dutiyā saḷāyatanuppattikathā “saḷāyatanaṃ",
  "anya-e0906n0:158_2": "apubbaṃ acarimaṃ mātukucchismiṃ saṇṭhātīti, āmantā.",
  "anya-e0906n0:158_3": "Sabbaṅgapaccaṅgī ahīnindriyo mātukucchismiṃ okkamatīti,",
  "anya-e0906n0:158_4": "na hevaṃ vattabbe”ti evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n0:159_0": "Saḷāyatanaṃ apubbaṃ acarimaṃ mātukucchismiṃ saṇṭhāti.",
  "anya-e0906n0:160_0": "Sabbaṅgappaccaṅgī ahīnindriyo mātukucchismiṃ okkamati.",
  "anya-e0906n0:161_0": "Na hevaṃ vattabbe.",
  "anya-e0906n0:162_0": "Upapattesiyena cittena cakkhāyatanaṃ saṇṭhāti.",
  "anya-e0906n0:163_0": "Upapattesiyena cittena hatthā saṇṭhanti,",
  "anya-e0906n0:163_1": "pādā saṇṭhanti,",
  "anya-e0906n0:163_2": "sīsaṃ saṇṭhāti,",
  "anya-e0906n0:163_3": "kaṇṇo saṇṭhāti,",
  "anya-e0906n0:163_4": "nāsikā saṇṭhāti,",
  "anya-e0906n0:163_5": "mukhaṃ saṇṭhāti,",
  "anya-e0906n0:163_6": "dantā saṇṭhanti.",
  "anya-e0906n0:164_0": "Na hevaṃ vattabbe.",
  "anya-e0906n0:165_0": "Pucchā –",
  "anya-e0906n0:165_1": "tenāvuso bhagavatā yamakapāṭihīrāvasāne tāvatiṃsadevalokaṃ gantvā dasasahassalokadhātūhi āgamma sannisinnānaṃ",
  "anya-e0906n0:165_2": "devānaṃ abhidhammadesanaṃ desentena paṭhamaṃ abhidhammapiṭake pañcappakaraṇāni desetvā tadanantaraṃ chaṭṭhaṃ",
  "anya-e0906n0:165_3": "yamakappakaraṇaṃ desentena kati yamakappakaraṇāni vibhajitvā desitāni.",
  "anya-e0906n0:166_0": "Vissajjanā –",
  "anya-e0906n0:166_1": "bhagavatā bhante yamassa visayātītena yamakapāṭihīrāvasāne tāvatiṃsadevalokaṃ gantvā tattha dasasahassalokadhātūhi",
  "anya-e0906n0:166_2": "āgamma sannisinnānaṃ devatānaṃ abhidhammapiṭakaṃ desentena abhidhammapiṭake pūrimāni pañcappakaraṇāni",
  "anya-e0906n0:166_3": "desetvā tadanantaraṃ chaṭṭhaṃ yamakappakaraṇaṃ mūlayamakaṃ khandhayamakaṃ āyatanayamakaṃ dhātuyamakaṃ",
  "anya-e0906n0:166_4": "saccayamakaṃ saṅkhārayamakaṃ anusayayamakaṃ cittayamakaṃ dhammayamakaṃ indriyayamakanti dasa yamakappakaraṇāni",
  "anya-e0906n0:166_5": "vitthārato vibhajitvā desitāni.",
  "anya-e0906n0:167_0": "Mūlayamaka",
  "anya-e0906n0:168_0": "Pucchā – kathañcāvuso tattha bhagavatā paṭhamaṃ mūlayamakaṃ vitthārato vibhajitvā desitaṃ.",
  "anya-e0906n0:169_0": "Vissajjanā –",
  "anya-e0906n0:169_1": "ye keci kusalā dhammā,",
  "anya-e0906n0:169_2": "sabbe te kusalamūlā.",
  "anya-e0906n0:169_3": "Ye vā pana kusalamūlā,",
  "anya-e0906n0:169_4": "sabbe te dhammā kusalā.",
  "anya-e0906n0:169_5": "Ye keci kusalā dhammā,",
  "anya-e0906n0:169_6": "sabbe te kusalamūlena ekamūlā.",
  "anya-e0906n0:169_7": "Ye vā pana kusalamūlena ekamūlā,",
  "anya-e0906n0:169_8": "sabbe te dhammā kusalā.",
  "anya-e0906n0:169_9": "Ye keci kusalamūlena ekamūlā dhammā,",
  "anya-e0906n0:169_10": "sabbe te dhammā kusalamūlena aññamaññamūlā.",
  "anya-e0906n0:169_11": "Ye vā pana kusalamūlena aññamaññamūlā,",
  "anya-e0906n0:169_12": "sabbe te dhammā kusalāti evamādinā bhante tattha bhagavatā paṭhamaṃ mūlayamakaṃ bāvīsatiyā ca tikehi dukasatena ca vitthārato vibhajitvā desitaṃ.",
  "anya-e0906n0:170_0": "Ye keci kusalā dhammā, sabbe te kusalamūlā.",
  "anya-e0906n0:171_0": "Ye keci kusalā dhammā,",
  "anya-e0906n0:171_1": "sabbe te kusalamūlāti,",
  "anya-e0906n0:171_2": "tīṇeva kusalamūlāni avasesā kusalā dhammā,",
  "anya-e0906n0:171_3": "na kusalamūlā,",
  "anya-e0906n0:171_4": "ye vā pana kusalamūlā,",
  "anya-e0906n0:171_5": "sabbe te dhammā kusalāti, āmantā –",
  "anya-e0906n0:172_0": "Khandhayamaka",
  "anya-e0906n0:173_0": "Pucchā –",
  "anya-e0906n0:173_1": "abhidhammapiṭake āvuso chaṭṭhe yamakappakaraṇe dutiyaṃ khandhayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:174_0": "Vissajjanā –",
  "anya-e0906n0:174_1": "abhidhammapiṭake bhante chaṭṭhe yamakappakaraṇe dutiyaṃ khandhayamakaṃ “pañcakkhandhā –",
  "anya-e0906n0:174_2": "rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n0:174_3": "Rūpaṃ rūpakkhandho,",
  "anya-e0906n0:174_4": "rūpakkhandho rūpaṃ.",
  "anya-e0906n0:174_5": "Vedanā vedanākkhandho,",
  "anya-e0906n0:174_6": "vedanākkhandho vedanā.",
  "anya-e0906n0:174_7": "Saññā saññākkhandho,",
  "anya-e0906n0:174_8": "saññākkhandho saññā.",
  "anya-e0906n0:174_9": "Saṅkhārā saṅkhārakkhandho,",
  "anya-e0906n0:174_10": "saṅkhārakkhandho saṅkhārā.",
  "anya-e0906n0:174_11": "Viññāṇaṃ viññāṇakkhandho,",
  "anya-e0906n0:174_12": "viññāṇakkhandho viññāṇa”nti evamādinā bhagavatā paṇṇattivārapavattivārapariññāvārasaṅkhātehi tīhi vārehi vitthārato vibhajitvā desitaṃ.",
  "anya-e0906n0:175_0": "Āyatanayamaka",
  "anya-e0906n0:176_0": "Pucchā –",
  "anya-e0906n0:176_1": "abhidhammapiṭake āvuso chaṭṭhe yamakappakaraṇe tatiyaṃ āyatanayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:177_0": "Vissajjanā –",
  "anya-e0906n0:177_1": "abhidhammapiṭake bhante chaṭṭhe yamakappakaraṇe tatiyaṃ āyatanayamakaṃ “dvādasāyatanāni –",
  "anya-e0906n0:177_2": "cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ rūpāyatanaṃ saddāyatanaṃ gandhāyatanaṃ",
  "anya-e0906n0:177_3": "rasāyatanaṃ phoṭṭhabbāyatanaṃ manāyatanaṃ dhammāyatanaṃ.",
  "anya-e0906n0:177_4": "Cakkhu cakkhāyatanaṃ,",
  "anya-e0906n0:177_5": "cakkhāyatanaṃ cakkhu.",
  "anya-e0906n0:177_6": "Sotaṃ sotāyatanaṃ,",
  "anya-e0906n0:177_7": "sotāyatanaṃ sota”nti evamādinā paṇṇattivārapavattivārapariññāvārasaṅkhātehi tīhi vārehi bhagavatā vitthārato vibhajitvā desitaṃ.",
  "anya-e0906n0:178_0": "Dhātuyamaka",
  "anya-e0906n0:179_0": "Pucchā –",
  "anya-e0906n0:179_1": "abhidhammapiṭake āvuso chaṭṭhe yamakappakaraṇe dasasu yamakesu catutthaṃ dhātuyamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:180_0": "Vissajjanā –",
  "anya-e0906n0:180_1": "abhidhammapiṭake bhante chaṭṭhe yamakappakaraṇe dasasu yamakesu catutthaṃ dhātuyamakaṃ “aṭṭhārasa dhātuyo –",
  "anya-e0906n0:180_2": "cakkhudhātu sotadhātu ghānadhātu jivhādhātu kāyadhātu rūpadhātu saddadhātu gandhadhātu rasadhātu phoṭṭhabbadhātu",
  "anya-e0906n0:180_3": "cakkhuviññāṇadhātu sotaviññāṇadhātu ghānaviññāṇadhātu jivhāviññāṇadhātu kāyaviññāṇadhātu manodhātu manoviññāṇadhātu",
  "anya-e0906n0:180_4": "dhammadhātū”ti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato",
  "anya-e0906n0:180_5": "vibhajitvā desitaṃ.",
  "anya-e0906n0:181_0": "Saccayamaka",
  "anya-e0906n0:182_0": "Pucchā –",
  "anya-e0906n0:182_1": "abhidhammapiṭake āvuso chaṭṭhe yamakappakaraṇe dasasu yamakesu pañcamaṃ saccayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:183_0": "Vissajjanā –",
  "anya-e0906n0:183_1": "abhidhammapiṭake bhante chaṭṭhe yamakappakaraṇe dasasu yamakesu pañcamaṃ saccayamakaṃ “cattāri saccāni –",
  "anya-e0906n0:183_2": "dukkhasaccaṃ samudayasaccaṃ nirodhasaccaṃ maggasaccaṃ.",
  "anya-e0906n0:183_3": "Dukkhaṃ dukkhasaccaṃ,",
  "anya-e0906n0:183_4": "dukkhasaccaṃ dukkhaṃ.",
  "anya-e0906n0:183_5": "Samudayo samudayasaccaṃ,",
  "anya-e0906n0:183_6": "samudayasaccaṃ samudayo.",
  "anya-e0906n0:183_7": "Nirodho nirodhasaccaṃ,",
  "anya-e0906n0:183_8": "nirodhasaccaṃ nirodho.",
  "anya-e0906n0:183_9": "Maggo maggasaccaṃ,",
  "anya-e0906n0:183_10": "maggasaccaṃ maggo”ti evamādinā bhagavatā vitthārato vibhajitvā desitaṃ.",
  "anya-e0906n0:184_0": "Saṅkhārayamaka",
  "anya-e0906n0:185_0": "Pucchā –",
  "anya-e0906n0:185_1": "abhidhammapiṭake āvuso chaṭṭhe yamakappakaraṇe dasasu yamakesu chaṭṭhaṃ saṅkhārayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:186_0": "Vissajjanā –",
  "anya-e0906n0:186_1": "abhidhammapiṭake bhante chaṭṭhe yamakappakaraṇe dasasu yamakesu chaṭṭhaṃ saṅkhārayamakaṃ “tayo saṅkhārā –",
  "anya-e0906n0:186_2": "kāyasaṅkhāro vacīsaṅkhāro,",
  "anya-e0906n0:186_3": "cittasaṅkhāro.",
  "anya-e0906n0:186_4": "Assāsapassāsā kāyasaṅkhāro,",
  "anya-e0906n0:186_5": "vitakkavicārā vacīsaṅkhārā,",
  "anya-e0906n0:186_6": "saññā ca vedanā ca cittasaṅkhāro ṭhapetvā vitakkavicāre sabbepi cittasampayuttakā dhammā cittasaṅkhāro”ti",
  "anya-e0906n0:186_7": "evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ.",
  "anya-e0906n0:187_0": "Anusayayamaka",
  "anya-e0906n0:188_0": "Pucchā –",
  "anya-e0906n0:188_1": "abhidhammapiṭake āvuso chaṭṭhe yamakappakaraṇe dasasu yamakesu sattamaṃ anusayayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:189_0": "Vissajjanā –",
  "anya-e0906n0:189_1": "abhidhammapiṭake bhante chaṭṭhe yamakappakaraṇe dasasu yamakesu sattamaṃ anusayayamakaṃ “satta anusayā –",
  "anya-e0906n0:189_2": "kāmarāgānusayo paṭighānusayo mānānusayo diṭṭhānusayo vicikicchānusayo bhavarāgānusayo avijjānusayo.",
  "anya-e0906n0:189_3": "Kattha kāmarāgānusayo anuseti,",
  "anya-e0906n0:189_4": "kāmadhātuyā dvīsu vedanāsu ettha kāmarāgānusayo anusetī”ti evamādinā bhagavatā uppattiṭṭhānavāra anusayavāra",
  "anya-e0906n0:189_5": "sānusayavāra pajahanavāra pariññāvāra pahīnavāra uppajjanavāra dhātuvārasaṅkhātehi aṭṭhahi mahāvārehi",
  "anya-e0906n0:189_6": "vitthārato vibhajitvā desitaṃ.",
  "anya-e0906n0:190_0": "Cittayamaka",
  "anya-e0906n0:191_0": "Pucchā –",
  "anya-e0906n0:191_1": "abhidhammapiṭake āvuso chaṭṭhe yamakappakaraṇe dasasu yamakesu aṭṭhamaṃ cittayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:192_0": "Vissajjanā –",
  "anya-e0906n0:192_1": "abhidhammapiṭake bhante chaṭṭhe yamakappakaraṇe dasasu yamakesu aṭṭhamaṃ cittayamakaṃ “yassa cittaṃ uppajjati na nirujjhati,",
  "anya-e0906n0:192_2": "tassa cittaṃ nirujjhissati na uppajjissati.",
  "anya-e0906n0:192_3": "Yassa vā pana cittaṃ nirujjhissati na uppajjissati,",
  "anya-e0906n0:192_4": "tassa cittaṃ uppajjati na nirujjhatī”ti evamādinā bhagavatā suddhacittasāmaññasuttantacittamissakavisesaabhidhammacittamissakavisesa-",
  "anya-e0906n0:192_5": "saṅkhātehi tīhi mahānayeti vitthārato vibhajitvā desitaṃ.",
  "anya-e0906n0:193_0": "Dhammayamaka",
  "anya-e0906n0:194_0": "Pucchā –",
  "anya-e0906n0:194_1": "abhidhammapiṭake āvuso chaṭṭhe yamakappakaraṇe dasasu yamakesu navamaṃ dhammayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:195_0": "Vissajjanā –",
  "anya-e0906n0:195_1": "abhidhammapiṭake bhante chaṭṭhe yamakappakaraṇe dasasu yamakesu navamaṃ dhammayamakaṃ “kusalā kusalā dhammā,",
  "anya-e0906n0:195_2": "kusalā dhammā kusalā.",
  "anya-e0906n0:195_3": "Akusalā akusalā dhammā,",
  "anya-e0906n0:195_4": "akusalā dhammā akusalā.",
  "anya-e0906n0:195_5": "Abyākatā abyākatā dhammā,",
  "anya-e0906n0:195_6": "abyākatā dhammā abyākatā”ti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ.",
  "anya-e0906n0:196_0": "Indriyayamaka",
  "anya-e0906n0:197_0": "Pucchā –",
  "anya-e0906n0:197_1": "abhidhammapiṭake āvuso chaṭṭhe yamakappakaraṇe dasasu yamakesu dasamaṃ indriyayamakaṃ bhagavatā kathaṃ vitthārato vibhajitvā desitaṃ.",
  "anya-e0906n0:198_0": "Vissajjanā –",
  "anya-e0906n0:198_1": "abhidhammapiṭake bhante chaṭṭhe yamakappakaraṇe dasasu yamakesu dasamaṃ indriyayamakaṃ “bāvīsatindriyāni –",
  "anya-e0906n0:198_2": "cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ itthindriyaṃ purisindriyaṃ jīvitindriyaṃ",
  "anya-e0906n0:198_3": "manindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ saddhindriyaṃ",
  "anya-e0906n0:198_4": "vīriyindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ aññātāvindriya”nti evamādinā",
  "anya-e0906n0:198_5": "bhagavatā paṇṇattivāra pavattivāra pariññāvārasaṅkhātehi tīhi mahāvārehi vitthārato vibhajitvā desitaṃ.",
  "anya-e0906n0:199_0": "Atītavāra",
  "anya-e0906n0:200_0": "Pucchā –",
  "anya-e0906n0:200_1": "abhidhammapiṭake āvuso indriyayamake tīsu mahāvāresu pavattivāre uppādaatītavāro bhagavatā kathaṃ vitthārena vibhajitvā desito.",
  "anya-e0906n0:201_0": "Vissajjanā –",
  "anya-e0906n0:201_1": "abhidhammapiṭake bhante indriyayamake tīsu mahāvāresu pavattivāre uppādaatītavāro “yassa cakkhundriyaṃ uppajjitta,",
  "anya-e0906n0:201_2": "tassa sotindriyaṃ,",
  "anya-e0906n0:201_3": "ghānindriyaṃ,",
  "anya-e0906n0:201_4": "jivhindriyaṃ,",
  "anya-e0906n0:201_5": "kāyindriyaṃ,",
  "anya-e0906n0:201_6": "itthindriyaṃ,",
  "anya-e0906n0:201_7": "purisindriyaṃ,",
  "anya-e0906n0:201_8": "jīvitindriyaṃ,",
  "anya-e0906n0:201_9": "somanassindriyaṃ,",
  "anya-e0906n0:201_10": "upekkhindriyaṃ,",
  "anya-e0906n0:201_11": "saddhindriyaṃ,",
  "anya-e0906n0:201_12": "vīriyindriyaṃ,",
  "anya-e0906n0:201_13": "satindriyaṃ,",
  "anya-e0906n0:201_14": "samādhindriyaṃ,",
  "anya-e0906n0:201_15": "paññindriyaṃ,",
  "anya-e0906n0:201_16": "manindriyaṃ,",
  "anya-e0906n0:201_17": "uppajjitthāti, āmantā.",
  "anya-e0906n0:201_18": "Yassa vā pana manindriyaṃ uppajjittha,",
  "anya-e0906n0:201_19": "tassa cakkhundriyaṃ uppajjitthāti,",
  "anya-e0906n0:201_20": "āmantā”ti evamādinā bhagavatā vibhajitvā desito.",
  "anya-e0906n0:202_0": "Uppādaanāgatavāra",
  "anya-e0906n0:203_0": "Pucchā –",
  "anya-e0906n0:203_1": "abhidhammapiṭake āvuso indriyayamake tīsu mahāvāresu pavattivāre uppādaanāgatavāro bhagavatā kathaṃ vitthārena vibhajitvā desito.",
  "anya-e0906n0:204_0": "Vissajjanā –",
  "anya-e0906n0:204_1": "abhidhammapiṭake bhante indriyayamake tīsu mahāvāresu pavattivāre uppādaanāgatavāro “yassa cakkhundriyaṃ uppajjissati,",
  "anya-e0906n0:204_2": "tassa sotindriyaṃ uppajjissatīti, āmantā.",
  "anya-e0906n0:204_3": "Yassa vā pana sotindriyaṃ uppajjissati,",
  "anya-e0906n0:204_4": "tassa cakkhundriyaṃ uppajjissatī”ti āmantā.",
  "anya-e0906n0:204_5": "Yassa cakkhundriyaṃ uppajjissati,",
  "anya-e0906n0:204_6": "tassa ghānindriyaṃ,",
  "anya-e0906n0:204_7": "jivhindriyaṃ,",
  "anya-e0906n0:204_8": "kāyindriyaṃ uppajjissatīti,",
  "anya-e0906n0:204_9": "ye rūpāvacaraṃ upapajjitvā parinibbāyissanti,",
  "anya-e0906n0:204_10": "tesaṃ cakkhundriyaṃ uppajjissati,",
  "anya-e0906n0:204_11": "no ca tesaṃ kāyindriyaṃ uppajjissati,",
  "anya-e0906n0:204_12": "itaresaṃ tesaṃ cakkhundriyañca uppajjissati kāyindriyañca uppajjissatī”ti evamādinā bhagavatā vitthārato vibhajitvā desito.",
  "anya-e0906n0:205_0": "Yassa cakkhundriyaṃ uppajjissati,",
  "anya-e0906n0:205_1": "tassa itthindriyaṃ uppajjissatīti.",
  "anya-e0906n0:205_2": "Ye rūpāvacaraṃ upapajjitvā parinibbāyissanti,",
  "anya-e0906n0:205_3": "ye ca purisā eteneva bhāvena katici bhave dassetvā parinibbāyissanti tesaṃ cakkhundriyaṃ uppajjissati,",
  "anya-e0906n0:205_4": "no ca tesaṃ itthindriyaṃ uppajjissati,",
  "anya-e0906n0:205_5": "itaresaṃ tesaṃ cakkhundriyañca uppajjissati itthindriyañca uppajjissati.",
  "anya-e0906n0:206_0": "Yassa cakkhundriyaṃ uppajjissati,",
  "anya-e0906n0:206_1": "tassa purisindriyaṃ uppajjissatīti,",
  "anya-e0906n0:206_2": "ye rūpāvacaraṃ upapajjitvā parinibbāyissanti,",
  "anya-e0906n0:206_3": "yā ca itthiyo eteneva bhāvena katici bhave dassetvā parinibbāyissanti,",
  "anya-e0906n0:206_4": "tesaṃ cakkhundriyaṃ uppajjissati,",
  "anya-e0906n0:206_5": "no ca tesaṃ purisindriyaṃ uppajjissati.",
  "anya-e0906n0:206_6": "Itaresaṃ tesaṃ cakkhundriyañca uppajjissati purisindriyañca uppajjissati.",
  "anya-e0906n0:207_0": "Yassa itthindriyaṃ uppajjissati,",
  "anya-e0906n0:207_1": "tassa purisindriyaṃ uppajjissatīti,",
  "anya-e0906n0:207_2": "yā itthiyo eteneva bhāvena katici bhave dassetvā parinibbāyissanti,",
  "anya-e0906n0:207_3": "tāsaṃ itthindriyaṃ uppajjissati,",
  "anya-e0906n0:207_4": "no ca tāsaṃ purisindriyaṃ uppajjissati.",
  "anya-e0906n0:207_5": "Itaresaṃ tesaṃ itthindriyañca uppajjissati purisindriyañca uppajjissati.",
  "anya-e0906n0:208_0": "Paṭṭhāna",
  "anya-e0906n0:209_0": "Pucchā –",
  "anya-e0906n0:209_1": "tenāvuso bhagavatā jānatā passatā arahatā sammāsambuddhena abhisambuddhakālato sattamavasse manussaloke",
  "anya-e0906n0:209_2": "yamakapāṭihīraṃ dassetvā tadanantaraṃ tāvatiṃsadevalokaṃ gantvā tattha paṇḍukambalasilāyaṃ sannisīditvā",
  "anya-e0906n0:209_3": "dasahi cakkavāḷasahassehi āgamma sannisinnānaṃ devānaṃ abhidhammadesanaṃ desentena yāva yamakappakaraṇā",
  "anya-e0906n0:209_4": "purimāni cha abhidhammappakaraṇāni desetvā tadanantaraṃ kiṃnāma pakaraṇaṃ desitaṃ.",
  "anya-e0906n0:210_0": "Vissajjanā –",
  "anya-e0906n0:210_1": "tena bhante bhagavatā jānatā passatā arahatā sammāsambuddhena abhisambuddhakālato sattame vasse manussaloke",
  "anya-e0906n0:210_2": "sāvatthiyaṃ kaṇḍambamūle yamakapāṭihīraṃ dassetvā tadanantaraṃ tāvatiṃsadevalokaṃ gantvā tattha paṇḍukambalasilāyaṃ",
  "anya-e0906n0:210_3": "sannipatitvā dasahi cakkavāḷasahassehi āgamma sannisinnānaṃ devānaṃ abhidhammadesanaṃ desentena purimāni",
  "anya-e0906n0:210_4": "cha abhidhammappakaraṇāni desetvā tadanantaraṃ anantanayasamantapaṭṭhānaṃ nāma sattamaṃ mahāpakaraṇaṃ desitaṃ.",
  "anya-e0906n0:211_0": "Pucchā – taṃ panetaṃ āvuso paṭṭhānaṃ kenaṭṭhena paṭṭhānanti vuccati.",
  "anya-e0906n0:212_0": "Vissajjanā –",
  "anya-e0906n0:212_1": "taṃ panetaṃ bhante paṭṭhānaṃ nānappakārapaccayaṭṭhena vibhajanaṭṭhena paṭṭhitaṭṭhena ca paṭṭhānanti vuccati.",
  "anya-e0906n0:213_0": "Pucchā – tañcāvuso bhagavatā paṭṭhānamahāpakaraṇaṃ desentena katihi vārehi vibhajitvā desitaṃ.",
  "anya-e0906n0:214_0": "Vissajjanā –",
  "anya-e0906n0:214_1": "taṃ kho bhante bhagavatā paṭṭhānamahāpakaraṇaṃ desentena mātikānikkhepavārasaṅkhāto paccayuddeso paccayaniddeso",
  "anya-e0906n0:214_2": "mahāvāreti dvīhi paricchedavārehi vibhajitvā desitaṃ.",
  "anya-e0906n0:215_0": "Pucchā – tesu āvuso vāresu paṭhame mātikānikkhepavāre paccayuddesavāro bhagavatā kathaṃ desito.",
  "anya-e0906n0:216_0": "Vissajjanā –",
  "anya-e0906n0:216_1": "tesu bhante dvīsu paricchedavāresu paṭhame mātikānikkhepavāre paccayuddese hetupaccayo ārammaṇapaccayo",
  "anya-e0906n0:216_2": "adhipatipaccayo anantarapaccayo samanantarapaccayo sahajātapaccayo aññamaññapaccayo nissayapaccayo…pe…",
  "anya-e0906n0:216_3": "avigatapaccayo”ti.",
  "anya-e0906n0:216_4": "Evaṃ kho bhante bhagavatā vibhajitvā desito.",
  "anya-e0906n0:217_0": "Pucchā – tadanantaraṃ pana āvuso paccayaniddesavāro bhagavatā kathaṃ vibhajitvā desito.",
  "anya-e0906n0:218_0": "Vissajjanā –",
  "anya-e0906n0:218_1": "tadanantaraṃ pana bhante paccayaniddesavāro “hetupaccayoti –",
  "anya-e0906n0:218_2": "hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo.",
  "anya-e0906n0:218_3": "Ārammaṇapaccayoti –",
  "anya-e0906n0:218_4": "rūpārammaṇaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo.",
  "anya-e0906n0:218_5": "Saddhāyatanaṃ sotaviññāṇadhātuyā….",
  "anya-e0906n0:218_6": "Gandhāyatanaṃ ghānaviññāṇadhātuyā….",
  "anya-e0906n0:218_7": "Rasāyatanaṃ jivhāviññāṇadhātuyā….",
  "anya-e0906n0:218_8": "Phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ ārammaṇapaccayena paccayo.",
  "anya-e0906n0:218_9": "Rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manodhātuyā taṃsampayuttakānañca dhammānaṃ ārammaṇapaccayena paccayo.",
  "anya-e0906n0:218_10": "Sabbe dhammā manoviññāṇadhātuyā taṃsampayuttakānañca dhammānaṃ ārammaṇapaccayena paccayo.",
  "anya-e0906n0:218_11": "Yaṃ yaṃ dhammaṃ ārabbha ye ye dhammā uppajjanti cittacetasikā dhammā,",
  "anya-e0906n0:218_12": "te te dhammā tesaṃ tesaṃ dhammānaṃ ārammaṇapaccayena paccayo”ti evamādinā bhagavatā vibhajitvā desito.",
  "anya-e0906n0:219_0": "Pucchā –",
  "anya-e0906n0:219_1": "tenāvuso…pe…",
  "anya-e0906n0:219_2": "sammāsambuddhena abhidhammapiṭake sattame mahāpakaraṇe dvīsu padhānavāresu dutiye mahāvāre kati ṭhānāni vibhajitvā desitāni.",
  "anya-e0906n0:220_0": "Vissajjanā –",
  "anya-e0906n0:220_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe dvīsu padhānaparicchedavāresu",
  "anya-e0906n0:220_2": "dutiye mahāvāre dhammānulome cha paṭṭhānāni,",
  "anya-e0906n0:220_3": "tathā dhammapaccanīye dhammānulomapaccanīye dhammapaccanīyānulometi catuvīsati paṭṭhānāni bhagavatā vibhajitvā desitāni.",
  "anya-e0906n0:221_0": "Dhammānuloma tikapaṭṭhāna",
  "anya-e0906n0:222_0": "Pucchā –",
  "anya-e0906n0:222_1": "tesupi āvuso catuvīsatiyā paṭṭhānesu paṭhame dhammānulomatikapaṭṭhāne dvāvīsatitikā bhagavatā katihi vārehi vibhajitvā desitā.",
  "anya-e0906n0:223_0": "Vissajjanā –",
  "anya-e0906n0:223_1": "tesu bhante catuvīsatiyā mahāpaṭṭhānesu paṭhame dhammānulomatikapaṭṭhāne dvāvīsatitikā paṭiccavāro sahajātavāro",
  "anya-e0906n0:223_2": "paccayavāro nissayavāro saṃsaṭṭhavāro sampayuttavāro pañhāvāroti sattahi sattahi vārehi vibhajitvā bhagavatā desitā.",
  "anya-e0906n0:224_0": "Kusalatika paṭiccavāra",
  "anya-e0906n0:225_0": "Pucchā –",
  "anya-e0906n0:225_1": "tesu cāvuso dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro bhagavatā kathaṃ vibhajitvā desito.",
  "anya-e0906n0:226_0": "Vissajjanā –",
  "anya-e0906n0:226_1": "tesu bhante dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro siyā kusalaṃ",
  "anya-e0906n0:226_2": "dhammaṃ paṭicca kusalo dhammo uppajjeyya hetupaccayā.",
  "anya-e0906n0:226_3": "Siyā kusalaṃ dhammaṃ paṭicca akusalo dhammo uppajjeyya hetupaccayā.",
  "anya-e0906n0:226_4": "Siyā kusalaṃ dhammaṃ paṭicca abyākato dhammo uppajjeyya hetupaccayā.",
  "anya-e0906n0:226_5": "Siyā kusalaṃ dhammaṃ paṭicca kusalā ca abyākatā ca dhammā uppajjeyyuṃ hetupaccayā.",
  "anya-e0906n0:226_6": "Siyā kusalaṃ dhammaṃ paṭicca akusalo ca abyākato ca dhammā uppajjeyyuṃ hetupaccayā.",
  "anya-e0906n0:226_7": "Siyā kusalaṃ dhammaṃ paṭicca kusalo ca akusalo ca dhammā uppajjeyyuṃ hetupaccayā.",
  "anya-e0906n0:226_8": "Siyā kusalaṃ dhammaṃ paṭicca kusalo ca akusalo ca abyākato ca dhammā uppajjeyyuṃ hetupaccayā”ti evamādinā pucchāvārena ca.",
  "anya-e0906n0:226_9": "“Kusalaṃ dhammaṃ paṭicca kusalo dhammo uppajjati hetupaccayā.",
  "anya-e0906n0:226_10": "Kusalaṃ ekaṃ khandhaṃ paṭicca tayo khandhā,",
  "anya-e0906n0:226_11": "tayo khandhe paṭicca eko khandho,",
  "anya-e0906n0:226_12": "dve khandhe paṭicca dve khandhā.",
  "anya-e0906n0:226_13": "Kusalaṃ dhammaṃ paṭicca abyākato dhammo uppajjati hetupaccayā.",
  "anya-e0906n0:226_14": "Kusale khandhe paṭicca cittasamuṭṭhānaṃ rūpaṃ.",
  "anya-e0906n0:226_15": "Kusalaṃ dhammaṃ paṭicca kusalo ca abyākato ca dhammā uppajjanti hetupaccayā.",
  "anya-e0906n0:226_16": "Kusalaṃ ekaṃ khandhaṃ paṭicca tayo khandhā cittasamuṭṭhānañca rūpaṃ,",
  "anya-e0906n0:226_17": "tayo khandhe paṭicca eko khandho cittasamuṭṭhānañca rūpaṃ,",
  "anya-e0906n0:226_18": "dve khandhe paṭicca dve khandhā cittasamuṭṭhānañca rūpa”nti evamādinā vissajjanā vissajjanāvārena ca.",
  "anya-e0906n0:226_19": "“Hetuyā nava,",
  "anya-e0906n0:226_20": "ārammaṇe tīṇi,",
  "anya-e0906n0:226_21": "adhipatiyā nava,",
  "anya-e0906n0:226_22": "anantare samanantare tīṇi,",
  "anya-e0906n0:226_23": "sahajāte nava,",
  "anya-e0906n0:226_24": "aññamaññe tīṇi,",
  "anya-e0906n0:226_25": "nissaye nava,",
  "anya-e0906n0:226_26": "upanissaye tīṇi,",
  "anya-e0906n0:226_27": "purejāte tīṇi,",
  "anya-e0906n0:226_28": "āsevane tīṇi,",
  "anya-e0906n0:226_29": "kamme nava,",
  "anya-e0906n0:226_30": "vipāke ekaṃ,",
  "anya-e0906n0:226_31": "āhāre jhāne indriye magge nava,",
  "anya-e0906n0:226_32": "sampayutte tīṇi,",
  "anya-e0906n0:226_33": "vippayutte atthiyā nava,",
  "anya-e0906n0:226_34": "natthiyā vigate tīṇi,",
  "anya-e0906n0:226_35": "avigate navā”ti evamādinā saṅkhyāvārena ca bhagavatā vitthārato vibhajitvā desito.",
  "anya-e0906n0:227_0": "Siyā kusalaṃ dhammaṃ paṭicca kusalo dhammo uppajjeyya hetupaccayā.",
  "anya-e0906n0:228_0": "Kusalatika sahajātavāra",
  "anya-e0906n0:229_0": "Pucchā –",
  "anya-e0906n0:229_1": "tenāvuso bhagavatā…pe…",
  "anya-e0906n0:229_2": "sammāsambuddhena abhidhammapiṭake mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne",
  "anya-e0906n0:229_3": "dvāvīsatiyā tikesu paṭhame kusalattike sattasu mahāvāresu dutiyo sahajātavāro kathaṃ vitthārena vibhajitvā desito.",
  "anya-e0906n0:230_0": "Vissajjanā –",
  "anya-e0906n0:230_1": "abhidhammapiṭake bhante anantanayapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne",
  "anya-e0906n0:230_2": "dvāvīsatiyā tikesu paṭhame kusalattike sattasu mahāvāresu dutiyo sahajātāvāro “kusalaṃ dhammaṃ sahajāto",
  "anya-e0906n0:230_3": "kusalo dhammo uppajjati hetupaccayā,",
  "anya-e0906n0:230_4": "kusalaṃ ekaṃ khandhaṃ sahajātā tayo khandhā,",
  "anya-e0906n0:230_5": "tayo khandhe sahajāto eko khandho,",
  "anya-e0906n0:230_6": "dve khandhe sahajātā dve khandhā.",
  "anya-e0906n0:230_7": "Kusalaṃ dhammaṃ sahajāto abyākato dhammo uppajjati hetupaccayā,",
  "anya-e0906n0:230_8": "kusale khandhe sahajātaṃ cittasamuṭṭhānaṃ rūpaṃ.",
  "anya-e0906n0:230_9": "Kusalaṃ dhammaṃ sahajāto kusalo ca abyākato ca dhammā uppajjanti hetupaccayā,",
  "anya-e0906n0:230_10": "kusalaṃ ekaṃ khandhaṃ sahajātā tayo khandhā cittasamuṭṭhānañca rūpaṃ,",
  "anya-e0906n0:230_11": "tayo khandhe sahajāto eko khandho cittasamuṭṭhānañca rūpaṃ,",
  "anya-e0906n0:230_12": "dve khandhe cittasamuṭṭhānañca rūpa”nti evamādinā vissajjanāvārena ca.",
  "anya-e0906n0:230_13": "Hetuyā nava,",
  "anya-e0906n0:230_14": "ārammaṇe tīṇi,",
  "anya-e0906n0:230_15": "adhipatiyā nava,",
  "anya-e0906n0:230_16": "anantare samanantare tīṇī”ti evamādinā saṅkhyāvārena ca vācanāmaggato dvīhi vārehi paṭimaṇḍitvā bhagavatā vitthārato vibhajitvā desito.",
  "anya-e0906n0:231_0": "Kusalatika paccayavāra",
  "anya-e0906n0:232_0": "Pucchā –",
  "anya-e0906n0:232_1": "tenāvuso bhagavatā…pe…",
  "anya-e0906n0:232_2": "sammāsambuddhena paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā",
  "anya-e0906n0:232_3": "tikesu paṭhame kusalattike sattasu mahāvāresu tatiyo paccayavāro kathaṃ vibhajitvā vitthārena desito.",
  "anya-e0906n0:233_0": "Vissajjanā –",
  "anya-e0906n0:233_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n0:233_2": "paṭṭhānesu paṭhame dhammānulomatikapaṭṭhāne bāvīsatiyā tikesu paṭhame kusalattike sattasu mahāvāresu",
  "anya-e0906n0:233_3": "tatiyo paccayavāro “siyā kusalaṃ dhammaṃ paccayā kusalo dhammo uppajjeyya hetupaccayā,",
  "anya-e0906n0:233_4": "siyā kusalaṃ dhammaṃ paccayā akusalo dhammo uppajjeyya hetupaccayā,",
  "anya-e0906n0:233_5": "siyā kusalaṃ dhammaṃ paccayā abyākato dhammo uppajjeyya hetupaccayā”ti evamādinā pucchāvārena ca.",
  "anya-e0906n0:233_6": "“Kusalaṃ dhammaṃ paccayā kusalo dhammo uppajjati hetupaccayā,",
  "anya-e0906n0:233_7": "kusalaṃ ekaṃ khandhaṃ paccayā tayo khandhā,",
  "anya-e0906n0:233_8": "tayo khandhe paccayā eko khandho,",
  "anya-e0906n0:233_9": "dve khandhe paccayā dve khandhā”ti evamādinā vissajjanāvārena ca.",
  "anya-e0906n0:233_10": "“Hetuyā sattarasa,",
  "anya-e0906n0:233_11": "ārammaṇe satta,",
  "anya-e0906n0:233_12": "adhipatiyā sattarasa,",
  "anya-e0906n0:233_13": "anantare samanantare satta,",
  "anya-e0906n0:233_14": "sahajāte sattarasa.",
  "anya-e0906n0:233_15": "Aññamaññe sattā”ti evamādinā saṅkhyāvārena ca.",
  "anya-e0906n0:233_16": "Paccayānuloma paccaya paccaniya paccayānuloma paccanīya paccaya paccanīyānulomasaṅkhātehi catūhi nayehi vibhajitvā bhagavatā desito.",
  "anya-e0906n0:234_0": "Kusalaṃ dhammaṃ paccayā kusalo dhammo uppajjati hetupaccayā.",
  "anya-e0906n0:234_1": "Kusalaṃ ekaṃ khandhaṃ paccayā tayo khandhā,",
  "anya-e0906n0:234_2": "tayo khandhe paccayā eko khandho,",
  "anya-e0906n0:234_3": "dve khandhe paccayā dve khandhā- ….",
  "anya-e0906n0:235_0": "Pañhāvāra",
  "anya-e0906n0:236_0": "Pucchā –",
  "anya-e0906n0:236_1": "tenāvuso bhagavatā…pe…",
  "anya-e0906n0:236_2": "sammāsambuddhena abhidhammapiṭake sattasu mahāpakaraṇesu sattame paṭṭhānamahāpakaraṇe catuvīsatiyā paṭṭhānesu",
  "anya-e0906n0:236_3": "paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattamo pañhāvāro",
  "anya-e0906n0:236_4": "kathaṃ vitthārena vibhajitvā desito.",
  "anya-e0906n0:237_0": "Vissajjanā –",
  "anya-e0906n0:237_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n0:237_2": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu",
  "anya-e0906n0:237_3": "sattamo pañhāvāro “siyā kusalo dhammo kusalassa dhammassa hetupaccayena paccayo.",
  "anya-e0906n0:237_4": "Siyā kusalo dhammo akusalassa dhammassa hetupaccayena paccayo.",
  "anya-e0906n0:237_5": "Siyā kusalo dhammo abyākatassa dhammassa hetupaccayena paccayo”ti evamādinā pucchāvārena ca.",
  "anya-e0906n0:237_6": "“Kusalo dhammo kusalassa dhammassa hetupaccayena paccayo,",
  "anya-e0906n0:237_7": "kusalā hetū sampayuttakānaṃ khandhānaṃ hetupaccayena paccayo.",
  "anya-e0906n0:237_8": "Kusalo dhammo abyākatassa dhammassa hetupaccayena paccayo,",
  "anya-e0906n0:237_9": "kusalā hetū cittasamuṭṭhānānaṃ rūpānaṃ hetupaccayena paccayo”ti evamādinā vissajjanāvārena ca “hetuyā satta,",
  "anya-e0906n0:237_10": "ārammaṇe nava,",
  "anya-e0906n0:237_11": "adhipatiyā dasa,",
  "anya-e0906n0:237_12": "anantare samanantare satta,",
  "anya-e0906n0:237_13": "sahajāte nava,",
  "anya-e0906n0:237_14": "aññamaññe tīṇi,",
  "anya-e0906n0:237_15": "nissaye terasa,",
  "anya-e0906n0:237_16": "upanissaye nava,",
  "anya-e0906n0:237_17": "purejāte pacchājāte āsevane tīṇi,",
  "anya-e0906n0:237_18": "kamme satta,",
  "anya-e0906n0:237_19": "vipāke ekaṃ.",
  "anya-e0906n0:237_20": "Āhāre indriye jhāne magge satta,",
  "anya-e0906n0:237_21": "sampayutte tīṇi,",
  "anya-e0906n0:237_22": "vippayutte pañca,",
  "anya-e0906n0:237_23": "atthiyā terasa,",
  "anya-e0906n0:237_24": "natthiyā vigate satta,",
  "anya-e0906n0:237_25": "avigate terasā”ti evamādinā saṅkhyāvārena ca paccayānulomapaccayapaccanīyapaccayānulomapaccanīyapaccayapaccanīyānulomasaṅkhātehi",
  "anya-e0906n0:237_26": "catūhi nayehi bhagavatā vitthārato vibhajitvā desito.",
  "anya-e0906n0:238_0": "Kusalo dhammo kusalassa dhammassa hetupaccayena paccayo,",
  "anya-e0906n0:238_1": "kusalā hetū sampayuttakānaṃ khandhānaṃ hetupaccayena paccayo.",
  "anya-e0906n0:238_2": "Kusalo dhammo abyākatassa dhammassa hetupaccayena paccayo,",
  "anya-e0906n0:238_3": "kusalā hetū cittasamuṭṭhānānaṃ rūpānaṃ hetupaccayena paccayo.",
  "anya-e0906n0:238_4": "Kusalo dhammo kusalassa ca abyākatassa ca dhammassa hetupaccayena paccayo,",
  "anya-e0906n0:238_5": "kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena paccayo ….",
  "anya-e0906n0:239_0": "Vissajjanāvāra",
  "anya-e0906n0:240_0": "Hetupaccayavibhaṅga",
  "anya-e0906n0:241_0": "Pucchā –",
  "anya-e0906n0:241_1": "tenāvuso bhagavatā…pe…",
  "anya-e0906n0:241_2": "sammāsambuddhena abhidhammapiṭake sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu",
  "anya-e0906n0:241_3": "paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre",
  "anya-e0906n0:241_4": "pucchāvissajjanāsaṅkhyāvārasaṅkhātesu tīsu vāresu vissajjanāvāre hetupaccayavibhaṅgo kathaṃ vitthārena",
  "anya-e0906n0:241_5": "vibhajitvā desito.",
  "anya-e0906n0:242_0": "Vissajjanā –",
  "anya-e0906n0:242_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n0:242_2": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu",
  "anya-e0906n0:242_3": "sattame pañhāvāre paccayānulomapaccayapaccanīya paccayānuloma paccanīyapaccaya paccayanīyānulomasaṅkhātesu",
  "anya-e0906n0:242_4": "catūsu nayesu paṭhame paccayānulomanaye pucchāvāravissajjanāvārasaṅkhyāvārasaṅkhātesu tīsupi vāresu dutiye",
  "anya-e0906n0:242_5": "vissajjanāvāre hetupaccayavibhaṅgo “kusalo dhammo kusalassa dhammassa hetupaccayena paccayo,",
  "anya-e0906n0:242_6": "kusalā hetū sampayuttakānaṃ khandhānaṃ hetupaccayena paccayo.",
  "anya-e0906n0:242_7": "Kusalo dhammo abyākatassa dhammassa hetupaccayena paccayo.",
  "anya-e0906n0:242_8": "Kusalā hetū cittasamuṭṭhānānaṃ rūpānaṃ hetupaccayena paccayo.",
  "anya-e0906n0:242_9": "Kusalo dhammo kusalassa ca abyākatassa ca dhammassa hetupaccayena paccayo,",
  "anya-e0906n0:242_10": "kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:243_0": "…",
  "anya-e0906n0:243_1": "“Kusalo dhammo kusalassa dhammassa hetupaccayena paccayo,",
  "anya-e0906n0:243_2": "kusalā hetū sampayattakānaṃ khandhānaṃ hetupaccayena paccayo.",
  "anya-e0906n0:243_3": "Kusalo dhammo abyākatassa dhammassa hetupaccayena paccayo,",
  "anya-e0906n0:243_4": "kusalā hetū cittasamuṭṭhānaṃ rūpānaṃ hetupaccayena paccayo.",
  "anya-e0906n0:243_5": "Kusalo dhammo kusalassa ca abyākatassa ca dhammassa hetupaccayena paccayo,",
  "anya-e0906n0:243_6": "kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena paccayo”.",
  "anya-e0906n0:244_0": "Ārammaṇapaccayavibhaṅga",
  "anya-e0906n0:245_0": "Pucchā –",
  "anya-e0906n0:245_1": "tenāvuso…pe…",
  "anya-e0906n0:245_2": "sammāsambuddhena abhidhammapiṭake sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu",
  "anya-e0906n0:245_3": "paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre",
  "anya-e0906n0:245_4": "catūsu nayesu paṭhame paccayānulomanaye pucchāvissajjanāsaṅkhyāvārasaṅkhātesu tīsu vāresu dutiye vissajjanāvāre",
  "anya-e0906n0:245_5": "hetupaccayavibhaṅgādīsu catuvīsatiyā vibhaṅgesu dutiyo ārammaṇapaccayavibhaṅgo kathaṃ vitthārena vibhajitvā desito.",
  "anya-e0906n0:246_0": "Vissajjanā –",
  "anya-e0906n0:246_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n0:246_2": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu",
  "anya-e0906n0:246_3": "sattame pañhāvāre catūsu nayesu paṭhame paccayānulomanaye tīsu ca vāresu dutiye vibhaṅgavāre hetupaccayavibhaṅgādīsu",
  "anya-e0906n0:246_4": "catuvīsatiyā vibhaṅgesu dutiyo ārammaṇapaccayavibhaṅgo “kusalo dhammo kusalassa dhammassa ārammaṇapaccayena paccayo,",
  "anya-e0906n0:246_5": "dānaṃ datvā sīlaṃ samādiyitvā uposathakammaṃ katvā taṃ paccavekkhati,",
  "anya-e0906n0:246_6": "pubbe suciṇṇāni paccavekkhati,",
  "anya-e0906n0:246_7": "jhānā vuṭṭhahitvā jhānaṃ paccavekkhati,",
  "anya-e0906n0:246_8": "sekkhā gotrabhuṃ paccavekkhanti,",
  "anya-e0906n0:246_9": "vodānaṃ paccavekkhanti,",
  "anya-e0906n0:246_10": "sekkhā maggā vuṭṭhahitvā maggaṃ paccavekkhanti,",
  "anya-e0906n0:246_11": "sekkhā vā puthujjanā vā kusalaṃ aniccato dukkhato anattato vipassanti,",
  "anya-e0906n0:246_12": "cetopariyañāṇena kusalacittasamaṅgissa cittaṃ jānanti,",
  "anya-e0906n0:246_13": "ākāsānañcāyatanakusalaṃ viññāṇañcāyatanakusalassa ārammaṇapaccayena paccayo.",
  "anya-e0906n0:246_14": "Ākiñcaññāyatanakusalaṃ nevasaññānāsaññāyatanakusalassa ārammaṇapaccayena paccayo.",
  "anya-e0906n0:246_15": "Kusalā khandhā iddhividhañāṇassa,",
  "anya-e0906n0:246_16": "cetopariyañāṇassa,",
  "anya-e0906n0:246_17": "pubbenivāsānussatiñāṇassa,",
  "anya-e0906n0:246_18": "yathākammupagañāṇassa,",
  "anya-e0906n0:246_19": "anāgataṃsañāṇassa ārammaṇapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:247_0": "Adhipatipaccayavibhaṅga",
  "anya-e0906n0:248_0": "Pucchā –",
  "anya-e0906n0:248_1": "abhidhammapiṭake āvuso sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu paṭhame",
  "anya-e0906n0:248_2": "dhammānulomatikapaṭṭhānesu bāvīsatiyā tikesu paṭhame kusalattike sattasu mahāvāresu sattame pañhāvāre",
  "anya-e0906n0:248_3": "catūsu nayesu paṭhame paccayānulomanaye pucchāvissajjanāsaṅkhyāsaṅkhātesu tīsu vāresu dutiye vissajjanāsaṅkhāte",
  "anya-e0906n0:248_4": "vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo kathaṃ vitthārena",
  "anya-e0906n0:248_5": "vibhajitvā desito.",
  "anya-e0906n0:249_0": "Vissajjanā –",
  "anya-e0906n0:249_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n0:249_2": "paṭṭhānesu paṭhame dhammānulomatikapaṭṭhāne bāvīsatiyā tikesu paṭhame kusalattike sattasu mahāvāresu",
  "anya-e0906n0:249_3": "sattame pañhāvāre catūsu nayesu paṭhame paccayānulomanaye pucchāvissajjanāsaṅkhyāsaṅkhātesu tīsu vāresu",
  "anya-e0906n0:249_4": "dutiye vissajjanāsaṅkhāte vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo",
  "anya-e0906n0:249_5": "“kusalo dhammo kusalassa dhammassa adhipatipaccayena paccayo.",
  "anya-e0906n0:249_6": "Ārammaṇādhipati,",
  "anya-e0906n0:249_7": "sahajātādhipati.",
  "anya-e0906n0:249_8": "Ārammaṇādhipati–dānaṃ datvā sīlaṃ samādiyitvā uposathakammaṃ katvā taṃ garuṃ katvā paccavekkhati.",
  "anya-e0906n0:249_9": "Pubbe suciṇṇāni garuṃ katvā paccavekkhati,",
  "anya-e0906n0:249_10": "jhānā vuṭṭhahitvā jhānaṃ garuṃ katvā paccavekkhati,",
  "anya-e0906n0:249_11": "sekkhā gotrabhuṃ garuṃ katvā paccavekkhanti,",
  "anya-e0906n0:249_12": "vodānaṃ garuṃ katvā paccavekkhanti,",
  "anya-e0906n0:249_13": "sekkhā maggā vuṭṭhahitvā maggaṃ garuṃ katvā paccavekkhanti.",
  "anya-e0906n0:249_14": "Sahajātādhipati–kusalādhipati sampayuttakānaṃ khandhānaṃ adhipatipaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:250_0": "Anantarapaccayavibhaṅga",
  "anya-e0906n0:251_0": "Pucchā –",
  "anya-e0906n0:251_1": "tenāvuso bhagavatā…pe…",
  "anya-e0906n0:251_2": "catuttho anantarapaccayavibhaṅgo kathaṃ vitthārena vibhajitvā desito.",
  "anya-e0906n0:252_0": "Vissajjanā –",
  "anya-e0906n0:252_1": "abhidhammapiṭake bhante…pe…",
  "anya-e0906n0:252_2": "catuttho anantarapaccayavibhaṅgo “kusalo dhammo kusalassa dhammassa anantarapaccayena paccayo,",
  "anya-e0906n0:252_3": "purimā purimā kusalā khandhā pacchimānaṃ pacchimānaṃ kusalānaṃ khandhānaṃ anantarapaccayena paccayo.",
  "anya-e0906n0:252_4": "Anulomaṃ gotrabhussa,",
  "anya-e0906n0:252_5": "anulomaṃ vodānassa,",
  "anya-e0906n0:252_6": "gotrabhu maggassa,",
  "anya-e0906n0:252_7": "vodānaṃ maggassa anantarapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:253_0": "Sahajātapaccayavibhaṅga",
  "anya-e0906n0:254_0": "Pucchā – tenāvuso…pe… chaṭṭho sahajātapaccayavibhaṅgo kathaṃ vitthārena vibhajitvā desito.",
  "anya-e0906n0:255_0": "Vissajjanā –",
  "anya-e0906n0:255_1": "abhidhammapiṭake bhante…pe…",
  "anya-e0906n0:255_2": "chaṭṭho sahajātapaccayavibhaṅgo “kusalo dhammo kusalassa dhammassa sahajātapaccayena paccayo,",
  "anya-e0906n0:255_3": "kusalo eko khandho tiṇṇannaṃ khandhānaṃ sahajātapaccayena paccayo,",
  "anya-e0906n0:255_4": "tayo khandhā ekassa khandhassa sahajātapaccayena paccayo,",
  "anya-e0906n0:255_5": "dve dvinnaṃ khandhānaṃ sahajātapaccayena paccayo.",
  "anya-e0906n0:255_6": "Kusalo dhammo abyākatassa dhammassa sahajātapaccayena paccayo,",
  "anya-e0906n0:255_7": "kusalā khandhā cittasamuṭṭhānānaṃ rūpānaṃ sahajātapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:256_0": "Upanissayapaccayavibhaṅga",
  "anya-e0906n0:257_0": "Pucchā –",
  "anya-e0906n0:257_1": "tenāvuso bhagavatā…pe…",
  "anya-e0906n0:257_2": "navamo upanissayapaccayavibhaṅgo kathaṃ vitthārena vibhajitvā desito.",
  "anya-e0906n0:258_0": "Vissajjanā –",
  "anya-e0906n0:258_1": "abhidhammapiṭake bhante…pe…",
  "anya-e0906n0:258_2": "navamo upanissayapaccayavibhaṅgo “kusalo dhammo kusalassa dhammassa upanissayapaccayena paccayo.",
  "anya-e0906n0:258_3": "Ārammaṇūpanissayo,",
  "anya-e0906n0:258_4": "anantarūpanissayo,",
  "anya-e0906n0:258_5": "pakatūpanissayo.",
  "anya-e0906n0:258_6": "Ārammaṇūpanissayo–dānaṃ datvā sīlaṃ samādiyitvā uposathakammaṃ katvā kaṃ garuṃ katvā paccavekkhati…pe…",
  "anya-e0906n0:259_0": "Pakatūpanissayo –",
  "anya-e0906n0:259_1": "saddhaṃ upanissāya dānaṃ deti sīlaṃ samādiyati uposathakammaṃ karoti,",
  "anya-e0906n0:259_2": "jhānaṃ uppādeti,",
  "anya-e0906n0:259_3": "vipassanaṃ uppādeti,",
  "anya-e0906n0:259_4": "maggaṃ uppādeti,",
  "anya-e0906n0:259_5": "abhiññaṃ uppādeti,",
  "anya-e0906n0:259_6": "samāpattiṃ uppādetī”ti evamādinā bhagavatā vitthārato vibhajitvā desito.",
  "anya-e0906n0:260_0": "Purejātapaccayavibhaṅga",
  "anya-e0906n0:261_0": "Pucchā – tenāvuso…pe… dasamo purejātapaccayavibhaṅgo kathaṃ vitthārena vibhajitvā desito.",
  "anya-e0906n0:262_0": "Vissajjanā –",
  "anya-e0906n0:262_1": "abhidhammapiṭake bhante…pe…",
  "anya-e0906n0:262_2": "dasamo purejātapaccayavibhaṅgo “abyākato dhammo abyākatassa dhammassa purejātapaccayena paccayo.",
  "anya-e0906n0:262_3": "Ārammaṇapurejātaṃ,",
  "anya-e0906n0:262_4": "vatthupurejātaṃ.",
  "anya-e0906n0:262_5": "Ārammaṇapurejātaṃ–arahā cakkhuṃ aniccato dukkhato anattato vipassati. Ghānaṃ, jivhaṃ, kāyaṃ, rūpe, sadde, gandhe, rase,",
  "anya-e0906n0:262_6": "phoṭṭhabbe,",
  "anya-e0906n0:262_7": "vatthuṃ aniccato dukkhato anattato vipassati.",
  "anya-e0906n0:262_8": "Dibbena cakkhunā rūpaṃ passati,",
  "anya-e0906n0:262_9": "dibbāya sotadhātuyā saddaṃ suṇāti,",
  "anya-e0906n0:262_10": "rūpāyatanaṃ cakkhuviññāṇassa,",
  "anya-e0906n0:262_11": "saddāyatanaṃ sotaviññāṇassa,",
  "anya-e0906n0:262_12": "gandhāyatanaṃ ghānaviññāṇassa,",
  "anya-e0906n0:262_13": "rasāyatanaṃ jivhāviññāṇassa,",
  "anya-e0906n0:262_14": "phoṭṭhabbāyatanaṃ kāyaviññāṇassa purejātapaccayena paccayo.",
  "anya-e0906n0:262_15": "Vatthupurejātaṃ–cakkhāyatanaṃ cakkhuviññāṇassa,",
  "anya-e0906n0:262_16": "sotāyatanaṃ sotaviññāṇassa,",
  "anya-e0906n0:262_17": "ghānāyatanaṃ ghānaviññāṇassa,",
  "anya-e0906n0:262_18": "jivhāyatanaṃ jivhāviññāṇassa,",
  "anya-e0906n0:262_19": "kāyāyatanaṃ kāyaviññāṇassa,",
  "anya-e0906n0:262_20": "vatthu vipākābyākatānaṃ kriyābyākatānaṃ khandhānaṃ purejātapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:263_0": "Kammapaccayavibhaṅga",
  "anya-e0906n0:264_0": "Pucchā – tenāvuso bhagavatā…pe… terasamo kammapaccayavibhaṅgo kathaṃ vitthārena vibhajitvā desito.",
  "anya-e0906n0:265_0": "Vissajjanā –",
  "anya-e0906n0:265_1": "abhidhammapiṭake bhante…pe…",
  "anya-e0906n0:265_2": "terasamo kammapaccayavibhaṅgo “kusalo dhammo kusalassa dhammassa kammapaccayena paccayo,",
  "anya-e0906n0:265_3": "kusalā cetanā sampayuttakānaṃ khandhānaṃ kammapaccayena paccayo.",
  "anya-e0906n0:265_4": "Kusalo dhammo abyākatassa dhammassa kammapaccayena paccayo. Sahajātā,",
  "anya-e0906n0:265_5": "nānākkhaṇikā.",
  "anya-e0906n0:265_6": "Sahajātā–kusalā cetanā cittasamuṭṭhānānaṃ rūpānaṃ kammapaccayena paccayo.",
  "anya-e0906n0:265_7": "Nānākkhaṇikā–kusalā cetanā vipākānaṃ khandhānaṃ kaṭattā ca rūpānaṃ kammapaccayena paccayo.",
  "anya-e0906n0:265_8": "Kusalo dhammo kusalassa ca abyākatassa ca dhammassa kammapaccayena paccayo.",
  "anya-e0906n0:265_9": "Kusalā cetanā sampayuttakānaṃ khandhānaṃ cittasamuṭṭhānānañca rūpānaṃ kammapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:266_0": "Āhārapaccayavibhaṅga",
  "anya-e0906n0:267_0": "Pucchā – tenāvuso…pe… pannarasamo āhārapaccayavibhaṅgo kathaṃ vitthārena vibhajitvā desito.",
  "anya-e0906n0:268_0": "Vissajjanā –",
  "anya-e0906n0:268_1": "abhidhammapiṭake bhante…pe…",
  "anya-e0906n0:268_2": "pannarasamo āhārapaccayavibhaṅgo “kusalo dhammo kusalassa dhammassa āhārapaccayena paccayo.",
  "anya-e0906n0:268_3": "Kusalā āhārā sampayuttakānaṃ khandhānaṃ āhārapaccayena paccayo.",
  "anya-e0906n0:268_4": "Kusalo dhammo abyākatassa dhammassa āhārapaccayena paccayo.",
  "anya-e0906n0:268_5": "Kusalā āhārā cittasamuṭṭhānānaṃ rūpānaṃ āhārapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:269_0": "Indriyapaccayavibhaṅga",
  "anya-e0906n0:270_0": "Pucchā – tenāvuso bhagavatā…pe… soḷasamo indriyapaccayavibhaṅgo kathaṃ vitthārena vibhajitvā desito.",
  "anya-e0906n0:271_0": "Vissajjanā –",
  "anya-e0906n0:271_1": "abhidhammapiṭake bhante…pe…",
  "anya-e0906n0:271_2": "soḷasamo indriyapaccayavibhaṅgo “kusalo dhammo kusalassa dhammassa indriyapaccayena paccayo,",
  "anya-e0906n0:271_3": "kusalo indriyā sampayuttakānaṃ khandhānaṃ indriyapaccayena paccayo.",
  "anya-e0906n0:271_4": "Kusalo dhammo abyākatassa dhammassa indriyapaccayena paccayo,",
  "anya-e0906n0:271_5": "kusalā indriyā cittasamuṭṭhānānaṃ rūpānaṃ indriyapaccayena paccayo”ti evamādinā bhagavatā vitthārato vibhajitvā desito.",
  "anya-e0906n0:272_0": "Saṅkhyāvāra",
  "anya-e0906n0:273_0": "Pucchā –",
  "anya-e0906n0:273_1": "tenāvuso…pe…",
  "anya-e0906n0:273_2": "pucchāvissajjanāsaṅkhyāvārasaṅkhātesu tīsu vāresu tatiyo saṅkhyāvāro kathaṃ vitthārato vibhajitvā desito.",
  "anya-e0906n0:274_0": "Vissajjanā –",
  "anya-e0906n0:274_1": "abhidhammapiṭake bhante…pe…",
  "anya-e0906n0:274_2": "tatiyo saṅkhyāvāro “hetuyā satta,",
  "anya-e0906n0:274_3": "ārammaṇe nava,",
  "anya-e0906n0:274_4": "adhipatiyā dasa,",
  "anya-e0906n0:274_5": "anantara samanantare satta,",
  "anya-e0906n0:274_6": "sahajāte nava,",
  "anya-e0906n0:274_7": "aññamaññe tīṇi,",
  "anya-e0906n0:274_8": "nissaye terasa,",
  "anya-e0906n0:274_9": "upanissaye nava,",
  "anya-e0906n0:274_10": "purejāte pacchājāte āsevane tīṇi,",
  "anya-e0906n0:274_11": "kamme satta,",
  "anya-e0906n0:274_12": "vipāke ekaṃ,",
  "anya-e0906n0:274_13": "āhāre indriye jhāne magge satta,",
  "anya-e0906n0:274_14": "sampayutte tīṇi,",
  "anya-e0906n0:274_15": "vippayutte pañca,",
  "anya-e0906n0:274_16": "atthiyā terasa,",
  "anya-e0906n0:274_17": "natthiyā vigate satta,",
  "anya-e0906n0:274_18": "avigate terasā”ti evamādinā bhagavatā vitthārato vibhajitvā desito.",
  "anya-e0906n0:275_0": "Hetu sahajāta nissaya atthi avigatanti satta,",
  "anya-e0906n0:275_1": "hetu sahajāta aññamañña nissaya atthi avigatanti tīṇi,",
  "anya-e0906n0:275_2": "hetu sahajāta aññamañña nissaya sampayutta atthi avigatanti tīṇi …",
  "anya-e0906n0:276_0": "Vedanātika paṭiccavāra",
  "anya-e0906n0:277_0": "Pucchā –",
  "anya-e0906n0:277_1": "tenāvuso bhagavatā…pe…",
  "anya-e0906n0:277_2": "paṭhamaṃ kusalattikaṃ vitthārato vibhajitvā tadanantaraṃ avasesā vedanāttikādayo ekavīsatitikā kathaṃ vitthārato vibhajitvā desitā.",
  "anya-e0906n0:278_0": "Vissajjanā –",
  "anya-e0906n0:278_1": "abhidhammapiṭake bhante…pe…",
  "anya-e0906n0:278_2": "paṭhamaṃ kusalattikaṃ vitthārato vibhajitvā tadanantaraṃ avasesā vedanāttikādayo ekavīsatitikā “sukhāya",
  "anya-e0906n0:278_3": "vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati hetupaccayā.",
  "anya-e0906n0:278_4": "Sukhāya vedanāya sampayuttaṃ ekaṃ khandhaṃ paṭicca dve khandhā,",
  "anya-e0906n0:278_5": "dve khandhe paṭicca eko khandho,",
  "anya-e0906n0:278_6": "paṭisandhikkhaṇe sukhāya vedanāya sampayuttaṃ ekaṃ khandhaṃ paṭicca dve khandhā,",
  "anya-e0906n0:278_7": "dve khandhe paṭicca eko khandho”ti evamādinā ca.",
  "anya-e0906n0:278_8": "Vipākaṃ dhammaṃ paṭicca vipāko dhammo uppajjati hetupaccayā.",
  "anya-e0906n0:278_9": "Vipākaṃ ekaṃ khandhaṃ paṭicca tayo khandhā,",
  "anya-e0906n0:278_10": "tayo khandhe paṭicca eko khandho,",
  "anya-e0906n0:278_11": "dve khandhe paṭicca dve khandhā,",
  "anya-e0906n0:278_12": "paṭisandhikkhaṇe vipākaṃ ekaṃ khandhaṃ paṭicca tayo khandhā,",
  "anya-e0906n0:278_13": "tayo khandhe paṭicca eko khandho,",
  "anya-e0906n0:278_14": "dve khandhe paṭicca dve khandhā.",
  "anya-e0906n0:278_15": "Vipākaṃ dhammaṃ paṭicca nevavipākanavipākadhammadhammo uppajjati hetupaccayā,",
  "anya-e0906n0:278_16": "vipāke khandhe paṭicca cittasamuṭṭhānarūpaṃ,",
  "anya-e0906n0:278_17": "paṭisandhikkhaṇe vipāke khandhe paṭicca kaṭattārūpaṃ,",
  "anya-e0906n0:278_18": "khandhe paṭicca vatthū”ti evamādinā ca ekekasmiṃ tike sattahi sattahi mahāvārehi ekekasmiñca mahāvāre",
  "anya-e0906n0:278_19": "catūhi catūhi nayehi bhagavatā vitthārato vibhajitvā desitā.",
  "anya-e0906n0:279_0": "Dukapaṭṭhāna",
  "anya-e0906n0:280_0": "Pucchā –",
  "anya-e0906n0:280_1": "tenāvuso…pe…",
  "anya-e0906n0:280_2": "tikapaṭṭhānādīsu chasu antogadhapaṭṭhānādīsu paṭhamaṃ tikapaṭṭhānaṃ desetvā tadanantaraṃ dukapaṭṭhānaṃ kathaṃ vitthārato vibhajitvā desitaṃ.",
  "anya-e0906n0:281_0": "Vissajjanā –",
  "anya-e0906n0:281_1": "abhidhammapiṭake bhante…pe…",
  "anya-e0906n0:281_2": "tikapaṭṭhānādīsu chasu antogadhapaṭṭhānādīsu paṭhamaṃ tikapaṭṭhānaṃ vibhajitvā tadanantaraṃ dukapaṭṭhānaṃ",
  "anya-e0906n0:281_3": "“hetuṃ dhammaṃ paṭicca hetu dhammo uppajjati hetupaccayā,",
  "anya-e0906n0:281_4": "alobhaṃ paṭicca adoso amoho,",
  "anya-e0906n0:281_5": "adosaṃ paṭicca alobho amoho,",
  "anya-e0906n0:281_6": "amohaṃ paṭicca alobho adoso.",
  "anya-e0906n0:281_7": "Lobhaṃ paṭicca moho,",
  "anya-e0906n0:281_8": "mohaṃ paṭicca lobho,",
  "anya-e0906n0:281_9": "dosaṃ paṭicca moho,",
  "anya-e0906n0:281_10": "mohaṃ paṭicca doso”ti evamādinā ca.",
  "anya-e0906n0:281_11": "Saraṇaṃ dhammaṃ paṭicca saraṇo dammo uppajjati hetupaccayā,",
  "anya-e0906n0:281_12": "saraṇaṃ ekaṃ khandhaṃ paṭicca tayo khandhā,",
  "anya-e0906n0:281_13": "tayo khandhe paṭicca eko khandho,",
  "anya-e0906n0:281_14": "dve khandhe paṭicca dve khandhā.",
  "anya-e0906n0:281_15": "Saraṇaṃ dhammaṃ paṭicca araṇo dhammo uppajjati hetupaccayā,",
  "anya-e0906n0:281_16": "saraṇo khandhe paṭicca cittasamuṭṭhānaṃ rūpaṃ.",
  "anya-e0906n0:281_17": "Saraṇaṃ dhammaṃ paṭicca saraṇo ca araṇo ca dhammā uppajjanti hetupaccayā.",
  "anya-e0906n0:281_18": "Saraṇaṃ ekaṃ khandhaṃ paṭicca tayo khandhā cittasamuṭṭhānañca rūpaṃ,",
  "anya-e0906n0:281_19": "tayo khandhe paṭicca eko khandho cittasamuṭṭhānañca rūpaṃ,",
  "anya-e0906n0:281_20": "dve khandhe paṭicca dve khandhā cittasamuṭṭhānañca rūpa”nti evamādinā ca.",
  "anya-e0906n0:281_21": "Ekekasmiṃ duke sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṃ.",
  "anya-e0906n0:282_0": "Saraṇaṃ dhammaṃ paṭicca saraṇo dhammo uppajjati hetupaccayā,",
  "anya-e0906n0:282_1": "saraṇaṃ ekaṃ khandhaṃ paṭicca tayo khandhā,",
  "anya-e0906n0:282_2": "tayo khandhe paṭicca eko khandho, dve",
  "anya-e0906n0:283_0": "Khandhe paṭicca dve khandhā …",
  "anya-e0906n0:284_0": "Dukatikapaṭṭhāna dukadukapaṭṭhāna",
  "anya-e0906n0:285_0": "Pucchā –",
  "anya-e0906n0:285_1": "tenāvuso…pe…",
  "anya-e0906n0:285_2": "tikapaṭṭhānādīsu chasu antogadhapaṭṭhānesu paṭhamaṃ tikapaṭṭhānañca dutiyaṃ dukapaṭṭhānañca vibhajitvā",
  "anya-e0906n0:285_3": "tadavasesāni dukatikapaṭṭhānādīni cattāro paṭṭhānāni kathaṃ vibhajitvā desitāni.",
  "anya-e0906n0:286_0": "Vissajjanā –",
  "anya-e0906n0:286_1": "abhidhammapiṭake bhante…pe…",
  "anya-e0906n0:286_2": "tikapaṭṭhānādīsu chasu antogadhapaṭṭhānesu paṭhamaṃ tikapaṭṭhānañca dutiyaṃ dukapaṭṭhānañca vibhajitvā",
  "anya-e0906n0:286_3": "tadavasesā dukatikapaṭṭhānādayo “hetuṃ kusalaṃ dhammaṃ paṭicca hetu kusalo dhammo uppajjati hetupaccayā.",
  "anya-e0906n0:286_4": "Hetuṃ kusalaṃ dhammaṃ paṭicca nahetu kusalo dhammo uppajjati hetupaccayā.",
  "anya-e0906n0:286_5": "Hetuṃ kusalaṃ dhammaṃ paṭicca hetu kusalo ca nahetu kusalo ca dhammā uppajjanti hetupaccayā,",
  "anya-e0906n0:286_6": "nahetuṃ kusalaṃ dhammaṃ paṭicca nahetu kusalo dhammo uppajjati hetupaccayā,",
  "anya-e0906n0:286_7": "nahetuṃ kusalaṃ dhammaṃ paṭicca hetu kusalo dhammo uppajjati hetupaccayā,",
  "anya-e0906n0:286_8": "nahetuṃ kusalaṃ dhammaṃ paṭicca hetu kusalo ca nahetu kusalo ca dhammā uppajjanti hetupaccayā”ti evamādinā vitthārato vibhajitvā desitāni.",
  "anya-e0906n0:287_0": "Dhammapaccanīyapaṭṭhāna",
  "anya-e0906n0:288_0": "Pucchā –",
  "anya-e0906n0:288_1": "tenāvuso bhagavatā…pe…",
  "anya-e0906n0:288_2": "paṭhamaṃ dhammānulomapaṭṭhānaṃ vibhajitvā tadanantaraṃ dutiyaṃ dhammapaccanīyapaṭṭhānaṃ kathaṃ vibhajitvā desitaṃ.",
  "anya-e0906n0:289_0": "Vissajjanā –",
  "anya-e0906n0:289_1": "abhidhammapiṭake bhante…pe…",
  "anya-e0906n0:289_2": "paṭhamaṃ dhammānulomapaṭṭhānaṃ vibhajitvā tadanantaraṃ dutiyaṃ dhammapaccanīyapaṭṭhānaṃ “nakusalaṃ dhammaṃ",
  "anya-e0906n0:289_3": "paṭicca nakusalo dhammo uppajjati hetupaccayā.",
  "anya-e0906n0:289_4": "Akusalābyākataṃ ekaṃ khandhaṃ paṭicca akusalābyākatā tayo khandhā cittasamuṭṭhānañca rūpaṃ.",
  "anya-e0906n0:289_5": "Tayo khandhe paṭicca eko khandho cittasamuṭṭhānañca rūpaṃ.",
  "anya-e0906n0:289_6": "Dve khandhe paṭicca dve khandhā cittasamuṭṭhānañca rūpaṃ.",
  "anya-e0906n0:289_7": "Nakusalaṃ dhammaṃ paṭicca naakusalo dhammo uppajjati hetu paccayā.",
  "anya-e0906n0:289_8": "Vipākābyākataṃ kiriyābyākataṃ ekaṃ khandhaṃ paṭicca tayo khandhā cittasamuṭṭhānañca rūpaṃ.",
  "anya-e0906n0:289_9": "Tayo khandhe paṭicca eko khandho cittasamuṭṭhānañca rūpaṃ.",
  "anya-e0906n0:289_10": "Dve khandhe paṭicca dve khandhā cittasamuṭṭhānañca rūpaṃ.",
  "anya-e0906n0:289_11": "Paṭisandhikkhaṇe…pe…",
  "anya-e0906n0:289_12": "nakusalaṃ dhammaṃ paṭicca naabyākato dhammo uppajjati hetupaccayā.",
  "anya-e0906n0:289_13": "Akusalaṃ ekaṃ khandhaṃ paṭicca tayo khandhā,",
  "anya-e0906n0:289_14": "tayo khandhe paṭicca eko khandho,",
  "anya-e0906n0:289_15": "dve khandhe paṭicca dve khandhā”ti evamādinā tikapaṭṭhānādīhi chahi antogadhapaṭṭhānehi ekekasmiñca tikapaṭṭhāne",
  "anya-e0906n0:289_16": "dukapaṭṭhāne dukatikapaṭṭhāne tikadukapaṭṭhāne tikatikapaṭṭhāne dukadukapaṭṭhāne sattahi sattahi mahāvārehi",
  "anya-e0906n0:289_17": "ekekasmiñca mahāvāre catūhi catūhi nayehi bhagavatā vitthārato vibhajitvā desitaṃ.",
  "anya-e0906n0:290_0": "Dhammānulomapaccanīyapaṭṭhāna",
  "anya-e0906n0:291_0": "Pucchā –",
  "anya-e0906n0:291_1": "tenāvuso bhagavatā…pe…",
  "anya-e0906n0:291_2": "tatiyaṃ dhammānulomapaccanīyapaṭṭhānaṃ kathaṃ vitthārato vibhajitvā desitaṃ.",
  "anya-e0906n0:292_0": "Vissajjanā –",
  "anya-e0906n0:292_1": "abhidhammapiṭake…pe…",
  "anya-e0906n0:292_2": "tatiyaṃ dhammānulomapaccanīyapaṭṭhānaṃ “kusalaṃ dhammaṃ paṭicca nakusalo dhammo uppajjati hetupaccayā.",
  "anya-e0906n0:292_3": "Kusale khandhe paṭicca cittasamuṭṭhānarūpaṃ.",
  "anya-e0906n0:292_4": "Kusalaṃ dhammaṃ paṭicca naakusalo dhammo uppajjati hetupaccayā.",
  "anya-e0906n0:292_5": "Kusalaṃ ekaṃ khandhaṃ paṭicca tayo khandhā cittasamuṭṭhānañca rūpaṃ.",
  "anya-e0906n0:292_6": "Tayo khandhe paṭicca eko khandho cittasamuṭṭhānañca rūpaṃ.",
  "anya-e0906n0:292_7": "Dve khandhe paṭicca dve khandhā cittasamuṭṭhānañca rūpaṃ.",
  "anya-e0906n0:292_8": "Kusalaṃ dhammaṃ paṭicca naabyākato dhammo uppajjati hetupaccayā.",
  "anya-e0906n0:292_9": "Kusalaṃ ekaṃ khandhaṃ paṭicca tayo khandhā,",
  "anya-e0906n0:292_10": "tayo khandhe paṭicca eko khandho,",
  "anya-e0906n0:292_11": "dve khandhe paṭicca dve khandhā.",
  "anya-e0906n0:292_12": "Kusalaṃ dhammaṃ paṭicca naakusalo ca naabyākato ca dhammā uppajjanti hetupaccayā.",
  "anya-e0906n0:292_13": "Kusalaṃ ekaṃ khandhaṃ paṭicca tayo khandhā…pe…",
  "anya-e0906n0:292_14": "dve khandhe paṭicca dve khandhā.",
  "anya-e0906n0:292_15": "Kusalaṃ dhammaṃ paṭicca nakusalo ca naakusalo ca dhammā uppajjanti hetupaccayā.",
  "anya-e0906n0:292_16": "Kusale khandhe paṭicca cittasamuṭṭhānarūpa”nti evamādinā bhante tikapaṭṭhānādīhi chahi antogadhapaṭṭhānehi",
  "anya-e0906n0:292_17": "ekekasmiñca tikapaṭṭhāne dukapaṭṭhāne tikadukapaṭṭhāne dukatikapaṭṭhāne tikatikapaṭṭhāne dukadukapaṭṭhāne",
  "anya-e0906n0:292_18": "sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṃ.",
  "anya-e0906n0:293_0": "Dhammapaccanīyānulomapaṭṭhāna",
  "anya-e0906n0:294_0": "Pucchā –",
  "anya-e0906n0:294_1": "tenāvuso bhagavatā…pe…",
  "anya-e0906n0:294_2": "dhammānulomādīsu padhānabhūtesu catūsu paṭṭhānesu catutthaṃ pariyosānabhūtaṃ dhammapaccanīyānulomapaṭṭhānaṃ kathaṃ vitthārato vibhajitvā desitaṃ.",
  "anya-e0906n0:295_0": "Vissajjanā –",
  "anya-e0906n0:295_1": "abhidhammapiṭake bhante…pe…",
  "anya-e0906n0:295_2": "dhammānulomapaṭṭhānādīsu catūsu padhānabhūtesu mahāpaṭṭhānesu catutthaṃ pariyosānabhūtaṃ dhammapaccanīyānulomapaṭṭhānaṃ",
  "anya-e0906n0:295_3": "“nakusalaṃ dhammaṃ paṭicca akusalo dhammo uppajjati hetupaccayā,",
  "anya-e0906n0:295_4": "akusalaṃ ekaṃ khandhaṃ paṭicca tayo khandhā,",
  "anya-e0906n0:295_5": "tayo khandhe paṭicca eko khandho,",
  "anya-e0906n0:295_6": "dve khandhe paṭicca dve khandhā.",
  "anya-e0906n0:295_7": "Nakusalaṃ dhammaṃ paṭicca naakusalo dhammo uppajjati hetupaccayā.",
  "anya-e0906n0:295_8": "Akusale khandhe paṭicca cittasamuṭṭhānarūpaṃ,",
  "anya-e0906n0:295_9": "vipākābyākataṃ kriyābyākataṃ ekaṃ khandhaṃ paṭicca tayo khandhā cittasamuṭṭhānañca rūpaṃ…pe…",
  "anya-e0906n0:295_10": "dve khandhe paṭicca dve khandhā cittasamuṭṭhānañca rūpaṃ.",
  "anya-e0906n0:295_11": "Khandhe paṭicca vatthu,",
  "anya-e0906n0:295_12": "vatthuṃ paṭicca khandhā.",
  "anya-e0906n0:295_13": "Nakusalaṃ dhammaṃ paṭicca naabyākato dhammo uppajjati hetupaccayā,",
  "anya-e0906n0:295_14": "akusalaṃ ekaṃ khandhaṃ paṭicca tayo khandhā,",
  "anya-e0906n0:295_15": "tayo khandhe paṭicca eko khandho,",
  "anya-e0906n0:295_16": "dve khandhe paṭicca dve khandhā”ti evamādinā tikapaṭṭhānādīhi cāti antogadhapabhedapaṭṭhānehi ekekasmiñca",
  "anya-e0906n0:295_17": "tikapaṭṭhāne dukapaṭṭhāne dukatikatikadukatikatikadukadukapaṭṭhāne paṭiccavārādīhi sattahi mahāvārehi",
  "anya-e0906n0:295_18": "ekekasmiñca mahāvāre paccayānulomādīhi catūhi catūhi nayehi bhagavatā vitthārato vibhajitvā desitaṃ."
}