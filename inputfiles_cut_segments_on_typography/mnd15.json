{
  "mnd15:0.1_0": "Mahāniddesa",
  "mnd15:0.2_0": "Aṭṭhakavagga",
  "mnd15:0.3_0": "15. Attadaṇḍasuttaniddesa",
  "mnd15:1.1_0": "Atha attadaṇḍasuttaniddesaṁ vakkhati—",
  "mnd15:2.1_0": "<b>Attadaṇḍā bhayaṁ jātaṁ,</b>",
  "mnd15:2.2_0": "<b>janaṁ passatha medhagaṁ;</b>",
  "mnd15:2.3_0": "<b>Saṁvegaṁ kittayissāmi,</b>",
  "mnd15:2.4_0": "<b>yathā saṁvijitaṁ mayā.</b>",
  "mnd15:3.1_0": "<b>Attadaṇḍā bhayaṁ jātan</b>ti.",
  "mnd15:3.2_0": "<b>Daṇḍā</b>ti tayo daṇḍā—",
  "mnd15:3.3_0": "kāyadaṇḍo, vacīdaṇḍo, manodaṇḍo.",
  "mnd15:3.4_0": "Tividhaṁ kāyaduccaritaṁ kāyadaṇḍo,",
  "mnd15:3.4_1": "catubbidhaṁ vacīduccaritaṁ vacīdaṇḍo,",
  "mnd15:3.4_2": "tividhaṁ manoduccaritaṁ manodaṇḍo.",
  "mnd15:3.5_0": "<b>Bhayan</b>ti dve bhayāni—",
  "mnd15:3.6_0": "diṭṭhadhammikañca bhayaṁ samparāyikañca bhayaṁ.",
  "mnd15:3.7_0": "Katamaṁ diṭṭhadhammikaṁ bhayaṁ?",
  "mnd15:3.8_0": "Idhekacco kāyena duccaritaṁ carati,",
  "mnd15:3.8_1": "vācāya duccaritaṁ carati,",
  "mnd15:3.8_2": "manasā duccaritaṁ carati,",
  "mnd15:3.8_3": "pāṇampi hanati,",
  "mnd15:3.8_4": "adinnampi ādiyati,",
  "mnd15:3.8_5": "sandhimpi chindati,",
  "mnd15:3.8_6": "nillopampi harati,",
  "mnd15:3.8_7": "ekāgārikampi karoti,",
  "mnd15:3.8_8": "paripanthepi tiṭṭhati,",
  "mnd15:3.8_9": "paradārampi gacchati,",
  "mnd15:3.8_10": "musāpi bhaṇati.",
  "mnd15:3.9_0": "Tamenaṁ gahetvā rañño dassenti—",
  "mnd15:3.10_0": "“ayaṁ, deva, coro āgucārī.",
  "mnd15:3.11_0": "Imassa yaṁ icchasi taṁ daṇḍaṁ paṇehī”ti.",
  "mnd15:3.12_0": "Tamenaṁ rājā paribhāsati.",
  "mnd15:3.13_0": "So paribhāsapaccayā bhayampi uppādeti, dukkhaṁ domanassaṁ paṭisaṁvedeti.",
  "mnd15:3.14_0": "Etaṁ bhayaṁ dukkhaṁ domanassaṁ kuto tassa?",
  "mnd15:3.15_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:4.1_0": "Ettakenapi rājā na tussati.",
  "mnd15:4.2_0": "Tamenaṁ rājā bandhāpeti andubandhanena vā rajjubandhanena vā saṅkhalikabandhanena vā vettabandhanena",
  "mnd15:4.2_1": "vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena",
  "mnd15:4.2_2": "vā nagarabandhanena vā raṭṭhabandhanena vā janapadabandhanena vā antamaso savacanīyampi karoti—",
  "mnd15:4.3_0": "“na te labbhā ito pakkamitun”ti.",
  "mnd15:4.4_0": "So bandhanapaccayāpi dukkhaṁ domanassaṁ paṭisaṁvedeti.",
  "mnd15:4.5_0": "Etaṁ bhayaṁ dukkhaṁ domanassaṁ kuto tassa?",
  "mnd15:4.6_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:5.1_0": "Ettakenapi rājā na tussati.",
  "mnd15:5.2_0": "Rājā tassa dhanaṁ āharāpeti—",
  "mnd15:5.3_0": "sataṁ vā sahassaṁ vā satasahassaṁ vā.",
  "mnd15:5.4_0": "So dhanajānipaccayāpi dukkhaṁ domanassaṁ paṭisaṁvedeti.",
  "mnd15:5.5_0": "Etaṁ bhayaṁ dukkhaṁ domanassaṁ kuto tassa?",
  "mnd15:5.6_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:6.1_0": "Ettakenapi rājā na tussati.",
  "mnd15:6.2_0": "Tamenaṁ rājā vividhā kammakāraṇā kārāpeti—",
  "mnd15:6.3_0": "kasāhipi tāḷeti,",
  "mnd15:6.3_1": "vettehipi tāḷeti,",
  "mnd15:6.3_2": "aḍḍhadaṇḍakehipi tāḷeti,",
  "mnd15:6.3_3": "hatthampi chindati,",
  "mnd15:6.3_4": "pādampi chindati,",
  "mnd15:6.3_5": "hatthapādampi chindati,",
  "mnd15:6.3_6": "kaṇṇampi chindati,",
  "mnd15:6.3_7": "nāsampi chindati,",
  "mnd15:6.3_8": "kaṇṇanāsampi chindati,",
  "mnd15:6.3_9": "bilaṅgathālikampi karoti,",
  "mnd15:6.3_10": "saṅkhamuṇḍikampi karoti,",
  "mnd15:6.3_11": "rāhumukhampi karoti,",
  "mnd15:6.3_12": "jotimālikampi karoti,",
  "mnd15:6.3_13": "hatthapajjotikampi karoti,",
  "mnd15:6.3_14": "erakavattikampi karoti,",
  "mnd15:6.3_15": "cīrakavāsikampi karoti,",
  "mnd15:6.3_16": "eṇeyyakampi karoti,",
  "mnd15:6.3_17": "baḷisamaṁsikampi karoti,",
  "mnd15:6.3_18": "kahāpaṇikampi karoti,",
  "mnd15:6.3_19": "khārāpatacchikampi karoti,",
  "mnd15:6.3_20": "palighaparivattakampi karoti,",
  "mnd15:6.3_21": "palālapīṭhakampi karoti,",
  "mnd15:6.3_22": "tattenapi telena osiñcati,",
  "mnd15:6.3_23": "sunakhehipi khādāpeti,",
  "mnd15:6.3_24": "jīvantampi sūle uttāseti,",
  "mnd15:6.3_25": "asināpi sīsaṁ chindati.",
  "mnd15:6.4_0": "So kammakāraṇapaccayāpi dukkhaṁ domanassaṁ paṭisaṁvedeti.",
  "mnd15:6.5_0": "Etaṁ bhayaṁ dukkhaṁ domanassaṁ kuto tassa?",
  "mnd15:6.6_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:6.7_0": "Rājā imesaṁ catunnaṁ daṇḍānaṁ issaro.",
  "mnd15:7.1_0": "So sakena kammena kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "mnd15:7.2_0": "Tamenaṁ nirayapālā pañcavidhabandhanaṁ nāma kammakāraṇaṁ kārenti—",
  "mnd15:7.3_0": "tattaṁ ayokhilaṁ hatthe gamenti,",
  "mnd15:7.3_1": "tattaṁ ayokhilaṁ dutiye hatthe gamenti,",
  "mnd15:7.3_2": "tattaṁ ayokhilaṁ pāde gamenti,",
  "mnd15:7.3_3": "tattaṁ ayokhilaṁ dutiye pāde gamenti,",
  "mnd15:7.3_4": "tattaṁ ayokhilaṁ majjhe urasmiṁ gamenti.",
  "mnd15:7.4_0": "So tattha dukkhā tibbā kaṭukā vedanā vedeti;",
  "mnd15:7.5_0": "na ca tāva kālaṁ karoti yāva na taṁ pāpakammaṁ byantīhoti.",
  "mnd15:7.6_0": "Etaṁ bhayaṁ dukkhaṁ domanassaṁ kuto tassa?",
  "mnd15:7.7_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:8.1_0": "Tamenaṁ nirayapālā saṁvesetvā kuṭhārīhi tacchenti.",
  "mnd15:8.2_0": "So tattha dukkhā tibbā kaṭukā vedanā vedeti;",
  "mnd15:8.3_0": "na ca tāva kālaṁ karoti yāva na taṁ pāpakammaṁ byantīhoti.",
  "mnd15:8.4_0": "Tamenaṁ nirayapālā uddhampādaṁ adhosiraṁ gahetvā vāsīhi tacchenti.",
  "mnd15:8.5_0": "Tamenaṁ nirayapālā rathe yojetvā ādittāya pathaviyā sampajjalitāya sajotibhūtāya sārentipi paccāsārentipi …pe…",
  "mnd15:8.6_0": "tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi …pe…",
  "mnd15:8.7_0": "tamenaṁ nirayapālā uddhampādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya.",
  "mnd15:8.8_0": "So tattha pheṇuddehakaṁ paccati.",
  "mnd15:8.9_0": "So tattha pheṇuddehakaṁ paccamāno sakimpi uddhaṁ gacchati,",
  "mnd15:8.9_1": "sakimpi adho gacchati,",
  "mnd15:8.9_2": "sakimpi tiriyaṁ gacchati.",
  "mnd15:8.10_0": "So tattha dukkhā tibbā kaṭukā vedanā vedeti;",
  "mnd15:8.11_0": "na ca tāva kālaṁ karoti yāva na taṁ pāpakammaṁ byantīhoti.",
  "mnd15:8.12_0": "Etaṁ bhayaṁ dukkhaṁ domanassaṁ kuto tassa?",
  "mnd15:8.13_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:8.14_0": "Tamenaṁ nirayapālā mahāniraye pakkhipanti.",
  "mnd15:8.15_0": "So kho pana mahānirayo—",
  "mnd15:9.1_0": "Catukkaṇṇo catudvāro,",
  "mnd15:9.2_0": "vibhatto bhāgaso mito;",
  "mnd15:9.3_0": "Ayopākārapariyanto,",
  "mnd15:9.4_0": "ayasā paṭikujjito.",
  "mnd15:10.1_0": "Tassa ayomayā bhūmi,",
  "mnd15:10.2_0": "jalitā tejasā yutā;",
  "mnd15:10.3_0": "Samantā yojanasataṁ,",
  "mnd15:10.4_0": "pharitvā tiṭṭhati sabbadā.",
  "mnd15:11.1_0": "Kadariyātapanā ghorā,",
  "mnd15:11.2_0": "accimanto durāsadā;",
  "mnd15:11.3_0": "Lomahaṁsanarūpā ca,",
  "mnd15:11.4_0": "bhesmā paṭibhayā dukhā.",
  "mnd15:12.1_0": "Puratthimāya bhittiyā,",
  "mnd15:12.2_0": "accikkhandho samuṭṭhito;",
  "mnd15:12.3_0": "Dahanto pāpakammante,",
  "mnd15:12.4_0": "pacchimāya paṭihaññati.",
  "mnd15:13.1_0": "Pacchimāya ca bhittiyā,",
  "mnd15:13.2_0": "Accikkhandho samuṭṭhito;",
  "mnd15:13.3_0": "Dahanto pāpakammante,",
  "mnd15:13.4_0": "Puratthimāya paṭihaññati.",
  "mnd15:14.1_0": "Uttarāya ca bhittiyā,",
  "mnd15:14.2_0": "accikkhandho samuṭṭhito;",
  "mnd15:14.3_0": "Dahanto pāpakammante,",
  "mnd15:14.4_0": "dakkhiṇāya paṭihaññati.",
  "mnd15:15.1_0": "Dakkhiṇāya ca bhittiyā,",
  "mnd15:15.2_0": "accikkhandho samuṭṭhito;",
  "mnd15:15.3_0": "Dahanto pāpakammante,",
  "mnd15:15.4_0": "uttarāya paṭihaññati.",
  "mnd15:16.1_0": "Heṭṭhato ca samuṭṭhāya,",
  "mnd15:16.2_0": "accikkhandho bhayānako;",
  "mnd15:16.3_0": "Dahanto pāpakammante,",
  "mnd15:16.4_0": "chadanasmiṁ paṭihaññati.",
  "mnd15:17.1_0": "Chadanamhā samuṭṭhāya,",
  "mnd15:17.2_0": "accikkhandho bhayānako;",
  "mnd15:17.3_0": "Dahanto pāpakammante,",
  "mnd15:17.4_0": "bhūmiyaṁ paṭihaññati.",
  "mnd15:18.1_0": "Ayokapālamādittaṁ,",
  "mnd15:18.2_0": "santattaṁ jalitaṁ yathā;",
  "mnd15:18.3_0": "Evaṁ avīcinirayo,",
  "mnd15:18.4_0": "heṭṭhā upari passato.",
  "mnd15:19.1_0": "Tattha sattā mahāluddā,",
  "mnd15:19.2_0": "mahākibbisakārino;",
  "mnd15:19.3_0": "Accantapāpakammantā,",
  "mnd15:19.4_0": "paccanti na ca miyyare.",
  "mnd15:20.1_0": "Jātavedasamo kāyo,",
  "mnd15:20.2_0": "tesaṁ nirayavāsinaṁ;",
  "mnd15:20.3_0": "Passa kammānaṁ daḷhattaṁ,",
  "mnd15:20.4_0": "na bhasmā hoti napī masi.",
  "mnd15:21.1_0": "Puratthimenapi dhāvanti,",
  "mnd15:21.2_0": "tato dhāvanti pacchimaṁ;",
  "mnd15:21.3_0": "Uttarenapi dhāvanti,",
  "mnd15:21.4_0": "tato dhāvanti dakkhiṇaṁ.",
  "mnd15:22.1_0": "Yaṁ yaṁ disaṁ padhāvanti,",
  "mnd15:22.2_0": "taṁ taṁ dvāraṁ pidhīyati;",
  "mnd15:22.3_0": "Abhinikkhamitāsā te,",
  "mnd15:22.4_0": "sattā mokkhagavesino.",
  "mnd15:23.1_0": "Na te tato nikkhamituṁ,",
  "mnd15:23.2_0": "labhanti kammapaccayā;",
  "mnd15:23.3_0": "Tesañca pāpakammantaṁ,",
  "mnd15:23.4_0": "avipakkaṁ kataṁ bahunti.",
  "mnd15:24.1_0": "Etaṁ bhayaṁ dukkhaṁ domanassaṁ kuto tassa?",
  "mnd15:24.2_0": "Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.",
  "mnd15:24.3_0": "Yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānusikāni dukkhāni;",
  "mnd15:24.4_0": "tāni kuto jātāni kuto sañjātāni kuto nibbattāni kuto abhinibbattāni kuto pātubhūtāni?",
  "mnd15:24.5_0": "Attadaṇḍato jātāni sañjātāni nibbattāni abhinibbattāni pātubhūtānīti—",
  "mnd15:24.6_0": "attadaṇḍā bhayaṁ jātaṁ.",
  "mnd15:25.1_0": "<b>Janaṁ passatha medhagan</b>ti.",
  "mnd15:25.2_0": "<b>Janan</b>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca",
  "mnd15:25.2_1": "medhagaṁ janaṁ kalahaṁ janaṁ viruddhaṁ janaṁ paṭiviruddhaṁ janaṁ āhataṁ janaṁ paccāhataṁ janaṁ āghātitaṁ",
  "mnd15:25.2_2": "janaṁ paccāghātitaṁ janaṁ passatha dakkhatha oloketha nijjhāyetha upaparikkhathāti—",
  "mnd15:25.3_0": "janaṁ passatha medhagaṁ.",
  "mnd15:26.1_0": "<b>Saṁvegaṁ kittayissāmī</b>ti.",
  "mnd15:26.2_0": "Saṁvegaṁ ubbegaṁ utrāsaṁ bhayaṁ pīḷanaṁ ghaṭṭanaṁ upaddavaṁ upasaggaṁ.",
  "mnd15:26.3_0": "<b>Kittayissāmī</b>ti pakittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti—",
  "mnd15:26.4_0": "saṁvegaṁ kittayissāmi.",
  "mnd15:27.1_0": "<b>Yathā saṁvijitaṁ mayā</b>ti.",
  "mnd15:27.2_0": "Yathā mayā attanāyeva attānaṁ saṁvejito ubbejito saṁvegamāpāditoti—",
  "mnd15:27.3_0": "yathā saṁvijitaṁ mayā.",
  "mnd15:28.1_0": "Tenāha bhagavā—",
  "mnd15:29.1_0": "“Attadaṇḍā bhayaṁ jātaṁ,",
  "mnd15:29.2_0": "janaṁ passatha medhagaṁ;",
  "mnd15:29.3_0": "Saṁvegaṁ kittayissāmi,",
  "mnd15:29.4_0": "yathā saṁvijitaṁ mayā”ti.",
  "mnd15:30.1_0": "<b>Phandamānaṁ pajaṁ disvā,</b>",
  "mnd15:30.2_0": "<b>macche appodake yathā;</b>",
  "mnd15:30.3_0": "<b>Aññamaññehi byāruddhe,</b>",
  "mnd15:30.4_0": "<b>disvā maṁ bhayamāvisi.</b>",
  "mnd15:31.1_0": "<b>Phandamānaṁ pajaṁ disvā</b>ti.",
  "mnd15:31.2_0": "<b>Pajā</b>ti sattādhivacanaṁ.",
  "mnd15:31.3_0": "Pajaṁ taṇhāphandanāya phandamānaṁ diṭṭhiphandanāya phandamānaṁ,",
  "mnd15:31.4_0": "kilesaphandanāya phandamānaṁ,",
  "mnd15:31.5_0": "duccaritaphandanāya phandamānaṁ,",
  "mnd15:31.6_0": "payogaphandanāya phandamānaṁ,",
  "mnd15:31.7_0": "vipākaphandanāya phandamānaṁ,",
  "mnd15:31.8_0": "rattaṁ rāgena phandamānaṁ,",
  "mnd15:31.9_0": "duṭṭhaṁ dosena phandamānaṁ,",
  "mnd15:31.10_0": "mūḷhaṁ mohena phandamānaṁ,",
  "mnd15:31.11_0": "vinibaddhaṁ mānena phandamānaṁ,",
  "mnd15:31.12_0": "parāmaṭṭhaṁ diṭṭhiyā phandamānaṁ,",
  "mnd15:31.13_0": "vikkhepagataṁ uddhaccena phandamānaṁ,",
  "mnd15:31.14_0": "aniṭṭhaṅgataṁ vicikicchāya phandamānaṁ,",
  "mnd15:31.15_0": "thāmagataṁ anusayehi phandamānaṁ,",
  "mnd15:31.16_0": "lābhena phandamānaṁ,",
  "mnd15:31.17_0": "alābhena phandamānaṁ,",
  "mnd15:31.18_0": "yasena phandamānaṁ,",
  "mnd15:31.19_0": "ayasena phandamānaṁ,",
  "mnd15:31.20_0": "pasaṁsāya phandamānaṁ,",
  "mnd15:31.21_0": "nindāya phandamānaṁ,",
  "mnd15:31.22_0": "sukhena phandamānaṁ,",
  "mnd15:31.23_0": "dukkhena phandamānaṁ,",
  "mnd15:31.24_0": "jātiyā phandamānaṁ,",
  "mnd15:31.25_0": "jarāya phandamānaṁ,",
  "mnd15:31.26_0": "byādhinā phandamānaṁ,",
  "mnd15:31.27_0": "maraṇena phandamānaṁ,",
  "mnd15:31.28_0": "sokaparidevadukkhadomanassupāyāsehi phandamānaṁ,",
  "mnd15:31.29_0": "nerayikena dukkhena phandamānaṁ,",
  "mnd15:31.30_0": "tiracchānayonikena dukkhena phandamānaṁ,",
  "mnd15:31.31_0": "pettivisayikena dukkhena phandamānaṁ,",
  "mnd15:31.32_0": "mānusikena dukkhena phandamānaṁ,",
  "mnd15:31.33_0": "gabbhokkantimūlakena dukkhena …",
  "mnd15:31.34_0": "gabbhaṭṭhitimūlakena dukkhena …",
  "mnd15:31.35_0": "gabbhavuṭṭhānamūlakena dukkhena …",
  "mnd15:31.36_0": "jātassūpanibandhakena dukkhena …",
  "mnd15:31.37_0": "jātassa parādheyyakena dukkhena …",
  "mnd15:31.38_0": "attūpakkamena dukkhena …",
  "mnd15:31.39_0": "parūpakkamena dukkhena …",
  "mnd15:31.40_0": "dukkhadukkhena …",
  "mnd15:31.41_0": "saṅkhāradukkhena …",
  "mnd15:31.42_0": "vipariṇāmadukkhena …",
  "mnd15:31.43_0": "cakkhurogena dukkhena …",
  "mnd15:31.44_0": "sotarogena …",
  "mnd15:31.45_0": "ghānarogena …",
  "mnd15:31.46_0": "jivhārogena …",
  "mnd15:31.47_0": "kāyarogena …",
  "mnd15:31.48_0": "sīsarogena …",
  "mnd15:31.49_0": "kaṇṇarogena …",
  "mnd15:31.50_0": "mukharogena …",
  "mnd15:31.51_0": "dantarogena …",
  "mnd15:31.52_0": "kāsena …",
  "mnd15:31.53_0": "sāsena …",
  "mnd15:31.54_0": "pināsena …",
  "mnd15:31.55_0": "ḍāhena …",
  "mnd15:31.56_0": "jarena …",
  "mnd15:31.57_0": "kucchirogena …",
  "mnd15:31.58_0": "mucchāya …",
  "mnd15:31.59_0": "pakkhandikāya …",
  "mnd15:31.60_0": "sūlāya …",
  "mnd15:31.61_0": "visūcikāya …",
  "mnd15:31.62_0": "kuṭṭhena …",
  "mnd15:31.63_0": "gaṇḍena …",
  "mnd15:31.64_0": "kilāsena …",
  "mnd15:31.65_0": "sosena …",
  "mnd15:31.66_0": "apamārena …",
  "mnd15:31.67_0": "dadduyā …",
  "mnd15:31.68_0": "kaṇḍuyā …",
  "mnd15:31.69_0": "kacchuyā …",
  "mnd15:31.70_0": "rakhasāya …",
  "mnd15:31.71_0": "vitacchikāya …",
  "mnd15:31.72_0": "lohitena …",
  "mnd15:31.73_0": "pittena …",
  "mnd15:31.74_0": "madhumehena …",
  "mnd15:31.75_0": "aṁsāya …",
  "mnd15:31.76_0": "pīḷakāya …",
  "mnd15:31.77_0": "bhagandalāya …",
  "mnd15:31.78_0": "pittasamuṭṭhānena ābādhena …",
  "mnd15:31.79_0": "semhasamuṭṭhānena ābādhena …",
  "mnd15:31.80_0": "vātasamuṭṭhānena ābādhena …",
  "mnd15:31.81_0": "sannipātikena ābādhena …",
  "mnd15:31.82_0": "utupariṇāmajena ābādhena …",
  "mnd15:31.83_0": "visamaparihārajena ābādhena …",
  "mnd15:31.84_0": "opakkamikena ābādhena …",
  "mnd15:31.85_0": "kammavipākajena ābādhena …",
  "mnd15:31.86_0": "sītena …",
  "mnd15:31.87_0": "uṇhena …",
  "mnd15:31.88_0": "jighacchāya …",
  "mnd15:31.89_0": "pipāsāya …",
  "mnd15:31.90_0": "uccārena …",
  "mnd15:31.91_0": "passāvena …",
  "mnd15:31.92_0": "ḍaṁsamakasavātātapasarīsapasamphassena dukkhena …",
  "mnd15:31.93_0": "mātumaraṇena dukkhena …",
  "mnd15:31.94_0": "pitumaraṇena dukkhena …",
  "mnd15:31.95_0": "bhātumaraṇena dukkhena …",
  "mnd15:31.96_0": "bhaginimaraṇena dukkhena …",
  "mnd15:31.97_0": "puttamaraṇena dukkhena …",
  "mnd15:31.98_0": "dhītumaraṇena dukkhena …",
  "mnd15:31.99_0": "ñātimaraṇena dukkhena …",
  "mnd15:31.100_0": "bhogabyasanena dukkhena …",
  "mnd15:31.101_0": "rogabyasanena dukkhena …",
  "mnd15:31.102_0": "sīlabyasanena dukkhena …",
  "mnd15:31.103_0": "diṭṭhibyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ.",
  "mnd15:31.104_0": "<b>Disvā</b>ti disvā passitvā tulayitvā tīrayitvā vibhāvayitvā vibhūtaṁ katvāti—",
  "mnd15:31.105_0": "phandamānaṁ pajaṁ disvā.",
  "mnd15:32.1_0": "<b>Macche appodake yathā</b>ti yathā macchā appodake udakapariyādāne kākehi vā kulalehi vā balākāhi vā",
  "mnd15:32.1_1": "paripātiyamānā ukkhipiyamānā khajjamānā phandanti samphandanti vipphandanti vedhanti pavedhanti sampavedhanti;",
  "mnd15:32.2_0": "evamevaṁ pajā taṇhāphandanāya phandanti …pe…",
  "mnd15:32.3_0": "diṭṭhibyasanena dukkhena phandanti samphandanti vipphandanti vedhanti pavedhanti sampavedhantīti—",
  "mnd15:32.4_0": "macche appodake yathā.",
  "mnd15:33.1_0": "<b>Aññamaññehi byāruddhe</b>ti aññamaññaṁ sattā viruddhā paṭiviruddhā āhatā paccāhatā āghātitā paccāghātitā.",
  "mnd15:33.2_0": "Rājānopi rājūhi vivadanti,",
  "mnd15:33.2_1": "khattiyāpi khattiyehi vivadanti,",
  "mnd15:33.2_2": "brāhmaṇāpi brāhmaṇehi vivadanti,",
  "mnd15:33.2_3": "gahapatīpi gahapatīhi vivadanti,",
  "mnd15:33.2_4": "mātāpi puttena vivadati,",
  "mnd15:33.2_5": "puttopi mātarā vivadati,",
  "mnd15:33.2_6": "pitāpi puttena vivadati,",
  "mnd15:33.2_7": "puttopi pitarā vivadati,",
  "mnd15:33.2_8": "bhātāpi bhātarā vivadati,",
  "mnd15:33.2_9": "bhaginīpi bhaginiyā vivadati,",
  "mnd15:33.2_10": "bhātāpi bhaginiyā vivadati,",
  "mnd15:33.2_11": "bhaginipi bhātarā vivadati,",
  "mnd15:33.2_12": "sahāyopi sahāyena vivadati;",
  "mnd15:33.3_0": "te tattha kalahaviggahavivādāpannā aññamaññaṁ pāṇīhipi upakkamanti,",
  "mnd15:33.3_1": "leḍḍūhipi upakkamanti,",
  "mnd15:33.3_2": "daṇḍehipi upakkamanti,",
  "mnd15:33.3_3": "satthehipi upakkamanti,",
  "mnd15:33.3_4": "te tattha maraṇampi nigacchanti maraṇamattampi dukkhanti—",
  "mnd15:33.4_0": "aññamaññehi byāruddhe.",
  "mnd15:34.1_0": "<b>Disvā maṁ bhayamāvisī</b>ti.",
  "mnd15:34.2_0": "<b>Disvā</b>ti disvā passitvā tulayitvā tīrayitvā vibhāvayitvā vibhūtaṁ katvā bhayaṁ pīḷanaṁ ghaṭṭanaṁ upaddavo upasaggo āvisīti—",
  "mnd15:34.3_0": "disvā maṁ bhayamāvisi.",
  "mnd15:35.1_0": "Tenāha bhagavā—",
  "mnd15:36.1_0": "“Phandamānaṁ pajaṁ disvā,",
  "mnd15:36.2_0": "macche appodake yathā;",
  "mnd15:36.3_0": "Aññamaññehi byāruddhe,",
  "mnd15:36.4_0": "disvā maṁ bhayamāvisī”ti.",
  "mnd15:37.1_0": "<b>Samantamasāro loko,</b>",
  "mnd15:37.2_0": "<b>disā sabbā sameritā;</b>",
  "mnd15:37.3_0": "<b>Icchaṁ bhavanamattano,</b>",
  "mnd15:37.4_0": "<b>nāddasāsiṁ anositaṁ.</b>",
  "mnd15:38.1_0": "<b>Samantamasāro loko</b>ti.",
  "mnd15:38.2_0": "<b>Loko</b>ti nirayaloko tiracchānayoniloko pettivisayaloko manussaloko devaloko,",
  "mnd15:38.2_1": "khandhaloko dhātuloko āyatanaloko,",
  "mnd15:38.2_2": "ayaṁ loko paro loko,",
  "mnd15:38.2_3": "brahmaloko devaloko—",
  "mnd15:38.3_0": "ayaṁ vuccati loko.",
  "mnd15:38.4_0": "Nirayaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā.",
  "mnd15:38.5_0": "Tiracchānayoniloko …",
  "mnd15:38.6_0": "pettivisayaloko …",
  "mnd15:38.7_0": "manussaloko …",
  "mnd15:38.8_0": "devaloko …",
  "mnd15:38.9_0": "khandhaloko …",
  "mnd15:38.10_0": "dhātuloko …",
  "mnd15:38.11_0": "āyatanaloko …",
  "mnd15:38.12_0": "ayaṁ loko …",
  "mnd15:38.13_0": "paro loko …",
  "mnd15:38.14_0": "brahmaloko …",
  "mnd15:38.15_0": "devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā.",
  "mnd15:39.1_0": "Yathā pana naḷo asāro nissāro sārāpagato,",
  "mnd15:39.1_1": "yathā eraṇḍo asāro nissāro sārāpagato,",
  "mnd15:39.1_2": "yathā udumbaro asāro nissāro sārāpagato,",
  "mnd15:39.1_3": "yathā setakaccho asāro nissāro sārāpagato,",
  "mnd15:39.1_4": "yathā pāribhaddako asāro nissāro sārāpagato,",
  "mnd15:39.1_5": "yathā pheṇapiṇḍo asāro nissāro sārāpagato,",
  "mnd15:39.1_6": "yathā udakapubbuḷaṁ asāraṁ nissāraṁ sārāpagataṁ,",
  "mnd15:39.1_7": "yathā marīci asārā nissārā sārāpagatā,",
  "mnd15:39.1_8": "yathā kadalikkhandho asāro nissāro sārāpagato,",
  "mnd15:39.1_9": "yathā māyā asārā nissārā sārāpagatā;",
  "mnd15:39.2_0": "evamevaṁ nirayaloko asāro nissāro sārāpagato niccasārasārena vā sukhasārasārena vā attasārasārena vā",
  "mnd15:39.2_1": "niccena vā dhuvena vā sassatena vā avipariṇāmadhammena vā.",
  "mnd15:40.1_0": "Tiracchānayoniloko …",
  "mnd15:40.2_0": "pettivisayaloko …",
  "mnd15:40.3_0": "manussaloko …",
  "mnd15:40.4_0": "devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā.",
  "mnd15:40.5_0": "Khandhaloko …",
  "mnd15:40.6_0": "dhātuloko …",
  "mnd15:40.7_0": "āyatanaloko …",
  "mnd15:40.8_0": "ayaṁ loko …",
  "mnd15:40.9_0": "paro loko …",
  "mnd15:40.10_0": "brahmaloko …",
  "mnd15:40.11_0": "devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vāti—",
  "mnd15:40.12_0": "samantamasāro loko.",
  "mnd15:41.1_0": "<b>Disā sabbā sameritā</b>ti.",
  "mnd15:41.2_0": "Ye puratthimāya disāya saṅkhārā,",
  "mnd15:41.2_1": "tepi eritā sameritā calitā ghaṭṭitā aniccatāya jātiyā anugatā jarāya anusaṭā byādhinā abhibhūtā maraṇena",
  "mnd15:41.2_2": "abbhāhatā dukkhe patiṭṭhitā atāṇā aleṇā asaraṇā asaraṇībhūtā.",
  "mnd15:41.3_0": "Ye pacchimāya disāya saṅkhārā …",
  "mnd15:41.4_0": "ye uttarāya disāya saṅkhārā …",
  "mnd15:41.5_0": "ye dakkhiṇāya disāya saṅkhārā …",
  "mnd15:41.6_0": "ye puratthimāya anudisāya saṅkhārā …",
  "mnd15:41.7_0": "ye pacchimāya anudisāya saṅkhārā …",
  "mnd15:41.8_0": "ye uttarāya anudisāya saṅkhārā …",
  "mnd15:41.9_0": "ye dakkhiṇāya anudisāya saṅkhārā …",
  "mnd15:41.10_0": "ye heṭṭhimāya disāya saṅkhārā …",
  "mnd15:41.11_0": "ye uparimāya disāya saṅkhārā …",
  "mnd15:41.12_0": "ye dasasu disāsu saṅkhārā,",
  "mnd15:41.12_1": "tepi eritā sameritā calitā ghaṭṭitā aniccatāya jātiyā anugatā jarāya anusaṭā byādhinā abhibhūtā maraṇena",
  "mnd15:41.12_2": "abbhāhatā dukkhe patiṭṭhitā atāṇā aleṇā asaraṇā asaraṇībhūtā.",
  "mnd15:41.13_0": "Bhāsitampi cetaṁ—",
  "mnd15:42.1_0": "“Kiñcāpi te taṁ jalatī vimānaṁ,",
  "mnd15:42.2_0": "Obhāsayaṁ uttariyaṁ disāya;",
  "mnd15:42.3_0": "Rūpe raṇaṁ disvā sadā pavedhitaṁ,",
  "mnd15:42.4_0": "Tasmā na rūpe ramatī sumedho.",
  "mnd15:43.1_0": "Maccunābbhāhato loko,",
  "mnd15:43.2_0": "jarāya parivārito;",
  "mnd15:43.3_0": "Taṇhāsallena otiṇṇo,",
  "mnd15:43.4_0": "icchādhūmāyito sadā.",
  "mnd15:44.1_0": "Sabbo ādīpito loko,",
  "mnd15:44.2_0": "sabbo loko padhūpito;",
  "mnd15:44.3_0": "Sabbo pajjalito loko,",
  "mnd15:44.4_0": "sabbo loko pakampito”ti.",
  "mnd15:45.1_0": "Disā sabbā sameritā.",
  "mnd15:46.1_0": "<b>Icchaṁ bhavanamattano</b>ti.",
  "mnd15:46.2_0": "Attano bhavanaṁ tāṇaṁ leṇaṁ saraṇaṁ gatiṁ parāyanaṁ icchanto sādiyanto patthayanto pihayanto abhijappantoti—",
  "mnd15:46.3_0": "icchaṁ bhavanamattano.",
  "mnd15:46.4_0": "<b>Nāddasāsiṁ anositan</b>ti.",
  "mnd15:46.5_0": "Ajjhositaṁyeva addasaṁ,",
  "mnd15:46.5_1": "anajjhositaṁ nāddasaṁ,",
  "mnd15:46.5_2": "sabbaṁ yobbaññaṁ jarāya ositaṁ,",
  "mnd15:46.5_3": "sabbaṁ ārogyaṁ byādhinā ositaṁ,",
  "mnd15:46.5_4": "sabbaṁ jīvitaṁ maraṇena ositaṁ,",
  "mnd15:46.5_5": "sabbaṁ lābhaṁ alābhena ositaṁ,",
  "mnd15:46.5_6": "sabbaṁ yasaṁ ayasena ositaṁ,",
  "mnd15:46.5_7": "sabbaṁ pasaṁsaṁ nindāya ositaṁ,",
  "mnd15:46.5_8": "sabbaṁ sukhaṁ dukkhena ositaṁ.",
  "mnd15:47.1_0": "“Lābho alābho yaso ayaso ca,",
  "mnd15:47.2_0": "Nindā pasaṁsā ca sukhaṁ dukhañca;",
  "mnd15:47.3_0": "Ete aniccā manujesu dhammā,",
  "mnd15:47.4_0": "Asassatā vipariṇāmadhammā”ti.",
  "mnd15:48.1_0": "Nāddasāsiṁ anositaṁ.",
  "mnd15:49.1_0": "Tenāha bhagavā—",
  "mnd15:50.1_0": "“Samantamasāro loko,",
  "mnd15:50.2_0": "disā sabbā sameritā;",
  "mnd15:50.3_0": "Icchaṁ bhavanamattano,",
  "mnd15:50.4_0": "nāddasāsiṁ anositan”ti.",
  "mnd15:51.1_0": "<b>Osāne tveva byāruddhe,</b>",
  "mnd15:51.2_0": "<b>disvā me aratī ahu;</b>",
  "mnd15:51.3_0": "<b>Athettha sallamaddakkhiṁ,</b>",
  "mnd15:51.4_0": "<b>duddasaṁ hadayassitaṁ.</b>",
  "mnd15:52.1_0": "<b>Osāne tveva byāruddhe</b>ti.",
  "mnd15:52.2_0": "<b>Osāne tvevā</b>ti sabbaṁ yobbaññaṁ jarā osāpeti,",
  "mnd15:52.2_1": "sabbaṁ ārogyaṁ byādhi osāpeti,",
  "mnd15:52.2_2": "sabbaṁ jīvitaṁ maraṇaṁ osāpeti,",
  "mnd15:52.2_3": "sabbaṁ lābhaṁ alābho osāpeti,",
  "mnd15:52.2_4": "sabbaṁ yasaṁ ayaso osāpeti,",
  "mnd15:52.2_5": "sabbaṁ pasaṁsaṁ nindā osāpeti,",
  "mnd15:52.2_6": "sabbaṁ sukhaṁ dukkhaṁ osāpetīti—",
  "mnd15:52.3_0": "osāne tveva.",
  "mnd15:52.4_0": "<b>Byāruddhe</b>ti yobbaññakāmā sattā jarāya paṭiviruddhā,",
  "mnd15:52.4_1": "ārogyakāmā sattā byādhinā paṭiviruddhā,",
  "mnd15:52.4_2": "jīvitukāmā sattā maraṇena paṭiviruddhā,",
  "mnd15:52.4_3": "lābhakāmā sattā alābhena paṭiviruddhā,",
  "mnd15:52.4_4": "yasakāmā sattā ayasena paṭiviruddhā,",
  "mnd15:52.4_5": "pasaṁsakāmā sattā nindāya paṭiviruddhā,",
  "mnd15:52.4_6": "sukhakāmā sattā dukkhena paṭiviruddhā āhatā paccāhatā āghātitā paccāghātitāti—",
  "mnd15:52.5_0": "osāne tveva byāruddhe.",
  "mnd15:53.1_0": "<b>Disvā me aratī ahū</b>ti.",
  "mnd15:53.2_0": "<b>Disvā</b>ti disvā passitvā tulayitvā tīrayitvā vibhāvayitvā vibhūtaṁ katvāti—",
  "mnd15:53.3_0": "disvā.",
  "mnd15:53.4_0": "<b>Me aratī</b>ti yā arati yā anabhirati yā anabhiramanā yā ukkaṇṭhitā yā paritasitā <b>ahū</b>ti—",
  "mnd15:53.5_0": "disvā me aratī ahu.",
  "mnd15:54.1_0": "<b>Athettha sallamaddakkhin</b>ti.",
  "mnd15:54.2_0": "<b>Athā</b>ti padasandhi …pe… padānupubbatāpetaṁ—",
  "mnd15:54.3_0": "athāti.",
  "mnd15:54.4_0": "<b>Etthā</b>ti sattesu.",
  "mnd15:54.5_0": "<b>Sallan</b>ti satta sallāni—",
  "mnd15:54.6_0": "rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ.",
  "mnd15:54.7_0": "<b>Addakkhin</b>ti addasaṁ adakkhiṁ apassiṁ paṭivijjhinti—",
  "mnd15:54.8_0": "athettha sallamaddakkhiṁ.",
  "mnd15:55.1_0": "<b>Duddasaṁ hadayassitan</b>ti.",
  "mnd15:55.2_0": "<b>Duddasan</b>ti duddasaṁ duddakkhaṁ duppassaṁ dubbujjhaṁ duranubujjhaṁ duppaṭivijjhanti—",
  "mnd15:55.3_0": "duddasaṁ.",
  "mnd15:55.4_0": "<b>Hadayassitan</b>ti hadayaṁ vuccati cittaṁ.",
  "mnd15:55.5_0": "Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.",
  "mnd15:55.6_0": "<b>Hadayassitan</b>ti hadayanissitaṁ cittasitaṁ cittanissitaṁ cittena sahagataṁ sahajātaṁ saṁsaṭṭhaṁ",
  "mnd15:55.6_1": "sampayuttaṁ ekuppādaṁ ekanirodhaṁ ekavatthukaṁ ekārammaṇanti—",
  "mnd15:55.7_0": "duddasaṁ hadayassitaṁ.",
  "mnd15:56.1_0": "Tenāha bhagavā—",
  "mnd15:57.1_0": "“Osāne tveva byāruddhe,",
  "mnd15:57.2_0": "disvā me aratī ahu;",
  "mnd15:57.3_0": "Athettha sallamaddakkhiṁ,",
  "mnd15:57.4_0": "duddasaṁ hadayassitan”ti.",
  "mnd15:58.1_0": "<b>Yena sallena otiṇṇo,</b>",
  "mnd15:58.2_0": "<b>disā sabbā vidhāvati;</b>",
  "mnd15:58.3_0": "<b>Tameva sallamabbuyha,</b>",
  "mnd15:58.4_0": "<b>na dhāvati na sīdati.</b>",
  "mnd15:59.1_0": "<b>Yena sallena otiṇṇo, disā sabbā vidhāvatī</b>ti.",
  "mnd15:59.2_0": "<b>Sallan</b>ti.",
  "mnd15:59.3_0": "Satta sallāni—",
  "mnd15:59.4_0": "rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ.",
  "mnd15:59.5_0": "Katamaṁ rāgasallaṁ?",
  "mnd15:59.6_0": "Yo rāgo sārāgo anunayo anurodho nandirāgo cittassa sārāgo …pe… abhijjhā lobho akusalamūlaṁ—",
  "mnd15:59.7_0": "idaṁ rāgasallaṁ.",
  "mnd15:60.1_0": "Katamaṁ dosasallaṁ?",
  "mnd15:60.2_0": "“Anatthaṁ me acarī”ti āghāto jāyati “anatthaṁ me caratī”ti āghāto jāyati,",
  "mnd15:60.2_1": "“anatthaṁ me carissatī”ti āghāto jāyati …pe…",
  "mnd15:60.3_0": "caṇḍikkaṁ asuropo anattamanatā cittassa—",
  "mnd15:60.4_0": "idaṁ dosasallaṁ.",
  "mnd15:61.1_0": "Katamaṁ mohasallaṁ?",
  "mnd15:61.2_0": "Dukkhe aññāṇaṁ …pe…",
  "mnd15:61.3_0": "dukkhanirodhagāminiyā paṭipadāya aññāṇaṁ,",
  "mnd15:61.3_1": "pubbante aññāṇaṁ,",
  "mnd15:61.3_2": "aparante aññāṇaṁ,",
  "mnd15:61.3_3": "pubbantāparante aññāṇaṁ,",
  "mnd15:61.3_4": "idappaccayatāpaṭiccasamuppannesu dhammesu aññāṇaṁ.",
  "mnd15:61.4_0": "Yaṁ evarūpaṁ adassanaṁ anabhisamayo ananubodho asambodho appaṭivedho asaṅgāhaṇā apariyogāhaṇā asamapekkhanā",
  "mnd15:61.4_1": "apaccavekkhanā apaccakkhakammaṁ dummejjhaṁ bālyaṁ moho pamoho sammoho avijjā avijjogho avijjāyogo avijjānusayo",
  "mnd15:61.4_2": "avijjāpariyuṭṭhānaṁ avijjālaṅgī moho akusalamūlaṁ—",
  "mnd15:61.5_0": "idaṁ mohasallaṁ.",
  "mnd15:62.1_0": "Katamaṁ mānasallaṁ?",
  "mnd15:62.2_0": "“Seyyohamasmī”ti māno, “sadisohamasmī”ti māno, “hīnohamasmī”ti māno.",
  "mnd15:62.3_0": "Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—",
  "mnd15:62.4_0": "idaṁ mānasallaṁ.",
  "mnd15:63.1_0": "Katamaṁ diṭṭhisallaṁ?",
  "mnd15:63.2_0": "Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi.",
  "mnd15:63.3_0": "Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ",
  "mnd15:63.3_1": "gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho",
  "mnd15:63.3_2": "vipallāsaggāho micchāgāho ayāthāvakasmiṁ “yāthāvakan”ti gāho yāvatā dvāsaṭṭhi diṭṭhigatāni—",
  "mnd15:63.4_0": "idaṁ diṭṭhisallaṁ.",
  "mnd15:64.1_0": "Katamaṁ sokasallaṁ?",
  "mnd15:64.2_0": "Ñātibyasanena vā phuṭṭhassa rogabyasanena vā phuṭṭhassa bhogabyasanena vā phuṭṭhassa sīlabyasanena vā",
  "mnd15:64.2_1": "phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena",
  "mnd15:64.2_2": "dukkhadhammena phuṭṭhassa soko socanā socitattaṁ antosoko antoparisoko antoḍāho antopariḍāho cetaso parijjhāyanā",
  "mnd15:64.2_3": "domanassaṁ—",
  "mnd15:64.3_0": "idaṁ sokasallaṁ.",
  "mnd15:65.1_0": "Katamaṁ kathaṅkathāsallaṁ?",
  "mnd15:65.2_0": "Dukkhe kaṅkhā,",
  "mnd15:65.2_1": "dukkhasamudaye kaṅkhā,",
  "mnd15:65.2_2": "dukkhanirodhe kaṅkhā,",
  "mnd15:65.2_3": "dukkhanirodhagāminiyā paṭipadāya kaṅkhā,",
  "mnd15:65.2_4": "pubbante kaṅkhā,",
  "mnd15:65.2_5": "aparante kaṅkhā,",
  "mnd15:65.2_6": "pubbantāparante kaṅkhā,",
  "mnd15:65.2_7": "idappaccayatāpaṭiccasamuppannesu dhammesu kaṅkhā.",
  "mnd15:65.3_0": "Yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsaggāho",
  "mnd15:65.3_1": "āsappanā parisappanā apariyogāhaṇā chambhitattaṁ cittassa manovilekho—",
  "mnd15:65.4_0": "idaṁ kathaṅkathāsallaṁ.",
  "mnd15:66.1_0": "<b>Yena sallena otiṇṇo, disā sabbā vidhāvatī</b>ti.",
  "mnd15:66.2_0": "Rāgasallena otiṇṇo viddho phuṭṭho pareto samohito samannāgato kāyena duccaritaṁ carati,",
  "mnd15:66.2_1": "vācāya duccaritaṁ carati,",
  "mnd15:66.2_2": "manasā duccaritaṁ carati,",
  "mnd15:66.2_3": "pāṇampi hanati,",
  "mnd15:66.2_4": "adinnampi ādiyati,",
  "mnd15:66.2_5": "sandhimpi chindati,",
  "mnd15:66.2_6": "nillopampi harati,",
  "mnd15:66.2_7": "ekāgārikampi karoti,",
  "mnd15:66.2_8": "paripanthepi tiṭṭhati,",
  "mnd15:66.2_9": "paradārampi gacchati,",
  "mnd15:66.2_10": "musāpi bhaṇati;",
  "mnd15:66.3_0": "evampi rāgasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:66.4_0": "Atha vā rāgasallena otiṇṇo viddho phuṭṭho pareto samohito samannāgato bhoge pariyesanto nāvāya mahāsamuddaṁ pakkhandati.",
  "mnd15:66.5_0": "Sītassa purakkhato uṇhassa purakkhato ḍaṁsamakasavātātapasarīsapasamphassehi pīḷiyamāno khuppipāsāya miyyamāno tigumbaṁ gacchati,",
  "mnd15:66.5_1": "takkolaṁ gacchati,",
  "mnd15:66.5_2": "takkasīlaṁ gacchati,",
  "mnd15:66.5_3": "kāḷamukhaṁ gacchati,",
  "mnd15:66.5_4": "purapūraṁ gacchati,",
  "mnd15:66.5_5": "vesuṅgaṁ gacchati,",
  "mnd15:66.5_6": "verāpathaṁ gacchati,",
  "mnd15:66.5_7": "javaṁ gacchati,",
  "mnd15:66.5_8": "tāmaliṁ gacchati,",
  "mnd15:66.5_9": "vaṅkaṁ gacchati,",
  "mnd15:66.5_10": "eḷabandhanaṁ gacchati,",
  "mnd15:66.5_11": "suvaṇṇakūṭaṁ gacchati,",
  "mnd15:66.5_12": "suvaṇṇabhūmiṁ gacchati,",
  "mnd15:66.5_13": "tambapaṇṇiṁ gacchati,",
  "mnd15:66.5_14": "suppārakaṁ gacchati,",
  "mnd15:66.5_15": "bhārukacchaṁ gacchati,",
  "mnd15:66.5_16": "suraṭṭhaṁ gacchati,",
  "mnd15:66.5_17": "bhaṅgalokaṁ gacchati,",
  "mnd15:66.5_18": "bhaṅgaṇaṁ gacchati,",
  "mnd15:66.5_19": "paramabhaṅgaṇaṁ gacchati,",
  "mnd15:66.5_20": "yonaṁ gacchati,",
  "mnd15:66.5_21": "paramayonaṁ gacchati,",
  "mnd15:66.5_22": "vinakaṁ gacchati,",
  "mnd15:66.5_23": "mūlapadaṁ gacchati,",
  "mnd15:66.5_24": "marukantāraṁ gacchati,",
  "mnd15:66.5_25": "jaṇṇupathaṁ gacchati,",
  "mnd15:66.5_26": "ajapathaṁ gacchati,",
  "mnd15:66.5_27": "meṇḍapathaṁ gacchati,",
  "mnd15:66.5_28": "saṅkupathaṁ gacchati,",
  "mnd15:66.5_29": "chattapathaṁ gacchati,",
  "mnd15:66.5_30": "vaṁsapathaṁ gacchati,",
  "mnd15:66.5_31": "sakuṇapathaṁ gacchati,",
  "mnd15:66.5_32": "mūsikapathaṁ gacchati,",
  "mnd15:66.5_33": "daripathaṁ gacchati,",
  "mnd15:66.5_34": "vettācāraṁ gacchati;",
  "mnd15:66.6_0": "pariyesanto na labhati,",
  "mnd15:66.6_1": "alābhamūlakampi dukkhaṁ domanassaṁ paṭisaṁvedeti,",
  "mnd15:66.6_2": "pariyesanto labhati,",
  "mnd15:66.6_3": "laddhā ārakkhamūlakampi dukkhaṁ domanassaṁ paṭisaṁvedeti “kinti me bhoge neva rājāno hareyyuṁ na corā",
  "mnd15:66.6_4": "hareyyuṁ na aggi daheyya na udakaṁ vaheyya na appiyā dāyādā hareyyun”ti.",
  "mnd15:66.7_0": "Tassa evaṁ ārakkhato gopayato te bhogā vippalujjanti,",
  "mnd15:66.7_1": "so vippayogamūlakampi dukkhaṁ domanassaṁ paṭisaṁvedeti.",
  "mnd15:66.8_0": "Evampi rāgasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:67.1_0": "Dosasallena …",
  "mnd15:67.2_0": "mohasallena …",
  "mnd15:67.3_0": "mānasallena otiṇṇo viddho phuṭṭho pareto samohito samannāgato kāyena duccaritaṁ carati,",
  "mnd15:67.3_1": "vācāya duccaritaṁ carati,",
  "mnd15:67.3_2": "manasā duccaritaṁ carati,",
  "mnd15:67.3_3": "pāṇampi hanati,",
  "mnd15:67.3_4": "adinnampi ādiyati,",
  "mnd15:67.3_5": "sandhimpi chindati,",
  "mnd15:67.3_6": "nillopampi harati,",
  "mnd15:67.3_7": "ekāgārikampi karoti,",
  "mnd15:67.3_8": "paripanthepi tiṭṭhati,",
  "mnd15:67.3_9": "paradārampi gacchati,",
  "mnd15:67.3_10": "musāpi bhaṇati.",
  "mnd15:67.4_0": "Evaṁ mānasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:68.1_0": "Diṭṭhisallena otiṇṇo viddho phuṭṭho pareto samohito samannāgato acelako hoti muttācāro hatthāpalekhano,",
  "mnd15:68.1_1": "naehibhadantiko,",
  "mnd15:68.1_2": "natiṭṭhabhadantiko;",
  "mnd15:68.2_0": "nābhihaṭaṁ,",
  "mnd15:68.2_1": "na uddissakataṁ,",
  "mnd15:68.2_2": "na nimantanaṁ sādiyati,",
  "mnd15:68.2_3": "so na kumbhimukhā paṭiggaṇhāti,",
  "mnd15:68.2_4": "na kaḷopimukhā paṭiggaṇhāti,",
  "mnd15:68.2_5": "na eḷakamantaraṁ,",
  "mnd15:68.2_6": "na daṇḍamantaraṁ,",
  "mnd15:68.2_7": "na musalamantaraṁ,",
  "mnd15:68.2_8": "na dvinnaṁ bhuñjamānānaṁ,",
  "mnd15:68.2_9": "na gabbhiniyā,",
  "mnd15:68.2_10": "na pāyamānāya,",
  "mnd15:68.2_11": "na purisantaragatāya,",
  "mnd15:68.2_12": "na saṅkittīsu,",
  "mnd15:68.2_13": "na yattha sā upaṭṭhito hoti,",
  "mnd15:68.2_14": "na yattha makkhikā saṇḍasaṇḍacārinī.",
  "mnd15:68.3_0": "Na macchaṁ na maṁsaṁ na suraṁ na merayaṁ na thusodakaṁ pivati.",
  "mnd15:68.4_0": "So ekāgāriko vā hoti ekālopiko, dvāgāriko vā hoti dvālopiko …pe…",
  "mnd15:68.5_0": "sattāgāriko vā hoti sattālopiko.",
  "mnd15:68.6_0": "Ekissāpi dattiyā yāpeti, dvīhipi dattīhi yāpeti …pe…",
  "mnd15:68.7_0": "sattahipi dattīhi yāpeti.",
  "mnd15:68.8_0": "Ekāhikampi āhāraṁ āhāreti, dvīhikampi āhāraṁ āhāreti …pe…",
  "mnd15:68.9_0": "sattāhikampi āhāraṁ āhāreti.",
  "mnd15:68.10_0": "Iti evarūpaṁ aḍḍhamāsikampi pariyāyabhattabhojanānuyogamanuyutto viharati.",
  "mnd15:68.11_0": "Evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:69.1_0": "Atha vā diṭṭhisallena otiṇṇo viddho phuṭṭho pareto samohito samannāgato so sākabhakkho vā hoti,",
  "mnd15:69.1_1": "sāmākabhakkho vā hoti,",
  "mnd15:69.1_2": "nīvārabhakkho vā hoti,",
  "mnd15:69.1_3": "daddulabhakkho vā hoti,",
  "mnd15:69.1_4": "haṭabhakkho vā hoti,",
  "mnd15:69.1_5": "kaṇabhakkho vā hoti,",
  "mnd15:69.1_6": "ācāmabhakkho vā hoti,",
  "mnd15:69.1_7": "piññākabhakkho vā hoti,",
  "mnd15:69.1_8": "tilabhakkho vā hoti,",
  "mnd15:69.1_9": "tiṇabhakkho vā hoti,",
  "mnd15:69.1_10": "gomayabhakkho vā hoti,",
  "mnd15:69.1_11": "vanamūlaphalāhāro yāpeti pavattaphalabhojano.",
  "mnd15:69.2_0": "So sāṇānipi dhāreti,",
  "mnd15:69.2_1": "masāṇānipi dhāreti,",
  "mnd15:69.2_2": "chavadussānipi dhāreti,",
  "mnd15:69.2_3": "paṁsukūlānipi dhāreti,",
  "mnd15:69.2_4": "tirīṭānipi dhāreti,",
  "mnd15:69.2_5": "ajinānipi dhāreti,",
  "mnd15:69.2_6": "ajinakkhipampi dhāreti,",
  "mnd15:69.2_7": "kusacīrampi dhāreti,",
  "mnd15:69.2_8": "vākacīrampi dhāreti,",
  "mnd15:69.2_9": "phalakacīrampi dhāreti,",
  "mnd15:69.2_10": "kesakambalampi dhāreti,",
  "mnd15:69.2_11": "ulūkapakkhampi dhāreti,",
  "mnd15:69.2_12": "kesamassulocakopi hoti,",
  "mnd15:69.2_13": "kesamassulocanānuyogamanuyutto viharati.",
  "mnd15:69.3_0": "Ubbhaṭṭhakopi hoti āsanapaṭikkhitto,",
  "mnd15:69.3_1": "ukkuṭikopi hoti ukkuṭikappadhānamanuyutto,",
  "mnd15:69.3_2": "kaṇṭakāpassayiko hoti,",
  "mnd15:69.3_3": "kaṇṭakāpassaye seyyaṁ kappeti,",
  "mnd15:69.3_4": "phalakaseyyampi kappeti,",
  "mnd15:69.3_5": "thaṇḍilaseyyampi kappeti,",
  "mnd15:69.3_6": "ekāpassayiko hoti rajojalladharo,",
  "mnd15:69.3_7": "abbhokāsikopi hoti yathāsanthatiko,",
  "mnd15:69.3_8": "vekaṭikopi hoti vikaṭabhojanānuyogamanuyutto,",
  "mnd15:69.3_9": "apānakopi hoti apānakattamanuyutto,",
  "mnd15:69.3_10": "sāyatatiyakampi udakorohanānuyogamanuyutto viharati.",
  "mnd15:69.4_0": "Iti evarūpaṁ anekavihitaṁ kāyassa ātāpanaparitāpanānuyogamanuyutto viharati.",
  "mnd15:69.5_0": "Evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:70.1_0": "Sokasallena otiṇṇo viddho phuṭṭho pareto samohito samannāgato socati kilamati paridevati urattāḷiṁ kandati sammohaṁ āpajjati.",
  "mnd15:70.2_0": "Vuttañhetaṁ bhagavatā—",
  "mnd15:71.1_0": "“Bhūtapubbaṁ, brāhmaṇa, imissāyeva sāvatthiyā aññatarissā itthiyā mātā kālamakāsi.",
  "mnd15:71.2_0": "Sā tassā kālakiriyāya ummattikā khittacittā rathiyāya rathiyaṁ,",
  "mnd15:71.2_1": "siṅghāṭakena siṅghāṭakaṁ upasaṅkamitvā evamāha—",
  "mnd15:71.3_0": "‘api me mātaraṁ addassatha, api me mātaraṁ addassathā’ti.",
  "mnd15:72.1_0": "Bhūtapubbaṁ, brāhmaṇa, imissāyeva sāvatthiyā aññatarissā itthiyā pitā kālamakāsi …",
  "mnd15:72.2_0": "bhātā kālamakāsi …",
  "mnd15:72.3_0": "bhaginī kālamakāsi …",
  "mnd15:72.4_0": "putto kālamakāsi …",
  "mnd15:72.5_0": "dhītā kālamakāsi …",
  "mnd15:72.6_0": "sāmiko kālamakāsi.",
  "mnd15:72.7_0": "Sā tassa kālakiriyāya ummattikā khittacittā rathiyāya rathiyaṁ,",
  "mnd15:72.7_1": "siṅghāṭakena siṅghāṭakaṁ upasaṅkamitvā evamāha—",
  "mnd15:72.8_0": "‘api me sāmikaṁ addassatha, api me sāmikaṁ addassathā’ti.",
  "mnd15:73.1_0": "Bhūtapubbaṁ, brāhmaṇa, imissāyeva sāvatthiyā aññatarassa purisassa mātā kālamakāsi.",
  "mnd15:73.2_0": "So tassā kālakiriyāya ummattako khittacitto rathiyāya rathiyaṁ,",
  "mnd15:73.2_1": "siṅghāṭakena siṅghāṭakaṁ upasaṅkamitvā evamāha—",
  "mnd15:73.3_0": "‘api me mātaraṁ addassatha, api me mātaraṁ addassathā’ti.",
  "mnd15:74.1_0": "Bhūtapubbaṁ, brāhmaṇa, imissāyeva sāvatthiyā aññatarassa purisassa pitā kālamakāsi …",
  "mnd15:74.2_0": "bhātā kālamakāsi …",
  "mnd15:74.3_0": "bhaginī kālamakāsi …",
  "mnd15:74.4_0": "putto kālamakāsi …",
  "mnd15:74.5_0": "dhītā kālamakāsi …",
  "mnd15:74.6_0": "pajāpati kālamakāsi.",
  "mnd15:74.7_0": "So tassā kālakiriyāya ummattako khittacitto rathiyāya rathiyaṁ,",
  "mnd15:74.7_1": "siṅghāṭakena siṅghāṭakaṁ upasaṅkamitvā evamāha—",
  "mnd15:74.8_0": "‘api me pajāpatiṁ addassatha, api me pajāpatiṁ addassathā’ti.",
  "mnd15:75.1_0": "Bhūtapubbaṁ, brāhmaṇa, imissāyeva sāvatthiyā aññatarā itthī ñātikulaṁ agamāsi.",
  "mnd15:75.2_0": "Tassā te ñātakā sāmikaṁ acchinditvā aññassa dātukāmā, sā ca taṁ na icchati.",
  "mnd15:75.3_0": "Atha kho sā itthī sāmikaṁ etadavoca—",
  "mnd15:75.4_0": "‘ime maṁ, ayyaputta, ñātakā tava acchinditvā aññassa dātukāmā, ubho mayaṁ marissāmā’ti.",
  "mnd15:75.5_0": "Atha kho so puriso taṁ itthiṁ dvidhā chetvā attānaṁ opāteti—",
  "mnd15:75.6_0": "‘ubho pecca bhavissāmā’”ti.",
  "mnd15:75.7_0": "Evaṁ sokasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:76.1_0": "Kathaṅkathāsallena otiṇṇo viddho phuṭṭho pareto samohito samannāgato saṁsayapakkhando hoti vimatipakkhando dveḷhakajāto—",
  "mnd15:76.2_0": "“ahosiṁ nu kho ahaṁ atītamaddhānaṁ,",
  "mnd15:76.2_1": "nanu kho ahosiṁ atītamaddhānaṁ,",
  "mnd15:76.2_2": "kiṁ nu kho ahosiṁ atītamaddhānaṁ,",
  "mnd15:76.2_3": "kathaṁ nu kho ahosiṁ atītamaddhānaṁ,",
  "mnd15:76.2_4": "kiṁ hutvā kiṁ ahosiṁ nu kho atītamaddhānaṁ,",
  "mnd15:76.2_5": "bhavissāmi nu kho ahaṁ anāgatamaddhānaṁ,",
  "mnd15:76.2_6": "nanu kho bhavissāmi anāgatamaddhānaṁ,",
  "mnd15:76.2_7": "kiṁ nu kho bhavissāmi anāgatamaddhānaṁ,",
  "mnd15:76.2_8": "kathaṁ nu kho bhavissāmi anāgatamaddhānaṁ,",
  "mnd15:76.2_9": "kiṁ hutvā kiṁ bhavissāmi nu kho anāgatamaddhānaṁ,",
  "mnd15:76.2_10": "etarahi vā paccuppannaṁ addhānaṁ ajjhattaṁ kathaṅkathī hoti,",
  "mnd15:76.2_11": "ahaṁ nu khosmi,",
  "mnd15:76.2_12": "no nu khosmi,",
  "mnd15:76.2_13": "kiṁ nu khosmi kathaṁ nu khosmi,",
  "mnd15:76.2_14": "ayaṁ nu kho satto kuto āgato,",
  "mnd15:76.2_15": "so kuhiṁ gāmī bhavissatī”ti.",
  "mnd15:76.3_0": "Evaṁ kathaṅkathāsallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.",
  "mnd15:77.1_0": "Te salle abhisaṅkharoti;",
  "mnd15:77.2_0": "te salle abhisaṅkharonto sallābhisaṅkhāravasena puratthimaṁ disaṁ dhāvati,",
  "mnd15:77.2_1": "pacchimaṁ disaṁ dhāvati,",
  "mnd15:77.2_2": "uttaraṁ disaṁ dhāvati,",
  "mnd15:77.2_3": "dakkhiṇaṁ disaṁ dhāvati.",
  "mnd15:77.3_0": "Te sallābhisaṅkhārā appahīnā;",
  "mnd15:77.4_0": "sallābhisaṅkhārānaṁ appahīnattā gatiyā dhāvati,",
  "mnd15:77.4_1": "niraye dhāvati,",
  "mnd15:77.4_2": "tiracchānayoniyā dhāvati,",
  "mnd15:77.4_3": "pettivisaye dhāvati,",
  "mnd15:77.4_4": "manussaloke dhāvati,",
  "mnd15:77.4_5": "devaloke dhāvati,",
  "mnd15:77.4_6": "gatiyā gatiṁ,",
  "mnd15:77.4_7": "upapattiyā upapattiṁ,",
  "mnd15:77.4_8": "paṭisandhiyā paṭisandhiṁ,",
  "mnd15:77.4_9": "bhavena bhavaṁ,",
  "mnd15:77.4_10": "saṁsārena saṁsāraṁ,",
  "mnd15:77.4_11": "vaṭṭena vaṭṭaṁ dhāvati vidhāvati sandhāvati saṁsaratīti—",
  "mnd15:77.5_0": "yena sallena otiṇṇo disā sabbā vidhāvati.",
  "mnd15:78.1_0": "<b>Tameva sallamabbuyha, na dhāvati na sīdatī</b>ti.",
  "mnd15:78.2_0": "Tameva rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ kathaṅkathāsallaṁ abbuyha",
  "mnd15:78.2_1": "abbuhitvā uddharitvā samuddharitvā uppāṭayitvā samuppāṭayitvā pajahitvā vinodetvā byantiṁ karitvā anabhāvaṁ",
  "mnd15:78.2_2": "gametvā neva puratthimaṁ disaṁ dhāvati na pacchimaṁ disaṁ dhāvati na uttaraṁ disaṁ dhāvati na dakkhiṇaṁ",
  "mnd15:78.2_3": "disaṁ dhāvati.",
  "mnd15:78.3_0": "Te sallābhisaṅkhārā pahīnā;",
  "mnd15:78.4_0": "sallābhisaṅkhārānaṁ pahīnattā gatiyā na dhāvati,",
  "mnd15:78.4_1": "niraye na dhāvati,",
  "mnd15:78.4_2": "tiracchānayoniyā na dhāvati,",
  "mnd15:78.4_3": "pettivisaye na dhāvati,",
  "mnd15:78.4_4": "manussaloke na dhāvati,",
  "mnd15:78.4_5": "devaloke na dhāvati,",
  "mnd15:78.4_6": "na gatiyā gatiṁ,",
  "mnd15:78.4_7": "na upapattiyā upapattiṁ,",
  "mnd15:78.4_8": "na paṭisandhiyā paṭisandhiṁ,",
  "mnd15:78.4_9": "na bhavena bhavaṁ,",
  "mnd15:78.4_10": "na saṁsārena saṁsāraṁ,",
  "mnd15:78.4_11": "na vaṭṭena vaṭṭaṁ dhāvati vidhāvati sandhāvati saṁsaratīti—",
  "mnd15:78.5_0": "tameva sallamabbuyha na dhāvati.",
  "mnd15:78.6_0": "<b>Na sīdatī</b>ti kāmoghe na sīdati,",
  "mnd15:78.6_1": "bhavoghe na sīdati,",
  "mnd15:78.6_2": "diṭṭhoghe na sīdati,",
  "mnd15:78.6_3": "avijjoghe na sīdati,",
  "mnd15:78.6_4": "na saṁsīdati na osīdati na avasīdati na gacchati na avagacchatīti—",
  "mnd15:78.7_0": "tameva sallamabbuyha, na dhāvati na sīdati.",
  "mnd15:79.1_0": "Tenāha bhagavā—",
  "mnd15:80.1_0": "“Yena sallena otiṇṇo,",
  "mnd15:80.2_0": "disā sabbā vidhāvati;",
  "mnd15:80.3_0": "Tameva sallamabbuyha,",
  "mnd15:80.4_0": "na dhāvati na sīdatī”ti.",
  "mnd15:81.1_0": "<b>Tattha sikkhānugīyanti,</b>",
  "mnd15:81.2_0": "<b>yāni loke gadhitāni;</b>",
  "mnd15:81.3_0": "<b>Na tesu pasuto siyā,</b>",
  "mnd15:81.4_0": "<b>nibbijjha sabbaso kāme;</b>",
  "mnd15:81.5_0": "<b>Sikkhe nibbānamattano.</b>",
  "mnd15:82.1_0": "<b>Tattha sikkhānugīyanti, yāni loke gadhitānī</b>ti.",
  "mnd15:82.2_0": "<b>Sikkhā</b>ti hatthisikkhā assasikkhā rathasikkhā dhanusikkhā sālākiyaṁ sallakattiyaṁ kāyatikicchaṁ bhūtiyaṁ komārabhaccaṁ.",
  "mnd15:82.3_0": "<b>Anugīyantī</b>ti gīyanti niggīyanti kathīyanti bhaṇīyanti dīpīyanti voharīyanti.",
  "mnd15:82.4_0": "Atha vā gīyanti gaṇhīyanti uggaṇhīyanti dhārīyanti upadhārīyanti upalakkhīyanti gadhitapaṭilābhāya.",
  "mnd15:82.5_0": "<b>Gadhitā</b> vuccanti pañca kāmaguṇā—",
  "mnd15:82.6_0": "cakkhuviññeyyā rūpā iṭṭhā kantā manāpā piyarūpā kāmūpasañhitā rajanīyā,",
  "mnd15:82.7_0": "sotaviññeyyā saddā …pe…",
  "mnd15:82.8_0": "ghānaviññeyyā gandhā …",
  "mnd15:82.9_0": "jivhāviññeyyā rasā …",
  "mnd15:82.10_0": "kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā rajanīyā.",
  "mnd15:82.11_0": "Kiṅkāraṇā gadhitā vuccanti pañca kāmaguṇā?",
  "mnd15:82.12_0": "Yebhuyyena devamanussā pañca kāmaguṇe icchanti sādiyanti patthayanti pihayanti abhijappanti taṅkāraṇā gadhitā vuccanti pañca kāmaguṇā.",
  "mnd15:82.13_0": "<b>Loke</b>ti manussaloketi—",
  "mnd15:82.14_0": "tattha sikkhānugīyanti, yāni loke gadhitāni.",
  "mnd15:83.1_0": "<b>Na tesu pasuto siyā</b>ti.",
  "mnd15:83.2_0": "Tāsu vā sikkhāsu tesu vā pañcasu kāmaguṇesu na pasuto siyā,",
  "mnd15:83.2_1": "na tanninno assa,",
  "mnd15:83.2_2": "na tappoṇo,",
  "mnd15:83.2_3": "na tappabbhāro,",
  "mnd15:83.2_4": "na tadadhimutto,",
  "mnd15:83.2_5": "na tadadhipateyyoti—",
  "mnd15:83.3_0": "na tesu pasuto siyā.",
  "mnd15:84.1_0": "<b>Nibbijjha sabbaso kāme</b>ti.",
  "mnd15:84.2_0": "<b>Nibbijjhā</b>ti paṭivijjhitvā.",
  "mnd15:84.3_0": "“Sabbe saṅkhārā aniccā”ti paṭivijjhitvā,",
  "mnd15:84.4_0": "“sabbe saṅkhārā dukkhā”ti paṭivijjhitvā …pe…",
  "mnd15:84.5_0": "“yaṁ kiñci samudayadhammaṁ sabbaṁ taṁ nirodhadhamman”ti paṭivijjhitvā.",
  "mnd15:84.6_0": "<b>Sabbaso</b>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—",
  "mnd15:84.7_0": "sabbasoti.",
  "mnd15:84.8_0": "<b>Kāmā</b>ti uddānato dve kāmā—",
  "mnd15:84.9_0": "vatthukāmā ca kilesakāmā ca …pe…",
  "mnd15:84.10_0": "ime vuccanti vatthukāmā …pe…",
  "mnd15:84.11_0": "ime vuccanti kilesakāmāti—",
  "mnd15:84.12_0": "nibbijjha sabbaso kāme.",
  "mnd15:85.1_0": "<b>Sikkhe nibbānamattano</b>ti.",
  "mnd15:85.2_0": "<b>Sikkhā</b>ti tisso sikkhā—",
  "mnd15:85.3_0": "adhisīlasikkhā, adhicittasikkhā, adhipaññāsikkhā …pe…",
  "mnd15:85.4_0": "ayaṁ adhipaññāsikkhā.",
  "mnd15:85.5_0": "<b>Nibbānamattano</b>ti attano rāgassa nibbāpanāya dosassa nibbāpanāya mohassa nibbāpanāya …pe…",
  "mnd15:85.6_0": "sabbākusalābhisaṅkhārānaṁ samāya upasamāya vūpasamāya nibbāpanāya paṭinissaggāya paṭipassaddhiyā adhisīlampi",
  "mnd15:85.6_1": "sikkheyya adhicittampi sikkheyya adhipaññampi sikkheyya,",
  "mnd15:85.6_2": "imā tisso sikkhāyo āvajjanto sikkheyya jānanto sikkheyya …pe…",
  "mnd15:85.7_0": "sacchikātabbaṁ sacchikaronto sikkheyya ācareyya samācareyya samādāya vatteyyāti—",
  "mnd15:85.8_0": "sikkhe nibbānamattano.",
  "mnd15:86.1_0": "Tenāha bhagavā—",
  "mnd15:87.1_0": "“Tattha sikkhānugīyanti,",
  "mnd15:87.2_0": "yāni loke gadhitāni;",
  "mnd15:87.3_0": "Na tesu pasuto siyā,",
  "mnd15:87.4_0": "nibbijjha sabbaso kāme;",
  "mnd15:87.5_0": "Sikkhe nibbānamattano”ti.",
  "mnd15:88.1_0": "<b>Sacco siyā appagabbho,</b>",
  "mnd15:88.2_0": "<b>amāyo rittapesuṇo;</b>",
  "mnd15:88.3_0": "<b>Akkodhano lobhapāpaṁ,</b>",
  "mnd15:88.4_0": "<b>vevicchaṁ vitare muni.</b>",
  "mnd15:89.1_0": "<b>Sacco siyā appagabbho</b>ti.",
  "mnd15:89.2_0": "<b>Sacco siyā</b>ti saccavācāya samannāgato siyā,",
  "mnd15:89.2_1": "sammādiṭṭhiyā samannāgato siyā,",
  "mnd15:89.2_2": "ariyena aṭṭhaṅgikena maggena samannāgato siyāti—",
  "mnd15:89.3_0": "sacco siyā.",
  "mnd15:89.4_0": "<b>Appagabbho</b>ti tīṇi pāgabbhiyāni—",
  "mnd15:89.5_0": "kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ …pe…",
  "mnd15:89.6_0": "idaṁ cetasikaṁ pāgabbhiyaṁ.",
  "mnd15:89.7_0": "Yassimāni tīṇi pāgabbhiyāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni,",
  "mnd15:89.7_1": "so vuccati appagabbhoti—",
  "mnd15:89.8_0": "sacco siyā appagabbho.",
  "mnd15:90.1_0": "<b>Amāyo rittapesuṇo</b>ti.",
  "mnd15:90.2_0": "Māyā vuccati vañcanikā cariyā.",
  "mnd15:90.3_0": "Idhekacco kāyena duccaritaṁ caritvā vācāya duccaritaṁ caritvā manasā duccaritaṁ caritvā tassa paṭicchādanahetu pāpikaṁ icchaṁ paṇidahati,",
  "mnd15:90.3_1": "mā maṁ jaññāti icchati,",
  "mnd15:90.3_2": "mā maṁ jaññāti saṅkappeti,",
  "mnd15:90.3_3": "mā maṁ jaññāti vācaṁ bhāsati,",
  "mnd15:90.3_4": "mā maṁ jaññāti kāyena parakkamati.",
  "mnd15:90.4_0": "Yā evarūpā māyā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā",
  "mnd15:90.4_1": "anuttānikammaṁ anāvikammaṁ vocchādanā pāpakiriyā—",
  "mnd15:90.5_0": "ayaṁ vuccati māyā.",
  "mnd15:90.6_0": "Yassesā māyā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā,",
  "mnd15:90.6_1": "so vuccati amāyo.",
  "mnd15:90.7_0": "<b>Rittapesuṇo</b>ti pesuññanti idhekacco pisuṇavāco hoti …pe…",
  "mnd15:90.8_0": "evaṁ bhedādhippāyena pesuññaṁ upasaṁharati.",
  "mnd15:90.9_0": "Yassetaṁ pesuññaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ,",
  "mnd15:90.9_1": "so vuccati rittapesuṇo vivittapesuṇo pavivittapesuṇoti—",
  "mnd15:90.10_0": "amāyo rittapesuṇo.",
  "mnd15:91.1_0": "<b>Akkodhano lobhapāpaṁ, vevicchaṁ vitare munī</b>ti.",
  "mnd15:91.2_0": "<b>Akkodhano</b>ti hi kho vuttaṁ, api ca kodho tāva vattabbo.",
  "mnd15:91.3_0": "Dasahākārehi kodho jāyati.",
  "mnd15:91.4_0": "“Anatthaṁ me acarī”ti kodho jāyati …pe…",
  "mnd15:91.5_0": "yasseso kodho pahīno samucchinno vūpasanto paṭipassaddho abhabbuppattiko ñāṇagginā daḍḍho,",
  "mnd15:91.5_1": "so vuccati akkodhano.",
  "mnd15:91.6_0": "Kodhassa pahīnattā akkodhano,",
  "mnd15:91.6_1": "kodhavatthussa pariññātattā akkodhano,",
  "mnd15:91.6_2": "kodhahetussa upacchinnattā akkodhano.",
  "mnd15:91.7_0": "<b>Lobho</b>ti yo lobho lubbhanā lubbhitattaṁ …pe…",
  "mnd15:91.8_0": "abhijjhā lobho akusalamūlaṁ.",
  "mnd15:91.9_0": "Vevicchaṁ vuccati pañca macchariyāni—",
  "mnd15:91.10_0": "āvāsamacchariyaṁ …pe…",
  "mnd15:91.11_0": "gāho vuccati macchariyaṁ.",
  "mnd15:91.12_0": "<b>Munī</b>ti.",
  "mnd15:91.13_0": "Monaṁ vuccati ñāṇaṁ …pe… saṅgajālamaticca so muni.",
  "mnd15:91.14_0": "<b>Akkodhano lobhapāpaṁ, vevicchaṁ vitare munī</b>ti.",
  "mnd15:91.15_0": "Muni lobhapāpañca vevicchañca atari uttari patari samatikkami vītivattayīti—",
  "mnd15:91.16_0": "akkodhano lobhapāpaṁ, vevicchaṁ vitare muni.",
  "mnd15:92.1_0": "Tenāha bhagavā—",
  "mnd15:93.1_0": "“Sacco siyā appagabbho,",
  "mnd15:93.2_0": "amāyo rittapesuṇo;",
  "mnd15:93.3_0": "Akkodhano lobhapāpaṁ,",
  "mnd15:93.4_0": "vevicchaṁ vitare munī”ti.",
  "mnd15:94.1_0": "<b>Niddaṁ tandiṁ sahe thīnaṁ,</b>",
  "mnd15:94.2_0": "<b>Pamādena na saṁvase;</b>",
  "mnd15:94.3_0": "<b>Atimāne na tiṭṭheyya,</b>",
  "mnd15:94.4_0": "<b>Nibbānamanaso naro.</b>",
  "mnd15:95.1_0": "<b>Niddaṁ tandiṁ sahe thīnan</b>ti.",
  "mnd15:95.2_0": "<b>Niddā</b>ti yā kāyassa akalyatā akammaññatā onāho pariyonāho antosamorodho middhaṁ suppaṁ pacalāyikā suppaṁ suppanā suppitattaṁ.",
  "mnd15:95.3_0": "<b>Tandin</b>ti yā tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ.",
  "mnd15:95.4_0": "<b>Thīnan</b>ti yā cittassa akalyatā akammaññatā olīyanā sallīyanā līnaṁ līyanā līyitattaṁ,",
  "mnd15:95.4_1": "thinaṁ thiyanā thiyitattaṁ cittassa.",
  "mnd15:95.5_0": "<b>Niddaṁ tandiṁ sahe thīnan</b>ti.",
  "mnd15:95.6_0": "Niddañca tandiñca thinañca sahe saheyya parisaheyya abhibhaveyya ajjhotthareyya pariyādiyeyya maddeyyāti—",
  "mnd15:95.7_0": "niddaṁ tandiṁ sahe thīnaṁ.",
  "mnd15:96.1_0": "<b>Pamādena na saṁvase</b>ti.",
  "mnd15:96.2_0": "Pamādo vattabbo kāyaduccarite vā vacīduccarite vā manoduccarite vā pañcasu vā kāmaguṇesu.",
  "mnd15:96.3_0": "Cittassa vosaggo vosaggānuppādanaṁ vā kusalānaṁ vā dhammānaṁ bhāvanāya asakkaccakiriyatā asātaccakiriyatā",
  "mnd15:96.3_1": "anaṭṭhitakiriyatā olīnavuttitā nikkhittacchandatā nikkhittadhuratā anāsevanā abhāvanā abahulīkammaṁ anadhiṭṭhānaṁ",
  "mnd15:96.3_2": "ananuyogo pamādo.",
  "mnd15:96.4_0": "Yo evarūpo pamādo pamajjanā pamajjitattaṁ—",
  "mnd15:96.5_0": "ayaṁ vuccati pamādo.",
  "mnd15:96.6_0": "<b>Pamādena na saṁvase</b>ti pamādena na vaseyya na saṁvaseyya na āvaseyya na parivaseyya,",
  "mnd15:96.6_1": "pamādaṁ pajaheyya vinodeyya byantiṁ kareyya anabhāvaṁ gameyya,",
  "mnd15:96.6_2": "pamādā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd15:96.7_0": "pamādena na saṁvase.",
  "mnd15:97.1_0": "<b>Atimāne na tiṭṭheyyā</b>ti.",
  "mnd15:97.2_0": "<b>Atimāno</b>ti idhekacco paraṁ atimaññati jātiyā vā gottena vā …pe… aññataraññatarena vā vatthunā.",
  "mnd15:97.3_0": "Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—",
  "mnd15:97.4_0": "ayaṁ vuccati atimāno.",
  "mnd15:97.5_0": "<b>Atimāne na tiṭṭheyyā</b>ti.",
  "mnd15:97.6_0": "Atimāne na tiṭṭheyya na santiṭṭheyya,",
  "mnd15:97.6_1": "atimānaṁ pajaheyya vinodeyya byantiṁ kareyya anabhāvaṁ gameyya,",
  "mnd15:97.6_2": "atimānā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd15:97.7_0": "atimāne na tiṭṭheyya.",
  "mnd15:98.1_0": "<b>Nibbānamanaso naro</b>ti.",
  "mnd15:98.2_0": "Idhekacco dānaṁ dento sīlaṁ samādiyanto uposathakammaṁ karonto pānīyaṁ paribhojanīyaṁ upaṭṭhapento pariveṇaṁ",
  "mnd15:98.2_1": "sammajjanto cetiyaṁ vandanto cetiye gandhamālaṁ āropento cetiyaṁ padakkhiṇaṁ karonto yaṁ kiñci tedhātukaṁ",
  "mnd15:98.2_2": "kusalābhisaṅkhāraṁ abhisaṅkharonto na gatihetu na upapattihetu na paṭisandhihetu na bhavahetu na saṁsārahetu",
  "mnd15:98.2_3": "na vaṭṭahetu,",
  "mnd15:98.2_4": "sabbaṁ taṁ visaṁyogādhippāyo nibbānaninno nibbānapoṇo nibbānapabbhāro abhisaṅkharotīti.",
  "mnd15:98.3_0": "Evampi nibbānamanaso naro.",
  "mnd15:98.4_0": "Atha vā sabbasaṅkhāradhātuyā cittaṁ paṭivāpetvā amatāya dhātuyā cittaṁ upasaṁharati—",
  "mnd15:98.5_0": "“etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti.",
  "mnd15:98.6_0": "Evampi nibbānamanaso naro.",
  "mnd15:99.1_0": "“Na paṇḍitā upadhisukhassa hetu,",
  "mnd15:99.2_0": "Dadanti dānāni punabbhavāya;",
  "mnd15:99.3_0": "Kāmañca te upadhiparikkhayāya,",
  "mnd15:99.4_0": "Dadanti dānaṁ apunabbhavāya.",
  "mnd15:100.1_0": "Na paṇḍitā upadhisukhassa hetu,",
  "mnd15:100.2_0": "Bhāventi jhānāni punabbhavāya;",
  "mnd15:100.3_0": "Kāmañca te upadhiparikkhayāya,",
  "mnd15:100.4_0": "Bhāventi jhānaṁ apunabbhavāya.",
  "mnd15:101.1_0": "Te nibbutiṁ āsisamānasā dadanti,",
  "mnd15:101.2_0": "Tanninnacittā tadadhimuttā;",
  "mnd15:101.3_0": "Najjo yathā sāgaramajjhupetā,",
  "mnd15:101.4_0": "Bhavanti nibbānaparāyanā te”ti.",
  "mnd15:102.1_0": "Nibbānamanaso naro.",
  "mnd15:102.2_0": "Tenāha bhagavā—",
  "mnd15:103.1_0": "“Niddaṁ tandiṁ sahe thīnaṁ,",
  "mnd15:103.2_0": "pamādena na saṁvase;",
  "mnd15:103.3_0": "Atimāne na tiṭṭheyya,",
  "mnd15:103.4_0": "nibbānamanaso naro”ti.",
  "mnd15:104.1_0": "<b>Mosavajje na niyyetha,</b>",
  "mnd15:104.2_0": "<b>rūpe snehaṁ na kubbaye;</b>",
  "mnd15:104.3_0": "<b>Mānañca parijāneyya,</b>",
  "mnd15:104.4_0": "<b>sāhasā virato care.</b>",
  "mnd15:105.1_0": "<b>Mosavajje na niyyethā</b>ti.",
  "mnd15:105.2_0": "<b>Mosavajjaṁ</b> vuccati musāvādo.",
  "mnd15:105.3_0": "Idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho—",
  "mnd15:105.4_0": "“ehambho purisa, yaṁ jānāsi taṁ vadehī”ti,",
  "mnd15:105.5_0": "so ajānaṁ vā āha—“jānāmī”ti,",
  "mnd15:105.6_0": "jānaṁ vā āha—“na jānāmī”ti,",
  "mnd15:105.7_0": "apassaṁ vā āha—“passāmī”ti,",
  "mnd15:105.8_0": "passaṁ vā āha—“na passāmī”ti.",
  "mnd15:105.9_0": "Iti attahetu vā parahetu vā āmisakiñcikkhahetu vā sampajānamusā bhāsitā hoti—",
  "mnd15:105.10_0": "idaṁ vuccati mosavajjaṁ.",
  "mnd15:105.11_0": "Api ca tīhākārehi …pe…",
  "mnd15:105.12_0": "catūhākārehi …",
  "mnd15:105.13_0": "pañcahākārehi …",
  "mnd15:105.14_0": "chahākārehi …",
  "mnd15:105.15_0": "sattahākārehi …",
  "mnd15:105.16_0": "aṭṭhahākārehi …pe…",
  "mnd15:105.17_0": "imehi aṭṭhahākārehi musāvādo hoti.",
  "mnd15:105.18_0": "<b>Mosavajje na niyyethā</b>ti.",
  "mnd15:105.19_0": "Mosavajje na yāyeyya na niyyāyeyya na vaheyya na saṁhareyya,",
  "mnd15:105.19_1": "mosavajjaṁ pajaheyya vinodeyya byantiṁ kareyya anabhāvaṁ gameyya,",
  "mnd15:105.19_2": "mosavajjā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd15:105.20_0": "mosavajje na niyyetha.",
  "mnd15:106.1_0": "<b>Rūpe snehaṁ na kubbaye</b>ti.",
  "mnd15:106.2_0": "<b>Rūpan</b>ti cattāro ca mahābhūtā, catunnañca mahābhūtānaṁ upādāya rūpaṁ.",
  "mnd15:106.3_0": "<b>Rūpe snehaṁ na kubbaye</b>ti.",
  "mnd15:106.4_0": "Rūpe snehaṁ na kareyya chandaṁ na kareyya pemaṁ na kareyya rāgaṁ na kareyya na janeyya na sañjaneyya na nibbatteyya nābhinibbatteyyāti—",
  "mnd15:106.5_0": "rūpe snehaṁ na kubbaye.",
  "mnd15:107.1_0": "<b>Mānañca parijāneyyā</b>ti.",
  "mnd15:107.2_0": "<b>Māno</b>ti ekavidhena māno—",
  "mnd15:107.3_0": "yā cittassa unnati.",
  "mnd15:107.4_0": "Duvidhena māno—",
  "mnd15:107.5_0": "attukkaṁsanamāno,",
  "mnd15:107.6_0": "paravambhanamāno.",
  "mnd15:107.7_0": "Tividhena māno—",
  "mnd15:107.8_0": "“seyyohamasmī”ti māno,",
  "mnd15:107.9_0": "“sadisohamasmī”ti māno,",
  "mnd15:107.10_0": "“hīnohamasmī”ti māno.",
  "mnd15:107.11_0": "Catuvidhena māno—",
  "mnd15:107.12_0": "lābhena mānaṁ janeti,",
  "mnd15:107.13_0": "yasena mānaṁ janeti,",
  "mnd15:107.14_0": "pasaṁsāya mānaṁ janeti,",
  "mnd15:107.15_0": "sukhena mānaṁ janeti.",
  "mnd15:107.16_0": "Pañcavidhena māno—",
  "mnd15:107.17_0": "“lābhimhi manāpikānaṁ rūpānan”ti mānaṁ janeti,",
  "mnd15:107.18_0": "“lābhimhi manāpikānaṁ saddānaṁ …pe…",
  "mnd15:107.19_0": "gandhānaṁ …",
  "mnd15:107.20_0": "rasānaṁ …",
  "mnd15:107.21_0": "phoṭṭhabbānan”ti mānaṁ janeti.",
  "mnd15:107.22_0": "Chabbidhena māno—",
  "mnd15:107.23_0": "cakkhusampadāya mānaṁ janeti,",
  "mnd15:107.24_0": "sotasampadāya …pe…",
  "mnd15:107.25_0": "ghānasampadāya …",
  "mnd15:107.26_0": "jivhāsampadāya …",
  "mnd15:107.27_0": "kāyasampadāya …",
  "mnd15:107.28_0": "manosampadāya mānaṁ janeti.",
  "mnd15:107.29_0": "Sattavidhena māno—",
  "mnd15:107.30_0": "atimāno,",
  "mnd15:107.31_0": "mānātimāno,",
  "mnd15:107.32_0": "omāno,",
  "mnd15:107.33_0": "sadisamāno,",
  "mnd15:107.34_0": "adhimāno,",
  "mnd15:107.35_0": "asmimāno,",
  "mnd15:107.36_0": "micchāmāno.",
  "mnd15:107.37_0": "Aṭṭhavidhena māno—",
  "mnd15:107.38_0": "lābhena mānaṁ janeti,",
  "mnd15:107.39_0": "alābhena omānaṁ janeti,",
  "mnd15:107.40_0": "yasena mānaṁ janeti,",
  "mnd15:107.41_0": "ayasena omānaṁ janeti,",
  "mnd15:107.42_0": "pasaṁsāya mānaṁ janeti,",
  "mnd15:107.43_0": "nindāya omānaṁ janeti,",
  "mnd15:107.44_0": "sukhena mānaṁ janeti,",
  "mnd15:107.45_0": "dukkhena omānaṁ janeti.",
  "mnd15:107.46_0": "Navavidhena māno—",
  "mnd15:107.47_0": "seyyassa “seyyohamasmī”ti māno,",
  "mnd15:107.48_0": "seyyassa “sadisohamasmī”ti māno,",
  "mnd15:107.49_0": "seyyassa “hīnohamasmī”ti māno,",
  "mnd15:107.50_0": "sadisassa “seyyohamasmī”ti māno,",
  "mnd15:107.51_0": "sadisassa “sadisohamasmī”ti māno,",
  "mnd15:107.52_0": "sadisassa “hīnohamasmī”ti māno,",
  "mnd15:107.53_0": "hīnassa “seyyohamasmī”ti māno,",
  "mnd15:107.54_0": "hīnassa “sadisohamasmī”ti māno,",
  "mnd15:107.55_0": "hīnassa “hīnohamasmī”ti māno.",
  "mnd15:107.56_0": "Dasavidhena māno—",
  "mnd15:107.57_0": "idhekacco mānaṁ janeti jātiyā vā gottena vā …pe… aññataraññatarena vā vatthunā.",
  "mnd15:107.58_0": "Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—",
  "mnd15:107.59_0": "ayaṁ vuccati māno.",
  "mnd15:108.1_0": "<b>Mānañca parijāneyyā</b>ti.",
  "mnd15:108.2_0": "Mānaṁ tīhi pariññāhi parijāneyya—",
  "mnd15:108.3_0": "ñātapariññāya,",
  "mnd15:108.4_0": "tīraṇapariññāya,",
  "mnd15:108.5_0": "pahānapariññāya.",
  "mnd15:108.6_0": "Katamā ñātapariññā?",
  "mnd15:108.7_0": "Mānaṁ jānāti ayaṁ ekavidhena māno—",
  "mnd15:108.8_0": "yā cittassa unnati.",
  "mnd15:108.9_0": "Ayaṁ duvidhena māno—",
  "mnd15:108.10_0": "attukkaṁsanamāno paravambhanamāno …pe…",
  "mnd15:108.11_0": "ayaṁ dasavidhena māno—",
  "mnd15:108.12_0": "idhekacco mānaṁ janeti jātiyā vā gottena vā …pe… aññataraññatarena vā vatthunāti jānāti passati—",
  "mnd15:108.13_0": "ayaṁ ñātapariññā.",
  "mnd15:109.1_0": "Katamā tīraṇapariññā?",
  "mnd15:109.2_0": "Etaṁ ñātaṁ katvā mānaṁ tīreti aniccato dukkhato …pe…",
  "mnd15:109.3_0": "nissaraṇato tīreti—",
  "mnd15:109.4_0": "ayaṁ tīraṇapariññā.",
  "mnd15:110.1_0": "Katamā pahānapariññā?",
  "mnd15:110.2_0": "Evaṁ tīrayitvā mānaṁ pajahati vinodeti byantiṁ karoti anabhāvaṁ gameti—",
  "mnd15:110.3_0": "ayaṁ pahānapariññā.",
  "mnd15:110.4_0": "<b>Mānañca parijāneyyā</b>ti mānaṁ imāhi tīhi pariññāhi parijāneyyāti—",
  "mnd15:110.5_0": "mānañca parijāneyya.",
  "mnd15:111.1_0": "<b>Sāhasā virato care</b>ti.",
  "mnd15:111.2_0": "Katamā sāhasā cariyā?",
  "mnd15:111.3_0": "Rattassa rāgacariyā sāhasā cariyā,",
  "mnd15:111.4_0": "duṭṭhassa dosacariyā sāhasā cariyā,",
  "mnd15:111.5_0": "mūḷhassa mohacariyā sāhasā cariyā,",
  "mnd15:111.6_0": "vinibaddhassa mānacariyā sāhasā cariyā,",
  "mnd15:111.7_0": "parāmaṭṭhassa diṭṭhicariyā sāhasā cariyā,",
  "mnd15:111.8_0": "vikkhepagatassa uddhaccacariyā sāhasā cariyā,",
  "mnd15:111.9_0": "aniṭṭhaṅgatassa vicikicchācariyā sāhasā cariyā,",
  "mnd15:111.10_0": "thāmagatassa anusayacariyā sāhasā cariyā—",
  "mnd15:111.11_0": "ayaṁ sāhasā cariyā.",
  "mnd15:111.12_0": "<b>Sāhasā virato care</b>ti sāhasā cariyāya ārato assa virato paṭivirato nikkhanto nissaṭo vippamutto",
  "mnd15:111.12_1": "visaññutto vimariyādikatena cetasā vihareyya careyya vicareyya iriyeyya vatteyya pāleyya yapeyya yāpeyyāti—",
  "mnd15:111.13_0": "sāhasā virato care.",
  "mnd15:112.1_0": "Tenāha bhagavā—",
  "mnd15:113.1_0": "“Mosavajje na niyyetha,",
  "mnd15:113.2_0": "rūpe snehaṁ na kubbaye;",
  "mnd15:113.3_0": "Mānañca parijāneyya,",
  "mnd15:113.4_0": "sāhasā virato care”ti.",
  "mnd15:114.1_0": "<b>Purāṇaṁ nābhinandeyya,</b>",
  "mnd15:114.2_0": "<b>nave khantiṁ na kubbaye;</b>",
  "mnd15:114.3_0": "<b>Hīyamāne na soceyya,</b>",
  "mnd15:114.4_0": "<b>ākāsaṁ na sito siyā.</b>",
  "mnd15:115.1_0": "<b>Purāṇaṁ nābhinandeyyā</b>ti.",
  "mnd15:115.2_0": "Purāṇaṁ vuccati atītā rūpavedanāsaññāsaṅkhāraviññāṇā.",
  "mnd15:115.3_0": "Atīte saṅkhāre taṇhāvasena diṭṭhivasena nābhinandeyya nābhivadeyya na ajjhoseyya,",
  "mnd15:115.3_1": "abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajaheyya vinodeyya byantiṁ kareyya anabhāvaṁ gameyyāti—",
  "mnd15:115.4_0": "purāṇaṁ nābhinandeyya.",
  "mnd15:116.1_0": "<b>Nave khantiṁ na kubbaye</b>ti.",
  "mnd15:116.2_0": "Navā vuccati paccuppannā rūpavedanāsaññāsaṅkhāraviññāṇā.",
  "mnd15:116.3_0": "Paccuppanne saṅkhāre taṇhāvasena diṭṭhivasena khantiṁ na kareyya chandaṁ na kareyya pemaṁ na kareyya",
  "mnd15:116.3_1": "rāgaṁ na kareyya na janeyya na sañjaneyya na nibbatteyya nābhinibbatteyyāti—",
  "mnd15:116.4_0": "nave khantiṁ na kubbaye.",
  "mnd15:117.1_0": "<b>Hīyamāne na soceyyā</b>ti.",
  "mnd15:117.2_0": "Hīyamāne hāyamāne parihāyamāne vemāne vigacchamāne antaradhāyamāne na soceyya na kilameyya na parāmaseyya",
  "mnd15:117.2_1": "na parideveyya na urattāḷiṁ kandeyya na sammohaṁ āpajjeyya.",
  "mnd15:117.3_0": "Cakkhusmiṁ hīyamāne hāyamāne parihāyamāne vemāne vigacchamāne antaradhāyamāne,",
  "mnd15:117.4_0": "sotasmiṁ …pe…",
  "mnd15:117.5_0": "ghānasmiṁ …",
  "mnd15:117.6_0": "jivhāya …",
  "mnd15:117.7_0": "kāyasmiṁ …",
  "mnd15:117.8_0": "rūpasmiṁ …",
  "mnd15:117.9_0": "saddasmiṁ …",
  "mnd15:117.10_0": "gandhasmiṁ …",
  "mnd15:117.11_0": "rasasmiṁ …",
  "mnd15:117.12_0": "phoṭṭhabbasmiṁ …",
  "mnd15:117.13_0": "kulasmiṁ …",
  "mnd15:117.14_0": "gaṇasmiṁ …",
  "mnd15:117.15_0": "āvāsasmiṁ …",
  "mnd15:117.16_0": "lābhasmiṁ …",
  "mnd15:117.17_0": "yasasmiṁ …",
  "mnd15:117.18_0": "pasaṁsāya …",
  "mnd15:117.19_0": "sukhasmiṁ …",
  "mnd15:117.20_0": "cīvarasmiṁ …",
  "mnd15:117.21_0": "piṇḍapātasmiṁ …",
  "mnd15:117.22_0": "senāsanasmiṁ …",
  "mnd15:117.23_0": "gilānapaccayabhesajjaparikkhārasmiṁ hīyamāne hāyamāne parihāyamāne vemāne vigacchamāne antaradhāyamāne",
  "mnd15:117.23_1": "na soceyya na kilameyya na parāmaseyya na parideveyya na urattāḷiṁ kandeyya na sammohaṁ āpajjeyyāti—",
  "mnd15:117.24_0": "hīyamāne na soceyya.",
  "mnd15:118.1_0": "<b>Ākāsaṁ na sito siyā</b>ti.",
  "mnd15:118.2_0": "Ākāsaṁ vuccati taṇhā.",
  "mnd15:118.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:118.4_0": "Kiṅkāraṇā ākāsaṁ vuccati taṇhā?",
  "mnd15:118.5_0": "Yāya taṇhāya rūpaṁ ākassati samākassati gaṇhāti parāmasati abhinivisati,",
  "mnd15:118.6_0": "vedanaṁ …pe…",
  "mnd15:118.7_0": "saññaṁ …",
  "mnd15:118.8_0": "saṅkhāre …",
  "mnd15:118.9_0": "viññāṇaṁ …",
  "mnd15:118.10_0": "gatiṁ …",
  "mnd15:118.11_0": "upapattiṁ …",
  "mnd15:118.12_0": "paṭisandhiṁ …",
  "mnd15:118.13_0": "bhavaṁ …",
  "mnd15:118.14_0": "saṁsāraṁ …",
  "mnd15:118.15_0": "vaṭṭaṁ ākassati samākassati gaṇhāti parāmasati abhinivisati;",
  "mnd15:118.16_0": "taṅkāraṇā ākāsaṁ vuccati taṇhā.",
  "mnd15:118.17_0": "<b>Ākāsaṁ na sito siyā</b>ti.",
  "mnd15:118.18_0": "Taṇhānissito na siyā.",
  "mnd15:118.19_0": "Taṇhaṁ pajaheyya vinodeyya byantiṁ kareyya anabhāvaṁ gameyya,",
  "mnd15:118.19_1": "taṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—",
  "mnd15:118.20_0": "ākāsaṁ na sito siyā.",
  "mnd15:119.1_0": "Tenāha bhagavā—",
  "mnd15:120.1_0": "“Purāṇaṁ nābhinandeyya,",
  "mnd15:120.2_0": "nave khantiṁ na kubbaye;",
  "mnd15:120.3_0": "Hīyamāne na soceyya,",
  "mnd15:120.4_0": "ākāsaṁ na sito siyā”ti.",
  "mnd15:121.1_0": "<b>Gedhaṁ brūmi mahoghoti,</b>",
  "mnd15:121.2_0": "<b>ājavaṁ brūmi jappanaṁ;</b>",
  "mnd15:121.3_0": "<b>Ārammaṇaṁ pakampanaṁ,</b>",
  "mnd15:121.4_0": "<b>kāmapaṅko duraccayo.</b>",
  "mnd15:122.1_0": "<b>Gedhaṁ brūmi mahoghotī</b>ti.",
  "mnd15:122.2_0": "Gedho vuccati taṇhā.",
  "mnd15:122.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:122.4_0": "Mahogho vuccati taṇhā.",
  "mnd15:122.5_0": "Yo rāgo sārāgo …pe… abhijjhā lobho akusalamūlaṁ.",
  "mnd15:122.6_0": "<b>Gedhaṁ brūmi mahoghotī</b>ti.",
  "mnd15:122.7_0": "Gedhaṁ “mahogho”ti brūmi ācikkhāmi desemi paññāpemi paṭṭhapemi vivarāmi vibhajāmi uttānīkaromi pakāsemīti—",
  "mnd15:122.8_0": "gedhaṁ brūmi mahoghoti.",
  "mnd15:123.1_0": "<b>Ājavaṁ brūmi jappanan</b>ti.",
  "mnd15:123.2_0": "Ājavā vuccati taṇhā.",
  "mnd15:123.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:123.4_0": "Jappanāpi vuccati taṇhā.",
  "mnd15:123.5_0": "Yo rāgo sārāgo …pe… abhijjhā lobho akusalamūlaṁ.",
  "mnd15:123.6_0": "<b>Ājavaṁ brūmi jappanan</b>ti ājavaṁ “jappanā”ti brūmi ācikkhāmi …pe… uttānīkaromi pakāsemīti—",
  "mnd15:123.7_0": "ājavaṁ brūmi jappanaṁ.",
  "mnd15:124.1_0": "<b>Ārammaṇaṁ pakampanan</b>ti.",
  "mnd15:124.2_0": "Ārammaṇampi vuccati taṇhā.",
  "mnd15:124.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:124.4_0": "Pakampanāpi vuccati taṇhā.",
  "mnd15:124.5_0": "Yo rāgo sārāgo …pe… abhijjhā lobho akusalamūlanti—",
  "mnd15:124.6_0": "ārammaṇaṁ pakampanaṁ.",
  "mnd15:125.1_0": "<b>Kāmapaṅko duraccayo</b>ti.",
  "mnd15:125.2_0": "Kāmapaṅko kāmakaddamo kāmakileso kāmapalipo kāmapalirodho duraccayo durativatto duttaro duppataro dussamatikkamo dubbītivattoti—",
  "mnd15:125.3_0": "kāmapaṅko duraccayo.",
  "mnd15:126.1_0": "Tenāha bhagavā—",
  "mnd15:127.1_0": "“Gedhaṁ brūmi mahoghoti,",
  "mnd15:127.2_0": "ājavaṁ brūmi jappanaṁ;",
  "mnd15:127.3_0": "Ārammaṇaṁ pakampanaṁ,",
  "mnd15:127.4_0": "kāmapaṅko duraccayo”ti.",
  "mnd15:128.1_0": "<b>Saccā avokkamaṁ muni,</b>",
  "mnd15:128.2_0": "<b>thale tiṭṭhati brāhmaṇo;</b>",
  "mnd15:128.3_0": "<b>Sabbaṁ so paṭinissajja,</b>",
  "mnd15:128.4_0": "<b>sa ve santoti vuccati.</b>",
  "mnd15:129.1_0": "<b>Saccā avokkamaṁ munī</b>ti.",
  "mnd15:129.2_0": "Saccavācāya avokkamanto, sammādiṭṭhiyā avokkamanto, ariyā aṭṭhaṅgikā maggā avokkamanto.",
  "mnd15:129.3_0": "<b>Munī</b>ti.",
  "mnd15:129.4_0": "Monaṁ vuccati ñāṇaṁ …pe… saṅgajālamaticca so munīti—",
  "mnd15:129.5_0": "saccā avokkamaṁ muni.",
  "mnd15:130.1_0": "<b>Thale tiṭṭhati brāhmaṇo</b>ti.",
  "mnd15:130.2_0": "Thalaṁ vuccati amataṁ nibbānaṁ.",
  "mnd15:130.3_0": "Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.",
  "mnd15:130.4_0": "<b>Brāhmaṇo</b>ti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā.",
  "mnd15:130.5_0": "<b>Thale tiṭṭhati brāhmaṇo</b>ti.",
  "mnd15:130.6_0": "Thale tiṭṭhati dīpe tiṭṭhati tāṇe tiṭṭhati leṇe tiṭṭhati saraṇe tiṭṭhati abhaye tiṭṭhati accute tiṭṭhati amate tiṭṭhati nibbāne tiṭṭhatīti—",
  "mnd15:130.7_0": "thale tiṭṭhati brāhmaṇo.",
  "mnd15:131.1_0": "<b>Sabbaṁ so paṭinissajjā</b>ti.",
  "mnd15:131.2_0": "Sabbaṁ vuccati dvādasāyatanāni—",
  "mnd15:131.3_0": "cakkhu ceva rūpā ca …pe…",
  "mnd15:131.4_0": "mano ceva dhammā ca.",
  "mnd15:131.5_0": "Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo,",
  "mnd15:131.5_1": "ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ.",
  "mnd15:131.6_0": "Yato taṇhā ca diṭṭhi ca māno ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "mnd15:131.6_1": "ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ.",
  "mnd15:131.7_0": "Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "mnd15:131.7_1": "ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhanti—",
  "mnd15:131.8_0": "sabbaṁ so paṭinissajja.",
  "mnd15:132.1_0": "<b>Sa ve santoti vuccatī</b>ti.",
  "mnd15:132.2_0": "So santo upasanto vūpasanto nibbuto paṭipassaddhoti vuccati kathīyati bhaṇīyati dīpīyati voharīyatīti—",
  "mnd15:132.3_0": "sa ve santoti vuccati.",
  "mnd15:133.1_0": "Tenāha bhagavā—",
  "mnd15:134.1_0": "“Saccā avokkamaṁ muni,",
  "mnd15:134.2_0": "thale tiṭṭhati brāhmaṇo;",
  "mnd15:134.3_0": "Sabbaṁ so paṭinissajja,",
  "mnd15:134.4_0": "sa ve santoti vuccatī”ti.",
  "mnd15:135.1_0": "<b>Sa ve vidvā sa vedagū,</b>",
  "mnd15:135.2_0": "<b>ñatvā dhammaṁ anissito;</b>",
  "mnd15:135.3_0": "<b>Sammā so loke iriyāno,</b>",
  "mnd15:135.4_0": "<b>na pihetīdha kassaci.</b>",
  "mnd15:136.1_0": "<b>Sa ve vidvā sa vedagū</b>ti.",
  "mnd15:136.2_0": "<b>Vidvā</b>ti vidvā vijjāgato ñāṇī vibhāvī medhāvī.",
  "mnd15:136.3_0": "<b>Vedagū</b>ti.",
  "mnd15:136.4_0": "Vedā vuccanti catūsu maggesu ñāṇaṁ …pe… sabbavedanāsu vītarāgo sabbavedamaticca vedagū soti—",
  "mnd15:136.5_0": "sa ve vidvā sa vedagū.",
  "mnd15:137.1_0": "<b>Ñatvā dhammaṁ anissito</b>ti.",
  "mnd15:137.2_0": "<b>Ñatvā</b>ti ñatvā jānitvā tulayitvā tīrayitvā vibhāvayitvā vibhūtaṁ katvā.",
  "mnd15:137.3_0": "“Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā,",
  "mnd15:137.4_0": "“sabbe saṅkhārā dukkhā”ti …pe…",
  "mnd15:137.5_0": "“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā.",
  "mnd15:137.6_0": "<b>Anissito</b>ti dve nissayā—",
  "mnd15:137.7_0": "taṇhānissayo ca diṭṭhinissayo ca …pe…",
  "mnd15:137.8_0": "ayaṁ taṇhānissayo …pe…",
  "mnd15:137.9_0": "ayaṁ diṭṭhinissayo.",
  "mnd15:137.10_0": "Taṇhānissayaṁ pahāya diṭṭhinissayaṁ paṭinissajjitvā cakkhuṁ anissito …",
  "mnd15:137.11_0": "sotaṁ anissito …",
  "mnd15:137.12_0": "ghānaṁ anissito …pe…",
  "mnd15:137.13_0": "diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo",
  "mnd15:137.13_1": "vippamutto visaññutto vimariyādikatena cetasā viharatīti—",
  "mnd15:137.14_0": "ñatvā dhammaṁ anissito.",
  "mnd15:138.1_0": "<b>Sammā so loke iriyāno</b>ti.",
  "mnd15:138.2_0": "Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo,",
  "mnd15:138.2_1": "ettāvatāpi sammā so loke carati viharati iriyati vattati pāleti yapeti yāpeti …pe…",
  "mnd15:138.3_0": "yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "mnd15:138.3_1": "ettāvatāpi sammā so loke carati viharati iriyati vattati pāleti yapeti yāpetīti—",
  "mnd15:138.4_0": "sammā so loke iriyāno.",
  "mnd15:139.1_0": "<b>Na pihetīdha kassacī</b>ti.",
  "mnd15:139.2_0": "<b>Pihā</b> vuccati taṇhā.",
  "mnd15:139.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:139.4_0": "Yassesā pihā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā,",
  "mnd15:139.4_1": "so kassaci na piheti khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti—",
  "mnd15:139.5_0": "na pihetīdha kassaci.",
  "mnd15:140.1_0": "Tenāha bhagavā—",
  "mnd15:141.1_0": "“Sa ve vidvā sa vedagū,",
  "mnd15:141.2_0": "ñatvā dhammaṁ anissito;",
  "mnd15:141.3_0": "Sammā so loke iriyāno,",
  "mnd15:141.4_0": "na pihetīdha kassacī”ti.",
  "mnd15:142.1_0": "<b>Yodha kāme accatari,</b>",
  "mnd15:142.2_0": "<b>saṅgaṁ loke duraccayaṁ;</b>",
  "mnd15:142.3_0": "<b>Na so socati nājjheti,</b>",
  "mnd15:142.4_0": "<b>chinnasoto abandhano.</b>",
  "mnd15:143.1_0": "<b>Yodha kāme accatari, saṅgaṁ loke duraccayan</b>ti.",
  "mnd15:143.2_0": "<b>Yo</b>ti yo yādiso yathāyutto yathāvihito yathāpakāro yaṁ ṭhānappatto yaṁ dhammasamannāgato khattiyo",
  "mnd15:143.2_1": "vā brāhmaṇo vā vesso vā suddo vā gahaṭṭho vā pabbajito vā devo vā manusso vā.",
  "mnd15:143.3_0": "<b>Kāmā</b>ti uddānato dve kāmā—",
  "mnd15:143.4_0": "vatthukāmā ca kilesakāmā ca …pe…",
  "mnd15:143.5_0": "ime vuccanti vatthukāmā …pe…",
  "mnd15:143.6_0": "ime vuccanti kilesakāmā.",
  "mnd15:143.7_0": "<b>Saṅgā</b>ti satta saṅgā—",
  "mnd15:143.8_0": "rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo.",
  "mnd15:143.9_0": "<b>Loke</b>ti apāyaloke manussaloke devaloke khandhaloke dhātuloke āyatanaloke.",
  "mnd15:143.10_0": "<b>Saṅgaṁ loke duraccayan</b>ti.",
  "mnd15:143.11_0": "Yo kāme ca saṅge ca loke duraccaye durativatte duttare duppatare dussamatikkame dubbītivatte atari uttari patari samatikkami vītivattayīti—",
  "mnd15:143.12_0": "yodha kāme accatari, saṅgaṁ loke duraccayaṁ.",
  "mnd15:144.1_0": "<b>Na so socati nājjhetī</b>ti.",
  "mnd15:144.2_0": "Vipariṇataṁ vā vatthuṁ na socati, vipariṇatasmiṁ vā vatthusmiṁ na socati.",
  "mnd15:144.3_0": "“Cakkhu me vipariṇatan”ti na socati …pe…",
  "mnd15:144.4_0": "sotaṁ me …",
  "mnd15:144.5_0": "ghānaṁ me …",
  "mnd15:144.6_0": "jivhā me …",
  "mnd15:144.7_0": "kāyo me …",
  "mnd15:144.8_0": "rūpā me …",
  "mnd15:144.9_0": "saddā me …",
  "mnd15:144.10_0": "gandhā me …",
  "mnd15:144.11_0": "rasā me …",
  "mnd15:144.12_0": "phoṭṭhabbā me …",
  "mnd15:144.13_0": "kulaṁ me …",
  "mnd15:144.14_0": "gaṇo me …",
  "mnd15:144.15_0": "āvāso me …",
  "mnd15:144.16_0": "lābho me …",
  "mnd15:144.17_0": "yaso me …",
  "mnd15:144.18_0": "pasaṁsā me …",
  "mnd15:144.19_0": "sukhaṁ me …",
  "mnd15:144.20_0": "cīvaraṁ me …",
  "mnd15:144.21_0": "piṇḍapāto me …",
  "mnd15:144.22_0": "senāsanaṁ me …",
  "mnd15:144.23_0": "gilānapaccayabhesajjaparikkhārā me …",
  "mnd15:144.24_0": "mātā me …",
  "mnd15:144.25_0": "pitā me …",
  "mnd15:144.26_0": "bhātā me …",
  "mnd15:144.27_0": "bhaginī me …",
  "mnd15:144.28_0": "putto me …",
  "mnd15:144.29_0": "dhītā me …",
  "mnd15:144.30_0": "mittā me …",
  "mnd15:144.31_0": "amaccā me …",
  "mnd15:144.32_0": "ñātī me …",
  "mnd15:144.33_0": "“sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti—",
  "mnd15:144.34_0": "na socati.",
  "mnd15:144.35_0": "<b>Nājjhetī</b>ti najjheti na ajjheti na upanijjhāyati na nijjhāyati na pajjhāyati.",
  "mnd15:144.36_0": "Atha vā na jāyati na jiyyati na miyyati na cavati na upapajjatīti—",
  "mnd15:144.37_0": "nājjhetīti—",
  "mnd15:144.38_0": "na so socati nājjheti.",
  "mnd15:145.1_0": "<b>Chinnasoto abandhano</b>ti.",
  "mnd15:145.2_0": "<b>Sotaṁ</b> vuccati taṇhā.",
  "mnd15:145.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:145.4_0": "Yassesā sotā taṇhā pahīnā samucchinnā …pe… ñāṇagginā daḍḍhā, so vuccati chinnasoto.",
  "mnd15:145.5_0": "<b>Abandhano</b>ti rāgabandhanaṁ dosabandhanaṁ mohabandhanaṁ mānabandhanaṁ diṭṭhibandhanaṁ kilesabandhanaṁ duccaritabandhanaṁ,",
  "mnd15:145.5_1": "yassete bandhanā pahīnā samucchinnā …pe…",
  "mnd15:145.5_2": "ñāṇagginā daḍḍhā,",
  "mnd15:145.5_3": "so vuccati abandhanoti—",
  "mnd15:145.6_0": "chinnasoto abandhano.",
  "mnd15:146.1_0": "Tenāha bhagavā—",
  "mnd15:147.1_0": "“Yodha kāme accatari,",
  "mnd15:147.2_0": "saṅgaṁ loke duraccayaṁ;",
  "mnd15:147.3_0": "Na so socati nājjheti,",
  "mnd15:147.4_0": "chinnasoto abandhano”ti.",
  "mnd15:148.1_0": "<b>Yaṁ pubbe taṁ visosehi,</b>",
  "mnd15:148.2_0": "<b>pacchā te māhu kiñcanaṁ;</b>",
  "mnd15:148.3_0": "<b>Majjhe ce no gahessasi,</b>",
  "mnd15:148.4_0": "<b>upasanto carissasi.</b>",
  "mnd15:149.1_0": "<b>Yaṁ pubbe taṁ visosehī</b>ti.",
  "mnd15:149.2_0": "Atīte saṅkhāre ārabbha ye kilesā uppajjeyyuṁ te kilese sosehi visosehi sukkhāpehi visukkhāpehi abījaṁ",
  "mnd15:149.2_1": "karohi pajaha vinodehi byantiṁ karohi anabhāvaṁ gamehīti.",
  "mnd15:149.3_0": "Evampi yaṁ pubbe taṁ visosehi.",
  "mnd15:149.4_0": "Atha vā ye atītā kammābhisaṅkhārā avipakkavipākā te kammābhisaṅkhāre sosehi visosehi sukkhāpehi visukkhāpehi",
  "mnd15:149.4_1": "abījaṁ karohi pajaha vinodehi byantiṁ karohi anabhāvaṁ gamehīti.",
  "mnd15:149.5_0": "Evampi yaṁ pubbe taṁ visosehi.",
  "mnd15:150.1_0": "<b>Pacchā te māhu kiñcanan</b>ti.",
  "mnd15:150.2_0": "Pacchā vuccati anāgataṁ.",
  "mnd15:150.3_0": "Anāgate saṅkhāre ārabbha yāni uppajjeyyuṁ rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ,",
  "mnd15:150.3_1": "imāni kiñcanāni tuyhaṁ mā ahu mā akāsi mā janesi mā sañjanesi mā nibbattesi mā abhinibbattesi pajaha vinodehi byantiṁ karohi anabhāvaṁ gamehīti—",
  "mnd15:150.4_0": "pacchā te māhu kiñcanaṁ.",
  "mnd15:151.1_0": "<b>Majjhe ce no gahessasī</b>ti.",
  "mnd15:151.2_0": "Majjhaṁ vuccati paccuppannā rūpavedanāsaññāsaṅkhāraviññāṇā.",
  "mnd15:151.3_0": "Paccuppanne saṅkhāre taṇhāvasena diṭṭhivasena na gahessasi na uggahessasi na gaṇhissasi na parāmasissasi",
  "mnd15:151.3_1": "nābhinandissasi nābhicarissasi na ajjhosissasi,",
  "mnd15:151.3_2": "abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahissasi vinodessasi byantiṁ karissasi anabhāvaṁ gamessasīti—",
  "mnd15:151.4_0": "majjhe ce no gahessasi.",
  "mnd15:152.1_0": "<b>Upasanto carissasī</b>ti.",
  "mnd15:152.2_0": "Rāgassa santattā samitattā upasamitattā,",
  "mnd15:152.3_0": "dosassa santattā samitattā upasamitattā …pe…",
  "mnd15:152.4_0": "sabbākusalābhisaṅkhārānaṁ santattā samitattā upasamitattā vūpasamitattā vijjhātattā nibbutattā vigatattā",
  "mnd15:152.4_1": "paṭipassaddhattā santo upasanto vūpasanto nibbuto paṭipassaddho carissasi viharissasi iriyissasi vattissasi",
  "mnd15:152.4_2": "pālissasi yapissasi yāpissasīti—",
  "mnd15:152.5_0": "upasanto carissasi.",
  "mnd15:153.1_0": "Tenāha bhagavā—",
  "mnd15:154.1_0": "“Yaṁ pubbe taṁ visosehi,",
  "mnd15:154.2_0": "pacchā te māhu kiñcanaṁ;",
  "mnd15:154.3_0": "Majjhe ce no gahessasi,",
  "mnd15:154.4_0": "upasanto carissasī”ti.",
  "mnd15:155.1_0": "<b>Sabbaso nāmarūpasmiṁ,</b>",
  "mnd15:155.2_0": "<b>yassa natthi mamāyitaṁ;</b>",
  "mnd15:155.3_0": "<b>Asatā ca na socati,</b>",
  "mnd15:155.4_0": "<b>sa ve loke na jīyati.</b>",
  "mnd15:156.1_0": "<b>Sabbaso nāmarūpasmiṁ, yassa natthi mamāyitan</b>ti.",
  "mnd15:156.2_0": "<b>Sabbaso</b>ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—",
  "mnd15:156.3_0": "sabbasoti.",
  "mnd15:156.4_0": "<b>Nāman</b>ti cattāro arūpino khandhā.",
  "mnd15:156.5_0": "<b>Rūpan</b>ti cattāro ca mahābhūtā, catunnañca mahābhūtānaṁ upādāya rūpaṁ.",
  "mnd15:156.6_0": "<b>Yassā</b>ti arahato khīṇāsavassa.",
  "mnd15:156.7_0": "<b>Mamāyitan</b>ti dve mamattā—",
  "mnd15:156.8_0": "taṇhāmamattañca diṭṭhimamattañca …pe…",
  "mnd15:156.9_0": "idaṁ taṇhāmamattaṁ …pe…",
  "mnd15:156.10_0": "idaṁ diṭṭhimamattaṁ.",
  "mnd15:156.11_0": "<b>Sabbaso nāmarūpasmiṁ,",
  "mnd15:156.11_1": "yassa natthi mamāyitan</b>ti sabbaso nāmarūpasmiṁ mamattā yassa natthi na santi na saṁvijjanti nupalabbhanti,",
  "mnd15:156.11_2": "pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—",
  "mnd15:156.12_0": "sabbaso nāmarūpasmiṁ, yassa natthi mamāyitaṁ.",
  "mnd15:157.1_0": "<b>Asatā ca na socatī</b>ti.",
  "mnd15:157.2_0": "Vipariṇataṁ vā vatthuṁ na socati, vipariṇatasmiṁ vā vatthusmiṁ na socati.",
  "mnd15:157.3_0": "“Cakkhu me vipariṇatan”ti na socati,",
  "mnd15:157.4_0": "sotaṁ me …",
  "mnd15:157.5_0": "ghānaṁ me …",
  "mnd15:157.6_0": "jivhā me …",
  "mnd15:157.7_0": "kāyo me …",
  "mnd15:157.8_0": "rūpā me …",
  "mnd15:157.9_0": "saddā me …",
  "mnd15:157.10_0": "gandhā me …",
  "mnd15:157.11_0": "rasā me …",
  "mnd15:157.12_0": "phoṭṭhabbā me …",
  "mnd15:157.13_0": "kulaṁ me …",
  "mnd15:157.14_0": "gaṇo me …",
  "mnd15:157.15_0": "āvāso me …",
  "mnd15:157.16_0": "lābho me …pe…",
  "mnd15:157.17_0": "“sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti.",
  "mnd15:157.18_0": "Evampi asatā ca na socati.",
  "mnd15:158.1_0": "Atha vā asatāya dukkhāya vedanāya phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti.",
  "mnd15:158.2_0": "Evampi asatā ca na socati.",
  "mnd15:158.3_0": "Atha vā cakkhurogena phuṭṭho pareto …pe…",
  "mnd15:158.4_0": "ḍaṁsamakasavātātapasarīsapasamphassena phuṭṭho pareto samohito samannāgato na socati na kilamati na paridevati",
  "mnd15:158.4_1": "na urattāḷiṁ kandati na sammohaṁ āpajjatīti.",
  "mnd15:158.5_0": "Evampi asatā ca na socati.",
  "mnd15:158.6_0": "Atha vā asante asaṁvijjamāne anupalabbhamāne “ahu vata me,",
  "mnd15:158.6_1": "taṁ vata me natthi,",
  "mnd15:158.6_2": "siyā vata me,",
  "mnd15:158.6_3": "taṁ vatāhaṁ na labhāmī”ti na socati na kilamati na paridevati na urattāḷiṁ kandati na sammohaṁ āpajjatīti.",
  "mnd15:158.7_0": "Evampi asatā ca na socati.",
  "mnd15:159.1_0": "<b>Sa ve loke na jīyatī</b>ti.",
  "mnd15:159.2_0": "Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ",
  "mnd15:159.2_1": "gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ atthi,",
  "mnd15:159.2_2": "tassa jāni atthi.",
  "mnd15:160.1_0": "Bhāsitampi hetaṁ—",
  "mnd15:161.1_0": "“Jīno rathassaṁ maṇikuṇḍale ca,",
  "mnd15:161.2_0": "Putte ca dāre ca tatheva jīno;",
  "mnd15:161.3_0": "Sabbesu bhogesu asesakesu,",
  "mnd15:161.4_0": "Kasmā na santappasi sokakāle.",
  "mnd15:162.1_0": "Pubbeva maccaṁ vijahanti bhogā,",
  "mnd15:162.2_0": "Macco dhane pubbataraṁ jahāsi;",
  "mnd15:162.3_0": "Asassatā bhogino kāmakāmī,",
  "mnd15:162.4_0": "Tasmā na socāmahaṁ sokakāle.",
  "mnd15:163.1_0": "Udeti āpūrati veti cando,",
  "mnd15:163.2_0": "Atthaṁ tapetvāna paleti sūriyo;",
  "mnd15:163.3_0": "Viditā mayā sattuka lokadhammā,",
  "mnd15:163.4_0": "Tasmā na socāmahaṁ sokakāle”ti.",
  "mnd15:164.1_0": "Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ",
  "mnd15:164.1_1": "gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi,",
  "mnd15:164.1_2": "tassa jāni natthi.",
  "mnd15:164.2_0": "Bhāsitampi hetaṁ—",
  "mnd15:164.3_0": "“‘nandasi, samaṇā’ti.",
  "mnd15:164.4_0": "‘Kiṁ laddhā, āvuso’ti?",
  "mnd15:164.5_0": "‘Tena hi, samaṇa, socasī’ti.",
  "mnd15:164.6_0": "‘Kiṁ jīyittha, āvuso’ti?",
  "mnd15:164.7_0": "‘Tena hi, samaṇa, neva nandasi na ca socasī’ti.",
  "mnd15:164.8_0": "‘Evamāvuso’ti.",
  "mnd15:165.1_0": "‘Cirassaṁ vata passāma,",
  "mnd15:165.2_0": "brāhmaṇaṁ parinibbutaṁ;",
  "mnd15:165.3_0": "Anandiṁ anaghaṁ bhikkhuṁ,",
  "mnd15:165.4_0": "tiṇṇaṁ loke visattikan’”ti.",
  "mnd15:166.1_0": "Sa ve loke na jīyati.",
  "mnd15:166.2_0": "Tenāha bhagavā—",
  "mnd15:167.1_0": "“Sabbaso nāmarūpasmiṁ,",
  "mnd15:167.2_0": "yassa natthi mamāyitaṁ;",
  "mnd15:167.3_0": "Asatā ca na socati,",
  "mnd15:167.4_0": "sa ve loke na jīyatī”ti.",
  "mnd15:168.1_0": "<b>Yassa natthi idaṁ meti,</b>",
  "mnd15:168.2_0": "<b>paresaṁ vāpi kiñcanaṁ;</b>",
  "mnd15:168.3_0": "<b>Mamattaṁ so asaṁvindaṁ,</b>",
  "mnd15:168.4_0": "<b>natthi meti na socati.</b>",
  "mnd15:169.1_0": "<b>Yassa natthi idaṁ meti, paresaṁ vāpi kiñcanan</b>ti.",
  "mnd15:169.2_0": "<b>Yassā</b>ti arahato khīṇāsavassa.",
  "mnd15:169.3_0": "Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ",
  "mnd15:169.3_1": "gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na santi na saṁvijjati nupalabbhati,",
  "mnd15:169.3_2": "pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti.",
  "mnd15:169.4_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:170.1_0": "Vuttañhetaṁ bhagavatā—",
  "mnd15:170.2_0": "“nāyaṁ, bhikkhave, kāyo tumhākaṁ, napi aññesaṁ.",
  "mnd15:170.3_0": "Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedanīyaṁ daṭṭhabbaṁ.",
  "mnd15:170.4_0": "Tatra kho, bhikkhave, sutavā ariyasāvako paṭiccasamuppādaṁyeva sādhukaṁ yoniso manasikaroti—",
  "mnd15:170.5_0": "‘iti imasmiṁ sati idaṁ hoti imassuppādā idaṁ uppajjati,",
  "mnd15:170.5_1": "imasmiṁ asati idaṁ na hoti imassa nirodhā idaṁ nirujjhati,",
  "mnd15:170.5_2": "yadidaṁ avijjāpaccayā saṅkhārā,",
  "mnd15:170.5_3": "saṅkhārapaccayā viññāṇaṁ …pe…",
  "mnd15:170.6_0": "evametassa kevalassa dukkhakkhandhassa samudayo hoti.",
  "mnd15:170.7_0": "Avijjāya tveva asesavirāganirodhā saṅkhāranirodho …pe…",
  "mnd15:170.8_0": "evametassa kevalassa dukkhakkhandhassa nirodho hotī’”ti.",
  "mnd15:170.9_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:171.1_0": "Vuttampi hetaṁ bhagavatā—",
  "mnd15:172.1_0": "“Suññato lokaṁ avekkhassu,",
  "mnd15:172.2_0": "mogharāja sadā sato;",
  "mnd15:172.3_0": "Attānudiṭṭhiṁ ūhacca,",
  "mnd15:172.4_0": "evaṁ maccutaro siyā;",
  "mnd15:172.5_0": "Evaṁ lokaṁ avekkhantaṁ,",
  "mnd15:172.6_0": "maccurājā na passatī”ti.",
  "mnd15:173.1_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:174.1_0": "Vuttampi hetaṁ bhagavatā—",
  "mnd15:174.2_0": "“yaṁ, bhikkhave, na tumhākaṁ, taṁ pajahatha.",
  "mnd15:174.3_0": "Taṁ vo pahīnaṁ dīgharattaṁ hitāya sukhāya bhavissati.",
  "mnd15:174.4_0": "Kiñca, bhikkhave, na tumhākaṁ?",
  "mnd15:174.5_0": "Rūpaṁ, bhikkhave, na tumhākaṁ, taṁ pajahatha.",
  "mnd15:174.6_0": "Taṁ vo pahīnaṁ dīgharattaṁ hitāya sukhāya bhavissati.",
  "mnd15:174.7_0": "Vedanā …",
  "mnd15:174.8_0": "saññā …",
  "mnd15:174.9_0": "saṅkhārā …",
  "mnd15:174.10_0": "viññāṇaṁ na tumhākaṁ, taṁ pajahatha.",
  "mnd15:174.11_0": "Taṁ vo pahīnaṁ dīgharattaṁ hitāya sukhāya bhavissati.",
  "mnd15:174.12_0": "Taṁ kiṁ maññatha,",
  "mnd15:174.12_1": "bhikkhave,",
  "mnd15:174.12_2": "yaṁ imasmiṁ jetavane tiṇakaṭṭhasākhāpalāsaṁ,",
  "mnd15:174.12_3": "taṁ jano hareyya vā ḍaheyya vā yathāpaccayaṁ vā kareyya,",
  "mnd15:174.12_4": "api nu tumhākaṁ evamassa—",
  "mnd15:174.13_0": "‘amhe jano harati vā ḍahati vā yathāpaccayaṁ vā karotī’”ti?",
  "mnd15:174.14_0": "“No hetaṁ, bhante”.",
  "mnd15:174.15_0": "“Taṁ kissa hetu”?",
  "mnd15:174.16_0": "“Na hi no etaṁ, bhante, attā vā attaniyaṁ vā”ti.",
  "mnd15:174.17_0": "“Evamevaṁ kho, bhikkhave, yaṁ na tumhākaṁ, taṁ pajahatha.",
  "mnd15:174.18_0": "Taṁ vo pahīnaṁ dīgharattaṁ hitāya sukhāya bhavissati.",
  "mnd15:174.19_0": "Kiñca, bhikkhave, na tumhākaṁ?",
  "mnd15:174.20_0": "Rūpaṁ, bhikkhave, na tumhākaṁ, taṁ pajahatha.",
  "mnd15:174.21_0": "Taṁ vo pahīnaṁ dīgharattaṁ hitāya sukhāya bhavissati.",
  "mnd15:174.22_0": "Vedanā …",
  "mnd15:174.23_0": "saññā …",
  "mnd15:174.24_0": "saṅkhārā …",
  "mnd15:174.25_0": "viññāṇaṁ na tumhākaṁ, taṁ pajahatha.",
  "mnd15:174.26_0": "Taṁ vo pahīnaṁ dīgharattaṁ hitāya sukhāya bhavissatī”ti.",
  "mnd15:174.27_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:174.28_0": "Bhāsitampi hetaṁ—",
  "mnd15:175.1_0": "“Suddhadhammasamuppādaṁ,",
  "mnd15:175.2_0": "Suddhasaṅkhārasantatiṁ;",
  "mnd15:175.3_0": "Passantassa yathābhūtaṁ,",
  "mnd15:175.4_0": "Na bhayaṁ hoti gāmaṇi.",
  "mnd15:176.1_0": "Tiṇakaṭṭhasamaṁ lokaṁ,",
  "mnd15:176.2_0": "Yadā paññāya passati;",
  "mnd15:176.3_0": "Nāññaṁ patthayate kiñci,",
  "mnd15:176.4_0": "Aññatra appaṭisandhiyā”ti.",
  "mnd15:177.1_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:177.2_0": "Vajirā bhikkhunī māraṁ pāpimantaṁ etadavoca—",
  "mnd15:178.1_0": "“Kaṁ nu sattoti paccesi,",
  "mnd15:178.2_0": "māra diṭṭhigataṁ nu te;",
  "mnd15:178.3_0": "Suddhasaṅkhārapuñjoyaṁ,",
  "mnd15:178.4_0": "nayidha sattupalabbhati.",
  "mnd15:179.1_0": "Yathā hi aṅgasambhārā,",
  "mnd15:179.2_0": "hoti saddo ratho iti;",
  "mnd15:179.3_0": "Evaṁ khandhesu santesu,",
  "mnd15:179.4_0": "hoti sattoti sammuti.",
  "mnd15:180.1_0": "Dukkhameva hi sambhoti,",
  "mnd15:180.2_0": "dukkhaṁ tiṭṭhati veti ca;",
  "mnd15:180.3_0": "Nāññatra dukkhā sambhoti,",
  "mnd15:180.4_0": "nāññaṁ dukkhā nirujjhatī”ti.",
  "mnd15:181.1_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:181.2_0": "Vuttañhetaṁ bhagavatā—",
  "mnd15:182.1_0": "“Evamevaṁ kho, bhikkhave, bhikkhu rūpaṁ samannesati yāvatā rūpassa gati,",
  "mnd15:182.2_0": "vedanaṁ …",
  "mnd15:182.3_0": "saññaṁ …",
  "mnd15:182.4_0": "saṅkhāre …",
  "mnd15:182.5_0": "viññāṇaṁ samannesati yāvatā viññāṇassa gati.",
  "mnd15:182.6_0": "Tassa rūpaṁ samannesato yāvatā rūpassa gati,",
  "mnd15:182.7_0": "vedanaṁ …",
  "mnd15:182.8_0": "saññaṁ …",
  "mnd15:182.9_0": "saṅkhāre …",
  "mnd15:182.10_0": "viññāṇaṁ samannesato yāvatā viññāṇassa gati,",
  "mnd15:182.11_0": "yampissa taṁ hoti ‘ahan’ti vā ‘maman’ti vā, ‘asmī’ti vā, tampi tassa na hotī”ti.",
  "mnd15:182.12_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:183.1_0": "Āyasmā ānando bhagavantaṁ etadavoca—",
  "mnd15:183.2_0": "“‘suñño loko, suñño loko’ti, bhante, vuccati.",
  "mnd15:183.3_0": "Kittāvatā nu kho, bhante, suñño lokoti vuccatī”ti?",
  "mnd15:183.4_0": "“Yasmā ca kho, ānanda, suññaṁ attena vā attaniyena vā, tasmā suñño lokoti vuccati.",
  "mnd15:183.5_0": "Kiñcānanda, suññaṁ attena vā attaniyena vā?",
  "mnd15:183.6_0": "Cakkhu kho, ānanda, suññaṁ attena vā attaniyena vā.",
  "mnd15:183.7_0": "Rūpā suññā,",
  "mnd15:183.8_0": "cakkhuviññāṇaṁ suññaṁ,",
  "mnd15:183.9_0": "cakkhusamphasso suñño,",
  "mnd15:183.10_0": "yadidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ …",
  "mnd15:183.11_0": "sotaṁ suññaṁ …",
  "mnd15:183.12_0": "saddā suññā …",
  "mnd15:183.13_0": "ghānaṁ suññaṁ …",
  "mnd15:183.14_0": "gandhā suññā …",
  "mnd15:183.15_0": "jivhā suññā …",
  "mnd15:183.16_0": "rasā suññā …",
  "mnd15:183.17_0": "kāyo suñño …",
  "mnd15:183.18_0": "phoṭṭhabbā suññā …",
  "mnd15:183.19_0": "mano suñño …",
  "mnd15:183.20_0": "dhammā suññā …",
  "mnd15:183.21_0": "manoviññāṇaṁ suññaṁ …",
  "mnd15:183.22_0": "manosamphasso suñño,",
  "mnd15:183.23_0": "yadidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā.",
  "mnd15:183.24_0": "Yasmā kho, ānanda, suññaṁ attena vā attaniyena vā, tasmā suñño lokoti vuccatī”ti.",
  "mnd15:183.25_0": "Evampi yassa natthi idaṁ meti, paresaṁ vāpi kiñcanaṁ.",
  "mnd15:184.1_0": "<b>Mamattaṁ so asaṁvindan</b>ti.",
  "mnd15:184.2_0": "<b>Mamattā</b>ti dve mamattā—",
  "mnd15:184.3_0": "taṇhāmamattañca diṭṭhimamattañca …pe…",
  "mnd15:184.4_0": "idaṁ taṇhāmamattaṁ …pe…",
  "mnd15:184.5_0": "idaṁ diṭṭhimamattaṁ.",
  "mnd15:184.6_0": "Taṇhāmamattaṁ pahāya diṭṭhimamattaṁ paṭinissajjitvā mamattaṁ avindanto asaṁvindanto anadhigacchanto appaṭilabhantoti—",
  "mnd15:184.7_0": "mamattaṁ so asaṁvindaṁ.",
  "mnd15:185.1_0": "<b>Natthi meti na socatī</b>ti.",
  "mnd15:185.2_0": "Vipariṇataṁ vā vatthuṁ na socati, vipariṇatasmiṁ vā vatthusmiṁ na socati.",
  "mnd15:185.3_0": "“Cakkhu me vipariṇatan”ti na socati,",
  "mnd15:185.4_0": "“sotaṁ me …pe…",
  "mnd15:185.5_0": "sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti—",
  "mnd15:185.6_0": "natthi meti na socati.",
  "mnd15:186.1_0": "Tenāha bhagavā—",
  "mnd15:187.1_0": "“Yassa natthi idaṁ meti,",
  "mnd15:187.2_0": "paresaṁ vāpi kiñcanaṁ;",
  "mnd15:187.3_0": "Mamattaṁ so asaṁvindaṁ,",
  "mnd15:187.4_0": "natthi meti na socatī”ti.",
  "mnd15:188.1_0": "<b>Aniṭṭhurī ananugiddho,</b>",
  "mnd15:188.2_0": "<b>anejo sabbadhī samo;</b>",
  "mnd15:188.3_0": "<b>Tamānisaṁsaṁ pabrūmi,</b>",
  "mnd15:188.4_0": "<b>pucchito avikampinaṁ.</b>",
  "mnd15:189.1_0": "<b>Aniṭṭhurī ananugiddho anejo sabbadhī samo</b>ti.",
  "mnd15:189.2_0": "Katamaṁ <b>niṭṭhuriyaṁ</b>?",
  "mnd15:189.3_0": "Idhekacco niṭṭhuriyo hoti,",
  "mnd15:189.3_1": "paralābhasakkāragarukāramānanavandanapūjanāsu issati usūyati issaṁ bandhati.",
  "mnd15:189.4_0": "Yaṁ evarūpaṁ niṭṭhuriyaṁ niṭṭhuriyakammaṁ issā issāyanā issāyitattaṁ usūyā usūyanā usūyitattaṁ—",
  "mnd15:189.5_0": "idaṁ vuccati niṭṭhuriyaṁ.",
  "mnd15:189.6_0": "Yassetaṁ niṭṭhuriyaṁ pahīnaṁ samucchinnaṁ …pe…",
  "mnd15:189.7_0": "ñāṇagginā daḍḍhaṁ, so vuccati aniṭṭhurīti.",
  "mnd15:189.8_0": "<b>Ananugiddho</b>ti.",
  "mnd15:189.9_0": "<b>Gedho</b> vuccati taṇhā.",
  "mnd15:189.10_0": "Yo rāgo sārāgo …pe… abhijjhā lobho akusalamūlaṁ.",
  "mnd15:189.11_0": "Yasseso gedho pahīno samucchinno …pe… ñāṇagginā daḍḍho, so vuccati ananugiddho.",
  "mnd15:189.12_0": "So rūpe agiddho,",
  "mnd15:189.13_0": "sadde …pe…",
  "mnd15:189.14_0": "diṭṭhasutamutaviññātabbesu dhammesu agiddho agadhito amucchito anajjhosanno,",
  "mnd15:189.14_1": "vītagedho vigatagedho cattagedho vantagedho muttagedho pahīnagedho paṭinissaṭṭhagedho,",
  "mnd15:189.14_2": "vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo,",
  "mnd15:189.14_3": "nicchāto nibbuto sītibhūto sukhappaṭisaṁvedī brahmabhūtena attanā viharatīti—",
  "mnd15:189.15_0": "aniṭṭhurī ananugiddho.",
  "mnd15:190.1_0": "<b>Anejo sabbadhī samo</b>ti.",
  "mnd15:190.2_0": "<b>Ejā</b> vuccati taṇhā.",
  "mnd15:190.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:190.4_0": "Yassesā ejā taṇhā pahīnā samucchinnā …pe… ñāṇagginā daḍḍhā, so vuccati anejo.",
  "mnd15:190.5_0": "Ejāya pahīnattā anejo.",
  "mnd15:190.6_0": "So lābhepi na iñjati,",
  "mnd15:190.6_1": "alābhepi na iñjati,",
  "mnd15:190.6_2": "yasepi na iñjati,",
  "mnd15:190.6_3": "ayasepi na iñjati,",
  "mnd15:190.6_4": "pasaṁsāyapi na iñjati,",
  "mnd15:190.6_5": "nindāyapi na iñjati,",
  "mnd15:190.6_6": "sukhepi na iñjati,",
  "mnd15:190.6_7": "dukkhepi na iñjati,",
  "mnd15:190.6_8": "na calati na vedhati nappavedhati na sampavedhatīti—",
  "mnd15:190.7_0": "anejo.",
  "mnd15:190.8_0": "<b>Sabbadhī samo</b>ti <b>sabbaṁ</b> vuccati dvādasāyatanāni.",
  "mnd15:190.9_0": "Cakkhu ceva rūpā ca …pe…",
  "mnd15:190.10_0": "mano ceva dhammā ca.",
  "mnd15:190.11_0": "Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo,",
  "mnd15:190.11_1": "so vuccati sabbadhi samo.",
  "mnd15:190.12_0": "So sabbattha tādi sabbattha majjhatto sabbattha upekkhakoti—",
  "mnd15:190.13_0": "anejo sabbadhī samo.",
  "mnd15:191.1_0": "<b>Tamānisaṁsaṁ pabrūmi, pucchito avikampinan</b>ti.",
  "mnd15:191.2_0": "Avikampinaṁ puggalaṁ puṭṭho pucchito yācito ajjhesito pasādito ime cattāro ānisaṁse pabrūmi.",
  "mnd15:191.3_0": "Yo so aniṭṭhurī ananugiddho anejo sabbadhi samoti brūmi ācikkhāmi …pe… pakāsemīti—",
  "mnd15:191.4_0": "tamānisaṁsaṁ pabrūmi pucchito avikampinaṁ.",
  "mnd15:192.1_0": "Tenāha bhagavā—",
  "mnd15:193.1_0": "“Aniṭṭhurī ananugiddho,",
  "mnd15:193.2_0": "anejo sabbadhī samo;",
  "mnd15:193.3_0": "Tamānisaṁsaṁ pabrūmi,",
  "mnd15:193.4_0": "pucchito avikampinan”ti.",
  "mnd15:194.1_0": "<b>Anejassa vijānato,</b>",
  "mnd15:194.2_0": "<b>natthi kāci nisaṅkhati;</b>",
  "mnd15:194.3_0": "<b>Virato so viyārabbhā,</b>",
  "mnd15:194.4_0": "<b>khemaṁ passati sabbadhi.</b>",
  "mnd15:195.1_0": "<b>Anejassa vijānato</b>ti.",
  "mnd15:195.2_0": "<b>Ejā</b> vuccati taṇhā.",
  "mnd15:195.3_0": "Yo rāgo sārāgo …pe… abhijjhā lobho akusalamūlaṁ.",
  "mnd15:195.4_0": "Yassesā ejā taṇhā pahīnā samucchinnā …pe… ñāṇagginā daḍḍhā, so vuccati anejo.",
  "mnd15:195.5_0": "Ejāya pahīnattā anejo.",
  "mnd15:195.6_0": "So lābhepi na iñjati,",
  "mnd15:195.6_1": "alābhepi na iñjati,",
  "mnd15:195.6_2": "yasepi na iñjati,",
  "mnd15:195.6_3": "ayasepi na iñjati,",
  "mnd15:195.6_4": "pasaṁsāyapi na iñjati,",
  "mnd15:195.6_5": "nindāyapi na iñjati,",
  "mnd15:195.6_6": "sukhepi na iñjati,",
  "mnd15:195.6_7": "dukkhepi na iñjati na calati na vedhati nappavedhati na sampavedhatīti—",
  "mnd15:195.7_0": "anejassa.",
  "mnd15:195.8_0": "<b>Vijānato</b>ti jānato ājānato vijānato paṭivijānato paṭivijjhato.",
  "mnd15:195.9_0": "“Sabbe saṅkhārā aniccā”ti jānato ājānato vijānato paṭivijānato paṭivijjhato,",
  "mnd15:195.10_0": "“sabbe saṅkhārā dukkhā”ti …pe…",
  "mnd15:195.11_0": "“yaṁ kiñci samudayadhammaṁ sabbaṁ taṁ nirodhadhamman”ti jānato ājānato vijānato paṭivijānato paṭivijjhatoti—",
  "mnd15:195.12_0": "anejassa vijānato.",
  "mnd15:196.1_0": "<b>Natthi kāci nisaṅkhatī</b>ti.",
  "mnd15:196.2_0": "<b>Nisaṅkhatiyo</b> vuccanti puññābhisaṅkhāro apuññābhisaṅkhāro āneñjābhisaṅkhāro.",
  "mnd15:196.3_0": "Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "mnd15:196.3_1": "ettāvatā nisaṅkhatiyo natthi na santi na saṁvijjanti nupalabbhanti,",
  "mnd15:196.3_2": "pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—",
  "mnd15:196.4_0": "natthi kāci nisaṅkhati.",
  "mnd15:197.1_0": "<b>Virato so viyārabbhā</b>ti.",
  "mnd15:197.2_0": "Viyārabbho vuccati puññābhisaṅkhāro apuññābhisaṅkhāro āneñjābhisaṅkhāro.",
  "mnd15:197.3_0": "Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "mnd15:197.3_1": "ettāvatā ārabbhā viyārabbhā ārato assa virato paṭivirato nikkhanto nissaṭo vippamutto visaññutto vimariyādikatena cetasā viharatīti—",
  "mnd15:197.4_0": "virato so viyārabbhā.",
  "mnd15:198.1_0": "<b>Khemaṁ passati sabbadhī</b>ti.",
  "mnd15:198.2_0": "Bhayakaro rāgo bhayakaro doso bhayakaro moho …pe… bhayakarā kilesā.",
  "mnd15:198.3_0": "Bhayakarassa rāgassa pahīnattā …pe…",
  "mnd15:198.3_1": "bhayakarānaṁ kilesānaṁ pahīnattā sabbattha khemaṁ passati sabbattha abhayaṁ passati sabbattha anītikaṁ",
  "mnd15:198.3_2": "passati sabbattha anupaddavaṁ passati sabbattha anupasaggaṁ passati sabbattha anupasaṭṭhattaṁ passatīti—",
  "mnd15:198.4_0": "khemaṁ passati sabbadhi.",
  "mnd15:199.1_0": "Tenāha bhagavā—",
  "mnd15:200.1_0": "“Anejassa vijānato,",
  "mnd15:200.2_0": "natthi kāci nisaṅkhati;",
  "mnd15:200.3_0": "Virato so viyārabbhā,",
  "mnd15:200.4_0": "khemaṁ passati sabbadhī”ti.",
  "mnd15:201.1_0": "<b>Na samesu na omesu,</b>",
  "mnd15:201.2_0": "<b>Na ussesu vadate muni;</b>",
  "mnd15:201.3_0": "<b>Santo so vītamaccharo,</b>",
  "mnd15:201.4_0": "<b>Nādeti na nirassati.</b>",
  "mnd15:201.5_0": "(Iti bhagavā.)",
  "mnd15:202.1_0": "<b>Na samesu na omesu, na ussesu vadate munī</b>ti.",
  "mnd15:202.2_0": "<b>Munī</b>ti.",
  "mnd15:202.3_0": "Monaṁ vuccati ñāṇaṁ …pe… saṅgajālamaticca so muni.",
  "mnd15:202.4_0": "“Seyyohamasmī”ti vā “sadisohamasmī”ti vā “hīnohamasmī”ti vā na vadati na katheti na bhaṇati na dīpayati na voharatīti—",
  "mnd15:202.5_0": "na samesu na omesu, na ussesu vadate muni.",
  "mnd15:203.1_0": "<b>Santo so vītamaccharo</b>ti.",
  "mnd15:203.2_0": "<b>Santo</b>ti rāgassa santattā samitattā santo,",
  "mnd15:203.3_0": "dosassa …pe…",
  "mnd15:203.4_0": "mohassa …",
  "mnd15:203.5_0": "sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā",
  "mnd15:203.5_1": "santo upasanto vūpasanto nibbuto paṭipassaddhoti—",
  "mnd15:203.6_0": "santo.",
  "mnd15:203.7_0": "So <b>vītamaccharo</b>ti.",
  "mnd15:203.8_0": "Pañca macchariyāni āvāsamacchariyaṁ …pe… gāho vuccati macchariyaṁ.",
  "mnd15:203.9_0": "Yassetaṁ macchariyaṁ pahīnaṁ samucchinnaṁ …pe…",
  "mnd15:203.9_1": "ñāṇagginā daḍḍhaṁ,",
  "mnd15:203.9_2": "so vuccati vītamaccharo vigatamaccharo cattamaccharo vantamaccharo muttamaccharo pahīnamaccharo paṭinissaṭṭhamaccharoti—",
  "mnd15:203.10_0": "santo so vītamaccharo.",
  "mnd15:204.1_0": "<b>Nādeti na nirassati, iti bhagavā</b>ti.",
  "mnd15:204.2_0": "<b>Nādetī</b>ti rūpaṁ nādiyati na upādiyati na gaṇhāti na parāmasati nābhinivisati,",
  "mnd15:204.3_0": "vedanaṁ …",
  "mnd15:204.4_0": "saññaṁ …",
  "mnd15:204.5_0": "saṅkhāre …",
  "mnd15:204.6_0": "viññāṇaṁ …",
  "mnd15:204.7_0": "gatiṁ …",
  "mnd15:204.8_0": "upapattiṁ …",
  "mnd15:204.9_0": "paṭisandhiṁ …",
  "mnd15:204.10_0": "bhavaṁ …",
  "mnd15:204.11_0": "saṁsāraṁ …",
  "mnd15:204.12_0": "vaṭṭaṁ nādiyati na upādiyati na gaṇhāti na parāmasati nābhinivisatīti—",
  "mnd15:204.13_0": "nādeti.",
  "mnd15:204.14_0": "<b>Na nirassatī</b>ti rūpaṁ na pajahati na vinodeti na byantiṁ karoti na anabhāvaṁ gameti,",
  "mnd15:204.15_0": "vedanaṁ …",
  "mnd15:204.16_0": "saññaṁ …",
  "mnd15:204.17_0": "saṅkhāre …",
  "mnd15:204.18_0": "viññāṇaṁ …",
  "mnd15:204.19_0": "gatiṁ …",
  "mnd15:204.20_0": "upapattiṁ …",
  "mnd15:204.21_0": "paṭisandhiṁ …",
  "mnd15:204.22_0": "bhavaṁ …",
  "mnd15:204.23_0": "saṁsāraṁ …",
  "mnd15:204.24_0": "vaṭṭaṁ na pajahati na vinodeti na byantiṁ karoti na anabhāvaṁ gameti.",
  "mnd15:204.25_0": "<b>Bhagavā</b>ti gāravādhivacanaṁ …pe… sacchikā paññatti yadidaṁ bhagavāti.",
  "mnd15:205.1_0": "Tenāha bhagavā—",
  "mnd15:206.1_0": "“Na samesu na omesu,",
  "mnd15:206.2_0": "Na ussesu vadate muni;",
  "mnd15:206.3_0": "Santo so vītamaccharo,",
  "mnd15:206.4_0": "Nādeti na nirassati”.",
  "mnd15:206.5_0": "(Iti bhagavā.)",
  "mnd15:207.1_0": "Attadaṇḍasuttaniddeso pannarasamo."
}