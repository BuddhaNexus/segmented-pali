{
  "tika-vin09t:6_0": "Namo tassa bhagavato arahato sammāsambuddhassa",
  "tika-vin09t:7_0": "Kaṅkhāvitaraṇīpurāṇa-ṭīkā",
  "tika-vin09t:8_0": "Ganthārambhakathā",
  "tika-vin09t:9_0": "Buddhaṃ dhammañca saṅghanti-ādinā yā pakāsitā;",
  "tika-vin09t:10_0": "Bhadantabuddhaghosena, mātikāṭṭhakathā subhā;",
  "tika-vin09t:11_0": "Tassā hi līnapadaṃ vi-kāsanakoyamārambho.",
  "tika-vin09t:12_0": "Ganthārambhakathāvaṇṇanā",
  "tika-vin09t:13_0": "Vippasannenāti vividhappasannena. Kathaṃ?",
  "tika-vin09t:13_1": "“Itipi so…pe…",
  "tika-vin09t:13_2": "buddho bhagavā,",
  "tika-vin09t:13_3": "svākkhāto…pe… viññūhi,",
  "tika-vin09t:13_4": "suppaṭipanno…pe…",
  "tika-vin09t:13_5": "lokassā”ti evamādinā.",
  "tika-vin09t:13_6": "“Cetasā”ti vuttattā tīsu vandanāsu cetovandanā adhippetā.",
  "tika-vin09t:13_7": "Tanninnatādivasena kāyādīhi paṇāmakaraṇaṃ vandanā,",
  "tika-vin09t:13_8": "guṇavasena manasāpi tathāva karaṇaṃ mānaṃ,",
  "tika-vin09t:13_9": "paccayappaṭipattiyādīhi pūjākaraṇaṃ pūjā,",
  "tika-vin09t:13_10": "paccayādīnaṃ abhisaṅkharaṇaṃ sakkacca karaṇaṃ sakkāro, tesaṃ.",
  "tika-vin09t:13_11": "Bhājananti ādhāro,",
  "tika-vin09t:13_12": "adhikaraṇaṃ vā.",
  "tika-vin09t:14_0": "Therā mahākassapādayo,",
  "tika-vin09t:14_1": "tesaṃ vaṃsoti theravaṃso,",
  "tika-vin09t:14_2": "āgamādhigamasampadāya tassa vaṃsassa padīpabhūtāti theravaṃsappadīpā,",
  "tika-vin09t:14_3": "tesaṃ theravaṃsappadīpānaṃ.",
  "tika-vin09t:14_4": "Asaṃhīrattā thirānaṃ.",
  "tika-vin09t:14_5": "Vinayakkameti vinayapiṭake,",
  "tika-vin09t:14_6": "ārambhānurūpavacanametaṃ.",
  "tika-vin09t:14_7": "Suttābhidhammesupi te thirā eva.",
  "tika-vin09t:14_8": "“Buddhaṃ dhammañca saṅghañca pubbācariyasīhānañcā”ti avatvā kasmā visuṃ vuttanti ce?",
  "tika-vin09t:14_9": "Payojanavisesadassanatthaṃ.",
  "tika-vin09t:14_10": "Vatthuttayassa hi paṇāmakaraṇassa antarāyanivāraṇaṃ payojanaṃ attano nissayabhūtānaṃ ācariyānaṃ paṇāmakaraṇassa upakāraññutādassanaṃ.",
  "tika-vin09t:14_11": "Tena buddhañca dhammañca saṅghañca vanditvā, ca-",
  "tika-vin09t:14_12": "saddena pubbācariyasīhānañca namo katvāti yojanā.",
  "tika-vin09t:14_13": "Atha vā “vanditvā”ti cetovandanaṃ dassetvā tato “namo katvā”ti vācāvandanā,",
  "tika-vin09t:14_14": "“katañjalī”ti kāyavandanāpi dassitāti yojetabbaṃ.",
  "tika-vin09t:15_0": "Idāni abhidhānappayojanaṃ dassetuṃ “pāmokkha”ntiādimāha.",
  "tika-vin09t:15_1": "Tattha pāmokkhanti padhānaṃ.",
  "tika-vin09t:15_2": "Sīlañhi sabbesaṃ kusaladhammānaṃ padhānaṃ ādibhāvato.",
  "tika-vin09t:15_3": "Yathā ca sattānaṃ khajjabhojjaleyyapeyyavasena catubbidhopi āhāro mukhena pavisitvā aṅgamaṅgāni pharati,",
  "tika-vin09t:15_4": "evaṃ yoginopi cātubhūmakaṃ kusalaṃ sīlamukhena pavisitvā atthasiddhiṃ sampādeti.",
  "tika-vin09t:15_5": "Tena vuttaṃ “mukha”ntiādi.",
  "tika-vin09t:15_6": "Atha vā mukhanti upāyo,",
  "tika-vin09t:15_7": "tena mokkhappavesāya nibbānasacchikiriyāya mukhaṃ upāyoti attho.",
  "tika-vin09t:15_8": "Mahesinā yaṃ pātimokkhaṃ pakāsitanti sambandho.",
  "tika-vin09t:15_9": "Mahante sīlādikkhandhe esi gavesīti mahesi.",
  "tika-vin09t:16_0": "Sūratena nivātenāti “tattha katamaṃ soraccaṃ?",
  "tika-vin09t:16_1": "Yo kāyiko avītikkamo”tiādinā sūratena,",
  "tika-vin09t:16_2": "nīcavuttinā mānuddhaccavasena attānaṃ anukkhipanabhāvena nivātena.",
  "tika-vin09t:16_3": "Vinayācārayuttena cārittavārittehi yuttena.",
  "tika-vin09t:16_4": "“Soṇattherena yācito”ti avatvā “sūratenā”tiādi kasmā vuttaṃ,",
  "tika-vin09t:16_5": "kiṃ dussīlena vā duṭṭhena vā alajjinā vā yācitena vaṇṇanā kātuṃ na vaṭṭatīti ce?",
  "tika-vin09t:16_6": "Na na vaṭṭati.",
  "tika-vin09t:16_7": "Therassa vacanaṃ paṭikkhipituṃ na sakkā,",
  "tika-vin09t:16_8": "evarūpaguṇo therova,",
  "tika-vin09t:16_9": "yācanavasena kattabbo ādarenāti dassetuṃ vuttaṃ.",
  "tika-vin09t:17_0": "Nāmenāti attano guṇanāmena. Saddalakkhaṇasubhato, vinicchayasubhato, viññeyyasubhato ca subhaṃ.",
  "tika-vin09t:18_0": "Ganthārambhakathāvaṇṇanā niṭṭhitā.",
  "tika-vin09t:19_0": "Nidānavaṇṇanā",
  "tika-vin09t:20_0": "“Āvikatā hissa phāsu hoti,",
  "tika-vin09t:20_1": "tatthāyasmante pucchāmi…pe… tuṇhī,",
  "tika-vin09t:20_2": "evametaṃ dhārayāmī”ti vatvā “uddiṭṭhaṃ kho āyasmanto nidāna”ntiādinā nayena vuttaṃ.",
  "tika-vin09t:20_3": "Ettheva yāvatatiyānusāvanakathāvasāne atha kho uddesakāle “āvikatā hissa phāsu hotī”ti vatvā “uddiṭṭhaṃ kho āyasmanto nidānaṃ.",
  "tika-vin09t:20_4": "Tatthāyasmante pucchāmī”tiādinā nayena āgataṃ.",
  "tika-vin09t:20_5": "Uposathakkhandhakepi evameva āgataṃ.",
  "tika-vin09t:20_6": "Tattha pubbe vuttaṃ pacchā āgatasuttena virujjhati.",
  "tika-vin09t:20_7": "Tasmā yathā na virujjhati,",
  "tika-vin09t:20_8": "tathā upaparikkhitvā gahetabbaṃ.",
  "tika-vin09t:20_9": "Evaṃ na virujjhatīti eke. Kathaṃ?",
  "tika-vin09t:20_10": "“Āvikatā hissa phāsu hotī”ti vatvā “uddiṭṭhaṃ kho āyasmanto nidānaṃ.",
  "tika-vin09t:20_11": "Tatthāyasmante pucchāmī”tiādinā suuddiṭṭhaṃ hotīti etaṃ uddesalakkhaṇaṃ idhāpi khandhakepi vuttattā.",
  "tika-vin09t:20_12": "Tasmā “phāsu hotī”ti vatvā “tatthāyasmante pucchāmī”ti vuttaṭṭhāne avuttampi ānetvā gahetabbaṃ. Kasmā?",
  "tika-vin09t:20_13": "Idha nidānaṃ na dassitaṃ,",
  "tika-vin09t:20_14": "uddeso uddesakāle uddisitabbalakkhaṇassa tattha vuttattā.",
  "tika-vin09t:20_15": "Apica “nidānuddeso”ti padaṃ uddharitvā nidānuddesaṃ dassetukāmopi “suṇātu me, bhante,",
  "tika-vin09t:20_16": "saṅgho…pe…",
  "tika-vin09t:20_17": "āvikatā hissa phāsu hotī”ti pāṭhavasena āgataṃ nidānaṃ niṭṭhāpetvā upari aṭṭhakathāvasena yojetabbaṃ pāḷiṃ idha yojetvā “tatthāyasmante pucchāmi…pe…",
  "tika-vin09t:20_18": "dhārayāmī”ti nidānapāḷiṃ paripuṇṇaṃ katvā puna “tattha nidānuddeso”ti uddhaṭapadavasena saṅkhepato nidānuddesalakkhaṇaṃ",
  "tika-vin09t:20_19": "dassetuṃ “evametaṃ dhārayāmī”ti vatvā “uddiṭṭhaṃ kho āyasmanto nidāna”ntiādi vuttaṃ,",
  "tika-vin09t:20_20": "tasmā evaṃ upari ca khandhake ca,",
  "tika-vin09t:20_21": "atha kho uddesakāle “āvikatā hissa phāsu hotī”ti vatvā “uddiṭṭhaṃ kho āyasmanto nidānaṃ.",
  "tika-vin09t:20_22": "Tatthāyasmante pucchāmī”tiādi nidānuddesova dassito,",
  "tika-vin09t:20_23": "na nidānaṃ.",
  "tika-vin09t:21_0": "Savanāṇattivacananti ettha saṅghanavakatarena vattuṃ ayuttanti ce?",
  "tika-vin09t:21_1": "Yuttameva.",
  "tika-vin09t:21_2": "“Pātimokkhuddesakena evaṃ vattabba”nti bhagavatā vuttattā bhagavatova āṇatti,",
  "tika-vin09t:21_3": "na uddesakassa.",
  "tika-vin09t:21_4": "Idha navakataravasena vuttaṃ.",
  "tika-vin09t:21_5": "Theropi pana uddisituṃ labhatīti dassanatthaṃ “therādhikaṃ pātimokkha”nti vuttaṃ.",
  "tika-vin09t:21_6": "Iminā suttena navakataro na labhatīti ce?",
  "tika-vin09t:21_7": "Taṃ dassetuṃ “yo tattha bhikkhū”tiādi vuttaṃ.",
  "tika-vin09t:22_0": "Yathā catuvaggena ṭhapetvā upasampadāpavāraṇāabbhānāni sabbaṃ saṅghakammaṃ kātuṃ vaṭṭati,",
  "tika-vin09t:22_1": "evaṃ “atirekavīsativaggena imaṃ nāma kammaṃ kātabba”nti avatvā atirekavacanattā aññaṃ atthaṃ sūceti,",
  "tika-vin09t:22_2": "kiṃ tanti “catuvaggādinā”tiādi.",
  "tika-vin09t:22_3": "Tañhi tehi eva siddhaṃ. Kathaṃ?",
  "tika-vin09t:22_4": "Catuvaggena upasampadāpavāraṇā…pe…",
  "tika-vin09t:22_5": "vīsativaggena na kiñci saṅghakammaṃ kātuṃ na vaṭṭatīti.",
  "tika-vin09t:22_6": "Ettha “dasavaggena abbhānakammamattaṃ ṭhapetvā”ti vadantena catupañcavaggena karaṇīyānipi dasavaggena kātuṃ anuññātāni.",
  "tika-vin09t:22_7": "Tasmā atirekena vaṭṭatīti dīpitaṃ,",
  "tika-vin09t:22_8": "“ṭhapetvā”ti vacanena ūnatarena na vaṭṭatīti dīpitameva.",
  "tika-vin09t:22_9": "Tasmā na vattabbaṃ atirekavīsativaggoti ce?",
  "tika-vin09t:22_10": "Vattabbameva.",
  "tika-vin09t:22_11": "Catupañcavaggena kattabbaṃ chasattaaṭṭhanavavaggena kātabbanti ca,",
  "tika-vin09t:22_12": "dasavaggena kātabbaṃ ekādasadvādasa…pe…",
  "tika-vin09t:22_13": "ekūnavīsativaggena kātabbanti ca dīpitaṃ.",
  "tika-vin09t:22_14": "Ūnatarena na vaṭṭatīti dīpitaṃ pākaṭato.",
  "tika-vin09t:22_15": "Sabbappakārena pana atirekavīsatianatirekavīsativagge vuttepi dīpitaṃ hotīti vajirabuddhittherena likhitaṃ.",
  "tika-vin09t:22_16": "Ito paṭṭhāya “likhita”nti vutte vajirabuddhittherenāti gahetabbaṃ.",
  "tika-vin09t:23_0": "Sace anuposathepi vaṭṭeyya,",
  "tika-vin09t:23_1": "“uposathaṃ kareyyā”ti na vadeyya,",
  "tika-vin09t:23_2": "yasmā anuposathe kātuṃ na vaṭṭati,",
  "tika-vin09t:23_3": "tasmā “ajjuposatho”ti vatvā puna “uposathaṃ kareyyā”ti vuttaṃ.",
  "tika-vin09t:23_4": "“Pacchimakattikapuṇṇamā evā”ti avadhāraṇaṃ tato paraṃ pavāraṇādivasassa natthitāya kataṃ.",
  "tika-vin09t:23_5": "Uddhaṃ pakatiuposathe vuttena pakaticārittena saddhiṃ idampi.",
  "tika-vin09t:24_0": "“Nimittena nimittaṃ sambandhitvā”ti na vattabbaṃ “tividhasampattiyuttā”ti vuttattāti ce?",
  "tika-vin09t:24_1": "Vattabbameva. Kasmā?",
  "tika-vin09t:24_2": "Tividhasampatti nāma nimittasampatti,",
  "tika-vin09t:24_3": "parisāsampatti,",
  "tika-vin09t:24_4": "kammavācāsampattītiādiṃ vatvā “nimittasampatti nāma pabbatanimittaṃ,",
  "tika-vin09t:24_5": "pāsāṇanimitta”ntiādi vuttaṃ,",
  "tika-vin09t:24_6": "na nimittena nimittasambandhanaṃ vuttaṃ.",
  "tika-vin09t:24_7": "Apica “tividhasampattiyuttā”ti sampayogaṅgesu dassetvā puna tameva pahānaṅgesu dassetuṃ “nimittena nimittaṃ sambandhitvā”ti vuttaṃ.",
  "tika-vin09t:24_8": "Nadisamuddajātassaresu sammatasīmāto kammāni na vipajjanti udakukkhepasīmattāti “vipattisīmāyo nāmā”ti kasmā vuttāti ce?",
  "tika-vin09t:24_9": "Sesalakkhaṇāni sampādetvā nadiyaṃ sīmāya baddhāya udakapariyantaṃ katvā sīmāgatattā puna taṃ nadiṃ anto",
  "tika-vin09t:24_10": "katvā taḷāke kate sace tassā sīmāya kammaṃ kātuṃ vaṭṭeyya,",
  "tika-vin09t:24_11": "sīmāto kammāni na vipajjeyyuṃ.",
  "tika-vin09t:24_12": "Yasmā pana evaṃ kātuṃ na vaṭṭati,",
  "tika-vin09t:24_13": "tasmā “udakukkhepasīmattā”ti vuttaṃ akāraṇaṃ.",
  "tika-vin09t:25_0": "Vīsativaggakaraṇīyattā saṅghakammassa kammārahena saddhiṃ ekavīsati bhikkhū nisīdituṃ na sakkontī”ti vuttaṃ,",
  "tika-vin09t:25_1": "sukhanisajjāvasena nisīditunti adhippāyo.",
  "tika-vin09t:25_2": "“Parimaṇḍalākārena nisīditu”nti aṭṭhakathāyaṃ vuttaṃ.",
  "tika-vin09t:25_3": "Tiyojanaṃ atikkamitvāti majjhe ṭhatvā diyaḍḍhaṃ katvā tiyojanaṃ.",
  "tika-vin09t:25_4": "Koṇato hi koṇaṃ tiyojanaṃ atikkāmeti,",
  "tika-vin09t:25_5": "āpattiñca āpajjati,",
  "tika-vin09t:25_6": "sīmā ca asīmā hoti.",
  "tika-vin09t:25_7": "Kittetvāti nimittāni sampannānipi aññamaññanāmavipariyāyena,",
  "tika-vin09t:25_8": "animittānaṃ nāmehi ca kittetvāti attho.",
  "tika-vin09t:26_0": "Rāsikataṃ paṃsupi rukkhesu jātesu suddhapaṃsupabbato hoti.",
  "tika-vin09t:26_1": "Guḷapiṇḍaparimāṇo thūlatāya,",
  "tika-vin09t:26_2": "na tulagaṇanāya.",
  "tika-vin09t:26_3": "Bhūmiyaṃ patiṭṭhito”ti iminā kuṭasarāvādīsu ropitaṃ paṭikkhipati,",
  "tika-vin09t:26_4": "tato apanetvā pana taṅkhaṇampi bhūmiyaṃ ropito vaṭṭati.",
  "tika-vin09t:26_5": "Navamūlasākhāniggamanaṃ pana akāraṇaṃ.",
  "tika-vin09t:26_6": "Khandhaṃ chinditvā ropite pana etaṃ yujjati.",
  "tika-vin09t:26_7": "Sūcidaṇḍakappamāṇo kaniṭṭhaṅguliparimāṇamatto.",
  "tika-vin09t:26_8": "“Aṭṭhaṅgulubbedho”ti iminā ubbedho paricchinno hoti,",
  "tika-vin09t:26_9": "“govisāṇamatto”ti iminā pariṇāho.",
  "tika-vin09t:26_10": "“Evaṃ santepi govisāṇapariṇāhe paricchedo natthi,",
  "tika-vin09t:26_11": "tasmā khuddakopi mahantopi vaṭṭati evāti vadanti.",
  "tika-vin09t:27_0": "Jātassare paripuṇṇameva udakaṃ nimittūpagaṃ disvā aparipuṇṇaṃ antarā ṭhitibhūtaṃ “jātassare sammatā”ti vuttaṃ vipattiṃ na āpajjatīti “nadiyā sammatā,",
  "tika-vin09t:27_1": "samudde sammatā,",
  "tika-vin09t:27_2": "jātassare sammatā”ti etthāpi loṇī na gahitā.",
  "tika-vin09t:27_3": "Baddhasīmaṃ vā nadisamuddajātassare vā anokkamitvāti etthāpi “nadiyā vā,",
  "tika-vin09t:27_4": "bhikkhave,",
  "tika-vin09t:27_5": "samudde vā jātassare vā”ti etthāpi na gahitā.",
  "tika-vin09t:27_6": "Tasmā loṇī na abaddhasīmāti ce?",
  "tika-vin09t:27_7": "Abaddhasīmāva.",
  "tika-vin09t:27_8": "“Yopi nadiṃ vā samuddaṃ vā bhinditvā nikkhantaudakena kato sobbho etaṃ lakkhaṇaṃ pāpuṇāti,",
  "tika-vin09t:27_9": "ayampi jātassaroyevā”ti vuttattā jātassaraggahaṇena gahitāti tattha tattha avuttā.",
  "tika-vin09t:27_10": "“Yāvatikā tasmiṃ gāmakhette”ti vuttattā aññampi gāmaṃ anto katvā samānasaṃvāsakasīmāsammannanakāle tasmiṃ gāme bhikkhū āgacchantu vā mā vā, vaṭṭati.",
  "tika-vin09t:27_11": "Avippavāsasīmāsammannanakāle āgantabbameva.",
  "tika-vin09t:28_0": "Agamanapathesūti ettha ekadivasena gantvā paccāgantuṃ asakkuṇeyyaṭṭhāneti vadanti,",
  "tika-vin09t:28_1": "baddhasīmābhāvaṃ paṭikkhipitvāti attho.",
  "tika-vin09t:29_0": "“Samantā udakukkhepā”ti vuttattā sabbadisāsu gahetabbamevāti ce?",
  "tika-vin09t:29_1": "Yato labbhati,",
  "tika-vin09t:29_2": "tato gahetabbo “yasmiṃ padese pakativīciyo ottharitvā saṇṭhahanti,",
  "tika-vin09t:29_3": "tato paṭṭhāya kappiyabhūmi,",
  "tika-vin09t:29_4": "tattha ṭhatvā uposathādikammaṃ kātuṃ vaṭṭatī”ti vuttattā.",
  "tika-vin09t:29_5": "Anubandho aḍḍhamāso anvaḍḍhamāso,",
  "tika-vin09t:29_6": "aḍḍhamāsassa vā anu.",
  "tika-vin09t:29_7": "Yo pana kenaci antamaso tiracchānenapi khaṇitvā akatoti adhippāyo.",
  "tika-vin09t:30_0": "“Aññaṃ tattakaṃyeva paricchedaṃ anatikkamitvā ṭhitopi kammaṃ kopetī”ti vuttattā atikkamitvā ṭhito na kopetīti dīpitameva hotīti upatissatthero,",
  "tika-vin09t:30_1": "taṃ pana “dvinnaṃ udakukkhepānaṃ antare añño eko udakukkhepo upacāratthāya ṭhapetabbo”ti vacanena virujjhati.",
  "tika-vin09t:30_2": "Samantapāsādikāyañhi “aññaṃ tattakaṃyevā”ti padaṃ natthi.",
  "tika-vin09t:30_3": "Tasmā tassādhippāyo pariyesitabbo.",
  "tika-vin09t:30_4": "Antoudakukkhepasīmāya upacāratthāya ṭhapitaṃ udakukkhepaparicchedaṃ anatikkamitvāti attho gahetabbo.",
  "tika-vin09t:30_5": "Therena aññathā papañcitvā likhitaṃ.",
  "tika-vin09t:31_0": "“Sabhāgavatthunā lahukāpatti”nti vuttattā sabhāgasaṅghādisesaṃ ārocetuṃ vaṭṭatīti ce?",
  "tika-vin09t:31_1": "Na vaṭṭati desanāgāminiṃ sandhāya idha vuttattā.",
  "tika-vin09t:31_2": "Tasmā eva samuccayakkhandhake “sabhāgasaṅghādisesaṃ āpannassa pana santike āvikātuṃ na vaṭṭati.",
  "tika-vin09t:31_3": "Sace āvikaroti,",
  "tika-vin09t:31_4": "āpatti āvikatā hoti,",
  "tika-vin09t:31_5": "dukkaṭā pana na muccatī”ti vuttaṃ.",
  "tika-vin09t:31_6": "Yathā saṅghena “suṇātu me, bhante,",
  "tika-vin09t:31_7": "saṅgho…pe…",
  "tika-vin09t:31_8": "paṭikarissatī”ti vatvā uposathaṃ kātuṃ labhati,",
  "tika-vin09t:31_9": "evaṃ tīhi dvīhipi aññaṃ suddhaṃ passitvā “paṭikarissāmā”ti vatvā uposathaṃ kātuṃ vaṭṭati.",
  "tika-vin09t:31_10": "Ekenāpi “parisuddhaṃ labhitvā paṭikarissāmī”ti ābhogaṃ katvā uposathaṃ kātuṃ vaṭṭatīti.",
  "tika-vin09t:31_11": "Aṭṭhakathāyampi “sāmanto bhikkhu evamassa vacanīyoti ettha sabhāgo eva vattabbo.",
  "tika-vin09t:31_12": "Visabhāgassa hi vuccamāne bhaṇḍanakalahasaṅghabhedādīnipi honti,",
  "tika-vin09t:31_13": "tasmā tassa avatvā ito vuṭṭhahitvā paṭikarissāmī”ti ābhogaṃ katvā uposatho kātabboti andhakaṭṭhakathāyaṃ",
  "tika-vin09t:31_14": "vutta”nti vatvā tassa appaṭikkhittattā vaṭṭatīti dīpitameva.",
  "tika-vin09t:31_15": "“Yadā aññaṃ suddhaṃ bhikkhuṃ anāpattikaṃ passissati,",
  "tika-vin09t:31_16": "tadā tassa santike”ti vuttattā lahukasseva anuññātattā samuccayakkhandhake vuttattā sabhāgasaṅghādisesaṃ",
  "tika-vin09t:31_17": "pana ñattiyā ārocetvā uposathaṃ kātuṃ na vaṭṭati.",
  "tika-vin09t:32_0": "Devabrahmā pana “tiracchānagato”ti padaṃ ṭhapetvā yena kenaci padena asaṅgahitāpi iminā saṅgahitāti dassanatthaṃ",
  "tika-vin09t:32_1": "“yassa upasampadā paṭikkhittā”ti vuttaṃ.",
  "tika-vin09t:33_0": "“Cātumāsiniyaṃ pana pavāritānaṃ santike anupagatena vā chinnavassena vā vuṭṭhavassena vā”ti avatvā “anupagatena",
  "tika-vin09t:33_1": "vā chinnavassena vā”ti ettakameva vuttaṃ.",
  "tika-vin09t:33_2": "Vuṭṭhavasso pana tasmiṃ kāle anupagatattā “anupagato”ti saṅkhyaṃ gatoti.",
  "tika-vin09t:33_3": "Sabbāya vuṭṭhitāya sabbe vuṭṭhahitvā gate sannipātetuṃ na sakkā,",
  "tika-vin09t:33_4": "ekacce sannipātetvā pārisuddhiṃ ārocetuṃ vaṭṭatīti vadanti. Kasmā?",
  "tika-vin09t:33_5": "Ñattiṃ ṭhapetvā kattabbasaṅghakammābhāvā vaggaṃ na hotīti.",
  "tika-vin09t:33_6": "Pavāraṇāyapi eseva nayo.",
  "tika-vin09t:33_7": "Ayañhettha viseso –",
  "tika-vin09t:33_8": "sace purimikāya upagatehi pacchimikāya upagatā thokatarā ceva honti samasamā ca,",
  "tika-vin09t:33_9": "saṅghapavāraṇāya ca gaṇaṃ pūrenti,",
  "tika-vin09t:33_10": "saṅghapavāraṇāvasena ñatti ṭhapetabbāti.",
  "tika-vin09t:33_11": "“Ekova bhikkhu hoti…pe…",
  "tika-vin09t:33_12": "aññesaṃ anāgatabhāvaṃ ñatvā”ti vuttattā adhiṭṭhānuposathaṃ sīmaṃ pavisitvā kātuṃ na sakkāti vadanti.",
  "tika-vin09t:34_0": "“Kiṃ saṅghassa pubbakicca”nti idaṃ na ñattiṃ ṭhapetvā vattabbaṃ.",
  "tika-vin09t:34_1": "Tañhi ñattito puretarameva karīyati.",
  "tika-vin09t:34_2": "Tasmā “suṇātu me, bhante, saṅgho,",
  "tika-vin09t:34_3": "kiṃ saṅghassa pubbakiccaṃ,",
  "tika-vin09t:34_4": "yadi saṅghassa pattakalla”nti vattabbaṃ siyāti.",
  "tika-vin09t:34_5": "Tathāpi na vattabbaṃ.",
  "tika-vin09t:34_6": "Na hi taṃ ñattiyā anto karīyatīti.",
  "tika-vin09t:34_7": "Evaṃ sante netaṃ vattabbanti āpajjati payojanābhāvāti ce? Na,",
  "tika-vin09t:34_8": "yathāgataṭṭhāne eva vattabbato,",
  "tika-vin09t:34_9": "parapadāpekkhatāyāti vuttaṃ hoti.",
  "tika-vin09t:34_10": "Idaṃ pubbakiccaṃ akatvā uposathakammaṃ karonto saṅgho,",
  "tika-vin09t:34_11": "puggalo vā ṭhapanakkhettātikkame āpajjati.",
  "tika-vin09t:34_12": "Tasmiñhi khette atikkante sammajjanādikaraṇe āpattimokkho na hoti uposathakammato pubbe kattabbakammākaraṇapaccayattā tassā āpattiyā.",
  "tika-vin09t:34_13": "Na sā kammapariyosānāpekkhā etthāgatasampajānamusāvādāpatti viya,",
  "tika-vin09t:34_14": "tasmā pātimokkhuddesako bhikkhu “pārisuddhiṃ āyasmanto ārocethā”ti vattukāmo paṭhamameva pārisuddhāpārisuddhipaccayaṃ pubbakiccaṃ sarāpeti.",
  "tika-vin09t:34_15": "Tañhi kataṃ pārisuddhipaccayo hoti,",
  "tika-vin09t:34_16": "akataṃ apārisuddhipaccayo.",
  "tika-vin09t:34_17": "Teneva ubhayāpekkhādhippāyena kataṃ,",
  "tika-vin09t:34_18": "na katanti avatvā “kiṃ saṅghassa pubbakicca”miccevāha.",
  "tika-vin09t:34_19": "Tattha akatapakkhe tāva pārisuddhiārocanakkamanidassanatthaṃ parato “yassa siyā āpatti,",
  "tika-vin09t:34_20": "so āvikareyyā”ti ca,",
  "tika-vin09t:34_21": "katapakkhe “asantiyā āpattiyā tuṇhī bhavitabba”nti ca vakkhati.",
  "tika-vin09t:35_0": "“Sabbantimena paricchedena catūhi bhikkhūhi sannipatitvā”ti ca,",
  "tika-vin09t:35_1": "“uposathakaraṇatthaṃ sannipatite saṅghe bahi…pe…",
  "tika-vin09t:35_2": "adentena chando dātabbo”ti ca vadanti.",
  "tika-vin09t:35_3": "Asannipatitepi pana vaṭṭati.",
  "tika-vin09t:35_4": "Idañhi chandadānasamayadassanatthaṃ vuttaṃ.",
  "tika-vin09t:35_5": "Uposathakaraṇatthaṃ sannipatite saṅghe bahi uposathaṃ katvā āgatassa kattabbākāradassanatthañca vuttaṃ.",
  "tika-vin09t:35_6": "Padhānagharavāsino padhānagharaṃ pavisitukāmā attano sabhāgabhikkhūnaṃ chandaṃ datvā sace saṅgho sannipatati,",
  "tika-vin09t:35_7": "“mayhaṃ chando ārocetabbo”ti vatvā padhānagharaṃ pavisanti.",
  "tika-vin09t:35_8": "Ayaṃ sīhaḷadīpe payogo.",
  "tika-vin09t:35_9": "Ārocentena pana sannipatite ārocetabbaṃ.",
  "tika-vin09t:35_10": "Pañcasu bhikkhūsu ekasmiṃ vihāre vasantesu ekassa chandapārisuddhiṃ āharitvā catunnaṃ pātimokkhaṃ uddisituṃ",
  "tika-vin09t:35_11": "anuññātattā sannipatite chando gahetabbo ārocetabboti vacanaṃ niratthakaṃ viya.",
  "tika-vin09t:35_12": "“Theyyasaṃvāsako paṭijānātīti vacanato sāmaṇerena āhaṭāpi vaṭṭati.",
  "tika-vin09t:35_13": "Kammaṃ na kopetī”ti ca,",
  "tika-vin09t:35_14": "“sace pubbe chandaṃ datvā bahisīmāgato puna pavisati,",
  "tika-vin09t:35_15": "pacchā chandaggahaṇakiccaṃ natthi,",
  "tika-vin09t:35_16": "tassa payogo sīmāsammutivasena veditabbo”ti ca “chandadāne tikkhattuṃ vacane idaṃ payojanaṃ –",
  "tika-vin09t:35_17": "paṭhamaṃ samaggabhāvaṃ,",
  "tika-vin09t:35_18": "dutiyaṃ pacchā vidhātabbabhāvaṃ,",
  "tika-vin09t:35_19": "tatiyaṃ chandahārakassa dukkaṭamocanaṃ dīpetī”ti ca likhitaṃ.",
  "tika-vin09t:35_20": "Biḷālasaṅkhalikābaddhāva hoti antogehe eva sampayojanattā,",
  "tika-vin09t:35_21": "yathā sā na katthaci gacchati,",
  "tika-vin09t:35_22": "tathā sāpi na katthaci gacchatīti adhippāyo.",
  "tika-vin09t:35_23": "Itarathā visesanaṃ niratthakaṃ hotīti ācariyena gahitaṃ.",
  "tika-vin09t:36_0": "“Na hi taṃ akatvā uposathaṃ kātuṃ vaṭṭatī”ti pubbe dassitattā “idampi hi ubhaya”nti kasmā vuttanti ce?",
  "tika-vin09t:36_1": "Sesāni therena āṇattena kātabbāni dassitāni,",
  "tika-vin09t:36_2": "ime pana dve therena vā pātimokkhuddesakena vā ñattiṭṭhapanakena vā yena vā tena vā kātabbānīti ca,",
  "tika-vin09t:36_3": "sammajjanādīni tattha tattha tādisāni payojanāni nipphādenti,",
  "tika-vin09t:36_4": "ime pana dve tattha tattha na kiñci kammaṃ sādhenti,",
  "tika-vin09t:36_5": "tasmā “kiṃ iminā”ti avatvā kātabbamevāti dassetuñca “idampi hi ubhaya”ntiādi vuttaṃ.",
  "tika-vin09t:36_6": "“Āyasmantānaṃ pāde vandatī”ti gaṇavasena vatvā puggalavasena na vuttaṃ tena ārocetabbassa aññassa abhāvā.",
  "tika-vin09t:37_0": "Saṅghassa uddiṭṭhaṃ hotīti saṅghena uddiṭṭhaṃ hotīti attho.",
  "tika-vin09t:37_1": "Samaggassa hi saṅghassāti ettha samaggabhāvassa kāyasāmaggikāraṇattā natthi dosoti ce? Taṃ na,",
  "tika-vin09t:37_2": "uddesepi savanepi samaggabhāvassa icchitabbattā.",
  "tika-vin09t:37_3": "“Suṇātu me,",
  "tika-vin09t:37_4": "bhante”ti hi iminā cittasāmaggiṃ dīpeti savane sabbehi ekībhūtabhāvato.",
  "tika-vin09t:38_0": "Sañcicca āpattiṃ āpajjatīti ettha anādariyavasena āpajjanto eva alajjī hoti,",
  "tika-vin09t:38_1": "na itaroti.",
  "tika-vin09t:38_2": "Āpattiṃ parigūhatīti ettha lajjāya parigūhanto alajjī na hoti,",
  "tika-vin09t:38_3": "‘kiṃ iminā’ti anādariyavasena parigūhanto hotī”ti ca likhitaṃ.",
  "tika-vin09t:39_0": "“Sattannaṃ āpattikkhandhāna”nti na vattabbaṃ,",
  "tika-vin09t:39_1": "“channa”nti vattabbanti ce?",
  "tika-vin09t:39_2": "Sattannamevāti vattabbaṃ.",
  "tika-vin09t:39_3": "Pārājikāpattiṃ āpanno hi sace attano sāpattikabhāvaṃ pakāseti,",
  "tika-vin09t:39_4": "saṅghassa ca uposatho sampajjati,",
  "tika-vin09t:39_5": "tassa ca gihibhāvena vā sāmaṇerabhāvena vā suddhi hotīti.",
  "tika-vin09t:40_0": "Ekacce ācariyā nāma dhammabhāriko kira ācariyo.",
  "tika-vin09t:40_1": "Kasmā evaṃ vuttanti ce?",
  "tika-vin09t:40_2": "Yāvatatiyānusāvanā nāma tikkhattuṃ vacanaṃ.",
  "tika-vin09t:40_3": "Tathā pāṭhe anāgatattā kevalaṃ “yāvatatiyaṃ anusāvita”nti padameva disvā “yassa siyā āpatti,",
  "tika-vin09t:40_4": "so āvikareyyā”ti idaṃ “sace āpattiṃ āpannā,",
  "tika-vin09t:40_5": "āvikarothā”ti imamatthaṃ dīpeti.",
  "tika-vin09t:40_6": "“Asantiyā āpattiyā tuṇhī bhavitabba”nti idampi tamevatthaṃ dīpeti.",
  "tika-vin09t:40_7": "“Tuṇhībhāvena kho panāyasmante parisuddhāti vedissāmī”ti idampi tamevāti evamatthaṃ gahetvā vuttaṃ kira.",
  "tika-vin09t:41_0": "Apareti atthadassitthero kira.",
  "tika-vin09t:41_1": "Etaṃ sandhāyāti ettha “sakimpi anusāvita”nti padassa vacanena tikkhattuṃ anusāvanā kātabbāti ettakameva dīpitaṃ viya dissati.",
  "tika-vin09t:42_0": "Imamatthaṃ sandhāya vuttanti kathaṃ viññāyatīti ce?",
  "tika-vin09t:42_1": "“Ayamettha ācariyaparamparābhato vinicchayo”ti vuttaṃ.",
  "tika-vin09t:43_0": "“Saramānenā”ti iminā sampajānamusāvādassa sacittakattaṃ dasseti.",
  "tika-vin09t:43_1": "Saṅghamajjhe vātiādi lakkhaṇavacanaṃ kira.",
  "tika-vin09t:43_2": "Saṅghuposathakaraṇatthaṃ saṅghamajjhe ce nisinno,",
  "tika-vin09t:43_3": "tasmiṃ saṅghamajjhe āvikātabbā.",
  "tika-vin09t:43_4": "Gaṇuposathakaraṇatthañce gaṇamajjhe nisinno,",
  "tika-vin09t:43_5": "tasmiṃ gaṇamajjhe.",
  "tika-vin09t:43_6": "Ekasseva santike ce pārisuddhiuposathaṃ kattukāmo,",
  "tika-vin09t:43_7": "tasmiṃ ekapuggale āvikātabbāti,",
  "tika-vin09t:43_8": "etena na kevalaṃ saṅghamajjhe evāyaṃ musāvādo sambhavati,",
  "tika-vin09t:43_9": "atha kho ettha vuttalakkhaṇena asatipi “pārisuddhiṃ āyasmanto ārocethā”tiādividhāne gaṇuposathepi sāpattiko",
  "tika-vin09t:43_10": "hutvā uposathaṃ kattukāmo anārocetvā tuṇhībhūtova ce karoti,",
  "tika-vin09t:43_11": "ayaṃ sampajānamusāvādāpattiṃ āpajjatīti imassatthassa āvikaraṇato lakkhaṇavacanaṃ kiretanti vuttanti takkikā.",
  "tika-vin09t:43_12": "Aññathā “gaṇamajjhe vā”ti na vattabbanti tesaṃ adhippāyo.",
  "tika-vin09t:43_13": "Ārocanādhippāyavasena vuttanti ācariyassa takko.",
  "tika-vin09t:43_14": "Ārocento hi “saṅghassa ārocemī”ti adhippāyena āvikaronto saṅghamajjhe āvikaroti nāma,",
  "tika-vin09t:43_15": "ubhatopasse nisinnānaṃ ārocento gaṇamajjhe āvikaroti nāma,",
  "tika-vin09t:43_16": "“ekasseva ārocessāmī”ti adhippāyena āvikaronto ekapuggale āvikaroti nāma.",
  "tika-vin09t:43_17": "Sacepi vematiko hoti…pe…",
  "tika-vin09t:43_18": "paṭikarissāmīti evaṃ kate yāva vematiko hoti,",
  "tika-vin09t:43_19": "tāva sabhāgāpattiṃ paṭiggahetuṃ labhati,",
  "tika-vin09t:43_20": "aññesañca kammānaṃ parisuddho nāma hoti.",
  "tika-vin09t:43_21": "Puna nibbematiko hutvā desetabbaṃ vā na vāti neva pāḷiyaṃ,",
  "tika-vin09t:43_22": "na aṭṭhakathāyaṃ atthi,",
  "tika-vin09t:43_23": "desite pana doso natthi.",
  "tika-vin09t:43_24": "Tathā ito vuṭṭhahitvā taṃ āpattiṃ paṭikarissāmīti ettha ca sakalasaṅghe sabhāgāpattiṃ āpanne,",
  "tika-vin09t:43_25": "vematike cāti likhitaṃ.",
  "tika-vin09t:44_0": "Nidānavaṇṇanā niṭṭhitā.",
  "tika-vin09t:45_0": "Pārājikakaṇḍaṃ",
  "tika-vin09t:46_0": "1. Paṭhamapārājikavaṇṇanā",
  "tika-vin09t:47_0": "Idha pana ṭhatvā sikkhāpadānaṃ kamabhedo pakāsetabbo. Kathaṃ –",
  "tika-vin09t:47_1": "sabbasikkhāpadānaṃ yathāsambhavaṃ desanākkamo,",
  "tika-vin09t:47_2": "pahānakkamo,",
  "tika-vin09t:47_3": "paṭipattikkamo,",
  "tika-vin09t:47_4": "uppattikkamoti catubbidho kamo labbhati.",
  "tika-vin09t:47_5": "Tattha bhagavatā rājagahe bhikkhūnaṃ pātimokkhuddesaṃ anujānantena pātimokkhuddesassa yo desanākkamo anuññāto,",
  "tika-vin09t:47_6": "taṃ desanākkamaṃ anukkamantova mahākassapo paṭhamaṃ pārājikuddesaṃ pucchi,",
  "tika-vin09t:47_7": "tadanantaraṃ saṅghādisesuddesaṃ,",
  "tika-vin09t:47_8": "tadanantaraṃ aniyatuddesaṃ,",
  "tika-vin09t:47_9": "tadanantaraṃ vitthāruddesaṃ.",
  "tika-vin09t:47_10": "Tadanantaraṃ bhikkhunivibhaṅgañca teneva anukkamena pucchi.",
  "tika-vin09t:47_11": "Tato paraṃ tayo āpattikkhandhe saṅgahetuṃ vinā gaṇanaparicchedena sekhiyadhamme pucchi.",
  "tika-vin09t:47_12": "Āpattikkhandhe sabhāgato paṭṭhāya pucchanto vīsatikhandhake pucchi.",
  "tika-vin09t:47_13": "Nidānuddesantogadhānaṃ vā sarūpena anuddiṭṭhānaṃ pucchanatthaṃ khandhake pucchi.",
  "tika-vin09t:47_14": "Etena khandhake paññattā thullaccayāpi saṅgahitā honti.",
  "tika-vin09t:47_15": "Pucchitānukkameneva āyasmā upālitthero byākāsi.",
  "tika-vin09t:47_16": "Ayamettha desanākkamo.",
  "tika-vin09t:47_17": "Ubhatovibhaṅgakhandhakato pana uccinitvā tadā parivāro visuṃ pāḷi kato,",
  "tika-vin09t:47_18": "imameva vacanaṃ sandhāya aṭṭhakathāyaṃ vuttaṃ “eteneva upāyena khandhakaṃ parivārepi āropayiṃsū”tiādi.",
  "tika-vin09t:47_19": "Apica pāḷiyaṃ “eteneva upāyena ubhatovibhaṅge pucchi.",
  "tika-vin09t:47_20": "Puṭṭho puṭṭho āyasmā upāli vissajjesī”ti ettakameva vuttaṃ.",
  "tika-vin09t:47_21": "Tasmā thero ubhatovibhaṅge eva pucchi.",
  "tika-vin09t:47_22": "Vissajjanto pana āyasmā upāli niravasesaṃ dassento khandhakaparivāre anto katvā desesi.",
  "tika-vin09t:47_23": "Gaṇasajjhāyakāle pana tadā khandhakaparivārā visuṃ pāḷi katāti ayamettha desanākkamo.",
  "tika-vin09t:48_0": "Yadi evaṃ nidānuddeso paṭhamadesanāti ce? Na,",
  "tika-vin09t:48_1": "uposathakkhandhake “yāni mayā bhikkhūnaṃ sikkhāpadāni paññattāni,",
  "tika-vin09t:48_2": "tāni nesaṃ pātimokkhuddesaṃ anujāneyya”nti vacanato,",
  "tika-vin09t:48_3": "“yassa siyā āpattī”ti vacanato ca.",
  "tika-vin09t:48_4": "Akusalābyākatānaṃ āpattīnaṃ diṭṭhadhammasamparāyikāsavaṭṭhāniyattā yathābhūtaṃ sīlasaṃvarakena parivajjanena",
  "tika-vin09t:48_5": "pahātabbattā pahānakkamopettha sambhavati “tāvadeva cattāri akaraṇīyāni ācikkhitabbānī”ti vacanato.",
  "tika-vin09t:48_6": "Tathā “samādāya sikkhati sikkhāpadesū”ti vacanato yathābhūtaṃ ācikkhanasikkhanena paṭipattikkamopi sambhavati.",
  "tika-vin09t:48_7": "Yathuddesakkamaṃ pariyāpuṇitabbapariyattiatthenāpi paṭipattikkamo,",
  "tika-vin09t:48_8": "evamimehi tīhi kamehi desetabbānametesaṃ sikkhāpadānaṃ yathāsambhavaṃ uppattikkamo sambhavati.",
  "tika-vin09t:48_9": "Tathā hi yaṃ yaṃ sādhāraṇaṃ,",
  "tika-vin09t:48_10": "taṃ taṃ bhikkhuṃ ārabbha uppanne eva vatthusmiṃ “yā pana bhikkhunī chandaso methunaṃ dhamma”ntiādinā nayena bhikkhunīnampi paññattaṃ.",
  "tika-vin09t:48_11": "Yato bhikkhunīnaṃ taṃ anuppannapaññatti na siyā,",
  "tika-vin09t:48_12": "tato anuppannapaññatti tasmiṃ natthīti parivāravacanaṃ na virujjhati.",
  "tika-vin09t:48_13": "Ettāvatā purimena kamattayena yaṃ paṭhamaṃ desetabbaṃ,",
  "tika-vin09t:48_14": "taṃ pārājikuddese paṭhamuppannattā methunadhammapārājikaṃ sabbapaṭhamaṃ desetukāmo āyasmā upālitthero",
  "tika-vin09t:48_15": "“tatra sudaṃ bhagavā vesāliyaṃ viharatī”ti vesāliyameva pāpetvā ṭhapesi.",
  "tika-vin09t:49_0": "Idāni sabbesaṃ sikkhāpadānaṃ paññāpanavidhānaṃ veditabbaṃ. Kathaṃ?",
  "tika-vin09t:49_1": "“Evañca pana,",
  "tika-vin09t:49_2": "bhikkhave,",
  "tika-vin09t:49_3": "imaṃ sikkhāpadaṃ uddiseyyāthā”ti evaṃ sauddesaanuddesabhedato duvidhaṃ.",
  "tika-vin09t:49_4": "Tattha pātimokkhe sarūpato āgatā pañca āpattikkhandhā sauddesapaññatti nāma.",
  "tika-vin09t:49_5": "Sāpi dvidhā sapuggalāpuggalaniddesabhedato.",
  "tika-vin09t:49_6": "Tattha yassā paññattiyā anto āpattiyā saha,",
  "tika-vin09t:49_7": "vinā vā puggalo dassito,",
  "tika-vin09t:49_8": "sā sapuggalaniddesā.",
  "tika-vin09t:49_9": "Itarā apuggalaniddesā.",
  "tika-vin09t:50_0": "Tattha sapuggalaniddesā dvidhā adassitadassitāpattibhedato.",
  "tika-vin09t:50_1": "Tattha adassitāpattikā nāma aṭṭha pārājikā dhammā veditabbā.",
  "tika-vin09t:50_2": "“Pārājiko hoti asaṃvāso”ti hi puggalova tattha dassito, nāpatti.",
  "tika-vin09t:50_3": "Dassitāpattikā nāma bhikkhunipātimokkhe āgatā sattarasa saṅghādisesā dhammā.",
  "tika-vin09t:50_4": "“Ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesa”nti hi tattha āpatti dassitā saddhiṃ puggalena.",
  "tika-vin09t:51_0": "Tathā apuggalaniddesāpi adassitadassitāpattibhedato dvidhā.",
  "tika-vin09t:51_1": "Tattha adassitāpattikā nāma sekhiyā dhammā.",
  "tika-vin09t:51_2": "Vuttāvasesā dassitāpattikāti veditabbā.",
  "tika-vin09t:52_0": "Sāpi dvidhā aniddiṭṭhakārakaniddiṭṭhakārakabhedato.",
  "tika-vin09t:52_1": "Tattha aniddiṭṭhakārakā nāma sukkavisaṭṭhimusāvādomasavādapesuññabhūtagāmaaññavādakaujjhāpanakagaṇabhojanaparamparabhojanasurāmerayaaṅgulipatodakahasadhammaanādariyatalaghātakajatumaṭṭhakasikkhāpadānaṃ",
  "tika-vin09t:52_2": "vasena pañcadasavidhā honti.",
  "tika-vin09t:52_3": "Tattha niddiṭṭhakārake missāmissabhedo veditabbo –",
  "tika-vin09t:52_4": "tattha upayogabhummavibhattiyo ekaṃsena missā.",
  "tika-vin09t:52_5": "Avasesā missā ca amissā ca.",
  "tika-vin09t:52_6": "Seyyathidaṃ –",
  "tika-vin09t:52_7": "paccattaṃ tāva dvīsu aniyatesu upayogena missaṃ,",
  "tika-vin09t:52_8": "dvādasasu pāṭidesanīyesu karaṇena missaṃ,",
  "tika-vin09t:52_9": "ūnapañcabandhanapattasikkhāpadesu sāmikaraṇehi,",
  "tika-vin09t:52_10": "ūnavīsativasse bhummena,",
  "tika-vin09t:52_11": "mohanake upayogasāmibhummehi.",
  "tika-vin09t:52_12": "Yasmā “vivaṇṇaka”nti bhāvo adhippeto, na kattā,",
  "tika-vin09t:52_13": "tasmā vivaṇṇakasikkhāpadaṃ yadā na sambhavati,",
  "tika-vin09t:52_14": "evaṃ paccattaṃ pañcavidhaṃ missaṃ hoti.",
  "tika-vin09t:52_15": "Sesesu paṭhamāniyataṃ ṭhapetvā ādimhi “yo pana bhikkhū”ti evamāgataṃ paccattaṃ vā,",
  "tika-vin09t:52_16": "dutiyāniyataṃ ṭhapetvā paṇītabhojanasamaṇuddesatatiyacatutthapāṭidesanīyasikkhāpadesu majjhe “yo pana bhikkhū”ti evamāgataṃ paccattaṃ vā,",
  "tika-vin09t:52_17": "dubbacakuladūsakasaṃsaṭṭhasikkhāpadesu ādimhi kevalaṃ “bhikkhū”ti āgataṃ paccattaṃ vā,",
  "tika-vin09t:52_18": "bhedānuvattakasikkhāpade majjhe āgataṃ paccattaṃ vā aññāya vibhattiyā amissameva hoti.",
  "tika-vin09t:52_19": "Tattha bhedānuvattakatuvaṭṭanadvayasaṃsaṭṭhadutiyapāṭidesanīyasikkhāpadesu bahuvacanaṃ,",
  "tika-vin09t:52_20": "itarattha sabbattha ekavacanamevāti veditabbaṃ.",
  "tika-vin09t:53_0": "Tathā upayogo dvīsu vikappanasikkhāpadesu,",
  "tika-vin09t:53_1": "tantavāyasikkhāpade ca paccattena misso,",
  "tika-vin09t:53_2": "abhihaṭasikkhāpade karaṇena,",
  "tika-vin09t:53_3": "rājasikkhāpade karaṇasāmipaccattehīti upayogo tidhā misso hoti.",
  "tika-vin09t:53_4": "Karaṇañca kuṭikāramahallakadutiyakathinadvebhāganisīdanasanthatadubbaṇṇakaraṇasikkhāpadesu chasu paccattena missaṃ,",
  "tika-vin09t:53_5": "paṭhamatatiyakathinaaṭṭhaṅgulapādakanisīdanakaṇḍuppaṭicchādikavassikasāṭikaudakasāṭikadvedhammapaccāsīsanasikkhāpadesu",
  "tika-vin09t:53_6": "aṭṭhasu sāminā missanti karaṇaṃ dvidhā missaṃ hoti.",
  "tika-vin09t:53_7": "Avasesesu chabbassavassikasāṭikadvatticchadanāvasathapiṇḍamahānāmagarulahupāvuraṇasikkhāpadesu sattasu karaṇavibhatti aññavibhattiyā amissā,",
  "tika-vin09t:53_8": "accekaeḷakalomasikkhāpadesu sāmivibhatti karaṇavibhattiyā missā.",
  "tika-vin09t:53_9": "Atirekapattabhesajjasikkhāpadesu aggahitaggahaṇena sāmivibhatti amissāva hotīti veditabbā.",
  "tika-vin09t:53_10": "Evaṃ tāva niddiṭṭhakārakesu sikkhāpadesu –",
  "tika-vin09t:54_0": "Pañcadhā ca tidhā ceva, dvidhā cepi tathekadhā;",
  "tika-vin09t:55_0": "Bhinnā vibhattiyo pañca, sabbekādasadhā siyuṃ.",
  "tika-vin09t:56_0": "Evaṃ tāva yathāvuttesu sauddesapaññattisaṅkhātesu sikkhāpadesu aggahitaggahaṇena paññāsuttaresu tisatesu",
  "tika-vin09t:56_1": "navutianiddiṭṭhakārake vajjetvā niddiṭṭhakārakāni atirekasaṭṭhidvisatāni honti.",
  "tika-vin09t:56_2": "Tesu paccattakaraṇāni tiṃsuttarāni dvisatāni honti.",
  "tika-vin09t:56_3": "Tesu amissapaccattakaraṇāni dvādasuttarāni dvisatāni,",
  "tika-vin09t:56_4": "missapaccattakaraṇāni aṭṭhārasa honti.",
  "tika-vin09t:56_5": "Avasesesu tiṃsatiyā sikkhāpadesu missopayogakaraṇāni pañca honti,",
  "tika-vin09t:56_6": "missakaraṇāni cuddasa,",
  "tika-vin09t:56_7": "amissāni satta,",
  "tika-vin09t:56_8": "missāmissakaraṇāni dve,",
  "tika-vin09t:56_9": "amissāni dveti sabbesupi niddiṭṭhakārakesu bhedānuvattakadubbacakuladūsakapaṭhamadutiyatatiyakathinaabhihaṭakuṭikāramahallakavikappanadvayadvebhāgachabbassanisīdanasanthataeḷakalomātirekapattabhesajjavassikasāṭikatantavāyaaccekachārattadva",
  "tika-vin09t:56_10": "pañcattiṃsesu “yo pana bhikkhū”ti natthi.",
  "tika-vin09t:56_11": "Dutiyāniyatapaṇītabhojanasamaṇuddesatatiyacatutthapāṭidesanīyesu majjhe atthi.",
  "tika-vin09t:57_0": "Ettāvatā sauddesānuddesadukaṃ,",
  "tika-vin09t:57_1": "sapuggalāpuggalaniddesadukaṃ,",
  "tika-vin09t:57_2": "paccekadassitāpattidukadvayaṃ,",
  "tika-vin09t:57_3": "aniddiṭṭhakārakadukaṃ,",
  "tika-vin09t:57_4": "tattha niddiṭṭhakārakesu paccattabhummadukaṃ,",
  "tika-vin09t:57_5": "sayopanāyopanadukaṃ,",
  "tika-vin09t:57_6": "ayopanamajjheyopanadukaṃ,",
  "tika-vin09t:57_7": "ekānekavacanadukanti nava dukāni dassitāni honti.",
  "tika-vin09t:57_8": "Visesakāraṇaṃ tasmiṃ tasmiṃ sikkhāpade sampatte āvibhavissati.",
  "tika-vin09t:57_9": "Evaṃ tāva sauddesapaññattiṃ ñatvā sesavinayapiṭake yā kāci paññatti anuddesapaññattīti veditabbā.",
  "tika-vin09t:57_10": "Sā padabhājanantarāpattivinītavatthupaṭikkhepapaññattiavuttasiddhisikkhāpadavasena chabbidhā hoti.",
  "tika-vin09t:58_0": "Tattha “yebhuyyena khayite āpatti thullaccayassa,",
  "tika-vin09t:58_1": "vaṭṭakate mukhe acchupantassa āpatti dukkaṭassā”ti evamādikā padabhājane sandissamānāpatti padabhājanasikkhāpadaṃ nāma. “Na ca,",
  "tika-vin09t:58_2": "bhikkhave,",
  "tika-vin09t:58_3": "sabbamattikāmayā kuṭi kātabbā,",
  "tika-vin09t:58_4": "yo kareyya,",
  "tika-vin09t:58_5": "āpatti dukkaṭassā”tiādi antarāpattisikkhāpadaṃ nāma.",
  "tika-vin09t:58_6": "“Anujānāmi,",
  "tika-vin09t:58_7": "bhikkhave,",
  "tika-vin09t:58_8": "divāpaṭisallīyantena dvāraṃ saṃvaritvā paṭisallīyitu”nti evamādi vinītavatthusikkhāpadaṃ nāma.",
  "tika-vin09t:58_9": "“Saṅghabhedako,",
  "tika-vin09t:58_10": "bhikkhave,",
  "tika-vin09t:58_11": "anupasampanno na upasampādetabbo”ti evamādi paṭikkhepasikkhāpadaṃ nāma.",
  "tika-vin09t:59_0": "Yasmā pana tena tena paṭikkhepena “yo pana bhikkhu samaggaṃ saṅghaṃ adhammasaññī bhindeyya,",
  "tika-vin09t:59_1": "pārājiko hoti asaṃvāso.",
  "tika-vin09t:59_2": "Yo pana bhikkhu duṭṭhacitto bhagavato jīvamānakasarīre lohitaṃ uppādeyya,",
  "tika-vin09t:59_3": "pārājiko hoti asaṃvāso”ti sikkhāpadāni paññattāni honti.",
  "tika-vin09t:59_4": "Yāni sandhāya “ekassa chejjakā hoti,",
  "tika-vin09t:59_5": "catunnaṃ thullaccayaṃ,",
  "tika-vin09t:59_6": "catunnañceva anāpatti,",
  "tika-vin09t:59_7": "sabbesaṃ ekavatthukā”ti vuttaṃ.",
  "tika-vin09t:59_8": "“Atthāpatti tiṭṭhante bhagavati āpajjati,",
  "tika-vin09t:59_9": "no parinibbute”ti ca vuttaṃ.",
  "tika-vin09t:59_10": "Tena na kevalaṃ “na,",
  "tika-vin09t:59_11": "bhikkhave,",
  "tika-vin09t:59_12": "jānaṃ saṅghabhedako anupasampanno upasampādetabbo…pe…",
  "tika-vin09t:59_13": "āpatti dukkaṭassā”ti idameva sikkhāpadaṃ paññattaṃ hoti sādhakaṃ hoti. “Paṇḍako,",
  "tika-vin09t:59_14": "bhikkhave,",
  "tika-vin09t:59_15": "anupasampanno na upasampādetabbo,",
  "tika-vin09t:59_16": "upasampanno nāsetabbo”ti evamādīsu pana upajjhāyādīnaṃ dukkaṭameva paññattaṃ,",
  "tika-vin09t:59_17": "na paṇḍakādīnaṃ pārājikāpatti.",
  "tika-vin09t:59_18": "Na hi tesaṃ bhikkhubhāvo atthi.",
  "tika-vin09t:59_19": "Yato siyā pārājikāpatti.",
  "tika-vin09t:59_20": "Tathā “na acchinne theve pakkamitabba”nti evamādikañca paṭikkhepasikkhāpadameva nāma.",
  "tika-vin09t:60_0": "Khandhakesu paññattadukkaṭathullaccayāni paññattisikkhāpadaṃ nāma. “Tena hi,",
  "tika-vin09t:60_1": "sāriputta,",
  "tika-vin09t:60_2": "bhedānuvattake thullaccayaṃ desāpehī”ti vuttaṃ,",
  "tika-vin09t:60_3": "thullaccayampi tattheva samodhānaṃ gacchati.",
  "tika-vin09t:60_4": "Idaṃ tesaṃ vibhattikammakkhaṇe apaññattattā avijjamānampi bhagavato vacanena visuddhakkhaṇepi vijjamānaṃ jātanti eke.",
  "tika-vin09t:60_5": "“Bhedānuvattake desāpehī”ti vacanato sesabhedānuvattakānaṃ “yo pana bhikkhu jānaṃ saṅghabhedakānaṃ anuvatteyya,",
  "tika-vin09t:60_6": "āpatti thullaccayassā”ti sikkhāpadaṃ paññattaṃ hotīti veditabbaṃ.",
  "tika-vin09t:60_7": "Tathā sabbāni khandhakavattāni,",
  "tika-vin09t:60_8": "vinayakammāni ca tattheva samodhānaṃ gacchanti.",
  "tika-vin09t:60_9": "Yathāha “paññatte taṃ upāli mayā āgantukānaṃ bhikkhūnaṃ āgantukavattaṃ…pe…",
  "tika-vin09t:60_10": "evaṃ supaññatte kho mayā upāli sikkhāpade”tiādi.",
  "tika-vin09t:60_11": "“Yā pana bhikkhunī naccaṃ vā gītaṃ vā vāditaṃ vā dassanāya gaccheyya,",
  "tika-vin09t:60_12": "pācittiya”nti iminā suttena bhikkhunī nacceyya vā gāyeyya vā vādeyya vā,",
  "tika-vin09t:60_13": "pācittiyanti evamādikaṃ yaṃ kiñci aṭṭhakathāya dissamānaṃ āpattijātaṃ vinayakammaṃ vā avuttasiddhisikkhāpadaṃ nāma.",
  "tika-vin09t:60_14": "Chabbidhampetaṃ chahi ākārehi uddesārahaṃ na hotīti anuddesasikkhāpadaṃ nāmāti veditabbaṃ.",
  "tika-vin09t:60_15": "Seyyathidaṃ –",
  "tika-vin09t:60_16": "pañcahi uddesehi yathāsambhavaṃ visabhāgattā thullaccayadubbhāsitānaṃ sabhāgavatthukampi dukkaṭathullaccayadvayaṃ",
  "tika-vin09t:60_17": "asabhāgāpattikattā antarāpattipaññattisikkhāpadānaṃ,",
  "tika-vin09t:60_18": "nānāvatthukāpattikattā paṭikkhepasikkhāpadānaṃ,",
  "tika-vin09t:60_19": "kesañci vinītavatthupaññattisikkhāpadānañca adassitāpattikattā,",
  "tika-vin09t:60_20": "adassitavatthukattā bhedānuvattakathullaccayassa,",
  "tika-vin09t:60_21": "adassitāpattivatthukattā avuttasiddhisikkhāpadānanti.",
  "tika-vin09t:60_22": "Ettāvatā “duvidhaṃ sikkhāpadapaññāpanaṃ sauddesānuddesabhedato”ti yaṃ vuttaṃ,",
  "tika-vin09t:60_23": "taṃ samāsato pakāsitaṃ hoti.",
  "tika-vin09t:61_0": "Paññattiyaṃ tāva –",
  "tika-vin09t:62_0": "“Kārako idha niddiṭṭho, apekkhāya abhāvato;",
  "tika-vin09t:63_0": "Pubbe vattabbavidhānā-bhāvato ca ādito yopanena sahā”ti. –",
  "tika-vin09t:64_0": "Ayaṃ nayo veditabbo.",
  "tika-vin09t:64_1": "Tassattho –",
  "tika-vin09t:64_2": "ye te aniddiṭṭhakārakā pubbe vuttappabhedā sukkavisaṭṭhiādayo sikkhāpadavisesā,",
  "tika-vin09t:64_3": "tesu adhippāyakammavatthupuggalapayoge apekkhāya bhāvato kārako na niddiṭṭho tesaṃ sāpekkhabhāvadassanatthaṃ.",
  "tika-vin09t:64_4": "Taṃ sabbaṃ tasmiṃ tasmiṃ sikkhāpade āvibhavissati,",
  "tika-vin09t:64_5": "idha pana pārājikapaññattiyaṃ apekkhāya abhāvato kārako niddiṭṭho.",
  "tika-vin09t:64_6": "Yo pana kārako “niṭṭhitacīvarasmiṃ bhikkhunā ubbhatasmi”ntiādīsu viya pubbe vattabbavidhānābhāvato karaṇādivasena",
  "tika-vin09t:64_7": "aniddisitvā paccattavasena niddiṭṭho apekkhāya abhāvato.",
  "tika-vin09t:64_8": "Tattha niddisiyamāno sesadutiyāniyatapaṇītabhojanaṃ samaṇuddesatatiyacatautthapāṭidesanīyesu viya majjhe aniddisitvā “na heva kho pana…pe…",
  "tika-vin09t:64_9": "obhāsitu”ntiādi viya pubbe vattabbavidhānābhāvato eva ādimhi niddiṭṭho.",
  "tika-vin09t:64_10": "Ādimhi niddisiyamānopi pubbe vuttappabhedesu bhedānuvattakādīsu pañcattiṃsesu sikkhāpadesu viya aniddisitvā",
  "tika-vin09t:64_11": "pubbe vattabbavidhānābhāvato eva “yo pana bhikkhū”tiāditova yopana-",
  "tika-vin09t:64_12": "saddena saha niddiṭṭho.",
  "tika-vin09t:64_13": "Evaṃ niddisiyamānopi so yasmā “yā pana bhikkhuniyo dve ekamañce tuvaṭṭeyyu”ntiādi āpatti viya parappabhavaṃ āpattiṃ na āpajjati,",
  "tika-vin09t:64_14": "tasmā “yo pana bhikkhū”ti ekavacanena niddiṭṭho.",
  "tika-vin09t:64_15": "Methunadhammāpattipi parappabhavā “dvayaṃdvayasamāpattī”ti vacanatoti ce? Taṃ na,",
  "tika-vin09t:64_16": "adhippāyajānanato.",
  "tika-vin09t:64_17": "Anekissā eva bhikkhuniyā āpatti,",
  "tika-vin09t:64_18": "na ekissāti niyamo tattha atthi,",
  "tika-vin09t:64_19": "na evaṃ idha niyamoti aniyamitādhippāyo.",
  "tika-vin09t:64_20": "Lambīmudupiṭṭhīnaṃ kuto “dvayaṃdvayasamāpattī”ti vacanato tesaṃ methunadhammāpatti.",
  "tika-vin09t:64_21": "Ayamattho catasso methunadhammapaccayāti aṭṭhavatthukaṃ sandhāya “chejjaṃ siyā methunadhammapaccayā”ti ca parivāre vuttavacanena sādhetabbo.",
  "tika-vin09t:65_0": "Bhedānuvattakasikkhāpade tiṇṇaṃ uddhaṃ na samanubhāsitabbā,",
  "tika-vin09t:65_1": "na saṅghena saṅghaṃ ekato kātabbanti.",
  "tika-vin09t:65_2": "Nayadassanatthaṃ āditova “bhikkhū hontī”ti bahuvacananiddesaṃ katvā puna “eko vā dve vā tayo vā”ti vuttaṃ,",
  "tika-vin09t:65_3": "aññathā na tato uddhaṃ “anuvattakā hontī”ti āpajjati.",
  "tika-vin09t:65_4": "Tato nidānavirodho.",
  "tika-vin09t:65_5": "Pañcasatamattā hi tadanuvattakā ahesuṃ.",
  "tika-vin09t:65_6": "Yaṃ pana sattasatikakkhandhake “saṅgho cattāro pācīnake bhikkhū,",
  "tika-vin09t:65_7": "cattāro pāveyyake bhikkhū sammanneyya …pe…",
  "tika-vin09t:65_8": "sammatā”tiādi ñattidutiyakammaṃ vuttaṃ,",
  "tika-vin09t:65_9": "taṃ “ubbāhikāya imaṃ adhikaraṇaṃ vūpasametu”nti vuttattā tehi kattabbavidhānaṃ.",
  "tika-vin09t:65_10": "Sammutikaraṇameva vā tatiyaṃ katvā kappati.",
  "tika-vin09t:65_11": "Na hi te tena kammena kammārahā kammakatā honti.",
  "tika-vin09t:65_12": "Yassa saṅgho kammaṃ karoti,",
  "tika-vin09t:65_13": "so kammārahoti lakkhaṇaṃ.",
  "tika-vin09t:65_14": "Na ca tadā saṅgho tesaṃ aṭṭhannampi bhikkhūnaṃ kammaṃ akāsi.",
  "tika-vin09t:65_15": "Bhajāpiyamānā te kammapattabhāvaṃ bhajanti.",
  "tika-vin09t:65_16": "Adhikaraṇavūpasamakammassa pattā yuttā saṅghena katāti katvā kammapattā eva hi te honti.",
  "tika-vin09t:65_17": "“Te bhikkhū bhikkhūhi yāvatatiyaṃ samanubhāsitabbā tassa paṭinissaggāyā”ti vacanato tehi kattabbavidhānaṃ.",
  "tika-vin09t:65_18": "Sammutikaraṇameva kammaṃ hotīti ce? Taṃ na,",
  "tika-vin09t:65_19": "adhippāyajānanato,",
  "tika-vin09t:65_20": "tassa paṭinissaggāya eva te bhikkhū kammārahā kātabbā,",
  "tika-vin09t:65_21": "na dosāgativasenāti ayamettha adhippāyo.",
  "tika-vin09t:65_22": "Na hi pācīnakādīnaṃ sammutiyā adhikaraṇavūpasamasiddhi viya tesaṃ samanubhāsanakammena tassa paṭinissaggasiddhi hoti,",
  "tika-vin09t:65_23": "sammuti nāmesā paṭhamaṃ anumatiṃ gahetvā yācitvāva karīyati,",
  "tika-vin09t:65_24": "na tathā kammanti.",
  "tika-vin09t:65_25": "Kammakaraṇe pana tadatthasiddhi hotiyeva.",
  "tika-vin09t:65_26": "Parasammutiyā bahutarāva sammannitabbāti veditabbaṃ.",
  "tika-vin09t:66_0": "“Methunadhamma”nti evaṃ bāhullanayena laddhanāmakaṃ sakapayogena vā parapayogena vā attano nimittassa",
  "tika-vin09t:66_1": "sakamagge vā paramagge vā paranimittassa vā sakamagge eva pavesanapaviṭṭhaṭṭhitauddharaṇesu yaṃ kiñci",
  "tika-vin09t:66_2": "ekaṃ paṭisādiyanavasena seveyya,",
  "tika-vin09t:66_3": "pārājiko hoti asaṃvāsoti.",
  "tika-vin09t:66_4": "Keci pana “pavesanādīni cattāri vā tīṇi vā dve vā ekaṃ vā paṭiseveyya,",
  "tika-vin09t:66_5": "pārājiko hoti.",
  "tika-vin09t:66_6": "Vuttañhetaṃ ‘so ce pavesanaṃ sādiyati,",
  "tika-vin09t:66_7": "paviṭṭhaṃ sādiyati,",
  "tika-vin09t:66_8": "ṭhitaṃ sādiyati,",
  "tika-vin09t:66_9": "uddharaṇaṃ sādiyati,",
  "tika-vin09t:66_10": "āpatti pārājikassā’tiādī”ti vadanti.",
  "tika-vin09t:66_11": "Tesaṃ matena catūsupi catasso pārājikāpattiyo āpajjati.",
  "tika-vin09t:66_12": "Teyeva evaṃ vadanti –",
  "tika-vin09t:66_13": "āpajjatu methunadhammapārājikāpatti,",
  "tika-vin09t:66_14": "methunadhammapārājikāpattiyā taṃbhāgiyāti attano vītikkame pārājikāpattiyo,",
  "tika-vin09t:66_15": "saṅghādisesāpattiñca āpajjitvā sikkhaṃ paccakkhāya gahaṭṭhakāle methunādikaṃ pārājikaṃ āpajjitvā puna",
  "tika-vin09t:66_16": "pabbajitvā upasampajjitvā ekaṃ saṅghādisesāpattiṃ ekamanekaṃ vā paṭikaritvāva so puggalo yasmā nirāpattiko hoti,",
  "tika-vin09t:66_17": "tasmā so gahaṭṭhakāle sāpattikovāti.",
  "tika-vin09t:66_18": "Antimavatthuajjhāpannassāpi attheva āpatti.",
  "tika-vin09t:66_19": "Vuṭṭhānadesanāhi pana asujjhanato “payoge payoge āpatti pārājikassā”ti na vuttaṃ.",
  "tika-vin09t:66_20": "Gaṇanapayojanābhāvato kiñcāpi na vuttaṃ,",
  "tika-vin09t:66_21": "atha kho padabhājane “āpatti pārājikassā”ti vacanenāyamattho siddhoti yuttiñca vadanti.",
  "tika-vin09t:67_0": "Yadi evaṃ mātikāyampi “yo pana bhikkhu methunaṃ dhammaṃ paṭiseveyya,",
  "tika-vin09t:67_1": "pārājika”nti vattabbaṃ bhaveyya,",
  "tika-vin09t:67_2": "pārājikassa anavasesavacanampi na yujjeyya.",
  "tika-vin09t:67_3": "Sabbepi hi āpattikkhandhe,",
  "tika-vin09t:67_4": "bhikkhugaṇanañca anavasesetvā tiṭṭhatīti anavasesavacananti katvā paveseva āpatti,",
  "tika-vin09t:67_5": "na paviṭṭhādīsu.",
  "tika-vin09t:67_6": "Tamevekaṃ sandhāya “yassa siyā āpattī”ti pārājikāpattimpi anto katvā nidānuddesavacanaṃ veditabbaṃ.",
  "tika-vin09t:67_7": "Tasmā mātikāyaṃ “pārājika”nti avatvā “pārājiko hotī”ti puggalaniddesavacanaṃ tena sarīrabandhanena upasampadāya abhabbabhāvadīpanatthaṃ.",
  "tika-vin09t:67_8": "“Āpatti pārājikassā”ti padabhājane vacanaṃ antimavatthuṃ ajjhāpannassāpi pārājikassa asaṃvāsassa sato puggalassa atheyyasaṃvāsakabhāvadīpanatthaṃ.",
  "tika-vin09t:67_9": "Na hi so saṃvāsaṃ sādiyantopi theyyasaṃvāsako hoti,",
  "tika-vin09t:67_10": "tasmā upasampanno “bhikkhū”tveva vuccati.",
  "tika-vin09t:67_11": "Tenevāha “asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin09t:67_12": "tañce suddhadiṭṭhi samāno anokāsaṃ kārāpetvā akkosādhippāyo vadati,",
  "tika-vin09t:67_13": "āpatti omasavādena dukkaṭassā”ti anupasampannassa tadabhāvato siddho so upasampanno “bhikkhū”tveva vuccatīti,",
  "tika-vin09t:67_14": "tena padasodhammaṃ,",
  "tika-vin09t:67_15": "sahaseyyañca janeti,",
  "tika-vin09t:67_16": "bhikkhupesuññādiñca janetīti veditabbaṃ.",
  "tika-vin09t:68_0": "Nidānā mātikābhedo, vibhaṅgo tanniyāmako;",
  "tika-vin09t:69_0": "Tato āpattiyā bhedo, anāpatti tadaññathāti. –",
  "tika-vin09t:70_0": "Ayaṃ nayo veditabbo.",
  "tika-vin09t:70_1": "Tattha sudinnavatthu -",
  "tika-vin09t:70_2": "makkaṭivatthu -",
  "tika-vin09t:70_3": "vajjiputtakavatthu cāti tippabhedavatthu imassa sikkhāpadassa nidānaṃ nāma.",
  "tika-vin09t:70_4": "Tato nidānā “yo pana bhikkhu bhikkhūnaṃ…pe…",
  "tika-vin09t:70_5": "asaṃvāso”ti imissā mātikāya bhedo jāto.",
  "tika-vin09t:70_6": "Tattha hi “antamaso tiracchānagatāyā”ti itthiliṅgavasena “saccaṃ, āvuso,",
  "tika-vin09t:70_7": "bhagavatā sikkhāpadaṃ paññattaṃ,",
  "tika-vin09t:70_8": "tañca kho itthiyā,",
  "tika-vin09t:70_9": "no purise,",
  "tika-vin09t:70_10": "no paṇḍake,",
  "tika-vin09t:70_11": "no ubhatobyañjanake cā”ti makkaṭipārājiko viya aññopi lesaṃ oḍḍetuṃ sakkoti,",
  "tika-vin09t:70_12": "tasmā tādisassa alesokāsassa dassanatthaṃ idaṃ vuccati,",
  "tika-vin09t:70_13": "makkaṭisaṅkhātā nidānā “antamaso tiracchānagatāyapī”ti mātikāya vacanabhedo,",
  "tika-vin09t:70_14": "na itthiyā eva methunasiddhidassanato.",
  "tika-vin09t:70_15": "Tasmā vibhaṅgo tanniyāmako tassā mātikāya adhippetatthaniyāmako vibhaṅgoti.",
  "tika-vin09t:70_16": "Vibhaṅge hi “tisso itthiyo,",
  "tika-vin09t:70_17": "tayo ubhatobyañjanakā,",
  "tika-vin09t:70_18": "tayo paṇḍakā,",
  "tika-vin09t:70_19": "tayo purisā.",
  "tika-vin09t:70_20": "Manussitthiyā tayo magge,",
  "tika-vin09t:70_21": "tiracchānagatapurisassa dve magge”tiādinā nayena sabbalesokāsaṃ pidahitvā niyamo kato. Etthāha –",
  "tika-vin09t:70_22": "yadi evaṃ sādhāraṇasikkhāpadavasena vā liṅgaparivattanavasena vā na kevalaṃ bhikkhūnaṃ,",
  "tika-vin09t:70_23": "bhikkhunīnampi “sikkhāsājīvasamāpanno”ti vibhaṅge vattabbaṃ siyā.",
  "tika-vin09t:70_24": "Tadavacanena hi bhikkhunī purisaliṅgapātubhāvena bhikkhubhāve ṭhitā evaṃ vadeyya “nāhaṃ upasampadākaraṇakāle bhikkhūnaṃ sikkhāsājīvasamāpannā,",
  "tika-vin09t:70_25": "tasmā na apaccakkhātasikkhāpi methunadhammena pārājikā homī”ti. Vuccate –",
  "tika-vin09t:70_26": "yathā vuttaṃ,",
  "tika-vin09t:70_27": "tathā na vattabbaṃ aniṭṭhappasaṅgato.",
  "tika-vin09t:70_28": "Tathā vutte bhikkhunīnampi sikkhāpaccakkhānaṃ atthīti āpajjati.",
  "tika-vin09t:70_29": "Tañcāniṭṭhaṃ.",
  "tika-vin09t:70_30": "Idamaparamaniṭṭhaṃ “sabbasikkhāpadāni sādhāraṇāneva nāsādhāraṇānī”ti.",
  "tika-vin09t:70_31": "Apicāyaṃ bhikkhūnaṃ sikkhāsājīvasamāpannāva hotīti dassanatthaṃ “anujānāmi,",
  "tika-vin09t:70_32": "bhikkhave,",
  "tika-vin09t:70_33": "taṃyeva upajjhaṃ tameva upasampadaṃ tāni vassāni bhikkhūhi saṅgamitu”ntiādi vuttaṃ.",
  "tika-vin09t:70_34": "Tato āpattiyā bhedoti tato vibhaṅgato “akkhayite sarīre pārājikaṃ,",
  "tika-vin09t:70_35": "yebhuyyena khayite thullaccaya”ntiādi āpattiyā bhedo hoti.",
  "tika-vin09t:70_36": "Anāpatti tadaññathāti tato eva vibhaṅgato yena ākārena āpatti vuttā,",
  "tika-vin09t:70_37": "tato aññenākārena anāpattibhedova hoti.",
  "tika-vin09t:70_38": "“Sādiyati,",
  "tika-vin09t:70_39": "āpatti pārājikassa,",
  "tika-vin09t:70_40": "na sādiyati,",
  "tika-vin09t:70_41": "anāpattī”ti hi vibhaṅge asati na paññāyati.",
  "tika-vin09t:70_42": "Ettāvatā “nidānā mātikābhedo”ti ayaṃ gāthā samāsato vuttatthā hoti.",
  "tika-vin09t:70_43": "Visesakāraṇaṃ pana tasmiṃ tasmiṃ sikkhāpade āvibhavissati.",
  "tika-vin09t:71_0": "Paṭhamapaññatti tāva paṭhamabodhiṃ atikkamitvā paññattattā,",
  "tika-vin09t:71_1": "āyasmato sudinnassa aṭṭhavassikakāle paññattattā ca rattaññumahattaṃ pattakāle paññattā,",
  "tika-vin09t:71_2": "dutiyapaññatti bāhusaccamahattaṃ pattakāle.",
  "tika-vin09t:71_3": "So hi āyasmā makkaṭipārājiko yathā mātugāmappaṭisaṃyuttesu sikkhāpadesu tiracchānagatitthī na adhippetā,",
  "tika-vin09t:71_4": "tathā idhāpīti saññāya “saccaṃ, āvuso…pe…",
  "tika-vin09t:71_5": "tañca kho manussitthiyā,",
  "tika-vin09t:71_6": "no tiracchānagatāyā”ti āha.",
  "tika-vin09t:71_7": "Tatiyapaññatti lābhaggamahattaṃ pattakāle uppannā “yāvadatthaṃ bhuñjitvā”tiādi vacanato,",
  "tika-vin09t:71_8": "vepullamahattampi ettheva labbhatīti imaṃ paṭhamapārājikasikkhāpadaṃ tividhampi vatthuṃ upādāya catubbidhampi taṃ kālaṃ patvā paññattanti veditabbaṃ.",
  "tika-vin09t:72_0": "Tattha yo panāti anavasesapariyādānapadaṃ.",
  "tika-vin09t:72_1": "Bhikkhūti tassa atippasaṅganiyamapadaṃ.",
  "tika-vin09t:72_2": "Bhikkhūnaṃ sikkhāsājīvasamāpannoti tassa visesanavacanaṃ.",
  "tika-vin09t:72_3": "Na hi sabbopi bhikkhunāmako,",
  "tika-vin09t:72_4": "yā bhagavatā yāya kāyaci upasampadāya upasampannabhikkhūnaṃ heṭṭhimaparicchedena sikkhitabbā sikkhā vihitā,",
  "tika-vin09t:72_5": "“ettha saha jīvantī”ti yo ca sājīvo vutto,",
  "tika-vin09t:72_6": "taṃ ubhayaṃ samāpannova hoti.",
  "tika-vin09t:72_7": "Kadā pana samāpanno hoti?",
  "tika-vin09t:72_8": "Yāya kāyaci upasampadāya upasampannasamanantarameva tadubhayaṃ jānantopi ajānantopi tadajjhupagatattā samāpannova nāma hoti.",
  "tika-vin09t:72_9": "Saha jīvantīti yāva sikkhaṃ na paccakkhāti,",
  "tika-vin09t:72_10": "pārājikabhāvaṃ vā na pāpuṇāti.",
  "tika-vin09t:72_11": "Yaṃ pana vuttaṃ andhakaṭṭhakathāyaṃ “sikkhaṃ paripūrento sikkhāsamāpanno sājīvaṃ avītikkamanto sājīvasamāpanno”ti,",
  "tika-vin09t:72_12": "taṃ ukkaṭṭhaparicchedavasena vuttaṃ.",
  "tika-vin09t:72_13": "Na hi sikkhaṃ aparipūrento,",
  "tika-vin09t:72_14": "kāmavitakkādibahulo vā ekaccaṃ sāvasesaṃ sājīvaṃ vītikkamanto vā sikkhāsājīvasamāpanno nāma na hoti.",
  "tika-vin09t:73_0": "Ukkaṭṭhaparicchedena pana catukkaṃ labbhati –",
  "tika-vin09t:73_1": "“atthi bhikkhu sikkhāsamāpanno sīlāni paccavekkhanto na sājīvasamāpanno acittakaṃ sikkhāpadaṃ vītikkamanto,",
  "tika-vin09t:73_2": "atthi na sikkhāsamāpanno kāmavitakkādibahulo sājīvasamāpanno nirāpattiko,",
  "tika-vin09t:73_3": "atthi na sikkhāsamāpanno na ca sājīvasamāpanno anavasesaṃ āpattiṃ āpanno,",
  "tika-vin09t:73_4": "atthi ubhayasamāpanno sikkhaṃ paripūrento sājīvañca avītikkamanto”ti.",
  "tika-vin09t:73_5": "Ayamettha catuttho bhikkhu ukkaṭṭho idha adhippeto siyā.",
  "tika-vin09t:73_6": "Na hi bhagavā anukkaṭṭhaṃ vattuṃ yuttoti ce? Na,",
  "tika-vin09t:73_7": "“tatra yāyaṃ adhisīlasikkhā,",
  "tika-vin09t:73_8": "ayaṃ imasmiṃ atthe adhippetā sikkhā”ti vacanavirodhato,",
  "tika-vin09t:73_9": "ukkaṭṭhaggahaṇādhippāye sati “sikkhāti tisso sikkhā”ti ettakameva vattabbanti adhippāyo.",
  "tika-vin09t:73_10": "Sikkhattayasamāpanno hi sabbukkaṭṭho.",
  "tika-vin09t:73_11": "“Methunaṃ dhammaṃ paṭiseveyyā”ti parato vacanaṃ apekkhitvā adhisīlasikkhāva vuttāti ce? Na,",
  "tika-vin09t:73_12": "tassāpi abhabbattā.",
  "tika-vin09t:73_13": "Na hi adhisīlasikkhaṃ paripūrento,",
  "tika-vin09t:73_14": "sājīvañca avītikkamanto methunadhammaṃ paṭisevituṃ bhabbo,",
  "tika-vin09t:73_15": "taṃ sikkhaṃ aparipūrento,",
  "tika-vin09t:73_16": "sājīvañca vītikkamantoyeva hi paṭiseveyyāti adhippāyā.",
  "tika-vin09t:73_17": "Tasmā evamettha attho gahetabbo.",
  "tika-vin09t:73_18": "Yasmā sikkhāpadasaṅkhāto sājīvo adhisīlasikkhameva saṅgaṇhāti,",
  "tika-vin09t:73_19": "na itarasikkhādvayaṃ,",
  "tika-vin09t:73_20": "tasmā “tatra yāyaṃ adhisīlasikkhā,",
  "tika-vin09t:73_21": "ayaṃ imasmiṃ atthe adhippetā sikkhā”ti vuttaṃ.",
  "tika-vin09t:73_22": "Tasmā adhisīlasikkhāya saṅgāhako sājīvo sikkhāsājīvoti vutto.",
  "tika-vin09t:73_23": "Iti sājīvavisesanatthaṃ sikkhāggahaṇaṃ kataṃ.",
  "tika-vin09t:73_24": "Tadatthadīpanatthameva vibhaṅge sikkhaṃ aparāmasitvā “tasmiṃ sikkhati,",
  "tika-vin09t:73_25": "tena vuccati sājīvasamāpanno”ti vuttaṃ.",
  "tika-vin09t:73_26": "Tena ekamevidaṃ atthapadanti dīpitaṃ hoti.",
  "tika-vin09t:73_27": "Tañca upasampadūpagamanantarato paṭṭhāya sikkhanādhikārattā “sikkhatī”ti ca “samāpanno”ti ca vuccati.",
  "tika-vin09t:73_28": "Yo evaṃ “sikkhāsājīvasamāpanno”ti saṅkhaṃ gato,",
  "tika-vin09t:73_29": "tādisaṃ paccayaṃ paṭicca aparabhāge sājīvasaṅkhātameva sikkhaṃ apaccakkhāya tasmiṃyeva dubbalyaṃ anāvikatvā",
  "tika-vin09t:73_30": "methunaṃ dhammaṃ paṭiseveyyāti ayamattho yujjati.",
  "tika-vin09t:74_0": "Kintu aṭṭhakathānayo paṭikkhitto hoti,",
  "tika-vin09t:74_1": "so ca na paṭikkhepāraho hoti,",
  "tika-vin09t:74_2": "adhippāyo panettha pariyesitabbo.",
  "tika-vin09t:74_3": "Sabbesu sikkhāpadesu idameva bhikkhulakkhaṇaṃ sādhāraṇaṃ yadidaṃ “bhikkhūnaṃ sikkhāsājīvasamāpanno”ti.",
  "tika-vin09t:74_4": "Khīṇāsavopi sāvako āpattiṃ āpajjati acittakaṃ,",
  "tika-vin09t:74_5": "tathā sekkho,",
  "tika-vin09t:74_6": "puthujjano pana sacittakampi,",
  "tika-vin09t:74_7": "tasmā sekkhāsekkhaputhujjanānaṃ sāmaññamidaṃ bhikkhulakkhaṇanti katvā kevalaṃ sikkhāsamāpanno,",
  "tika-vin09t:74_8": "kevalaṃ sājīvasamāpanno,",
  "tika-vin09t:74_9": "ubhayasamāpanno cāti sarūpekadesaekasesanayena “sikkhāsājīvasamāpanno”tveva sampiṇḍetvā ukkaṭṭhaggahaṇena",
  "tika-vin09t:74_10": "anukkaṭṭhānaṃ gahaṇasiddhito aṭṭhakathāyaṃ ukkaṭṭhova vutto.",
  "tika-vin09t:74_11": "Tameva sampādetuṃ “tasmiṃ sikkhati,",
  "tika-vin09t:74_12": "tena vuccati sājīvasamāpanno”ti ettha sikkhāsaddassa avacane parihāraṃ vatvā yasmā pana so sikkhampi samāpanno,",
  "tika-vin09t:74_13": "tasmā sikkhāsamāpannotipi atthato veditabboti ca vatvā “yaṃ sikkhaṃ samāpanno,",
  "tika-vin09t:74_14": "taṃ apaccakkhāya,",
  "tika-vin09t:74_15": "yañca sājīvaṃ samāpanno,",
  "tika-vin09t:74_16": "tattha dubbalyaṃ anāvikatvā”ti vuttanti ayamaṭṭhakathāya adhippāyo veditabbo.",
  "tika-vin09t:74_17": "Etasmiṃ pana adhippāye adhisīlasikkhāya eva gahaṇaṃ sabbatthikattā,",
  "tika-vin09t:74_18": "sīlādhikārato ca vinayassāti veditabbaṃ.",
  "tika-vin09t:74_19": "Yathā ca sikkhāpadaṃ samādiyanto sīlaṃ samādiyatīti vuccati,",
  "tika-vin09t:74_20": "evaṃ sikkhāpadaṃ paccakkhanto sīlaṃ paccakkhātīti vattuṃ yujjati,",
  "tika-vin09t:74_21": "tasmā tattha vuttaṃ “yaṃ sikkhaṃ samāpanno,",
  "tika-vin09t:74_22": "taṃ apaccakkhāyā”ti.",
  "tika-vin09t:74_23": "Ettāvatā samāsato “sikkhāsājīvasamāpanno”ti ettha vattabbavinicchayo niṭṭhito hoti.",
  "tika-vin09t:75_0": "Kiṃ iminā visesavacanena payojanaṃ,",
  "tika-vin09t:75_1": "nanu “yo pana bhikkhu sikkhaṃ apaccakkhāya dubbalyaṃ anāvikatvā…pe…",
  "tika-vin09t:75_2": "asaṃvāso”ti ettakameva vattabbanti ce?",
  "tika-vin09t:75_3": "Na vattabbaṃ aniṭṭhappasaṅgato.",
  "tika-vin09t:75_4": "“Yo pana sikkhāsājīvasamāpanno theyyasaṃvāsādiko kevalena samaññāmattena,",
  "tika-vin09t:75_5": "paṭiññāmattena vā bhikkhu,",
  "tika-vin09t:75_6": "tassāpi sikkhāpaccakkhānaṃ atthi,",
  "tika-vin09t:75_7": "sikkhaṃ apaccakkhāya ca methunaṃ dhammaṃ paṭisevantassa pārājikāpatti.",
  "tika-vin09t:75_8": "Yo vā pacchā pārājikaṃ āpattiṃ āpajjitvā na sikkhāsājīvasamāpanno, tassa ca,",
  "tika-vin09t:75_9": "yo vā pakkhapaṇḍakattā paṇḍakabhāvūpagamanena na sikkhāsājīvasamāpanno,",
  "tika-vin09t:75_10": "tassa ca tadubhayaṃ atthīti āpajjati.",
  "tika-vin09t:75_11": "Paṇḍakabhāvapakkhe ca paṇḍako upasampadāya na vatthū”ti vuttaṃ.",
  "tika-vin09t:75_12": "Tasmā itarasmiṃ pakkhe vatthūti siddhaṃ.",
  "tika-vin09t:75_13": "Tasmiṃ pakkhe upasampanno paṇḍakabhāvapakkhe paṇḍakattā na sikkhāsājīvasamāpanno,",
  "tika-vin09t:75_14": "so pariccajitabbāya sikkhāya abhāvena sikkhaṃ apaccakkhāya mukhena parassa aṅgajātaggahaṇanayena methunaṃ dhammaṃ paṭiseveyya,",
  "tika-vin09t:75_15": "tassa kuto pārājikāpattīti adhippāyo.",
  "tika-vin09t:75_16": "Ayaṃ nayo apaṇḍakapakkhaṃ alabhamānasseva parato yujjati,",
  "tika-vin09t:75_17": "labhantassa pana arūpasattānaṃ kusalādisamāpattikkhaṇe bhavaṅgavicchede satipi amaraṇaṃ viya paṇḍakabhāvapakkhepi bhikkhubhāvo atthi.",
  "tika-vin09t:75_18": "Saṃvāsaṃ vā sādiyantassa na theyyasaṃvāsakabhāvo atthi antimavatthuajjhāpannassa viya.",
  "tika-vin09t:75_19": "Na ca sahaseyyādiṃ janeti.",
  "tika-vin09t:75_20": "Gaṇapūrako pana na hoti antimavatthuṃ ajjhāpanno viya.",
  "tika-vin09t:75_21": "Na so sikkhāsājīvasamāpanno.",
  "tika-vin09t:75_22": "Itarasmiṃ pana pakkhe hoti,",
  "tika-vin09t:75_23": "ayaṃ imassa tato viseso.",
  "tika-vin09t:75_24": "Kimayaṃ sahetuko,",
  "tika-vin09t:75_25": "udāhu ahetukoti?",
  "tika-vin09t:75_26": "Na ahetuko.",
  "tika-vin09t:75_27": "Yato upasampadā tassa apaṇḍakapakkhe anuññātā sahetukappaṭisandhikattā.",
  "tika-vin09t:75_28": "Paṇḍakabhāvapakkhepi kissa nānuññātāti ce?",
  "tika-vin09t:75_29": "Paṇḍakabhūtattā opakkamikapaṇḍakassa viya.",
  "tika-vin09t:76_0": "Apica “sikkhāsājīvasamāpanno”ti iminā tassa sikkhāsamādānaṃ dīpetvā taṃ samādinnaṃ sikkhaṃ apaccakkhāya,",
  "tika-vin09t:76_1": "tattha ca dubbalyaṃ anāvikatvāti vattuṃ yujjati,",
  "tika-vin09t:76_2": "na aññathāti iminā kāraṇena yathāvuttāniṭṭhappasaṅgato “yo pana bhikkhu bhikkhūnaṃ sikkhāsājīvasamāpanno sikkhaṃ apaccakkhāyā”tiādi vuttaṃ.",
  "tika-vin09t:76_3": "Yathā cettha,",
  "tika-vin09t:76_4": "evaṃ “yo pana bhikkhu bhikkhūnaṃ sikkhāsājīvasamāpanno sikkhaṃ apaccakkhāya dubbalyaṃ anāvikatvā gāmā vā araññā vā adinnaṃ…pe…",
  "tika-vin09t:76_5": "yo pana bhikkhu bhikkhūnaṃ sikkhāsājīvasamāpanno sikkhaṃ apaccakkhāya dubbalyaṃ anāvikatvā sugatacīvarappamāṇaṃ",
  "tika-vin09t:76_6": "cīvaraṃ kārāpeyyā”ti sabbattha yojetabbaṃ.",
  "tika-vin09t:77_0": "“Antamaso tiracchānagatāyapī”ti manussitthiṃ upādāya vuttaṃ.",
  "tika-vin09t:77_1": "Na hi pageva paṇḍake,",
  "tika-vin09t:77_2": "purise vāti vattuṃ yujjati.",
  "tika-vin09t:77_3": "Sesaṃ tattha tattha vuttanayameva.",
  "tika-vin09t:77_4": "Ayaṃ tāva mātikāya vinicchayo aññatthāpi yathāsambhavaṃ yojetvā dīpetabbo.",
  "tika-vin09t:78_0": "Sāriputtabelaṭṭhasīsānandādayopi sikkhāpadapaññattikāraṇattā ca āpattiāpajjanato ca kasmā mahāvibhaṅge ñatticatutthaupasampadāyeva āgatāti?",
  "tika-vin09t:78_1": "Paṭikkhittāya saraṇagamanūpasampadāya anuññātappasaṅgabhayāti upatissatthero.",
  "tika-vin09t:78_2": "Āpattiyā bhabbataṃ sandhāya tasmimpi vutte pubbe paṭikkhittāpi bhagavatā puna anuññātāti bhikkhūnaṃ micchāgāho vā vimati vā uppajjati,",
  "tika-vin09t:78_3": "tasmā na vuttāti vuttaṃ hoti.",
  "tika-vin09t:79_0": "“Adhammakammaṃ vaggakamma”ti vacanato kuppakammampi katthaci “kamma”nti vuccati,",
  "tika-vin09t:79_1": "tasmā “akuppenā”ti vuttaṃ.",
  "tika-vin09t:79_2": "Yasmā akuppakammampi ekaccaṃ na ṭhānārahaṃ,",
  "tika-vin09t:79_3": "yena apatto osāraṇaṃ suosāritoti vuccati,",
  "tika-vin09t:79_4": "tasmā “ṭhānārahenā”ti vuttaṃ.",
  "tika-vin09t:79_5": "Yadi evaṃ “ṭhānārahenā”ti idameva vattabbaṃ iminā akuppasiddhitoti ce? Na,",
  "tika-vin09t:79_6": "aṭṭhānārahena akuppena upasampanno imasmiṃ atthe na adhippeto aniṭṭhappasaṅgato.",
  "tika-vin09t:79_7": "Dvīhi panetehi ekato vuttehi ayamattho paññāyati –",
  "tika-vin09t:79_8": "kevalaṃ tena akuppena upasampanno ayampi imasmiṃ atthe adhippeto bhikkhūti,",
  "tika-vin09t:79_9": "ṭhānārahena ca akuppena ca upasampanno ayampi imasmiṃ atthe adhippeto bhikkhūti,",
  "tika-vin09t:79_10": "kuppena upasampanno nādhippetoti.",
  "tika-vin09t:80_0": "“Paṭisandhiggahaṇato paṭṭhāya aparipuṇṇavīsativasso”ti vuttattā opapātikañcāti soḷasavassuddesikā opapātikā",
  "tika-vin09t:80_1": "paṭisandhito paṭṭhāya aparipuṇṇavīsativassāti vadanti.",
  "tika-vin09t:80_2": "‘Soḷasavassuddesikā hontī’ti vuttattā puna cattāri vassāni icchitabbāni,",
  "tika-vin09t:80_3": "‘paṭisandhiggahaṇato paṭṭhāyā’ti idaṃ gabbhaseyyakānaṃ vasena vutta”nti eke.",
  "tika-vin09t:80_4": "“Keci vadantī”ti yattha yattha likhīyati,",
  "tika-vin09t:80_5": "tattha tattha vicāretvā atthaṃ suṭṭhu upalakkhaye.",
  "tika-vin09t:80_6": "Opakkamike paṇḍakabhāvo āruḷhanayena veditabbo.",
  "tika-vin09t:80_7": "“Pakkhapaṇḍako apaṇḍakapakkhe pabbājetvā paṇḍakapakkhe nāsetabbo”ti likhitaṃ.",
  "tika-vin09t:81_0": "“Binduṃ adatvā ce nivāseti,",
  "tika-vin09t:81_1": "theyyasaṃvāsako na hotī”ti vadanti,",
  "tika-vin09t:81_2": "vīmaṃsitabbaṃ.",
  "tika-vin09t:81_3": "Liṅgānurūpassāti sāmaṇerārahassa saṃvāsassa sāditattāti adhippāyo.",
  "tika-vin09t:82_0": "Rājabhayādīhi gahitaliṅgānaṃ “gihī maṃ ‘samaṇo’ti jānantū”ti vañcanacitte satipi bhikkhūnaṃ vañcetukāmatāya",
  "tika-vin09t:82_1": "ca tehi saṃvasitukāmatāya ca abhāvā doso na jātoti.",
  "tika-vin09t:82_2": "“Yo evaṃ pabbajati,",
  "tika-vin09t:82_3": "so theyyasaṃvāsako nāma hotī”ti vā “evaṃ kātuṃ na labbhatī”ti vā “evaṃ pabbajito sāmaṇero na hotī”ti vā na jānāti, vaṭṭati. “Jānāti,",
  "tika-vin09t:82_4": "na vaṭṭatī”ti ca likhitaṃ.",
  "tika-vin09t:82_5": "“Rājadubbhikkhādiatthāya cīvaraṃ pārupitvā saṃvāsaṃ sādiyanto theyyasaṃvāsako hoti. Kasmā?",
  "tika-vin09t:82_6": "Asuddhacittattā.",
  "tika-vin09t:82_7": "Puna so ‘suddhaṃ brahmacariyaṃ karissāmi,",
  "tika-vin09t:82_8": "kiṃ etenāti vippaṭisārena vā paccayādisulabhatāya vā karissāmī’ti suddhamānaso hutvā yāva so saṃvāsaṃ nādhivāseti,",
  "tika-vin09t:82_9": "tāva theyyasaṃvāsako na hoti.",
  "tika-vin09t:82_10": "Evaṃ suddhacittuppattito paṭṭhāya saṃvāsaṃ sādiyati ce,",
  "tika-vin09t:82_11": "theyyasaṃvāsako hotīti adhippeto.",
  "tika-vin09t:82_12": "Itarathā sabbaṃ virujjhatī”ti eke.",
  "tika-vin09t:83_0": "“Nābhiparāmāsādinā jāto tathārūpaṃ pitaraṃ ghāteti ce, pitughātako hotī”ti vadanti.",
  "tika-vin09t:84_0": "Yo pana kāyasaṃsaggena sīlavināsaṃ pāpeti,",
  "tika-vin09t:84_1": "na so bhikkhunidūsako “tiṇṇaṃ maggāna”nti vacanato.",
  "tika-vin09t:84_2": "Bhikkhuniṃ pana ekatoupasampannaṃ dūsetvāpi bhikkhunidūsako hoti,",
  "tika-vin09t:84_3": "sopi pārājiko hotīti vinicchayo.",
  "tika-vin09t:84_4": "Bhikkhunī pana theyyasaṃvāsikā,",
  "tika-vin09t:84_5": "mātupituarahantaghātikā,",
  "tika-vin09t:84_6": "lohituppādikā,",
  "tika-vin09t:84_7": "titthiyapakkantikā ca hoti,",
  "tika-vin09t:84_8": "aṭṭhakathāsu anāgataṃ vinayadharā sampaṭicchanti.",
  "tika-vin09t:85_0": "“Sampajānamusāvāde pācittiya”nti vuttaṃ mariyādaṃ avītikkamanto tasmiñca sikkhāpade sikkhatīti vuccati.",
  "tika-vin09t:85_1": "Sikkhāpadanti asabhāvadhammo saṅketova,",
  "tika-vin09t:85_2": "idha paññatti adhippetā.",
  "tika-vin09t:85_3": "“Methunasaṃvarassetaṃ adhivacana”nti samantapāsādikāyaṃ vuttaṃ,",
  "tika-vin09t:85_4": "taṃ panatthaṃ sandhāyāti likhitaṃ.",
  "tika-vin09t:85_5": "Sikkhāti taṃ taṃ sikkhāpadaṃ,",
  "tika-vin09t:85_6": "sikkhanabhāvena pavattacittuppādo.",
  "tika-vin09t:85_7": "Sājīvanti paññatti.",
  "tika-vin09t:85_8": "Tadatthadassanatthaṃ pubbe “methunasaṃvarassetaṃ adhivacana”nti vuttaṃ.",
  "tika-vin09t:85_9": "Yasmā sikkhāya guṇasammatāya puññasammatāya tantiyā abhāvato lokassa dubbalyāvikammaṃ tattha na sambhavati.",
  "tika-vin09t:85_10": "Patthanīyā hi sā,",
  "tika-vin09t:85_11": "tasmā “yañca sājīvaṃ samāpanno,",
  "tika-vin09t:85_12": "tasmiṃ dubbalabhāvaṃ appakāsetvā”ti vuttaṃ.",
  "tika-vin09t:85_13": "Āṇāya hi dubbalyaṃ sambhavatīti upatisso.",
  "tika-vin09t:85_14": "Dubbalyāvikammapadaṃ sikkhāpaccakkhānapadassa byañjanasiliṭṭhatāya vā parivārakabhāvena vā veditabbaṃ.",
  "tika-vin09t:85_15": "Atha vā yasmā sikkhāpaccakkhānassa ekaccaṃ dubbalyāvikammaṃ akataṃ hoti,",
  "tika-vin09t:85_16": "tasmā taṃ sandhāya “sikkhaṃ apaccakkhāyā”ti padassa atthaṃ vivaranto “dubbalyaṃ anāvikatvā”ti āha.",
  "tika-vin09t:85_17": "Tattha siyā yasmā na sabbaṃ dubbalyāvikammaṃ sikkhāpaccakkhānaṃ,",
  "tika-vin09t:85_18": "tasmā “dubbalyaṃ anāvikatvā”ti paṭhamaṃ vatvā tassa atthaniyamatthaṃ “sikkhaṃ apaccakkhāyā”ti vattabbanti? Taṃ na, kasmā?",
  "tika-vin09t:85_19": "Atthānukkamābhāvato.",
  "tika-vin09t:85_20": "“Sikkhāsājīvasamāpanno”ti hi vuttattā “yaṃ sikkhaṃ samāpanno,",
  "tika-vin09t:85_21": "taṃ apaccakkhāya,",
  "tika-vin09t:85_22": "yañca sājīvaṃ samāpanno,",
  "tika-vin09t:85_23": "tattha dubbalyaṃ anāvikatvā”ti vuccamāne anukkameneva attho vutto hoti,",
  "tika-vin09t:85_24": "na aññathā,",
  "tika-vin09t:85_25": "tasmā idameva paṭhamaṃ vuttanti.",
  "tika-vin09t:85_26": "Tesaṃyevāti cuddasannaṃ.",
  "tika-vin09t:86_0": "“Sikkhaṃ apaccakkhāyā”ti sabbasikkhāpadānaṃ sādhāraṇatthaṃ “ayamettha anupaññattī”ti vuttaṃ.",
  "tika-vin09t:87_0": "Pavesanaṃ nāma aṅgajātaṃ pavesentassa aṅgajātena samphusanaṃ.",
  "tika-vin09t:87_1": "Paviṭṭhaṃ nāma yāva mūlaṃ pavesentassa vippakatakālo vāyāmakālo.",
  "tika-vin09t:87_2": "Sukkavisaṭṭhisamaye aṅgajātaṃ ṭhitaṃ nāma.",
  "tika-vin09t:87_3": "Uddharaṇaṃ nāma nīharaṇakālo.",
  "tika-vin09t:87_4": "Vinayagaṇṭhipade pana “vāyāmato oramitvā ṭhānaṃ ṭhitaṃ nāmā”ti vuttaṃ,",
  "tika-vin09t:87_5": "taṃ asaṅkarato dassanatthaṃ vuttaṃ.",
  "tika-vin09t:87_6": "Pavesanapaviṭṭhauddharaṇakālesupi sukkavisaṭṭhi hotiyeva.",
  "tika-vin09t:87_7": "Sādiyanaṃ nāma sevanacittassa adhivāsanacittassa uppādanaṃ.",
  "tika-vin09t:88_0": "Ubhatovibhaṅge eva paññattāni sandhāya “idañhi sabbasikkhāpadānaṃ nidāna”nti vuttaṃ.",
  "tika-vin09t:88_1": "“Vinayadharapañcamena gaṇena upasampadā”ti vuttattā idha tatiyā sahayogena vuttā.",
  "tika-vin09t:88_2": "Tasmā vīsatipi bhikkhū ce nisinnā,",
  "tika-vin09t:88_3": "pañcamo vinayadharova icchitabbo,",
  "tika-vin09t:88_4": "evaṃ sati pārājiko ce vinayadharo,",
  "tika-vin09t:88_5": "upasampadākammaṃ kopetīti ce? Na,",
  "tika-vin09t:88_6": "parivārāvasāne kammavagge yaṃ kammavipattilakkhaṇaṃ vuttaṃ,",
  "tika-vin09t:88_7": "tassa tasmiṃ natthitāya.",
  "tika-vin09t:88_8": "“Kathaṃ vatthuto vā ñattito vā anussāvanato vā sīmato vā parisato vā”ti ettakaṃ vuttaṃ,",
  "tika-vin09t:88_9": "nanu ayaṃ “parisato vā”ti vacanena saṅgahitoti ce? Na,",
  "tika-vin09t:88_10": "“dvādasahi ākārehi parisato kammāni vipajjantī”ti suttassa hi vibhaṅge tassa anāmaṭṭhattāti ayamattho",
  "tika-vin09t:88_11": "yasmā tattha tattha sarūpena vuttapāḷivaseneva sakkā jānituṃ,",
  "tika-vin09t:88_12": "tasmā nayamukhaṃ dassetvā saṃkhittoti likhitaṃ.",
  "tika-vin09t:88_13": "“Aṅga”nti padaṃ uddharitvā “sabbasikkhāpadesu āpattīnaṃ aṅgānaṅgaṃ veditabba”nti vuttaṃ,",
  "tika-vin09t:88_14": "idha pana “aṅga”nti vuttaṃ, kasmā?",
  "tika-vin09t:88_15": "Samuṭṭhanādīnaṃ parivārādīsu saṅkhepena āgatattā tattha gahetvā idhāpi niddiṭṭhānaṃ anaṅgānaṃ vavatthānābhāvato,",
  "tika-vin09t:88_16": "sabbattha saṅkhepato ca vitthārato ca anaṅgatte vuccamāne ativitthāratāya tasmiṃ tasmiṃ sikkhāpade anūnaṃ vattabbato cāti veditabbo,",
  "tika-vin09t:88_17": "sabbāpattīnaṃ saṅgāhakavasenāti attho.",
  "tika-vin09t:89_0": "Yāni sikkhāpadāni “kiriyānī”ti vuccanti,",
  "tika-vin09t:89_1": "tesaṃ vasena kāyavācā saha viññattiyā veditabbā,",
  "tika-vin09t:89_2": "akiriyānaṃ vasena vinā viññattiyā veditabbā.",
  "tika-vin09t:89_3": "Cittaṃ panettha appamāṇaṃ bhūtārocanasamuṭṭhānassa kiriyattā,",
  "tika-vin09t:89_4": "acittakattā ca.",
  "tika-vin09t:89_5": "Tattha kiriyā āpattiyā anaṅgantaracittasamuṭṭhānā veditabbā.",
  "tika-vin09t:89_6": "Aviññattijanakampi ekaccaṃ bāhullanayena “kiriya”nti vuccati yatheva paṭhamapārājikaṃ.",
  "tika-vin09t:89_7": "Viññattiyā abhāvepi “so ce sādiyati,",
  "tika-vin09t:89_8": "āpatti pārājikassa,",
  "tika-vin09t:89_9": "na sādiyati,",
  "tika-vin09t:89_10": "anāpattī”ti hi vuttaṃ,",
  "tika-vin09t:89_11": "viññattisaṅkhātāpi kiriyā vinā sevanacittena na hoti vuttacittajattā,",
  "tika-vin09t:89_12": "vikārarūpattā,",
  "tika-vin09t:89_13": "cittānuparivattikattā ca.",
  "tika-vin09t:89_14": "Tasmā kiriyāsaṅkhātamidaṃ viññattirūpaṃ,",
  "tika-vin09t:89_15": "itaraṃ cittajarūpaṃ viya janakacittena vinā na tiṭṭhati,",
  "tika-vin09t:89_16": "itaraṃ saddāyatanaṃ tiṭṭhati,",
  "tika-vin09t:89_17": "tasmā kiriyāya sati ekantato tajjanakaṃ sevanacittaṃ atthi evāti katvā na sādiyati,",
  "tika-vin09t:89_18": "anāpattīti na yujjatīti.",
  "tika-vin09t:89_19": "Yasmā viññattijanakampi samānaṃ sevanacittaṃ na sabbakālaṃ viññattiṃ janeti,",
  "tika-vin09t:89_20": "tasmā vināpi viññattiyā sayaṃ uppajjatīti katvā “sādiyati,",
  "tika-vin09t:89_21": "āpatti pārājikassā”ti vuttaṃ.",
  "tika-vin09t:89_22": "Nuppajjati ce,",
  "tika-vin09t:89_23": "na sādiyati nāma,",
  "tika-vin09t:89_24": "tassa anāpatti.",
  "tika-vin09t:89_25": "Teneva bhagavā “kiṃcitto tvaṃ bhikkhū”ti citteneva āpattiṃ paricchindati,",
  "tika-vin09t:89_26": "na kiriyāyāti veditabbaṃ.",
  "tika-vin09t:90_0": "Ettha samuṭṭhānaggahaṇaṃ kattabbato vā akattabbato vā kāyādibhedāpekkhameva āpattiṃ āpajjati,",
  "tika-vin09t:90_1": "na aññathāti dassanappayojanaṃ.",
  "tika-vin09t:90_2": "Tesu kiriyāggahaṇaṃ kāyādīnaṃ saviññattikāviññattikabhedadassanappayojanaṃ.",
  "tika-vin09t:90_3": "Saññāggahaṇaṃ āpattiyā aṅgānaṅgacittavisesadassanappayojanaṃ.",
  "tika-vin09t:90_4": "Tena yaṃ cittaṃ kiriyalakkhaṇe vā akiriyalakkhaṇe vā sannihitaṃ,",
  "tika-vin09t:90_5": "yato vā kiriyā vā akiriyā vā hoti,",
  "tika-vin09t:90_6": "na taṃ avisesena āpattiyā aṅgaṃ vā anaṅgaṃ vā hoti.",
  "tika-vin09t:90_7": "Kintu yāya saññāya “saññāvimokkha”nti vuccati,",
  "tika-vin09t:90_8": "tāya sampayuttaṃ cittaṃ aṅgaṃ,",
  "tika-vin09t:90_9": "itaraṃ anaṅganti dassitaṃ hoti.",
  "tika-vin09t:90_10": "Idāni yena cittena sikkhāpadaṃ sacittakaṃ hoti,",
  "tika-vin09t:90_11": "tadabhāvā acittakaṃ,",
  "tika-vin09t:90_12": "tena tassa avisesena sāvajjatāya “lokavajjamevā”ti vuttaṃ.",
  "tika-vin09t:90_13": "Kintu sāvajjaṃyeva samānaṃ ekaccaṃ lokavajjaṃ,",
  "tika-vin09t:90_14": "ekaccaṃ paṇṇattivajjanti dassanappayojanaṃ cittalokavajjaggahaṇaṃ.",
  "tika-vin09t:90_15": "Cittameva yasmā “lokavajja”nti vuccati,",
  "tika-vin09t:90_16": "tasmā manokammampi siyā āpattīti aniṭṭhappasaṅganivāraṇappayojanaṃ kammaggahaṇaṃ.",
  "tika-vin09t:91_0": "Yaṃ panettha akiriyalakkhaṇaṃ kammaṃ,",
  "tika-vin09t:91_1": "taṃ kusalattikavinimuttaṃ siyāti aniṭṭhappasaṅganivāraṇappayojanaṃ kusalattikaggahaṇaṃ.",
  "tika-vin09t:91_2": "Yā panettha abyākatāpatti,",
  "tika-vin09t:91_3": "taṃ ekaccaṃ avedanampi nirodhaṃ samāpanno āpajjatīti vedanāttikaṃ ettha na labbhatīti aniṭṭhappasaṅganivāraṇatthaṃ vedanāttikaggahaṇaṃ.",
  "tika-vin09t:91_4": "Sikkhāpadañhi sacittakapuggalavasena “ticittaṃ tivedana”nti laddhavohāraṃ acittakenāpannampi “ticittaṃ tivedana”miceva vuccati.",
  "tika-vin09t:91_5": "Tatridaṃ sādhakasuttaṃ –",
  "tika-vin09t:91_6": "“atthāpatti acittako āpajjati acittako vuṭṭhāti,",
  "tika-vin09t:91_7": "atthāpatti kusalacitto āpajjati kusalacitto vuṭṭhātī”tiādi.",
  "tika-vin09t:91_8": "“Sacittakaṃ āpattidīpanaṃ,",
  "tika-vin09t:91_9": "saññāvimokkhaṃ anāpattidīpanaṃ,",
  "tika-vin09t:91_10": "acittakaṃ vatthuajānanaṃ,",
  "tika-vin09t:91_11": "nosaññāvimokkhaṃ vītikkamanājānanaṃ.",
  "tika-vin09t:91_12": "Idameva tesaṃ nānātta”nti likhitaṃ.",
  "tika-vin09t:92_0": "Sacittakapakkheti ettha ayaṃ tāva gaṇṭhipadanayo –",
  "tika-vin09t:92_1": "sacittakapakkheti surāpānādiacittake sandhāya vuttaṃ.",
  "tika-vin09t:92_2": "Sacittakesu pana yaṃ ekantamakusaleneva samuṭṭhāti,",
  "tika-vin09t:92_3": "tañca ubhayaṃ lokavajjaṃ nāma.",
  "tika-vin09t:92_4": "Surāpānasmiñhi “surā”ti vā “pātuṃ na vaṭṭatī”ti vā jānitvā pivane akusalamevāti.",
  "tika-vin09t:92_5": "Tattha “na vaṭṭatīti jānitvā”ti vuttavacanaṃ na yujjati paṇṇattivajjassapi lokavajjatāpasaṅgato.",
  "tika-vin09t:92_6": "Imaṃ aniṭṭhappasaṅgaṃ pariharitukāmatāya ca vajirabuddhittherena likhitaṃ –",
  "tika-vin09t:92_7": "“idha ‘sacittaka’nti ca ‘acittaka’nti ca vicāraṇā vatthuvijānane eva hoti,",
  "tika-vin09t:92_8": "na paññattivijānane.",
  "tika-vin09t:92_9": "Yadi paññattivijānane hoti,",
  "tika-vin09t:92_10": "sabbasikkhāpadāni lokavajjāneva siyuṃ,",
  "tika-vin09t:92_11": "na ca sabbasikkhāpadāni lokavajjāni.",
  "tika-vin09t:92_12": "Tasmā vatthuvijānane eva hotīti idaṃ yujjati. Kasmā?",
  "tika-vin09t:92_13": "Yasmā sekhiyesu paññattivijānanameva pamāṇaṃ,",
  "tika-vin09t:92_14": "na vatthumattavijānana”nti.",
  "tika-vin09t:92_15": "Ayaṃ panettha attho sikkhāpadasīsena āpattiṃ gahetvā yassa sikkhāpadassa sacittakassa cittaṃ akusalameva hoti,",
  "tika-vin09t:92_16": "taṃ lokavajjaṃ,",
  "tika-vin09t:92_17": "sacittakācittakasaṅkhātassa acittakassa ca sacittakapakkhe cittaṃ akusalameva hoti,",
  "tika-vin09t:92_18": "tampi surāpānādilokavajjanti imamatthaṃ sandhāya “yassā sacittakapakkhe cittaṃ akusalameva hoti,",
  "tika-vin09t:92_19": "ayaṃ lokavajjā nāmā”ti vuttaṃ.",
  "tika-vin09t:92_20": "“Sacittakapakkhe”ti hi idaṃ vacanaṃ acittakaṃ sandhāyāha.",
  "tika-vin09t:92_21": "Na hi ekaṃsato sacittakāya “sacittakapakkhe”ti visesane payojanaṃ atthīti,",
  "tika-vin09t:92_22": "evaṃ santepi aniyamena vuttañca niyamavasena eva gahetabbanti attho.",
  "tika-vin09t:93_0": "Tiracchānānaṃ panāti pana-",
  "tika-vin09t:93_1": "saddena thullaccayādikāraṃ nivatteti.",
  "tika-vin09t:93_2": "Kiriyāti ettha “ṭhitaṃ sādiyatī”ti vuttattā taṃ kathanti ce?",
  "tika-vin09t:93_3": "“Sādiyatī”ti vuttattā kiriyā eva.",
  "tika-vin09t:93_4": "Evaṃ sante “kāyakammaṃ manokamma”nti vattabbanti ce? Na,",
  "tika-vin09t:93_5": "pacuravohāravasena “kāyakamma”nti vuttattā.",
  "tika-vin09t:93_6": "Ubbhajāṇumaṇḍalikāya labbhati evāti likhitaṃ.",
  "tika-vin09t:93_7": "Pubbe vuttanayena saṃsandetvā gahetabbaṃ.",
  "tika-vin09t:93_8": "“Dunnikkhittassa,",
  "tika-vin09t:93_9": "bhikkhave,",
  "tika-vin09t:93_10": "padabyañjanassa atthopi dunnayo hotī”ti vadantenāpi atthassa sukhaggahaṇatthameva padabyañjanassa sunikkhittabhāvo icchito,",
  "tika-vin09t:93_11": "na akkharavacanāya,",
  "tika-vin09t:93_12": "tasmā āha “atthañhi nātho saraṇaṃ avocā”tiādi.",
  "tika-vin09t:94_0": "Paṭhamapārājikavaṇṇanā niṭṭhitā.",
  "tika-vin09t:95_0": "2. Dutiyapārājikavaṇṇanā",
  "tika-vin09t:96_0": "Gāmā vā araññā vāti lakkhaṇānupaññattikattā ādimhi vuttā.",
  "tika-vin09t:96_1": "Sabbasmiñhi vinayapiṭake gāmo,",
  "tika-vin09t:96_2": "gāmūpacāro,",
  "tika-vin09t:96_3": "gāmakkhettaṃ, gāmasīmā,",
  "tika-vin09t:96_4": "gāmasīmūpacāroti pañcavidho gāmabhedo veditabbo.",
  "tika-vin09t:96_5": "Tathā āraññakasīmāya ekaṃ agāmakaṃ araññaṃ,",
  "tika-vin09t:96_6": "saṃvidhānasikkhāpadānaṃ ekaṃ,",
  "tika-vin09t:96_7": "sagāmakaṃ ekaṃ,",
  "tika-vin09t:96_8": "avippavāsasīmāya ekaṃ,",
  "tika-vin09t:96_9": "gaṇamhāohīyanakassa ekanti pañcavidho araññabhedo veditabbo.",
  "tika-vin09t:96_10": "Tattha atthi gāmo na gāmaparihāraṃ katthaci labhati,",
  "tika-vin09t:96_11": "atthi gāmo na gāmakiccaṃ karoti,",
  "tika-vin09t:96_12": "tathā atthi araññaṃ na araññaparihāraṃ katthaci labhati,",
  "tika-vin09t:96_13": "atthi araññaṃ na araññakiccaṃ karotīti ayampi bhedo veditabbo.",
  "tika-vin09t:97_0": "Tattha avippavāsasīmāsammannanakammavācāya ṭhapetvā “gāmañca gāmūpacārañcā”ti ettha gāmo nāma parikkhitto ce,",
  "tika-vin09t:97_1": "parikkhepassa anto,",
  "tika-vin09t:97_2": "aparikkhitto ce,",
  "tika-vin09t:97_3": "parikkhepokāsato anto veditabbo.",
  "tika-vin09t:97_4": "Ayaṃ udositasikkhāpade “antogāmo”ti āgato.",
  "tika-vin09t:97_5": "Sāsaṅkasikkhāpade “antaraghara”nti āgato anāsaṅkato.",
  "tika-vin09t:97_6": "Yathāha “antaraghare nikkhipeyyāti samantā gocaragāme nikkhipeyyā”ti.",
  "tika-vin09t:97_7": "Tathā antaragharappaṭisaṃyuttānaṃ sekhiyānaṃ ayameva paricchedo veditabbo.",
  "tika-vin09t:97_8": "“Yā pana bhikkhunī ekā gāmantaraṃ gaccheyyā”ti etthāpi ayameva paricchedo adhippeto “parikkhittassa gāmassa parikkhepaṃ atikkamantiyā,",
  "tika-vin09t:97_9": "aparikkhittassa gāmassa upacāraṃ atikkamantiyā”ti vuttattā.",
  "tika-vin09t:98_0": "Yesu purāṇapotthakesu “upacāraṃ okkamantiyā”ti likhitaṃ,",
  "tika-vin09t:98_1": "taṃ vikāle gāmappavesanasikkhāpadesu āciṇṇaṃ nayaṃ gahetvā pamādena likhīyati,",
  "tika-vin09t:98_2": "na pamāṇaṃ.",
  "tika-vin09t:98_3": "Yesu ca potthakesu vikāle gāmappavesanasikkhāpadassa vibhaṅge “gāmaṃ paviseyyāti parikkhittassa gāmassa parikkhepaṃ atikkamantassa,",
  "tika-vin09t:98_4": "aparikkhittassa gāmassa upacāraṃ atikkamantassā”ti likhīyati,",
  "tika-vin09t:98_5": "sā pamādalekhā.",
  "tika-vin09t:98_6": "Upacāraṃ okkamantassāti tattha pāṭho.",
  "tika-vin09t:98_7": "Vuttañhi samantapāsādikāyaṃ “aparikkhittassa gāmassa upacāro adinnādāne vuttanayeneva veditabbo”ti.",
  "tika-vin09t:98_8": "Idha kaṅkhāvitaraṇiyampi vuttaṃ “santaṃ bhikkhuṃ anāpucchitvāti…pe…",
  "tika-vin09t:98_9": "upacāraṃ okkamantassā”tiādi.",
  "tika-vin09t:99_0": "Yaṃ pana katthaci potthake “bhikkhuniyā gāmantarādhikāre ekena pādena itarassa gāmassa parikkhepaṃ vā atikkamante,",
  "tika-vin09t:99_1": "upacāraṃ vā okkante thullaccayaṃ,",
  "tika-vin09t:99_2": "dutiyena atikkantamatte,",
  "tika-vin09t:99_3": "okkantamatte ca saṅghādiseso”ti pāṭho dissati.",
  "tika-vin09t:99_4": "Tattha “okkante,",
  "tika-vin09t:99_5": "okkantamatte”ti etāni padāni adhikāni,",
  "tika-vin09t:99_6": "kevalaṃ likhitakehi aññehi likhitāni.",
  "tika-vin09t:99_7": "Katthaci potthake “okkantamatte cā”ti padaṃ na dissati,",
  "tika-vin09t:99_8": "itaraṃ dissati.",
  "tika-vin09t:99_9": "Tāni dve padāni pāḷiyā virujjhanti.",
  "tika-vin09t:99_10": "“Aparikkhittassa gāmassa upacāraṃ atikkāmentiyā”ti hi pāḷi.",
  "tika-vin09t:99_11": "Tathā samantapāsādikāya virujjhanti.",
  "tika-vin09t:99_12": "“Parikkhepārahaṭṭhānaṃ ekena pādena atikkamati,",
  "tika-vin09t:99_13": "thullaccayaṃ,",
  "tika-vin09t:99_14": "dutiyena atikkamati,",
  "tika-vin09t:99_15": "saṅghādiseso.",
  "tika-vin09t:99_16": "Apicettha sakagāmato…pe…",
  "tika-vin09t:99_17": "ekena pādena itarassa gāmassa parikkhepe vā upacāre vā atikkante thullaccayaṃ,",
  "tika-vin09t:99_18": "dutiyena atikkantamatte saṅghādiseso”ti hi vuttaṃ.",
  "tika-vin09t:100_0": "Gaṇṭhipade cassa “parikkhepaṃ atikkāmentiyā”ti vatvā “upacārepi eseva nayo”ti vuttaṃ.",
  "tika-vin09t:100_1": "Anugaṇṭhipade ca “aparikkhittassa gāmassa upacāraṃ ‘okkamantiyā’tipi potthakesu ekaccesu dissati,",
  "tika-vin09t:100_2": "taṃ na gahetabba”nti vuttaṃ.",
  "tika-vin09t:100_3": "Aparampi vuttaṃ “aparikkhittassa gāmassa upacāraṃ ‘atikkāmentiyā’ti vacanenāpi evaṃ veditabbaṃ –",
  "tika-vin09t:100_4": "vikāle gāmappavesane dvinnaṃ leḍḍupātānaṃ eva vasena upacāro paricchinditabbo,",
  "tika-vin09t:100_5": "itarathā yathā ettha parikkhepārahaṭṭhānaṃ parikkhepaṃ viya katvā ‘atikkāmentiyā’ti vuttaṃ,",
  "tika-vin09t:100_6": "evaṃ tatthāpi ‘aparikkhittassa gāmassa upacāraṃ atikkāmentassā’ti vadeyya.",
  "tika-vin09t:100_7": "Yasmā pana tattha parikkhepārahaṭṭhānato uttarimeko leḍḍupāto upacāroti adhippeto.",
  "tika-vin09t:100_8": "Tasmā tadatthadīpanatthaṃ ‘aparikkhittassa gāmassa upacāraṃ okkamantassā’ti vutta”nti.",
  "tika-vin09t:101_0": "Yaṃ pana andhakaṭṭhakathāyaṃ parikkhepārahaṭṭhānaṃyeva upacāranti sallakkhetvā “parikkhepapaakkhepārahaṭṭhānānaṃ",
  "tika-vin09t:101_1": "ninnānākaraṇadīpanatthaṃ upacāraṃ okkamantassā”ti vuttaṃ,",
  "tika-vin09t:101_2": "pāḷivisesamasallakkhetvā “aparikkhittassa gāmassa upacāraṃ atikkamantassa idha upacāro parikkhepo yathā bhaveyya,",
  "tika-vin09t:101_3": "taṃ upacāraṃ paṭhamaṃ pādaṃ atikkāmentassa āpatti dukkaṭassa,",
  "tika-vin09t:101_4": "dutiyaṃ pādaṃ atikkāmentassa āpatti pācittiyassā”ti vuttaṃ,",
  "tika-vin09t:101_5": "taṃ na gahetabbameva pāḷiyā visesasambhavatoti.",
  "tika-vin09t:101_6": "Porāṇagaṇṭhipade “upacāraṃ atikkāmentiyā bhikkhuniyā gāmantarāpattī”ti vuttaṃ.",
  "tika-vin09t:101_7": "Tasmā idha kaṅkhāvitaraṇiyā “ekena pādena itarassa…pe…",
  "tika-vin09t:101_8": "atikkantamatte saṅghādiseso”ti ayameva pāṭho veditabbo.",
  "tika-vin09t:101_9": "Ettāvatā imesu yathāvuttesu ṭhānesu yathāvuttaparicchedova gāmoti veditabbo.",
  "tika-vin09t:101_10": "Imassa atthassa dīpanatthaṃ “gāmo nāma ekakuṭikopī”tiādi vuttaṃ.",
  "tika-vin09t:101_11": "Imassa vasena asatipi parikkhepātikkame,",
  "tika-vin09t:101_12": "upacārokkamane vā antarārāmato vā bhikkhunupassayato vā titthiyaseyyato vā paṭikkamanato vā taṃ gāmaṃ pavisantassa antarārāmaparikkhepassa,",
  "tika-vin09t:101_13": "upacārassa vā atikkamanavasena gāmapaccayā āpattiyo veditabbā.",
  "tika-vin09t:102_0": "Gāmūpacāro pana “ṭhapetvā gāmañca gāmūpacārañcā”ti ettha parikkhittassa gāmassa parikkhepova,",
  "tika-vin09t:102_1": "aparikkhittassa gāmassa parikkhepokāsova.",
  "tika-vin09t:102_2": "Vuttañhetaṃ aṭṭhakathāyaṃ “gāmūpacāroti parikkhittassa gāmassa parikkhepo,",
  "tika-vin09t:102_3": "aparikkhittassa gāmassa parikkhepokāso.",
  "tika-vin09t:102_4": "Tesu adhiṭṭhitatecīvariko bhikkhu parihāraṃ na labhatī”ti.",
  "tika-vin09t:102_5": "Kiṃ panettha kāraṇaṃ,",
  "tika-vin09t:102_6": "yena ayaṃ gāmo,",
  "tika-vin09t:102_7": "gāmūpacāro ca idha aññathā,",
  "tika-vin09t:102_8": "aññattha tathāti?",
  "tika-vin09t:102_9": "Aṭṭhuppattito “tena kho pana samayena bhikkhū ‘bhagavatā ticīvarena avippavāsasammuti anuññātā’ti antaraghare",
  "tika-vin09t:102_10": "cīvarāni nikkhipantī”ti imissā hi aṭṭhuppattiyā “ṭhapetvā gāmañca gāmūpacārañcā”ti vuttaṃ.",
  "tika-vin09t:102_11": "Tasmā yattha antaragharasaññā,",
  "tika-vin09t:102_12": "tattha avippavāsasīmā na gacchatīti veditabbā.",
  "tika-vin09t:102_13": "Tena ca udositasikkhāpade “antogāme cīvaraṃ nikkhipitvā antogāme vatthabba”nti ca “sabhāye vā dvāramūle vā,",
  "tika-vin09t:102_14": "hatthapāsā vā na vijahitabba”nti ca vuttaṃ.",
  "tika-vin09t:102_15": "Kappiyabhūmiyaṃ vasantoyeva hi kappiyabhūmiyaṃ nikkhittacīvaraṃ rakkhati.",
  "tika-vin09t:102_16": "Sāsaṅkasikkhāpade pana “yasmā yattha gāme cīvaraṃ nikkhittaṃ,",
  "tika-vin09t:102_17": "tena gāmena vippavasanto cīvarena vippavasatīti vuccati,",
  "tika-vin09t:102_18": "tasmā puna gāmasīmaṃ okkamitvā vasitvā pakkamatī”ti vuttaṃ.",
  "tika-vin09t:102_19": "Tasmiñhi sikkhāpade gāmasīmā gāmo nāmāti adhippeto.",
  "tika-vin09t:102_20": "Tattha vikāle gāmappavesanasikkhāpadavibhaṅge “parikkhittassa gāmassa parikkhepaṃ atikkamantassa āpatti pācittiyassā”ti vacanato parikkhepo na gāmo.",
  "tika-vin09t:102_21": "Kintu gāmūpacāroti lesena dassitaṃ hoti.",
  "tika-vin09t:102_22": "Imasmiṃ pana sikkhāpadavibhaṅge “gāmūpacāro nāmā”ti ārabhitvā “aparikkhittassa gāmassa gharūpacāre ṭhitassa",
  "tika-vin09t:102_23": "majjhimassa purisassa leḍḍupāto”ti iminā aparikkhittassa parikkhepokāso gāmūpacāroti siddhaṃ.",
  "tika-vin09t:102_24": "Tadatthasambhavato tasmiṃ gharūpacāre ṭhitassa leḍḍupāto gāmūpacāroti kurundaṭṭhakathāyaṃ,",
  "tika-vin09t:102_25": "mahāpaccariyampi vuttaṃ.",
  "tika-vin09t:102_26": "Upacāro hi “gāmo ekūpacāro nānūpacāro”tiādīsu dvāraṃ,",
  "tika-vin09t:102_27": "“ajjhokāso ekūpacāro”ti ettha samantā sattabbhantarasaṅkhātaṃ pamāṇaṃ,",
  "tika-vin09t:102_28": "tasmā “gāmūpacāroti parikkhittassa gāmassa parikkhepo,",
  "tika-vin09t:102_29": "aparikkhittassa gāmassa parikkhepokāso”ti andhakaṭṭhakathāyaṃ vuttanti veditabbaṃ.",
  "tika-vin09t:102_30": "Tathā kurundiyaṃ,",
  "tika-vin09t:102_31": "mahāpaccariyañca.",
  "tika-vin09t:102_32": "Tathā pāḷiyampi “ajjhārāmo nāma parikkhittassa ārāmassa anto ārāmo,",
  "tika-vin09t:102_33": "aparikkhittassa upacāro.",
  "tika-vin09t:102_34": "Ajjhāvasatho nāma parikkhittassa āvasathassa anto āvasatho,",
  "tika-vin09t:102_35": "aparikkhittassa upacāro”tiādīsu dissati.",
  "tika-vin09t:102_36": "Mahāaṭṭhakathāyaṃ pana “gāmūpacāro”tiādīsu dissati.",
  "tika-vin09t:102_37": "Tasmā dutiyo leḍḍupāto upacāroti adhippeto.",
  "tika-vin09t:103_0": "“Aparikkhittassa gāmassa upacāraṃ okkamantassa āpatti pācittiyassā”ti pāḷivisesasambhavato ca paṭhamo leḍḍupāto gāmo eva,",
  "tika-vin09t:103_1": "dutiyo gāmūpacāroti vuttaṃ.",
  "tika-vin09t:103_2": "Parikkhittassa pana gāmassa indakhīle ṭhitassa majjhimassa purisassa leḍḍupāto gāmūpacāroti vuttanti ettha bhedo natthi.",
  "tika-vin09t:103_3": "Ettāvatā parikkhittassa duvidho upacāro,",
  "tika-vin09t:103_4": "aparikkhittassa catubbidho upacāro yattha sambhavati,",
  "tika-vin09t:103_5": "yattha ca na sambhavati,",
  "tika-vin09t:103_6": "taṃ sabbaṃ dassitaṃ hoti.",
  "tika-vin09t:104_0": "Gāmakhettassa ca gāmasīmāya ca lakkhaṇaṃ aṭṭhakathāyameva vuttaṃ.",
  "tika-vin09t:104_1": "Ubhayañhi atthato ekaṃ.",
  "tika-vin09t:104_2": "Tattha gāmasīmāya gāmabhāvo sāsaṅkasikkhāpadavasena veditabbo.",
  "tika-vin09t:105_0": "Gāmasīmūpacāro nāma manussānaṃ kaṭṭhatiṇapupphaphalādiatthikānaṃ vanacarakānaṃ valañjanaṭṭhānaṃ.",
  "tika-vin09t:105_1": "Imassa gāmasīmūpacārabhāvo udositasikkhāpade,",
  "tika-vin09t:105_2": "“agāmake araññe samantā sattabbhantarā”ti āgataṭṭhāne khandhake ca veditabbo.",
  "tika-vin09t:105_3": "Ettha hi bhagavā gāmantavāsīnaṃ bhikkhūnaṃ sīmaṃ dassento “yaṃ gāmaṃ vā nigamaṃ vā upanissāya viharatī”ti vatvā dasseti.",
  "tika-vin09t:105_4": "Tadanantarameva “agāmake”tiādinā sattabbhantarasīmaṃ dasseti.",
  "tika-vin09t:105_5": "Tasmā yo bhikkhu gāmaṃ vā nigamaṃ vā upanissāya na viharati,",
  "tika-vin09t:105_6": "kevalaṃ nāvāyaṃ vā thalamaggena vā addhānamaggappaṭipanno hoti,",
  "tika-vin09t:105_7": "tassa tattha tattha sattabbhantarasīmā labbhatīti veditabbo.",
  "tika-vin09t:105_8": "Vuttañhi “ekakulassa sattho hoti,",
  "tika-vin09t:105_9": "satthe cīvaraṃ nikkhipitvā purato vā pacchato vā sattabbhantarā na vijahitabba”ntiādi.",
  "tika-vin09t:105_10": "Idameva araññaṃ sandhāya “āraññakasīmāya ekaṃ agāmakaṃ arañña”nti vuttaṃ.",
  "tika-vin09t:106_0": "Yaṃ sandhāya “agāmake araññe addhayojane addhayojane āpatti pācittiyassā”ti pāḷiyaṃ vuttaṃ.",
  "tika-vin09t:106_1": "Idaṃ saṃvidhānasikkhāpadānaṃ ekaṃ agāmakaṃ araññaṃ nāma.",
  "tika-vin09t:107_0": "Purimena pana sagharaṃ saṅgahitaṃ,",
  "tika-vin09t:107_1": "iminā tamasaṅgahitanti.",
  "tika-vin09t:107_2": "Yaṃ sandhāya gaṇamhā ohīyanādhikāre aṭṭhakathāyaṃ “agāmake araññeti ettha ‘nikkhamitvā bahi indakhīlā",
  "tika-vin09t:107_3": "sabbametaṃ arañña’nti evaṃ vuttaṃ lakkhaṇaṃ araññaṃ.",
  "tika-vin09t:107_4": "Taṃ paneta kevalaṃ gāmābhāvena ‘agāmaka’nti vuttaṃ,",
  "tika-vin09t:107_5": "na viñjhāṭavisadisatāyā”ti vuttaṃ.",
  "tika-vin09t:107_6": "Yaṃ sandhāya “āraññakaṃ nāma senāsanaṃ pañcadhanusatikaṃ pacchima”nti vuttaṃ.",
  "tika-vin09t:107_7": "Idaṃ āraññakasenāsanaṃ nāma parikkhittassa parikkhepato bahi,",
  "tika-vin09t:107_8": "aparikkhittassa pana parikkhepokāsato bahi sarukkhaṃ vā arukkhaṃ vā vihāre kunnadisamākiṇṇampi araññaṃ nāma.",
  "tika-vin09t:107_9": "Tathā “gaṇamhā ohīyanakassa eka”nti vuttaṃ.",
  "tika-vin09t:107_10": "Idaṃ araññaṃva.",
  "tika-vin09t:107_11": "Idaṃ pana pubbe agāmakabhāvena āgataṭṭhāne vuttalakkhaṇameva hutvā nikkhamitvā bahi indakhīlā dassanūpacāravijahane ekameva āpattiṃ karoti,",
  "tika-vin09t:107_12": "tato uddhaṃ anāpatti.",
  "tika-vin09t:107_13": "“Saṃvidhānasikkhāpadānaṃ eka”nti vuttaṃ pana addhayojane addhayojane ekekaṃ āpattiṃ karoti,",
  "tika-vin09t:107_14": "na tato oraṃ.",
  "tika-vin09t:107_15": "Itarāni tīṇi yathāvuttaparicchedato orameva tattha vuttavidhiṃ na sampādenti,",
  "tika-vin09t:107_16": "paraṃ sampādenti.",
  "tika-vin09t:107_17": "Evametesaṃ aññamaññanānattaṃ veditabbaṃ.",
  "tika-vin09t:108_0": "Tattha pañcavidhe gāme yo “parikkhittassa gāmassa indakhīle ṭhitassa leḍḍupāto”ti vutto,",
  "tika-vin09t:108_1": "so na katthaci vinayapiṭake upayogaṃ gato,",
  "tika-vin09t:108_2": "kevalaṃ aparikkhittassa parikkhepokāsato aparo eko leḍḍupāto gāmūpacāro nāmāti dīpanatthaṃ vutto.",
  "tika-vin09t:108_3": "Parikkhittassapi ce gāmassa eko leḍḍupāto kappiyabhūmisamāno upacāroti vutto,",
  "tika-vin09t:108_4": "pageva aparikkhittassa parikkhepokāsato eko.",
  "tika-vin09t:108_5": "So pana pākaṭattā ca ajjhokāsattā ca okkamantassa āpattiṃ karoti ṭhapetvā bhikkhuniyā gāmantarāpattiṃ.",
  "tika-vin09t:108_6": "Bhikkhuniyo hi tasmiṃ dutiyaleḍḍupātasaṅkhāte gāmūpacāre vasantī āpattiñca āpajjanti,",
  "tika-vin09t:108_7": "gāmaṃ pavisantī gāmantarāpattiñca.",
  "tika-vin09t:108_8": "Tāsañhi ṭhitaṭṭhānaṃ araññasaṅkhyaṃ gacchati “tāvadeva chāyā metabbā…pe…",
  "tika-vin09t:108_9": "tassā tayo ca nissaye,",
  "tika-vin09t:108_10": "aṭṭha ca akaraṇīyāni ācikkheyyāthā”ti vacanato.",
  "tika-vin09t:108_11": "Araññappaṭisaṃyuttānaṃ sikkhāpadānaṃ,",
  "tika-vin09t:108_12": "vikālegāmappavesanasikkhāpadassa ca bhikkhunīnaṃ asādhāraṇattā ca antarārāmabhikkhunupassayappaṭikkamanādīnaṃ",
  "tika-vin09t:108_13": "kappiyabhūmibhāvavacanato ca “ekā gaṇamhā ohīyeyyāti agāmake araññe dutiyikāya bhikkhuniyā dassanūpacāraṃ",
  "tika-vin09t:108_14": "vā savanūpacāraṃ vā vijahantiyā āpatti thullaccayassā”tiādisikkhāpadapaññattito ca bhikkhunikkhandhakanayaena",
  "tika-vin09t:108_15": "vā yasmā parikkhittassa gāmassa indakhīlato paṭṭhāya aparikkhittassa upacārato paṭṭhāya nīyati,",
  "tika-vin09t:108_16": "tattha antaraghare nikkhittacīvare sati caturaṅgasamodhānena bhikkhū vasanti,",
  "tika-vin09t:108_17": "tasmā sagāmakaṃ nāma hoti.",
  "tika-vin09t:109_0": "Avippavāsasīmāya ekaṃ nāma “na,",
  "tika-vin09t:109_1": "bhikkhave,",
  "tika-vin09t:109_2": "bhikkhuniyā araññe vatthabbaṃ,",
  "tika-vin09t:109_3": "yā vaseyya,",
  "tika-vin09t:109_4": "āpatti dukkaṭassā”ti vacanato bhikkhunīnaṃ araññavāso nāma natthīti siddhaṃ.",
  "tika-vin09t:109_5": "Tāya hi araññe bhikkhunupassaye sati antoāvāsepi dutiyikāya dassanasavanūpacāraṃ vijahantiyā āpatti.",
  "tika-vin09t:109_6": "Tasmā avippavāsasīmādhikāre “ṭhapetvā gāmañca gāmūpacārañcā”ti ettha yaṃ ṭhānaṃ ṭhapitaṃ,",
  "tika-vin09t:109_7": "tattheva bhikkhunupassayopi kappati,",
  "tika-vin09t:109_8": "na tato paraṃ.",
  "tika-vin09t:110_0": "Tāsañca avippavāsasīmākammavācāyaṃ “ṭhapetvā gāmañca gāmūpacārañcā”ti vacanaṃ natthīti katvā tesveva gāmagāmūpacāresu pharati.",
  "tika-vin09t:110_1": "Tato paraṃ dutiyesu leḍḍupātādīsu tāsaṃ akappiyabhūmikattā na samānasaṃvāsakasīmā araññe pharati bhikkhūnaṃ gāmagāmūpacāraṃ viya.",
  "tika-vin09t:110_2": "Tasmā vuttaṃ “bhikkhuniyā ṭhapetvā gāmantarāpatti”nti.",
  "tika-vin09t:111_0": "Evaṃ tāva pañcavidhaṃ gāmabhedaṃ,",
  "tika-vin09t:111_1": "araññabhedañca ñatvā idāni “atthi gāmo na gāmaparihāraṃ katthaci labhatī”tiādibhedo veditabbo.",
  "tika-vin09t:111_2": "Tattha yo aṭṭhakathāyaṃ “amanusso nāma yo sabbaso vā manussānaṃ abhāvena yakkhapariggahabhūto”ti vutto,",
  "tika-vin09t:111_3": "so gāmo na gāmaparihāraṃ katthaci sikkhāpade labhati.",
  "tika-vin09t:111_4": "Yañhi sandhāya aṭṭhakathāyaṃ “taṃ panetaṃ buddhakāle,",
  "tika-vin09t:111_5": "cakkavattikāle ca nagaraṃ hoti,",
  "tika-vin09t:111_6": "sesakāle suññaṃ hoti yakkhapariggahita”nti vuttaṃ.",
  "tika-vin09t:111_7": "Yo pana paṭirājacorādīhi viluttattā,",
  "tika-vin09t:111_8": "kevalaṃ bhayena vā chaḍḍito sagharova antarahitagāmabhūto,",
  "tika-vin09t:111_9": "so “gāmantare gāmantare āpatti pācittiyassā”ti vuttapācittiyaṃ janeti,",
  "tika-vin09t:111_10": "vikāle gāmappavesanaṃ,",
  "tika-vin09t:111_11": "sekhiye cattāri janetīti veditabbā.",
  "tika-vin09t:111_12": "Yo pana gāmo yato vā manussā kenacideva karaṇīyena punapi āgantukāmā eva apakkantāti vutto,",
  "tika-vin09t:111_13": "amanusso so pakatigāmasadisova.",
  "tika-vin09t:112_0": "Atthi araññaṃ na araññaparihāraṃ katthaci labhatīti ettha “ajjhokāso ekūpacāro nāma agāmake araññe samantā sattabbhantarā ekūpacāro,",
  "tika-vin09t:112_1": "tato paraṃ nānūpacāro”ti ettha yvāyaṃ nānūpacāroti vutto,",
  "tika-vin09t:112_2": "taṃ veditabbaṃ.",
  "tika-vin09t:112_3": "Yo pana parikkhittassa ekaleḍḍupātasaṅkhāto gāmūpacāranāmako gāmo,",
  "tika-vin09t:112_4": "yo vā sattho nātirekacātumāsaniviṭṭho,",
  "tika-vin09t:112_5": "so atthi gāmo na gāmakiccaṃ karoti.",
  "tika-vin09t:112_6": "Na hi taṃ ṭhānaṃ okkamanto gāmappavesanāpattiṃ āpajjati.",
  "tika-vin09t:112_7": "Yaṃ pana gāmasīmāya pariyāpannaṃ manussānaṃ valañjanaṭṭhānabhūtaṃ araññaṃ,",
  "tika-vin09t:112_8": "taṃ atthi araññaṃ na araññakiccaṃ karoti nāma.",
  "tika-vin09t:112_9": "Na hi tattha āraññakasīmā labbhatīti.",
  "tika-vin09t:112_10": "Ettāvatā “gāmā vā araññā vā”ti imissā anupaññattiyā lakkhaṇānupaññattibhāvo dassito hoti.",
  "tika-vin09t:113_0": "“Gonisādiniviṭṭhopi gāmo”ti ettha sace tassa gāmassa gāmakhettaparicchedo atthi,",
  "tika-vin09t:113_1": "sabbopi eko gāmo. No ce,",
  "tika-vin09t:113_2": "upacārena vā parikkhepena vā paricchinditabbo.",
  "tika-vin09t:113_3": "Sace gāmakhette sati kānici tāni gharāni aññamaññaupacārappahonakaṃ ṭhānaṃ atikkamitvā dūre dūre katāni honti,",
  "tika-vin09t:113_4": "vikāle gāmappavese upacārova pamāṇaṃ.",
  "tika-vin09t:113_5": "Antaragharappaṭisaṃyuttesu sekhiyesu,",
  "tika-vin09t:113_6": "bhikkhuniyā gāmantarāpattīsu ca gharānaṃ parikkhepārahaṭṭhānaṃ pamāṇaṃ,",
  "tika-vin09t:113_7": "uposathādikammānaṃ gāmakhettaṃ pamāṇaṃ,",
  "tika-vin09t:113_8": "āraññakasenāsanassa āsannagharassa dutiyaleḍḍupātato paṭṭhāya pañcadhanusatantaratā pamāṇanti evaṃ no paṭibhānanti ācariyā.",
  "tika-vin09t:114_0": "“Yampi ekasmiṃyeva gāmakhette ekaṃ padesaṃ ‘ayampi visuṃgāmo hotū’ti paricchinditvā rājā kassaci deti,",
  "tika-vin09t:114_1": "sopi visuṃgāmasīmā hotiyevā”ti aṭṭhakathāvacanato taṃ pavisantiyā bhikkhuniyā gāmantarāpatti hoti eva.",
  "tika-vin09t:114_2": "Sace tattha vihāro vā devakulaṃ vā sabhā vā gehaṃ vā natthi,",
  "tika-vin09t:114_3": "kevalaṃ vatthumattakameva hoti,",
  "tika-vin09t:114_4": "gāmoti vinayakammaṃ sabbaṃ tattha kappati.",
  "tika-vin09t:114_5": "“Amanusso gāmo”ti hi vuttaṃ.",
  "tika-vin09t:114_6": "Tañca ṭhānaṃ itarassa gāmassa parikkhepabbhantare vā upacārabbhantare vā hoti,",
  "tika-vin09t:114_7": "vikāle gāmappavesanaṃ āpucchitvāva gantabbaṃ. No ce,",
  "tika-vin09t:114_8": "araññaṃ viya yathāsukhaṃ gantabbaṃ.",
  "tika-vin09t:114_9": "Tattha ce ārāmo vā titthiyaseyyādīsu aññatarovā hoti,",
  "tika-vin09t:114_10": "laddhakappameva.",
  "tika-vin09t:114_11": "Bhikkhunupassayo ce hoti,",
  "tika-vin09t:114_12": "gāmaṃ piṇḍāya pavisantiyā bhikkhuniyā gāmantarāpatti pariharitabbā.",
  "tika-vin09t:114_13": "“Araññaṃ nāma ṭhapetvā gāmañca gāmūpacārañca avasesaṃ araññaṃ nāmā”ti ettha parikkhepe sati yathāvuttaparicchedaṃ",
  "tika-vin09t:114_14": "gāmameva ṭhapetvā avasesaṃ tassa upacāraṃ,",
  "tika-vin09t:114_15": "tato parañca araññaṃ nāma,",
  "tika-vin09t:114_16": "parikkhepe asati yathāvuttaparicchedaṃ gāmūpacārameva ṭhapetvā tato paraṃ avasesaṃ araññaṃ nāmāti adhippāyo.",
  "tika-vin09t:114_17": "Evaṃ sati “nikkhamitvā bahi indakhīlā sabbametaṃ arañña”nti vuttalakkhaṇe agāmake araññe gaṇamhāohīyanāpatti,",
  "tika-vin09t:114_18": "tattha avippavāsasīmāya pharaṇaṃ vikāle gāmappavesanāpattiyā anāpattīti evamādivinayavidhi sameti,",
  "tika-vin09t:114_19": "aññathā na sameti.",
  "tika-vin09t:115_0": "“Ṭhapetvā gāmūpacāraṃ avasesaṃ araññaṃ nāmā”ti vutte gāmūpacārato paro araññanti siddhe “ṭhapetvā gāma”nti visesattho na dissati,",
  "tika-vin09t:115_1": "gāmassa pana araññabhāvappasaṅgabhayā vuttanti ce? Na,",
  "tika-vin09t:115_2": "gāmūpacārassa abhāvappasaṅgato.",
  "tika-vin09t:115_3": "Sati hi gāme gāmūpacāro hoti,",
  "tika-vin09t:115_4": "so ca tava matena araññabhūto.",
  "tika-vin09t:115_5": "Kuto dāni gāmūpacāro.",
  "tika-vin09t:115_6": "Gāmūpacāropi ce araññasaṅkhyaṃ gacchati,",
  "tika-vin09t:115_7": "parova gāmoti katvā na yuttaṃ gāmassa araññabhāvappasaṅgato ca.",
  "tika-vin09t:115_8": "Tasmā “gāmā vā araññā vā”ti ettha gāmūpacāropi “gāmo” tveva saṅgahito.",
  "tika-vin09t:115_9": "Tasmā gāmassa araññabhāvappasaṅgo na yujjati.",
  "tika-vin09t:115_10": "Yadi evaṃ “ṭhapetvā gāmaṃ avasesaṃ araññaṃ nāmā”ti ettakaṃ vattabbanti ce? Na,",
  "tika-vin09t:115_11": "araññassa paricchedajānanappasaṅgato.",
  "tika-vin09t:115_12": "Tathā hi vutto “araññaparicchedo na paññāyatī”ti no laddhi.",
  "tika-vin09t:115_13": "Gāmūpacārapariyanto hi idha gāmo nāma.",
  "tika-vin09t:115_14": "Yadi evaṃ “gāmassa ca araññassa ca paricchedadassanatthaṃ vutta”nti aṭṭhakathāyaṃ vattabbaṃ,",
  "tika-vin09t:115_15": "“araññassa paricchedadassanatthaṃ vutta”nti kimatthaṃ vuttanti ce? Vuccate –",
  "tika-vin09t:115_16": "aṭṭhakathācariyena paṭhamagāmūpacāraṃyeva sandhāya vuttaṃ “araññaparicchedadassanattha”nti sabbasikkhāpade",
  "tika-vin09t:115_17": "hi bāhiraindakhīlato paṭṭhāya gāmūpacāraṃ araññaṃ nāma.",
  "tika-vin09t:115_18": "Gāmaparicchedavacane payojanaṃ panettha natthi parikkhepeneva pākaṭabhūtattā.",
  "tika-vin09t:115_19": "Dutiyagāmūpacārova gāmassa paricchedadassanatthaṃ vutto parikkhepabhāvena apākaṭattā.",
  "tika-vin09t:115_20": "Tattha paṭhamagāmūpacāro ce araññaparicchedadassanatthaṃ vutto,",
  "tika-vin09t:115_21": "tattha na vattabbo.",
  "tika-vin09t:115_22": "“Nikkhamitvā indakhīlā sabbametaṃ arañña”nti vattabbaṃ.",
  "tika-vin09t:115_23": "Evaṃ sante subyattataraṃ araññaparicchedo dassito hoti,",
  "tika-vin09t:115_24": "micchāgāho ca na hoti.",
  "tika-vin09t:116_0": "“Majjhimassa purisassa leḍḍupāto”ti hi vutte ayaṃ gāmūpacārova araññaṃ gāmūpacārassa vibhaṅgattā.",
  "tika-vin09t:116_1": "Yadi araññaparicchedadassanatthaṃ vuttaṃ,",
  "tika-vin09t:116_2": "avuttakameva,",
  "tika-vin09t:116_3": "araññato paranti ca micchāgāho hotīti ce,",
  "tika-vin09t:116_4": "nanu vuttaṃ “paṭhamameva idaṃ parikkhittassa gāmassa upacāraniyamanatthaṃ vutta”nti?",
  "tika-vin09t:116_5": "Araññaparicchedadassanatthaṃ kiñcāpi “gāmūpacāro”tiādi āraddhaṃ,",
  "tika-vin09t:116_6": "indakhīle ṭhitassa majjhimassa purisassa leḍḍupātoti pana evaṃ vacanappayojanaṃ.",
  "tika-vin09t:116_7": "Aparikkhittassa ca gāmassa yvāyaṃ leḍḍupāto upacāro”ti mahāaṭṭhakathāyaṃ vutto,",
  "tika-vin09t:116_8": "tassa niyamananti vuttaṃ hoti.",
  "tika-vin09t:116_9": "Kathaṃ paññāyatīti ce?",
  "tika-vin09t:116_10": "“Araññaṃ nāmā”ti padaṃ anuddharitvā “gāmūpacāro nāmā”ti uddharaṇassa katattā.",
  "tika-vin09t:116_11": "Tattha “gāmūpacāro nāmā”ti mātikāyaṃ avijjamānaṃ padaṃ uddharanto tayo atthavase dasseti.",
  "tika-vin09t:116_12": "Seyyathidaṃ –",
  "tika-vin09t:116_13": "araññaparicchedadassanameko attho,",
  "tika-vin09t:116_14": "aparikkhittassa gāmassa upacārena saddhiṃ paricchedadassanameko,",
  "tika-vin09t:116_15": "na kevalaṃ aparikkhittassayeva upacāro vinayādhikāre sappayojano dassitabbo,",
  "tika-vin09t:116_16": "nippayojanopi parikkhittassa upacāro iminā pariyāyena labbhatīti anusaṅgappayojanameko atthopi veditabbo.",
  "tika-vin09t:117_0": "“Aparikkhittassa gāmassa gharūpacāre ṭhitassa majjhimassa purisassa leḍḍupāto”ti idaṃ bhagavā tayo atthavase paṭicca abhāsi.",
  "tika-vin09t:117_1": "Seyyathidaṃ –",
  "tika-vin09t:117_2": "aparikkhittassa gāmassa paricchedadassanameko,",
  "tika-vin09t:117_3": "avippavāsasīmādhikāre ayameva gāmūpacāroti dassanameko,",
  "tika-vin09t:117_4": "tattha ṭhitassa dutiyo leḍḍupāto sabbattha gāmappaṭisaṃyuttesu sikkhāpadesu sakiccako upacāroti dassanamekoti",
  "tika-vin09t:117_5": "evaṃ bhagavā attano desanāvilāsappattiyā ekekapaduddhāraṇena tayo atthavase dassetīti veditabbaṃ.",
  "tika-vin09t:118_0": "Tathā avippavāsasīmākammavācāya “ṭhapetvā gāmañca gāmūpacārañcā”ti etthāpi parikkhepe sati gāmaṃ ṭhapetvā,",
  "tika-vin09t:118_1": "asati gāmūpacāraṃ ṭhapetvāti attho.",
  "tika-vin09t:118_2": "Parikkhittassa,",
  "tika-vin09t:118_3": "aparikkhittassa ca majjhe ārāme avippavāsasīmāsammannanakāle ayaṃ nayo ativiya yujjati.",
  "tika-vin09t:118_4": "Ubhayaparivajjanato pubbe vuttanayena vā ubhayattha ubhayaṃ labbhateva.",
  "tika-vin09t:118_5": "“Antarārāmesu pana āciṇṇakappā bhikkhū avippavāsasīmaṃ sammannantī”ti gaṇṭhipade vuttaṃ.",
  "tika-vin09t:118_6": "“Antaragharappaṭisaṃyuttānaṃ sekhiyānaṃ antarārāmesu asambhavato antarārāmo na gāmasaṅkhaṃ gacchati,",
  "tika-vin09t:118_7": "tasmā tatthapi avippavāsasīmā ruhatevā”ti eke.",
  "tika-vin09t:118_8": "Te bhikkhū dutiyassa gāmūpacārassa gāmasaṅkhāsabhāvato tāsaṃ imāya dutiyāya avippavāsakammavācāya abhāvaṃ dassetvā paṭikkhipitabbā.",
  "tika-vin09t:118_9": "Ajjhārāmo pana gāmopi samāno titthiyaseyyādi viya kappiyabhūmīti veditabbo.",
  "tika-vin09t:119_0": "Āpattiyā paricchedaṃ, tathānāpattiyāpi ca;",
  "tika-vin09t:120_0": "Dassetuṃ gāmasambandha-sikkhāpadavibhāvane.",
  "tika-vin09t:121_0": "Gāmagāmūpacārā dve, dassitā idha tādinā;",
  "tika-vin09t:122_0": "Sīmā sīmūpacārā tu, anekantāti nuddhaṭā.",
  "tika-vin09t:123_0": "Upacārā ca dve honti, bāhirabbhantarabbasā;",
  "tika-vin09t:124_0": "Parikkhittāparikkhitta-bhedā ce caturo siyuṃ.",
  "tika-vin09t:125_0": "Ayañhi upacārasaddo vinayapiṭake “anujānāmi,",
  "tika-vin09t:125_1": "bhikkhave,",
  "tika-vin09t:125_2": "agilānenapi ārāme ārāmūpacāre chattaṃ dhāretu”nti evamādīsu bāhire upacāre dissati.",
  "tika-vin09t:125_3": "Bāhiro upacāro nāma parikkhepato,",
  "tika-vin09t:125_4": "parikkhepārahaṭṭhānato vā eko leḍḍupāto.",
  "tika-vin09t:125_5": "“Ajjhārāmo nāma parikkhittassa ārāmassa antoārāmo,",
  "tika-vin09t:125_6": "aparikkhittassa upacāro.",
  "tika-vin09t:125_7": "Ajjhāvasatho nāma parikkhittassa āvasathassa antoāvasatho,",
  "tika-vin09t:125_8": "aparikkhittassa upacāro”tiādīsu pana upacārasaddo abbhantare upacāre dissati.",
  "tika-vin09t:125_9": "Abbhantaro upacāro ca nāma parikkhepo,",
  "tika-vin09t:125_10": "parikkhepārahaṭṭhānañca hoti.",
  "tika-vin09t:125_11": "Idha pana parikkhepo “ajjhārāmo,",
  "tika-vin09t:125_12": "ajjhāvasatho”ti vā na vuccati,",
  "tika-vin09t:125_13": "anto eva ārāmo,",
  "tika-vin09t:125_14": "āvasathoti vā.",
  "tika-vin09t:125_15": "Tesu bāhirabbhantarabhedabhinnesu dvīsu upacāresu avippavāsasīmādhikāre “ṭhapetvā gāmañca gāmūpacārañcā”ti",
  "tika-vin09t:125_16": "ettha gāmūpacāro nāma abbhantarūpacāro adhippeto,",
  "tika-vin09t:125_17": "na bāhiro.",
  "tika-vin09t:125_18": "Bhikkhuniyā araññasaññitatāya tassa bāhirassa,",
  "tika-vin09t:125_19": "tassā gāmantarāpattiyā ṭhānabhūtattā ca abbhantaraupacārassāti idamettha kāraṇadvayaṃ veditabbaṃ.",
  "tika-vin09t:125_20": "Tattha idha adinnādānapārājikavibhaṅgeyeva paṭhamo gāmūpacāro dassito,",
  "tika-vin09t:125_21": "so bāhiro,",
  "tika-vin09t:125_22": "dutiyo abbhantaroti veditabbo.",
  "tika-vin09t:125_23": "Paṭhamena ca aparikkhittassa gāmassa dutiyaleḍḍupātasaṅkhāto bāhiro upacāro,",
  "tika-vin09t:125_24": "dutiyena ca parikkhittassa gāmassa parikkhepato bāhirasaṅkhāto abbhantaro upacāro lesena dassitoti veditabbo.",
  "tika-vin09t:125_25": "Evaṃ cattāropi upacārā idha bhagavatā desanāvilāsappattena desanālīlāya dassitā hontīti ayaṃ nayo suṭṭhu",
  "tika-vin09t:125_26": "lakkhetvā ācariyehi sammantayitvā yathānurūpaṃ tattha yojetabbo.",
  "tika-vin09t:125_27": "Itarathā –",
  "tika-vin09t:126_0": "Asambudhaṃ buddhamahānubhāvaṃ;",
  "tika-vin09t:127_0": "Dhammassa gambhīranayattatañca;",
  "tika-vin09t:128_0": "Yo vaṇṇaye naṃ vinayaṃ aviññū;",
  "tika-vin09t:129_0": "So duddaso sāsananāsahetu.",
  "tika-vin09t:130_0": "Pāḷiṃ tadatthañca asambudhañhi;",
  "tika-vin09t:131_0": "Nāseti yo aṭṭhakathānayañca;",
  "tika-vin09t:132_0": "Anicchayaṃ nicchayato parehi;",
  "tika-vin09t:133_0": "Gāmoti teyeva purakkhato so.",
  "tika-vin09t:134_0": "Anukkameneva mahājanena;",
  "tika-vin09t:135_0": "Purakkhato paṇḍitamāni bhikkhu;",
  "tika-vin09t:136_0": "Apaṇḍitānaṃ vimatiṃ akatvā;",
  "tika-vin09t:137_0": "Ācariyalīlaṃ purato karoti.",
  "tika-vin09t:138_0": "Tattha hi pāḷiyaṃ “gāmassa upacāro gāmūpacāro,",
  "tika-vin09t:138_1": "gāmasaṅkhāto upacāro gāmūpacāro nāmā”ti uddharitvā gāmassa upacāraṃ dassento “indakhīle ṭhitassa majjhimassa",
  "tika-vin09t:138_2": "purisassa leḍḍupāto”ti vatvā puna gāmasaṅkhātaṃ upacāraṃ dassento “gharūpacāre ṭhitassa majjhimassa purisassa",
  "tika-vin09t:138_3": "leḍḍupāto”ti vuttaṃ.",
  "tika-vin09t:138_4": "Imamatthaṃ sandhāya vikāle gāmappavesanagāmantaraaappavāsasammutiādīsu parikkhepārahaṭṭhānameva gāmūpacāranti vuttanti likhitaṃ.",
  "tika-vin09t:139_0": "Atthato ekanti ettha saṅkhāsaddaṃ saṅkhātasaddena samānayati.",
  "tika-vin09t:139_1": "“Ādiyeyyā”ti idaṃ pañcavīsatiyā avahārānaṃ sādhāraṇapadaṃ.",
  "tika-vin09t:139_2": "Ṭhānācāvanavasena ca khīlādīni saṅkāmetvā khettādiggahaṇavasena cāti attho.",
  "tika-vin09t:139_3": "Ṭhānācāvane yathā sāmikassa dhuranikkhepādiṃ anoloketvāva āpatti,",
  "tika-vin09t:139_4": "tathā ihāpīti gahetabbā.",
  "tika-vin09t:140_0": "“Asukaṃ nāma bhaṇḍaṃ avaharissāmī”ti sabbesaṃ ekāsayattā “ekenāpī”ti vuttaṃ.",
  "tika-vin09t:140_1": "Yadi āṇatti icchitabbā,",
  "tika-vin09t:140_2": "saṃvidhāvahāro nāma eko avahāro parihāyitabbo.",
  "tika-vin09t:141_0": "Okāsaparikappe ṭhānācāvanāya gahitampi okāsaparikappitattā rakkhati.",
  "tika-vin09t:141_1": "Okāsātikkamova pamāṇaṃ pubbe asuddhacittena gahitattā.",
  "tika-vin09t:141_2": "Idāni suddhacittena gahitepi hoti evāti vadanti,",
  "tika-vin09t:141_3": "taṃ na sundaraṃ.",
  "tika-vin09t:141_4": "Ettha pana vinicchayo samantapāsādikaṃ oloketvā gahetabbo.",
  "tika-vin09t:142_0": "Uddhāro natthīti ṭhānācāvanaṃ natthīti attho.",
  "tika-vin09t:143_0": "Uddhatamatte avahāro sakalassa payogassa niṭṭhāpitattā,",
  "tika-vin09t:143_1": "na atthasādhakavasena.",
  "tika-vin09t:143_2": "Uddhāreyeva rakkhatīti ettha eva-",
  "tika-vin09t:143_3": "saddena pātane na rakkhatīti atthe siddhepi atthasādhakavasena atthaṃ dassetuṃ “taṃ uddharitvā”tiādi vuttaṃ.",
  "tika-vin09t:144_0": "“Pathabyārājapadesarājādayo bahū,",
  "tika-vin09t:144_1": "tesaṃ saṅgaṇhanatthaṃ ‘rājāno’ti bahuvacanaṃ vutta”nti likhitaṃ.",
  "tika-vin09t:144_2": "Kiñcāpi bahuvacanaṃ kataṃ,",
  "tika-vin09t:144_3": "idaṃ pana ekaṃ bimbisāramevāti daṭṭhabbaṃ.",
  "tika-vin09t:144_4": "Rājānoti kiñci aniddisitvā sādhāraṇavasena kiñcāpi vuttaṃ,",
  "tika-vin09t:144_5": "idaṃ pana bimbisāramevāti.",
  "tika-vin09t:145_0": "Pubbappayogeti ettha gamanakāle maggasodhanādhikaraṇe apācittiyakhette dukkaṭaṃ,",
  "tika-vin09t:145_1": "latācchedanādīsu pācittiyameva.",
  "tika-vin09t:145_2": "Gantvā pana kumbhimatthake jātalatādicchedane sahapayogattā dukkaṭaṃ.",
  "tika-vin09t:145_3": "“Ekabhaṇḍe evaṃ bhāriyamidaṃ,",
  "tika-vin09t:145_4": "‘tvampi ekapassaṃ gaṇha,",
  "tika-vin09t:145_5": "ahampi ekapassaṃ gaṇhāmī’ti saṃvidahitvā ubhayesaṃ payogena ṭhānācāvane kate kāyavācācittehi samuṭṭhāti.",
  "tika-vin09t:145_6": "Aññathā sāhatthikaṃ vā āṇattikassa aṅgaṃ na hoti,",
  "tika-vin09t:145_7": "āṇattikaṃ vā sāhatthikassāti vuttalakkhaṇena virujjhatī”ti vinayagaṇṭhipade likhitaṃ. Pi-",
  "tika-vin09t:145_8": "saddo panettha tattheva likhito.",
  "tika-vin09t:146_0": "Kāyavācāsamuṭṭhānaṃ, yassā āpattiyā siyā;",
  "tika-vin09t:147_0": "Tatra vācaṅgaṃ cittaṃva, kammaṃ nassā vidhīyati.",
  "tika-vin09t:148_0": "Kiriyākiriyādikaṃ yañce, yampi kammattayaṃ bhave;",
  "tika-vin09t:149_0": "Na yuttaṃ taṃ viruddhattā, kammamekaṃva yujjatīti. ;",
  "tika-vin09t:150_0": "Dutiyapārājikavaṇṇanā niṭṭhitā.",
  "tika-vin09t:151_0": "3. Tatiyapārājikavaṇṇanā",
  "tika-vin09t:152_0": "Yathā ñātapariññā dhammānaṃ sabhāvajānanameva “idaṃ rūpaṃ,",
  "tika-vin09t:152_1": "ayaṃ vedanā”ti,",
  "tika-vin09t:152_2": "tīraṇapariññā pana dhammasabhāvena saddhiṃ aniccādivasena pavattamānaṃ “rūpaṃ aniccanti vā”tiādi,",
  "tika-vin09t:152_3": "evamidha saddhiṃ cetetvā ekattenāpi pāṇātipātābhāvā “jīvitā voropeyyā”ti vuttaṃ.",
  "tika-vin09t:152_4": "“Manussaviggaha”nti vuttattā gabbhaseyyakānaṃ vasena sabbasukhumaattabhāvato paṭṭhāya dassetuṃ “kalalato paṭṭhāyā”ti āha.",
  "tika-vin09t:152_5": "Ettha jīvitā voropento paccuppannato viyojeti.",
  "tika-vin09t:152_6": "Tattha khaṇapaccuppannaṃ na sakkā voropetuṃ,",
  "tika-vin09t:152_7": "santatipaccuppannaṃ vā addhāpaccuppannaṃ vā sakkā. Kathaṃ?",
  "tika-vin09t:152_8": "Tasmiñhi upakkame kate laddhūpakkamaṃ jīvitadasakaṃ nirujjhamānaṃ dubbalassa parihīnavegassa paccayo hoti.",
  "tika-vin09t:152_9": "Santatipaccuppannaṃ yathā dve tayo javanavāre javitvā nirujjhati,",
  "tika-vin09t:152_10": "addhāpaccuppannañca tadanurūpaṃ katvā nirujjhati,",
  "tika-vin09t:152_11": "tathā paccayo hoti.",
  "tika-vin09t:152_12": "Tato santatipaccuppannaṃ vā addhāpaccuppannaṃ vā yathāparicchinnakālaṃ apatvā antarāva nirujjhati.",
  "tika-vin09t:152_13": "Evaṃ tadubhayampi voropetuṃ sakkā.",
  "tika-vin09t:152_14": "Tasmā paccuppannaṃ viyojeti.",
  "tika-vin09t:153_0": "“Imassa panatthassā”ti vohāravasena vuttamatthaṃ paramatthavasena āvibhāvatthaṃ “pāṇo veditabbo”tiādi vuttaṃ.",
  "tika-vin09t:153_1": "Kāyaviññattisahitāya cetanāya payujjatīti payogo, ko so?",
  "tika-vin09t:153_2": "Sarīre satthādīnaṃ gamanaṃ paharaṇanti kāyavacīviññattisahitāya cetanāya parasarīre satthapātanaṃ.",
  "tika-vin09t:153_3": "Dūre ṭhitanti dūre vā tiṭṭhatu,",
  "tika-vin09t:153_4": "samīpe vā.",
  "tika-vin09t:153_5": "Hatthato muttena pahāro nissaggiyo.",
  "tika-vin09t:153_6": "Tatthāti nissaggiyappayoge.",
  "tika-vin09t:153_7": "Yo koci maratūti ettha mahājanasamūhe na sakkā.",
  "tika-vin09t:153_8": "Yassūpari saro patati,",
  "tika-vin09t:153_9": "tasseva jīvitamaraṇaṃ kātuṃ,",
  "tika-vin09t:153_10": "na yassa kassaci jīvitamaraṇaṃ.",
  "tika-vin09t:153_11": "Āṇāpananti vacīviññattisahitāya cetanāya adhippetatthasādhanaṃ.",
  "tika-vin09t:153_12": "Teneva “sāvetukāmo na sāvetī”ti vuttaṃ.",
  "tika-vin09t:153_13": "Āṇattiniyāmakāti āṇattikappayogasādhikā.",
  "tika-vin09t:153_14": "Etesu hi avirajjhitesu eva āṇattipayogo hoti,",
  "tika-vin09t:153_15": "na aññathā.",
  "tika-vin09t:154_0": "Rūpūpahāroti ettha –",
  "tika-vin09t:155_0": "“Mamālābhena esitthī, maratū”ti samīpago;",
  "tika-vin09t:156_0": "Duṭṭhacitto sace yāti, hoti so itthimārako.",
  "tika-vin09t:157_0": "Bhikkhatthāya sace yāti, jānantopi na mārako;",
  "tika-vin09t:158_0": "Anatthiko hi so tassā, maraṇena upekkhako.",
  "tika-vin09t:159_0": "Viyogena ca me jāyā, jananī ca na jīvati;",
  "tika-vin09t:160_0": "Iti jānaṃ viyuñjanto, tadatthiko hoti mārako.",
  "tika-vin09t:161_0": "Pabbajjādinimittañce, yāti jānaṃ na mārako;",
  "tika-vin09t:162_0": "Anatthiko hi so tassā, maraṇena upekkhako.",
  "tika-vin09t:163_0": "Hārakasaddassa bhedato atthaṃ vitthāretvā ubhayampi ekamevāti dassetuṃ “satthañca taṃ hārakañcā”tiādi vuttaṃ.",
  "tika-vin09t:163_1": "Etena thāvarappayogaṃ dasseti sāhatthikādīsu payogesu.",
  "tika-vin09t:163_2": "“Iti cittamano”ti uddharitvāpi itisaddassa attho na tāva vutto.",
  "tika-vin09t:163_3": "Kiñcāpi na vutto,",
  "tika-vin09t:163_4": "adhikāravasena pana āgataṃ itisaddaṃ yojetvā iti cittasaṅkappoti ettha “maraṇasaññī maraṇacetano maraṇādhippāyo”ti",
  "tika-vin09t:163_5": "vuttattā maraṇaṃyeva vakkhatīti veditabbo.",
  "tika-vin09t:163_6": "Vuttanayenāti chappayogavasena.",
  "tika-vin09t:163_7": "Sāhatthikanissaggiyappayogesu sanniṭṭhāpakacetanāya sattamāya saha uppannakāyaviññattiyā sāhatthikatā veditabbā.",
  "tika-vin09t:163_8": "Āṇattike pana sattahipi cetanāhi saha vacīviññattisambhavato satta satta saddā ekato hutvā ekekakkharabhāvaṃ",
  "tika-vin09t:163_9": "gantvā yattakehi akkharehi attano adhippāyaṃ viññāpenti,",
  "tika-vin09t:163_10": "tadavasānakkharasamuṭṭhāpikāya sattamacetanāya sahajātavacīviññattiyā āṇattikatā veditabbā.",
  "tika-vin09t:164_0": "Tatiyapārājikavaṇṇanā niṭṭhitā.",
  "tika-vin09t:165_0": "4. Catutthapārājikavaṇṇanā",
  "tika-vin09t:166_0": "Idheva saṅgahanti “iti jānāmi,",
  "tika-vin09t:166_1": "iti passāmī”ti pade kathanti ce,",
  "tika-vin09t:166_2": "“iti jānāmī”tiādimāha.",
  "tika-vin09t:166_3": "Kevalaṃ “pāpicchatāyā”ti vacanato mandattā momūhattā samudācarantassa anāpattīti dīpitaṃ.",
  "tika-vin09t:166_4": "“Atītakāle sotāpannomhī”ti vadanto pariyāyena vadati,",
  "tika-vin09t:166_5": "“yo te vihāre vasati,",
  "tika-vin09t:166_6": "so bhikkhu arahā”tiādīsu viya sikkhāpadepi “iti jānāmī”ti paccuppannameva vuttaṃ.",
  "tika-vin09t:167_0": "Catutthapārājikavaṇṇanā niṭṭhitā.",
  "tika-vin09t:168_0": "Mātughātakapitughātakaarahantaghātakā tatiyapārājikaṃ āpannā,",
  "tika-vin09t:168_1": "bhikkhunidūsako,",
  "tika-vin09t:168_2": "lambīādayo ca cattāro paṭhamapārājikaṃ āpannā evāti katvā kuto catuvīsatīti ce? Na,",
  "tika-vin09t:168_3": "adhippāyājānanato.",
  "tika-vin09t:168_4": "Mātughātakādayo hi cattāro idhānupasampannā eva adhippetā,",
  "tika-vin09t:168_5": "lambīādayo cattāro kiñcāpi paṭhamapārājikena saṅgahitā,",
  "tika-vin09t:168_6": "yasmā pana ekena pariyāyena methunadhammaṃ paṭisevino honti,",
  "tika-vin09t:168_7": "tasmā visuṃ vuttā.",
  "tika-vin09t:168_8": "Na labhati bhikkhūhīti ettha “uposathādibhedaṃ saṃvāsa”nti ettakaṃ vuttaṃ.",
  "tika-vin09t:168_9": "Vinayaṭṭhakathāyaṃ “uposathappavāraṇāpātimokkhuddesasaṅghakammappabheda”nti vuttaṃ.",
  "tika-vin09t:168_10": "Pāḷiyaṃ “saṃvāso nāma ekakammaṃ ekuddeso samasikkhatā”ti vuttaṃ.",
  "tika-vin09t:168_11": "Tividhenāpi saṅghakammaṃ kātuṃ na vaṭṭatīti paṭikkhittaṃ. “Na,",
  "tika-vin09t:168_12": "bhikkhave,",
  "tika-vin09t:168_13": "gahaṭṭhena nisinnaparisāya pātimokkhaṃ uddisitabba”ntiādi pātimokkhappavāraṇāsu eva āgataṃ,",
  "tika-vin09t:168_14": "aññesu ca evarūpesu ṭhānesu sesaṃ kammaṃ kātuṃ natthi paṭikkhepo.",
  "tika-vin09t:168_15": "Ācariyāpi “sesaṃ kammaṃ kātuṃ vaṭṭati,",
  "tika-vin09t:168_16": "natthi āpattī”ti vadanti.",
  "tika-vin09t:168_17": "“Antimavatthu ajjhāpannaṃ amūlakena pārājikena codentassa saṅghādiseso,",
  "tika-vin09t:168_18": "saṅghādisesena codentassa pācittiyanti bhikkhuno viya vuttaṃ,",
  "tika-vin09t:168_19": "na anupasampannassa viya dukkaṭaṃ.",
  "tika-vin09t:168_20": "Tasmā tena sahaseyyā,",
  "tika-vin09t:168_21": "tassa paṭiggahaṇañca bhikkhussa vaṭṭatīti ācariyā vadantī”ti likhitaṃ.",
  "tika-vin09t:168_22": "“Yathā pure tathā pacchāti ‘ekakammaṃ ekuddeso samasikkhatā’ti evaṃ vuttasaṃvāsassa abhabbatāmattaṃ sandhāya vutta”nti vadanti,",
  "tika-vin09t:168_23": "vīmaṃsitabbaṃ.",
  "tika-vin09t:169_0": "Idāni catunnampi sādhāraṇaṃ pakiṇṇakaṃ –",
  "tika-vin09t:169_1": "methunadhammaṃ paṭisevanto atthi koci pārājiko hoti asaṃvāso,",
  "tika-vin09t:169_2": "atthi koci na pārājiko hoti asaṃvāso,",
  "tika-vin09t:169_3": "atthi koci na pārājiko saṃvāso dukkaṭavatthusmiṃ vā thullaccayavatthusmiṃ vā paṭisevanto,",
  "tika-vin09t:169_4": "atthi koci na pārājiko pakkhapaṇḍako apaṇḍakapakkhe upasampanno paṇḍakapakkhe methunadhammaṃ paṭisevanto.",
  "tika-vin09t:169_5": "So āpattiṃ nāpajjatīti na pārājiko nāma.",
  "tika-vin09t:169_6": "Na hi abhikkhussa āpatti nāma atthi.",
  "tika-vin09t:169_7": "So anāpattikattā apaṇḍakapakkhe āgato kiṃ asaṃvāso hoti,",
  "tika-vin09t:169_8": "na hotīti? Hoti.",
  "tika-vin09t:169_9": "“Abhabbo tena sarīrabandhanenā”ti hi vuttaṃ.",
  "tika-vin09t:169_10": "“Yo pana bhikkhu bhikkhūnaṃ sikkhāsājīvasamāpanno…pe…",
  "tika-vin09t:169_11": "asaṃvāso”ti vuttattā yo bhikkhubhāvena methunaṃ dhammaṃ paṭisevati,",
  "tika-vin09t:169_12": "so eva abhabbo.",
  "tika-vin09t:169_13": "Nāyaṃ apārājikattāti ce? Na,",
  "tika-vin09t:169_14": "“byattena bhikkhunā paṭibalena saṅgho ñāpetabbo”ti vuttaṭṭhāne yathā abhikkhunā kammavācāya sāvitāyapi kammaṃ ruhati kammavipattiyā asambhavato,",
  "tika-vin09t:169_15": "evaṃsampadamidaṃ daṭṭhabbaṃ.",
  "tika-vin09t:169_16": "Tatrāyaṃ viseso –",
  "tika-vin09t:169_17": "upasampannapubbo evaṃ ce kammavācaṃ sāveti,",
  "tika-vin09t:169_18": "saṅgho ca tasmiṃ upasampannasaññī eva ce,",
  "tika-vin09t:169_19": "kammaṃ ruhati,",
  "tika-vin09t:169_20": "nāññathāti no khantīti ācariyo.",
  "tika-vin09t:170_0": "Gahaṭṭho vā titthiyo vā paṇḍako vā kammavācaṃ sāveti,",
  "tika-vin09t:170_1": "saṅghena kammavācā na vuttā hoti.",
  "tika-vin09t:170_2": "“Saṅgho upasampādeyya saṅgho upasampādeti,",
  "tika-vin09t:170_3": "upasampanno saṅghenā”ti hi vacanato saṅghena kammavācāya vattabbatāya saṅghapariyāpannena,",
  "tika-vin09t:170_4": "saṅghapariyāpannasaññitena vā ekena vuttāya saṅghena vuttā hotīti veditabbo,",
  "tika-vin09t:170_5": "na gahaṭṭhatitthiyapaṇḍakādīsu aññatarena.",
  "tika-vin09t:170_6": "Ayameva sabbakammesu yutti daṭṭhabbā.",
  "tika-vin09t:171_0": "Tathā atthi methunaṃ dhammaṃ paṭisevanto koci nāsetabbo,",
  "tika-vin09t:171_1": "“yo bhikkhunidūsako,",
  "tika-vin09t:171_2": "ayaṃ nāsetabbo”ti vuttattā tena eva so anupasampannova sahaseyyāpattiṃ vā aññaṃ vā tādisaṃ janeti,",
  "tika-vin09t:171_3": "tassa omasane ca dukkaṭaṃ hoti.",
  "tika-vin09t:171_4": "Abhikkhuniyā methunadhammaṃ paṭisevanto na nāsetabbo,",
  "tika-vin09t:171_5": "“antimavatthuṃ ajjhāpanno,",
  "tika-vin09t:171_6": "bhikkhave,",
  "tika-vin09t:171_7": "anupasampanno na upasampādetabbo”ti pāḷiyā abhāvato,",
  "tika-vin09t:171_8": "teneva so upasampannasaṅkhaṃ gacchati,",
  "tika-vin09t:171_9": "sahaseyyāpattiādiṃ na janeti,",
  "tika-vin09t:171_10": "kevalaṃ asaṃvāsoti katvā gaṇapūrako na hoti.",
  "tika-vin09t:171_11": "Ekakammaekuddeso hi saṃvāsoti vutto,",
  "tika-vin09t:171_12": "samasikkhatāpi saṃvāsoti katvā so tena saddhiṃ natthīti.",
  "tika-vin09t:171_13": "Padasodhammāpattiṃ pana janetīti kāraṇacchāyā dissatīti.",
  "tika-vin09t:171_14": "Yathā bhikkhuniyā saddhiṃ bhikkhusaṅghassa ekakammādino saṃvāsassa abhāvā bhikkhunī asaṃvāsā bhikkhussa,",
  "tika-vin09t:171_15": "tathā bhikkhu ca bhikkhuniyā,",
  "tika-vin09t:171_16": "padasodhammāpattiṃ pana na janeti.",
  "tika-vin09t:171_17": "Tathā antimavatthuṃ ajjhāpannopi ekecco “yo nāsetabboti vutto”ti iminā nidassanena sakāraṇacchāyā ajjhupekkhitā hotīti na gahaṇaṃ gacchati.",
  "tika-vin09t:171_18": "Apica “ubho nāsetabbā,",
  "tika-vin09t:171_19": "dūsako nāsetabbo”ti vacanato,",
  "tika-vin09t:171_20": "“mettiyaṃ bhikkhuniṃ nāsethā”ti vacanato ca yo saṅghamajjhaṃ pavisitvā anuvijjakena anuvijjiyamāno parājito,",
  "tika-vin09t:171_21": "sopi anupasampannova,",
  "tika-vin09t:171_22": "na omasavādapācittiyaṃ janetīti veditabbo.",
  "tika-vin09t:172_0": "Apicettha sikkhāpaccakkhātakacatukkaṃ veditabbaṃ.",
  "tika-vin09t:172_1": "Atthi hi puggalo sikkhāpaccakkhātako na sikkhāsājīvasamāpanno,",
  "tika-vin09t:172_2": "atthi puggalo na sikkhāpaccakkhātako sikkhāsājīvasamāpanno,",
  "tika-vin09t:172_3": "atthi puggalo sikkhāpaccakkhātako ceva sikkhāsājīvasamāpanno ca,",
  "tika-vin09t:172_4": "atthi puggalo neva sikkhāpaccakkhātako na sikkhāsājīvasamāpanno.",
  "tika-vin09t:172_5": "Tattha tatiyo bhikkhunī sikkhāpaccakkhātakā veditabbā.",
  "tika-vin09t:172_6": "Sā hi yāva na liṅgaṃ pariccajati,",
  "tika-vin09t:172_7": "kāsāvesu saussāhāva samānā sāmaññā cavitukāmā sikkhaṃ paccakkhantīpi bhikkhunī eva sikkhāsājīvasamāpannāva.",
  "tika-vin09t:172_8": "Vuttañhi bhagavatā “natthi,",
  "tika-vin09t:172_9": "bhikkhave,",
  "tika-vin09t:172_10": "bhikkhuniyā sikkhāpaccakkhāna”nti.",
  "tika-vin09t:172_11": "Kadā pana sā abhikkhunī hotīti?",
  "tika-vin09t:172_12": "Yadā sā vibbhantāti saṅkhaṃ gacchati.",
  "tika-vin09t:172_13": "Vuttañhi bhagavatā “yadeva sā vibbhantā,",
  "tika-vin09t:172_14": "tadeva sā abhikkhunī”ti.",
  "tika-vin09t:172_15": "Kittāvatā pana vibbhantā hotīti?",
  "tika-vin09t:172_16": "Sāmaññā cavitukāmā kāsāvesu anālayā kāsāvaṃ vā apaneti,",
  "tika-vin09t:172_17": "naggā vā gacchati,",
  "tika-vin09t:172_18": "tiṇapaṇṇādinā vā paṭicchādetvā gacchati,",
  "tika-vin09t:172_19": "kāsāvaṃyeva vā gihinivāsanākārena nivāseti,",
  "tika-vin09t:172_20": "odātaṃ vā vatthaṃ nivāseti,",
  "tika-vin09t:172_21": "liṅgeneva vā saddhiṃ titthiyesu pavisitvā kesaluñcanādivataṃ samādiyati,",
  "tika-vin09t:172_22": "titthiyaliṅgaṃ vā samādiyati,",
  "tika-vin09t:172_23": "tadā vibbhantā nāma hoti.",
  "tika-vin09t:172_24": "Tattha yā saliṅge ṭhitāva titthiyavataṃ samādiyati,",
  "tika-vin09t:172_25": "sā titthiyapakkantabhikkhu viya pacchā pabbajjampi na labhati.",
  "tika-vin09t:172_26": "Sesā pabbajjameva labhati,",
  "tika-vin09t:172_27": "na upasampadaṃ.",
  "tika-vin09t:172_28": "Pāḷiyaṃ kiñcāpi “yā,",
  "tika-vin09t:172_29": "bhikkhave,",
  "tika-vin09t:172_30": "bhikkhunī sakāvāsā titthāyatanaṃ saṅkantā,",
  "tika-vin09t:172_31": "sā āgatā na upasampādetabbā”ti vacanato yā paṭhamaṃ vibbhamitvā pacchā titthāyatanaṃ saṅkantā,",
  "tika-vin09t:172_32": "sā āgatā upasampādetabbāti anuññātaṃ viya dissati.",
  "tika-vin09t:172_33": "Saṅgītiācariyehi pana “catuvīsati pārājikānī”ti vuttattā na puna sā upasampādetabbā.",
  "tika-vin09t:172_34": "Tasmā eva sikkhāpaccakkhānaṃ nānuññātaṃ bhagavatā.",
  "tika-vin09t:172_35": "Antimavatthuṃ ajjhāpannā pana bhikkhunī eva.",
  "tika-vin09t:172_36": "Pakkhapaṇḍakīpi bhikkhunī eva.",
  "tika-vin09t:172_37": "Imaṃ nayaṃ catūsupi yojetvā yathārahaṃ kathetabbaṃ.",
  "tika-vin09t:173_0": "Pārājikavaṇṇanā niṭṭhitā.",
  "tika-vin09t:174_0": "Saṅghādisesakaṇḍaṃ",
  "tika-vin09t:175_0": "1. Sukkavissaṭṭhisikkhāpadavaṇṇanā",
  "tika-vin09t:176_0": "Aññatra supinantāti svāyaṃ dubbalavatthukattā cetanāya paṭisandhiṃ ākaḍḍhituṃ asamatthā,",
  "tika-vin09t:176_1": "supine upaṭṭhitaṃ nimittañhi dubbalaṃ.",
  "tika-vin09t:176_2": "Pavatte pana aññehi kusalākusalehi upatthambhitā vipākaṃ deti.",
  "tika-vin09t:176_3": "Kiñcāpi vipākaṃ deti,",
  "tika-vin09t:176_4": "atha kho avisaye uppannattā abbohārikāva supinantacetanāti likhitaṃ.",
  "tika-vin09t:176_5": "Yaṃ panettha “supine upaṭṭhitaṃ nimittañhi dubbala”nti vuttaṃ,",
  "tika-vin09t:176_6": "taṃ anekantaṃ,",
  "tika-vin09t:176_7": "na ca ārammaṇadubbalatāya cittappavatti dubbalā atītānāgatārammaṇāya,",
  "tika-vin09t:176_8": "paññattārammaṇāya vā adubbalattā.",
  "tika-vin09t:176_9": "Tasmā dubbalavatthukattāti dubbalahadayavatthukattāti no takkoti ācariyo.",
  "tika-vin09t:176_10": "Avatthukatāya dubbalabhāvo yujjatīti ce? Na,",
  "tika-vin09t:176_11": "avatthukāya bhāvanāpabhavāya atirekabalavasambhavato.",
  "tika-vin09t:176_12": "Bhāvanābalasamappitañhi cittaṃ arūpampi samānaṃ atibhārampi karajakāyaṃ gahetvā ekacittakkhaṇeneva brahmalokampi pāpetvā ṭhapeti,",
  "tika-vin09t:176_13": "tappaṭibhāgaṃ anappitampi kāmāvacaracittaṃ karajakāyaṃ ākāse laṅghanasamatthaṃ karoti.",
  "tika-vin09t:176_14": "Kiṃ panettha taṃ anumānakaraṇaṃ?",
  "tika-vin09t:176_15": "Yena cittasseva ānubhāvoti paññāyeyya cittānubhāvena ṭhapanalaṅghanādikiriyāvisesanibbattidassanato.",
  "tika-vin09t:176_16": "Pakaticittasamuṭṭhānarūpaṃ viya asaṃsaṭṭhattā,",
  "tika-vin09t:176_17": "nikkhamanattā ca vatthisīsaṃ, kaṭi,",
  "tika-vin09t:176_18": "kāyoti tidhā sukkassa ṭhānaṃ pakappenti ācariyā.",
  "tika-vin09t:176_19": "Sappavisaṃ viya taṃ daṭṭhabbaṃ,",
  "tika-vin09t:176_20": "na ca vise ṭhānaniyamo,",
  "tika-vin09t:176_21": "kodhavasena passantassa hoti.",
  "tika-vin09t:176_22": "Evamassa na ṭhānaniyamo,",
  "tika-vin09t:176_23": "rāgavasena upakkamantassa hotīti no takkoti ācariyo.",
  "tika-vin09t:177_0": "“Dakasotaṃ anotiṇṇepī”ti idaṃ “otiṇṇamatte”ti iminā virujjhatīti ce,",
  "tika-vin09t:177_1": "taṃ dassetuṃ “ṭhānato pana cuta”ntiādimāha.",
  "tika-vin09t:177_2": "Tassattho –",
  "tika-vin09t:177_3": "nimitte upakkamaṃ katvā sukkaṃ ṭhānā cāvetvā puna vippaṭisāravasena dakasotorohaṇaṃ nivāretuṃ na sakkā,",
  "tika-vin09t:177_4": "tathāpi adhivāsādhippāyena adhivāsetvā antarā dakasotato uddhaṃ nivāretuṃ asakkuṇeyyatāya “bahi nikkhante vā”ti vuttaṃ,",
  "tika-vin09t:177_5": "tasmā ṭhānā cutañhi avassaṃ dakasotaṃ otaratīti aṭṭhakathāya adhippāyo.",
  "tika-vin09t:177_6": "Tasmā ubhayaṃ sametīti gahetabbo.",
  "tika-vin09t:178_0": "Etthāha –",
  "tika-vin09t:178_1": "kasmā imasmiṃ sikkhāpade “yo pana bhikkhū”tiādinā kārako na niddiṭṭhoti? Vuccate –",
  "tika-vin09t:178_2": "adhippāyāpekkhāya bhāvato kārako na niddiṭṭho tassa sāpekkhabhāvadassanatthaṃ. Kathaṃ?",
  "tika-vin09t:178_3": "Kaṇḍuvanādiadhippāyacetanāvasena cetentassa kaṇḍuvanādiupakkamena upakkamantassa methunarāgavasena ūruādīsu dukkaṭavatthūsu,",
  "tika-vin09t:178_4": "vaṇādīsu thullaccayavatthūsu ca upakkamantassa sukkavisaṭṭhiyā satipi na saṅghādiseso “anāpatti bhikkhu na mocanādhippāyassā”ti vacanato.",
  "tika-vin09t:178_5": "Tasmā tadatthadassanatthaṃ idha kārako na niddiṭṭho.",
  "tika-vin09t:178_6": "Aññathā “yo pana bhikkhu sañcetanikaṃ sukkavisaṭṭhiṃ āpajjeyya,",
  "tika-vin09t:178_7": "saṅghādiseso”ti niddiṭṭhe kārake “ceteti na upakkamati muccati,",
  "tika-vin09t:178_8": "anāpattī”ti vuttavacanavirodho.",
  "tika-vin09t:178_9": "Tathā “sañcetanikāya sukkavisaṭṭhiyā aññatra supinantā saṅghādiseso”ti bhumme niddiṭṭhepi so eva virodho hetvatthaniyamasiddhito.",
  "tika-vin09t:178_10": "Tasmā tadubhayampi vacanakkamaṃ avatvā “sañcetanikā sukkavisaṭṭhi aññatra supinantā saṅghādiseso”ti vuttaṃ.",
  "tika-vin09t:178_11": "Tattha nimittatthe bhummavacanābhāvato hetvatthaniyamo na kato hoti.",
  "tika-vin09t:178_12": "Tasmiṃ akate sañcetanikā sukkavisaṭṭhi aññatra supinantā saṅghādisesoti,",
  "tika-vin09t:178_13": "upakkame asati anāpattīti ayamattho dīpito hotīti veditabbaṃ.",
  "tika-vin09t:179_0": "Imasmiṃ sikkhāpade dve āpattisahassāni honti. Kathaṃ?",
  "tika-vin09t:179_1": "Attano hatthādibhede ajjhattarūpe rāgūpatthambhanavasena aṅgajāte kammaniyappatte ārogyatthāya nīlaṃ mocentassa ekā āpatti,",
  "tika-vin09t:179_2": "ajjhattarūpe eva rāgūpatthambhe pītakādīnaṃ mocanavasena navāti dasa.",
  "tika-vin09t:179_3": "Evaṃ “sukhatthāyā”tiādīnaṃ navannaṃ vasenāti rāgūpatthambhe ajjhattarūpavasena sataṃ.",
  "tika-vin09t:179_4": "Evamevaṃ vaccappassāvavātauccāliṅgapāṇakadaṭṭhūpatthambhesu ca sataṃ sataṃ katvā sabbaṃ pañcasataṃ.",
  "tika-vin09t:179_5": "Yathā ajjhattarūpe pañcasataṃ,",
  "tika-vin09t:179_6": "evaṃ bahiddhārūpe vā ajjhattabahiddhārūpe vā ākāse vā kaṭiṃ kampentoti dve sahassāni āpattiyo hontīti.",
  "tika-vin09t:180_0": "Sukkavissaṭṭhisikkhāpadavaṇṇanā niṭṭhitā.",
  "tika-vin09t:181_0": "2. Kāyasaṃsaggasikkhāpadavaṇṇanā",
  "tika-vin09t:182_0": "“Otiṇṇo”ti imināssa sevanādhippāyatā dassitā.",
  "tika-vin09t:182_1": "Teneva “kāyasaṃsaggarāgasamaṅgissetaṃ adhivacana”nti vuttaṃ.",
  "tika-vin09t:182_2": "“Vipariṇatena…pe…",
  "tika-vin09t:182_3": "saddhi”nti imināssa vāyāmo dassito.",
  "tika-vin09t:182_4": "“Saddhi”nti hi padaṃ saṃyogaṃ dīpeti,",
  "tika-vin09t:182_5": "so ca saṃyogo samāgamo.",
  "tika-vin09t:182_6": "Kena cittena?",
  "tika-vin09t:182_7": "Vipariṇatena cittena,",
  "tika-vin09t:182_8": "na pattappaṭiggahaṇādhippāyādināti adhippāyo.",
  "tika-vin09t:182_9": "“Kāyasaṃsaggaṃ samāpajjeyyā”ti imināssa vāyamato phassappaṭivijānanā dassitā hoti.",
  "tika-vin09t:182_10": "Vāyamitvā phassaṃ paṭivijānanto hi samāpajjati nāma.",
  "tika-vin09t:182_11": "Evamassa tivaṅgasampatti dassitā hoti.",
  "tika-vin09t:182_12": "Atha vā otiṇṇo vipariṇatena cittena yakkhādinā satto viya.",
  "tika-vin09t:182_13": "Upayogatthe vā etaṃ karaṇavacanaṃ,",
  "tika-vin09t:182_14": "otiṇṇo vipariṇataṃ cittaṃ kūpādiṃ viya satto.",
  "tika-vin09t:182_15": "Atha vā “rāgato uttiṇṇo bhavissāmī”ti bhikkhubhāvaṃ upagatopi yo pana bhikkhu tato uttiṇṇādhippāyato",
  "tika-vin09t:182_16": "vipariṇatena cittena hetubhūtena tameva rāgaṃ otiṇṇo.",
  "tika-vin09t:182_17": "Mātugāmena attano samīpaṃ vā āgatena,",
  "tika-vin09t:182_18": "attanā upagatena vā.",
  "tika-vin09t:182_19": "Etena mātugāmassa sārattatā vā hotu,",
  "tika-vin09t:182_20": "virattatā vā,",
  "tika-vin09t:182_21": "sā idha appamāṇaṃ.",
  "tika-vin09t:183_0": "Hatthaggāhaṃ vāti ettha hatthena sabbopi upādinnako kāyo saṅgahito,",
  "tika-vin09t:183_1": "na bhinnasantāno tappaṭibaddho vatthālaṅkārādi.",
  "tika-vin09t:183_2": "Veṇiggahaṇena anupādinnako abhinnasantāno kesalomanakhaggadantaggādiko kammapaccayautusamuṭṭhāno gahitoti veditabbaṃ.",
  "tika-vin09t:183_3": "Tenevāha “antamaso lomena lomaṃ phusantassāpī”ti.",
  "tika-vin09t:183_4": "Tena aññatarassa vā…pe…",
  "tika-vin09t:183_5": "parāmasananti ettha anupādinnakānampi sesalomādīnaṃ aṅgabhāvo veditabbo.",
  "tika-vin09t:183_6": "Evaṃ sante “phassaṃ paṭijānantassa saṅghādiseso”ti iminā virujjhatīti ce? Na,",
  "tika-vin09t:183_7": "tadatthajānanato.",
  "tika-vin09t:183_8": "Phuṭṭhabhāvaṃ paṭivijānantopi phassaṃ paṭijānāti nāma,",
  "tika-vin09t:183_9": "na kāyaviññāṇuppattiyā eva.",
  "tika-vin09t:183_10": "Anekantikañhettha kāyaviññāṇaṃ.",
  "tika-vin09t:183_11": "Tasmā eva idha phassappaṭivijānanaṃ aṅgantveva na vuttaṃ.",
  "tika-vin09t:183_12": "Tasmiñhi vutte ṭhānametaṃ vijjati “na ca me lomaghaṭṭanena kāyaviññāṇaṃ uppannaṃ,",
  "tika-vin09t:183_13": "tasmiṃ ‘na phassaṃ paṭijānāmī’ti anāpannasaññī siyā”ti.",
  "tika-vin09t:183_14": "“Veṇī nāma kahāpaṇamālādisampayuttaṃ,",
  "tika-vin09t:183_15": "tattha ‘veṇiṃ gaṇhissāmī’ti kahāpaṇamālādiṃ eva gaṇhāti, na lomaṃ,",
  "tika-vin09t:183_16": "natthi saṅghādiseso”ti vadanti.",
  "tika-vin09t:183_17": "Vīmaṃsitabbaṃ.",
  "tika-vin09t:184_0": "Kāyasaṃsaggasikkhāpadavaṇṇanā niṭṭhitā.",
  "tika-vin09t:185_0": "3. Duṭṭhullavācāsikkhāpadavaṇṇanā",
  "tika-vin09t:186_0": "“Kadā te mātā pasīdissatī”ti āyācanaṃ duṭṭhullavācāya sikhāpattalakkhaṇadassanatthaṃ vuttaṃ,",
  "tika-vin09t:186_1": "na methunupasaṃhiteyeva duṭṭhullavācāti dassanatthaṃ.",
  "tika-vin09t:186_2": "“Ubhatobyañjanakāsī”ti vacanaṃ pana purisanimittena asaṅghādisesavatthunā missavacanaṃ,",
  "tika-vin09t:186_3": "purisaubhatobyañjanakassa ca itthinimittaṃ paṭicchannaṃ,",
  "tika-vin09t:186_4": "itaraṃ pākaṭaṃ.",
  "tika-vin09t:186_5": "Yadi tampi janeti,",
  "tika-vin09t:186_6": "kathaṃ ‘animittāsī’tiādīni padāni na saṅghādisesaṃ janentī”ti eke,",
  "tika-vin09t:186_7": "taṃ na yuttaṃ purisassāpi nimittādhivacanattā.",
  "tika-vin09t:186_8": "“Methunupasaṃhitāhi saṅghādiseso”ti mātikāyaṃ lakkhaṇassa vuttattā ca methunupasaṃhitāhi obhāsane paṭivijānantiyā saṅghādiseso,",
  "tika-vin09t:186_9": "appaṭivijānantiyā thullaccayaṃ,",
  "tika-vin09t:186_10": "itarehi obhāsane paṭivijānantiyā thullaccayaṃ,",
  "tika-vin09t:186_11": "appaṭivijānantiyā dukkaṭanti eke,",
  "tika-vin09t:186_12": "vicāretvā gahetabbaṃ. Etthāha –",
  "tika-vin09t:186_13": "“sikharaṇī”tiādīhi akkosantassa paṭighacittaṃ uppajjati,",
  "tika-vin09t:186_14": "kasmā “tivedana”nti avatvā “dvivedana”nti vuttanti?",
  "tika-vin09t:186_15": "Rāgavasena ayaṃ āpatti,",
  "tika-vin09t:186_16": "na paṭighavasena.",
  "tika-vin09t:186_17": "Tasmā rāgavaseneva pavatto akkoso idha adhippeto.",
  "tika-vin09t:186_18": "Tasmā “dvivedana”nti vacanaṃ suvuttameva.",
  "tika-vin09t:187_0": "Duṭṭhullavācāsikkhāpadavaṇṇanā niṭṭhitā.",
  "tika-vin09t:188_0": "4. Attakāmasikkhāpadavaṇṇanā",
  "tika-vin09t:189_0": "Duṭṭhullobhāsane vuttappakārāyāti duṭṭhullāduṭṭhullajānanasamatthāya.",
  "tika-vin09t:189_1": "Parassa bhikkhuno attakāmapāricariyāya vaṇṇabhaṇane dukkaṭaṃ,",
  "tika-vin09t:189_2": "“yo te vihāre vasati,",
  "tika-vin09t:189_3": "tassa aggadānaṃ methunaṃ dhammaṃ dehī”ti pariyāyavacanepi dukkaṭaṃ,",
  "tika-vin09t:189_4": "“attakāmapāricariyāya vaṇṇaṃ bhāseyya,",
  "tika-vin09t:189_5": "yā mādisaṃ sīlavanta”nti ca vuttattāti eke.",
  "tika-vin09t:189_6": "Pañcasu aṅgesu sabbhāvā saṅghādisesovāti eke,",
  "tika-vin09t:189_7": "vicāretvā gahetabbaṃ.",
  "tika-vin09t:189_8": "“Imasmiṃ sikkhāpadadvaye kāyasaṃsagge viya yakkhipetīsupi duṭṭhullattakaāmavacane thullaccayanti vadanti.",
  "tika-vin09t:189_9": "Aṭṭhakathāsu pana nāgata”nti likhitaṃ.",
  "tika-vin09t:189_10": "Ubhatobyañjanako pana paṇḍakagatikova.",
  "tika-vin09t:190_0": "Attakāmasikkhāpadavaṇṇanā niṭṭhitā.",
  "tika-vin09t:191_0": "5. Sañcarittasikkhāpadavaṇṇanā",
  "tika-vin09t:192_0": "Alaṃvacanīyāti na vacanīyā,",
  "tika-vin09t:192_1": "nivāraṇe alaṃ- saddo,",
  "tika-vin09t:192_2": "na alaṃvacanīyā nālaṃvacanīyā.",
  "tika-vin09t:192_3": "“Paṭiggaṇhāti vīmaṃsati paccāharati,",
  "tika-vin09t:192_4": "āpatti saṅghādisesassā”ti vuttattā yassa ekantena saṅghādiseso hoti,",
  "tika-vin09t:192_5": "tassa paṭiggaṇhanavīmaṃsanapayogā ete dukkaṭathullaccayā natthīti vadantīti likhitaṃ.",
  "tika-vin09t:192_6": "Kiñcāpi ettha “itthī nāma manussitthī,",
  "tika-vin09t:192_7": "na yakkhī na petī na tiracchānagatā.",
  "tika-vin09t:192_8": "Puriso nāma manussapuriso,",
  "tika-vin09t:192_9": "na yakkho na peto na tiracchānagato”ti pāḷi natthi,",
  "tika-vin09t:192_10": "tathāpi kāyasaṃsaggādīsu “mātugāmo nāma manussitthī”ti itthivavatthānassa katattā idhāpi manussitthī evāti paññāyati.",
  "tika-vin09t:192_11": "Methunapubbabhāgasāmaññato itthivavatthānena purisavavatthānaṃ katameva hoti.",
  "tika-vin09t:192_12": "Tenevāha “yesu sañcarittaṃ samāpajjati,",
  "tika-vin09t:192_13": "tesaṃ manussajātikatā”ti.",
  "tika-vin09t:192_14": "Kāyasaṃsaggādīsu ca paṇḍakayakkhipetiyo thullaccayavatthukāva vuttā,",
  "tika-vin09t:192_15": "tathā idhāpi,",
  "tika-vin09t:192_16": "paṇḍakasabhāvattā manussaubhatobyañjanako ca thullaccayavatthukova hoti.",
  "tika-vin09t:192_17": "Sesā manussapurisaamanussapaṇḍakaubhatobyañjanakatiracchānagatapurisādayo dukkaṭavatthukāva micchācāradassanasabhāvatoti veditabbaṃ.",
  "tika-vin09t:193_0": "Sañcarittasikkhāpadavaṇṇanā niṭṭhitā.",
  "tika-vin09t:194_0": "6. Kuṭikārasikkhāpadavaṇṇanā",
  "tika-vin09t:195_0": "Kiṃ bhanteti ettakepi vutte.",
  "tika-vin09t:195_1": "Pucchito yadatthāya paviṭṭho,",
  "tika-vin09t:195_2": "taṃ kathetuṃ labhati pucchitapaññattā bhikkhācāravatteti likhitaṃ.",
  "tika-vin09t:195_3": "Hatthakammaṃ yācito “upakaraṇaṃ,",
  "tika-vin09t:195_4": "mūlaṃ vā dassatī”ti yācati, vaṭṭati,",
  "tika-vin09t:195_5": "na vaṭṭatīti?",
  "tika-vin09t:195_6": "Vaṭṭati senāsane obhāsaparikathādīnaṃ laddhattāti eke.",
  "tika-vin09t:195_7": "Tihatthā vāti ettha vaḍḍhakihatthena tihatthā.",
  "tika-vin09t:195_8": "“Pamāṇayutto mañcoti pakatividatthiyā navavidatthippamāṇamañco,",
  "tika-vin09t:195_9": "so tattha ito ca na sañcarati,",
  "tika-vin09t:195_10": "tasmā catuhatthavitthārā na hotī”tiādi likhitaṃ.",
  "tika-vin09t:195_11": "Akuṭiyā pana vatthudesanākiccaṃ natthi ullittāvalittaṃ kātuṃ vuttattā.",
  "tika-vin09t:195_12": "“Ullittādibhāvo…pe…",
  "tika-vin09t:195_13": "‘chadanameva sandhāya vutto’ti yuttamidaṃ.",
  "tika-vin09t:195_14": "Kasmāti ce?",
  "tika-vin09t:195_15": "Yasmā mattikāmayabhittiṃ uṭṭhāpetvā upari ullittaṃ vā avalittaṃ vā ubhayaṃ vā bhittiyā ghaṭitaṃ karontassa āpatti eva vināpi bhittilepenā”ti likhitaṃ.",
  "tika-vin09t:195_16": "Evamettha thambhatulāpiṭṭhasaṅghāṭādi niratthakaṃ siyā.",
  "tika-vin09t:195_17": "Tasmā vicāretvāva gahetabbaṃ.",
  "tika-vin09t:195_18": "“Uposathāgārampi bhavissati,",
  "tika-vin09t:195_19": "ahampi vasissāmī”ti vā “bhikkhūhi vā sāmaṇerehi vā ekato vasissāmī”ti vā karontassa vaṭṭati eva. Kasmā?",
  "tika-vin09t:195_20": "“Attuddesa”nti vuttattāti likhitaṃ.",
  "tika-vin09t:196_0": "Idaṃ pana sikkhāpadaṃ catutthapārājikaṃ viya nidānāpekkhaṃ.",
  "tika-vin09t:196_1": "Na hi vaggumudātīriyā bhikkhū sayameva attano asantaṃ uttarimanussadhammaṃ musāvādalakkhaṇaṃ pāpetvā bhāsiṃsu.",
  "tika-vin09t:196_2": "Aññamaññañhi te uttarimanussadhammavaṇṇaṃ bhāsiṃsu.",
  "tika-vin09t:196_3": "Na ca tāvatā pārājikavatthu hoti,",
  "tika-vin09t:196_4": "tattakena pana lesena bhagavā taṃ vatthuṃ nidānaṃ katvā pārājikaṃ paññapesi,",
  "tika-vin09t:196_5": "tathā idhāpi.",
  "tika-vin09t:196_6": "Na hi nidāne “adesitavatthukāyo sārambhāyo aparikkamanāyo”ti vuttaṃ.",
  "tika-vin09t:196_7": "“Appamāṇikāyo”ti pana vuttattā pamāṇamatikkamantassa saṅghādisesova nidānāpekkho.",
  "tika-vin09t:196_8": "Tattha sārambhe aparikkamane saṅghādisesappasaṅgaṃ viya dissamānaṃ “vibhaṅgo taṃniyamako”ti vuttattā vibhaṅge na nivāreti.",
  "tika-vin09t:196_9": "Tathā mahallake.",
  "tika-vin09t:197_0": "Etthāha –",
  "tika-vin09t:197_1": "kimatthaṃ mātikāyaṃ dukkaṭavatthu vuttaṃ,",
  "tika-vin09t:197_2": "nanu vibhaṅge eva vattabbaṃ siyāti? Evametaṃ.",
  "tika-vin09t:197_3": "Kiṃ nu bhikkhū abhinetabbā vatthudesanāya,",
  "tika-vin09t:197_4": "tehi bhikkhūhi vatthu desetabbaṃ, kīdisaṃ?",
  "tika-vin09t:197_5": "Anārambhaṃ saparikkamananti.",
  "tika-vin09t:197_6": "Itarañhi “sārambhe ce bhikkhu vatthusmiṃ aparikkamane”ti evaṃ anuppasaṅgavasena āgatattā vuttaṃ.",
  "tika-vin09t:197_7": "Yasmā vatthu nāma atthi sārambhaṃ aparikkamanaṃ,",
  "tika-vin09t:197_8": "atthi anārambhaṃ saparikkamanaṃ,",
  "tika-vin09t:197_9": "atthi sārambhaṃ saparikkamanaṃ,",
  "tika-vin09t:197_10": "atthi anārambhaṃ aparikkamananti bahuvidhaṃ,",
  "tika-vin09t:197_11": "tasmā bahuvidhattā vatthu desetabbaṃ anārambhaṃ saparikkamanaṃ,",
  "tika-vin09t:197_12": "netaranti vuttaṃ hoti.",
  "tika-vin09t:197_13": "Kimatthikā panettha vatthudesanāti ce?",
  "tika-vin09t:197_14": "Garukāpattipaññāpanahetuparivajjanupāyattā.",
  "tika-vin09t:197_15": "Vatthuadesanā hi garukāpattipaññāpanahetubhūtā.",
  "tika-vin09t:197_16": "Garukāpattipaññāpanaṃ akataviññattigihipīḷājananaṃ,",
  "tika-vin09t:197_17": "attadukkhaparadukkhahetubhūto ca sārambhabhāvoti ete vatthudesanāpadesena upāyena parivajjitā honti.",
  "tika-vin09t:197_18": "Na hi bhikkhū akappiyakuṭikaraṇatthaṃ gihīnaṃ vā pīḷānimittaṃ,",
  "tika-vin09t:197_19": "sārambhavatthukuṭikaraṇatthaṃ vā vatthuṃ desentīti.",
  "tika-vin09t:197_20": "Honti cettha –",
  "tika-vin09t:198_0": "“Dukkaṭassa hi vatthūnaṃ, mātikāya pakāsanā;",
  "tika-vin09t:199_0": "Garukāpattihetūnaṃ, tesaṃ evaṃ pakāsitā.",
  "tika-vin09t:200_0": "“Vatthussa desanupāyena, garukāpattihetuyo;",
  "tika-vin09t:201_0": "Vajjitā honti yaṃ tasmā, sārambhādi jahāpita”nti.",
  "tika-vin09t:202_0": "Kuṭikārasikkhāpadavaṇṇanā niṭṭhitā.",
  "tika-vin09t:203_0": "7. Vihārakārasikkhāpadavaṇṇanā",
  "tika-vin09t:204_0": "Kiriyāmattato samuṭṭhānabhāvato akiriyamevetaṃ.",
  "tika-vin09t:204_1": "Taṃ desanāakaraṇavasena.",
  "tika-vin09t:204_2": "Bhikkhū vā anabhineyyāti ettha vā-",
  "tika-vin09t:204_3": "saddo avadhāraṇatthoti veditabbo.",
  "tika-vin09t:204_4": "“Āyasmā channo cetiyarukkhaṃ chedāpesī”ti āgatattā idampi nidānāpekkhanti veditabbaṃ.",
  "tika-vin09t:205_0": "Vihārakārasikkhāpadavaṇṇanā niṭṭhitā.",
  "tika-vin09t:206_0": "8. Duṭṭhadosasikkhāpadavaṇṇanā",
  "tika-vin09t:207_0": "“Kasmā mama vandanādīni…pe…",
  "tika-vin09t:207_1": "‘ghaṭiteyeva sīsaṃ etī’ti vuttattā antimavatthuajjhāpannakaṃ vandituṃ na vaṭṭatī”ti vadanti,",
  "tika-vin09t:207_2": "taṃ na gahetabbaṃ.",
  "tika-vin09t:207_3": "Parivārāvasāne upālipañcake “kati nu kho, bhante,",
  "tika-vin09t:207_4": "avandiyā”tiādinā vuttapāḷiyaṃ avuttattā,",
  "tika-vin09t:207_5": "“pacchā upasampannena pure upasampanno vandiyo”ti vuttattā ca,",
  "tika-vin09t:207_6": "tasmā eva imissaṃ kaṅkhāvitaraṇiyaṃ “upasampannoti saṅkhyupagamana”nti vuttaṃ.",
  "tika-vin09t:207_7": "Suttādhippāyo pana evaṃ gahetabbo –",
  "tika-vin09t:207_8": "avandanto sāmīcippaṭikkhepasaṅkhātāya codanāya codeti nāmāti dassanatthaṃ vuttanti.",
  "tika-vin09t:207_9": "Tasmā eva “ettāvatā ca codanā nāma hotī”ti vuttaṃ.",
  "tika-vin09t:207_10": "Idha adhippetaṃ āpattiāpajjanākāraṃ dassetuṃ “‘kasmā mama vandanādīni na karosī’tiādi vutta”nti likhitaṃ.",
  "tika-vin09t:208_0": "Katūpasampadanti yassa upasampadā ruhati, taṃ,",
  "tika-vin09t:208_1": "paṇḍakādayo.",
  "tika-vin09t:208_2": "Ṭhapanakkhettanti ettha sabbasaṅgāhikaṃ,",
  "tika-vin09t:208_3": "puggalikañcāti duvidhaṃ pavāraṇāṭhapanaṃ.",
  "tika-vin09t:208_4": "Tattha sabbasaṅgāhike “suṇātu me, bhante,",
  "tika-vin09t:208_5": "saṅgho…pe…",
  "tika-vin09t:208_6": "tevācikaṃ pavāre”ti su-",
  "tika-vin09t:208_7": "kārato yāva re- kāro.",
  "tika-vin09t:208_8": "Puggalikaṭhapane pana “saṅghaṃ, bhante,",
  "tika-vin09t:208_9": "pavāremi…pe…",
  "tika-vin09t:208_10": "passanto paṭī”ti saṃ-",
  "tika-vin09t:208_11": "kārato yāva ayaṃ sabbapacchimo ṭi- kāro,",
  "tika-vin09t:208_12": "etthantare ekapadepi ṭhapentena ṭhapitā hoti.",
  "tika-vin09t:208_13": "Uposathe pana iminānusārena viseso veditabbo “kareyyā”ti re-",
  "tika-vin09t:208_14": "kāre anatikkamante.",
  "tika-vin09t:209_0": "Duṭṭhadosasikkhāpadavaṇṇanā niṭṭhitā.",
  "tika-vin09t:210_0": "9. Aññabhāgiyasikkhāpadavaṇṇanā",
  "tika-vin09t:211_0": "Aññabhāgo vā assa atthīti yathā suvaṇṇassedaṃ sovaṇṇamityatra suvaṇṇavā anena suvaṇṇo ityuccate.",
  "tika-vin09t:211_1": "Taṃ paṭimāya sarīraṃ,",
  "tika-vin09t:211_2": "silāputtakassa sarīranti ca nidassanaṃ.",
  "tika-vin09t:211_3": "Chagalakassa “dabbo”ti dinnaṃ nāmaṃ “deso”ti vuccati. Kasmā?",
  "tika-vin09t:211_4": "Theraṃ anuddhaṃsetuṃ therassāpi apadisitabbattā.",
  "tika-vin09t:211_5": "Aññampi vatthuṃ na theraṃyeva.",
  "tika-vin09t:211_6": "Lissati silissati vohāramattenevana atthato.",
  "tika-vin09t:211_7": "Īsakaṃ allīyatīti lesoti adhippāyo.",
  "tika-vin09t:211_8": "Lisaselachakolaallībhāve.",
  "tika-vin09t:211_9": "Tena vuttaṃ “īsakaṃ allīyatīti leso”ti.",
  "tika-vin09t:211_10": "Yasmā desalesā atthato ninnānākaraṇaṃ,",
  "tika-vin09t:211_11": "tasmā “kiñcidesaṃ lesamattaṃ upādāyā”ti padaṃ uddharitvā “dasa lesā jātileso”tiādi padabhājane vuttaṃ.",
  "tika-vin09t:212_0": "Aṭṭhuppattivaseneva āvibhūtanti ettha kiñca bhiyyo aniyamattā.",
  "tika-vin09t:212_1": "Na hi mettiyabhūmajakānaṃ viya aññesaṃ sabbesampi “chagalakamevettha aññabhāgiyaṃ adhikaraṇaṃ hoti,",
  "tika-vin09t:212_2": "aññaṃ gomahiṃsādikampi hoti,",
  "tika-vin09t:212_3": "na ca mettiyabhūmajakā viya sabbepi nāmalesamattameva upādiyanti,",
  "tika-vin09t:212_4": "aññampi jātilesādiṃ upādiyanti,",
  "tika-vin09t:212_5": "tasmā aniyamattā na vibhattaṃ.",
  "tika-vin09t:212_6": "Kiñca bhiyyo tathāvutte chagalakasseva aññabhāgiyatā sambhavati,",
  "tika-vin09t:212_7": "na aññassa,",
  "tika-vin09t:212_8": "yena sova dassito.",
  "tika-vin09t:212_9": "Leso ca nāma lesova,",
  "tika-vin09t:212_10": "na jātiādi,",
  "tika-vin09t:212_11": "yena sova dassitoti evaṃ micchāgāhappasaṅgatoti veditabbaṃ.",
  "tika-vin09t:212_12": "Idha ca…pe…",
  "tika-vin09t:212_13": "saññinopīti imasmiṃ sikkhāpade ca amūlakasikkhāpade cāti attho.",
  "tika-vin09t:213_0": "Aññabhāgiyasikkhaṃ yo, neva sikkhati yuttito;",
  "tika-vin09t:214_0": "Gacche vinayaviññūhi, aññabhāgiyataṃva so. ;",
  "tika-vin09t:215_0": "Aññabhāgiyasikkhāpadavaṇṇanā niṭṭhitā.",
  "tika-vin09t:216_0": "11. Bhedānuvattakasikkhāpadavaṇṇanā",
  "tika-vin09t:217_0": "Tiṇṇaṃ uddhaṃ kammārahā…pe…",
  "tika-vin09t:217_1": "karotīti ettha “ime cattāro”ti vā “imañca imañcā”ti vā vatvā kātuṃ na vaṭṭatīti likhitaṃ.",
  "tika-vin09t:218_0": "Bhedānuvattakasikkhāpadavaṇṇanā niṭṭhitā.",
  "tika-vin09t:219_0": "12. Dubbacasikkhāpadavaṇṇanā",
  "tika-vin09t:220_0": "Dukkhena vattabbo dubbaco. Vuccamāno na sahati.",
  "tika-vin09t:221_0": "Dubbacasikkhāpadavaṇṇanā niṭṭhitā.",
  "tika-vin09t:222_0": "Nigamanavaṇṇanā",
  "tika-vin09t:223_0": "“Nāmamattavasenā”ti pāṭho.",
  "tika-vin09t:223_1": "“Nāmagottavasenā”ti likhitaṃ.",
  "tika-vin09t:223_2": "Idaṃ vuttaṃ hoti –",
  "tika-vin09t:223_3": "“ayaṃ kiriyā bhikkhūnaṃ kātuṃ na vaṭṭatī”ti jānitvā sace chādeti,",
  "tika-vin09t:223_4": "channāva hotīti attho.",
  "tika-vin09t:223_5": "Sabhāgamattamevāti averisabhāgamattamevāti adhippāyo.",
  "tika-vin09t:224_0": "Vatthu ceva gottañcāti ettha vatthūti vītikkamanaṃ asucimuccanaṃ.",
  "tika-vin09t:224_1": "Gottanti gaṃ tāyatīti gottaṃ,",
  "tika-vin09t:224_2": "sajātito aññattha gantuṃ adatvā gaṃ buddhiṃ,",
  "tika-vin09t:224_3": "vacanañca tāyatīti attho.",
  "tika-vin09t:224_4": "Vatthu ca sajātimeva gacchati.",
  "tika-vin09t:224_5": "Sajāti nāmettha aññehi visiṭṭhāvisiṭṭhabhūtā kiriyā,",
  "tika-vin09t:224_6": "na kāyasaṃsaggādi.",
  "tika-vin09t:224_7": "Nāmañceva āpatti cāti ettha āpattīti vītikkamenāpannāpattiyā nāmaṃ.",
  "tika-vin09t:225_0": "Puna āgatāgatānaṃ bhikkhūnaṃ ārocentenāti ettha dvinnaṃ ārocentena “āyasmantā dhārentu”tiṇṇaṃ vā atirekānaṃ",
  "tika-vin09t:225_1": "vā ārocentena “āyasmanto dhārentū”ti evaṃ ārocanavidhānaṃ veditabbaṃ.",
  "tika-vin09t:225_2": "Vattabhedañca ratticchedañca akatvāti ettha ṭhapetvā navakataraṃ pārivāsikaṃ avasesānaṃ antamaso mūlāyapaṭikassanārahādīnampi abhivādanādisādiyane,",
  "tika-vin09t:225_3": "paṭipāṭiyā nisīdane, ovadane,",
  "tika-vin09t:225_4": "kammikānaṃ garahaṇe cātiādīsu vattabhedo hoti.",
  "tika-vin09t:225_5": "Dassanasavanavisayesu anārocane ca bhikkhūhi ekacchanne vasane ca ajānantasseva vihāre bhikkhūnaṃ āgantvā gamane cātiādīsu ratticchedo hoti.",
  "tika-vin09t:225_6": "Nānāsaṃvāsakehi vinayakammābhāvato tesaṃ anārocane ratticchedo na hoti.",
  "tika-vin09t:225_7": "“Dve leḍḍupāte atikkamitvā”ti vacanato anto na vaṭṭati.",
  "tika-vin09t:225_8": "Nikkhittavatteneva hutvā vicarantena yassa santike pubbe samādiyitvā ārocitaṃ,",
  "tika-vin09t:225_9": "tassāpi santike pacchā nikkhipanakāle ārocetvāva nikkhipitabbaṃ.",
  "tika-vin09t:225_10": "Tasmā puna samādānakālepi so ce tato gacchati,",
  "tika-vin09t:225_11": "taṃ divasaṃ agantvā divā ārocetvāpi yadi evaṃ atītadivasaṃ hoti,",
  "tika-vin09t:225_12": "“aruṇe uṭṭhite tassa santike ārocetvā vattaṃ nikkhipitvā vihāraṃ gantabbanti tassa santike ārocetvā vattaṃ nikkhipitabba”nti vuttaṃ.",
  "tika-vin09t:225_13": "Apica “vihāraṃ gantvā yaṃ sabbapaṭhamaṃ bhikkhuṃ passati,",
  "tika-vin09t:225_14": "tassa ārocetvā nikkhipitabba”nti vuttaṃ.",
  "tika-vin09t:225_15": "Sace ratticchedo hoti,",
  "tika-vin09t:225_16": "vihārasīmāpariyāpannānaṃ sabbesaṃ ārocetabbaṃ siyā.",
  "tika-vin09t:225_17": "“Tassa ārocetvā”ti idaṃ pana pubbe anārocitaṃ sandhāya vattabhedarakkhaṇatthaṃ vuttaṃ.",
  "tika-vin09t:225_18": "Tasmā eva samantapāsādikāyaṃ evaṃ vuttaṃ “aññaṃ vihārato nikkhantaṃ vā āgantukaṃ vā”ti.",
  "tika-vin09t:226_0": "Suddhantaparivāse pana sace “māsamattaṃ asuddhomhī”ti aggahesi,",
  "tika-vin09t:226_1": "parivasanto puna ūnaṃ vā adhikaṃ vā sanniṭṭhānaṃ karoti,",
  "tika-vin09t:226_2": "tattakampi parivasitabbameva,",
  "tika-vin09t:226_3": "parivāsadānakiccaṃ natthi.",
  "tika-vin09t:226_4": "Ayañhi suddhantaparivāso nāma uddhampi ārohati,",
  "tika-vin09t:226_5": "heṭṭhāpi orohati.",
  "tika-vin09t:226_6": "Idamassa lakkhaṇaṃ.",
  "tika-vin09t:227_0": "Samodahitvāti mūlāpattiṭṭhāne ṭhapetvā,",
  "tika-vin09t:227_1": "pakkhipitvāti attho.",
  "tika-vin09t:227_2": "Appaṭicchannā ce antarāpatti,",
  "tika-vin09t:227_3": "mūlāya paṭikassanaṃ akatvā pubbe gahitaparivāseneva parivasitabbaṃ.",
  "tika-vin09t:227_4": "Yo pana āpattiṃ āpajjitvā vibbhamitvā puna upasampanno hutvāpi paṭicchādeti,",
  "tika-vin09t:227_5": "yo ca pubbe paṭicchādetvā pacchā na paṭicchādeti,",
  "tika-vin09t:227_6": "yo ca ubhayattha paṭicchādeti,",
  "tika-vin09t:227_7": "sabbesaṃ paṭicchannadivasavasena parivāso dātabbo.",
  "tika-vin09t:227_8": "“Purimasmiṃ āpattikkhandhe vā”ti ca “pacchimasmiṃ āpattikkhandhe vā”ti ca pāḷiyaṃ vuttattā dve bhikkhū visuddhikaṃ āpannā honti,",
  "tika-vin09t:227_9": "te suddhikadiṭṭhino honti.",
  "tika-vin09t:227_10": "Eko chādeti,",
  "tika-vin09t:227_11": "eko na chādeti.",
  "tika-vin09t:227_12": "Yo chādeti,",
  "tika-vin09t:227_13": "so dukkaṭaṃ desāpetabbo.",
  "tika-vin09t:227_14": "“Ubhopi yathādhammaṃ kārāpetabbā”ti vacanato yaṃ kañci āpattiṃ chādetvā dukkaṭaṃ āpajjatīti veditabbo.",
  "tika-vin09t:228_0": "Tesu gatesu vā agatesu vā purimanayeneva paṭipajjitabbanti ettha ūne gaṇe caraṇaṃ,",
  "tika-vin09t:228_1": "anuṭṭhahanaṃ ekarattampi gaṇena vippavāsaṃ,",
  "tika-vin09t:228_2": "sace rattiyā ekakkhaṇena saṅgho vasati,",
  "tika-vin09t:228_3": "sace so pure aruṇameva kenaci karaṇīyena gatoti etthapi mānattepi evaṃ jāte.",
  "tika-vin09t:228_4": "“Ayañca yasmā gaṇassa ārocetvā,",
  "tika-vin09t:228_5": "bhikkhūnañca atthibhāvaṃ sallakkhetvāva vasi,",
  "tika-vin09t:228_6": "tenassa ūne gaṇe caraṇadoso vā vippavāso vā na hotī”ti samantapāsādikāyaṃ vuttaṃ.",
  "tika-vin09t:228_7": "Tasmā tena ārocite muhuttampi nisīditvā gatepi vippavāso natthi.",
  "tika-vin09t:228_8": "Pārivāsikassa,",
  "tika-vin09t:228_9": "ukkhittakassa ca pakatattena tasmiṃ vasanaṃ udakapātena vāritaṃ,",
  "tika-vin09t:228_10": "tasmā nānūpacārepi ekacchanne na vaṭṭati.",
  "tika-vin09t:229_0": "Idāni pāṭhavicāraṇā veditabbā –",
  "tika-vin09t:229_1": "“nava paṭhamāpattikā cattāro yāvatatiyakā”ti idaṃ sabhāvaniyamavacanaṃ.",
  "tika-vin09t:229_2": "Tena vuṭṭhānaṃ aniyamanti dasseti.",
  "tika-vin09t:229_3": "Ekaccāpattivuṭṭhānañhi kammatopi hoti akammatopi,",
  "tika-vin09t:229_4": "na evaṃ āpajjananti vuttaṃ hoti.",
  "tika-vin09t:229_5": "Aññataraṃ vā aññataraṃ vāti tesaṃ dvidhā bhinnānampi vuṭṭhānakkamabhedābhāvadīpakavacanaṃ.",
  "tika-vin09t:229_6": "Yāvatīhaṃ,",
  "tika-vin09t:229_7": "tāvatīhanti ettha ahaparicchedo aruṇavasena.",
  "tika-vin09t:229_8": "“Jāna”nti iminā jānanappaṭicchannassa akāmā parivatthabbanti dasseti.",
  "tika-vin09t:229_9": "Tena bhikkhunā akāmā parivatthabbanti tena bhikkhunā vasatā akāmā parivatthabbaṃ,",
  "tika-vin09t:229_10": "na parivattitaliṅgenāti dassanatthaṃ vuttaṃ.",
  "tika-vin09t:229_11": "Parivutthaparivāsenāti ādimhi parivutthaparivāseneva parivāsato uttari itivārena ādito bhikkhunāva chārattaṃ,",
  "tika-vin09t:229_12": "parivattitaliṅgena uddhampi bhikkhumānattāya paṭipajjitabbaṃ,",
  "tika-vin09t:229_13": "na parivāse viya tappaccayā aciṇṇamānatto.",
  "tika-vin09t:229_14": "Ciṇṇamānattova abbhetabbo, na itaro,",
  "tika-vin09t:229_15": "na parivāse viya mānattārahe,",
  "tika-vin09t:229_16": "pakkhamānattañca carantiyā bhikkhuniyā liṅgaṃ parivattātikkame sati ciṇṇamānatto bhikkhu hoti,",
  "tika-vin09t:229_17": "puna bhikkhumānattaṃ gahetvā ciṇṇamānattova bhikkhu abbhetabboti dasseti.",
  "tika-vin09t:230_0": "Yattha siyāti yassaṃ samānasaṃvāsakasīmāyampi vīsatigaṇo bhikkhusaṅgho atthi.",
  "tika-vin09t:230_1": "Ekenapi ce ūno vīsatigaṇoti na yujjati, ūno ce.",
  "tika-vin09t:230_2": "Na hi vīsatigaṇo,",
  "tika-vin09t:230_3": "saṅgho ce ūno.",
  "tika-vin09t:230_4": "Tasmā “ekenapi ce ūno saṅgho”ti ettakameva vattabbanti ce? Na,",
  "tika-vin09t:230_5": "catuvaggapañcavaggadasavaggappasaṅganivāraṇappayojanato.",
  "tika-vin09t:230_6": "Tasmā vīsativaggo bhikkhusaṅgho ce bhikkhunā ekenapi ūno,",
  "tika-vin09t:230_7": "naṭṭho daṭṭhabbo.",
  "tika-vin09t:230_8": "Keci pana vinaye appakataññuno “yathā atirekacatuvaggopi saṅgho catuvaggakaraṇīye kamme ‘catuvaggo’ti vuccati,",
  "tika-vin09t:230_9": "tathā pañcavaggadasavaggakaraṇīye kamme atirekapañcavaggadasavaggopi ‘pañcavaggadasavaggo’ti vuccati.",
  "tika-vin09t:230_10": "Tasmā ūnopi catuvaggapañcavaggadasavaggavīsativaggovā”ti maññeyyuṃ,",
  "tika-vin09t:230_11": "tesaṃ maññanānivāraṇatthaṃ “ekenapi ce ūno”tiādi vuttaṃ.",
  "tika-vin09t:230_12": "Atha vā vīsati bhikkhusaṅgho ce,",
  "tika-vin09t:230_13": "ṭhapetvā ekenapi ce ūno appakatatto,",
  "tika-vin09t:230_14": "taṃ ṭhapetvā ekenapi ceti evamettha attho daṭṭhabbo.",
  "tika-vin09t:230_15": "Ayaṃ tattha sāmīcīti vacanaṃ yaṃ vuttaṃ sabbattha “tassa āpattiyā parivāsaṃ deti,",
  "tika-vin09t:230_16": "mūlāya paṭikassati,",
  "tika-vin09t:230_17": "mānattaṃ deti,",
  "tika-vin09t:230_18": "abbhetī”ti,",
  "tika-vin09t:230_19": "tassa āvibhāvakaraṇatthaṃ vuttanti veditabbaṃ.",
  "tika-vin09t:230_20": "Tena tesu ayaṃ yathāvuttā sāmīci niyatā icchitabbā,",
  "tika-vin09t:230_21": "na rājasikkhāpadādīsu viya aniyatā.",
  "tika-vin09t:230_22": "Tattha hi kenaci antarāyena taṃ sāmīcimakarontepi anāpattīti dīpitaṃ hoti.",
  "tika-vin09t:231_0": "Saṅghādisesavaṇṇanā niṭṭhitā.",
  "tika-vin09t:232_0": "Aniyatakaṇḍaṃ",
  "tika-vin09t:233_0": "1. Paṭhamāniyatasikkhāpadavaṇṇanā",
  "tika-vin09t:234_0": "Aniyate āditova idaṃ pakiṇṇakaṃ.",
  "tika-vin09t:234_1": "Seyyathidaṃ –",
  "tika-vin09t:234_2": "idaṃ aniyatakaṇḍaṃ nippayojanaṃ tattha apubbābhāvatoti ce? Na,",
  "tika-vin09t:234_3": "garukalahukabhedabhinnāpattiropanāropanakkamalakkhaṇadīpanappayojanato.",
  "tika-vin09t:234_4": "Ettha hi “sā ce evaṃ vadeyya ‘ayyo mayā…pe…",
  "tika-vin09t:234_5": "so ca taṃ paṭijānāti,",
  "tika-vin09t:234_6": "āpattiyā kāretabbo”’tiādinā āpattiyā garukāya,",
  "tika-vin09t:234_7": "lahukāya ca āropanakkamalakkhaṇaṃ,",
  "tika-vin09t:234_8": "“na kāretabbo”ti iminā anāropanakkamalakkhaṇañca dassitaṃ.",
  "tika-vin09t:234_9": "Lakkhaṇadīpanato ādimhi,",
  "tika-vin09t:234_10": "ante vā uddisitabbanti ce? Na,",
  "tika-vin09t:234_11": "asambhavato.",
  "tika-vin09t:234_12": "Kathaṃ na tāva ādimhi sambhavati,",
  "tika-vin09t:234_13": "yesamidaṃ lakkhaṇaṃ,",
  "tika-vin09t:234_14": "tesaṃ sikkhāpadānaṃ adassitattā.",
  "tika-vin09t:234_15": "Na ante garukamissakattā.",
  "tika-vin09t:234_16": "Tasmā garukalahukānaṃ majjhe eva uddisitabbataṃ arahati ubhayamissakattā.",
  "tika-vin09t:234_17": "Yā tattha pācittiyasaṅkhātā lahukāpatti dassitā,",
  "tika-vin09t:234_18": "sāpi garukāti kathitā.",
  "tika-vin09t:234_19": "Tenevāha “methunadhammasannissitakilesasaṅkhātena rahassādenā”tiādi.",
  "tika-vin09t:234_20": "Tasmā garukānaṃ eva anantaraṃ uddiṭṭhantipi eke.",
  "tika-vin09t:234_21": "Evaṃ sati paṭhamāniyatamevālaṃ tāvatā lakkhaṇadīpanasiddhito,",
  "tika-vin09t:234_22": "kiṃ dutiyenāti ce? Na,",
  "tika-vin09t:234_23": "okāsaniyamapaccayamicchāgāhanivāraṇappayojanato.",
  "tika-vin09t:234_24": "“Paṭicchanne āsane alaṃkammaniye”ti okāsaniyamato hi tabbiparīte okāse idaṃ lakkhaṇaṃ na vikappitanti micchāgāho hoti.",
  "tika-vin09t:234_25": "Taṃnivāraṇato dutiyāniyatampi sātthakamevāti adhippāyo. Kasmā?",
  "tika-vin09t:234_26": "Okāsabhedato,",
  "tika-vin09t:234_27": "rahobhedadīpanato,",
  "tika-vin09t:234_28": "rahonisajjassādabhedadīpanato.",
  "tika-vin09t:234_29": "Okāsaniyamabhāve ca rahonisajjassādabhedo jāto.",
  "tika-vin09t:234_30": "Dvinnaṃ rahonisajjasikkhāpadānaṃ nānāttajānanañca siyā tathā kāyasaṃsaggabhedadīpanato.",
  "tika-vin09t:234_31": "Nālaṃ kammaniyepi hi okāse appaṭicchanne,",
  "tika-vin09t:234_32": "paṭicchannepi vā nisinnāya vātapānakavāṭacchiddādīhi nikkhantakesādiggahaṇena kāyasaṃsaggo labbhatīti evamādayopi nayā vitthārato veditabbā.",
  "tika-vin09t:235_0": "Tatridaṃ mukhamattanidassanaṃ –",
  "tika-vin09t:235_1": "okāsabhedatoti alaṃkammaniyanālaṃkammaniyabhedato.",
  "tika-vin09t:235_2": "Paṭicchannampi hi ekaccaṃ nālaṃkammaniyaṃ vātapānādinā antaritattā,",
  "tika-vin09t:235_3": "ubhayappaṭicchannampi ekaccaṃ nālaṃkammaniyaṃ vijānataṃ ajjhokāsattā.",
  "tika-vin09t:235_4": "Rahobhedadīpanatoti ettha rahabhāvasāmaññepi raho dvidhā paṭicchannāpaṭicchannabhedatoti adhippāyo.",
  "tika-vin09t:235_5": "Rahonisajjassādabhedadīpanatoti methunassādavasena nisajjā,",
  "tika-vin09t:235_6": "duṭṭhullassādavasena nisajjāti tādisassa bhedassa dīpanatoti attho.",
  "tika-vin09t:235_7": "“Idha āgatanayattā bhikkhunipātimokkhe idaṃ kaṇḍaṃ parihīnanti veditabba”nti vadanti.",
  "tika-vin09t:235_8": "“Aṭṭhuppattiyā tattha anuppannattā”ti eke,",
  "tika-vin09t:235_9": "taṃ anekantabhāvadīpanato ayuttaṃ.",
  "tika-vin09t:235_10": "Sabbabuddhakāle hi bhikkhūnaṃ pañca,",
  "tika-vin09t:235_11": "bhikkhunīnaṃ cattāro ca uddesā santi.",
  "tika-vin09t:235_12": "Pātimokkhuddesapaññattiyā asādhāraṇattā tattha niddiṭṭhasaṅghādisesapācittiyānanti eke.",
  "tika-vin09t:235_13": "Tāsañhi bhikkhunīnaṃ ubbhajāṇumaṇḍalika -",
  "tika-vin09t:235_14": "aṭṭhavatthuka -",
  "tika-vin09t:235_15": "vasena kāyasaṃsaggaviseso pārājikavatthu,",
  "tika-vin09t:235_16": "“hatthaggahaṇaṃ vā sādiyeyya,",
  "tika-vin09t:235_17": "kāyaṃ vā tadatthāya upasaṃhareyyā”ti vacanato sādiyanampi,",
  "tika-vin09t:235_18": "“santiṭṭheyya vā”ti vacanato ṭhānampi,",
  "tika-vin09t:235_19": "“saṅketaṃ vā gaccheyyā”ti vacanato gamanampi,",
  "tika-vin09t:235_20": "“channaṃ vā anupaviseyyā”ti vacanato paṭicchannaṭṭhānappavesopi hoti,",
  "tika-vin09t:235_21": "tathā “rattandhakāre appadīpe,",
  "tika-vin09t:235_22": "paṭicchanne okāse ajjhokāse ekenekā santiṭṭheyya vā sallapeyya vā”ti vacanato duṭṭhullavācāpi pācittiyavatthukanti",
  "tika-vin09t:235_23": "katvā tāsaṃ aññathā aniyatakaṇḍassa avattabbatāpattito na vuttanti tesaṃ adhippāyo.",
  "tika-vin09t:235_24": "Pakiṇṇakaṃ.",
  "tika-vin09t:236_0": "“Desanāvuṭṭhānagāminīnaṃ āpattīnaṃ vasena alajjiādayo lajjīnaṃ codessantī”ti āgatattā lajjipaggahatthāya",
  "tika-vin09t:236_1": "patirūpāyapi upāsikāya vacanena akatvā bhikkhusseva paṭiññāya kātabbanti āpattiyo pana lakkhaṇadassanatthaṃ",
  "tika-vin09t:236_2": "paññattaṃ vitthāranayameva gahetvā vattuṃ yuttaṃ “ime kho panāyasmanto dve aniyatā dhammā”ti uddesadassanattāti likhitaṃ.",
  "tika-vin09t:236_3": "Sotassa rahoti ettha rahoti vacanasāmaññato vuttaṃ.",
  "tika-vin09t:236_4": "Duṭṭhullasāmaññato duṭṭhullārocanappaṭicchādanasikkhāpadesu pārājikavacanaṃ viya.",
  "tika-vin09t:236_5": "Tasmā “cakkhusseva pana raho ‘raho’ti idha adhippeto”ti vuttaṃ.",
  "tika-vin09t:236_6": "Kathaṃ paññāyatīti ce?",
  "tika-vin09t:236_7": "“Mātugāmo nāma…pe…",
  "tika-vin09t:236_8": "antamaso tadahujātāpi dārikā”ti vuttattā duṭṭhullobhāsanaṃ idha nādhippetanti dīpitamevāti.",
  "tika-vin09t:236_9": "Antodvādasahatthepīti pi-",
  "tika-vin09t:236_10": "saddena apihitakavāṭassa gabbhassa dvāre nisinnopīti attho.",
  "tika-vin09t:236_11": "Acelakavagge rahopaṭicchannāsanasikkhāpade “yo koci viññū puriso dutiyo hotī”ti imassa anurūpato “itthīnaṃ",
  "tika-vin09t:236_12": "pana satampi anāpattiṃ na karotiyevā”ti vuttaṃ.",
  "tika-vin09t:236_13": "“Alaṃkammaniyeti sakkā hoti methunaṃ dhammaṃ paṭisevitu”nti vibhaṅge vacanato rahonisajjassādo cettha methunadhammasannissitakileso,",
  "tika-vin09t:236_14": "na dutiye viya duṭṭhullavācassādakileso.",
  "tika-vin09t:236_15": "Tasmā ca paññāyati sotassa raho nādhippetoti.",
  "tika-vin09t:237_0": "Tiṇṇaṃ dhammānaṃ aññatarena vadeyyāti rahonisajjasikkhāpadavasena nisinnassa tassānusārena pācittiyameva",
  "tika-vin09t:237_1": "avatvā pārājikasaṅghādisesāyapi āpattiyā bhedadassanatthaṃ vuttaṃ.",
  "tika-vin09t:237_2": "Puna āpattippaṭijānanaṃ avatvā kasmā “nisajjaṃ bhikkhu paṭijānamāno”ti vatthuppaṭijānanaṃ vuttanti? Vuccate –",
  "tika-vin09t:237_3": "āpattiyā codite vinayadharena “kismiṃ vatthusmi”nti pucchite cuditakena “imasmiṃ vatthusmi”nti vutte",
  "tika-vin09t:237_4": "vinayadharena “īdisaṃ nāma akāsī”ti pucchite so vatthuṃ paṭijānamānova kāretabboti dassanatthaṃ “nisajjaṃ",
  "tika-vin09t:237_5": "bhikkhu paṭijānamāno”ti vuttaṃ.",
  "tika-vin09t:237_6": "Yadi evaṃ nisajjaṃ paṭijānamānopi āpattiyāva kāretabboti?",
  "tika-vin09t:237_7": "Anurūpameva.",
  "tika-vin09t:237_8": "Evaṃ pana gahetabbaṃ –",
  "tika-vin09t:237_9": "tiṇṇampi āpattīnaṃ vatthūni aggahetvā idha sikkhāpadavasena nisajjameva vuttaṃ.",
  "tika-vin09t:237_10": "Tasmiṃ gahitepi hi āpatti gahitāva hotīti.",
  "tika-vin09t:237_11": "Yena vā sāti ettha vā-",
  "tika-vin09t:237_12": "saddo “tena so bhikkhu kāretabbo vā”ti yojetabbo.",
  "tika-vin09t:237_13": "So ca vikappattho.",
  "tika-vin09t:237_14": "Tasmā “kāretabbo vā paṭijānamāno,",
  "tika-vin09t:237_15": "na vā kāretabbo appaṭijānamāno”ti attho.",
  "tika-vin09t:237_16": "Tena vuttaṃ “paṭijānamāno vā”tiādi.",
  "tika-vin09t:237_17": "Rahonisajjasikkhāpadavasena nisajjapaccayā āpattiyā vuttattā sesesupi sesasikkhāpadavasena āpatti gahetabbā.",
  "tika-vin09t:237_18": "“Samuṭṭhānādīni paṭhamapārājikasadisānevā”ti vuttattā idha duṭṭhullobhāsanassa anadhippetabhāvo veditabbo.",
  "tika-vin09t:238_0": "Paṭhamāniyatasikkhāpadavaṇṇanā niṭṭhitā.",
  "tika-vin09t:239_0": "2. Dutiyāniyatasikkhāpadavaṇṇanā",
  "tika-vin09t:240_0": "Saṅghādisesena vāti kāyasaṃsaggaduṭṭhullobhāsanena.",
  "tika-vin09t:240_1": "Tasmā evaṃ kāyasaṃsaggavāro pāḷiyampi vutto.",
  "tika-vin09t:240_2": "Anandho abadhiroti anandho kāyasaṃsaggaṃ passati,",
  "tika-vin09t:240_3": "abadhiro duṭṭhullaṃ suṇāti,",
  "tika-vin09t:240_4": "tasmā eva adinnādānasadisānevāti vutta”nti likhitaṃ.",
  "tika-vin09t:240_5": "Ettha ca kāyavācācittato samuṭṭhānaṃ kathanti ce?",
  "tika-vin09t:240_6": "Kāyasaṃsaggañhi samāpajjanto duṭṭhullampi bhaṇati,",
  "tika-vin09t:240_7": "duṭṭhullaṃ bhaṇanto nisīdati cāti sambhavati,",
  "tika-vin09t:240_8": "duṭṭhullameva vā sandhāya vuttaṃ.",
  "tika-vin09t:240_9": "Tañhi adinnādānasamuṭṭhānanti.",
  "tika-vin09t:241_0": "Yo desanaṃ sabbavidūpamova;",
  "tika-vin09t:242_0": "Nānānayākāravicittabhedaṃ;",
  "tika-vin09t:243_0": "Ñātuṃ upāyāna mano satimā;",
  "tika-vin09t:244_0": "Taṃ lābhahetuṃ na karoti puññanti.",
  "tika-vin09t:245_0": "Dutiyāniyatasikkhāpadavaṇṇanā niṭṭhitā.",
  "tika-vin09t:246_0": "Aniyatavaṇṇanā niṭṭhitā.",
  "tika-vin09t:247_0": "Nissaggiyakaṇḍaṃ",
  "tika-vin09t:248_0": "1. Cīvaravaggo",
  "tika-vin09t:249_0": "1. Kathinasikkhāpadavaṇṇanā",
  "tika-vin09t:250_0": "Nissaggiyakaṇḍe tiṇṇaṃ kathinasikkhāpadānaṃ,",
  "tika-vin09t:250_1": "vassikasāṭikaaccekacīvarasāsaṅkasikkhāpadānañca ekadesanāya tathākiṇṇāpattikkhandhāva veditabbā –",
  "tika-vin09t:251_0": "Kathinaṃ yassa cattāro, sahajā samayadvayaṃ;",
  "tika-vin09t:252_0": "Channaṃ sikkhāpadānañca, ekadesavinicchayo.",
  "tika-vin09t:253_0": "Tattha kathinanti “saṅghassa anumodanāya,",
  "tika-vin09t:253_1": "gaṇassa anumodanāya,",
  "tika-vin09t:253_2": "puggalassa atthārā saṅghassa atthataṃ hoti kathina”nti vacanato tesaṃyeva anumodanādidhammānaṃ saṅgaho kathinaṃ nāma.",
  "tika-vin09t:253_3": "Yathāha “kathinaṃ jānitabbanti tesaññeva dhammānaṃ saṅgaho samavāyo nāmaṃ nāmakamma”ntiādi.",
  "tika-vin09t:253_4": "Tasmā kathinanti idaṃ bahūsu dhammesu nāmamattaṃ,",
  "tika-vin09t:253_5": "na paramatthato eko dhammo.",
  "tika-vin09t:253_6": "Ko panassa atthāroti?",
  "tika-vin09t:253_7": "Tadekadesova khīrassa dhārā viya.",
  "tika-vin09t:253_8": "Yathā cāha “atthāro ekena dhammena saṅgahito vacībhedenā”ti.",
  "tika-vin09t:253_9": "Sahajā nāma aṭṭha mātikā,",
  "tika-vin09t:253_10": "dve palibodhā,",
  "tika-vin09t:253_11": "pañcānisaṃsāti ime pannarasa dhammā.",
  "tika-vin09t:253_12": "Samayadvayaṃ nāma kathinatthārasamayo,",
  "tika-vin09t:253_13": "cīvarasamayo cāti.",
  "tika-vin09t:253_14": "Tattha kathinatthārasamayo vassānassa pacchimo māso.",
  "tika-vin09t:253_15": "Cīvarasamayo nāma anatthate kathine ayaṃ kattikamāso,",
  "tika-vin09t:253_16": "atthate cattāro hemantikā cāti pañca māsā.",
  "tika-vin09t:254_0": "Tattha aṭṭha mātikā nāma pakkamanantikādayo.",
  "tika-vin09t:254_1": "Tā sabbāpi atthārena ekato uppajjanti nāma.",
  "tika-vin09t:254_2": "Tabbhāvabhāvitāya atthāre sati uddhāro sambhavati.",
  "tika-vin09t:254_3": "Tattha kathinatthārena ekuppādā ekanirodhā antarubbhāro sahubbhāro,",
  "tika-vin09t:254_4": "avasesā kathinubbhārā ekuppādā,",
  "tika-vin09t:254_5": "nānānirodhā ca.",
  "tika-vin09t:254_6": "Tattha ekanirodhāti atthārena saha nirodhā,",
  "tika-vin09t:254_7": "antarubbhārasahubbhārānaṃ uddhārābhāvo ekakkhaṇe hotīti attho.",
  "tika-vin09t:254_8": "Sesā nānā nirujjhanti nāma.",
  "tika-vin09t:254_9": "Tesu hi uddhārabhāvaṃ pattesupi atthāro tiṭṭhati evāti aṭṭhakathāyaṃ atthavibhāvanā.",
  "tika-vin09t:254_10": "Sace atthate kathine bhikkhusmiṃ sāpekkhe tamhā āvāsā pakkamante saṅgho antarubbhāraṃ karoti,",
  "tika-vin09t:254_11": "tassa bhikkhuno paṭhamameva mūlāvāse niṭṭhitacīvarapalibodhābhāvepi sati antarubbhāre palibodho chijjati satipi sāpekkhatāya saussāhattā.",
  "tika-vin09t:254_12": "Iminā pariyāyena pakkamanantiko kathinuddhāro atthārena ekuppādo nānānirodho hoti.",
  "tika-vin09t:254_13": "Tathā antarubbhāre sati suṇantassāpi yāva cīvaraniṭṭhānaṃ na gacchati,",
  "tika-vin09t:254_14": "tāva parihārasambhavato niṭṭhānantiko.",
  "tika-vin09t:254_15": "Yāva sanniṭṭhānaṃ na gacchati,",
  "tika-vin09t:254_16": "tāva parihārasambhavato sanniṭṭhānantiko.",
  "tika-vin09t:254_17": "Yāva na nassati,",
  "tika-vin09t:254_18": "tāva parihārasambhavato nāsanantiko.",
  "tika-vin09t:254_19": "Yāva na suṇāti,",
  "tika-vin09t:254_20": "tāva parihārasambhavato savanantiko.",
  "tika-vin09t:254_21": "Yāva cīvarāsā na chijjati,",
  "tika-vin09t:254_22": "tāva parihārasambhavato āsāvacchediko.",
  "tika-vin09t:254_23": "Yāva sīmaṃ nātikkamati,",
  "tika-vin09t:254_24": "tāva parihārasambhavato sīmātikkantiko.",
  "tika-vin09t:254_25": "Atthārena ekuppādo nānānirodho hotīti veditabbo.",
  "tika-vin09t:255_0": "Tattha antarubbhārasahubbhārā dve antosīmāyaṃ eva sambhavanti,",
  "tika-vin09t:255_1": "na bahisīmāyaṃ.",
  "tika-vin09t:255_2": "Pakkamanasavanasīmātikkantikā bahisīmāyameva sambhavanti,",
  "tika-vin09t:255_3": "na antosīmāyaṃ.",
  "tika-vin09t:255_4": "Niṭṭhānasaaāṭṭhānāsāvacchedikā antosīmāyañceva bahisīmāyañca.",
  "tika-vin09t:255_5": "Antarubbhāro saṅghāyatto,",
  "tika-vin09t:255_6": "pakkamananiṭṭhānasanniṭṭhānasīmātikkantikā puggalādhīnā,",
  "tika-vin09t:255_7": "sesā tadubhayaviparītā.",
  "tika-vin09t:256_0": "Tattha “niṭṭhitacīvarasmi”nti iminā cīvarapalibodhābhāvameva dīpeti.",
  "tika-vin09t:256_1": "Na āvāsapalibodhābhāvaṃ.",
  "tika-vin09t:256_2": "“Ubbhatasmiṃ kathine”ti iminā ubhayapalibodhābhāvaṃ dīpeti,",
  "tika-vin09t:256_3": "tasmā ubhayapalibodhābhāvadīpanatthaṃ tadeva vattabbanti ce? Na,",
  "tika-vin09t:256_4": "visesattā. Kathaṃ?",
  "tika-vin09t:256_5": "Kāmañcetaṃ tasmā “ubbhatasmiṃ kathine”ti kesañci kathinuddhārānaṃ nānānirodhattā,",
  "tika-vin09t:256_6": "saṅghapuggalādhīnānadhīnattā ca antobahiubhayasīmāsu niyamāniyamato ca ubbhatasmiṃ kathine saṅghassa,",
  "tika-vin09t:256_7": "na puggalassa ubbhataṃ hoti,",
  "tika-vin09t:256_8": "tathāpi “ubbhatasmiṃ kathine”ti idaṃ sāmaññavacanaṃ.",
  "tika-vin09t:256_9": "Tasmā “niṭṭhitacīvarasmi”nti iminā niyameti.",
  "tika-vin09t:257_0": "Kiṃ vuttaṃ hoti –",
  "tika-vin09t:257_1": "saṅghassa antarubbhārena ubbhatasmiṃ kathine acchinnacīvarapalibodho bahisīmāgato pacchā gantvā attano",
  "tika-vin09t:257_2": "sīmāgato aniṭṭhitacīvaro ānisaṃsaṃ labhati evāti katvā “niṭṭhitacīvarasmi”nti vuttanti veditabbaṃ.",
  "tika-vin09t:257_3": "Tattha āvāsapalibodho nāma vasati vā tasmiṃ āvāse,",
  "tika-vin09t:257_4": "sāpekkho vā pakkamati.",
  "tika-vin09t:257_5": "Cīvarapalibodho nāma cīvaraṃ akataṃ vippakataṃ,",
  "tika-vin09t:257_6": "cīvarāsānupacchinnā,",
  "tika-vin09t:257_7": "tabbiparītena apalibodho veditabbo.",
  "tika-vin09t:257_8": "Tattha anatthatakathinānaṃ cīvarakālasamaye niyamato cattāro ānisaṃsā labbhanti,",
  "tika-vin09t:257_9": "asamādānacāro aniyamato.",
  "tika-vin09t:257_10": "Tena sāsaṅkasikkhāpadaṃ vuttaṃ.",
  "tika-vin09t:257_11": "Kathaṃ cattāro niyatāti ce?",
  "tika-vin09t:257_12": "“Cīvarakālasamayo nāma anatthate kathine vassānassa pacchimo māso”ti vacanato anatthatakathinānaṃ tasmiṃ māse yāvadatthacīvaraṃ siddhaṃ,",
  "tika-vin09t:257_13": "tathā tatiyakathinasikkhāpade akālacīvaraṃ nāma piṭṭhisamayato paṭṭhāya taṃ paṭiggahetvā saṅghato labhitabbaṃ ce,",
  "tika-vin09t:257_14": "yāva cīvarakālasamayaṃ nikkhipitvā bhājetvā gahetabbaṃ.",
  "tika-vin09t:257_15": "Puggalikaṃ ce,",
  "tika-vin09t:257_16": "vassānassa chaṭṭhapakkhassa pañcamito paṭṭhāya yāva cīvarakālasamayaṃ anadhiṭṭhitaṃ avikappitaṃ vaṭṭati accekacīvarasikkhāpadena anuññātattā,",
  "tika-vin09t:257_17": "na tato paraṃ.",
  "tika-vin09t:257_18": "Tadā uppannacīvarassa paṭisiddhattā paṭhamakathinena.",
  "tika-vin09t:257_19": "Tattha aṭṭhakathāyaṃ vuttanayo saṅghikaṃ sandhāya,",
  "tika-vin09t:257_20": "tathā porāṇagaṇṭhipade cāti veditabbaṃ.",
  "tika-vin09t:258_0": "Paṭhamakathine paṭhamapaññattiyā,",
  "tika-vin09t:258_1": "avisesena vā ekādasame divase āpatti.",
  "tika-vin09t:258_2": "Vassānassa hi antonivāraṇatthaṃ aṭṭhakathāya “niṭṭhitacīvarasmiṃ bhikkhunā ubbhatasmiṃ kathine”ti vuttaṃ.",
  "tika-vin09t:258_3": "Eseva nayo dutiye,",
  "tika-vin09t:258_4": "tatiye ca.",
  "tika-vin09t:258_5": "Tena cīvarakālato pure vā anto vā uppannaṃ cīvarakālato uddhaṃ ekadivasampi parihāraṃ na labhati.",
  "tika-vin09t:258_6": "Yadi labheyya,",
  "tika-vin09t:258_7": "accekacīvarasikkhāpadavirodho.",
  "tika-vin09t:258_8": "“Yāva cīvarakālasamayaṃ nikkhipitabbaṃ,",
  "tika-vin09t:258_9": "tato ce uttari nikkhipeyya,",
  "tika-vin09t:258_10": "nissaggiya”nti hi tattha vuttaṃ.",
  "tika-vin09t:258_11": "Vassāvāsikabhāvena saṅghato laddhaṃ vuṭṭhavassattā attano santakabhūtaṃ accekacīvaraṃ cīvarakālasamayaṃ atikkāmayato eva āpatti,",
  "tika-vin09t:258_12": "na accekacīvarakālaṃ atikkāmayato āpattīti.",
  "tika-vin09t:258_13": "“Anatthate kathine ekādasamāse uppanna”nti vacanato yo ca tattha cīvaruppādo,",
  "tika-vin09t:258_14": "so ca nesaṃ bhavissatīti siddhaṃ,",
  "tika-vin09t:258_15": "anāmantacāragaṇabhojanasikkhāpade “aññatra samayā”ti vuttattā sesadvayaṃ siddhameva.",
  "tika-vin09t:258_16": "Tasmā “kālepi ādissa dinnaṃ,",
  "tika-vin09t:258_17": "etaṃ akālacīvara”nti vacanato ādissa dinnacīvaraṃ parihāraṃ na labhati.",
  "tika-vin09t:259_0": "Aparakattikāyameva vā ubbhatasmiṃ kathine labhati,",
  "tika-vin09t:259_1": "evaṃ “ubbhatasmiṃ kathine”ti vuttattāti ce?",
  "tika-vin09t:259_2": "Na vattabbaṃ.",
  "tika-vin09t:259_3": "Cha ṭhānāni hi sāpekkhatāya vuttāni.",
  "tika-vin09t:259_4": "Duṭṭhadosadvaye adhikaraṇacatutthaṃ,",
  "tika-vin09t:259_5": "paṭhamāniyate sotassa raho,",
  "tika-vin09t:259_6": "tatiyakathine ādissa dinnaṃ cīvaraṃ,",
  "tika-vin09t:259_7": "accekacīvarasikkhāpade “saññāṇaṃ katvā nikkhipitabba”nti padaṃ,",
  "tika-vin09t:259_8": "duṭṭhullārocanappaṭicchādanadvaye adhikaraṇaṃ,",
  "tika-vin09t:259_9": "pārājikavacanañca,",
  "tika-vin09t:259_10": "tīsu kathinasikkhāpadesu “aṭṭhannaṃ mātikānaṃ aññatarāyā”ti vacananti.",
  "tika-vin09t:259_11": "Tattha ādissa dinnaṃ cīvaraṃ saṅghikaṃ bhājitabbacīvaraṃ sandhāya vuttaṃ,",
  "tika-vin09t:259_12": "na puggalikaṃ.",
  "tika-vin09t:259_13": "Saññāṇaṃ katvā nikkhipitabbanti vassāvāsikacīvaraṃ sandhāya vuttaṃ.",
  "tika-vin09t:259_14": "Avuṭṭhavassena pacchā dātabbattā saññāṇaṃ kātabbaṃ,",
  "tika-vin09t:259_15": "na ñātippavāritato laddhaṃ puggalikaṃ sandhāya.",
  "tika-vin09t:259_16": "Tasmā duvidhaṃ accekacīvaraṃ saṅghe ninnaṃ,",
  "tika-vin09t:259_17": "puggale ninnañcāti siddhaṃ.",
  "tika-vin09t:259_18": "Tattha saṅghe pariṇataṃ accekacīvaraṃ vassūpanāyikadivasato paṭṭhāya,",
  "tika-vin09t:259_19": "piṭṭhisamayato paṭṭhāya vā yāva pavāraṇā nikkhipituṃ vaṭṭati eva saṅghikattā,",
  "tika-vin09t:259_20": "puggalikampi “vassaṃvuṭṭhakāle gaṇhathā”ti dinnattā.",
  "tika-vin09t:259_21": "Tādisañhi yāva vassaṃvuṭṭho na hoti,",
  "tika-vin09t:259_22": "tāva tasseva dāyakassa santakaṃ hoti.",
  "tika-vin09t:259_23": "Ettako visesahetu.",
  "tika-vin09t:260_0": "“Anaccekacīvare anaccekacīvarasaññī cīvarakālasamayaṃ atikkāmeti,",
  "tika-vin09t:260_1": "anāpattī”ti vacanato accekacīvarakasseva so aparādho.",
  "tika-vin09t:260_2": "Yena “virodho”ti vacanaṃ dasseyyāti na vinaye visesahetu pariyesitabbo.",
  "tika-vin09t:260_3": "Buddhavisayattā pamāṇanti ce? Na,",
  "tika-vin09t:260_4": "yadi evaṃ ettha attano santakabhūtampi accekacīvaraṃ saññāṇaṃ katvā nikkhipitabbameva,",
  "tika-vin09t:260_5": "na adhiṭṭhātabbaṃ na vikappetabbaṃ na vissajjetabbaṃ.",
  "tika-vin09t:260_6": "Tato “anāpatti,",
  "tika-vin09t:260_7": "antosamaye adhiṭṭheti vikappeti vissajjetī”tiādivacanavirodho adhivāsetabbo siyā.",
  "tika-vin09t:260_8": "Tathā “vassānassa pacchime māse kathinuddhāre kate tasmiṃ māse atthate kathine kathinuddhāradivasaṃ atikkāmeti,",
  "tika-vin09t:260_9": "nissaggiyaṃ hotī”ti vacanato nissaggiyaṃ hotīti ayampi atthavirodho adhivāsetabbo siyā.",
  "tika-vin09t:260_10": "Tasmiñca “anaccekacīvare anāpattī”ti vuttaṃ,",
  "tika-vin09t:260_11": "tañca anadhiṭṭhitaṃ avikappitamevāti ettako visesahetu.",
  "tika-vin09t:260_12": "Atirekacīvarañcetaṃ paṭhamasikkhāpadenāpatti,",
  "tika-vin09t:260_13": "itaraṃ ce anāpattiyevāti imassa atthassa ayaṃ bhagavato visesahetu.",
  "tika-vin09t:260_14": "Tathā atirekadasāhānāgatāyeva kattikapuṇṇamāya saṅghassa vassāvāsikatthaṃ accekacīvaraṃ viya dadamānaṃ na gahetabbaṃ,",
  "tika-vin09t:260_15": "dasāhānāgatāya eva gahetabbanti ettako visesahetu.",
  "tika-vin09t:260_16": "Tato aṭṭhakathānayavirodho ca adhivāsetabbo siyā.",
  "tika-vin09t:260_17": "Tattha “adhiṭṭhitato paṭṭhāya uppannaṃ accekacīvaraṃ na hotī”ti vatvā aññathā nayo dassito.",
  "tika-vin09t:260_18": "Porāṇagaṇṭhipade so ca nayo saṅghikaṃ upādāya vuttattā na virujjhatīti neva so ca paṭikkhitto.",
  "tika-vin09t:260_19": "Yathā anaccekacīvaraṃ chaṭṭhito paṭṭhāya uppannaṃ atirekadasāhānāgatāyapi paṭiggahetabbaṃ,",
  "tika-vin09t:260_20": "paṭiggahetvā cīvarakālasamayaṃ atikkāmayatopi anāpattīti ayampi nayo adhivāsetabbo siyā.",
  "tika-vin09t:260_21": "Tato paṭhamakathinavirodho.",
  "tika-vin09t:260_22": "Dasāhānāgatāya eva paṭiggahetabbaṃ,",
  "tika-vin09t:260_23": "paṭiggahetvā cīvarakālasamayaṃ atikkāmayato anāpattīti ce,",
  "tika-vin09t:260_24": "taṃ dve dasāhe labhatīti ettako visesahetu.",
  "tika-vin09t:261_0": "Antarā anāpattikkhettacīvarakālappaviṭṭhattā adhiṭṭhahitvā paccuddhaṭaṃ viya taṃ punapi dasāhe labhatīti ce? Na,",
  "tika-vin09t:261_1": "kālappaveso adhiṭṭhānaṃ viya hotīti ce? Na,",
  "tika-vin09t:261_2": "“vassikasāṭikaṃ vassānaṃ cātumāsaṃ adhiṭṭhātuṃ,",
  "tika-vin09t:261_3": "tato paraṃ vikappetu”nti vacanavirodhaṃ katvā,",
  "tika-vin09t:261_4": "tato paraṃ dasāhaṃ avikappentassāpi anāpatti siyā.",
  "tika-vin09t:261_5": "Apica yaṃ vuttaṃ aṭṭhakathāyaṃ “vassikasāṭikā antovasse laddhā ceva niṭṭhitā ca,",
  "tika-vin09t:261_6": "antodasāhe adhiṭṭhātabbā,",
  "tika-vin09t:261_7": "dasāhātikkame niṭṭhitā,",
  "tika-vin09t:261_8": "tadaheva adhiṭṭhātabbā,",
  "tika-vin09t:261_9": "dasāhe appahonte cīvarakālaṃ nātikkāmetabbā”ti.",
  "tika-vin09t:261_10": "Tena āpattito na mucceyya.",
  "tika-vin09t:261_11": "Kālappaveso hi adhiṭṭhānapariyāyo na jātoti.",
  "tika-vin09t:261_12": "Ettāvatā yathāvutto atthavikappo pāḷinayeneva patiṭṭhāpito hoti.",
  "tika-vin09t:262_0": "Apicettha yaṃ vuttaṃ aṭṭhakathāyaṃ “dasāhe appahonte cīvarakālaṃ nātikkāmetabbā”ti,",
  "tika-vin09t:262_1": "tatthapi cīvarakāle uppannaṃ,",
  "tika-vin09t:262_2": "dasāhe appahonte cassa karaṇaṃ natthi,",
  "tika-vin09t:262_3": "taṃ accekacīvaraṃ akālacīvaramiva cīvarakālaṃ nātikkāmetabbanti siddhametaṃ.",
  "tika-vin09t:262_4": "Pāḷito ca tañce antokāle uppajjati,",
  "tika-vin09t:262_5": "dasāhe appahontepi uppajjati,",
  "tika-vin09t:262_6": "evaṃ uppannaṃ accekacīvaraṃ accekacīvarameva na hoti.",
  "tika-vin09t:262_7": "Na hi taṃ kālavisesavasena accekacīvarasaṅkhaṃ gacchati.",
  "tika-vin09t:262_8": "Vuttañhetaṃ “accekacīvaraṃ nāma senāya vā gantukāmo hoti,",
  "tika-vin09t:262_9": "pavāsaṃ vā gantukāmo hoti,",
  "tika-vin09t:262_10": "gilāno vā hoti,",
  "tika-vin09t:262_11": "gabbhinī vā hoti,",
  "tika-vin09t:262_12": "assaddhassa vā saddhā uppannā hoti…pe…",
  "tika-vin09t:262_13": "‘vassāvāsikaṃ dassāmī’ti evaṃ ārocitaṃ,",
  "tika-vin09t:262_14": "etaṃ accekacīvaraṃ nāmā”ti.",
  "tika-vin09t:262_15": "Tasmā yathā taṃ cīvaraṃ nātikkāmetabbaṃ,",
  "tika-vin09t:262_16": "tathā anaccekacīvarampīti siddhaṃ hoti.",
  "tika-vin09t:262_17": "Tena vuttaṃ aṭṭhakathāyaṃ “dasāhe appahonte cīvarakālaṃ nātikkāmetabbā”ti.",
  "tika-vin09t:262_18": "Apica yadi evaṃ taṃ accekacīvarasikkhāpadameva accekacīvaraṃ cīvarakālaṃ nātikkāmetabbanti imassa pana",
  "tika-vin09t:262_19": "atthavisesassa dassanatthaṃ bhagavatā paññattaṃ.",
  "tika-vin09t:263_0": "Mahāaṭṭhakathāyaṃ pana taṃ evaṃ vuttaṃ –",
  "tika-vin09t:263_1": "kāmañcedaṃ “dasāhaparamaṃ atirekacīvaraṃ dhāretabba”nti iminā siddhaṃ,",
  "tika-vin09t:263_2": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapitanti atthavisesadīpanapayojanato.",
  "tika-vin09t:263_3": "Tasmā taṃ tassa atthavisesadassanatthaṃ vuttanti siddhameva.",
  "tika-vin09t:263_4": "Tasmāpi veditabbameva yaṃ kiñci cīvaraṃ cīvarakālasamayaṃ nātikkāmetabbanti.",
  "tika-vin09t:263_5": "Apica yaṃ vuttaṃ aṭṭhakathāyaṃ “chaṭṭhito paṭṭhāya pana uppannaṃ anaccekacīvarampi paccuddhāretvā ṭhapitacīvarampi etaṃ parihāraṃ labhatī”ti.",
  "tika-vin09t:263_6": "Tena “anaccekacīvare anaccekacīvarasaññī cīvarakālasamayaṃ atikkāmeti,",
  "tika-vin09t:263_7": "anāpattī”ti imināpi anaccekacīvarassāpi accekacīvaraparihāralābhaṃ dīpetīti.",
  "tika-vin09t:264_0": "Ettāvatā yathāvutto dutiyo atthavikappo pāḷinayena,",
  "tika-vin09t:264_1": "aṭṭhakathānayena ca patiṭṭhāpito hoti.",
  "tika-vin09t:264_2": "Evaṃ tāva pakiṇṇakāya adhikathā parato pāṭhato vitthāritā hotīti apakiṇṇakaṃ.",
  "tika-vin09t:265_0": "Cīvarapalibodho,",
  "tika-vin09t:265_1": "āvāsapalibodho cāti dve palibodhā.",
  "tika-vin09t:265_2": "Tesu ekapalibodhepi sati anāmantacārādiānisaṃsaṃ labhati,",
  "tika-vin09t:265_3": "taṃ idha natthīti dassetuṃ “niṭṭhitacīvarasmiṃ bhikkhunā ubbhatasmiṃ kathine”ti vuttaṃ.",
  "tika-vin09t:265_4": "Tasmā eva “atthatakathinassa hi bhikkhuno”tiādi vuttaṃ.",
  "tika-vin09t:265_5": "Kathinatthārārahassāti ettha “aṭṭhahi aṅgehi samannāgato puggalo bhabbo kathinaṃ attharituṃ –",
  "tika-vin09t:265_6": "pubbakaraṇaṃ jānāti,",
  "tika-vin09t:265_7": "paccuddhāraṃ jānāti,",
  "tika-vin09t:265_8": "adhiṭṭhānaṃ jānāti,",
  "tika-vin09t:265_9": "atthāraṃ jānāti,",
  "tika-vin09t:265_10": "mātikaṃ jānāti,",
  "tika-vin09t:265_11": "palibodhaṃ jānāti,",
  "tika-vin09t:265_12": "uddhāraṃ jānāti,",
  "tika-vin09t:265_13": "ānisaṃsaṃ jānātī”ti vacanato imehi aṭṭhahi aṅgehi samannāgato puggalo kathinatthārāraho nāma.",
  "tika-vin09t:265_14": "Pubbakaraṇaṃ nāma dhovanavicāraṇacchedanasibbanarajanakappakaraṇaṃ.",
  "tika-vin09t:266_0": "“Cīvaraṃ nāma khoma”ntiādinā pāḷivasena jātiñca pamāṇañca dassetvā idāni atirekacīvaraṃ dassetuṃ “yaṃ pana vuttaṃ adhiṭṭhitavikappitesū”tiādi vuttaṃ.",
  "tika-vin09t:266_1": "Ṭhapitaṭṭhānaṃ sallakkhetvā”ti vuttepi yasmiṃ ṭhāne yaṃ ṭhapitaṃ,",
  "tika-vin09t:266_2": "tasmiṃ taṃ pacchā hotu vā, mā vā,",
  "tika-vin09t:266_3": "adhiṭṭhānaṃ ruhateva.",
  "tika-vin09t:266_4": "Pure pacchā ṭhapanaṭṭhānaṃ na pamāṇaṃ.",
  "tika-vin09t:267_0": "Antimavatthuṃ ajjhāpannassa bhikkhubhāvapariccāgavasena setavatthanivāsanaṃ vā kāsāvacajanaṃ vā hīnāyāvattanaṃ.",
  "tika-vin09t:268_0": "Ekādasame aruṇuggamaneti antimaṃ ṭhapetvā tato purimatarasminti attho veditabbo.",
  "tika-vin09t:268_1": "Tattha antimaṃ nāma aparakattikāya paṭhamāruṇuggamanaṃ.",
  "tika-vin09t:268_2": "Tañhi kālattā nissaggiyaṃ na karoti.",
  "tika-vin09t:268_3": "Idha “niṭṭhitacīvarasmiṃ bhikkhunā”ti karaṇavacanaṃ nidānānapekkhaṃ nidāne karaṇābhāvato.",
  "tika-vin09t:268_4": "Tasmā eva “dasāhaparama”nti ayamettha anupaññattīti vuttaṃ.",
  "tika-vin09t:268_5": "“Anujānāmi,",
  "tika-vin09t:268_6": "bhikkhave,",
  "tika-vin09t:268_7": "ticīvaraṃ adhiṭṭhātuṃ na vikappetu”ntiādi vacanato ca idha “vikappetī”ti avisesena vuttavacanaṃ viruddhaṃ viya dissati,",
  "tika-vin09t:268_8": "na ca viruddhaṃ tathāgatā bhāsanti,",
  "tika-vin09t:268_9": "tasmā evamassa attho veditabbo –",
  "tika-vin09t:268_10": "ticīvaraṃ ticīvarasaṅkhepena parihārato adhiṭṭhātumeva anujānāmi,",
  "tika-vin09t:268_11": "na vikappetuṃ.",
  "tika-vin09t:268_12": "Vassikasāṭikaṃ pana catumāsato paraṃ vikappetumeva,",
  "tika-vin09t:268_13": "na adhiṭṭhātunti.",
  "tika-vin09t:268_14": "Evañca pana sati yo ticīvare ekena cīvarena vippavasitukāmo hoti,",
  "tika-vin09t:268_15": "tassa ticīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno hoti,",
  "tika-vin09t:268_16": "dasāhātikkame ca anāpattīti.",
  "tika-vin09t:268_17": "Etena upāyena sabbattha vikappanāya apaṭisiddhabhāvo veditabboti likhitaṃ.",
  "tika-vin09t:269_0": "Imassa pana sikkhāpadassa ayaṃ saṅkhepavinicchayo –",
  "tika-vin09t:269_1": "anatthate kathine hemantānaṃ paṭhamadivasato paṭṭhāya,",
  "tika-vin09t:269_2": "atthate kathine gimhānaṃ paṭhamadivasato paṭṭhāya uppannacīvaraṃ sandhāya “niṭṭhitacīvarasmi”ntiādi vuttaṃ. Etthāha –",
  "tika-vin09t:269_3": "“rajakehi dhovāpetvā setakaṃ kārāpentassāpi adhiṭṭhānaṃ adhiṭṭhānamevā”ti vacanato arajitepi adhiṭṭhānaṃ ruhatīti.",
  "tika-vin09t:269_4": "Tena sūcikammaṃ katvā rajitvā kappabinduṃ datvā adhiṭṭhātabbanti niyamo kātabbo,",
  "tika-vin09t:269_5": "na kātabboti?",
  "tika-vin09t:269_6": "Kattabbova.",
  "tika-vin09t:269_7": "Patto viya adhiṭṭhito yathā puna setabhāvaṃ vā tambabhāvaṃ vā patto adhiṭṭhānaṃ na vijahati,",
  "tika-vin09t:269_8": "na ca pana tādiso yaṃ adhiṭṭhānaṃ upagacchati,",
  "tika-vin09t:269_9": "evametaṃ daṭṭhabbanti.",
  "tika-vin09t:269_10": "“Sve kathinaṃ uddharissatī”ti laddhacīvaraṃ sace ajjeva na adhiṭṭhāti,",
  "tika-vin09t:269_11": "aruṇuggamane eva nissaggiyaṃ hoti. Kasmā?",
  "tika-vin09t:269_12": "“Niṭṭhitacīvarasmi”ntiādinā sikkhāpadassa vuttattā.",
  "tika-vin09t:269_13": "Kathinabbhantare dasāhato uttaripi parihāraṃ labhati,",
  "tika-vin09t:269_14": "kathinato pana pacchā ekadivasampi na labhati.",
  "tika-vin09t:269_15": "Yathā kiṃ –",
  "tika-vin09t:269_16": "yathā atthatakathino saṅgho ticīvaraṃ atthatadivasato paṭṭhāya yāva ubbhārā ānisaṃsaṃ labhati,",
  "tika-vin09t:269_17": "na tato paraṃ,",
  "tika-vin09t:269_18": "evaṃ atthatadivasato paṭṭhāya yāva ubbhārā labhati,",
  "tika-vin09t:269_19": "uddhate pana kathine ekadivasampi na labhati. Etthāha –",
  "tika-vin09t:269_20": "ubbhatadivasato paṭṭhāya puna dasāhaṃ labhatīti? Na, kasmā?",
  "tika-vin09t:269_21": "“Anujānāmi,",
  "tika-vin09t:269_22": "bhikkhave,",
  "tika-vin09t:269_23": "dasāhaparamaṃ atirekacīvaraṃ dhāretu”nti vacanato.",
  "tika-vin09t:269_24": "Kathinabbhantarepi ekādase aruṇuggamane nissaggiyanti āpannaṃ.",
  "tika-vin09t:269_25": "Taṃ pana atippasaṅgaṃ nivāretuṃ “niṭṭhitacīvarasmi”ntiādi vuttaṃ,",
  "tika-vin09t:269_26": "na kathinadivasāni adivasānīti dīpanatthaṃ.",
  "tika-vin09t:269_27": "Ayamattho tattha tattha āvibhavissati.",
  "tika-vin09t:269_28": "Atha vā vassikasāṭikā anatirittappamāṇā nāmaṃ gahetvā vuttanayeneva cattāro vassike māse adhiṭṭhātabbā,",
  "tika-vin09t:269_29": "tato paraṃ paccuddharitvā vikappetabbāti vuttaṃ.",
  "tika-vin09t:269_30": "Ettha “paccuddharitvā”ti vacane uposathadivase eva paccuddharitvā vikappetvā ṭhapitaṃ hoti,",
  "tika-vin09t:269_31": "tato paraṃ hemantassa paṭhamadivasato paṭṭhāya paccuddharaṇābhāvā.",
  "tika-vin09t:269_32": "Evaṃ kathinabbhantare uppannacīvarampi veditabbanti likhitaṃ.",
  "tika-vin09t:270_0": "Kathinasikkhāpadavaṇṇanā niṭṭhitā.",
  "tika-vin09t:271_0": "2. Udositasikkhāpadavaṇṇanā",
  "tika-vin09t:272_0": "“Atthatakathinassa pañca māse baddhasīmāyaṃ yattha katthaci cīvaraṃ nikkhipitvā pakkamantassa anāpattī”ti aṭṭhakathāyaṃ vuttaṃ.",
  "tika-vin09t:272_1": "“Abaddhasīmāyapi vaṭṭatī”ti idaṃ abaddhasīmāyaṃ kathinatthārañca āraññakasikkhāpadañca sādhetīti likhitaṃ. Idāni –",
  "tika-vin09t:273_0": "“Chinnaṃ dhutaṅgaṃ sāsaṅka-sammato santaruttaraṃ;",
  "tika-vin09t:274_0": "Acīvarassānāpatti, paccuddhārādisiddhito”ti. –",
  "tika-vin09t:275_0": "Idaṃ pakiṇṇakaṃ veditabbaṃ.",
  "tika-vin09t:276_0": "Tatrāyaṃ codanāpubbaṅgamavinicchayo –",
  "tika-vin09t:276_1": "keci “diguṇaṃ saṅghāṭi”nti vacanato “ekaccikā saṅghāṭi nādhiṭṭhātabbā.",
  "tika-vin09t:276_2": "Sace adhiṭṭhāti,",
  "tika-vin09t:276_3": "na ruhatī”ti vatvā upasampadāpekkhānampi diguṇaṃyeva saṅghāṭiṃ datvā upasampādenti,",
  "tika-vin09t:276_4": "te iminā suttalesena saññāpetabbā.",
  "tika-vin09t:276_5": "Bhagavatā hi “chinnakaṃ saṅghāṭiṃ,",
  "tika-vin09t:276_6": "chinnakaṃ uttarāsaṅgaṃ,",
  "tika-vin09t:276_7": "chinnakaṃ antaravāsaka”nti paṭhamaṃ anuññātaṃ.",
  "tika-vin09t:276_8": "Tato “aññatarassa bhikkhuno ticīvare kariyamāne sabbaṃ chinnakaṃ nappahoti.",
  "tika-vin09t:276_9": "Dve chinnakāni ekaṃ achinnakaṃ nappahoti,",
  "tika-vin09t:276_10": "dve achinnakāni ekaṃ chinnakaṃ nappahotī”ti imasmiṃ vatthusmiṃ “anujānāmi,",
  "tika-vin09t:276_11": "bhikkhave,",
  "tika-vin09t:276_12": "anvādhikampi āropetu”nti anuññātaṃ,",
  "tika-vin09t:276_13": "tasmā ekaccikāpi saṅghāṭi vaṭṭatīti siddhaṃ.",
  "tika-vin09t:276_14": "Yā chijjamānāpi nappahoti,",
  "tika-vin09t:276_15": "tassā kuto diguṇatāti?",
  "tika-vin09t:276_16": "Aṭṭhakathāyampissa vuttaṃ “anvādhikampi āropetunti āgantukapattampi dātuṃ,",
  "tika-vin09t:276_17": "idaṃ pana appahonake āropetabbaṃ.",
  "tika-vin09t:276_18": "Sace pahoti,",
  "tika-vin09t:276_19": "āgantukapattaṃ na vaṭṭati,",
  "tika-vin09t:276_20": "chinditabbamevā”ti.",
  "tika-vin09t:276_21": "Kathinaṃ pana chinnakameva vaṭṭati,",
  "tika-vin09t:276_22": "āveṇikalakkhaṇattā,",
  "tika-vin09t:276_23": "“chinnakaṃ diguṇaṃ nappahotī”ti vacanābhāvato cāti sanniṭṭhānamettha gantabbanti.",
  "tika-vin09t:277_0": "Dhutaṅganti anupasampannānaṃ tecīvarikadhutaṅgābhāvato ticīvareneva tecīvarikoti,",
  "tika-vin09t:277_1": "tesaṃ adhiṭṭhānābhāvato “adhiṭṭhitenevā”ti vattabbaṃ hotūti ce? Na,",
  "tika-vin09t:277_2": "dhutaṅgabhedena virodhappasaṅgato.",
  "tika-vin09t:277_3": "Catutthacīvarasādiyanena hi dhutaṅgabhedo,",
  "tika-vin09t:277_4": "na ticīvaravippavāsena,",
  "tika-vin09t:277_5": "nāpi atirekacīvarasādiyanena,",
  "tika-vin09t:277_6": "nāpi atirekacīvaradhāraṇena.",
  "tika-vin09t:277_7": "Yasmā pana bhikkhūnaṃ eva bhagavatā adhiṭṭhānavasena nava cīvarāni anuññātāni,",
  "tika-vin09t:277_8": "jātivasena ca vuttāni,",
  "tika-vin09t:277_9": "na evaṃ anupasampannānaṃ,",
  "tika-vin09t:277_10": "tasmā nesaṃ cīvaraniyamābhāvā na taṃ dhutaṅgaṃ anuññātaṃ gahaṭṭhānaṃ viya.",
  "tika-vin09t:277_11": "Tasmā tassa samādānavidhāne avacanato ca sanniṭṭhānamettha gantabbanti.",
  "tika-vin09t:278_0": "Sāsaṅkasammatoti kaṅkhāvitaraṇiyaṃ sāsaṅkasikkhāpade visuṃ aṅgāni na vuttāni,",
  "tika-vin09t:278_1": "“sesamettha cīvaravaggassa dutiyasikkhāpade vuttanayeneva veditabba”nti vuttaṃ,",
  "tika-vin09t:278_2": "na ca panetaṃ vuttaṃ.",
  "tika-vin09t:278_3": "Tattha rattivippavāso catutthamaṅgaṃ,",
  "tika-vin09t:278_4": "idha chārattavippavāso,",
  "tika-vin09t:278_5": "ayamettha visesoti.",
  "tika-vin09t:278_6": "Tasmā aṅgasāmaññato ca sammutisāmaññato ca sāsaṅkasikkhāpadamevidanti idaṃ nippadesaṃ,",
  "tika-vin09t:278_7": "taṃ sappadesaṃ māsaparamattā.",
  "tika-vin09t:278_8": "Tattha bahigāmepi gāmasīmaṃ okkamitvā vasitvā pakkamantassa anāpatti,",
  "tika-vin09t:278_9": "idha na tathā.",
  "tika-vin09t:278_10": "Idha anantare anantare aruṇuggamane nissaggiyaṃ,",
  "tika-vin09t:278_11": "tattha sattameti ayaṃ imesaṃ dvinnaṃ viseso.",
  "tika-vin09t:278_12": "Aṅgāni pana cīvaranikkhepanaṅgasampattito vipariyāyena,",
  "tika-vin09t:278_13": "idha vuttanayena ca siddhattā na vuttāni.",
  "tika-vin09t:278_14": "Tāni kāmaṃ na vuttāni,",
  "tika-vin09t:278_15": "tathāpi catutthamaṅgaṃ visesitabbaṃ,",
  "tika-vin09t:278_16": "na pana visesitaṃ.",
  "tika-vin09t:278_17": "Kiṃ kāraṇaṃ?",
  "tika-vin09t:278_18": "Idha vuttanissajjanakkamena nissajjitvā āpattidesanato,",
  "tika-vin09t:278_19": "tatthāpannāpattivimokkhadīpanatthaṃ.",
  "tika-vin09t:278_20": "Saṃvaccharavippavutthampi rattivippavutthameva,",
  "tika-vin09t:278_21": "pageva chārattavippavutthaṃ.",
  "tika-vin09t:278_22": "Evaṃ santepi tattha yathāvuttaaṅgasampattiyā sati tattha vuttanayeneva nissajjitabbaṃ. Hemante,",
  "tika-vin09t:278_23": "gimhe vā nissajjati ce?",
  "tika-vin09t:278_24": "Idha vuttanayenāpi nissajjituṃ vaṭṭatīti ñāpanatthaṃ catutthamaṅgaṃ na visesitanti no takkoti ācariyo.",
  "tika-vin09t:278_25": "Māsātikkantaṃ,",
  "tika-vin09t:278_26": "dasāhātikkantampi cīvaraṃ “dasāhātikkanta”nti vatvā nissaṭṭhameva,",
  "tika-vin09t:278_27": "na ūnamāsaṃ hutvā “dasāhātikkanta”nti vatvā,",
  "tika-vin09t:278_28": "māsātikkanta”nti vatvāti eke.",
  "tika-vin09t:278_29": "Tathāpi sace paccāsācīvaraṃ hoti,",
  "tika-vin09t:278_30": "nissaggiyaṃ.",
  "tika-vin09t:278_31": "“Dasāhātikkanta”nti vatvā mūlacīvaraṃ pana “māsātikkanta”nti vatvā nissajjitabbaṃ.",
  "tika-vin09t:279_0": "“Santaruttara”nti vā “saṅghāṭi”nti vā “cīvara”nti vā kiṃ ticīvaraṃ,",
  "tika-vin09t:279_1": "udāhu aññampīti?",
  "tika-vin09t:279_2": "Kiñcettha –",
  "tika-vin09t:279_3": "yadi ticīvarameva paṭisiddhaṃ,",
  "tika-vin09t:279_4": "pariyāpannavasena acchinnacīvaraaachandanadhovāpanaviññattiādivirodho.",
  "tika-vin09t:279_5": "Atha aññampi “niṭṭhitacīvarasmi”nti evamādinā virodhoti? Vuccate –",
  "tika-vin09t:279_6": "na niyamato veditabbaṃ yathāsambhavaṃ gahetabbato.",
  "tika-vin09t:279_7": "Tathā hi “cīvaraṃ nikkhipitvā santaruttarena janapadacārikaṃ pakkamantī”ti evamādīsu ticīvarameva, “na,",
  "tika-vin09t:279_8": "bhikkhave,",
  "tika-vin09t:279_9": "santaruttarena gāmo pavisitabbo,",
  "tika-vin09t:279_10": "santaruttaraparamaṃ tato cīvaraṃ sāditabba”nti evamādīsu yaṃ kiñci,",
  "tika-vin09t:279_11": "tathā “saguṇaṃ katvā saṅghāṭiyo dātabbā,",
  "tika-vin09t:279_12": "nivāsanaṃ dātabbaṃ,",
  "tika-vin09t:279_13": "saṅghāṭi dātabbā, handa te, āvuso, saṅghāṭi,",
  "tika-vin09t:279_14": "dehi me paṭa”nti evamādīsu.",
  "tika-vin09t:279_15": "Vuttañhetaṃ “sabbañhi cīvaraṃ saṅghaṭitaṭṭhena ‘saṅghāṭī’ti vuccatī”ti.",
  "tika-vin09t:279_16": "Tathā “niṭṭhitacīvarasmi”nti etthāpīti eke.",
  "tika-vin09t:279_17": "Antosamaye yāvadatthaṃ cīvaraṃ anuññātaṃ,",
  "tika-vin09t:279_18": "taṃ sabbaṃ kariyamānaṃ kadā niṭṭhānaṃ gacchissati,",
  "tika-vin09t:279_19": "tasmā ticīvaramevāti eke.",
  "tika-vin09t:280_0": "Acīvarassānāpatti paccuddhārādisiddhitoti kiṃ vuttaṃ hoti –",
  "tika-vin09t:280_1": "udositasikkhāpadassa nippayojanabhāvappasaṅgato ticīvaravippavāse tecīvarassa āpattīti eke.",
  "tika-vin09t:280_2": "Tatthetaṃ vuccati na hoti āpatti paccuddhārādisiddhito.",
  "tika-vin09t:280_3": "“Anāpatti antoaruṇe paccuddharati vissajjetī”ti hi vuttaṃ.",
  "tika-vin09t:280_4": "Aññathā paccuddharantassa,",
  "tika-vin09t:280_5": "antoaruṇe vissajjentassa ca yāva añño nādhiṭṭhāti,",
  "tika-vin09t:280_6": "tāva āpattiṃ āpajjati yathāvuttanayeneva.",
  "tika-vin09t:280_7": "Aññathā sattabbhantarena vippavāsassāti vippavāsato yathārutaṃyeva sati vippavāse vippavāsato,",
  "tika-vin09t:280_8": "avippavāse sati avippavāsatoti.",
  "tika-vin09t:281_0": "Udositasikkhāpadavaṇṇanā niṭṭhitā.",
  "tika-vin09t:282_0": "3. Akālacīvarasikkhāpadavaṇṇanā",
  "tika-vin09t:283_0": "Aparikkhittassa parikkhepārahaṭṭhānassa dubbijānattā taṃ dassetuṃ “apica bhikkhūna”ntiādi vuttaṃ.",
  "tika-vin09t:283_1": "Vihārapariyante niviṭṭhadhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato vāti evaṃ gahetabbaṃ.",
  "tika-vin09t:283_2": "Sace vihāre sannipatitabhikkhūhi saddhiṃ ekābaddhā hutvā yojanasatampi pūretvā nisīdanti,",
  "tika-vin09t:283_3": "yojanasatampi upacārasīmā hotīti attho.",
  "tika-vin09t:283_4": "“Samānasaṃvāsakasīmāyā”ti vutte khaṇḍasīmādīsu ṭhitānaṃ na pāpuṇāti,",
  "tika-vin09t:283_5": "tāsaṃ visuṃ samānasaṃvāsakasīmattāti ca samānasaṃvāsakaavippavāsasīmānaṃ idaṃ nānattaṃ.",
  "tika-vin09t:283_6": "“Avippavāsasīmāya dammī”ti dinnaṃ pana gāme ṭhitānaṃ na pāpuṇāti. Kasmā?",
  "tika-vin09t:283_7": "“Ṭhapetvā gāmañca gāmūpacārañcā”ti vacanato.",
  "tika-vin09t:283_8": "“Samānasaṃvāsakasīmāyā”ti dinnaṃ pana yasmiṃ ṭhāne avippavāsasīmā atthi,",
  "tika-vin09t:283_9": "tattha ṭhitānampi.",
  "tika-vin09t:283_10": "“Tatra ṭhitānañca pāpuṇātī”ti ca,",
  "tika-vin09t:283_11": "“khaṇḍasīmāyaṃ ṭhatvā ‘sīmaṭṭhakasaṅgho gaṇhātū’ti vutte upacārasīmāya eva paricchinditvā dātabba”nti ca,",
  "tika-vin09t:283_12": "“tesaṃ bahisīmaṭṭhānampi pāpuṇāti yāva kathinassubbhārāti attho”ti ca,",
  "tika-vin09t:283_13": "“anatthate pana kathine antohemante sace vihāraṃ pavisitvā ‘vassaṃvuṭṭhasaṅghassa dammī’ti vadati,",
  "tika-vin09t:283_14": "ye tattha vassacchedaṃ akatvā pacchimavassaṃvuṭṭhā,",
  "tika-vin09t:283_15": "tesaṃ bahisīmaṭṭhānampi pāpuṇātī”ti vinayadharā paricchindanti,",
  "tika-vin09t:283_16": "aṭṭhakathāyaṃ pana anāgataṃ.",
  "tika-vin09t:283_17": "Tasmā samantapāsādikāyaṃ “lakkhaṇaññū vadantī”ti vuttanti ca,",
  "tika-vin09t:283_18": "“‘cīvaramāsato paṭṭhāya yāva hemantassa pacchimo divaso,",
  "tika-vin09t:283_19": "tāva vassāvāsikaṃ demā’ti vutte kathinaṃ atthataṃ vā hotu,",
  "tika-vin09t:283_20": "anatthataṃ vāti yaṃ samantapāsādikāvacanaṃ,",
  "tika-vin09t:283_21": "etthāpi yadi atthataṃ,",
  "tika-vin09t:283_22": "purimavassaṃvuṭṭhā pañca māse.",
  "tika-vin09t:283_23": "Yadi anatthataṃ,",
  "tika-vin09t:283_24": "pacchimavassaṃvuṭṭhā cattāro māse labhantīti vinicchayo”ti ca likhitaṃ.",
  "tika-vin09t:284_0": "“Yehi mayhaṃ yāgu pītāti yehi nimantitehi mayhaṃ yāgu pītāti adhippāyo.",
  "tika-vin09t:284_1": "Tasmā yehi nimantitehi yāgu pītā,",
  "tika-vin09t:284_2": "tesaṃyeva pāpuṇātīti vuttaṃ.",
  "tika-vin09t:284_3": "Aññathā ‘yehi mayhaṃ yāgu pītā’ti vutte nimantitā vā hontu,",
  "tika-vin09t:284_4": "animantitā vā,",
  "tika-vin09t:284_5": "yehi pītā,",
  "tika-vin09t:284_6": "tesaṃ pāpuṇitabbānī”ti vadanti.",
  "tika-vin09t:284_7": "Ettha “niṭṭhitacīvarasmiṃ bhikkhunā ubbhatasmiṃ kathine”ti vadanto ñāpeti etthantare tiṇṇampi akālacīvarānaṃ uppattiabhāvanti.",
  "tika-vin09t:284_8": "Kasmā pana padabhājane vitthāritānīti? Vuccate –",
  "tika-vin09t:284_9": "idaṃ pana sikkhāpadaṃ adhiṭṭhānaṃ sandhāya na vuttaṃ kintu paṭhamasikkhāpade dasāhaparamaṃ anujānitvā tasmiṃ appahonte sace paccāsā atthi,",
  "tika-vin09t:284_10": "tameva vaḍḍhetvā māsamanujānanto imampi atthavisesaṃ dīpeti.",
  "tika-vin09t:284_11": "Akālacīvaraṃ nāma sammukhībhūtena bhājetabbaṃ.",
  "tika-vin09t:284_12": "Taṃ pana “ākaṅkhamānena bhikkhunā paṭiggahetabba”nti iminā sikkhāpadena vaḍḍhetvā vuttanti.",
  "tika-vin09t:284_13": "Tasmā tīṇipi padabhājane vitthāritānīti.",
  "tika-vin09t:285_0": "“Khippameva kāretabbanti sīghaṃ antodasāheyeva kāretabba”nti idaṃ pana pahonakabhāve purimasikkhāpadalakkhaṇenāti dīpetuṃ vuttaṃ.",
  "tika-vin09t:285_1": "Tasmā evaṃ “sīgha”nti vā “lahu”nti vā ādinā avatvāpi “dasāhā”ti vuttanti.",
  "tika-vin09t:285_2": "Atthatakathinassa evaṃ hotu,",
  "tika-vin09t:285_3": "anatthate pana kathine kathanti vutte anatthatassa paṭikkhepataṃ dassetīti vutto apassanto vighātaṃ āpajjatīti likhitaṃ.",
  "tika-vin09t:286_0": "Akālacīvarasikkhāpadavaṇṇanā niṭṭhitā.",
  "tika-vin09t:287_0": "4. Purāṇacīvarasikkhāpadavaṇṇanā",
  "tika-vin09t:288_0": "“Sākiyāniyo viya suddhabhikkhusaṅghe vā”ti idaṃ “bhikkhunī nāma ubhatosaṅghe upasampannā”ti iminā virujjhatīti ce? Na,",
  "tika-vin09t:288_1": "adhippāyājānanato.",
  "tika-vin09t:288_2": "Bhikkhūnaṃ santike upasampadāya paṭikkhittattā tadanuppasaṅgabhayā evaṃ vuttanti veditabbaṃ.",
  "tika-vin09t:289_0": "Ekena vatthunāti yena kenaci paṭhamena.",
  "tika-vin09t:289_1": "Avuttā vā dhovatīti avuttā dhovati,",
  "tika-vin09t:289_2": "rajati ākoṭetīti attho.",
  "tika-vin09t:289_3": "“‘Avuttā’ti vacanato avādāpetvā dhovanādīsu anāpattī”ti likhitaṃ.",
  "tika-vin09t:289_4": "Idha cīvaraṃ nāma nivāsanapārupanūpagameva.",
  "tika-vin09t:289_5": "Yadi evaṃ “nivāsanapārupanūpagameva vattabba”nti ce?",
  "tika-vin09t:289_6": "Taṃ na vattabbaṃ “purāṇacīvara”nti imināva siddhattā.",
  "tika-vin09t:289_7": "Vuttañhetaṃ “purāṇacīvaraṃ nāma sakiṃ nivatthampi sakiṃ pārutampī”ti.",
  "tika-vin09t:290_0": "Purāṇacīvarasikkhāpadavaṇṇanā niṭṭhitā.",
  "tika-vin09t:291_0": "5. Cīvarappaṭiggahaṇasikkhāpadavaṇṇanā",
  "tika-vin09t:292_0": "Upacāro dvādasahattho.",
  "tika-vin09t:292_1": "Acittakattā kathaṃ paṃsukūlaṃ vaṭṭatīti ce?",
  "tika-vin09t:292_2": "Tāya tassa bhikkhuno adinnattā,",
  "tika-vin09t:292_3": "bhikkhunā ca tato bhikkhunito aggahitattā ca.",
  "tika-vin09t:293_0": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t:294_0": "6. Aññātakaviññattisikkhāpadavaṇṇanā",
  "tika-vin09t:295_0": "Ñātakappavārite vā viññāpentassāti ettha ca saṅghavasena pavāritesu pamāṇameva vaṭṭati.",
  "tika-vin09t:295_1": "Puggalikappavāraṇāya yaṃ yaṃ pavāreti,",
  "tika-vin09t:295_2": "taṃ taṃyeva viññāpetabbanti likhitaṃ.",
  "tika-vin09t:296_0": "Aññātakaviññattisikkhāpadavaṇṇanā niṭṭhitā.",
  "tika-vin09t:297_0": "7. Tatuttarisikkhāpadavaṇṇanā",
  "tika-vin09t:298_0": "Pakatiyā santaruttarena carati kathinapalibodhavasena vā sāsaṅkasikkhāpadavasena vā.",
  "tika-vin09t:298_1": "Ettha siyā –",
  "tika-vin09t:298_2": "“na mattaṃ jānitvā bahuṃ cīvaraṃ viññāpessanti,",
  "tika-vin09t:298_3": "dussavāṇijjaṃ vā”tiādinā ujjhāyantānaṃ sutvā bhagavāpi chabbaggiye bhikkhū “kathañhi nāma tumhe moghapurisā",
  "tika-vin09t:298_4": "na mattaṃ jānitvā bahuṃ cīvaraṃ viññāpessathā”ti vatvā sikkhāpadassa paññattattā ca imissaṃ kaṅkhāvitaraṇiyaṃ",
  "tika-vin09t:298_5": "“bahucīvaraviññāpanavatthusmiṃ paññatta”nti vuttattā,",
  "tika-vin09t:298_6": "samantapāsādikāyaṃ “na hi anacchinnacīvarā attano atthāya sākhāpalāsaṃ bhañjituṃ labhanti,",
  "tika-vin09t:298_7": "acchinnacīvarānaṃ pana atthāya labhantī”ti vuttattā ca aññassatthāya pamāṇaṃ viññāpetuṃ vaṭṭatīti ce? Na, kasmā?",
  "tika-vin09t:298_8": "Aññātakaviññattisikkhāpadassa aṭṭhuppattiyā eva aññātakaviññatti vāritā.",
  "tika-vin09t:298_9": "Tassa sikkhāpadassa anāpatti.",
  "tika-vin09t:298_10": "Pāḷiyaṃ “aññassatthāyā”ti imissā anāpattipāḷiyā aññassatthāya viññāpento tassa ñātakappavārite eva viññāpeti,",
  "tika-vin09t:298_11": "na aññeti vacanato ca vāritā.",
  "tika-vin09t:298_12": "Tasmā bhagavāpi “bahuṃ cīvaraṃ viññāpessathā”ti vigarahitvā sikkhāpadaṃ paññāpento “abhihaṭṭhuṃ pavāreyyā”ti vuttanayeneva pamāṇato gahaṇaṃ anujāni,",
  "tika-vin09t:298_13": "na aññassatthāya pamāṇato viññāpanaṃ.",
  "tika-vin09t:298_14": "Yasmā panimaṃ sikkhāpadaṃ aññassatthāya viññāpanavatthusmiṃyeva paññattaṃ,",
  "tika-vin09t:298_15": "tasmā idha “aññassatthāyā”ti na vuttaṃ,",
  "tika-vin09t:298_16": "na na labbhatīti katvā.",
  "tika-vin09t:299_0": "Aṭṭhakathāsu “aññātakappavāritaṭṭhāne pakatiyā bahumpi vaṭṭati,",
  "tika-vin09t:299_1": "acchinnakāraṇā pamāṇameva vaṭṭatī”ti vuttaṃ.",
  "tika-vin09t:299_2": "Taṃ “anāpatti ñātakānaṃ pavāritāna”nti vuttaanāpattipāḷiyā na sametīti samantapāsādikāyaṃ vuttattā idhāpi",
  "tika-vin09t:299_3": "vuttanayeneva ñātakappavārite viññāpentassa attano dhanena gaṇhantassa anāpattīti likhitaṃ.",
  "tika-vin09t:299_4": "“Aññassatthāyā”ti nidānavirodhato na vuttaṃ,",
  "tika-vin09t:299_5": "tathāpi anantare vuttanayeneva labbhati evāti vadanti.",
  "tika-vin09t:300_0": "Tatuttarisikkhāpadavaṇṇanā niṭṭhitā.",
  "tika-vin09t:301_0": "8. Upakkhaṭasikkhāpadavaṇṇanā",
  "tika-vin09t:302_0": "Paṭhamaupakkhaṭe “pubbe appavārito”ti vacanato tasmiṃ khaṇe pavāritopi appavāritova hotīti veditabbaṃ.",
  "tika-vin09t:303_0": "Upakkhaṭasikkhāpadavaṇṇanā niṭṭhitā.",
  "tika-vin09t:304_0": "9. Dutiyaupakkhaṭasikkhāpadavaṇṇanā",
  "tika-vin09t:305_0": "Dutiyaupakkhaṭena kiṃ payojananti ce?",
  "tika-vin09t:305_1": "Natthi payojanaṃ,",
  "tika-vin09t:305_2": "kevalaṃ aṭṭhuppattivasena pana paññattaṃ bhikkhuniyā rahonisajjasikkhāpadaṃ viya.",
  "tika-vin09t:305_3": "Evaṃ sante saṅgītikārakehi saṅgītiṃ anāropetabbaṃ bhaveyya vināpi tena tadatthasiddhito,",
  "tika-vin09t:305_4": "anissarattā,",
  "tika-vin09t:305_5": "anāropetuṃ anuññātattā ca.",
  "tika-vin09t:305_6": "Vuttañhetaṃ “ākaṅkhamāno, ānanda,",
  "tika-vin09t:305_7": "saṅgho…pe…",
  "tika-vin09t:305_8": "samūhaneyyā”ti.",
  "tika-vin09t:305_9": "Idaṃ sabbamakāraṇaṃ.",
  "tika-vin09t:305_10": "Na hi buddhā appayojanaṃ vacanaṃ nicchārenti,",
  "tika-vin09t:305_11": "pageva sikkhāpadaṃ.",
  "tika-vin09t:305_12": "Tenevāha aṭṭhakathāyaṃ “imināva nayena attho veditabbo.",
  "tika-vin09t:305_13": "Idañhi purimassa anupaññattisadisa”ntiādi.",
  "tika-vin09t:305_14": "Anupaññatti ca nippayojanaṃ natthi.",
  "tika-vin09t:305_15": "Taṃsadisañcetaṃ,",
  "tika-vin09t:305_16": "na nippayojananti dassitaṃ hoti.",
  "tika-vin09t:305_17": "Evaṃ sante ko panettha atthavisesoti?",
  "tika-vin09t:305_18": "Tato āha “kevalaṃ tattha ekassa pīḷā katā,",
  "tika-vin09t:305_19": "idha dvinnaṃ,",
  "tika-vin09t:305_20": "ayamettha viseso”ti.",
  "tika-vin09t:305_21": "Iminā atthavisesena ko panañño atirekattho dassitoti?",
  "tika-vin09t:305_22": "Porāṇagaṇṭhipade tāva vuttaṃ “ekasmimpi vatthusmiṃ ubhinnampi pīḷā kātuṃ na vaṭṭatīti ayamatirekattho dassito”ti.",
  "tika-vin09t:305_23": "Tenetaṃ dīpeti “na kevalaṃ paṭiladdhacīvaragaṇanāya eva āpattigaṇanā,",
  "tika-vin09t:305_24": "pīḷitapuggalasaṅkhātavatthugaṇanāyapī”ti.",
  "tika-vin09t:306_0": "Honti cettha –",
  "tika-vin09t:307_0": "“Vatthuto gaṇanāyapi, siyā āpatti nekatā;",
  "tika-vin09t:308_0": "Iti sandassanatthañca, dutiyūpakkhaṭaṃ idha.",
  "tika-vin09t:309_0": "“Kāyasaṃsaggasikkhāya, vibhaṅge viya kintetaṃ;",
  "tika-vin09t:310_0": "Ekitthiyāpi nekatā, āpattīnaṃ payogato”ti. ;",
  "tika-vin09t:311_0": "Apicetaṃ sikkhāpadaṃ taṃjātikesu sikkhāpadesu sabbesupi gahetabbavinicchayassa dassanappayojananti veditabbaṃ. Āha ca –",
  "tika-vin09t:312_0": "“Aññātikāya bahutāya vimissatāya;",
  "tika-vin09t:313_0": "Āpattiyāpi bahutā ca vimissatā ca;",
  "tika-vin09t:314_0": "Iccevamādividhisambhavadassanatthaṃ;",
  "tika-vin09t:315_0": "Satthā upakkhaṭamidaṃ dutiyaṃ avocā”ti. ;",
  "tika-vin09t:316_0": "Tassāyaṃ saṅkhepato adhippāyapubbaṅgamā vicāraṇā –",
  "tika-vin09t:316_1": "purāṇacīvaraṃ ekameva bhikkhu bhikkhunīhi dvīhi,",
  "tika-vin09t:316_2": "bahūhi vā dhovāpeti,",
  "tika-vin09t:316_3": "bhikkhunigaṇanāya pācittiyagaṇanā.",
  "tika-vin09t:316_4": "Tathā dvinnaṃ,",
  "tika-vin09t:316_5": "bahūnaṃ vā sādhāraṇaṃ ekameva cīvaraṃ aññatra pārivattakā paṭiggaṇhāti,",
  "tika-vin09t:316_6": "idhāpi tathā dvinnaṃ,",
  "tika-vin09t:316_7": "bahūnaṃ vā sādhāraṇamekaṃ viññāpeti,",
  "tika-vin09t:316_8": "viññattapuggalagaṇanāya āpattigaṇanā.",
  "tika-vin09t:316_9": "Tathā aññesupi evarūpesu sikkhāpadesu nayo netabbo.",
  "tika-vin09t:316_10": "Ayaṃ tāva bahutāya nayo.",
  "tika-vin09t:317_0": "Vimissatāya pana ñātikāya,",
  "tika-vin09t:317_1": "aññātikāya ca ekaṃ dhovāpeti,",
  "tika-vin09t:317_2": "ekato niṭṭhāpane ekaṃ pācittiyaṃ.",
  "tika-vin09t:317_3": "Atha ñātikā paṭhamaṃ thokaṃ dhovitvā ṭhitā,",
  "tika-vin09t:317_4": "puna aññātikā sudhotaṃ karoti,",
  "tika-vin09t:317_5": "nissaggiyaṃ pācittiyaṃ.",
  "tika-vin09t:317_6": "Atha aññātikā paṭhamaṃ dhovati,",
  "tika-vin09t:317_7": "pacchā ñātikā sudhotaṃ karoti,",
  "tika-vin09t:317_8": "aññātikāya payogavasena bhikkhuno dukkaṭameva.",
  "tika-vin09t:317_9": "Aññātikāya,",
  "tika-vin09t:317_10": "ñātikāya ca aññātikasaññī, vematiko,",
  "tika-vin09t:317_11": "ñātikasaññī vā dhovāpeti,",
  "tika-vin09t:317_12": "yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin09t:317_13": "Tathā aññātikāya,",
  "tika-vin09t:317_14": "ñātikāya ca santakaṃ cīvaraṃ ubhohi ekato diyyamānaṃ paṭiggaṇhāti,",
  "tika-vin09t:317_15": "nissaggiyameva.",
  "tika-vin09t:317_16": "Atha aññātikāya eva hatthato paṭiggaṇhāti,",
  "tika-vin09t:317_17": "nissaggiyameva.",
  "tika-vin09t:317_18": "Atha ñātikāya hatthato paṭiggaṇhāti, anāpatti.",
  "tika-vin09t:317_19": "Atha ubhosu aññātikādisaññī,",
  "tika-vin09t:317_20": "vuttanayeneva nissaggiyadukkaṭādiāpattibhedagaṇanā veditabbā.",
  "tika-vin09t:317_21": "Tathā aññātikaviññattiādīsupi yathāsambhavaṃ nayo netabbo.",
  "tika-vin09t:317_22": "Ayaṃ vimissatāya nayo.",
  "tika-vin09t:318_0": "Ādisaddena pana aneke aññātikā viññattā,",
  "tika-vin09t:318_1": "viññattapuggalagaṇanāya dukkaṭaṃ. Eko deti,",
  "tika-vin09t:318_2": "eko na deti,",
  "tika-vin09t:318_3": "nissaggiyaṃ.",
  "tika-vin09t:318_4": "Atha aviññatto deti,",
  "tika-vin09t:318_5": "na nisaggiyaṃ.",
  "tika-vin09t:318_6": "Atha viññattāviññattānaṃ sādhāraṇaṃ viññatto deti,",
  "tika-vin09t:318_7": "nissaggiyaṃ.",
  "tika-vin09t:318_8": "Ubho denti,",
  "tika-vin09t:318_9": "nissaggiyameva.",
  "tika-vin09t:318_10": "Aviññatto deti,",
  "tika-vin09t:318_11": "nissaggiyena anāpatti.",
  "tika-vin09t:318_12": "Viññattassa vacanena aviññatto deti,",
  "tika-vin09t:318_13": "anāpatti eva.",
  "tika-vin09t:318_14": "Tathā upakkhaṭādīsupi yathāsambhavaṃ nayo netabbo.",
  "tika-vin09t:319_0": "Ettāvatā saṅkhepato aññātikāyādigāthā vuttādhippāyā hoti.",
  "tika-vin09t:319_1": "Yaṃ panettha bhikkhuniyā rahonisajjasikkhāpadaṃ nippayojanatāya nidassanaṃ vuttaṃ,",
  "tika-vin09t:319_2": "tassa payojanaviseso tasmiṃyeva āvibhavissatīti.",
  "tika-vin09t:319_3": "Evameva aññatthapi vacanena,",
  "tika-vin09t:319_4": "visesaaṭṭhuppattivasena ca sikkhāpadesu ñātabbaṃ visesappayojananti.",
  "tika-vin09t:320_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t:321_0": "10. Rājasikkhāpadavaṇṇanā",
  "tika-vin09t:322_0": "“Ṭhānaṃ bhañjati,",
  "tika-vin09t:322_1": "āgatakāraṇaṃ vināsetī”ti vuttattā puna codanaṃ na labhatīti eke.",
  "tika-vin09t:322_2": "Āgamanassa sātthakaṃ na hoti,",
  "tika-vin09t:322_3": "cīvaraṃ na labhissati paṭisanthārassa katattāti eke.",
  "tika-vin09t:322_4": "Codanālakkhaṇaṃ na hotīti katvā vuttanti eke.",
  "tika-vin09t:322_5": "“Dhammadesanādhippāyādinā na paṭisanthāro kātabbo”ti upatissatthero “‘āgatakāraṇaṃ vināsetī’ti codanāṭhānāni bhañjati,",
  "tika-vin09t:322_6": "codetukāmo akattabbamakāsi,",
  "tika-vin09t:322_7": "tappaccayā vattabhede dukkaṭa”nti ca vadati.",
  "tika-vin09t:322_8": "Dhammasiritthero pana “āsane ce nisīdati,",
  "tika-vin09t:322_9": "ekāya nisajjāya dve ṭhānāni bhañjati.",
  "tika-vin09t:322_10": "Āmisaṃ ce paṭiggaṇhāti,",
  "tika-vin09t:322_11": "ekena paṭiggahaṇena dve ṭhānāni bhañjati.",
  "tika-vin09t:322_12": "Dhammaṃ ce bhāsati,",
  "tika-vin09t:322_13": "dhammadesanāsikkhāpade vuttaparicchedāya ekāya vācāya dve ṭhānāni bhañjati.",
  "tika-vin09t:322_14": "Taṃ sandhāya ‘āgatakāraṇaṃ vināsetī’ti vutta”nti vadati.",
  "tika-vin09t:322_15": "“Eso kho”ti vuttena saññatto eko,",
  "tika-vin09t:322_16": "“ayaṃ veyyāvaccakaroti…pe…",
  "tika-vin09t:322_17": "avuttepi codetuṃ vaṭṭatī”ti vutto dutiyo,",
  "tika-vin09t:322_18": "sace pana dūto gacchantova “ahaṃ tassa hatthe dassāmī”tiādinā vutto tatiyo,",
  "tika-vin09t:322_19": "“aññaṃ vā pesetvā ārocāpetī”ti vutto catutthoti yathā bhikkhunā niddiṭṭhā cattāro,",
  "tika-vin09t:322_20": "tatheva dūtena niddiṭṭhā cattāro.",
  "tika-vin09t:322_21": "Mukhavevaṭikakappiyakārako,",
  "tika-vin09t:322_22": "parammukhakappiyakārako ceti etesu aññātakaappavāritesu viya paṭipajjitabbanti likhitaṃ.",
  "tika-vin09t:323_0": "Rājasikkhāpadavaṇṇanā niṭṭhitā.",
  "tika-vin09t:324_0": "Cīvaravaggo paṭhamo.",
  "tika-vin09t:325_0": "2. Eḷakalomavaggo",
  "tika-vin09t:326_0": "1. Kosiyasikkhāpadavaṇṇanā",
  "tika-vin09t:327_0": "Kārāpeyyāti attano ca parassa ca ubhinnañca kosiyaṃ ekato gaṇhitvā vuttaṃ,",
  "tika-vin09t:327_1": "ubho vā ekato karontīti atthato veditabbaṃ.",
  "tika-vin09t:327_2": "Tattha attanā kataṃ ce,",
  "tika-vin09t:327_3": "“nissajjanakāle sayaṃ kataṃ nissaggiya”nti vattabbaṃ.",
  "tika-vin09t:327_4": "Ubhohi ce kataṃ,",
  "tika-vin09t:327_5": "yathāpāḷimeva.",
  "tika-vin09t:328_0": "Kosiyasikkhāpadavaṇṇanā niṭṭhitā.",
  "tika-vin09t:329_0": "2. Suddhakāḷakasikkhāpadavaṇṇanā",
  "tika-vin09t:330_0": "Yathā paṭhame “ekenapi kosiyaṃsunā”ti vuttaṃ,",
  "tika-vin09t:330_1": "tathā idha “ekenapi aññena amissitāna”nti vacanābhāvato aññena missabhāve satipi apaññāyamānarūpakaṃ ce,",
  "tika-vin09t:330_2": "“suddhakāḷaka”micceva vuccatīti vadanti.",
  "tika-vin09t:331_0": "Suddhakāḷakasikkhāpadavaṇṇanā niṭṭhitā.",
  "tika-vin09t:332_0": "3. Dvebhāgasikkhāpadavaṇṇanā",
  "tika-vin09t:333_0": "“Tulayitvā”ti vacanato yathā tulādhāraṇāya kāḷakādhikā na honti,",
  "tika-vin09t:333_1": "tathā kāḷakānaṃ dve bhāgā gahetabbā ukkaṭṭhaparicchedena.",
  "tika-vin09t:333_2": "“Ekassāpi kāḷakalomassa atirekabhāve nissaggiyanti vacanaṃ tulādhāraṇāya kiñcāpi na sameti,",
  "tika-vin09t:333_3": "acittakattā pana sikkhāpadassa pubbe tulāya dhārayitvā ṭhapitesu ekampi lomaṃ tattha pateyya,",
  "tika-vin09t:333_4": "nissaggiyanti ayamadhippāyoti no takko”ti ācariyo.",
  "tika-vin09t:333_5": "Vuttaparicchedena aggahaṇaṃ akiriyā,",
  "tika-vin09t:333_6": "santhatakaraṇaṃ kiriyā.",
  "tika-vin09t:334_0": "Dvebhāgasikkhāpadavaṇṇanā niṭṭhitā.",
  "tika-vin09t:335_0": "4. Chabbassasikkhāpadavaṇṇanā",
  "tika-vin09t:336_0": "“Orena ce channaṃ vassāna”nti vuttattā chabbasse paripuṇṇe kātuṃ vaṭṭatīti niṭṭhānadivasato paṭṭhāya channaṃ vassānaṃ paricchedo veditabbo.",
  "tika-vin09t:336_1": "Yāni panettha atirekachabbassavasena vā sammutivasena vā katāni,",
  "tika-vin09t:336_2": "sabbāni tāni ekato paribhuñjituṃ vaṭṭantīti.",
  "tika-vin09t:336_3": "Gilānassa ca ekaṃ nappahotīti anekampi vaṭṭati.",
  "tika-vin09t:336_4": "Yato paṭṭhāya rogassa mandatāya santhataṃ ādāya gantuṃ sakkoti,",
  "tika-vin09t:336_5": "tato paṭṭhāya sammuti vā rogo vā na rakkhatīti eke.",
  "tika-vin09t:336_6": "Apica chavassabuddhanimmalaṃ sikkhāpadaṃ vicāretuṃ gambhīrattā.",
  "tika-vin09t:336_7": "Tasmā chavasse kammaṃ katanti.",
  "tika-vin09t:337_0": "Chabbassasikkhāpadavaṇṇanā niṭṭhitā.",
  "tika-vin09t:338_0": "5. Nisīdanasikkhāpadavaṇṇanā",
  "tika-vin09t:339_0": "Kasmā panettha “santhataṃ pana bhikkhunā”ti sikkhāpadaṃ apaññapetvā “nisīdanasanthata”nti paññattaṃ,",
  "tika-vin09t:339_1": "nanu ettha kāraṇena bhavitabbanti?",
  "tika-vin09t:339_2": "Atthi kāraṇaṃ,",
  "tika-vin09t:339_3": "cīvarasaññitāya santhatānaṃ ujjhitattā tesaṃ acīvarabhāvadassanatthaṃ tathā paññattaṃ bhagavatāti vuttaṃ hoti.",
  "tika-vin09t:339_4": "Tasmā te bhikkhū tecīvarikadhutaṅgabhedabhayā santhate catutthacīvarasaññitāya santhatāni ujjhitvā terasa dhutaṅgāni samādayiṃsu,",
  "tika-vin09t:339_5": "bhagavā ca tesaṃ santhataṃ anujāni.",
  "tika-vin09t:339_6": "Tato tesaṃ bhikkhūnaṃ evaṃ hoti “nisīdanacīvarasaṇṭhānampetaṃ nisīdanasanthataṃ no bhagavatā anuññātaṃ catutthacīvarabhāvena,",
  "tika-vin09t:339_7": "pageva katasanthataṃ vā”ti.",
  "tika-vin09t:339_8": "Tato “santhate tesaṃ cīvarasaññitā na bhavissatī”ti tadatthaṃ bhagavatā “santhata”nti apaññapetvā “nisīdanasanthata”nti paññattanti adhippāyo.",
  "tika-vin09t:339_9": "Imesu pana pañcasu santhatesu purimāni tīṇi vinayakammaṃ katvā paṭilabhitvāpi paribhuñjituṃ na vaṭṭanti akappiyattā,",
  "tika-vin09t:339_10": "pacchimāni dve vaṭṭantīti likhitaṃ.",
  "tika-vin09t:339_11": "Kathaṃ paññāyatīti ce?",
  "tika-vin09t:339_12": "“Anāpatti aññena kataṃ paṭilabhitvā paribhuñjatī”ti vacanatoti veditabbaṃ.",
  "tika-vin09t:340_0": "Nisīdanasikkhāpadavaṇṇanā niṭṭhitā.",
  "tika-vin09t:341_0": "6. Eḷakalomasikkhāpadavaṇṇanā",
  "tika-vin09t:342_0": "“Addhānamaggappaṭipannassā”ti iminā pakatiyā dīghamaggaṃ paṭipannassa uppannānipi tiyojanaparamameva haritabbāni,",
  "tika-vin09t:342_1": "pageva appaṭipannassāti dasseti.",
  "tika-vin09t:342_2": "Paṭipannassa ce,",
  "tika-vin09t:342_3": "addhānaṃ nāma paṭipannassa akāmā vassaṃvuṭṭhabhikkhuniyā maggappaṭipatti viyāti dasseti.",
  "tika-vin09t:342_4": "Addhānamaggappaṭipannassa nissaggiyanti vā sambandho.",
  "tika-vin09t:342_5": "Teneva vāsādhippāyassa paṭippassaddhagamanussāhattā “appaṭipanno”ti saṅkhaṃ gatassa anāpattīti siddhaṃ.",
  "tika-vin09t:342_6": "Imasmiṃ pana atthavikappe “bhikkhuno paneva eḷakalomāni uppajjeyyuṃ…pe…",
  "tika-vin09t:342_7": "asantepi hārake addhānamaggappaṭipannassa nissaggiyaṃ pācittiya”nti yojanā veditabbā.",
  "tika-vin09t:342_8": "Yasmā vā eḷakalomānaṃ uppattiṭṭhānato paṭṭhāya tiyojanaparamatā adhippetā,",
  "tika-vin09t:342_9": "maggaṃ appaṭipannassa ca tiyojanaparamatā natthi,",
  "tika-vin09t:342_10": "tasmā “addhānamaggappaṭipannassa uppajjeyyu”nti vuttaṃ.",
  "tika-vin09t:342_11": "Tena acchinnaṃ paṭilabhitvā harato ca anāpattīti siddhaṃ.",
  "tika-vin09t:342_12": "Paṭilābho hi tesaṃ uppatti nāmāti.",
  "tika-vin09t:343_0": "“Ākaṅkhamānena bhikkhunā paṭiggahetabbānī”ti iminā attanā paṭiggahitānaṃyeva tiyojanātikkame āpattīti dasseti.",
  "tika-vin09t:343_1": "Tena anākaṅkhamānena parasantakāni paṭiggahitāni harantassa anāpattīti siddhaṃ.",
  "tika-vin09t:344_0": "Aṅgesu “attano santakatā”ti natthi,",
  "tika-vin09t:344_1": "ayamattho “bhikkhuno uppajjeyyu”nti iminā,",
  "tika-vin09t:344_2": "“acchinnaṃ paṭilabhitvā”ti iminā ca dīpito hotīti veditabbo.",
  "tika-vin09t:344_3": "Porāṇagaṇṭhipade ca “aññaṃ bhikkhuṃ harāpento gacchati ce,",
  "tika-vin09t:344_4": "dvinnampi anāpattī”ti vuttaṃ.",
  "tika-vin09t:344_5": "Tasmā dve bhikkhū tiyojanaparamaṃ patvā aññamaññassa bhaṇḍaṃ parivattetvā ce haranti,",
  "tika-vin09t:344_6": "anāpattīti siddhaṃ.",
  "tika-vin09t:345_0": "Tiyojanaparamaṃ sahatthā haritabbānīti tiyojanaparamameva attanā haritabbāni,",
  "tika-vin09t:345_1": "taṃ kimatthanti?",
  "tika-vin09t:345_2": "Sīmāya etaparamato.",
  "tika-vin09t:345_3": "Vuttañhetaṃ “anujānāmi,",
  "tika-vin09t:345_4": "bhikkhave,",
  "tika-vin09t:345_5": "tiyojanaparamaṃ sīmaṃ sammannitu”nti.",
  "tika-vin09t:345_6": "Vāsādhippāyena,",
  "tika-vin09t:345_7": "paccāgamanādhippāyena vā gacchato etaparamatā ca.",
  "tika-vin09t:345_8": "Vuttañhetaṃ “chabbaggiyā bhikkhū atimahatiyo sīmāyo sammannanti…pe…",
  "tika-vin09t:345_9": "bhikkhū uposathaṃ āgacchantā uddissamānepi pātimokkhe āgacchanti,",
  "tika-vin09t:345_10": "uddiṭṭhamattepi āgacchanti,",
  "tika-vin09t:345_11": "antarāpi parivasantī”ti.",
  "tika-vin09t:346_0": "Asante hāraketi āṇattiyā hārake asati.",
  "tika-vin09t:346_1": "Kambalassa upari nisīditvā gacchantassa sace ekampi lomaṃ cīvare laggaṃ hoti,",
  "tika-vin09t:346_2": "tiyojanātikkame āpatti eva kambalato vijaṭitattāti likhitaṃ.",
  "tika-vin09t:346_3": "Taṃ kambalassa paṭiggahitattā attano atthāya paṭiggahitameva hotīti yuttaṃ.",
  "tika-vin09t:347_0": "Eḷakalomasikkhāpadavaṇṇanā niṭṭhitā.",
  "tika-vin09t:348_0": "8. Jātarūpasikkhāpadavaṇṇanā",
  "tika-vin09t:349_0": "“Nibbattarukkhacchāyāpi rukkhaparicchedaṃ anatikkantā”ti likhitaṃ.",
  "tika-vin09t:350_0": "Jātarūpasikkhāpadavaṇṇanā niṭṭhitā.",
  "tika-vin09t:351_0": "9. Rūpiyasaṃvohārasikkhāpadavaṇṇanā",
  "tika-vin09t:352_0": "Jātarūparajataparivattananti ukkaṭṭhaparicchedena vuttaṃ.",
  "tika-vin09t:353_0": "Rūpiyasaṃvohārasikkhāpadavaṇṇanā niṭṭhitā.",
  "tika-vin09t:354_0": "10. Kayavikkayasikkhāpadavaṇṇanā",
  "tika-vin09t:355_0": "Asante pācittiyaṃ desetabbamevāti ettha kiṃ suddhikaṃ pācittiyaṃ,",
  "tika-vin09t:355_1": "udāhu nissaggiyanti?",
  "tika-vin09t:355_2": "Nissaggiyaṃ pācittiyameva.",
  "tika-vin09t:356_0": "Kayavikkayasikkhāpadavaṇṇanā niṭṭhitā.",
  "tika-vin09t:357_0": "Tatridaṃ pakiṇṇakaṃ",
  "tika-vin09t:358_0": "Aṭṭhamasikkhāpadaṃ parena attano atthāya diyyamānassa vā pārivattakabhāvena diyyamānassa vā paṃsukūlassa",
  "tika-vin09t:358_1": "vā rūpiyassa uggaṇhanauggaṇhāpanasādiyanāni paṭikkhipati.",
  "tika-vin09t:359_0": "Navamaṃ parassa vā attano vā rūpiyaparivattanaṃ paṭikkhipati.",
  "tika-vin09t:360_0": "Dasamaṃ arūpiyaparivattanaṃ.",
  "tika-vin09t:360_1": "“Arūpiye arūpiyasaññī pañcannaṃ saha anāpattī”ti ca vacanaṃ itarehi saha āpattīti dīpeti.",
  "tika-vin09t:360_2": "Arūpiyañca dukkaṭavatthu.",
  "tika-vin09t:360_3": "Tasmā tassa parivattane sati nissaggiyanti ekantena vuttaṃ.",
  "tika-vin09t:360_4": "Pañcannaṃ saha dukkaṭavatthūnaṃ parivattane anāpattippasaṅgato anāpatti evāti porāṇāti ce? Na,",
  "tika-vin09t:360_5": "kappiyavatthūnaṃyeva tattha āgatattā.",
  "tika-vin09t:360_6": "Yadi kappiyavatthu nissaggiyaṃ,",
  "tika-vin09t:360_7": "pageva dukkaṭavatthūti ce? Na,",
  "tika-vin09t:360_8": "āpattigarukalahukabhāvena vatthugarukalahukaniyamābhāvato.",
  "tika-vin09t:361_0": "Nissaggiyavatthuto hi muttāmaṇiveḷuriyādi mahagghappahonakampi dukkaṭavatthūti katvā nissaggiyavatthuto muttādi lahukaṃ hoti.",
  "tika-vin09t:361_1": "Lahukepi vatthusmiṃ yatheva dukkaṭavatthuno paṭiggahaṇe dukkaṭaṃ,",
  "tika-vin09t:361_2": "tatheva tassa vā tena vā cetāpanepi dukkaṭaṃ yuttanti aṭṭhakathācariyā.",
  "tika-vin09t:362_0": "Atha vā yaṃ vuttaṃ “kappiyavatthūnaṃyeva tattha āgatattā”ti,",
  "tika-vin09t:362_1": "tattha kiñcāpi dukkaṭavatthūnipi adhippetāni,",
  "tika-vin09t:362_2": "na pana pāḷiyaṃ vuttāni anāpattivārappasaṅgabhayāti vuttaṃ hoti.",
  "tika-vin09t:362_3": "Muttādīsupi vuttesu anāpattiyaṃ kappiyakārakassa ācikkhati,",
  "tika-vin09t:362_4": "“idaṃ muttādi amhākaṃ atthi,",
  "tika-vin09t:362_5": "amhākañca iminā ca iminā ca veḷuriyādinā attho”ti bhaṇati,",
  "tika-vin09t:362_6": "dasamena āpajjatīti adhippāyo siyā.",
  "tika-vin09t:362_7": "Yasmā ca idaṃ kappiyakārakassa ācikkhanādisaṃvohāro ca,",
  "tika-vin09t:362_8": "tasmā taṃ navamena vuttanti veditabbaṃ.",
  "tika-vin09t:362_9": "Kiñcāpi kayavikkayeva hoti kappiyavatthūhi anuññātaṃ,",
  "tika-vin09t:362_10": "imināva nayena kiñcāpi dukkaṭavatthupi dasame adhippetaṃ āpajjati,",
  "tika-vin09t:362_11": "aṭṭhakathāvirodhato pana nādhippetamicceva gahetabbo.",
  "tika-vin09t:363_0": "Kā panettha kāraṇacchāyāti,",
  "tika-vin09t:363_1": "pañcannaṃ saha tattha anāpattippasaṅgato anāpatti evāti ce? Na,",
  "tika-vin09t:363_2": "tattha anāgatattā.",
  "tika-vin09t:363_3": "Anāgatakāraṇā vuttanti ce? Na,",
  "tika-vin09t:363_4": "pañcannaṃ saha āpattivatthukassa anāpattivāralābhe visesakāraṇābhāvā,",
  "tika-vin09t:363_5": "akappiyattā pañcannaṃ sahāpi āpattiyā bhavitabbanti siddho aṭṭhakathāvādo.",
  "tika-vin09t:364_0": "Aparo nayo –",
  "tika-vin09t:364_1": "yadi dukkaṭavatthunā kayavikkaye nissaggiyaṃ,",
  "tika-vin09t:364_2": "kappiyavatthumhi vuttapariyāyo tattha labbheyya,",
  "tika-vin09t:364_3": "na pana labbhatīti navame eva tāni vattabbāni.",
  "tika-vin09t:364_4": "Tasmā saṃvohāro nāma kayavikkayopi aññathā parivattanaṃ pariyādiyitvā pavatto,",
  "tika-vin09t:364_5": "kayavikkayañca mocetvā “iminā imaṃ dehī’ti cetāpeti,",
  "tika-vin09t:364_6": "vaṭṭatī”ti avatvā dasamassa anāpattivāre vuttanayeneva tesaṃ parivattane nissaggiyānumativirodhato aṭṭhakathāyaṃ",
  "tika-vin09t:364_7": "vuttanayeneva dukkaṭavatthunā cetāpane dukkaṭameva.",
  "tika-vin09t:364_8": "Nesaṃ kayavikkayena nissaggiyanti ce? Na,",
  "tika-vin09t:364_9": "sabbassapi kayavikkayattā.",
  "tika-vin09t:364_10": "Teneva vuttaṃ “andhakaṭṭhakathāyaṃ pana ‘sace kayavikkayaṃ samāpajjeyya,",
  "tika-vin09t:364_11": "nissaggiyaṃ pācittiya’nti bhāsitaṃ,",
  "tika-vin09t:364_12": "taṃ dubbhāsitaṃ. Kasmā?",
  "tika-vin09t:364_13": "Na hi dānaggahaṇato añño kayavikkayo nāma atthī”ti,",
  "tika-vin09t:364_14": "attano matiyā kayavikkayalakkhaṇasammate dasamassa anāpattivāre vuttanayeneva tesaṃ parivattane nissaggiyānumativirodhato ca.",
  "tika-vin09t:364_15": "Bhavatu vā attano paṭisiddhamidaṃ kāraṇaṃ,",
  "tika-vin09t:364_16": "dasame avassameva jānitabbānīti tāni kayavikkayānevāti tesaṃ nissaggiyabhāvañca gatānīti evampi siddho aṭṭhakathāvādo.",
  "tika-vin09t:365_0": "Etthāhu porāṇā –",
  "tika-vin09t:365_1": "“attano santakaṃ rūpiyaṃ parahatthagataṃ karoti ajjhācarati, dukkaṭaṃ.",
  "tika-vin09t:365_2": "Parassa rūpiyaṃ attano hatthagataṃ karoti,",
  "tika-vin09t:365_3": "aṭṭhamena nissaggiyaṃ.",
  "tika-vin09t:365_4": "Uggahitavatthuparivattane kathaṃ jātaṃ?",
  "tika-vin09t:365_5": "Abbohārikaṃ jātaṃ.",
  "tika-vin09t:365_6": "Atha parassa rūpiyaṃ attano hatthagataṃ paṭhamaṃ karoti,",
  "tika-vin09t:365_7": "rūpiyappaṭiggahaṇassa katattā aṭṭhamena nissaggiyaṃ.",
  "tika-vin09t:365_8": "Attano santakaṃ rūpiyaṃ parassa hatthagataṃ pacchā karoti,",
  "tika-vin09t:365_9": "saṃvohārena nissaggiya”nti.",
  "tika-vin09t:365_10": "“Rūpiyassa gahaṇamattena aṭṭhamena āpatti,",
  "tika-vin09t:365_11": "pacchā parivattane navamenā”ti hi tattha vuttaṃ,",
  "tika-vin09t:365_12": "taṃ pana yuttaṃ.",
  "tika-vin09t:365_13": "“Ajjhācarati,",
  "tika-vin09t:365_14": "dukkaṭa”nti duvuttaṃ.",
  "tika-vin09t:365_15": "Dukkaṭassa aniyamappasaṅgato nissajjanavidhānesu dassitova.",
  "tika-vin09t:365_16": "Kiṃ vuttaṃ hoti –",
  "tika-vin09t:365_17": "yadi dvīhi nissaggiyehi bhavitabbaṃ,",
  "tika-vin09t:365_18": "nissajjanavidhāne “ahaṃ, bhante,",
  "tika-vin09t:365_19": "rūpiyaṃ paṭiggahesiṃ,",
  "tika-vin09t:365_20": "nānāppakārakañca rūpiyasaṃvohāraṃ samāpajji”nti vattabbaṃ bhaveyya “rūpiyaṃ cetāpetī”ti sabbattha pāḷiyaṃ rūpiyappaṭiggahaṇassa vuttattā.",
  "tika-vin09t:366_0": "Ettāvatā yaṃ porāṇagaṇṭhipade vuttaṃ “dukkaṭavatthunā kayavikkayaṃ pariharantena catūsu nissaggiyavatthūsu",
  "tika-vin09t:366_1": "ekekasmiṃ gahite aṭṭhamena nissaggiyaṃ hoti.",
  "tika-vin09t:366_2": "Dukkaṭavatthunā dukkaṭavatthunti “iminā idaṃ dehī”ti gahite teneva nissaggiyaṃ hoti.",
  "tika-vin09t:366_3": "“Kayavikkayampi nīharitvā gahite dukkaṭaṃ,",
  "tika-vin09t:366_4": "cetāpitarūpiyaggahaṇe aṭṭhamena,",
  "tika-vin09t:366_5": "parivattane navamenātiādinā attanā anuggahetvā kappiyavasena nīharitvā pañcahi sahadhammikehi saddhiṃ parivattetuṃ vaṭṭatī”ti,",
  "tika-vin09t:366_6": "taṃ visodhitaṃ hoti.",
  "tika-vin09t:366_7": "Aparampi tattha vuttaṃ “nissajjitabbe asati kathaṃ pācittiyaṃ,",
  "tika-vin09t:366_8": "dunnissaṭṭharūpiyampi ‘na chaḍḍetī’ti vadantassa vissaṭṭho upāsako taṃ gahetvā aññaṃ ce bhikkhuno deti,",
  "tika-vin09t:366_9": "kappatī”ti,",
  "tika-vin09t:366_10": "tañca duvuttaṃ.",
  "tika-vin09t:366_11": "Na hi gahitattā tato aññaṃ vatthu hoti.",
  "tika-vin09t:366_12": "Puna aparañca tattha vuttaṃ “imaṃ ‘gaṇhāhī’ti vadantassa saddhādeyyavinipātadukkaṭaṃ,",
  "tika-vin09t:366_13": "‘etaṃ dehī’ti vadantassa viññattidukkaṭa”nti,",
  "tika-vin09t:366_14": "tañca duvuttaṃ.",
  "tika-vin09t:366_15": "Tattha hi payogadukkaṭaṃ yuttaṃ viya paññāyati.",
  "tika-vin09t:367_0": "Pakiṇṇakaṃ niṭṭhitaṃ.",
  "tika-vin09t:368_0": "Eḷakalomavaggo dutiyo.",
  "tika-vin09t:369_0": "3. Pattavaggo",
  "tika-vin09t:370_0": "1. Pattasikkhāpadavaṇṇanā",
  "tika-vin09t:371_0": "Dve apattā,",
  "tika-vin09t:371_1": "tasmā ete bhājanaparibhogena paribhuñjitabbā,",
  "tika-vin09t:371_2": "naadhiṭṭhānūpagānavikappanūpagatāti atthoti ca.",
  "tika-vin09t:371_3": "Samaṇasāruppena pakkanti ayopatto pañcahi pākehi pakko hoti,",
  "tika-vin09t:371_4": "mattikāpatto dvīhi.",
  "tika-vin09t:371_5": "“Bhikkhuniyā pattasanniccayassa vāritattā bhikkhussapi taṃ ‘ananurūpa’nti katvā ‘purāṇapattaṃ paccuddharitvā’ti vutta”nti ca likhitaṃ,",
  "tika-vin09t:371_6": "taṃ na yuttaṃ pāḷiyaṃ “sanniccayaṃ kareyyāti anadhiṭṭhito avikappito”ti vuttattā.",
  "tika-vin09t:371_7": "So hi kathinakkhandhake niccayasannidhi viya ekopi punadivase “sanniccayo”ti vuccati.",
  "tika-vin09t:371_8": "Anantarasikkhāpade pana “dutiyo vārito”ti adhiṭṭhānaṃ niyataṃ.",
  "tika-vin09t:371_9": "Tasmā dve patte adhiṭṭhātuṃ na labhati.",
  "tika-vin09t:371_10": "Sace ekato adhiṭṭhāti,",
  "tika-vin09t:371_11": "dvepi anadhiṭṭhitā honti.",
  "tika-vin09t:371_12": "Visuṃ visuṃ adhiṭṭhāti,",
  "tika-vin09t:371_13": "dutiyo anadhiṭṭhito.",
  "tika-vin09t:371_14": "Vikappetuṃ pana bahūpi labhati.",
  "tika-vin09t:371_15": "Kākaṇikamattampīti ettha pi-",
  "tika-vin09t:371_16": "kāro “ekapākampi janetī”ti pākaṃ sampiṇḍeti.",
  "tika-vin09t:371_17": "Atha vā sace ekapākeneva sāruppo,",
  "tika-vin09t:371_18": "vaṭṭatīti pākaparimāṇaṃ na vuttanti gahetabbaṃ.",
  "tika-vin09t:371_19": "Apattattā adhiṭṭhānūpago na hoti.",
  "tika-vin09t:371_20": "Apaccuddharantena vikappetabboti purāṇapattaṃ apaccuddharantena so patto vikappetabboti atthoti likhitaṃ.",
  "tika-vin09t:372_0": "Pattasikkhāpadavaṇṇanā niṭṭhitā.",
  "tika-vin09t:373_0": "2. Ūnapañcabandhanasikkhāpadavaṇṇanā",
  "tika-vin09t:374_0": "Pavāriteti ettha saṅghavasena pavāritaṭṭhāne pañcabandhaneneva vaṭṭati,",
  "tika-vin09t:374_1": "puggalikavasena pavāritaṭṭhāne ūnapañcabandhanenāpi vaṭṭatīti likhitaṃ.",
  "tika-vin09t:375_0": "Yo ūnapañcabandhanatthaṃ, vuttampi cetaṃ karo so;",
  "tika-vin09t:376_0": "Ūnapañcabandhanatthaṃ, patvāna santike.",
  "tika-vin09t:377_0": "Ūnapañcabandhanasikkhāpadavaṇṇanā niṭṭhitā.",
  "tika-vin09t:378_0": "3. Bhesajjasikkhāpadavaṇṇanā",
  "tika-vin09t:379_0": "“Paṭisāyanīyāni paṭiggahetvā”ti vadantena pādamakkhanādīnaṃ atthāya paṭiggahetvā ṭhapetuṃ vaṭṭatīti dīpitanti likhitaṃ.",
  "tika-vin09t:379_1": "“Yesaṃ maṃsaṃ kappatī”ti vacanena yesaṃ maṃsaṃ na kappati,",
  "tika-vin09t:379_2": "tesaṃ sappiādi na kappatīti vadantā ajānitvā vadanti.",
  "tika-vin09t:379_3": "Yesañhi maṃsaṃ kappati,",
  "tika-vin09t:379_4": "tesaṃ sappītiādi sattāhakālikanissaggiyavatthuparicchedadassanatthaṃ vuttaṃ.",
  "tika-vin09t:379_5": "Tathā paṇītabhojanasikkhāpade yesaṃ maṃsaṃ kappati,",
  "tika-vin09t:379_6": "tesaṃyeva khīrādi paṇītabhojanaṃ,",
  "tika-vin09t:379_7": "netaranti dassetuṃ vuttanti.",
  "tika-vin09t:379_8": "Madhu nāma madhukaribhamaramakkhikānaṃ āsayesu niyyāsasadisaṃ mahāmadhu hoti,",
  "tika-vin09t:379_9": "taṃ yāvajīvikanti ca likhitaṃ.",
  "tika-vin09t:380_0": "Bhesajjasikkhāpadavaṇṇanā niṭṭhitā.",
  "tika-vin09t:381_0": "Pattavaggo tatiyo.",
  "tika-vin09t:382_0": "Nissaggiyapācittiyavaṇṇanā niṭṭhitā.",
  "tika-vin09t:383_0": "Pācittiyakaṇḍaṃ",
  "tika-vin09t:384_0": "4. Bhojanavaggo",
  "tika-vin09t:385_0": "2. Gaṇabhojanasikkhāpadavaṇṇanā",
  "tika-vin09t:386_0": "Devadatto kāle viññāpetvā bhuñjati,",
  "tika-vin09t:386_1": "tappaccayā bhagavatā “gaṇabhojane pācittiya”nti sikkhāpadaṃ paññattaṃ.",
  "tika-vin09t:386_2": "Padabhājane pana “nimantitā bhuñjantī”ti nimantanameva gahetvā vibhattaṃ.",
  "tika-vin09t:386_3": "Andhakaṭṭhakathāyaṃ pana vatthuvasena viññattiyā yācanampi vuttanti likhitaṃ. Kasmā?",
  "tika-vin09t:386_4": "Parivāre eva “gaṇabhojanaṃ dvīhākārehi pasavati viññattito vā nimantanato vā”ti vuttattā.",
  "tika-vin09t:386_5": "Tasmā aṭṭhuppattiyaṃyeva pākaṭattā padabhājane na vuttanti veditabbaṃ.",
  "tika-vin09t:386_6": "“‘Ekato gaṇhantī’ti ca gahitabhattāpi aññe yāva gaṇhanti,",
  "tika-vin09t:386_7": "tāva ce tiṭṭhanti,",
  "tika-vin09t:386_8": "ekato gaṇhanti eva nāmā”ti ca,",
  "tika-vin09t:386_9": "“yo koci pabbajitoti sahadhammikesu,",
  "tika-vin09t:386_10": "titthiyesu vāti attho”ti ca,",
  "tika-vin09t:386_11": "“samayābhāvoti sattannaṃ anāpattisamayānaṃ abhāvo”ti ca,",
  "tika-vin09t:386_12": "“samayaladdhakena saha cattāro hontī”ti ca,",
  "tika-vin09t:386_13": "“samayaladdhako sayameva muccati,",
  "tika-vin09t:386_14": "sesānaṃ gaṇapūrakattā āpattikaro hotī”ti ca likhitaṃ.",
  "tika-vin09t:387_0": "Etthāha –",
  "tika-vin09t:387_1": "“paṭiggahaṇameva hettha pamāṇa”nti vuttaṃ,",
  "tika-vin09t:387_2": "atha kasmā pāḷiyaṃ “gaṇabhojanaṃ nāma yattha cattāro…pe…",
  "tika-vin09t:387_3": "bhuñjantī”ti vuttanti? Vuccate –",
  "tika-vin09t:387_4": "tattha “bhuñjantī”ti paṭiggahaṇaniyamavacanaṃ.",
  "tika-vin09t:387_5": "Na hi appaṭiggahitakaṃ bhikkhū bhuñjantīti.",
  "tika-vin09t:388_0": "Gaṇabhojanasikkhāpadavaṇṇanā niṭṭhitā.",
  "tika-vin09t:389_0": "3. Paramparabhojanasikkhāpadavaṇṇanā",
  "tika-vin09t:390_0": "Aññatra samayāti pana nimantanato pasavanato bhojanāpekkhaṃ pācittiyanti eke.",
  "tika-vin09t:390_1": "Eko bhikkhu piṇḍāya caranto bhattaṃ labhati,",
  "tika-vin09t:390_2": "tamañño cūpāsako nimantetvā ghare nisīdāpesi,",
  "tika-vin09t:390_3": "na ca tāva bhattaṃ sampajjati.",
  "tika-vin09t:390_4": "Sace so bhikkhu piṇḍāya caritvā laddhabhattaṃ bhuñjati, āpatti.",
  "tika-vin09t:390_5": "Kasmāti ce?",
  "tika-vin09t:390_6": "“Paramparabhojanaṃ nāma pañcannaṃ bhojanānaṃ aññatarena bhojanena nimantito taṃ ṭhapetvā aññaṃ pañcannaṃ bhojanānaṃ aññataraṃ bhojanaṃ bhuñjati,",
  "tika-vin09t:390_7": "etaṃ paramparabhojanaṃ nāmā”ti vuttattā.",
  "tika-vin09t:390_8": "Paṭhamakathinasadisāni,",
  "tika-vin09t:390_9": "idaṃ pana kiriyākiriya”nti pāṭho.",
  "tika-vin09t:391_0": "Paramparabhojanasikkhāpadavaṇṇanā niṭṭhitā.",
  "tika-vin09t:392_0": "4. Kāṇamātāsikkhāpadavaṇṇanā",
  "tika-vin09t:393_0": "Dvattipattapūrā paṭiggahetabbāti tathānītapūvehi atthikena ukkaṭṭhapattappamāṇavasena gahetabbā.",
  "tika-vin09t:393_1": "“Mā kho tvaṃ ettha paṭiggaṇhī”ti apātheyyādiatthāya sajjitasaññāya atirekappaṭiggahaṇena ārocane,",
  "tika-vin09t:393_2": "asaṃvibhāge ca na muccati acittakattā sikkhāpadassa.",
  "tika-vin09t:393_3": "Atha uggahitakaṃ gaṇhāti,",
  "tika-vin09t:393_4": "na muccati eva.",
  "tika-vin09t:393_5": "Asaṃvibhāge pana anāpatti akappiyattā.",
  "tika-vin09t:393_6": "Acittakatā paṇṇattijānanābhāveneva,",
  "tika-vin09t:393_7": "na vatthujānanābhāvenāti eke.",
  "tika-vin09t:393_8": "“Na pātheyyādiatthāya sajjitabhāvajānana”nti aṅgesu avuttattā sace sañcicca na vadati,",
  "tika-vin09t:393_9": "pācittiyanti porāṇā vadanti.",
  "tika-vin09t:393_10": "Atirekappaṭiggahaṇanti tattha pañcamaṃva aṅgaṃ vuttaṃ,",
  "tika-vin09t:393_11": "tasmā appaṭiggahitattā na pācittiyaṃ,",
  "tika-vin09t:393_12": "kattabbākaraṇato pana dukkaṭaṃ.",
  "tika-vin09t:393_13": "Aññathā kiriyākiriyaṃ idaṃ āpajjati.",
  "tika-vin09t:393_14": "Anivāraṇaṃ,",
  "tika-vin09t:393_15": "anārocanaṃ vā chaṭṭhamaṅgaṃ vattabbaṃ siyā.",
  "tika-vin09t:394_0": "Kāṇamātāsikkhāpadavaṇṇanā niṭṭhitā.",
  "tika-vin09t:395_0": "5. Paṭhamapavāraṇāsikkhāpadavaṇṇanā",
  "tika-vin09t:396_0": "Bhuttāvī pavāraṇaṃ nāma pañcaṅgikaṃ.",
  "tika-vin09t:396_1": "Tesu “asanaṃ paññāyattī”ti eteneva “bhuttāvī”ti etassa siddhattā visuṃ atthasiddhi na dissati.",
  "tika-vin09t:396_2": "Dissati ce,",
  "tika-vin09t:396_3": "aṅgānaṃ chakkattadassananti likhitaṃ.",
  "tika-vin09t:396_4": "“Bhojanaṃ paññāyatī”ti abhihaṭaṃ sandhāya vuttaṃ.",
  "tika-vin09t:397_0": "Koṭṭetvā katacuṇṇampīti pi-",
  "tika-vin09t:397_1": "kārena kuṇḍakaṃ sampiṇḍeti.",
  "tika-vin09t:397_2": "Samapākabhajjitānaṃ pana ātapasukkhānaṃ vā kuṇḍakaṃ vā ye keci taṇḍulā vāti ettakameva vuttattā samapākabhajjitānaṃ vīhīnaṃ,",
  "tika-vin09t:397_3": "vīhipalāsānaṃ vā taṇḍulacuṇṇaṃ pavāreti.",
  "tika-vin09t:397_4": "Tathā kharapākabhajjitānaṃ kuṇḍakampi pavāreti.",
  "tika-vin09t:397_5": "Bhajjitasattuyo piṇḍetvā kato apakkasattumodakopi pavāretīti likhitaṃ.",
  "tika-vin09t:397_6": "Sace avasiṭṭhaṃ natthi,",
  "tika-vin09t:397_7": "na pavāreti. Kasmā?",
  "tika-vin09t:397_8": "Asanasaṅkhātassa vippakatabhojanassa abhāvato.",
  "tika-vin09t:398_0": "Akappiyamaṃsaṃ pana kiñcāpi paṭikkhipitabbaṭṭhāne ṭhitaṃ,",
  "tika-vin09t:398_1": "khādiyamānaṃ pana maṃsabhāvaṃ na jahāti,",
  "tika-vin09t:398_2": "tasmā pavāreti.",
  "tika-vin09t:398_3": "Bhojanasālāya bhuñjanto ce attano apāpuṇanakoṭṭhāsaṃ abhihaṭaṃ paṭikkhipati,",
  "tika-vin09t:398_4": "na pavāreti.",
  "tika-vin09t:398_5": "Kāmaṃ paṭikkhipati,",
  "tika-vin09t:398_6": "patte pana ārāmikā ākiranti,",
  "tika-vin09t:398_7": "taṃ bhuñjituṃ na vaṭṭati.",
  "tika-vin09t:398_8": "Idañhi buddhappaṭikuṭṭhāya anesanāya uppanneyeva saṅkhaṃ gacchati.",
  "tika-vin09t:398_9": "Yathā hi saṅghato laddhaṃ piṇḍaṃ dussīlo deti,",
  "tika-vin09t:398_10": "tañce paṭikkhipati,",
  "tika-vin09t:398_11": "na pavāreti,",
  "tika-vin09t:398_12": "evaṃsampadamidanti ca,",
  "tika-vin09t:398_13": "vibhāgo lajjī ce deti,",
  "tika-vin09t:398_14": "taṃ so na ajjhoharitukāmatāya paṭikkhipati,",
  "tika-vin09t:398_15": "pavāretīti ca,",
  "tika-vin09t:398_16": "“samaṃsarasaṃ samaccharasa”nti āpajjanato “maṃsarasa”nti vutte pana paṭikkhipato hoti,",
  "tika-vin09t:398_17": "“maṃsassa rasaṃ maṃsarasa”nti ayaṃ viggaho nādhippetoti ca vuttaṃ.",
  "tika-vin09t:398_18": "Bhattamissakaṃ yāguṃ āharitvā “yāguṃ gaṇhathā”ti vadati,",
  "tika-vin09t:398_19": "na pavāreti.",
  "tika-vin09t:398_20": "“Bhattaṃ gaṇhathā”ti vutte pavāreti. Kasmā?",
  "tika-vin09t:398_21": "Yenāpucchito,",
  "tika-vin09t:398_22": "tassa atthitāya.",
  "tika-vin09t:398_23": "Ettha pana “yāgumissakaṃ gaṇhathā”ti vadati,",
  "tika-vin09t:398_24": "tatra ce yāgu bahutarā vā hoti,",
  "tika-vin09t:398_25": "samasamā vā.",
  "tika-vin09t:398_26": "Bhattaṃ mandaṃ,",
  "tika-vin09t:398_27": "na pavāreti.",
  "tika-vin09t:398_28": "Yāgu ce mandā,",
  "tika-vin09t:398_29": "bhattaṃ bahutaraṃ, pavāreti.",
  "tika-vin09t:398_30": "Idañca sabbaaṭṭhakathāsu vuttattā na sakkā paṭikkhipituṃ.",
  "tika-vin09t:398_31": "Kāraṇaṃ panettha duddasaṃ.",
  "tika-vin09t:398_32": "“Bhattamissakaṃ gaṇhathā”ti vadati.",
  "tika-vin09t:398_33": "Tatra bhattaṃ bahutaraṃ vā samakaṃ vā appataraṃ vā hoti,",
  "tika-vin09t:398_34": "pavāreti eva.",
  "tika-vin09t:398_35": "Bhattaṃ vā yāguṃ vā anāmasitvā “missakaṃ gaṇhathā”ti vadati.",
  "tika-vin09t:398_36": "Tatra ce bhattaṃ bahutaraṃ,",
  "tika-vin09t:398_37": "samakaṃ vā hoti, pavāreti.",
  "tika-vin09t:398_38": "Appataraṃ na pavāreti.",
  "tika-vin09t:398_39": "Taṃ sabbaṃ vīmaṃsitabbanti.",
  "tika-vin09t:399_0": "Phalaṃ vā kandamūlādi vā pañcahi samaṇakappehi kappiyaṃ akatanti ettha kappiyaṃ akārāpitehi kadaliphalādīhi",
  "tika-vin09t:399_1": "saddhiṃ atirittaṃ kārāpetvāpi taṃ kadaliphalādiṃ ṭhapetvā avasesaṃ bhuñjituṃ vaṭṭati.",
  "tika-vin09t:399_2": "Amissakarasattā puna tāni kappiyaṃ kārāpetvā aññasmiṃ bhājane ṭhapetvā kāretvā bhuñjituṃ vaṭṭati. Kasmā?",
  "tika-vin09t:399_3": "Pubbe tesu vinayakammassa anāruḷhattāti vadanti.",
  "tika-vin09t:400_0": "Patte rajaṃ patitaṃ appaṭiggahitameva hoti.",
  "tika-vin09t:400_1": "Tasmā paṭiggahetvāva bhikkhā gaṇhitabbā.",
  "tika-vin09t:400_2": "“Apaṭiggahetvā gaṇhato vinayadukkaṭa”nti vuttattā etamaññesampi na vaṭṭatīti vadanti.",
  "tika-vin09t:400_3": "“Taṃ pana puna paṭiggahetvā bhuñjantassa anāpattī”ti etthāpi evameva.",
  "tika-vin09t:400_4": "Imasmiṃ pana “atirittaṃ kataṃ anatirittakataṃ hotī”ti etthāpi evameva.",
  "tika-vin09t:400_5": "Imasmiṃ pana “atirittaṃ kataṃ,",
  "tika-vin09t:400_6": "anatirittaṃ kataṃ hotī”tiādīhi upaparikkhitvā vinicchayo veditabboti dīpitaṃ.",
  "tika-vin09t:400_7": "Alametaṃ sabbanti idampi te adhikaṃ,",
  "tika-vin09t:400_8": "ito aññaṃ na lacchasīti attho.",
  "tika-vin09t:401_0": "Āhāratthāyāti vikāle evāti eke.",
  "tika-vin09t:401_1": "“Paṭhamakathinasadisāni.",
  "tika-vin09t:401_2": "Idaṃ pana kiriyākiriya”nti pāṭho.",
  "tika-vin09t:401_3": "Kāyakammaṃ ajjhoharaṇato.",
  "tika-vin09t:401_4": "Vacīkammaṃ vācāya “atirittaṃ karotha,",
  "tika-vin09t:401_5": "bhante”ti akārāpanatoti veditabbaṃ.",
  "tika-vin09t:402_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin09t:403_0": "6. Dutiyapavāraṇāsikkhāpadavaṇṇanā",
  "tika-vin09t:404_0": "“Bhuttasmiṃ pācittiya”nti mātikāyaṃ vuttattā “bhojanapariyosāne pācittiya”nti vuttaṃ,",
  "tika-vin09t:404_1": "na ajjhohāre ajjhohāre.",
  "tika-vin09t:405_0": "Dutiyapavāraṇāsikkhāpadavaṇṇanā niṭṭhitā.",
  "tika-vin09t:406_0": "7. Vikālabhojanasikkhāpadavaṇṇanā",
  "tika-vin09t:407_0": "Jambudīpassa kālena paricchedoti evaṃ kira.",
  "tika-vin09t:408_0": "Vikālabhojanasikkhāpadavaṇṇanā niṭṭhitā.",
  "tika-vin09t:409_0": "8. Sannidhikārakasikkhāpadavaṇṇanā",
  "tika-vin09t:410_0": "“Duddhoto hotī”tiādinā nayena idha vuttattā, “duddhotaṃ pattaṃ dhovitvā puna",
  "tika-vin09t:411_0": "Tattha acchodakaṃ vā āsiñcitvā,",
  "tika-vin09t:411_1": "aṅguliyā vā ghaṃsitvā nisnehabhāvo jānitabbo”ti samantapāsādikāyaṃ vuttattā ca mattikāpattassa kapālena",
  "tika-vin09t:411_2": "pīto sneho sannidhiṃ karotīti siddhanti likhitaṃ.",
  "tika-vin09t:411_3": "Sayaṃ paṭiggahetvā apariccattamevāti ettha apariccattaṃ nāma anupasampannānaṃ nirapekkhaapariccattaṃ avijahitaṃ.",
  "tika-vin09t:411_4": "“Paṭiggahaṇanti ettha paṭiggahitabhāvamavijahitameva sannidhiṃ janetī”ti dhammasiritthero,",
  "tika-vin09t:411_5": "taṃ “paṭiggaṇhāti,",
  "tika-vin09t:411_6": "āpatti dukkaṭassā”ti pāḷiyā virujjhati.",
  "tika-vin09t:411_7": "Tassa pana puna paṭiggaṇhanakiccābhāvato vīmaṃsitabbaṃ.",
  "tika-vin09t:412_0": "Sannidhikārakasikkhāpadavaṇṇanā niṭṭhitā.",
  "tika-vin09t:413_0": "9. Paṇītabhojanasikkhāpadavaṇṇanā",
  "tika-vin09t:414_0": "“Tesaṃ maṃsañca khīradadhīni ca idha adhippetānī”ti idaṃ pācittiyavatthuparicchedo,",
  "tika-vin09t:414_1": "na pana kappiyakhīrādiparicchedo,",
  "tika-vin09t:414_2": "tasmā yassa kassaci khīrādīni vaṭṭantīti ca,",
  "tika-vin09t:414_3": "“mahānāmasikkhāpadena kāretabbo”ti saṅghavasena pavārite bhesajjatthāya sappiādibhesajjapañcakaṃ viññāpeti ce,",
  "tika-vin09t:414_4": "tattha “na bhesajjakaraṇīyena bhesajjaṃ viññāpetī”ti ettha saṅgahaṃ gacchati,",
  "tika-vin09t:414_5": "tasmā “tena pācittiya”nti ca likhitaṃ.",
  "tika-vin09t:415_0": "Paṇītabhojanasikkhāpadavaṇṇanā niṭṭhitā.",
  "tika-vin09t:416_0": "10. Dantaponasikkhāpadavaṇṇanā",
  "tika-vin09t:417_0": "“Sarīrāvayavenā”ti vuttattā mukhena paṭiggahaṇaṃ anuññātaṃ.",
  "tika-vin09t:417_1": "“Ciñcādipattesu bhūmiyaṃ atthatesu na vaṭṭati,",
  "tika-vin09t:417_2": "kallakhette tattha vaṭṭatī”ti ca,",
  "tika-vin09t:417_3": "“sāmaṃ gahetvā”ti iminā na kevalaṃ sappadaṭṭhaṃyeva,",
  "tika-vin09t:417_4": "aññampi daṭṭhaṃ viseseti.",
  "tika-vin09t:417_5": "Sāmaṃ gahetvā paribhuñjituṃ vaṭṭatī”ti ca likhitaṃ.",
  "tika-vin09t:418_0": "Dantaponasikkhāpadavaṇṇanā niṭṭhitā.",
  "tika-vin09t:419_0": "Bhojanavaggo catuttho.",
  "tika-vin09t:420_0": "5. Acelakavaggo",
  "tika-vin09t:421_0": "1. Acelakasikkhāpadavaṇṇanā",
  "tika-vin09t:422_0": "Acelakādayo yasmā, titthiyāva matā idha;",
  "tika-vin09t:423_0": "Tasmā titthiyanāmena, tikacchedo kato tato.",
  "tika-vin09t:424_0": "Atitthiyassa naggassa, tathā titthiyaliṅgino;",
  "tika-vin09t:425_0": "Gahaṭṭhassāpi bhikkhussa, kappatīti vinicchayo.",
  "tika-vin09t:426_0": "Atitthiyassa cittena, titthiyassa ca liṅgino;",
  "tika-vin09t:427_0": "Sotāpannādino dātuṃ, kappatītīdha no mati.",
  "tika-vin09t:428_0": "Acelakasikkhāpadavaṇṇanā niṭṭhitā.",
  "tika-vin09t:429_0": "3. Sabhojanasikkhāpadavaṇṇanā",
  "tika-vin09t:430_0": "Anupavisitvā nisīdanacittena sacittakatāti veditabbā.",
  "tika-vin09t:431_0": "Sabhojanasikkhāpadavaṇṇanā niṭṭhitā.",
  "tika-vin09t:432_0": "4-5. Rahopaṭicchannarahonisajjasikkhāpadavaṇṇanā",
  "tika-vin09t:433_0": "Catutthaṃ paṭhamāniyate,",
  "tika-vin09t:433_1": "pañcamaṃ dutiyāniyate vuttanayameva.",
  "tika-vin09t:433_2": "Idha pañcamaṃ upanandassa catutthaṃ hoti.",
  "tika-vin09t:434_0": "Rahopaṭicchannarahonisajjasikkhāpadavaṇṇanā niṭṭhitā.",
  "tika-vin09t:435_0": "6. Cārittasikkhāpadavaṇṇanā",
  "tika-vin09t:436_0": "Sabhatto samānoti nimantanabhattoti porāṇā.",
  "tika-vin09t:436_1": "Santaṃ bhikkhuṃ,",
  "tika-vin09t:436_2": "anāpucchā,",
  "tika-vin09t:436_3": "purebhattaṃ pacchābhattaṃ,",
  "tika-vin09t:436_4": "aññatra samayāti ayamettha catubbidhā anupaññatti.",
  "tika-vin09t:436_5": "Tattha samayā dve samayā.",
  "tika-vin09t:436_6": "Bhattiyagharanti nimantitassa gharaṃ vā salākābhattādidāyakānaṃ vā gharaṃ.",
  "tika-vin09t:436_7": "“Samuṭṭhānādīni paṭhamakathinasadisāni,",
  "tika-vin09t:436_8": "idaṃ pana kiriyākiriya”nti pāṭho,",
  "tika-vin09t:436_9": "“idha nimantanā akappiyanimantanā”ti eke.",
  "tika-vin09t:437_0": "Purebhattañca piṇḍāya, caritvā yadi bhuñjati;",
  "tika-vin09t:438_0": "Siyā paramparāpatti, pacchābhattaṃ na sā siyā.",
  "tika-vin09t:439_0": "Pacchābhattañca gamiko, pubbagehaṃ yadi gacche;",
  "tika-vin09t:440_0": "Eke āpattiyevāti, anāpattīti ekacce.",
  "tika-vin09t:441_0": "Kulantarassokkamane, āpattimatayo hi te;",
  "tika-vin09t:442_0": "Samānabhattapaccāsā, iti āhu idhāpare.",
  "tika-vin09t:443_0": "Matā gaṇikabhattena, samenti naṃ nimantane;",
  "tika-vin09t:444_0": "Vissajjanaṃ samānanti, eke sammukhatāpare.",
  "tika-vin09t:445_0": "Sanniṭṭhānatthikeheva, vicāretabbabhedato;",
  "tika-vin09t:446_0": "Viññū cārittamicceva, sikkhāpadamidaṃ vidū. ;",
  "tika-vin09t:447_0": "Cārittasikkhāpadavaṇṇanā niṭṭhitā.",
  "tika-vin09t:448_0": "7. Mahānāmasikkhāpadavaṇṇanā",
  "tika-vin09t:449_0": "Paṇītabhojanasikkhāpade “mahānāmasikkhāpadena kāretabbo”ti yaṃ vuttaṃ,",
  "tika-vin09t:449_1": "tassattho saṅghavasena pavārite bhesajjatthāya sappiādibhesajjapañcakaṃ viññāpeti ce,",
  "tika-vin09t:449_2": "“nabhesajjena karaṇīyena bhesajjaṃ viññāpetī”ti vacanena pācittiyanti likhitaṃ.",
  "tika-vin09t:449_3": "“Tayā imināva pavāritamhā,",
  "tika-vin09t:449_4": "amhākañca iminā ca iminā ca attho”ti yathābhūtaṃ ācikkhitvā viññāpetuṃ gilānova labhati,",
  "tika-vin09t:449_5": "na itaroti ca,",
  "tika-vin09t:449_6": "“aññassa atthāyā”ti assa ñātakappavārite,",
  "tika-vin09t:449_7": "attano vā ñātakappavāriteti atthoti ca,",
  "tika-vin09t:449_8": "“apariyantappavāraṇāya pavārite”ti saṅghavasena,",
  "tika-vin09t:449_9": "puggalavasena ca pavāretvā dāyakā.",
  "tika-vin09t:449_10": "Tasmā “saṅghappavāraṇatā”ti vatvā “puggalappavāraṇatā”ti na vuttanti ca,",
  "tika-vin09t:449_11": "“pariyantātikkamo”ti vacanena gilāno gahito,",
  "tika-vin09t:449_12": "tasmā “gilānāgilānatā”ti na vuttaṃ.",
  "tika-vin09t:449_13": "Evaṃ santepi “saṅghappavāraṇāya pavāraṇatā”ti pāṭhoti ca likhitaṃ,",
  "tika-vin09t:449_14": "vīmaṃsitabbaṃ.",
  "tika-vin09t:450_0": "Mahānāmasikkhāpadavaṇṇanā niṭṭhitā.",
  "tika-vin09t:451_0": "8. Uyyuttasenāsikkhāpadavaṇṇanā",
  "tika-vin09t:452_0": "Hatthiādīsu ekamekanti antamaso ekapurisāruḷhahatthimpi,",
  "tika-vin09t:452_1": "ekaṃ sarahatthaṃ purisampi.",
  "tika-vin09t:452_2": "Samuṭṭhānādīni eḷakalomasadisāni,",
  "tika-vin09t:452_3": "idaṃ pana lokavajjaṃ,",
  "tika-vin09t:452_4": "akusalacittaṃ tivedana”nti pāṭho.",
  "tika-vin09t:453_0": "Uyyuttasenāsikkhāpadavaṇṇanā niṭṭhitā.",
  "tika-vin09t:454_0": "9. Senāvāsasikkhāpadavaṇṇanā",
  "tika-vin09t:455_0": "Kenaci palibuddhassāti verikena vā issarena vā kenaci ruddhassa.",
  "tika-vin09t:455_1": "Senāparikkhepena vā parikkhepārahaṭṭhānena vā sañcaraṇaṭṭhānapariyantena vā paricchinditabbā.",
  "tika-vin09t:456_0": "Senāvāsasikkhāpadavaṇṇanā niṭṭhitā.",
  "tika-vin09t:457_0": "Acelakavaggo pañcamo.",
  "tika-vin09t:458_0": "6. Surāpānavaggo",
  "tika-vin09t:459_0": "1. Surāpānasikkhāpadavaṇṇanā",
  "tika-vin09t:460_0": "“Surā”ti vā “na vaṭṭatī”ti vā jānitvā pivane akusalamevāti likhitaṃ.",
  "tika-vin09t:460_1": "Akusalacittanti yebhuyyena taṃ sandhāya kira vuttaṃ.",
  "tika-vin09t:460_2": "Atha kasmā vinayaṭṭhakathāyaṃ “akusaleneva pātabbatāyā”ti vuttanti ce?",
  "tika-vin09t:460_3": "Sacittakapakkhe akusaleneva pātabbatāyāti.",
  "tika-vin09t:461_0": "Surāpānasikkhāpadavaṇṇanā niṭṭhitā.",
  "tika-vin09t:462_0": "2. Aṅgulipatodakasikkhāpadavaṇṇanā",
  "tika-vin09t:463_0": "Kāyasaṃsaggasaṅghādisesāpattibhāve samānepi bhikkhuniyāpi anupasampannepi dukkaṭaṃ,",
  "tika-vin09t:463_1": "upasampanne eva pācittiyanti evaṃ puggalāpekkhaṃ dassetuṃ “aṅgulipatodake pācittiya”nti vuttaṃ.",
  "tika-vin09t:463_2": "Sati karaṇīyeti ettha purisaṃ sati karaṇīye āmasatoti adhippāyo,",
  "tika-vin09t:463_3": "na itthiṃ.",
  "tika-vin09t:464_0": "Aṅgulipatodakasikkhāpadavaṇṇanā niṭṭhitā.",
  "tika-vin09t:465_0": "3. Hasadhammasikkhāpadavaṇṇanā",
  "tika-vin09t:466_0": "“Cikkhallaṃ vā”ti vacanato sakkharampi khipanakīḷāya kīḷato dukkaṭameva.",
  "tika-vin09t:466_1": "Uparigopphake pācittiyaṃ,",
  "tika-vin09t:466_2": "aññattha dukkaṭanti pācittiyavatthuatthavasena “udake hasadhamme pācittiya”nti vuttaṃ.",
  "tika-vin09t:467_0": "Idaṃ saññāvimokkhaṃ ce, tikapācittiyaṃ kathaṃ;",
  "tika-vin09t:468_0": "Kīḷitaṃva akīḷāti, micchāgāhena taṃ siyā.",
  "tika-vin09t:469_0": "Ettāvatā kathaṃ kīḷā, iti kīḷāyaṃ evāyaṃ;",
  "tika-vin09t:470_0": "Akīḷāsaññī hotettha, vinayatthaṃ samādaye.",
  "tika-vin09t:471_0": "Ekantākusalo yasmā, kīḷāyābhiratamano;",
  "tika-vin09t:472_0": "Tasmā akusalaṃ cittaṃ, ekamevettha labbhatīti. ;",
  "tika-vin09t:473_0": "Hasadhammasikkhāpadavaṇṇanā niṭṭhitā.",
  "tika-vin09t:474_0": "4. Anādariyasikkhāpadavaṇṇanā",
  "tika-vin09t:475_0": "Tassa vacananti “ayaṃ ukkhittako vā vambhito vā garahito vā imassa vacanaṃ akataṃ bhavissatī”ti anādariyaṃ karoti.",
  "tika-vin09t:475_1": "Dhammanti kathāyaṃ dhammo nasseyya vā vinasseyya vā antaradhāyeyya vā,",
  "tika-vin09t:475_2": "taṃ vā asikkhitukāmo anādariyaṃ karoti.",
  "tika-vin09t:475_3": "“Lokavajjaṃ atikkamitvā ‘idaṃ amhākaṃ ācariyuggaho’ti vadantassa na vaṭṭatī”ti likhitaṃ.",
  "tika-vin09t:476_0": "Anādariyasikkhāpadavaṇṇanā niṭṭhitā.",
  "tika-vin09t:477_0": "6. Jotisikkhāpadavaṇṇanā",
  "tika-vin09t:478_0": "“Visibbanāpekkho”ti vuttattā aññassa vaṭṭati, aññesañca.",
  "tika-vin09t:479_0": "Jotinekamaneke vā, jālenti munayo saha;",
  "tika-vin09t:480_0": "Eko sopeti nāneko, adhippāyavisesato.",
  "tika-vin09t:481_0": "Jotisikkhāpadavaṇṇanā niṭṭhitā.",
  "tika-vin09t:482_0": "8. Dubbaṇṇakaraṇasikkhāpadavaṇṇanā",
  "tika-vin09t:483_0": "Morakkhimaṇḍalamaṅgulapiṭṭhīnanti na ekantato, adhikaṃ,",
  "tika-vin09t:483_1": "orañcāti vadanti.",
  "tika-vin09t:483_2": "Ekakoṇepi vaṭṭati,",
  "tika-vin09t:483_3": "evaṃ yattha katthaci ekabindupi vaṭṭatīti.",
  "tika-vin09t:484_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin09t:485_0": "9. Vikappanasikkhāpadavaṇṇanā",
  "tika-vin09t:486_0": "“Samuṭṭhānādīni paṭhamakathinasadisāni,",
  "tika-vin09t:486_1": "idaṃ pana kiriyākiriya”nti pāṭho.",
  "tika-vin09t:486_2": "Ettha paribhogena kāyakammaṃ.",
  "tika-vin09t:486_3": "Apaccuddharaṇena vacīkammaṃ.",
  "tika-vin09t:487_0": "Vikappanasikkhāpadavaṇṇanā niṭṭhitā.",
  "tika-vin09t:488_0": "10. Apanidhānasikkhāpadavaṇṇanā",
  "tika-vin09t:489_0": "Sasūcike sūcighare sūcigaṇanāya āpattiyoti porāṇā.",
  "tika-vin09t:490_0": "Apanidhānasikkhāpadavaṇṇanā niṭṭhitā.",
  "tika-vin09t:491_0": "Surāpānavaggo chaṭṭho.",
  "tika-vin09t:492_0": "7. Sappāṇakavaggo",
  "tika-vin09t:493_0": "1. Sañciccasikkhāpadavaṇṇanā",
  "tika-vin09t:494_0": "Vatthugaṇanāya kammabandhagaṇanācetanāmāraṇānaṃ,",
  "tika-vin09t:494_1": "na kammabandhagaṇanāya cetanāmāraṇā.",
  "tika-vin09t:494_2": "Ettha ekacetanāya bahupāṇakā marantīti ayaṃ vibhāgo veditabbo.",
  "tika-vin09t:495_0": "Sañciccasikkhāpadavaṇṇanā niṭṭhitā.",
  "tika-vin09t:496_0": "2. Sappāṇakasikkhāpadavaṇṇanā",
  "tika-vin09t:497_0": "Sappāṇakanti pāṇakānaṃ maraṇavasena pācittiyaṃ,",
  "tika-vin09t:497_1": "na sappāṇakaudakaparibhogavasena pācittiyaṃ,",
  "tika-vin09t:497_2": "tasmā eva “paṇṇattivajja”nti vuttaṃ.",
  "tika-vin09t:497_3": "Asuddhacittattā pācittiyaṃ,",
  "tika-vin09t:497_4": "suddhacitte anāpatti.",
  "tika-vin09t:497_5": "Padīpujjalane viya paṇṇattivajjatā vuttāti likhitaṃ.",
  "tika-vin09t:498_0": "Jale pakkhipanaṃ pubbaṃ, jalappavesanaṃ idaṃ;",
  "tika-vin09t:499_0": "Evaṃ ubhinnaṃ nānāttaṃ, ñeyyaṃ ñāṇavatā sadāti.",
  "tika-vin09t:500_0": "Sappāṇakasikkhāpadavaṇṇanā niṭṭhitā.",
  "tika-vin09t:501_0": "5. Ūnavīsativassasikkhāpadavaṇṇanā",
  "tika-vin09t:502_0": "Aññaṃ upasampādetīti –",
  "tika-vin09t:503_0": "Upajjhāyo sace sāmaṃ, kammavācañca sāveti;",
  "tika-vin09t:504_0": "Kammaṃ ruhati icceke, neti vinayakovido.",
  "tika-vin09t:505_0": "Dukkaṭaṃ vihitaṃ yasmā, ācariyassa gaṇassa ca;",
  "tika-vin09t:506_0": "Tasmā bhinnāva ācariya-upajjhāyā visuṃ idhāti.",
  "tika-vin09t:507_0": "Ūnavīsativassasikkhāpadavaṇṇanā niṭṭhitā.",
  "tika-vin09t:508_0": "7. Saṃvidhānasikkhāpadavaṇṇanā",
  "tika-vin09t:509_0": "Idha ekatoupasampannā,",
  "tika-vin09t:509_1": "sikkhamānā,",
  "tika-vin09t:509_2": "sāmaṇerīti imā tissopi saṅgahaṃ gacchanti,",
  "tika-vin09t:509_3": "imāsaṃ pana tissannaṃ samayo rakkhati,",
  "tika-vin09t:509_4": "ayamimāsaṃ,",
  "tika-vin09t:509_5": "mātugāmassa ca visesoti veditabbaṃ.",
  "tika-vin09t:510_0": "Saṃvidhānasikkhāpadavaṇṇanā niṭṭhitā.",
  "tika-vin09t:511_0": "9. Ukkhittasambhogasikkhāpadavaṇṇanā",
  "tika-vin09t:512_0": "“Taṃ diṭṭhiṃ appaṭinissaṭṭhenāti laddhinānāsaṃvāsakaṃ sandhāyā”ti likhitaṃ.",
  "tika-vin09t:512_1": "Ticittanti ettha vipākābyākatacittena sahaseyyaṃ kappeyyāti evamattho daṭṭhabbo.",
  "tika-vin09t:512_2": "Aññathā sacittakattā sikkhāpadassa kiriyābyākataṃ sandhāya na yujjati.",
  "tika-vin09t:513_0": "Ukkhittasambhogasikkhāpadavaṇṇanā niṭṭhitā.",
  "tika-vin09t:514_0": "10. Kaṇṭakasikkhāpadavaṇṇanā",
  "tika-vin09t:515_0": "“Ayaṃ samaṇuddeso pārājiko hoti.",
  "tika-vin09t:515_1": "Sace taṃ diṭṭhiṃ paṭinissajjati,",
  "tika-vin09t:515_2": "saṅghassa ārocetvā saṅghānumatiyā pabbājetabbo”ti porāṇagaṇṭhipade vuttaṃ,",
  "tika-vin09t:515_3": "taṃ na yuttaṃ.",
  "tika-vin09t:515_4": "Daṇḍakammanāsanā hi idhādhippetā.",
  "tika-vin09t:515_5": "Yadi so pārājiko hoti,",
  "tika-vin09t:515_6": "liṅganāsanā nāma siyā.",
  "tika-vin09t:515_7": "“Te paṭisevato nālaṃ antarāyāyā”ti ca diṭṭhi satthari asatthādidiṭṭhi na hoti.",
  "tika-vin09t:515_8": "Sace sā yassa uppajjati,",
  "tika-vin09t:515_9": "so pārājiko hoti,",
  "tika-vin09t:515_10": "tasmimpi evameva paṭipajjitabbaṃ,",
  "tika-vin09t:515_11": "saṃvare atiṭṭhanto liṅganāsanāya nāsetabboti ācariyassa takko.",
  "tika-vin09t:516_0": "Kaṇṭakasikkhāpadavaṇṇanā niṭṭhitā.",
  "tika-vin09t:517_0": "Sappāṇakavaggo sattamo.",
  "tika-vin09t:518_0": "8. Sahadhammikavaggo",
  "tika-vin09t:519_0": "4. Pahārasikkhāpadavaṇṇanā",
  "tika-vin09t:520_0": "Aṅgesu na mokkhādhippāyatā viya amaraṇādhippāyatā vattabbāti ce?",
  "tika-vin09t:520_1": "Na vattabbā. Kasmā?",
  "tika-vin09t:520_2": "Yo bhikkhu sayaṃ pahāraṃ dātukāmo,",
  "tika-vin09t:520_3": "so adhippāyena tassa maraṇe payogavirahovāti katvā amaraṇādhikārattā kevalaṃ amaraṇādhippāyo eva soti tā viya tā na vuttā.",
  "tika-vin09t:520_4": "Mokkhādhippāyassa pana kopo natthi,",
  "tika-vin09t:520_5": "tasmā anāpattīti vuttaṃ.",
  "tika-vin09t:521_0": "Pahārasikkhāpadavaṇṇanā niṭṭhitā.",
  "tika-vin09t:522_0": "5. Talasattikasikkhāpadavaṇṇanā",
  "tika-vin09t:523_0": "Talameva talasattikaṃ.",
  "tika-vin09t:523_1": "“Pothanasamatthaṭṭhena sattika”nti eke.",
  "tika-vin09t:523_2": "Yasmā paharitukāmatāya paharato purimena pācittiyaṃ,",
  "tika-vin09t:523_3": "kevalaṃ uccāretukāmatāya uggiraṇamatte kate iminā pācittiyaṃ.",
  "tika-vin09t:523_4": "Iminā pana virajjhitvā pahāro dinno,",
  "tika-vin09t:523_5": "tasmā napaharitukāmatāya dinnattā dukkaṭaṃ.",
  "tika-vin09t:523_6": "Kimidaṃ dukkaṭaṃ pahārapaccayā,",
  "tika-vin09t:523_7": "udāhu uggiraṇapaccayāti?",
  "tika-vin09t:523_8": "Pahārapaccayā eva dukkaṭaṃ,",
  "tika-vin09t:523_9": "purimaṃ uggiraṇapaccayā pācittiyanti sadukkaṭaṃ pācittiyaṃ yujjati.",
  "tika-vin09t:523_10": "Purimañhi uggiraṇaṃ,",
  "tika-vin09t:523_11": "pacchā pahāro.",
  "tika-vin09t:523_12": "Na ca pacchimaṃ pahāraṃ nissāya purimaṃ uggiraṇaṃ anāpattivatthukaṃ bhavitumarahatīti no takkoti ācariyo.",
  "tika-vin09t:524_0": "Talasattikasikkhāpadavaṇṇanā niṭṭhitā.",
  "tika-vin09t:525_0": "7. Sañciccasikkhāpadavaṇṇanā",
  "tika-vin09t:526_0": "Paro kukkuccaṃ uppādetu vā, mā vā,",
  "tika-vin09t:526_1": "taṃ appamāṇaṃ.",
  "tika-vin09t:526_2": "“Kukkuccupādana”nti tatiyamaṅgaṃ tassa adhippāyavasena vuttanti veditabbaṃ.",
  "tika-vin09t:527_0": "Sañciccasikkhāpadavaṇṇanā niṭṭhitā.",
  "tika-vin09t:528_0": "8. Upassutisikkhāpadavaṇṇanā",
  "tika-vin09t:529_0": "Upassutinti yathā upakujjhaṃ “samīpakujjha”nti vuccati,",
  "tika-vin09t:529_1": "tathā upassuti “samīpassutī”ti veditabbā.",
  "tika-vin09t:529_2": "Yattha ṭhito suṇāti,",
  "tika-vin09t:529_3": "taṃ ṭhānanti attho.",
  "tika-vin09t:529_4": "Sutīti panettha paresaṃ vacanasaddo ca.",
  "tika-vin09t:529_5": "So hi suyyatīti suti nāma.",
  "tika-vin09t:529_6": "Upasuyyati vā etthāti upassuti.",
  "tika-vin09t:529_7": "Okāso hi suti nāma.",
  "tika-vin09t:529_8": "Imesaṃ sutvāti ettha “vacana”nti pāṭhaseso.",
  "tika-vin09t:530_0": "Samuṭṭhānādīni atītadvayasadisānīti na gahetabbāni.",
  "tika-vin09t:530_1": "Theyyasatthasamuṭṭhānaṃ.",
  "tika-vin09t:530_2": "Siyā kiriyaṃ gantvā savane.",
  "tika-vin09t:530_3": "Siyā akiriyaṃ ṭhitaṭṭhānaṃ āgantvā vadantānaṃ ajānāpanavasena samuṭṭhānato.",
  "tika-vin09t:530_4": "“Saññāvimokkhaṃ,",
  "tika-vin09t:530_5": "sacittakaṃ,",
  "tika-vin09t:530_6": "lokavajjaṃ,",
  "tika-vin09t:530_7": "kāyakammaṃ,",
  "tika-vin09t:530_8": "vacīkammaṃ,",
  "tika-vin09t:530_9": "akusalacittaṃ,",
  "tika-vin09t:530_10": "dukkhavedana”nti likhitaṃ.",
  "tika-vin09t:531_0": "Upassutisikkhāpadavaṇṇanā niṭṭhitā.",
  "tika-vin09t:532_0": "9. Kammappaṭibāhanasikkhāpadavaṇṇanā",
  "tika-vin09t:533_0": "Appamattakavissajjanakena pana cīvaraṃ karontassa senāsanakkhandhakavaṇṇanāyaṃ vuttappabhedāni sūciādīni anapaloketvāpi dātabbāni.",
  "tika-vin09t:533_1": "Tato atirekaṃ dentena apalokanakammaṃ kātabbaṃ.",
  "tika-vin09t:533_2": "Evaṃ kataṃ pana apalokanaṃ kammalakkhaṇamevāti adhippāyo.",
  "tika-vin09t:533_3": "Evaṃ sabbattha kammalakkhaṇaṃ veditabbaṃ.",
  "tika-vin09t:533_4": "Gāmasīmāvihāresu osāraṇādīni saṅghakammāniyeva na vaṭṭanti.",
  "tika-vin09t:533_5": "Vissajjiyavebhaṅgiyāni pana vaṭṭanti.",
  "tika-vin09t:533_6": "“Saṅghassa santaka”nti sāmaññato avatvā “imasmiṃ vihāre saṅghassa santaka”nti apaloketabbanti ca,",
  "tika-vin09t:533_7": "“samuṭṭhānādīni adinnādānasadisāni,",
  "tika-vin09t:533_8": "idaṃ pana dukkhavedana”nti pāṭhoti ca likhitaṃ.",
  "tika-vin09t:534_0": "Kammappaṭibāhanasikkhāpadavaṇṇanā niṭṭhitā.",
  "tika-vin09t:535_0": "10. Chandaṃadatvāgamanasikkhāpadavaṇṇanā",
  "tika-vin09t:536_0": "Sannipātaṃ anāgantvā ce chandaṃ na deti,",
  "tika-vin09t:536_1": "anāpattīti eke.",
  "tika-vin09t:536_2": "Dukkaṭanti eke dhammakammantarāyakaraṇādhippāyattā.",
  "tika-vin09t:537_0": "Chandaṃadatvāgamanasikkhāpadavaṇṇanā niṭṭhitā.",
  "tika-vin09t:538_0": "11. Dubbalasikkhāpadavaṇṇanā",
  "tika-vin09t:539_0": "Akappiyena vāti suvaṇṇarajatamayamañcādinā.",
  "tika-vin09t:539_1": "Kappiyamañco sampaṭicchitabboti “saṅghassa demā”ti dinnaṃ sandhāya vuttaṃ,",
  "tika-vin09t:539_2": "tehi pana “vihārassa demā”ti vutte suvaṇṇarajatamayādiakappiyamañcāpi sampaṭicchitabbāti ca,",
  "tika-vin09t:539_3": "“arañjaro bahuudakagaṇhanako”ti ca,",
  "tika-vin09t:539_4": "“saṅghikapaabhogena vāti sace ārāmikādayo paṭisāmetvā paṭidenti,",
  "tika-vin09t:539_5": "paribhuñjituṃ vaṭṭatī”ti ca,",
  "tika-vin09t:539_6": "“kaṃsalohādibhājanaṃ saṅghassa dinnampi pārihāriyaṃ na vaṭṭatī”ti samantapāsādikāyaṃ vuttattā attano hatthena gahetvā paṭisāmituṃ na labhatīti ca,",
  "tika-vin09t:539_7": "“vedhako kāyabandhanassāti vadantī”ti ca,",
  "tika-vin09t:539_8": "“hiṅgu hiṅguliharitālamanosilā añjanānī”ti pāṭhoti ca,",
  "tika-vin09t:539_9": "“dārumayo vā…pe…",
  "tika-vin09t:539_10": "apādakopi samuggo”ti pāṭhoti ca,",
  "tika-vin09t:539_11": "“dārumayo tumboti dārumayo udakatumbo”ti ca,",
  "tika-vin09t:539_12": "“thambhatulāsopānaphalakādīsū”ti ca likhitaṃ.",
  "tika-vin09t:540_0": "Dubbalasikkhāpadavaṇṇanā niṭṭhitā.",
  "tika-vin09t:541_0": "12. Pariṇāmanasikkhāpadavaṇṇanā",
  "tika-vin09t:542_0": "Eko bhikkhu ukkhittakassa dātukāmo hoti,",
  "tika-vin09t:542_1": "tassa dānaṃ nivāretvā aññassa dāpeti, anāpatti.",
  "tika-vin09t:542_2": "Tathā saddhādeyyavinipātanaṃ karontassa dāpeti,",
  "tika-vin09t:542_3": "attano nissitakā itthannāmassa pattaṃ dātukāmā āpucchanti,",
  "tika-vin09t:542_4": "“visabhāgo eso,",
  "tika-vin09t:542_5": "sabhāgassa dehī”ti vadati.",
  "tika-vin09t:542_6": "Anāpatti attano bhārabhūtattā.",
  "tika-vin09t:542_7": "Tassa pana dātukāmaṃ aññassa dāpeti,",
  "tika-vin09t:542_8": "āpatti eva.",
  "tika-vin09t:542_9": "Sabbattha āpucchitvā dātukāmaṃ yathāsukhaṃ vicāretuṃ labhati.",
  "tika-vin09t:543_0": "Pariṇāmanasikkhāpadavaṇṇanā niṭṭhitā.",
  "tika-vin09t:544_0": "Sahadhammikavaggo aṭṭhamo.",
  "tika-vin09t:545_0": "9. Ratanavaggo",
  "tika-vin09t:546_0": "1. Antepurasikkhāpadavaṇṇanā",
  "tika-vin09t:547_0": "Asayanighareti parikkhittassa bahibhūtesu rukkhamūlādīsu.",
  "tika-vin09t:547_1": "“Sace khattiyova hoti,",
  "tika-vin09t:547_2": "nābhisitto,",
  "tika-vin09t:547_3": "abhisittova hoti,",
  "tika-vin09t:547_4": "na khattiyo,",
  "tika-vin09t:547_5": "rakkhatī”ti ācariyo “khattiyatā,",
  "tika-vin09t:547_6": "abhisittatā”ti āpattiyā aṅgabhāvena vuttattā.",
  "tika-vin09t:547_7": "Samuṭṭhānādīni paṭhamakathinasadisāni,",
  "tika-vin09t:547_8": "idaṃ pana kiriyākiriya”nti pāṭho.",
  "tika-vin09t:548_0": "Antepurasikkhāpadavaṇṇanā niṭṭhitā.",
  "tika-vin09t:549_0": "2. Ratanasikkhāpadavaṇṇanā",
  "tika-vin09t:550_0": "Sabbopi kathāmaggo bhaṇḍāgārikasīsena nikkhipanaṃ, gopanañca paṭikkhipitvā pavatto.",
  "tika-vin09t:551_0": "Ratanasikkhāpadavaṇṇanā niṭṭhitā.",
  "tika-vin09t:552_0": "3. Vikālagāmappavesanasikkhāpadavaṇṇanā",
  "tika-vin09t:553_0": "“Santaṃ bhikkhu”nti ca “anāpucchā”ti ca “tathārūpā accāyikāti ca imāti ettha tisso”ti pāṭho.",
  "tika-vin09t:553_1": "“Samuṭṭhānādīni kathinasadisāni,",
  "tika-vin09t:553_2": "idaṃ pana kiriyākiriya”nti pāṭho.",
  "tika-vin09t:554_0": "Vikālagāmappavesanasikkhāpadavaṇṇanā niṭṭhitā.",
  "tika-vin09t:555_0": "4. Sūcigharasikkhāpadavaṇṇanā",
  "tika-vin09t:556_0": "Taṃ assāti taṃ bhedanakaṃ assa pācittiyassa atthi paṭhamaṃ bhedanaṃ katvā pacchā desetabbattā.",
  "tika-vin09t:556_1": "Esa nayo itaresupi.",
  "tika-vin09t:556_2": "Vāsijaṭeti vāsidaṇḍake.",
  "tika-vin09t:557_0": "Sūcigharasikkhāpadavaṇṇanā niṭṭhitā.",
  "tika-vin09t:558_0": "5. Mañcapīṭhasikkhāpadavaṇṇanā",
  "tika-vin09t:559_0": "Aṭṭhaṅgulapādakanti bhāvanapuṃsakaṃ. Tulāsaṅghāte ṭhapanameva aṭṭakaraṇaṃ.",
  "tika-vin09t:560_0": "Mañcapīṭhasikkhāpadavaṇṇanā niṭṭhitā.",
  "tika-vin09t:561_0": "6. Tūlonaddhasikkhāpadavaṇṇanā",
  "tika-vin09t:562_0": "Kiñcāpi paṭilābheyeva pācittiyaṃ viya dissati,",
  "tika-vin09t:562_1": "paribhoge eva pana āpatti daṭṭhabbā.",
  "tika-vin09t:562_2": "“Aññena kataṃ paṭilabhitvā paribhuñjati,",
  "tika-vin09t:562_3": "āpatti dukkaṭassā”ti vacanaṃ ettha sādhakaṃ.",
  "tika-vin09t:563_0": "Tūlonaddhasikkhāpadavaṇṇanā niṭṭhitā.",
  "tika-vin09t:564_0": "7. Nisīdanasikkhāpadavaṇṇanā",
  "tika-vin09t:565_0": "Kiñcāpi nisīdanassa jāti na dissati ettha,",
  "tika-vin09t:565_1": "tathāpi cīvarakkhandhake anuññātattā,",
  "tika-vin09t:565_2": "“nava cīvarāni adhiṭṭhātabbānī”ti ettha ca pariyāpannattā cīvarajāti evassa jātīti veditabbaṃ.",
  "tika-vin09t:565_3": "“Lābhe sadasaṃ,",
  "tika-vin09t:565_4": "alābhe adasampi vaṭṭatī”ti eke,",
  "tika-vin09t:565_5": "taṃ na yuttaṃ “nisīdanaṃ nāma sadasaṃ vuccatī”ti tassa saṇṭhānaniyamanato.",
  "tika-vin09t:566_0": "Nisīdanasikkhāpadavaṇṇanā niṭṭhitā.",
  "tika-vin09t:567_0": "Ratanavaggo navamo.",
  "tika-vin09t:568_0": "Suddhapācittiyavaṇṇanā niṭṭhitā.",
  "tika-vin09t:569_0": "Pāṭidesanīyakaṇḍaṃ",
  "tika-vin09t:570_0": "1. Paṭhamapāṭidesanīyasikkhāpadavaṇṇanā",
  "tika-vin09t:571_0": "Yāmakālikādīsu āhāratthāya eva dukkaṭaṃ.",
  "tika-vin09t:571_1": "Tampi āmisena asambhinnarase,",
  "tika-vin09t:571_2": "sambhinne pana ekarase pāṭidesanīyameva.",
  "tika-vin09t:572_0": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin09t:573_0": "2. Dutiyapāṭidesanīyasikkhāpadavaṇṇanā",
  "tika-vin09t:574_0": "“Samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t:575_0": "Dutiyapāṭidesanīyasikkhāpadavaṇṇanā niṭṭhitā.",
  "tika-vin09t:576_0": "4. Catutthapāṭidesanīyasikkhāpadavaṇṇanā",
  "tika-vin09t:577_0": "Ārāme vā ārāmūpacāre vā paṭiggahetvā ajjhoharantassāti ārāme vā ārāmūpacāre vā paṭiggahetvā ārāme vā ārāmūpacāre vā ajjhoharantassāti attho.",
  "tika-vin09t:578_0": "Bahārāme paṭiggahitaṃ ajjhārāme bhuñjantassa anāpatti.",
  "tika-vin09t:578_1": "Aṅgesu ca “ajjhārāme vā ārāmūpacāre vā paṭiggahaṇa”nti gahetabbaṃ.",
  "tika-vin09t:578_2": "Ajjhārāme hi dassite ārāmūpacāraṃ dassitamevāti.",
  "tika-vin09t:578_3": "“Samuṭṭhānādīni kathinasadisāni,",
  "tika-vin09t:578_4": "idaṃ pana kiriyākiriya”nti pāṭho.",
  "tika-vin09t:579_0": "Catutthapāṭidesanīyasikkhāpadavaṇṇanā niṭṭhitā.",
  "tika-vin09t:580_0": "Pāṭidesanīyavaṇṇanā niṭṭhitā.",
  "tika-vin09t:581_0": "Sekhiyakaṇḍaṃ",
  "tika-vin09t:582_0": "Sekhiyesu satipi vītikkame anādariyāpekkhasseva āpattīti dassanatthaṃ kārako na vutto.",
  "tika-vin09t:582_1": "Ayañhi vinayadhammatā,",
  "tika-vin09t:582_2": "yadidaṃ sāpekkhe kārakaniddeso,",
  "tika-vin09t:582_3": "so vuttaniyame vidhi,",
  "tika-vin09t:582_4": "bhummakaraṇañca.",
  "tika-vin09t:582_5": "Aṭṭhaṅgulādhikampi otāretvā nivāsetuṃ vaṭṭati.",
  "tika-vin09t:582_6": "Tato paraṃ otārentassa dukkaṭanti mahāaṭṭhakathāyaṃ vuttaṃ.",
  "tika-vin09t:582_7": "Ārāme vāti buddhupaṭṭhānādikāle.",
  "tika-vin09t:582_8": "Pārupitabbanti uttarāsaṅgakiccavasena vuttaṃ.",
  "tika-vin09t:583_0": "Ṭhatvāti ettha gacchantopi parissayābhāvaṃ oloketuṃ labhatiyevāti likhitaṃ.",
  "tika-vin09t:583_1": "Yathā vāsūpagatassa antaraghare kāyaṃ vivaritvā nisīdituṃ vaṭṭati,",
  "tika-vin09t:583_2": "tathā tassa santike gantukāmassapi kāyabandhanaṃ abandhitvā saṅghāṭiṃ apārupitvā gāmappavesanamanārocetvā yathākāmaṃ gantuṃ vaṭṭati.",
  "tika-vin09t:583_3": "Tasmā addhānamaggagamanakāle eko bhikkhu gāmappavesanavattaṃ pūretvā gāmaṃ pavisitvā ekaṃ āvasathaṃ puratova",
  "tika-vin09t:583_4": "ṭhitaṃ patvā parikkhāraṃ ṭhapetvā vāsūpagato ce hoti,",
  "tika-vin09t:583_5": "itarehi tassa santikaṃ yathāsukhaṃ gantuṃ vaṭṭati.",
  "tika-vin09t:583_6": "Ko pana vādo catūhapañcāhaṃ vāsamadhiṭṭhāya vasitabhikkhūnaṃ santikaṃ gantuñca vāsūpagatānaṃ santikaṃ gantuñca vaṭṭatīti.",
  "tika-vin09t:583_7": "Buddhapūjampi yathāsukhaṃ gantuṃ vaṭṭati.",
  "tika-vin09t:583_8": "Vuttampi cetaṃ aṭṭhakathāyaṃ “anāpatti kāraṇaṃ paṭicca tahaṃ tahaṃ oloketī”ti.",
  "tika-vin09t:583_9": "Tattha kāraṇaṃ nāma āmisapūjāti veditabbāti likhitaṃ.",
  "tika-vin09t:584_0": "Chabbīsatisāruppavaṇṇanā niṭṭhitā.",
  "tika-vin09t:585_0": "Yasmā “samatittiko piṇḍapāto paṭiggahetabbo”ti vacanaṃ piṇḍapāto samapuṇṇo paṭiggahetabboti dīpeti,",
  "tika-vin09t:585_1": "tasmā attano hatthagate patte piṇḍapāto diyyamāno thūpīkatopi ce hoti,",
  "tika-vin09t:585_2": "vaṭṭatīti dīpito hoti.",
  "tika-vin09t:585_3": "Sūpodanaviññattiyaṃ mukhe pakkhipitvā vippaṭisāre uppanne puna uggiritukāmassāpi sahasā ce pavisati,",
  "tika-vin09t:585_4": "ettha asañcicca bhuñjati nāma.",
  "tika-vin09t:585_5": "Viññattikatañca akatañca ekasmiṃ ṭhāne ṭhitaṃ sahasā anupadhāretvā gahetvā bhuñjati,",
  "tika-vin09t:585_6": "assatiyā bhuñjati nāma.",
  "tika-vin09t:586_0": "Sayaṃ yānagato hutvā, yathā yānagatassa ce;",
  "tika-vin09t:587_0": "Alaṃ vatthuṃ tathā nālaṃ, sachatto chattapāṇino.",
  "tika-vin09t:588_0": "“Sūpodanaviññattisikkhāpadaṃ theyyasatthasamuṭṭhānaṃ, kiriyaṃ,",
  "tika-vin09t:588_1": "saññāvimokkhaṃ,",
  "tika-vin09t:588_2": "sacittakaṃ,",
  "tika-vin09t:588_3": "lokavajjaṃ,",
  "tika-vin09t:588_4": "kāyakammaṃ,",
  "tika-vin09t:588_5": "vacīkammaṃ,",
  "tika-vin09t:588_6": "akusalacittaṃ,",
  "tika-vin09t:588_7": "dukkhavedana”nti pāṭho.",
  "tika-vin09t:589_0": "Sekhiyavaṇṇanā niṭṭhitā.",
  "tika-vin09t:590_0": "Bhikkhupātimokkhavaṇṇanā niṭṭhitā.",
  "tika-vin09t:591_0": "Namo tassa bhagavato arahato sammāsambuddhassa",
  "tika-vin09t:592_0": "Bhikkhunīpātimokkhavaṇṇanā",
  "tika-vin09t:593_0": "Pārājikakaṇḍaṃ",
  "tika-vin09t:594_0": "Abhilāpamattamevāti ettha daharavasena “bhante”ti ca vuḍḍhavasena “āvuso”ti ca tattha duvidho abhilāpo,",
  "tika-vin09t:594_1": "idha pana vuḍḍhadaharānaṃ “ayyā”ti ekameva.",
  "tika-vin09t:595_0": "Kāyasaṃsagge vuttanayenāti ettha tabbahulanayena kiriyasamuṭṭhānatā vuttā.",
  "tika-vin09t:595_1": "“Kāyasaṃsaggaṃ samāpajjeyyā”ti avatvā pana “sādiyeyyā”ti vuttattā akiriyatopi samuṭṭhātīti veditabbaṃ.",
  "tika-vin09t:595_2": "Yathā cettha,",
  "tika-vin09t:595_3": "evaṃ heṭṭhā “manussitthiyā tayo magge methunaṃ dhammaṃ paṭisevantassa āpatti pārājikassā”tiādinā nayena",
  "tika-vin09t:595_4": "kiriyasamuṭṭhānataṃ vatvā tadanantaraṃ “bhikkhupaccatthikā manussitthiṃ bhikkhussa santikaṃ ānetvā vaccamaggena",
  "tika-vin09t:595_5": "aṅgajātaṃ abhinisīdenti,",
  "tika-vin09t:595_6": "so ce pavesanaṃ sādiyatī”tiādinā nayena akiriyasamuṭṭhānassapi vuttattā paṭhamapārājikāyapi tabbahulanayeneva kiriyasamuṭṭhānatā veditabbā.",
  "tika-vin09t:595_7": "Na hi pavesanasādiyanādimhi kiriyasamuṭṭhānatā dissati.",
  "tika-vin09t:596_0": "Aṅgajātacalanañcettha na sārato daṭṭhabbaṃ “so ce pavesanaṃ na sādiyati,",
  "tika-vin09t:596_1": "paviṭṭhaṃ na sādiyati,",
  "tika-vin09t:596_2": "ṭhitaṃ na sādiyati,",
  "tika-vin09t:596_3": "uddharaṇaṃ sādiyati,",
  "tika-vin09t:596_4": "āpatti pārājikassā”ti ettha ṭhitanasādiyane pakatiyāpi paripuṇṇacalanattā.",
  "tika-vin09t:596_5": "Sādiyanapaccayā paṭisevanacalanañcettha na dissatevāti tabbahulanayeneva kiriyasamuṭṭhānatā gahetabbā.",
  "tika-vin09t:597_0": "Apica bhikkhuniyāpi paṭhamapārājike tassa sādiyanassa sarūpena vuttattā tadanurūpavasena vibhaṅganayamanoloketvā “kiriyasamuṭṭhāna”micceva vuttaṃ.",
  "tika-vin09t:597_1": "Yathā cetesu tabbahulanayena kiriyasamuṭṭhānatā vuttā,",
  "tika-vin09t:597_2": "tathā surādīnaṃ akusaleneva pātabbatā.",
  "tika-vin09t:597_3": "Itarathā “yaṃ akusaleneva āpajjati,",
  "tika-vin09t:597_4": "ayaṃ lokavajjā,",
  "tika-vin09t:597_5": "sesā paṇṇattivajjā”ti vutte lokavajjapaṇṇattivajjānaṃ niyamalakkhaṇasiddhi hoti,",
  "tika-vin09t:597_6": "tathā taṃ avatvā “yassā sacittakapakkhe cittaṃ akusalameva hoti,",
  "tika-vin09t:597_7": "ayaṃ lokavajjā,",
  "tika-vin09t:597_8": "sesā paṇṇattivajjā”ti vutte lokavajjavacanaṃ niratthakaṃ siyā vatthuajānanapakkhepi akusaleneva pātabbattā.",
  "tika-vin09t:597_9": "Yasmā tattha surāpānavītikkamassa akusalacittuppādo natthi,",
  "tika-vin09t:597_10": "tasmā khandhakaṭṭhakathāyaṃ “majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ.",
  "tika-vin09t:597_11": "Sāmaṇero jānitvāva pivanto sīlabhedaṃ āpajjati,",
  "tika-vin09t:597_12": "na ajānitvā”ti vuttaṃ,",
  "tika-vin09t:597_13": "na vuttaṃ “vatthuajānanapakkhe pāṇātipātādīnaṃ siddhikaraakusalacittuppādasadise cittuppāde satipi sāmaṇero sīlabhedaṃ nāpajjatī”ti.",
  "tika-vin09t:597_14": "Abhinivesavacanaṃ pāṇātipātādīhi samānagatikattā sāmaṇerānaṃ surāpānassa.",
  "tika-vin09t:597_15": "“Surāmerayime”ti vatthuṃ jānitvā pātabbatādivasena vītikkamantassa akusalassa asambhavo natthi.",
  "tika-vin09t:597_16": "Tena vuttaṃ “yassā sacittakapakkhe”tiādi.",
  "tika-vin09t:598_0": "Kiñcettha –",
  "tika-vin09t:598_1": "yuttivacanena arahantānaṃ appavisanato sacittakācittakapakkhesu akusalaniyamoti ce? Na,",
  "tika-vin09t:598_2": "dhammatāvasena sekkhānampi appavisanato.",
  "tika-vin09t:598_3": "Acittakapakkhe akusalaniyamābhāvadassanatthaṃ supantassa mukhe pakkhittajalabindumiva surābinduādayo udāharitabbā.",
  "tika-vin09t:598_4": "Tabbahulanayena hi atthe gahite pubbenāparaṃ aṭṭhakathāya sameti saddhiṃ pāḷiyā cāti.",
  "tika-vin09t:598_5": "Ācariyāpi surāpāne akusalaniyamābhāvameva vadanti.",
  "tika-vin09t:598_6": "Ekacce pana kiriyasamuṭṭhānatā panassa tabbahulanayameva,",
  "tika-vin09t:598_7": "na paṭhamapārājike. Kathaṃ?",
  "tika-vin09t:598_8": "Kāyasaṃsaggasikkhāpadaṃ paṭhamapārājikasamuṭṭhānaṃ.",
  "tika-vin09t:598_9": "Ettha bhikkhussa ca bhikkhuniyā ca kāyasaṃsaggabhāve sati bhikkhunī kāyaṅgaṃ acopayamānāpi citteneva adhivāseti, āpajjati,",
  "tika-vin09t:598_10": "na evaṃ bhikkhu.",
  "tika-vin09t:598_11": "Bhikkhu pana copayamānova āpajjati,",
  "tika-vin09t:598_12": "evameva paṭhamapārājikepi copane sati eva āpajjati, nāsati.",
  "tika-vin09t:598_13": "Pavesanaṃ sādiyatīti ettha pavesanasādiyanaṃ nāma sevanacittuppādanaṃ,",
  "tika-vin09t:598_14": "maggena vā maggappaṭipannampi icchanti.",
  "tika-vin09t:598_15": "Tassāpi kāyacalanaṃ ekantaṃ atthi eva.",
  "tika-vin09t:598_16": "Evaṃ santepi vīmaṃsitvā gahetabbanti vadantīti likhitaṃ",
  "tika-vin09t:599_0": "Pārājikavaṇṇanā niṭṭhitā.",
  "tika-vin09t:600_0": "Saṅghādisesakaṇḍaṃ",
  "tika-vin09t:601_0": "1. Ussayavādikāsikkhāpadavaṇṇanā",
  "tika-vin09t:602_0": "Bhikkhunīnaṃ saṅghādisesaṃ patvā vuṭṭhānavidhayo sandassanatthaṃ “ayaṃ bhikkhunī…pe…",
  "tika-vin09t:602_1": "āpannā”ti puggalaniyamaṃ katvā pārājikato adhippāyanti “nissāraṇīyaṃ saṅghādisesa”nti āpattināmaggahaṇañca kataṃ.",
  "tika-vin09t:602_2": "“Samuṭṭhānādīni paṭhamakathinasadisāni,",
  "tika-vin09t:602_3": "idaṃ pana kiriyamevā”ti pāṭho.",
  "tika-vin09t:603_0": "Ussayavādikāsikkhāpadavaṇṇanā niṭṭhitā.",
  "tika-vin09t:604_0": "2. Corivuṭṭhāpikāsikkhāpadavaṇṇanā",
  "tika-vin09t:605_0": "Katthaci agantvā nisinnaṭṭhāne eva nisīditvā karontiyā vācācittato,",
  "tika-vin09t:605_1": "khaṇḍasīmādigatāya kāyavācācittato.",
  "tika-vin09t:606_0": "Corivuṭṭhāpikāsikkhāpadavaṇṇanā niṭṭhitā.",
  "tika-vin09t:607_0": "3. Ekagāmantaragamanasikkhāpadavaṇṇanā",
  "tika-vin09t:608_0": "“Ābhogaṃ vinā”ti vuttattā ābhoge sati anāpatti,",
  "tika-vin09t:608_1": "imasmiṃ pana sikkhāpade samantapāsādikāyaṃ upacārātikkame āpatti vuttā,",
  "tika-vin09t:608_2": "idha okkame.",
  "tika-vin09t:608_3": "Dvīsupi vuttaṃ atthato ekameva gāmantaragamanasaṅghādisesaṃ upacārassa sandhāya vuttattā.",
  "tika-vin09t:608_4": "Gaṇamhā ohīyanassa virodho.",
  "tika-vin09t:608_5": "“Araññe”ti idaṃ atthavasena vuttaṃ,",
  "tika-vin09t:608_6": "gāmantarepi hoti eva.",
  "tika-vin09t:609_0": "Sikkhāpadā buddhavarena vaṇṇitāti gāthāya vasena,",
  "tika-vin09t:609_1": "aṭṭhakathāyampi gāmantarapariyāpannaṃ nadipāranti vuttaṃ.",
  "tika-vin09t:610_0": "Ekagāmantaragamanasikkhāpadavaṇṇanā niṭṭhitā.",
  "tika-vin09t:611_0": "“Chādanapaccayā pana dukkaṭaṃ āpajjatī”ti idaṃ –",
  "tika-vin09t:612_0": "“Āpajjati garukaṃ sāvasesaṃ;",
  "tika-vin09t:613_0": "Chādeti anādariyaṃ paṭicca;",
  "tika-vin09t:614_0": "Na bhikkhunī no ca phuseyya vajjaṃ;",
  "tika-vin09t:615_0": "Pañhāmesā kusalehi cintitā”ti. –",
  "tika-vin09t:616_0": "Imāya virujjhati.",
  "tika-vin09t:616_1": "Tasmā pamādalekhā viya dissatīti gavesitabbo ettha attho.",
  "tika-vin09t:616_2": "Bhikkhūnaṃ mānattakathāyaṃ “parikkhittassa vihārassa parikkhepato,",
  "tika-vin09t:616_3": "aparikkhittassa parikkhepārahaṭṭhānato dve leḍḍupāte atikkamitvā”ti vuttaṃ,",
  "tika-vin09t:616_4": "idha pana “gāmūpacārato ca bhikkhūnaṃ vihārūpacārato ca dve leḍḍupāte”tiādi vuttaṃ.",
  "tika-vin09t:616_5": "Tatra bhikkhūnaṃ vuttappakārappadesaṃ atikkamitvā gāmepi taṃ kammaṃ kātuṃ vaṭṭati,",
  "tika-vin09t:616_6": "bhikkhunīnaṃ pana gāme na vaṭṭati.",
  "tika-vin09t:616_7": "Tasmā evaṃ vuttanti eke.",
  "tika-vin09t:616_8": "Apare pana bhikkhūnampi gāme na vaṭṭati.",
  "tika-vin09t:616_9": "Bhikkhuvihāro nāma pubbe eva gāmūpacāraṃ atikkamitvā ṭhito,",
  "tika-vin09t:616_10": "tasmā gāmaṃ avatvā vihārūpacārameva heṭṭhā vuttaṃ.",
  "tika-vin09t:616_11": "Bhikkhunīnaṃ vihāro gāme eva vaṭṭati, na bahi,",
  "tika-vin09t:616_12": "tasmā gāmūpacārañca vihārūpacārañca ubhayamevettha dassitaṃ.",
  "tika-vin09t:616_13": "Tasmā ubhayatthāpi atthato nānāttaṃ natthīti vadanti.",
  "tika-vin09t:616_14": "Yaṃ yujjati,",
  "tika-vin09t:616_15": "taṃ gahetabbaṃ.",
  "tika-vin09t:617_0": "Saṅghādisesavaṇṇanā niṭṭhitā.",
  "tika-vin09t:618_0": "Nissaggiyakaṇḍaṃ",
  "tika-vin09t:619_0": "Dutiye idha bhājāpitāya laddhacīvaraṃ nissaggiyaṃ hoti, taṃ vinayakammaṃ katvāpi attanā na labbhati.",
  "tika-vin09t:620_0": "Tatiye “samuṭṭhānādīni adinnādānasadisāni, idaṃ pana dukkhavedana”nti pāṭho.",
  "tika-vin09t:621_0": "Catutthe paṭhamaṃ viññattaṃ alabhitvā aññaṃ tato ūnatarampi labheyya, nissaggiyameva aṅgasampattito.",
  "tika-vin09t:622_0": "Nissaggiyavaṇṇanā niṭṭhitā.",
  "tika-vin09t:623_0": "Pācittiyakaṇḍaṃ",
  "tika-vin09t:624_0": "1. Paṭhamavaggavaṇṇanā",
  "tika-vin09t:625_0": "Paṭhame haritapattavaṇṇo haritako.",
  "tika-vin09t:625_1": "Cāpalasuṇaṃ amiñjako.",
  "tika-vin09t:625_2": "Aṅkuramattameva hi tassa hoti.",
  "tika-vin09t:625_3": "Palaṇḍukādayo sabhāveneva vaṭṭanti.",
  "tika-vin09t:625_4": "Sūpasampākādī vināpi antamaso yāgubhattepi pakkhipituṃ vaṭṭatīti likhitaṃ,",
  "tika-vin09t:625_5": "“bhikkhuniyāpi gilānāya purebhattameva lasuṇaṃ kappati,",
  "tika-vin09t:625_6": "na agilānāyā”ti abhayagirīnaṃ uggahoti.",
  "tika-vin09t:626_0": "Dutiye ābādhapaccayā bhikkhunisaṅghaṃ āpucchitvā saṃharāpetuṃ vaṭṭati,",
  "tika-vin09t:626_1": "bhikkhussa ettha ca lasuṇe ca dukkaṭaṃ.",
  "tika-vin09t:627_0": "Sattame “samuṭṭhānādīni addhānamaggasikkhāpadasadisānī”ti pāṭho.",
  "tika-vin09t:628_0": "Navame kuṭṭo nāma gharakuṭṭo. Pākāro nāma parikkhepapākāro.",
  "tika-vin09t:629_0": "Chaḍḍitakhetteti purāṇakhette.",
  "tika-vin09t:629_1": "Saṅghasantake bhikkhussa chaḍḍetuṃ vaṭṭati saṅghapariyāpannattā.",
  "tika-vin09t:629_2": "Bhikkhunīnampi saṅghasantake bhikkhusaṅghasantake vuttanayeneva vaṭṭati.",
  "tika-vin09t:629_3": "Evaṃ santepi sāruppavasena kātabbanti likhitaṃ.",
  "tika-vin09t:630_0": "Dasame “sayaṃ tāni vatthūni karontiyā”tiādi idha sikkhāpade natthi. Kasmā?",
  "tika-vin09t:630_1": "Eḷakalomasamuṭṭhānattā.",
  "tika-vin09t:630_2": "Yadi evaṃ kasmā vuttanti ce?",
  "tika-vin09t:630_3": "Suttānulomamahāpadesato.",
  "tika-vin09t:630_4": "Yadi naccādīni passituṃ vā suṇituṃ vā na labhati,",
  "tika-vin09t:630_5": "pageva attanā kātunti nayato labbhamānattā vuttaṃ.",
  "tika-vin09t:630_6": "Itarathā mahāpadesā niratthakā siyuṃ.",
  "tika-vin09t:630_7": "“Evaṃ aññatthapi nayo netabbo.",
  "tika-vin09t:630_8": "Samuṭṭhānampi idha vuttameva aggahetvā chasamuṭṭhānavasena gahetabba”nti ācariyā.",
  "tika-vin09t:630_9": "Idha vuttaṃ samuṭṭhānaṃ nāma mūlabhūtassa antarā vuttāpattiyā,",
  "tika-vin09t:630_10": "tasmā eḷakalomasamuṭṭhānamevāti apare.",
  "tika-vin09t:630_11": "Ārāme ṭhatvāti na kevalaṃ ṭhatvā,",
  "tika-vin09t:630_12": "tato gantvā pana sabbiriyāpathehipi labhati.",
  "tika-vin09t:630_13": "Ārāme ṭhitāti pana ārāmapariyāpannāti attho.",
  "tika-vin09t:630_14": "Itarathā nisinnāpi na labheyyāti.",
  "tika-vin09t:631_0": "Paṭhamavaggavaṇṇanā niṭṭhitā.",
  "tika-vin09t:632_0": "2. Dutiyavaggavaṇṇanā",
  "tika-vin09t:633_0": "Pañcame upacāro dvādasahattho. “Samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t:634_0": "Sattame dhuvapaññatteti bhikkhunīnaṃ atthāya. Kulānīti kulagharāni.",
  "tika-vin09t:635_0": "Dutiyavaggavaṇṇanā niṭṭhitā.",
  "tika-vin09t:636_0": "3. Tatiyavaggavaṇṇanā",
  "tika-vin09t:637_0": "Catutthe saṅghāṭiādivasena adhiṭṭhitānaṃ saṅghāṭicāraṃ.",
  "tika-vin09t:638_0": "Pañcame “idaṃ pana kiriyākiriya”nti pāṭho.",
  "tika-vin09t:639_0": "Chaṭṭhe aññasmiṃ parikkhāre dukkaṭanti thālakādīnaṃ vā sappitelādīnaṃ vā aññatarasmiṃ.",
  "tika-vin09t:640_0": "Tatiyavaggavaṇṇanā niṭṭhitā.",
  "tika-vin09t:641_0": "4. Catutthavaggavaṇṇanā",
  "tika-vin09t:642_0": "Chaṭṭhe saṃsaṭṭhavihārasikkhāpade “sesamettha paṭhamaariṭṭhasikkhāpade vuttavinicchayasadisamevā”ti pāṭho.",
  "tika-vin09t:643_0": "Catutthavaggavaṇṇanā niṭṭhitā.",
  "tika-vin09t:644_0": "5. Pañcamavaggavaṇṇanā",
  "tika-vin09t:645_0": "“Cittāgāraṃ nāma yattha katthaci manussānaṃ kīḷituṃ ramituṃ kataṃ hotī”tiādinā pāḷiyaṃ vuttattā cittāgārādīni sabbesaṃ atthāya katāni,",
  "tika-vin09t:645_1": "na rañño eva.",
  "tika-vin09t:646_0": "Sattame etena nissajjituṃ kappiyaṃ vuttaṃ.",
  "tika-vin09t:646_1": "“Nissajjitvā paribhuñjatī”ti pāḷi ca atthi.",
  "tika-vin09t:646_2": "“Samuṭṭhānādīni kathinasadisāni,",
  "tika-vin09t:646_3": "idaṃ pana kiriyākiriya”nti pāṭho.",
  "tika-vin09t:646_4": "Aṭṭhamepi esova pāṭho.",
  "tika-vin09t:647_0": "Pañcamavaggavaṇṇanā niṭṭhitā.",
  "tika-vin09t:648_0": "6. Chaṭṭhavaggavaṇṇanā",
  "tika-vin09t:649_0": "Dasame “samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t:650_0": "Chaṭṭhavaggavaṇṇanā niṭṭhitā.",
  "tika-vin09t:651_0": "8. Aṭṭhamavaggavaṇṇanā",
  "tika-vin09t:652_0": "Paṭhamadutiyatatiyesu “gihigatā”ti vā “kumāribhūtā”ti vā na vattabbā. Vadanti ce, kammaṃ kuppati.",
  "tika-vin09t:653_0": "Ekādasame chandaṃ avissajjetvāti “yathāsukha”nti avatvā.",
  "tika-vin09t:653_1": "Ettha pana ayaṃ vinicchayo –",
  "tika-vin09t:653_2": "“pārivāsikachandadānenā”ti idaṃ uddharitvā “vuṭṭhitāya parisāyā”ti padabhājanaṃ vuttaṃ.",
  "tika-vin09t:653_3": "Etassa pana samantapāsādikāyaṃ “vuṭṭhitāya parisāyāti chandaṃ vissajjetvā kāyena vā vācāya vā chandavissajjanamattena vā vuṭṭhitāyā”ti vuttaṃ.",
  "tika-vin09t:653_4": "Idha chandassa pana avissaṭṭhattā kammaṃ kātuṃ vaṭṭatīti vuttaṃ.",
  "tika-vin09t:653_5": "Tasmā chandaṃ avissajjetvāva dvādasahatthapāse viharitvā puna sannipātakaraṇañca vaṭṭatīti likhitaṃ.",
  "tika-vin09t:654_0": "Aṭṭhamavaggavaṇṇanā niṭṭhitā.",
  "tika-vin09t:655_0": "9. Navamavaggavaṇṇanā",
  "tika-vin09t:656_0": "Tatiye “sesaṃ vuttanayena veditabbaṃ, idaṃ pana akusalacitta”nti pāṭho.",
  "tika-vin09t:657_0": "Catutthe vuttanayenāti tatiye vuttanayena.",
  "tika-vin09t:658_0": "Ekādasame “samuṭṭhānādīni kathinasadisāni, idaṃ pana kiriyākiriya”nti pāṭho.",
  "tika-vin09t:659_0": "Dvādasame “samuṭṭhānādīni padasodhammasadisāni, idaṃ pana kiriyākiriya”nti pāṭho.",
  "tika-vin09t:660_0": "Terasame “saṃkaccikaṃ nāma adhakkhakaṃ ubbhanābhi,",
  "tika-vin09t:660_1": "tassā paṭicchādanatthāyā”ti pāḷiyaṃ vuttattā idhāpi “adhakkhakaubbhanābhisaṅkhātassa sarīrassa paṭicchādanattha”nti pāṭho.",
  "tika-vin09t:660_2": "Aparikkhepe āpattiparicchedaṃ samantapāsādikavasena aggahetvā idha vuttanayena gahetabbanti likhitaṃ.",
  "tika-vin09t:661_0": "Navamavaggavaṇṇanā niṭṭhitā.",
  "tika-vin09t:662_0": "Suddhapācittiyavaṇṇanā niṭṭhitā.",
  "tika-vin09t:663_0": "Samuṭṭhānavinicchayavaṇṇanā",
  "tika-vin09t:664_0": "Samuṭṭhānānaṃ vinicchaye pana giraggasamajjādīni “acittakāni lokavajjānī”ti vuttattā “nacca”nti vā “gandha”nti vā ajānitvāpi dassanena,",
  "tika-vin09t:664_1": "vilimpanena vā āpajjanato vatthuajānanacittena acittakāni.",
  "tika-vin09t:664_2": "“Nacca”nti vā “gandha”nti vā jānitvā passantiyā,",
  "tika-vin09t:664_3": "vilimpantiyā vā akusalattā eva lokavajjāni.",
  "tika-vin09t:664_4": "Corivuṭṭhāpanādīni “corī”tiādinā vatthuṃ jānitvā karaṇeyeva āpajjanattā sacittakāni.",
  "tika-vin09t:664_5": "Upasampadādīnaṃ ekantākusalacitteneva akattabbattā paṇṇattivajjāni.",
  "tika-vin09t:664_6": "“Idha sacittakācittakatā paṇṇattijānanājānanatāya aggahetvā vatthujānanājānanatāya gahetabba”nti likhitaṃ.",
  "tika-vin09t:664_7": "Adhippetattā saṅkhepato dassanābhāvā –",
  "tika-vin09t:665_0": "Acittakattaṃ dvidhā mataṃ, vatthupaṇṇattiaññāṇā;",
  "tika-vin09t:666_0": "Vuttaṃ ñāṇaṃ dvidhā idha, sakanāmena aññātaṃ.",
  "tika-vin09t:667_0": "Paranāmañca jānanaṃ, vatthussekaṃ balakkāre;",
  "tika-vin09t:668_0": "Ekadhā samacārike, tasmiṃ tappaṭibandhoti.",
  "tika-vin09t:669_0": "Paranāmena jānanaṃ, dvidhā muttādike ekaṃ;",
  "tika-vin09t:670_0": "Ekaṃ lomādike matanti, ayaṃ bhedo veditabbo.",
  "tika-vin09t:671_0": "Sesamettha uttānaṃ, anuttānatthe vuttavinicchayattā na uddhaṭanti;",
  "tika-vin09t:672_0": "Samuṭṭhānavinicchayavaṇṇanā niṭṭhitā.",
  "tika-vin09t:673_0": "Bhikkhunīpātimokkhavaṇṇanā niṭṭhitā.",
  "tika-vin09t:674_0": "Kaṅkhāvitaraṇīpurāṇaṭīkā niṭṭhitā.",
  "tika-vin09t:675_0": "Namo tassa bhagavato arahato sammāsambuddhassa",
  "tika-vin09t:676_0": "Kaṅkhāvitaraṇī-abhinavaṭīkā",
  "tika-vin09t:677_0": "Ganthārambhakathā",
  "tika-vin09t:678_0": "Tilokatilakaṃ buddhaṃ, vande suddhaguṇākaraṃ;",
  "tika-vin09t:679_0": "Karuṇāsītalībhūta-hadayaṃ mahitodayaṃ.",
  "tika-vin09t:680_0": "Tenāpi dhammarājena, lokekācariyena yo;",
  "tika-vin09t:681_0": "Pūjito tañca saddhammaṃ, vande gambhīramuttamaṃ.",
  "tika-vin09t:682_0": "Munindacandasaddhamma-raṃsīhi vimalehi yo;",
  "tika-vin09t:683_0": "Bodhitohaṃ sadā vande, taṃ saṅghaṃ kumudākaraṃ.",
  "tika-vin09t:684_0": "Vinaye nayagambhīre, sabbathā pāradassinā;",
  "tika-vin09t:685_0": "Vādinā duttarāgādha-sabbasatthamahaṇṇave.",
  "tika-vin09t:686_0": "Yā katā buddhaghosena, therena thiracetasā;",
  "tika-vin09t:687_0": "Kaṅkhāvitaraṇī nāma, mātikaṭṭhakathā subhā.",
  "tika-vin09t:688_0": "Thirānekaguṇoghena, therena vinayaññunā;",
  "tika-vin09t:689_0": "Kalyāṇācārayuttena, dhīmatā munisūnunā;",
  "tika-vin09t:690_0": "Vinayaṭṭhitikāmena, sumedhenābhiyācito.",
  "tika-vin09t:691_0": "Tamahaṃ vaṇṇayissāmi, suvisuddhamanākulaṃ;",
  "tika-vin09t:692_0": "Sādhavo taṃ nisāmetha, sakkaccaṃ mama bhāsatoti.",
  "tika-vin09t:693_0": "Ganthārambhakathāvaṇṇanā",
  "tika-vin09t:694_0": "Sabbakusaladhammappamukhassa vipuloḷāraguṇavisesāvahassa paramagambhīrassa pātimokkhassa atthasaṃvaṇṇanaṃ",
  "tika-vin09t:694_1": "kattukāmoyamācariyo paṭhamaṃ tāva “buddhaṃ dhamma”ntiādinā ratanattayappaṇāmakaraṇena attano cittasantānaṃ punāti.",
  "tika-vin09t:694_2": "Visuddhacittasantānanissayā hi paññā tikkhavisadabhāvappattiyā yathādhippetasaṃvaṇṇanāya pariyosānagamanasamatthā hotīti.",
  "tika-vin09t:694_3": "Apica ratanattayappaṇāmena vidhutasabbakibbise cittasantāne bhavantarūpacitānipi antarāyikakammāni paccayavekallato",
  "tika-vin09t:694_4": "yathādhippetāya atthasaṃvaṇṇanāya nālamantarāyakaraṇāyātipi ācariyassa ratanattayavandanā.",
  "tika-vin09t:695_0": "Tattha buddhasaddassa tāva “bujjhitā saccānīti buddho,",
  "tika-vin09t:695_1": "bodhetā pajāyāti buddho”tiādinā niddesanayena attho veditabbo.",
  "tika-vin09t:695_2": "Atha vā savāsanāya aññāṇaniddāya accantavigamato,",
  "tika-vin09t:695_3": "buddhiyā vā vikasitabhāvato buddhavāti buddho jāgaraṇavikasanatthavasena.",
  "tika-vin09t:695_4": "Atha vā kassacipi ñeyyadhammassa anavabuddhassa abhāvena,",
  "tika-vin09t:695_5": "ñeyyavisesassa ca kammabhāvena aggahaṇato kammavacanicchāya abhāvena avagamanatthavaseneva kattuniddeso",
  "tika-vin09t:695_6": "labbhatīti buddhavāti buddho yathā “dikkhito na dadātī”ti.",
  "tika-vin09t:695_7": "Atthato pana pāramitāparibhāvitena sayambhuñāṇena sahavāsanāya vigataviddhastaniravasesupakkileso mahākaruṇāsabbaññutaññāṇādiaparimeyyaguṇagaṇādhārova",
  "tika-vin09t:695_8": "khandhasantāno buddho. Yathāha –",
  "tika-vin09t:696_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "tika-vin09t:696_1": "tattha ca sabbaññutaṃ patto,",
  "tika-vin09t:696_2": "balesu ca vasībhāva”nti,",
  "tika-vin09t:697_0": "Taṃ buddhaṃ.",
  "tika-vin09t:698_0": "Dhāretīti dhammo.",
  "tika-vin09t:698_1": "Ayañhi yathānusiṭṭhaṃ paṭipajjamāne apāyadukkhe,",
  "tika-vin09t:698_2": "saṃsāradukkhe ca apatamāne dhāretīti,",
  "tika-vin09t:698_3": "tannibbattakakilesaviddhaṃsanañcettha dhāraṇaṃ.",
  "tika-vin09t:698_4": "Evañca katvā ariyamaggo,",
  "tika-vin09t:698_5": "tassa tadatthasiddhihetutāya nibbānañcāti ubhayameva nippariyāyato dhāreti.",
  "tika-vin09t:698_6": "Ariyaphalañca pana taṃsamucchinnakilesapaṭippassambhanena tadanukūlatāya,",
  "tika-vin09t:698_7": "pariyattidhammo ca tadadhigamahetutāyāti ubhayampi pariyāyato dhāretīti veditabbaṃ,",
  "tika-vin09t:698_8": "taṃ dhammaṃ. Ca-",
  "tika-vin09t:698_9": "saddo samuccayattho.",
  "tika-vin09t:698_10": "Tena yathāvuttaṃ buddhaṃ,",
  "tika-vin09t:698_11": "imañca dhammaṃ vanditvāti buddharatanena saha vandanakiriyāya dhammaratanaṃ samuccinoti.",
  "tika-vin09t:699_0": "Na kevalaṃ idaṃ dvayamevāti āha “saṅghañcā”ti.",
  "tika-vin09t:699_1": "Ariyena diṭṭhisīlasāmaññena saṃhato ghaṭitoti saṅgho,",
  "tika-vin09t:699_2": "aṭṭhaariyapuggalasamūho.",
  "tika-vin09t:699_3": "Tehi tehi vā maggaphalehi kilesadarathānaṃ samucchedapaṭippassambhanavasena sammadeva ghātitattā saṅgho,",
  "tika-vin09t:699_4": "pothujjanikasaṅghassāpi pubbabhāgappaṭipadāya ṭhitattā purimacetanāya viya dāne ettheva saṅgaho daṭṭhabbo.",
  "tika-vin09t:699_5": "Sopi hi kiñcāpi ariyena diṭṭhisīlasāmaññena asaṃhato,",
  "tika-vin09t:699_6": "niyyānikapakkhiyena pana pothujjanikena saṃhatattā dakkhiṇeyyapaṇipātāraho saṅghoyevāti,",
  "tika-vin09t:699_7": "taṃ saṅghaṃ. Ca-",
  "tika-vin09t:699_8": "saddassattho etthāpi vuttanayeneva veditabbo.",
  "tika-vin09t:700_0": "Kiṃvisiṭṭhaṃ buddhaṃ, dhammaṃ,",
  "tika-vin09t:700_1": "saṅghañcāti āha “vandanāmānapūjāsakkārabhājana”nti.",
  "tika-vin09t:700_2": "Idañca visesanaṃ paccekaṃ yojetabbaṃ “vandanāmānapūjāsakkārabhājanaṃ.",
  "tika-vin09t:700_3": "Buddhaṃ…pe…",
  "tika-vin09t:700_4": "vandanāmānapūjāsakkārabhājanaṃ saṅghañcā”ti.",
  "tika-vin09t:700_5": "Tattha sadevakena lokena arahatādīhi guṇehi seṭṭhabhāvena kariyamāno paṇāmo vandanā,",
  "tika-vin09t:700_6": "sammāno māno,",
  "tika-vin09t:700_7": "gandhapupphādīhi upahāro pūjā,",
  "tika-vin09t:700_8": "abhisaṅkhatapaccayadānaṃ sakkāro,",
  "tika-vin09t:700_9": "vandanā ca māno ca pūjā ca sakkāro ca vandanāmānapūjāsakkārā,",
  "tika-vin09t:700_10": "tesaṃ mahapphalabhāvakaraṇena bhājanattā ādhārattā vandanāmānapūjāsakkārabhājanaṃ.",
  "tika-vin09t:700_11": "Iminā ratanattayassa arahatādīhi guṇehi asamabhāvaṃ dasseti.",
  "tika-vin09t:700_12": "Tandassanampi takkatassa nipaccakārassa sasantānapavanādivasena yathādhippetāya atthasaṃvaṇṇanāya nipphādanasamatthabhāvadīpanatthanti veditabbaṃ.",
  "tika-vin09t:701_0": "Vippasannena cetasā vanditvāti arahatādianekappakāraguṇavisesānussaraṇavasena vividhena,",
  "tika-vin09t:701_1": "visesena vā pasannena manasā saddhiṃ kāyavācāhi karaṇabhūtāhi abhivandiyāti attho,",
  "tika-vin09t:701_2": "tīhi dvārehi namassitvāti vuttaṃ hoti.",
  "tika-vin09t:701_3": "Tividhā cāyaṃ vandanā kāyavacīmanovandanānaṃ vasena.",
  "tika-vin09t:701_4": "Tattha buddhādiguṇārammaṇā kāmāvacarakusalakiriyānaṃ aññataracetanā kāyavacīviññattiyo samuṭṭhāpetvā",
  "tika-vin09t:701_5": "kāyavacīdvāravasena uppannā kāyavacīvandanāti vuccati,",
  "tika-vin09t:701_6": "ubhayaviññattiyo pana asamuṭṭhāpetvā manodvāravasena uppannā manovandanāti.",
  "tika-vin09t:701_7": "Imassa padassa “vaṇṇanaṃ vaṇṇayissāmī”ti iminā sambandho.",
  "tika-vin09t:702_0": "Evaṃ ratanattayassa paṇāmaṃ dassetvā idāni attano nissayabhūtānaṃ aṭṭhakathācariyānañca paṇāmaṃ dassento “theravaṃsappadīpāna”ntiādimāha.",
  "tika-vin09t:702_1": "Tattha katañjalī pubbācariyasīhānaṃ namo katvāti sambandho.",
  "tika-vin09t:702_2": "Kato añjali karapuṭo etenāti katañjalī.",
  "tika-vin09t:702_3": "Chandānurakkhaṇatthañhettha dīgho,",
  "tika-vin09t:702_4": "katañjalī hutvāti vuttaṃ hoti.",
  "tika-vin09t:702_5": "Pubbācariyā porāṇaṭṭhakathākārā tambapaṇṇiyā mahātherā,",
  "tika-vin09t:702_6": "te eva parissayasahanato,",
  "tika-vin09t:702_7": "paṭipakkhabhūtakilesahananato,",
  "tika-vin09t:702_8": "paravādimigehi apadhaṃsanīyato ca sīhasadisattā sīhāti pubbācariyasīhā,",
  "tika-vin09t:702_9": "tesaṃ pubbācariyasīhānaṃ.",
  "tika-vin09t:702_10": "Kīdisā te pubbācariyasīhā,",
  "tika-vin09t:702_11": "yesaṃ tayā namo karīyatīti āha “theravaṃsappadīpāna”ntiādi.",
  "tika-vin09t:702_12": "Tattha theravaṃsappadīpānanti thirehi sīlakkhandhādīhi samannāgatāti therā,",
  "tika-vin09t:702_13": "mahākassapādayo,",
  "tika-vin09t:702_14": "tesaṃ vaṃso anvayoti theravaṃso.",
  "tika-vin09t:702_15": "Etena bhinnaladdhikānaṃ sattarasabhedānaṃ mahāsaṅghikādīnaṃ vaṃsaṃ paṭikkhipati,",
  "tika-vin09t:702_16": "theravaṃsapariyāpannā hutvā pana āgamādhigamasampannattā paññāpajjotena tassa theravaṃsassa dīpanato theravaṃsappadīpā,",
  "tika-vin09t:702_17": "pubbācariyasīhā,",
  "tika-vin09t:702_18": "tesaṃ theravaṃsappadīpānaṃ.",
  "tika-vin09t:702_19": "Asaṃhīrattā thirānaṃ.",
  "tika-vin09t:702_20": "Vinayakkameti ārambhānurūpavacanametaṃ,",
  "tika-vin09t:702_21": "te pana suttābhidhammesupi thirā eva.",
  "tika-vin09t:703_0": "Evaṃ aṭṭhakathācariyānampi paṇāmaṃ dassetvā idāni saṃvaṇṇetabbadhammavisesassa abhidhānānisaṃsaṃ,",
  "tika-vin09t:703_1": "desakasampattiyo ca dassento “pāmokkha”ntiādimāha.",
  "tika-vin09t:703_2": "Tattha mahesinā yaṃ pātimokkhaṃ pakāsitanti sambandho.",
  "tika-vin09t:703_3": "Tattha mahesināti mahante sīlādike pañca dhammakkhandhe esī gavesīti mahesi.",
  "tika-vin09t:703_4": "Mahantehi esitoti vā puthujjanasekhāsekhaisīhi visiṭṭhattā mahanto isīti vā mahesi,",
  "tika-vin09t:703_5": "sammāsambuddho,",
  "tika-vin09t:703_6": "tena mahesinā.",
  "tika-vin09t:703_7": "Pātimokkhanti sattāpattikkhandhasaṃvarabhūtaṃ sikkhāpadasīlaṃ,",
  "tika-vin09t:703_8": "taddīpanato ubhatovibhaṅgasuttasaṅkhātaṃ ganthapātimokkhameva vā.",
  "tika-vin09t:703_9": "Kimbhūtanti āha “pāmokkha”ntiādi.",
  "tika-vin09t:703_10": "Pamukhe sādhūti pamokkhaṃ,",
  "tika-vin09t:703_11": "pamokkhameva pāmokkhaṃ,",
  "tika-vin09t:703_12": "vajjapaṭipakkhattā anavajjānaṃ samādhipaññāsaṅkhātānaṃ parittamahaggatalokuttarānaṃ kusalānaṃ dhammānaṃ ādi patiṭṭhābhūtanti attho.",
  "tika-vin09t:703_13": "“Sīle patiṭṭhāya naro sapañño,",
  "tika-vin09t:703_14": "cittaṃ paññañca bhāvaya”nti hi vuttaṃ.",
  "tika-vin09t:703_15": "Mukhamivāti mukhaṃ, dvāraṃ.",
  "tika-vin09t:703_16": "Yathā hi sattānaṃ khajjabhojjaleyyapeyyavasena catubbidhopi āhāro mukhena pavisitvā aṅgapaccaṅgāni pharati,",
  "tika-vin09t:703_17": "evaṃ yoginopi cātubhūmakakusalaṃ sīlamukhena pavisitvā atthasiddhiṃ sampādeti.",
  "tika-vin09t:703_18": "Tena vuttaṃ “mukhamivāti mukha”nti.",
  "tika-vin09t:703_19": "Atha vā mukhaṃ dvāraṃ mokkhappavesāya nibbānasacchikiriyāyāti attho.",
  "tika-vin09t:703_20": "Vuttañhi –",
  "tika-vin09t:704_0": "“Avippaṭisāratthāni kho, ānanda, kusalāni sīlānī”ti.",
  "tika-vin09t:705_0": "Tathā –",
  "tika-vin09t:706_0": "“Avippaṭisāro pāmojjatthāya,",
  "tika-vin09t:706_1": "pāmojjaṃ pītatthāya,",
  "tika-vin09t:706_2": "pīti passaddhatthāya,",
  "tika-vin09t:706_3": "passaddhi sukhatthāya,",
  "tika-vin09t:706_4": "sukhaṃ samādhatthāya,",
  "tika-vin09t:706_5": "samādhi yathābhūtañāṇadassanatthāya,",
  "tika-vin09t:706_6": "yathābhūtañāṇadassanaṃ nibbidatthāya,",
  "tika-vin09t:706_7": "nibbidā virāgatthāya,",
  "tika-vin09t:706_8": "virāgo vimuttatthāya,",
  "tika-vin09t:706_9": "vimutti vimuttiñāṇadassanatthāya,",
  "tika-vin09t:706_10": "vimuttiñāṇadassanaṃ anupādāparinibbānatthāyā”ti ca.",
  "tika-vin09t:707_0": "Evaṃ saṃvaṇṇetabbadhammassa abhidhānādiṃ dassetvā idāni saṃvaṇṇanāya nimittaṃ dassetuṃ “sūratenā”tiādinā catutthagāthamāha.",
  "tika-vin09t:707_1": "Tattha sūratenāti sobhane ratoti sūrato u-",
  "tika-vin09t:707_2": "kārassa dīghaṃ katvā,",
  "tika-vin09t:707_3": "tena sūratena,",
  "tika-vin09t:707_4": "sobhane kāyikavācasikakamme ratenāti attho,",
  "tika-vin09t:707_5": "vinītenāti vuttaṃ hoti.",
  "tika-vin09t:707_6": "Nivātenāti nīcavuttinā.",
  "tika-vin09t:707_7": "Sucisallekhavuttināti sucibhūtā kilesasallikhanasamatthā vutti paṭipatti etassāti sucisallekhavutti,",
  "tika-vin09t:707_8": "tena sucisallekhavuttinā,",
  "tika-vin09t:707_9": "parisuddhāya appicchavuttiyā samannāgatenāti attho.",
  "tika-vin09t:707_10": "Vinayācārayuttenāti vārittacārittasīlasampannena.",
  "tika-vin09t:707_11": "Atha vā vinayoti cettha pātimokkhasaṃvarādibhedo saṃvaravinayo.",
  "tika-vin09t:707_12": "Ācāroti ācāragocaraniddese āgatasamaṇasāruppācāro.",
  "tika-vin09t:707_13": "Soṇattherenāti ettha soṇoti tassa nāmaṃ.",
  "tika-vin09t:707_14": "Thirehi sīlakkhandhādīhi samannāgatattā thero.",
  "tika-vin09t:707_15": "Yācitoti abhiyācito.",
  "tika-vin09t:707_16": "Thero hi pātimokkhassa gambhīratāya duravagāhataṃ,",
  "tika-vin09t:707_17": "ācariyassa ca taṃsaṃvaṇṇanāya sāmatthiyaṃ ñatvā “pātimokkhassa tayā atthasaṃvaṇṇanā kātabbā.",
  "tika-vin09t:707_18": "Evañhi sāsanassa suciraṭṭhitikatā hotī”ti sānisaṃsagāravena yācanaṃ akāsi.",
  "tika-vin09t:707_19": "Tadassa yācanaṃ attano saṃvaṇṇanāya nidānabhūtaṃ dassento “yācito”ti āha.",
  "tika-vin09t:708_0": "Ettha ca “sūratenā”ti imināssa soraccaṃ vuccati.",
  "tika-vin09t:708_1": "“Nivātenā”ti iminā nīcamanatā nivātavuttitā,",
  "tika-vin09t:708_2": "yāya nivātavuttitāya samannāgato puggalo nihatamāno,",
  "tika-vin09t:708_3": "nihatadappo,",
  "tika-vin09t:708_4": "pādapuñchanacoḷakasamo,",
  "tika-vin09t:708_5": "bhinnavisāṇūsabhasamo,",
  "tika-vin09t:708_6": "uddhaṭadāṭhasappasamo ca hutvā saṇho sakhilo sukhasambhāso hoti.",
  "tika-vin09t:708_7": "“Sucisallekhavuttinā”ti iminā indriyasaṃvarapaccayasannissitaājīvapārisuddhisīlaṃ.",
  "tika-vin09t:708_8": "“Vinayācārayuttenā”ti iminā pātimokkhasaṃvarasīlaṃ vuttanti veditabbaṃ.",
  "tika-vin09t:708_9": "Evamanekaguṇehi tassa abhitthavanaṃ yathāvuttaguṇasamannāgatassa sabrahmacārino ajjhesanaṃ na sakkā paṭibāhitunti",
  "tika-vin09t:708_10": "paramagambhīrassāpi pātimokkhassa atthasaṃvaṇṇanāyaṃ pavattāti dassanatthaṃ. Kiñca –",
  "tika-vin09t:708_11": "tādisassa ajjhesanaṃ nissāya kariyamānā atthasaṃvaṇṇanā tassa ajjhesanādhipaccena,",
  "tika-vin09t:708_12": "mamañca ussāhasampattiyā na cirena pariyosānaṃ gacchatīti katanti veditabbaṃ.",
  "tika-vin09t:709_0": "Evaṃ saṃvaṇṇanāya nimittaṃ dassetvā idāni tassavane sotujanassādaraṃ janetuṃ tappayojanakaraṇappakāranissayābhidhānādiṃ",
  "tika-vin09t:709_1": "dassento “tatthā”tiādigāthādvayamāha.",
  "tika-vin09t:709_2": "Tattha tatthāti “yaṃ mahesinā pātimokkhaṃ pakāsita”nti vuttaṃ,",
  "tika-vin09t:709_3": "tasmiṃ pātimokkhe.",
  "tika-vin09t:709_4": "Sañjātakaṅkhānanti padapadatthavinicchayavasena sañjātakaṅkhānaṃ,",
  "tika-vin09t:709_5": "samuppannasaṃsayānanti attho.",
  "tika-vin09t:709_6": "Kaṅkhāvitaraṇatthāyāti yathāvuttasaṃsayassa atikkamanatthāya.",
  "tika-vin09t:709_7": "Tassāti pātimokkhassa.",
  "tika-vin09t:709_8": "Vaṇṇīyati attho kathīyati etāyāti vaṇṇanā,",
  "tika-vin09t:709_9": "aṭṭhakathā,",
  "tika-vin09t:709_10": "taṃ vaṇṇanaṃ.",
  "tika-vin09t:709_11": "Imassa ca “vaṇṇayissāmī”ti iminā sambandho.",
  "tika-vin09t:709_12": "Kiṃbhūtanti āha “paripuṇṇavinicchaya”ntiādi.",
  "tika-vin09t:709_13": "Paripuṇṇavinicchayanti khandhakaparivārapadabhājanādivasena asādhāraṇavinicchayassa ca nidānādivasena",
  "tika-vin09t:709_14": "sattarasappabhedassa ca sabbasikkhāpadasādhāraṇavinicchayassa pakāsanato sampuṇṇavinicchayaṃ.",
  "tika-vin09t:710_0": "Mahāvihāravāsīnanti mahāmeghavanuyyānabhūmibhāge patiṭṭhito vihāro mahāvihāro,",
  "tika-vin09t:710_1": "yo satthuno mahābodhinā vibhūsito,",
  "tika-vin09t:710_2": "tattha vasanti sīlenāti mahāvihāravāsino,",
  "tika-vin09t:710_3": "tesaṃ mahāvihāravāsīnaṃ.",
  "tika-vin09t:710_4": "Vācanāmagganissitanti kathāmagganissitaṃ,",
  "tika-vin09t:710_5": "aṭṭhakathānissitanti attho,",
  "tika-vin09t:710_6": "mahāvihāravāsīnaṃ sīhaḷaṭṭhakathānayaṃ idha nissāyāti vuttaṃ hoti.",
  "tika-vin09t:710_7": "Vaṇṇayissāmīti pavattayissāmi.",
  "tika-vin09t:710_8": "Nāmenāti attano guṇanāmena.",
  "tika-vin09t:710_9": "Kaṅkhāvitaranti etāyāti kaṅkhāvitaraṇī,",
  "tika-vin09t:710_10": "taṃ kaṅkhāvitaraṇiṃ.",
  "tika-vin09t:710_11": "Subhanti atthabyañjanasampannattā sundaraṃ,",
  "tika-vin09t:710_12": "saddalakkhaṇasubhato,",
  "tika-vin09t:710_13": "vinicchayasubhato,",
  "tika-vin09t:710_14": "viññeyyasubhato ca subhaṃ parisuddhaṃ.",
  "tika-vin09t:710_15": "Ettha ca “kaṅkhāvitaraṇatthāyā”ti iminā payojanaṃ dasseti,",
  "tika-vin09t:710_16": "puripuṇṇavinicchaya”nti iminā saṃvaṇṇanāppakāraṃ,",
  "tika-vin09t:710_17": "“mahāvihāravāsīnaṃ vācanāmagganissita”nti iminā saṃvaṇṇanāya nissayavisuddhiṃ nikāyantaraladdhisaṅkaradosavivajjanato,",
  "tika-vin09t:710_18": "“vaṇṇayissāmī”ti iminā attano ajjhāsayaṃ dassetīti daṭṭhabbaṃ.",
  "tika-vin09t:710_19": "“Vattayissāmī”tipi pāṭho.",
  "tika-vin09t:711_0": "Ganthārambhakathāvaṇṇanā niṭṭhitā.",
  "tika-vin09t:712_0": "Nidānavaṇṇanā",
  "tika-vin09t:713_0": "Evaṃ ratanattayapaṇāmādisahitaṃ saññādikaṃ dassetvā idāni “pātimokkhassa vaṇṇanaṃ vaṇṇayissāmī”ti vuttattā pātimokkhaṃ tāva vacanatthato,",
  "tika-vin09t:713_1": "sarūpabhedato,",
  "tika-vin09t:713_2": "ganthabhedato,",
  "tika-vin09t:713_3": "uddesavibhāgato,",
  "tika-vin09t:713_4": "uddesaparicchedato ca vavatthapetvā taduddesakkamenāyaṃ vaṇṇanā bhavissatīti dassetuṃ “tattha pātimokkha”ntiādi āraddhaṃ.",
  "tika-vin09t:714_0": "Tattha tatthāti tasmiṃ gāthāpade.",
  "tika-vin09t:714_1": "Paatimokkhanti pakārato ativiya sīlesu mukhabhūtaṃ.",
  "tika-vin09t:714_2": "Atipamokkhanti tameva padaṃ upasaggabyattayena vadati.",
  "tika-vin09t:714_3": "Atha vā pa ati mokkhanti padacchedo,",
  "tika-vin09t:714_4": "tassa upasaggabyattayenatthamāha “atipamokkha”nti.",
  "tika-vin09t:714_5": "Evaṃ pabhedato padavaṇṇanaṃ katvā saddatthato vadati “atiseṭṭhaṃ atiuttamanti attho”ti.",
  "tika-vin09t:714_6": "Ettha ca sīlapātimokkhaṃ sabbaguṇānaṃ mūlabhāvato seṭṭhaṃ,",
  "tika-vin09t:714_7": "ganthapātimokkhaṃ pana seṭṭhaguṇasahacaraṇato seṭṭhanti veditabbaṃ.",
  "tika-vin09t:714_8": "Uttamanti etthāpi eseva nayo.",
  "tika-vin09t:714_9": "Itīti evaṃ.",
  "tika-vin09t:714_10": "Iminā yathāvuttavacanatthaṃ nidasseti.",
  "tika-vin09t:714_11": "Nidassanattho hi ayaṃ iti-",
  "tika-vin09t:714_12": "saddo “sabbamatthīti kho, kaccāna,",
  "tika-vin09t:714_13": "ayameko anto,",
  "tika-vin09t:714_14": "sabbaṃ natthīti kho, kaccāna,",
  "tika-vin09t:714_15": "ayaṃ dutiyo anto”tiādīsu viya.",
  "tika-vin09t:714_16": "Imināti āsannapaccakkhavacanaṃ iti-",
  "tika-vin09t:714_17": "saddena anantaranidassitassa,",
  "tika-vin09t:714_18": "paṭiggāhakehi ca sotaviññāṇādivīthiyā paṭipannassa vacanatthassa vacanato.",
  "tika-vin09t:714_19": "Atha vā imināti āsannapaccakkhabhāvakaraṇavacanaṃ yathāvuttassa vacanatthassa abhimukhīkaraṇato.",
  "tika-vin09t:714_20": "Vacanatthenāti “atiseṭṭha”nti saddatthena.",
  "tika-vin09t:714_21": "Ekavidhampīti ekakoṭṭhāsampi.",
  "tika-vin09t:714_22": "Sīlaganthabhedato duvidhaṃ hotīti puna sīlaganthasaṅkhātena pabhedena duvidhaṃ hoti,",
  "tika-vin09t:714_23": "sīlapātimokkhaṃ,",
  "tika-vin09t:714_24": "ganthapātimokkhañcāti duvidhaṃ hotīti attho.",
  "tika-vin09t:715_0": "Idāni tadubhayassāpi sutte āgatabhāvaṃ dassetuṃ “tathā hī”tiādi vuttaṃ.",
  "tika-vin09t:715_1": "Tattha pāti rakkhatīti pāti,",
  "tika-vin09t:715_2": "taṃ mokkheti moceti āpāyikādīhi dukkhehīti pātimokkhaṃ,",
  "tika-vin09t:715_3": "saṃvaraṇaṃ saṃvaro,",
  "tika-vin09t:715_4": "kāyavācāhi avītikkamo,",
  "tika-vin09t:715_5": "pātimokkhameva saṃvaro pātimokkhasaṃvaro,",
  "tika-vin09t:715_6": "pātimokkhasaṃvarena saṃvuto samannāgato pātimokkhasaṃvarasaṃvuto.",
  "tika-vin09t:715_7": "Viharatīti vattati.",
  "tika-vin09t:716_0": "Ādimetanti etaṃ sikkhāpadasīlaṃ pubbuppattiatthena ādi. Vuttampi cetaṃ –",
  "tika-vin09t:717_0": "“Tasmātiha tvaṃ, uttiya,",
  "tika-vin09t:717_1": "ādimeva visodhehi kusalesu dhammesu.",
  "tika-vin09t:717_2": "Ko cādi kusalānaṃ dhammānaṃ?",
  "tika-vin09t:717_3": "Sīlañca suvisuddhaṃ,",
  "tika-vin09t:717_4": "diṭṭhi ca ujukā”ti.",
  "tika-vin09t:718_0": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti,",
  "tika-vin09t:718_1": "tato aparabhāge vīthicatukkasiṅghāṭakādiparicchedena vibhajitvā nagaraṃ māpeti,",
  "tika-vin09t:718_2": "yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ raṅgajātaṃ upaneti,",
  "tika-vin09t:718_3": "yathā vā pana cheko cittakāro rūpaṃ likhitukāmo āditova bhittiparikammaṃ karoti,",
  "tika-vin09t:718_4": "tato aparabhāge rūpaṃ samuṭṭhāpeti,",
  "tika-vin09t:718_5": "evameva yogāvacaro āditova sīlaṃ visodhetvā aparabhāge samathavipassanādayo dhamme sacchikaroti.",
  "tika-vin09t:718_6": "Tasmā sīlaṃ “ādī”ti vuttaṃ.",
  "tika-vin09t:718_7": "“Mukhameta”ntiādīni vuttatthāneva.",
  "tika-vin09t:718_8": "Ādisaddena “pātimokkhe ca saṃvaro”tiādipāḷiṃ saṅgaṇhāti.",
  "tika-vin09t:719_0": "Sīlanti cārittavārittavasena duvidhaṃ vinayapiṭakapariyāpannaṃ sikkhāpadasīlaṃ,",
  "tika-vin09t:719_1": "dhammato pana sīlaṃ nāma pāṇātipātādīhi vā viramantassa,",
  "tika-vin09t:719_2": "vattapaṭipattiṃ vā pūrentassa cetanādayo dhammā veditabbā.",
  "tika-vin09t:719_3": "Vuttañhetaṃ paṭisambhidāyaṃ “kiṃ sīlanti cetanā sīlaṃ cetasikaṃ sīlaṃ saṃvaro sīlaṃ avītikkamo sīla”nti",
  "tika-vin09t:719_4": "“ubhayāni kho panassa pātimokkhānī”ti bhikkhubhikkhunīpātimokkhavasena ubhayāni pātimokkhāni,",
  "tika-vin09t:719_5": "dve mātikāti attho.",
  "tika-vin09t:719_6": "Assāti bhikkhunovādakassa.",
  "tika-vin09t:719_7": "Vitthārenāti ubhatovibhaṅgena saddhiṃ.",
  "tika-vin09t:719_8": "Svāgatānīti suṭṭhu āgatāni.",
  "tika-vin09t:719_9": "Ādisaddena “pātimokkhaṃ uddiseyyā”tiādipāḷiṃ saṅgaṇhāti.",
  "tika-vin09t:719_10": "Tatthāti tesu sīlaganthapātimokkhesu.",
  "tika-vin09t:719_11": "Yoti aniyamaniddeso,",
  "tika-vin09t:719_12": "yo koci puggalo.",
  "tika-vin09t:719_13": "Nanti vinayapariyāpannasīlaṃ.",
  "tika-vin09t:719_14": "Rakkhatīti samādiyitvā avikopento pāleti.",
  "tika-vin09t:719_15": "Taṃ “pātī”ti laddhanāmaṃ pātimokkhasīle ṭhitaṃ.",
  "tika-vin09t:719_16": "Mocetīti sahakārikāraṇabhāvato mokkheti.",
  "tika-vin09t:719_17": "Apāye jātaṃ āpāyikaṃ, dukkhaṃ,",
  "tika-vin09t:719_18": "taṃ ādi yesaṃ tāni āpāyikādīni.",
  "tika-vin09t:719_19": "Ādisaddena tadaññaṃ sabbaṃ saṃsāradukkhaṃ saṅgaṇhāti.",
  "tika-vin09t:719_20": "Attānuvādādīhīti attānaṃ anuvādo attānuvādo,",
  "tika-vin09t:719_21": "so ādi yesaṃ tāni attānuvādādīni,",
  "tika-vin09t:719_22": "tehi attānuvādādīhi.",
  "tika-vin09t:719_23": "Ādisaddena parānuvādadaṇḍaduggatibhayāni saṅgaṇhāti.",
  "tika-vin09t:719_24": "Tassa pātimokkhassa jotakattāti tassa sīlapātimokkhassa dīpanattā.",
  "tika-vin09t:719_25": "Ādimhi pana vutto vacanatthoti “atiseṭṭha”ntiādinā ādimhi vutto vacanattho.",
  "tika-vin09t:719_26": "Ubhinnampi sādhāraṇo hoti sīlapātimokkhaṃ sabbaguṇānaṃ mūlabhāvato seṭṭhaṃ,",
  "tika-vin09t:719_27": "ganthapātimokkhaṃ seṭṭhaguṇasahacaraṇato seṭṭhanti.",
  "tika-vin09t:720_0": "Tatthāti tesu sīlapātimokkhaganthapātimokkhesu.",
  "tika-vin09t:720_1": "“Ayaṃ vaṇṇanā”ti vakkhamānavaṇṇanamāha.",
  "tika-vin09t:720_2": "Ganthapātimokkhassa tāva yujjatu,",
  "tika-vin09t:720_3": "kathaṃ sīlapātimokkhassa yujjatīti āha “ganthe hī”tiādi.",
  "tika-vin09t:720_4": "Hīti kāraṇatthe nipāto.",
  "tika-vin09t:720_5": "Tassāti ganthassa.",
  "tika-vin09t:720_6": "Atthoti sīlaṃ.",
  "tika-vin09t:720_7": "Vaṇṇitova hotīti ganthavaṇṇanāmukhena atthasseva vaṇṇanato.",
  "tika-vin09t:720_8": "Idaṃ vuttaṃ hoti –",
  "tika-vin09t:720_9": "yasmā ganthe vaṇṇite tadavinābhāvato tassattho vaṇṇito hoti,",
  "tika-vin09t:720_10": "tasmā sīlapātimokkhassapi yujjatīti.",
  "tika-vin09t:721_0": "Evaṃ sarūpabhedato vavatthapetvā idāni ganthabhedato vavatthapetuṃ “taṃ paneta”ntiādimāha.",
  "tika-vin09t:721_1": "Tatthāti tesu bhikkhupātimokkhabhikkhunīpātimokkhesu dvīsu.",
  "tika-vin09t:721_2": "Uddesā paricchijjanti yehi vakkhamānavacanappabandhehi,",
  "tika-vin09t:721_3": "te uddesaparicchedā, tehi.",
  "tika-vin09t:721_4": "Vavatthitanti asaṅkarato ṭhitaṃ.",
  "tika-vin09t:722_0": "Evaṃ ganthabhedato vavatthapetvā idāni uddesavibhāgato vavatthapetuṃ “tatthā”tiādimāha.",
  "tika-vin09t:722_1": "Uddisīyati sarūpena kathīyati ettha,",
  "tika-vin09t:722_2": "etenāti vā uddeso,",
  "tika-vin09t:722_3": "nidānassa uddesoti nidānuddeso.",
  "tika-vin09t:722_4": "Evaṃ sesesupi.",
  "tika-vin09t:722_5": "Vitthārova uddeso vitthāruddeso.",
  "tika-vin09t:723_0": "Idāni nidānuddesādīnaṃ paricchedadassanatthaṃ “tattha nidānuddeso”tiādi āraddhaṃ.",
  "tika-vin09t:723_1": "Tattha tatthāti tesu pañcasu uddesesu.",
  "tika-vin09t:723_2": "Nidānuddeso uddiṭṭho hotīti sambandho.",
  "tika-vin09t:723_3": "Yaṃ panettha nidānuddesaparicchedaṃ dassentena “suṇātu me, bhante,",
  "tika-vin09t:723_4": "saṅgho…pe…",
  "tika-vin09t:723_5": "āvikatā hissa phāsu hotī”ti idhāgatanidānapāḷiṃ dassetvā tadanantaraṃ uddesakāle vattabbassāpi “uddiṭṭhaṃ",
  "tika-vin09t:723_6": "kho āyasmanto nidāna”nti imassa pāṭhassa yojanaṃ akatvā “tatthāyasmante pucchāmī”tiādinā anusāvanādikameva",
  "tika-vin09t:723_7": "yojetvā dassitaṃ,",
  "tika-vin09t:723_8": "taṃ pana aparipuṇṇanidānapāḷidassanapubbakanidānuddesaparicchedadassanatthaṃ,",
  "tika-vin09t:723_9": "khuddakapeyyālavasena vā pākaṭattā tassa ayojanaṃ katanti veditabbaṃ,",
  "tika-vin09t:723_10": "uddesakāle pana yojetvāva vattabbaṃ.",
  "tika-vin09t:723_11": "Vakkhati hi “taṃ panetaṃ pārājikādīnaṃ avasāne dissati,",
  "tika-vin09t:723_12": "na nidānāvasāne.",
  "tika-vin09t:723_13": "Kiñcāpi na dissati,",
  "tika-vin09t:723_14": "atha kho uddesakāle ‘āvikatā hissa phāsu hotī’ti vatvā ‘uddiṭṭhaṃ kho āyasmanto nidānaṃ,",
  "tika-vin09t:723_15": "tatthāyasmante pucchāmī’tiādinā nayena vattabbamevā”tiādi.",
  "tika-vin09t:723_16": "Avasese sutena sāviteti avasiṭṭhaṃ pārājikuddesādicatukkaṃ “sutā kho panāyasmantehi cattāro pārājikā dhammā…pe…",
  "tika-vin09t:723_17": "avivadamānehi sikkhitabba”nti evaṃ sutavasena sāvite.",
  "tika-vin09t:724_0": "Eteneva nayena sesā tayo pātimokkhuddesaparicchedā veditabbāti dassetuṃ “pārājikuddesādīna”ntiādimāha.",
  "tika-vin09t:724_1": "Pārājikuddesādīnaṃ paricchedā yojetabbāti sambandho.",
  "tika-vin09t:724_2": "Nidānassa ādito paṭṭhāya pārājikādīni osāpetvāti nidānaṃ,",
  "tika-vin09t:724_3": "pārājikañca,",
  "tika-vin09t:724_4": "tadubhayaṃ saṅghādisesañca,",
  "tika-vin09t:724_5": "taṃtikaṃ aniyatañcāti evaṃ yathākkamaṃ uddisitvā pārājikādīni pariyosāpetvā.",
  "tika-vin09t:724_6": "Yojetabbāti “avasese sutena sāvite uddiṭṭho hoti pārājikuddeso”tiādinā yojetabbā.",
  "tika-vin09t:724_7": "Avasesaṃ sutena sāvetabbanti vacanatoti uposathakkhandhake –",
  "tika-vin09t:725_0": "“Pañcime,",
  "tika-vin09t:725_1": "bhikkhave,",
  "tika-vin09t:725_2": "pātimokkhuddesā nidānaṃ uddisitvā avasesaṃ sutena sāvetabbaṃ,",
  "tika-vin09t:725_3": "ayaṃ paṭhamo pātimokkhuddeso.",
  "tika-vin09t:725_4": "Nidānaṃ uddisitvā cattāri pārājikāni uddisitvā avasesaṃ sutena sāvetabbaṃ,",
  "tika-vin09t:725_5": "ayaṃ dutiyo pātimokkhuddeso”tiādīsu –",
  "tika-vin09t:726_0": "Evaṃ vuttattā.",
  "tika-vin09t:726_1": "Yasmiṃ vippakateti yasmiṃ uddese apariyosite.",
  "tika-vin09t:726_2": "Antarāyo uppajjatīti dasasu antarāyesu yo koci antarāyo uppajjati.",
  "tika-vin09t:726_3": "Dasa antarāyā nāma –",
  "tika-vin09t:726_4": "rājantarāyo,",
  "tika-vin09t:726_5": "corantarāyo,",
  "tika-vin09t:726_6": "agyantarāyo,",
  "tika-vin09t:726_7": "udakantarāyo,",
  "tika-vin09t:726_8": "manussantarāyo,",
  "tika-vin09t:726_9": "amanussantarāyo,",
  "tika-vin09t:726_10": "vāḷantarāyo,",
  "tika-vin09t:726_11": "sarīsapantarāyo,",
  "tika-vin09t:726_12": "jīvitantarāyo,",
  "tika-vin09t:726_13": "brahmacariyantarāyoti.",
  "tika-vin09t:726_14": "Tattha sace bhikkhūsu “uposathaṃ karissāmā”ti nisinnesu rājā āgacchati,",
  "tika-vin09t:726_15": "ayaṃ rājantarāyo.",
  "tika-vin09t:726_16": "Corā āgacchanti,",
  "tika-vin09t:726_17": "ayaṃ corantarāyo.",
  "tika-vin09t:726_18": "Davadāho vā āgacchati,",
  "tika-vin09t:726_19": "āvāse vā aggi uṭṭhahati,",
  "tika-vin09t:726_20": "ayaṃ agyantarāyo.",
  "tika-vin09t:726_21": "Megho vā uṭṭhahati,",
  "tika-vin09t:726_22": "ogho vā āgacchati,",
  "tika-vin09t:726_23": "ayaṃ udakantarāyo.",
  "tika-vin09t:726_24": "Bahū manussā āgacchanti,",
  "tika-vin09t:726_25": "ayaṃ manussantarāyo.",
  "tika-vin09t:726_26": "Bhikkhuṃ yakkho gaṇhāti,",
  "tika-vin09t:726_27": "ayaṃ amanussantarāyo.",
  "tika-vin09t:726_28": "Byagghādayo caṇḍamigā āgacchanti,",
  "tika-vin09t:726_29": "ayaṃ vāḷantarāyo.",
  "tika-vin09t:726_30": "Bhikkhuṃ sappādayo ḍaṃsanti,",
  "tika-vin09t:726_31": "ayaṃ sarīsapantarāyo.",
  "tika-vin09t:726_32": "Bhikkhu gilāno vā hoti,",
  "tika-vin09t:726_33": "kālaṃ vā karoti,",
  "tika-vin09t:726_34": "verino vā taṃ māretukāmā gaṇhanti,",
  "tika-vin09t:726_35": "ayaṃ jīvitantarāyo.",
  "tika-vin09t:726_36": "Manussā ekaṃ vā bahū vā bhikkhū brahmacariyā cāvetukāmā gaṇhanti,",
  "tika-vin09t:726_37": "ayaṃ brahmacariyantarāyo.",
  "tika-vin09t:726_38": "Iti yaṃ vuttaṃ “antarāyo uppajjatīti dasasu antarāyesu yo koci antarāyo uppajjatī”ti,",
  "tika-vin09t:726_39": "tassattho pakāsito hotīti.",
  "tika-vin09t:727_0": "Tena saddhinti vippakatuddesena saddhiṃ.",
  "tika-vin09t:727_1": "Avasesaṃ sutena sāvetabbaṃ uddiṭṭhauddesāpekkhattā avasesavacanassa.",
  "tika-vin09t:727_2": "Yathāha “nidānaṃ uddisitvā”tiādi.",
  "tika-vin09t:727_3": "Tenāha “nidānuddese panā”tiādi.",
  "tika-vin09t:727_4": "Sutena sāvetabbaṃ nāma natthi uposathassa antarāyova hotīti adhippāyo.",
  "tika-vin09t:727_5": "Aniyatuddeso parihāyatīti bhikkhunīnaṃ aniyatasikkhāpadapaññattiyā abhāvato.",
  "tika-vin09t:727_6": "Tadabhāvo ca “idameva lakkhaṇaṃ tatthāpi anugata”nti katvāti veditabbaṃ.",
  "tika-vin09t:727_7": "Sesanti avasesuddesaparicchedadassanaṃ.",
  "tika-vin09t:727_8": "Etesaṃ dvinnaṃ pātimokkhānanti sambandho.",
  "tika-vin09t:727_9": "Tāvāti paṭhamaṃ.",
  "tika-vin09t:727_10": "Idanti idāni vattabbaṃ buddhiyaṃ viparivattamānaṃ sāmaññena dasseti,",
  "tika-vin09t:727_11": "idaṃ akkharapadaniyamitaganthitaṃ vacanaṃ vuccati kathīyatīti attho.",
  "tika-vin09t:727_12": "Kiṃ tanti āha,",
  "tika-vin09t:727_13": "“suṇātu metiādīna”ntiādi.",
  "tika-vin09t:728_0": "Tattha suṇātu metiādīnanti “suṇātu me, bhante,",
  "tika-vin09t:728_1": "saṅgho ajjuposatho”tiādīnaṃ bhikkhupātimokkhe āgatānaṃ suttapadānaṃ.",
  "tika-vin09t:728_2": "Atthanicchayanti abhidheyyatthassa ceva adhippāyatthassa ca nicchayanaṃ,",
  "tika-vin09t:728_3": "vavatthāpananti attho.",
  "tika-vin09t:728_4": "Imāya hi aṭṭhakathāya tesaṃ abhidheyyattho ceva adhippāyattho ca anekadhā vavatthāpīyati.",
  "tika-vin09t:728_5": "Atha vā nicchinnoti nicchayo.",
  "tika-vin09t:728_6": "Gaṇṭhiṭṭhānesu khīlamaddanākārena pavattā vimaticchedakathā,",
  "tika-vin09t:728_7": "attho ca nicchayo ca atthanicchayo,",
  "tika-vin09t:728_8": "taṃ atthanicchayaṃ,",
  "tika-vin09t:728_9": "mayā vuccamānaṃ atthañca vinicchayañcāti vuttaṃ hoti.",
  "tika-vin09t:728_10": "Sīlasampannāti samantato pannaṃ pattaṃ puṇṇanti sampannaṃ,",
  "tika-vin09t:728_11": "sīlaṃ sampannametesanti sīlasampannā,",
  "tika-vin09t:728_12": "paripuṇṇasīlāti attho.",
  "tika-vin09t:728_13": "Atha vā sammadeva pannā gatā upāgatāti sampannā,",
  "tika-vin09t:728_14": "sīlena sampannā sīlasampannā,",
  "tika-vin09t:728_15": "pātimokkhasaṃvarena upetāti attho.",
  "tika-vin09t:728_16": "Adhisīlaadhicittaadhipaññāsaṅkhātā tissopi sikkhitabbaṭṭhena sikkhā,",
  "tika-vin09t:728_17": "taṃ kāmentīti sikkhākāmā.",
  "tika-vin09t:728_18": "Suṇantu meti te sabbepi bhikkhavo mama santikā nisāmentu.",
  "tika-vin09t:728_19": "Iminā attano saṃvaṇṇanāya sakkaccaṃ savane niyojeti.",
  "tika-vin09t:728_20": "Sakkaccasavanapaṭibaddhā hi sabbāpi sāsanasampattīti.",
  "tika-vin09t:728_21": "Ettha ca sīlasampannānaṃ sikkhākāmānaṃyeva bhikkhūnaṃ gahaṇaṃ tadaññesaṃ imissā saṃvaṇṇanāya abhājanabhāvato.",
  "tika-vin09t:728_22": "Na hi te vinayaṃ sotabbaṃ,",
  "tika-vin09t:728_23": "paṭipajjitabbañca maññissanti.",
  "tika-vin09t:729_0": "Etthāti etasmiṃ gāthāpade,",
  "tika-vin09t:729_1": "etesaṃ vā gāthāya saṅgahitānaṃ “suṇātu me”tiādīnaṃ padānamantare.",
  "tika-vin09t:729_2": "Savane āṇattivacanaṃ savanāṇattivacanaṃ.",
  "tika-vin09t:729_3": "Kiñcāpi savanāṇattivacanaṃ,",
  "tika-vin09t:729_4": "tathāpi pātimokkhuddesakena evaṃ vattabbanti bhagavatā vuttattā bhagavato āṇatti,",
  "tika-vin09t:729_5": "na uddesakassāti navakatarenāpi idaṃ vattuṃ vaṭṭati saṅghagāravena,",
  "tika-vin09t:729_6": "saṅghabahumānena ca sahitattā sagāravasappatissavacanaṃ.",
  "tika-vin09t:729_7": "Saṅgho hi suppaṭipannatādiguṇavisesayuttattā uttamaṃ gāravappatissavaṭṭhānaṃ.",
  "tika-vin09t:729_8": "Idañca sabbaṃ kena kattha kadā vuttanti āha “sabbameva ceta”ntiādi.",
  "tika-vin09t:729_9": "Pātimokkhuddesaṃ anujānantenāti –",
  "tika-vin09t:730_0": "“Anujānāmi,",
  "tika-vin09t:730_1": "bhikkhave,",
  "tika-vin09t:730_2": "pātimokkhaṃ uddisituṃ,",
  "tika-vin09t:730_3": "evañca pana,",
  "tika-vin09t:730_4": "bhikkhave,",
  "tika-vin09t:730_5": "uddisitabbaṃ,",
  "tika-vin09t:730_6": "byattena bhikkhunā paṭibalena saṅgho ñāpetabbo ‘suṇātu me, bhante,",
  "tika-vin09t:730_7": "saṅgho”’ti –",
  "tika-vin09t:731_0": "Evamādinā anujānantena.",
  "tika-vin09t:731_1": "Rājagaheti evaṃnāmake nagare.",
  "tika-vin09t:731_2": "Tañhi mandhātumahāgovindādīhi pariggahitattā “rājagaha”nti vuccati.",
  "tika-vin09t:731_3": "Taṃ panetaṃ buddhakāle,",
  "tika-vin09t:731_4": "cakkavattikāle ca nagaraṃ hoti,",
  "tika-vin09t:731_5": "sesakāle suññaṃ hoti yakkhapariggahitaṃ,",
  "tika-vin09t:731_6": "tesaṃ vasanaṭṭhānaṃ hutvā tiṭṭhati.",
  "tika-vin09t:731_7": "Tasmāti yasmā idaṃ pātimokkhuddesakena vattabbavacanaṃ, tasmā.",
  "tika-vin09t:731_8": "Kiṃ te ubhopi pātimokkhaṃ uddisanti,",
  "tika-vin09t:731_9": "yenevaṃ vattabbanti āha “saṅghatthero vā hī”tiādi.",
  "tika-vin09t:731_10": "Therādhikanti therādhīnaṃ,",
  "tika-vin09t:731_11": "therāyattaṃ bhavitunti attho.",
  "tika-vin09t:731_12": "“Therādheyya”nti vā pāṭho,",
  "tika-vin09t:731_13": "soyevattho.",
  "tika-vin09t:731_14": "Tatthāti tissaṃ parisāyaṃ.",
  "tika-vin09t:731_15": "Byattoti paññāveyyattiyena samannāgato,",
  "tika-vin09t:731_16": "paguṇamātikoti attho.",
  "tika-vin09t:731_17": "Paṭibaloti vattuṃ samattho,",
  "tika-vin09t:731_18": "abhītoti vuttaṃ hoti.",
  "tika-vin09t:731_19": "Ettha ca kiñcāpi daharassāpi byattassa pātimokkho anuññāto,",
  "tika-vin09t:731_20": "atha kho etthāyaṃ adhippāyo –",
  "tika-vin09t:731_21": "sace therassa pañca vā cattāro vā tayo vā pātimokkhuddesā nāgacchanti,",
  "tika-vin09t:731_22": "dve pana akkhaṇḍā suvisadā vācuggatā honti,",
  "tika-vin09t:731_23": "therāyattova pātimokkho.",
  "tika-vin09t:731_24": "Sace pana ettakampi visadaṃ kātuṃ na sakkoti,",
  "tika-vin09t:731_25": "byattassa bhikkhuno āyattoti.",
  "tika-vin09t:732_0": "Idāni “saṅgho”ti avisesena vuttattā idhādhippetasaṅghaṃ visesetvā dassetuṃ “saṅghoti iminā pana padenā”tiādimāha kiñcāpīti anuggahatthe nipāto,",
  "tika-vin09t:732_1": "tassa yadi nāmāti attho veditabbo.",
  "tika-vin09t:732_2": "Dakkhanti etāya sattā yathādhippetāhi sampattīhi vaḍḍhantīti dakkhiṇā,",
  "tika-vin09t:732_3": "paralokaṃ saddahitvā dātabbaṃ dānaṃ,",
  "tika-vin09t:732_4": "taṃ dakkhiṇaṃ arahati,",
  "tika-vin09t:732_5": "dakkhiṇāya vā hito,",
  "tika-vin09t:732_6": "yasmā naṃ mahapphalakāritāya visodhetīti dakkhiṇeyyo,",
  "tika-vin09t:732_7": "diṭṭhisīlasaṅghātena saṃhatoti saṅgho,",
  "tika-vin09t:732_8": "dakkhiṇeyyo ca so saṅgho cāti dakkhiṇeyyasaṅgho.",
  "tika-vin09t:732_9": "Sammutiyā catuvaggādivinayapaññattiyā siddho saṅgho sammutisaṅgho.",
  "tika-vin09t:732_10": "Avisesenāti “ariyā”ti vā “puthujjanā”ti vā avisesetvā sāmaññena.",
  "tika-vin09t:732_11": "Soti sammutisaṅgho.",
  "tika-vin09t:732_12": "Idhāti imissaṃ uposathañattiyaṃ.",
  "tika-vin09t:732_13": "Adhippeto uposathañattiyā avisesattā.",
  "tika-vin09t:732_14": "Nanu ca sopi pañcavidho hoti,",
  "tika-vin09t:732_15": "tattha katamo idhādhippetoti anuyogaṃ sandhāyāha “so panesā”tiādi.",
  "tika-vin09t:732_16": "Kammavasenāti vinayakammavasena.",
  "tika-vin09t:732_17": "Pañca vidhā pakārā assa sammutisaṅghassāti pañcavidho.",
  "tika-vin09t:732_18": "Tathā hi vidhayuttagatappakārasadde samānatthe vaṇṇayanti.",
  "tika-vin09t:732_19": "Catunnaṃ vaggo samūhoti catuvaggo,",
  "tika-vin09t:732_20": "catuparimāṇayutto vā vaggo catuvaggo.",
  "tika-vin09t:732_21": "Evaṃ pañcavaggādi.",
  "tika-vin09t:733_0": "Idāni yesaṃ kammānaṃ vasenāyaṃ pañcavidho hoti,",
  "tika-vin09t:733_1": "taṃ visesetvā dassetuṃ “tatthā”tiādimāha.",
  "tika-vin09t:733_2": "Tattha tatthāti pañcavidhe saṅghe.",
  "tika-vin09t:733_3": "Majjhimesu janapadesu upasampadakammassa dasavaggakaraṇīyattā vuttaṃ “ṭhapetvā…pe…",
  "tika-vin09t:733_4": "upasampadañcā”ti.",
  "tika-vin09t:733_5": "“Tathā”ti iminā “na kiñci saṅghakammaṃ kātuṃ na vaṭṭatī”ti imamatthaṃ atidisati.",
  "tika-vin09t:733_6": "Yadi evaṃ kimatthaṃ atirekavīsativaggo vuttoti āha “so panā”tiādi.",
  "tika-vin09t:733_7": "Atirekatarenāti catuvaggādikaraṇīyaṃ pañcavaggādinā atirekatarena,",
  "tika-vin09t:733_8": "dasavaggakaraṇīyañca ekādasavaggādinā atirekatarena.",
  "tika-vin09t:733_9": "Dassanatthanti ñāpanatthaṃ.",
  "tika-vin09t:733_10": "Idameva cānena kattabbaṃ kammanti “kammavasena pañcavidho”ti vuttaṃ.",
  "tika-vin09t:733_11": "Kammassāniyame kathametaṃ yujjeyyāti īdisī codanā anavakāsāti daṭṭhabbaṃ.",
  "tika-vin09t:733_12": "Imasmiṃ panattheti uposathe.",
  "tika-vin09t:734_0": "Uposathasaddo panāyaṃ pātimokkhuddesasīlaupavāsapaññattidivasesu vattati.",
  "tika-vin09t:734_1": "Tathā hesa “āyāmāvuso kappina,",
  "tika-vin09t:734_2": "uposathaṃ gamissāmā”tiādīsu timokkhuddese āgato,",
  "tika-vin09t:734_3": "“evaṃ aṭṭhaṅgasamannāgato kho, visākhe,",
  "tika-vin09t:734_4": "uposatho upavuttho”tiādīsu sīle,",
  "tika-vin09t:734_5": "“suddhassa ve sadā phaggu,",
  "tika-vin09t:734_6": "suddhassuposatho sadā”tiādīsu upavāse,",
  "tika-vin09t:734_7": "“uposatho nāma nāgarājā”tiādīsu paññattiyaṃ, “na,",
  "tika-vin09t:734_8": "bhikkhave,",
  "tika-vin09t:734_9": "tadahuposathe sabhikkhukā āvāsā”tiādīsu divase,",
  "tika-vin09t:734_10": "idhāpi divaseyeva vattamāno adhippetoti āha “ajja uposathadivaso”tiādi.",
  "tika-vin09t:734_11": "Upavasanti etthāti uposatho.",
  "tika-vin09t:734_12": "Upavasantīti sīlena vā sabbaso āhārassa abhuñjanasaṅkhātena anasanena vā khīrapānamadhupānādimattena vā upetā hutvā vasantīti attho.",
  "tika-vin09t:735_0": "Sabbesampi vākyānaṃ eva-",
  "tika-vin09t:735_1": "kāratthasahitattā “uposatho”ti etassa “uposatho evā”ti ayamattho labbhatīti āha “etena anuposathadivasaṃ paṭikkhipatī”ti.",
  "tika-vin09t:735_2": "Iminā avadhāraṇena nirākataṃ dasseti,",
  "tika-vin09t:735_3": "atha vā saddantaratthāpohanavasena saddo atthaṃ vadatīti “uposatho”ti etassa “anuposatho na hotī”ti ayamatthoti",
  "tika-vin09t:735_4": "vuttaṃ “etena anuposathadivasaṃ paṭikkhipatī”ti.",
  "tika-vin09t:735_5": "“Esa nayo pannaraso”ti iminā aññaṃ uposathadivasaṃ paṭikkhipatīti etthāpi.",
  "tika-vin09t:735_6": "Etenāti “uposatho”ti etena saddena.",
  "tika-vin09t:735_7": "Pañcadasannaṃ tithīnaṃ pūraṇavasena pannaraso.",
  "tika-vin09t:735_8": "Pannarasoti iminā aññaṃ uposathadivasaṃ paṭikkhipatī”ti saṃkhittena vuttamatthaṃ vitthārato dassetuṃ “divasavasena hī”tiādimāha.",
  "tika-vin09t:735_9": "Catuddasiyaṃ niyutto cātuddasiko.",
  "tika-vin09t:735_10": "Evaṃ pannarasiko.",
  "tika-vin09t:735_11": "Sāmaggiuposatho nāma saṅghasāmaggikatadivase kātabbauposatho.",
  "tika-vin09t:735_12": "Hemantagimhavassānānaṃ tiṇṇaṃ utūnanti ettha hemantautu nāma aparakattikassa kāḷapakkhapāṭipadato paṭṭhāya phaggunapuṇṇamapariyosānā cattāro māsā,",
  "tika-vin09t:735_13": "gimhautu nāma phaggunassa kālapakkhapāṭipadato paṭṭhāya āsāḷhapuṇṇamapariyosānā cattāro māsā,",
  "tika-vin09t:735_14": "vassānautu nāma āsāḷhassa kāḷapakkhapāṭipadato paṭṭhāya aparakattikapuṇṇamapariyosānā cattāro māsā.",
  "tika-vin09t:735_15": "Tatiyasattamapakkhesu dve dve katvā cha cātuddasikāti hemantassa utuno tatiye ca sattame ca pakkhe dve cātuddasikā,",
  "tika-vin09t:735_16": "evamitaresaṃ utūnanti cha cātuddasikā.",
  "tika-vin09t:735_17": "Sesā pannarasikāti sesā aṭṭhārasa pannarasikā.",
  "tika-vin09t:735_18": "Honti cettha –",
  "tika-vin09t:736_0": "“Kattikassa ca kāḷamhā, yāva phaggunapuṇṇamā;",
  "tika-vin09t:737_0": "‘Hemantakālo’ti viññeyyo, aṭṭha honti uposathā.",
  "tika-vin09t:738_0": "“Phaggunassa ca kāḷamhā, yāva āsāḷhapuṇṇamā;",
  "tika-vin09t:739_0": "‘Gimhakālo’ti viññeyyo, aṭṭha honti uposathā.",
  "tika-vin09t:740_0": "“Āsāḷhassa ca kāḷamhā, yāva kattikapuṇṇamā;",
  "tika-vin09t:741_0": "‘Vassakālo’ti viññeyyo, aṭṭha honti uposathā.",
  "tika-vin09t:742_0": "“Utūnaṃ pana tiṇṇannaṃ, pakkhe tatiyasattame;",
  "tika-vin09t:743_0": "‘Cātuddaso’ti pātimokkhaṃ, uddisanti nayaññuno”ti.",
  "tika-vin09t:744_0": "Pakatiyā nabahutarāvāsikādipaccayena kātabbaṃ pakaticārittaṃ.",
  "tika-vin09t:744_1": "Bahutarāvāsikādipaccaye pana sati aññasmiṃ cātuddasepi kātuṃ vaṭṭati.",
  "tika-vin09t:744_2": "Tenāha “saki”ntiādi.",
  "tika-vin09t:744_3": "Sakinti ekasmiṃ vāre.",
  "tika-vin09t:744_4": "Āvāsikānaṃ anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,",
  "tika-vin09t:744_5": "na paṭikkositabbaṃ.",
  "tika-vin09t:744_6": "Ādisaddena “āvāsikehi āgantukānaṃ anuvattitabba”nti vacanaṃ,",
  "tika-vin09t:744_7": "“anujānāmi,",
  "tika-vin09t:744_8": "bhikkhave,",
  "tika-vin09t:744_9": "tehi bhikkhūhi dve tayo uposathe cātuddasike kātuṃ,",
  "tika-vin09t:744_10": "kathaṃ mayaṃ tehi bhikkhūhi paṭhamataraṃ pavāreyyāmā”ti vacanañca saṅgaṇhāti.",
  "tika-vin09t:744_11": "Ettha ca paṭhamasuttassa ekekassa utuno tatiyasattamapakkhassa cātuddase vā avasesassa pannarase vā sakiṃ",
  "tika-vin09t:744_12": "pātimokkhaṃ uddisitabbanti pakaticārittavasenapi atthasambhavato “āgantukehī”tiādīni suttāni dassitānīti",
  "tika-vin09t:744_13": "veditabbaṃ.",
  "tika-vin09t:744_14": "Tathārūpapaccaye satīti aññasmimpi cātuddasike uposathaṃ kātuṃ anurūpe “āvāsikā bahutarā hontī”ti evamādike paccaye sati.",
  "tika-vin09t:744_15": "Aññasmimpi cātuddaseti tiṇṇaṃ utūnaṃ tatiyasattamapakkhacātuddasato aññasmiṃ cātuddase.",
  "tika-vin09t:745_0": "Na kevalaṃ uposathadivasāva hontīti āha “purimavassaṃvuṭṭhānaṃ panā”tiādi.",
  "tika-vin09t:745_1": "Mā iti cando vuccati tassa gatiyā divasassa minitabbato,",
  "tika-vin09t:745_2": "so ettha sabbakalāpāripūriyā puṇṇoti puṇṇamā,",
  "tika-vin09t:745_3": "pubbakattikāya puṇṇamā pubbakattikapuṇṇamā,",
  "tika-vin09t:745_4": "assayujapuṇṇamā.",
  "tika-vin09t:745_5": "Sā hi pacchimakattikaṃ nivattetuṃ evaṃ vuttā.",
  "tika-vin09t:745_6": "Tesaṃyevāti purimavassaṃvuṭṭhānaṃyeva.",
  "tika-vin09t:745_7": "Bhaṇḍanakārakehīti kalahakārakehi.",
  "tika-vin09t:745_8": "Paccukkaḍḍhantīti ukkaḍḍhanti.",
  "tika-vin09t:745_9": "Bhaṇḍanakārakehi anuvādavasena assayujapuṇṇamādiṃ pariccajantā pavāraṇaṃ kāḷapakkhaṃ,",
  "tika-vin09t:745_10": "juṇhapakkhanti uddhaṃ kaḍḍhantīti attho.",
  "tika-vin09t:745_11": "“Suṇantu me āyasmanto āvāsikā,",
  "tika-vin09t:745_12": "yadāyasmantānaṃ pattakallaṃ,",
  "tika-vin09t:745_13": "idāni uposathaṃ kareyyāma,",
  "tika-vin09t:745_14": "pātimokkhaṃ uddiseyyāma,",
  "tika-vin09t:745_15": "āgame kāḷe pavāreyyāmā”ti “suṇantu me āyasmanto āvāsikā,",
  "tika-vin09t:745_16": "yadāyasmantānaṃ pattakallaṃ,",
  "tika-vin09t:745_17": "idāni uposathaṃ kareyyāma,",
  "tika-vin09t:745_18": "pātimokkhaṃ uddiseyyāma,",
  "tika-vin09t:745_19": "āgame juṇhe pavāreyyāmā”ti ca evaṃ ñattiyā pavāraṇaṃ ukkaḍḍhantīti vuttaṃ hoti.",
  "tika-vin09t:746_0": "Athāti anantaratthe nipāto.",
  "tika-vin09t:746_1": "Catuddasannaṃ pūraṇo cātuddaso, divaso.",
  "tika-vin09t:746_2": "Yaṃ sandhāya “āgame juṇhe pavāreyyāmā”ti ñattiṃ ṭhapayiṃsu,",
  "tika-vin09t:746_3": "tasmiṃ pana āgame juṇhe komudiyā cātumāsiniyā avassaṃ pavāretabbaṃ.",
  "tika-vin09t:746_4": "Na hi taṃ atikkamitvā pavāretuṃ labbhati.",
  "tika-vin09t:746_5": "Vuttañhetaṃ –",
  "tika-vin09t:747_0": "“Te ce,",
  "tika-vin09t:747_1": "bhikkhave,",
  "tika-vin09t:747_2": "bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā tampi juṇhaṃ anuvaseyyuṃ, tehi,",
  "tika-vin09t:747_3": "bhikkhave,",
  "tika-vin09t:747_4": "bhikkhūhi sabbeheva āgame juṇhe komudiyā cātumāsiniyā akāmā pavāretabba”nti.",
  "tika-vin09t:748_0": "Tenevāha “pacchimavassaṃvuṭṭhānañca pacchimakattikapuṇṇamā evā”ti.",
  "tika-vin09t:748_1": "Yadi hi taṃ atikkamitvā pavāreyya,",
  "tika-vin09t:748_2": "dukkaṭāpattiṃ āpajjeyya.",
  "tika-vin09t:748_3": "Vuttañhetaṃ “na ca,",
  "tika-vin09t:748_4": "bhikkhave,",
  "tika-vin09t:748_5": "apavāraṇāya pavāretabbaṃ aññatra saṅghasāmaggiyā”ti.",
  "tika-vin09t:748_6": "Visuddhipavāraṇāyogato pavāraṇādivasā.",
  "tika-vin09t:748_7": "Pisaddena na kevalaṃ pavāraṇādivasāyeva,",
  "tika-vin09t:748_8": "atha kho uposathadivasāpi hontīti dasseti.",
  "tika-vin09t:748_9": "Idāni yo so sāmaggiuposathadivaso vutto,",
  "tika-vin09t:748_10": "tañca tappasaṅgena sāmaggipavāraṇādivasañca dassento “yadā panā”tiādimāha.",
  "tika-vin09t:748_11": "Osārite tasmiṃ bhikkhusminti ukkhittake bhikkhusmiṃ osārite,",
  "tika-vin09t:748_12": "taṃ gahetvā sīmaṃ gantvā āpattiṃ desāpetvā kammavācāya kammappaṭippassaddhivasena pavesiteti vuttaṃ hoti.",
  "tika-vin09t:748_13": "Tassa vatthussāti tassa adhikaraṇassa.",
  "tika-vin09t:748_14": "Tadā ṭhapetvā…pe…",
  "tika-vin09t:748_15": "uposathadivaso nāma hotīti sambandho.",
  "tika-vin09t:748_16": "Kiṃ kāraṇanti āha “tāvadevā”tiādi.",
  "tika-vin09t:748_17": "Tattha tāvadevāti taṃ divasameva.",
  "tika-vin09t:748_18": "Vacanatoti kosambakakkhandhake vuttattā.",
  "tika-vin09t:748_19": "Yattha pana pattacīvarādīnaṃ atthāya appamattakena kāraṇena vivadantā uposathaṃ vā pavāraṇaṃ vā ṭhapenti,",
  "tika-vin09t:748_20": "tattha tasmiṃ adhikaraṇe vinicchite “samaggā jātamhā”ti antarā sāmaggiuposathaṃ kātuṃ na labhanti.",
  "tika-vin09t:748_21": "Karontehi anuposathe uposatho kato nāma hoti.",
  "tika-vin09t:748_22": "Kattikamāsabbhantareti ettha kattikamāso nāma pubbakattikamāsassa kāḷapakkhapāṭipadato paṭṭhāya yāva aparakattikapuṇṇamā,",
  "tika-vin09t:748_23": "tāva ekūnatiṃsarattidivo,",
  "tika-vin09t:748_24": "tassabbhantare,",
  "tika-vin09t:748_25": "tato pacchā vā pana pure vā na vaṭṭati.",
  "tika-vin09t:748_26": "Ayameva yo koci divasoyeva.",
  "tika-vin09t:748_27": "Idhāpi kosambakakkhandhake sāmaggiyā sadisāva sāmaggī veditabbā.",
  "tika-vin09t:748_28": "Ye pana kismiñcideva appamattake pavāraṇaṃ ṭhapetvā samaggā honti,",
  "tika-vin09t:748_29": "tehi pavāraṇāyameva pavāraṇā kātabbā,",
  "tika-vin09t:748_30": "tāvadeva na kātabbā.",
  "tika-vin09t:748_31": "Karontehi appavāraṇāya pavāraṇā katā hoti.",
  "tika-vin09t:748_32": "Na kātabboyevāti niyamena yadi karoti,",
  "tika-vin09t:748_33": "dukkaṭanti dasseti.",
  "tika-vin09t:748_34": "Tattha hi uposathakaraṇe dukkaṭaṃ.",
  "tika-vin09t:748_35": "Vuttañhetaṃ “na,",
  "tika-vin09t:748_36": "bhikkhave,",
  "tika-vin09t:748_37": "anuposathe uposatho kātabbo aññatra saṅghasāmaggiyā”ti.",
  "tika-vin09t:749_0": "“Pattakālameva pattakalla”nti iminā sakatthe bhāvappaccayoti dasseti.",
  "tika-vin09t:749_1": "Nāsatīti anvayato vuttameva byatirekato daḷhaṃ karoti.",
  "tika-vin09t:750_0": "Anurūpāti arahā anucchavikā,",
  "tika-vin09t:750_1": "sāminoti vuttaṃ hoti.",
  "tika-vin09t:750_2": "Sabbantimenāti sabbaheṭṭhimena cattāro,",
  "tika-vin09t:750_3": "na tehi vinā taṃ uposathakammaṃ karīyati,",
  "tika-vin09t:750_4": "na tesaṃ chando vā pārisuddhi vā eti.",
  "tika-vin09t:750_5": "Avasesā pana sacepi sahassamattā honti,",
  "tika-vin09t:750_6": "sace samānasaṃvāsakā,",
  "tika-vin09t:750_7": "sabbe chandārahāva honti,",
  "tika-vin09t:750_8": "chandapārisuddhiṃ datvā āgacchantu vā, mā vā,",
  "tika-vin09t:750_9": "kammaṃ na kuppati.",
  "tika-vin09t:750_10": "Pakatattāti anukkhittā,",
  "tika-vin09t:750_11": "pārājikaṃ anajjhāpannā ca.",
  "tika-vin09t:750_12": "Hatthapāso nāma diyaḍḍhahatthappamāṇo.",
  "tika-vin09t:751_0": "Sīmā ca nāmesā katamā,",
  "tika-vin09t:751_1": "yattha hatthapāsaṃ avijahitvā ṭhitā kammappattā nāma hontīti anuyogaṃ sandhāya sīmaṃ dassento vibhāgavantānaṃ",
  "tika-vin09t:751_2": "sabhāvavibhāvanaṃ vibhāgadassanamukheneva hotīti “sīmā ca nāmesā”tiādimāha.",
  "tika-vin09t:751_3": "Sambhindantenāti missīkarontena.",
  "tika-vin09t:751_4": "Ajjhottharantenāti maddantena,",
  "tika-vin09t:751_5": "anto karontenāti vuttaṃ hoti.",
  "tika-vin09t:751_6": "Imā vipattisīmāyo nāmāti sambandho.",
  "tika-vin09t:751_7": "Kasmā vipattisīmāyo nāmāti āha “ekādasahī”tiādi.",
  "tika-vin09t:751_8": "Ākārehīti kāraṇehi.",
  "tika-vin09t:751_9": "Vacanatoti kammavagge kathitattā.",
  "tika-vin09t:751_10": "Saṅghakammaṃ nāmetaṃ vīsativaggakaraṇīyaparamanti āha “yattha ekavīsati bhikkhū nisīdituṃ na sakkontī”ti.",
  "tika-vin09t:751_11": "Yassaṃ sīmāyaṃ heṭṭhimaparicchedena kammārahena saddhiṃ ekavīsati bhikkhū parimaṇḍalākārena nisīdituṃ na sakkonti,",
  "tika-vin09t:751_12": "ayaṃ atikhuddakā nāmāti attho.",
  "tika-vin09t:751_13": "Evarūpā ca sīmā sammatāpi asammatā,",
  "tika-vin09t:751_14": "gāmakhettasadisāva hoti,",
  "tika-vin09t:751_15": "tattha kataṃ kammaṃ kuppati.",
  "tika-vin09t:751_16": "Esa nayo sesasīmāsupi.",
  "tika-vin09t:752_0": "Sammatāti baddhā,",
  "tika-vin09t:752_1": "vācitakammavācāti attho.",
  "tika-vin09t:752_2": "Kammavācāya vācanameva hi bandhanaṃ nāma.",
  "tika-vin09t:752_3": "Nimittaṃ na upagacchatīti animittupago,",
  "tika-vin09t:752_4": "taṃ animittupagaṃ,",
  "tika-vin09t:752_5": "animittārahanti vuttaṃ hoti.",
  "tika-vin09t:752_6": "Tacasārarukkho nāma tālanāḷikerādikā.",
  "tika-vin09t:752_7": "Paṃsupuñjavālukāpuñjānanti paṃsurāsivālukārāsīnaṃ majjhe.",
  "tika-vin09t:752_8": "Niddhāraṇe cetaṃ sāmivacanaṃ.",
  "tika-vin09t:752_9": "Potthakesu pana katthaci “paṃsupuñjaṃ vā vālukāpuñjaṃ vā aññatara”nti pāṭho dissati,",
  "tika-vin09t:752_10": "so pana apāṭho.",
  "tika-vin09t:752_11": "Na hi so “aññatara”nti iminā yujjatīti.",
  "tika-vin09t:752_12": "Antarāti nimittupaganimittānamantarā.",
  "tika-vin09t:752_13": "Ettha ca yā tīhi nimittehi bajjhamānā animittupagesu tacasārarukkhādīsu aññataraṃ antarā ekaṃ nimittaṃ katvā sammatā,",
  "tika-vin09t:752_14": "sā khaṇḍanimittā nāma hoti.",
  "tika-vin09t:752_15": "Yā pana catupañcanimittādīhi bajjhamānā imesu tacasārarukkhādīsu aññataraṃ antarā ekaṃ nimittaṃ katvā sammatā,",
  "tika-vin09t:752_16": "sā khaṇḍanimittā nāma na hotīti viññāyati nimittupagānaṃ nimittānaṃ tiṇṇaṃ sabbhāvato.",
  "tika-vin09t:752_17": "Aṭṭhakathāsu pana avisesena vuttaṃ,",
  "tika-vin09t:752_18": "tasmā upaparikkhitvā gahetabbaṃ.",
  "tika-vin09t:752_19": "Sabbena sabbanti sabbappakārena.",
  "tika-vin09t:752_20": "Nimittānaṃ bahi ṭhitena sammatāti tesaṃ bahi ṭhitena vācitakammavācā.",
  "tika-vin09t:752_21": "Nimittāni pana anto ca bahi ca ṭhatvā kittetuṃ vaṭṭanti.",
  "tika-vin09t:753_0": "Evaṃ sammatāpīti nimittāni kittetvā kammavācāya sammatāpi.",
  "tika-vin09t:753_1": "Imassa “asammatāva hotī”ti iminā sambandho. Sabbā,",
  "tika-vin09t:753_2": "bhikkhave,",
  "tika-vin09t:753_3": "nadī asīmāti yā kāci nadīlakkhaṇappattā nadī nimittāni kittetvā “etaṃ baddhasīmaṃ karomā”ti katāpi asīmā,",
  "tika-vin09t:753_4": "baddhasīmā na hotīti attho.",
  "tika-vin09t:753_5": "Attano sabhāvena pana sā baddhasīmāsadisā.",
  "tika-vin09t:753_6": "Sabbattha saṅghakammaṃ kātuṃ vaṭṭati.",
  "tika-vin09t:753_7": "Samuddajātassaresupi eseva nayo.",
  "tika-vin09t:753_8": "“Saṃsaṭṭhaviṭapā”ti iminā aññamaññassa āsannataṃ dīpeti.",
  "tika-vin09t:753_9": "Baddhā hotīti pacchimadisābhāge sīmaṃ sandhāya vuttaṃ.",
  "tika-vin09t:753_10": "Tassā padesanti tassā ekadesaṃ.",
  "tika-vin09t:753_11": "Yattha ṭhatvā bhikkhūhi kammaṃ kātuṃ sakkā hoti,",
  "tika-vin09t:753_12": "tādisaṃ ekadesanti vuttaṃ hoti.",
  "tika-vin09t:753_13": "Yattha pana ṭhitehi kammaṃ kātuṃ na sakkā,",
  "tika-vin09t:753_14": "tādisaṃ padesaṃ anto karitvā bandhantā sīmāya sīmaṃ sambhindanti nāma,",
  "tika-vin09t:753_15": "na tu ajjhottharanti nāmāti gahetabbaṃ.",
  "tika-vin09t:753_16": "Gaṇṭhipadesu pana “sambhindanaṃ paresaṃ sīmāya ekaṃ vā dve vā nimitte kittetvā lekhāmattaṃ gahetvā bandhanaṃ.",
  "tika-vin09t:753_17": "Ajjhottharaṇaṃ nāma paresaṃ sīmāya nimitte kittetvā taṃ sakalaṃ vā tassekadesaṃ vā anto karontena tassā",
  "tika-vin09t:753_18": "bahi ekissaṃ dvīsu vā disāsu nimitte kittetvā bandhana”nti vuttaṃ.",
  "tika-vin09t:754_0": "Pabbatādīnaṃ nimittānaṃ sampadā nimittasampatti.",
  "tika-vin09t:754_1": "Pabbatova nimittaṃ pabbatanimittaṃ.",
  "tika-vin09t:754_2": "Evaṃ sesesupi.",
  "tika-vin09t:754_3": "Evaṃ vuttesūti uposathakkhandhake sīmāsammutiyaṃ vuttesu.",
  "tika-vin09t:754_4": "Imehi ca pana aṭṭhahi nimittehi asammissehipi aññamaññamissehipi sīmaṃ sammannituṃ vaṭṭati.",
  "tika-vin09t:754_5": "Tenāha “tasmiṃ tasmiṃ disābhāge yathāladdhāni nimittupagāni nimittānī”ti. Ekena,",
  "tika-vin09t:754_6": "pana dvīhi vā nimittehi sammannituṃ na vaṭṭati,",
  "tika-vin09t:754_7": "tīṇi pana ādiṃ katvā vuttappakārānaṃ nimittānaṃ satenāpi vaṭṭati.",
  "tika-vin09t:754_8": "“Puratthimāya disāya kiṃ nimitta”nti vinayadharena pucchitabbaṃ, “pabbato,",
  "tika-vin09t:754_9": "bhante”ti vutte puna vinayadhareneva “eso pabbato nimitta”nti evaṃ nimittaṃ kittetabbaṃ.",
  "tika-vin09t:754_10": "“Etaṃ pabbataṃ nimittaṃ karoma,",
  "tika-vin09t:754_11": "nimittaṃ karissāma,",
  "tika-vin09t:754_12": "nimittaṃ kato,",
  "tika-vin09t:754_13": "nimittaṃ hotu,",
  "tika-vin09t:754_14": "hoti bhavissatī”ti evaṃ pana kittetuṃ na vaṭṭati.",
  "tika-vin09t:754_15": "Pāsāṇādīsupi eseva nayo.",
  "tika-vin09t:754_16": "Tenāha “puratthimāya disāya kiṃ nimitta”ntiādi. “Pabbato, bhante, udakaṃ,",
  "tika-vin09t:754_17": "bhante”ti evaṃ pana upasampanno vā ācikkhatu,",
  "tika-vin09t:754_18": "anupasampanno vā,",
  "tika-vin09t:754_19": "vaṭṭatiyeva.",
  "tika-vin09t:754_20": "Ādisaddena “puratthimāya anudisāya kiṃ nimittaṃ? Pāsāṇo, bhante,",
  "tika-vin09t:754_21": "eso pāsāṇo nimittaṃ.",
  "tika-vin09t:754_22": "Dakkhiṇāya disāya,",
  "tika-vin09t:754_23": "dakkhiṇāya anudisāya,",
  "tika-vin09t:754_24": "pacchimāya disāya,",
  "tika-vin09t:754_25": "pacchimāya anudisāya,",
  "tika-vin09t:754_26": "uttarāya disāya,",
  "tika-vin09t:754_27": "uttarāya anudisāya kiṃ nimittaṃ? Udakaṃ, bhante,",
  "tika-vin09t:754_28": "etaṃ udakaṃ nimitta”nti idaṃ saṅgaṇhāti.",
  "tika-vin09t:754_29": "Ettha pana aṭṭhatvā puna “puratthimāya disāya kiṃ nimittaṃ? Pabbato, bhante,",
  "tika-vin09t:754_30": "eso pabbato nimitta”nti evaṃ paṭhamaṃ kittitanimittaṃ kittetvāva ṭhapetabbaṃ.",
  "tika-vin09t:754_31": "Evañhi nimittena nimittaṃ ghaṭitaṃ hoti.",
  "tika-vin09t:754_32": "Sammā kittetvāti aññamaññanāmavipariyāyena,",
  "tika-vin09t:754_33": "animittānaṃ nāmena ca akittetvā yathāvutteneva nayena kittetvā.",
  "tika-vin09t:754_34": "Sammatāti “suṇātu me,",
  "tika-vin09t:754_35": "bhante”tiādinā nayena uposathakkhandhake vuttāya parisuddhāya ñattidutiyakammavācāya baddhā.",
  "tika-vin09t:754_36": "Tattha nimittāni sakiṃ kittitānipi kittitāneva honti.",
  "tika-vin09t:754_37": "Andhakaṭṭhakathāyaṃ pana tikkhattuṃ sīmamaṇḍalaṃ sambandhantena nimittaṃ kittetabba”nti vuttaṃ.",
  "tika-vin09t:755_0": "Tatrāti tesu aṭṭhasu nimittesu.",
  "tika-vin09t:755_1": "Nimittupagatāti nimittayogyatā.",
  "tika-vin09t:755_2": "“Hatthippamāṇato paṭṭhāyā”ti vacanato hatthippamāṇopi nimittupagoyeva.",
  "tika-vin09t:755_3": "Hatthī pana sattaratano vā aḍḍhaṭṭharatano vā.",
  "tika-vin09t:755_4": "Tato omakataroti tato hatthippamāṇato khuddakataro.",
  "tika-vin09t:755_5": "Sace catūsu disāsu cattāro vā tīsu vā tayo pabbatā honti, catūhi,",
  "tika-vin09t:755_6": "tīhi vā pabbatanimitteheva sammannitumpi vaṭṭati,",
  "tika-vin09t:755_7": "dvīhi pana nimittehi,",
  "tika-vin09t:755_8": "ekena vā sammannituṃ na vaṭṭati.",
  "tika-vin09t:755_9": "Ito paresu pāsāṇanimittādīsupi eseva nayo.",
  "tika-vin09t:755_10": "Tasmā pabbatanimittaṃ karontena pucchitabbaṃ “ekābaddho,",
  "tika-vin09t:755_11": "na ekābaddho”ti.",
  "tika-vin09t:755_12": "Sace ekābaddho hoti,",
  "tika-vin09t:755_13": "na kātabbo.",
  "tika-vin09t:755_14": "Tañhi catūsu vā aṭṭhasu vā disāsu kittentenāpi ekameva nimittaṃ kittitaṃ hoti.",
  "tika-vin09t:755_15": "Tasmā yo evaṃ cakkasaṇṭhānena vihāraṃ parikkhipitvā ṭhito pabbato,",
  "tika-vin09t:755_16": "taṃ ekadisāya kittetvā aññāsu disāsu taṃ bahiddhā katvā anto aññāni nimittāni kittetabbāni.",
  "tika-vin09t:755_17": "Sace pabbatassa tatiyabhāgaṃ vā upaḍḍhaṃ vā antosīmāya kattukāmā honti,",
  "tika-vin09t:755_18": "pabbataṃ akittetvā yattakaṃ padesaṃ anto kattukāmā,",
  "tika-vin09t:755_19": "tassa parato tasmiṃyeva pabbate jātarukkhavammikādīsu aññataraṃ nimittaṃ kittetabbaṃ.",
  "tika-vin09t:755_20": "Sace yojanadviyojanappamāṇaṃ sabbaṃ pabbataṃ anto kattukāmā honti,",
  "tika-vin09t:755_21": "pabbatassa parato bhūmiyaṃ jātarukkhavammikādīni nimittāni kittetabbāni.",
  "tika-vin09t:756_0": "Saṅkhaṃ gacchatīti gaṇanaṃ vohāraṃ gacchatīti attho.",
  "tika-vin09t:756_1": "Dvattiṃsapalaguḷapiṇḍaparimāṇoti thūlatāya,",
  "tika-vin09t:756_2": "na tulagaṇanāya.",
  "tika-vin09t:756_3": "Tattha “ekapalaṃ nāma dasakalañja”nti vadanti.",
  "tika-vin09t:756_4": "Iṭṭhakā mahantāpi na vaṭṭati.",
  "tika-vin09t:756_5": "Tathā animittupagapāsāṇānaṃ rāsi,",
  "tika-vin09t:756_6": "pageva paṃsuvālukārāsi.",
  "tika-vin09t:756_7": "Bhūmisamo khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā hoti,",
  "tika-vin09t:756_8": "sopi pamāṇūpago ce, vaṭṭati.",
  "tika-vin09t:756_9": "“Piṭṭhipāsāṇo pana atimahantopi pāsāṇasaṅkhameva gacchatīti āha “piṭṭhipāsāṇo panā”tiādi.",
  "tika-vin09t:756_10": "Tasmā sace mahato piṭṭhipāsāṇassa ekaṃ padesaṃ antosīmāyaṃ kattukāmā honti,",
  "tika-vin09t:756_11": "taṃ akittetvā tassupari añño pāsāṇo kittetabbo.",
  "tika-vin09t:756_12": "Sace piṭṭhipāsāṇupari vihāraṃ karonti,",
  "tika-vin09t:756_13": "vihāramajjhena ca piṭṭhipāsāṇo vinivijjhitvā gacchati,",
  "tika-vin09t:756_14": "evarūpo piṭṭhipāsāṇo na vaṭṭati.",
  "tika-vin09t:756_15": "Sace hi taṃ kittenti,",
  "tika-vin09t:756_16": "nimittassupari vihāro hoti,",
  "tika-vin09t:756_17": "nimittañca nāma bahisīmāyaṃ hoti,",
  "tika-vin09t:756_18": "vihāropi bahisīmāyaṃ āpajjati.",
  "tika-vin09t:756_19": "Vihāraṃ parikkhipitvā ṭhitapiṭṭhipāsāṇo pana ekattha kittetvā aññattha na kittetabbo.",
  "tika-vin09t:757_0": "Vananimitte tiṇavanaṃ vā tacasārarukkhavanaṃ vā na vaṭṭatīti āha “antosārehī”tiādi.",
  "tika-vin09t:757_1": "Antosārā nāma ambajambupanasādayo.",
  "tika-vin09t:757_2": "Antosāramissakehīti anto sāro yesaṃ te antosārā,",
  "tika-vin09t:757_3": "tehi missakā antosāramissakā, tehi.",
  "tika-vin09t:757_4": "Catupañcarukkhamattampīti heṭṭhimaparicchedanāha.",
  "tika-vin09t:757_5": "Ukkaṃsato pana yojanasatikampi vanaṃ vaṭṭati.",
  "tika-vin09t:757_6": "Ettha pana caturukkhamattañce,",
  "tika-vin09t:757_7": "tayo sārato,",
  "tika-vin09t:757_8": "eko asārato.",
  "tika-vin09t:757_9": "Pañcarukkhamattañce,",
  "tika-vin09t:757_10": "tayo sārato,",
  "tika-vin09t:757_11": "dve asāratoti gahetabbaṃ.",
  "tika-vin09t:757_12": "Sace pana vanamajjhe vihāraṃ karonti,",
  "tika-vin09t:757_13": "taṃ vanaṃ na kittetabbaṃ.",
  "tika-vin09t:757_14": "Ekadesaṃ antosīmāyaṃ kattukāmehipi vanaṃ akittetvā tattha rukkhapāsāṇādayo kittetabbā,",
  "tika-vin09t:757_15": "vihāraṃ parikkhipitvā ṭhitavanaṃ ekattha kittetvā aññattha na kittetabbaṃ.",
  "tika-vin09t:758_0": "Rukkhanimittepi tacasārarukkho na vaṭṭatīti āha “antosāro”ti.",
  "tika-vin09t:758_1": "“Bhūmiyaṃ patiṭṭhito”ti iminā kuṭasarāvādīsu ṭhitaṃ paṭikkhipati.",
  "tika-vin09t:758_2": "Tato apanetvā pana taṅkhaṇampi bhūmiyaṃ ropetvā koṭṭhakaṃ katvā udakaṃ āsiñcitvā kittetuṃ vaṭṭati,",
  "tika-vin09t:758_3": "navamūlasākhāniggamanaṃ akāraṇaṃ.",
  "tika-vin09t:758_4": "Khandhaṃ chinditvā ropite pana etaṃ yujjati.",
  "tika-vin09t:758_5": "Sūcidaṇḍakappamāṇoti “sīhaḷadīpe lekhanadaṇḍappamāṇo”ti vadanti,",
  "tika-vin09t:758_6": "so ca kaniṭṭhaṅguliparimāṇoti daṭṭhabbo.",
  "tika-vin09t:758_7": "Idaṃ pana rukkhanimittaṃ kittentena “rukkho”tipi,",
  "tika-vin09t:758_8": "“sākarukkho,",
  "tika-vin09t:758_9": "sālarukkho”tipi vattuṃ vaṭṭati.",
  "tika-vin09t:758_10": "Ekābaddhaṃ pana suppatiṭṭhitanigrodhasadisaṃ rukkhaṃ ekattha kittetvā aññattha kittetuṃ na vaṭṭati.",
  "tika-vin09t:759_0": "Magganimitte araññakhettanadītaḷākamaggādayo na vaṭṭantīti āha “jaṅghamaggo vā hotū”tiādi.",
  "tika-vin09t:759_1": "Yo pana jaṅghamaggo sakaṭamaggato okkamitvā puna sakaṭamaggameva otarati,",
  "tika-vin09t:759_2": "ye vā jaṅghamaggasakaṭamaggā avalañjitā,",
  "tika-vin09t:759_3": "te na vaṭṭanti.",
  "tika-vin09t:759_4": "Tenāha “jaṅghasatthasakaṭasatthehī”tiādi.",
  "tika-vin09t:759_5": "Ettha ca sace sakaṭamaggassa antimacakkamaggaṃ nimittaṃ karonti,",
  "tika-vin09t:759_6": "maggo bahisīmāya hoti.",
  "tika-vin09t:759_7": "Sace bāhiracakkamaggaṃ nimittaṃ karonti,",
  "tika-vin09t:759_8": "bāhiracakkamaggova bahisīmāya hoti,",
  "tika-vin09t:759_9": "sesaṃ antosīmaṃ bhajatīti veditabbaṃ.",
  "tika-vin09t:759_10": "Sacepi dve maggā nikkhamitvā pacchā sakaṭadhuramiva ekībhavanti,",
  "tika-vin09t:759_11": "dvidhā bhinnaṭṭhāne vā sambandhaṭṭhāne vā sakiṃ kittetvā puna na kittetabbā.",
  "tika-vin09t:759_12": "Ekābaddhanimittañhetaṃ hoti.",
  "tika-vin09t:760_0": "Sace vihāraṃ parikkhipitvā cattāro maggā catūsu disāsu gacchanti,",
  "tika-vin09t:760_1": "majjhe ekaṃ kittetvā aparaṃ kittetuṃ na vaṭṭati.",
  "tika-vin09t:760_2": "Ekābaddhanimittañhetaṃ.",
  "tika-vin09t:760_3": "Koṇaṃ vinivijjhitvā gataṃ pana parabhāge kittetuṃ vaṭṭati.",
  "tika-vin09t:760_4": "Vihāramajjhena vinivijjhitvā gatamaggo pana na kittetabbo.",
  "tika-vin09t:760_5": "Kittite pana nimittassa upari vihāro hoti.",
  "tika-vin09t:760_6": "Imañca maggaṃ kittentena “maggo pajjo patho”tiādinā vuttesu dasasu nāmesu yena kenaci nāmena kittetuṃ vaṭṭati.",
  "tika-vin09t:760_7": "Parikhāsaṇṭhānena vihāraṃ parikkhipitvā gatamaggo ekattha kittetvā aññattha kittetuṃ na vaṭṭati.",
  "tika-vin09t:761_0": "Yaṃ pana abaddhasīmālakkhaṇe nadiṃ vakkhāmāti “yassā dhammikānaṃ rājūnaṃ kāle”tiādinā udakukkhepasīmāyaṃ nadiyā vakkhamānattā vuttaṃ.",
  "tika-vin09t:761_1": "Yā pana nadī maggo viya sakaṭadhurasaṇṭhānena vā parikhāsaṇṭhānena vā vihāraṃ parikkhipitvā gatā,",
  "tika-vin09t:761_2": "naṃ ekattha kittetvā aññattha kittetuṃ na vaṭṭati.",
  "tika-vin09t:761_3": "Vihārassa catūsu disāsu aññamaññaṃ vinivijjhitvā gate nadīcatukkepi eseva nayo.",
  "tika-vin09t:761_4": "Asammissanadiyo pana catassopi kittetuṃ vaṭṭati.",
  "tika-vin09t:761_5": "Sace vatiṃ karonto viya rukkhapāde nikhaṇitvā vallipalālādīhi nadīsotaṃ rumbhanti,",
  "tika-vin09t:761_6": "udakampi ajjhottharitvā āvaraṇaṃ pavattatiyeva,",
  "tika-vin09t:761_7": "nimittaṃ kātuṃ vaṭṭati.",
  "tika-vin09t:761_8": "Yathā pana udakaṃ nappavattati,",
  "tika-vin09t:761_9": "evaṃ setumhi kate appavattamānā nadī nimittaṃ kātuṃ na vaṭṭati.",
  "tika-vin09t:761_10": "Pavattanaṭṭhāne nadīnimittaṃ,",
  "tika-vin09t:761_11": "appavattanaṭṭhāne udakanimittaṃ kātuṃ vaṭṭati.",
  "tika-vin09t:762_0": "Yā pana dubbuṭṭhikāle vā gimhe vā nirudakabhāvena nappavattati,",
  "tika-vin09t:762_1": "sā vaṭṭati.",
  "tika-vin09t:762_2": "Mahānadito udakamātikaṃ nīharanti,",
  "tika-vin09t:762_3": "sā kunnadīsadisā hutvā tīṇi sassāni sampādentī niccaṃ pavattati.",
  "tika-vin09t:762_4": "Kiñcāpi pavattati,",
  "tika-vin09t:762_5": "nimittaṃ kātuṃ na vaṭṭati.",
  "tika-vin09t:762_6": "Yā pana mūle mahānadito niggatāpi kālantarena teneva niggatamaggena nadiṃ bhinditvā sayameva gacchati,",
  "tika-vin09t:762_7": "gacchantī ca parato susumārādisamākiṇṇā nāvādīhi sañcaritabbā nadī hoti,",
  "tika-vin09t:762_8": "taṃ nimittaṃ kātuṃ vaṭṭati.",
  "tika-vin09t:763_0": "Asandamānanti appavattamānaṃ.",
  "tika-vin09t:763_1": "Sandamānaṃ nāma oghanadīudakavāhakamātikāsu udakaṃ.",
  "tika-vin09t:763_2": "Vuttaparicchedakālaṃ atiṭṭhantanti “yāva kammavācāpariyosānā saṇṭhamānaka”nti vuttaparicchedakālaṃ atiṭṭhantaṃ.",
  "tika-vin09t:763_3": "Bhājanagatanti nāvācāṭiādīsu bhājanesu gataṃ.",
  "tika-vin09t:763_4": "Yaṃ pana andhakaṭṭhakathāyaṃ “gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ,",
  "tika-vin09t:763_5": "taṃ duvuttaṃ,",
  "tika-vin09t:763_6": "attano matimattameva.",
  "tika-vin09t:763_7": "Ṭhitaṃ pana antamaso sūkarakhatāyapi gāmadārakānaṃ kīḷanavāpiyampi sace yāva kammavācāpariyosānaṃ tiṭṭhati,",
  "tika-vin09t:763_8": "appaṃ vā hotu, bahu vā,",
  "tika-vin09t:763_9": "vaṭṭatiyeva.",
  "tika-vin09t:763_10": "Tasmiṃ pana ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā dārutthambho vā kātabbo.",
  "tika-vin09t:764_0": "Evaṃ nimittasampattiyuttataṃ dassetvā idāni yehi ākārehi baddhā parisāsampattiyuttā nāma hoti,",
  "tika-vin09t:764_1": "taṃ dassetuṃ “parisāsampattiyā yuttā nāmā”tiādimāha.",
  "tika-vin09t:764_2": "Imassa pana kammassa catuvaggakaraṇīyattā “catūhi bhikkhūhī”ti vuttaṃ.",
  "tika-vin09t:764_3": "Imañca sīmaṃ bandhitukāmehi sāmantavihāresu bhikkhū tassa tassa vihārassa sīmāparicchedaṃ pucchitvā baddhasīmavihārānaṃ sīmāya sīmantarikaṃ,",
  "tika-vin09t:764_4": "abaddhasīmavihārānaṃ sīmāya upacāraṃ ṭhapetvā disācārikabhikkhūnaṃ nissañcārasamaye sace ekasmiṃ gāmakhette sīmaṃ bandhitukāmā,",
  "tika-vin09t:764_5": "ye tattha baddhasīmavihārā,",
  "tika-vin09t:764_6": "tesu bhikkhūnaṃ “mayaṃ ajja sīmaṃ bandhissāma,",
  "tika-vin09t:764_7": "tumhe sakasakasīmāparicchedato mā nikkhamitthā”ti pesetabbaṃ.",
  "tika-vin09t:764_8": "Ye abaddhasīmavihārā,",
  "tika-vin09t:764_9": "tesu bhikkhū ekajjhaṃ sannipātāpetabbā,",
  "tika-vin09t:764_10": "chandārahānaṃ chando āharāpetabbo.",
  "tika-vin09t:764_11": "Tena vuttaṃ “yāvatikā tasmiṃ gāmakhette”tiādi.",
  "tika-vin09t:764_12": "Tasmiṃ gāmakhetteti yasmiṃ gāmakhette ṭhatvā kammavācaṃ vācenti,",
  "tika-vin09t:764_13": "tasmiṃ gāmakhette.",
  "tika-vin09t:764_14": "“Sace aññānipi gāmakhettāni anto kattukāmā,",
  "tika-vin09t:764_15": "tesu gāmesu ye bhikkhū vasanti,",
  "tika-vin09t:764_16": "tehipi āgantabbaṃ,",
  "tika-vin09t:764_17": "anāgacchantānaṃ chando āharitabbo”ti mahāsumatthero āha.",
  "tika-vin09t:764_18": "Mahāpadumatthero panāha “nānāgāmakhettāni nāma pāṭiyekkaṃ baddhasīmāsadisāni,",
  "tika-vin09t:764_19": "na tato chandapārisuddhi āgacchati.",
  "tika-vin09t:764_20": "Antonimittagatehi pana bhikkhūhi āgantabba”nti vatvā puna āha “samānasaṃvāsakasīmāsammannanakāle āgamanampi anāgamanampi vaṭṭati,",
  "tika-vin09t:764_21": "avippavāsasīmāsammannanakāle pana antonimittagatehi āgantabbaṃ.",
  "tika-vin09t:764_22": "Anāgacchantānaṃ chando āharitabbo”ti.",
  "tika-vin09t:765_0": "Idāni yehi ākārehi sammatā kammavācāsampattiyuttā nāma hoti,",
  "tika-vin09t:765_1": "taṃ dassetuṃ “kammavācāsampattiyā yuttā nāmā”tiādimāha.",
  "tika-vin09t:765_2": "Ādisaddena.",
  "tika-vin09t:765_3": "“Yadi saṅghassa pattakallaṃ,",
  "tika-vin09t:765_4": "saṅgho etehi nimittehi sīmaṃ sammanneyya samānasaṃvāsaṃ ekūposathaṃ,",
  "tika-vin09t:765_5": "esā ñatti.",
  "tika-vin09t:765_6": "Suṇātu me, bhante, saṅgho,",
  "tika-vin09t:765_7": "yāvatā samantā nimittā kittitā,",
  "tika-vin09t:765_8": "saṅgho etehi nimittehi sīmaṃ sammannati samānasaṃvāsaṃ ekūposathaṃ,",
  "tika-vin09t:765_9": "yassāyasmato khamati etehi nimittehi sīmāya sammuti samānasaṃvāsāya ekūposathāya,",
  "tika-vin09t:765_10": "so tuṇhassa.",
  "tika-vin09t:765_11": "Yassa nakkhamati,",
  "tika-vin09t:765_12": "so bhāseyya.",
  "tika-vin09t:765_13": "Sammatā sīmā saṅghena etehi nimittehi samānasaṃvāsā ekūposathā,",
  "tika-vin09t:765_14": "khamati saṅghassa,",
  "tika-vin09t:765_15": "tasmā tuṇhī,",
  "tika-vin09t:765_16": "evametaṃ dhārayāmī”ti imaṃ pāḷisesaṃ saṅgaṇhāti.",
  "tika-vin09t:765_17": "Vuttāyāti uposathakkhandhake vuttāya.",
  "tika-vin09t:765_18": "Ñattidosaanussāvanadosehi virahitattā parisuddhāya.",
  "tika-vin09t:766_0": "Khaṇḍasīmā nāma khuddakasīmā.",
  "tika-vin09t:766_1": "Samānasaṃvāsakatthaṃ sammatā sīmā samānasaṃvāsakasīmā.",
  "tika-vin09t:766_2": "Avippavāsatthaṃ sammatā sīmā avippavāsasīmā.",
  "tika-vin09t:766_3": "Imāsu pana tīsu sīmaṃ sammannantehi pabbajjupasampadādīnaṃ saṅghakammānaṃ sukhakaraṇatthaṃ paṭhamaṃ khaṇḍasīmā bandhitabbā.",
  "tika-vin09t:766_4": "Taṃ pana bandhantehi vattaṃ jānitabbaṃ.",
  "tika-vin09t:766_5": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "tika-vin09t:766_6": "vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.",
  "tika-vin09t:766_7": "Akatavihāre bandhantehi bodhicetiyādīnaṃ sabbavatthūnaṃ ṭhānaṃ sallakkhetvā yathā patiṭṭhitesu vatthūsu vihārapaccante vivittokāse hoti,",
  "tika-vin09t:766_8": "evaṃ bandhitabbā.",
  "tika-vin09t:766_9": "Sā heṭṭhimaparicchedena sace ekavīsatibhikkhū gaṇhāti, vaṭṭati.",
  "tika-vin09t:766_10": "Tato oraṃ na vaṭṭati.",
  "tika-vin09t:766_11": "Paraṃ bhikkhusahassaṃ gaṇhantīpi vaṭṭati.",
  "tika-vin09t:766_12": "Taṃ bandhantehi sīmāmāḷakassa samantā nimittupagā pāsāṇā ṭhapetabbā,",
  "tika-vin09t:766_13": "na khaṇḍasīmāya ṭhitehi mahāsīmā bandhitabbā,",
  "tika-vin09t:766_14": "na mahāsīmāya ṭhitehi khaṇḍasīmā.",
  "tika-vin09t:766_15": "Khaṇḍasīmāyameva pana ṭhatvā khaṇḍasīmā bandhitabbā,",
  "tika-vin09t:766_16": "mahāsīmāyameva ṭhatvā mahāsīmā.",
  "tika-vin09t:767_0": "Tatrāyaṃ bandhanavidhi –",
  "tika-vin09t:767_1": "samantā “eso pāsāṇo nimitta”nti evaṃ nimittāni kittetvā kammavācāya sīmā sammannitabbā.",
  "tika-vin09t:767_2": "Atha tassā eva daḷhīkammatthaṃ avippavāsakammavācā kātabbā.",
  "tika-vin09t:767_3": "Evañhi “sīmaṃ samūhanissāmā”ti āgatā samūhanituṃ na sakkhissanti.",
  "tika-vin09t:767_4": "Sīmaṃ sammannitvā bahi sīmantarikapāsāṇā ṭhapetabbā,",
  "tika-vin09t:767_5": "sīmantarikā pacchimakoṭiyā caturaṅgulappamāṇāpi vaṭṭati.",
  "tika-vin09t:767_6": "Sace pana vihāro mahā hoti,",
  "tika-vin09t:767_7": "dvepi tissopi tatuttaripi khaṇḍasīmāyo bandhitabbā.",
  "tika-vin09t:768_0": "Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāyaṃ ṭhatvā samantā anupariyāyantehi sīmantarikapāsāṇā kittetabbā.",
  "tika-vin09t:768_1": "Tato avasesanimitte kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā tassā",
  "tika-vin09t:768_2": "daḷhīkammatthaṃ avippavāsakammavācāpi kātabbā.",
  "tika-vin09t:768_3": "Evañhi “sīmaṃ samūhanissāmā”ti āgatā samūhanituṃ na sakkhissanti.",
  "tika-vin09t:768_4": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya nimittāni kittenti,",
  "tika-vin09t:768_5": "evaṃ tīsu ṭhānesu nimittāni kittetvā yaṃ sīmaṃ icchanti,",
  "tika-vin09t:768_6": "taṃ paṭhamaṃ bandhituṃ vaṭṭati.",
  "tika-vin09t:768_7": "Evaṃ santepi yathāvuttanayena khaṇḍasīmatova paṭṭhāya bandhitabbā.",
  "tika-vin09t:768_8": "Evaṃ baddhāsu pana sīmāsu khaṇḍasīmāyaṃ ṭhitā bhikkhū mahāsīmāyaṃ kammaṃ karontānaṃ na kopenti,",
  "tika-vin09t:768_9": "mahāsīmāyaṃ vā ṭhitā khaṇḍasīmāyaṃ karontānaṃ.",
  "tika-vin09t:768_10": "Sīmantarikāya pana ṭhitā ubhinnampi na kopanti.",
  "tika-vin09t:768_11": "Gāmakhette ṭhatvā kammaṃ karontānaṃ pana sīmantarikāya ṭhitā kopenti.",
  "tika-vin09t:768_12": "Sīmantarikā hi gāmakhettaṃ bhajati.",
  "tika-vin09t:768_13": "Avippavāsasīmāsammannane kate sati sā ca avippavāsasīmā nāma hoti.",
  "tika-vin09t:768_14": "Tenāha “tassāyeva pabhedo”ti.",
  "tika-vin09t:768_15": "Tassāyevāti baddhasīmāya eva.",
  "tika-vin09t:769_0": "Ayaṃ pana viseso –",
  "tika-vin09t:769_1": "“ṭhapetvā gāmañca gāmūpacārañcā”ti vacanato avippavāsasīmā gāmañca gāmūpacārañca na otarati,",
  "tika-vin09t:769_2": "samānasaṃvāsakasīmā pana tatthāpi otarati.",
  "tika-vin09t:769_3": "Samānasaṃvāsakasīmā cettha attano dhammatāya gacchati,",
  "tika-vin09t:769_4": "avippavāsasīmā pana yattha samānasaṃvāsakasīmā,",
  "tika-vin09t:769_5": "tattheva gacchati.",
  "tika-vin09t:769_6": "Na hi tassā visuṃ nimittakittanaṃ atthi.",
  "tika-vin09t:769_7": "Tattha sace avippavāsāya sammutikāle gāmo atthi,",
  "tika-vin09t:769_8": "taṃ sā na otarati.",
  "tika-vin09t:769_9": "Sace pana sammatāya sīmāya pacchā gāmo nivisati,",
  "tika-vin09t:769_10": "sopi sīmāsaṅkhameva gacchati.",
  "tika-vin09t:769_11": "Yathā ca pacchā niviṭṭho,",
  "tika-vin09t:769_12": "evaṃ paṭhamaṃ niviṭṭhassa pacchā vaḍḍhitappadesopi sīmāsaṅkhameva gacchati.",
  "tika-vin09t:769_13": "Sacepi sīmāsammutikāle gehāni katāni,",
  "tika-vin09t:769_14": "“pavisissāmā”ti ālayopi atthi,",
  "tika-vin09t:769_15": "manussā pana appaviṭṭhā,",
  "tika-vin09t:769_16": "porāṇagāmaṃ vā sagehameva chaḍḍetvā aññattha gatā,",
  "tika-vin09t:769_17": "agāmoyeva esa,",
  "tika-vin09t:769_18": "sīmā otarati.",
  "tika-vin09t:769_19": "Sace pana ekampi kulaṃ paviṭṭhaṃ vā agataṃ vā atthi, gāmoyeva,",
  "tika-vin09t:769_20": "sīmā na otarati.",
  "tika-vin09t:770_0": "Evaṃ baddhasīmaṃ dassetvā idāni abaddhasīmaṃ dassento “abaddhasīmā panā”tiādimāha.",
  "tika-vin09t:770_1": "Gāmo eva sīmā gāmasīmā.",
  "tika-vin09t:770_2": "Gāmaggahaṇena cettha nigamanagarānampi saṅgaho veditabbo.",
  "tika-vin09t:770_3": "Yattake padese tassa gāmassa gāmabhojakā baliṃ labhanti,",
  "tika-vin09t:770_4": "so padeso appo vā hotu,",
  "tika-vin09t:770_5": "mahanto vā,",
  "tika-vin09t:770_6": "ekaṃ gāmakhettaṃ nāma.",
  "tika-vin09t:770_7": "Yampi ekasmiṃyeva gāmakhette ekaṃ padesaṃ “ayaṃ visuṃ gāmo hotū”ti paricchinditvā rājā kassaci deti,",
  "tika-vin09t:770_8": "sopi visuṃgāmasīmā hotiyeva.",
  "tika-vin09t:770_9": "Tasmā sā ca itarā ca pakatigāmasīmā baddhasīmāsadisāva hoti.",
  "tika-vin09t:770_10": "Kevalaṃ pana ticīvaravippavāsaparihāraṃ na labhatīti.",
  "tika-vin09t:771_0": "Agāmake araññeti viñjhāṭavisadise araññe.",
  "tika-vin09t:771_1": "Tenāha “agāmakaṃ nāmā”tiādi.",
  "tika-vin09t:771_2": "Ayaṃ pana sīmā ticīvaravippavāsaparihārampi labhati.",
  "tika-vin09t:771_3": "Macchabandhānanti kevaṭṭānaṃ.",
  "tika-vin09t:771_4": "Agamanapathesūti gantuṃ asakkuṇeyyapathesu.",
  "tika-vin09t:771_5": "Yattha tadaheva gantvā tadaheva paccāgantuṃ na sakkā hoti,",
  "tika-vin09t:771_6": "tādisesūti vuttaṃ hoti.",
  "tika-vin09t:771_7": "Tesaṃ gamanapariyantassa orato pana gāmasīmāsaṅkhaṃ gacchati.",
  "tika-vin09t:771_8": "Tattha gāmasīmaṃ asodhetvā kammaṃ kātuṃ na vaṭṭati.",
  "tika-vin09t:771_9": "Majjhe ṭhitānaṃ sabbadisāsu sattabbhantarāti majjhe ṭhitānaṃ bhikkhūnaṃ ṭhitokāsato sabbadisāsu sattabbhantarā.",
  "tika-vin09t:771_10": "Tatthāti tesu abbhantaresu.",
  "tika-vin09t:771_11": "Tasmāti yasmā parisavasena vaḍḍhati, tasmā.",
  "tika-vin09t:771_12": "Upacāratthāyāti sīmopacāratthāya.",
  "tika-vin09t:771_13": "Sīmābhāvaṃ paṭikkhipitvāti baddhasīmābhāvaṃ paṭikkhipitvā.",
  "tika-vin09t:771_14": "Samāno saṃvāso etthāti samānasaṃvāsā.",
  "tika-vin09t:771_15": "Eko uposatho etthāti ekūposathā.",
  "tika-vin09t:771_16": "Ettha ca uposathassa visuṃ gahitattā avasesakammavasena samānasaṃvāsatā veditabbā.",
  "tika-vin09t:771_17": "Vuttāti abaddhasīmāparicchedaṃ dassetuṃ uposathakkhandhake vuttā.",
  "tika-vin09t:771_18": "Anu anu aḍḍhamāsaṃ anvaḍḍhamāsaṃ,",
  "tika-vin09t:771_19": "aḍḍhamāse aḍḍhamāseti attho.",
  "tika-vin09t:771_20": "Evaṃ “anudasāha”ntiādīsupi.",
  "tika-vin09t:771_21": "Deveti meghe.",
  "tika-vin09t:771_22": "Valāhakesu vigatamattesūti bhāvenabhāvalakkhaṇe bhummaṃ.",
  "tika-vin09t:771_23": "Sotanti udakappavāho vuccati.",
  "tika-vin09t:771_24": "Titthena vā atitthena vā otaritvāti pāṭhaseso.",
  "tika-vin09t:771_25": "Timaṇḍalaṃ paṭicchādetvāti yathā timaṇḍalapaṭicchādanaṃ hoti,",
  "tika-vin09t:771_26": "evaṃ nivāsetvā.",
  "tika-vin09t:771_27": "Uttarantiyāti yattha katthaci uttarantiyā.",
  "tika-vin09t:771_28": "Bhikkhunīvibhaṅge bhikkhuniyā vasena nadīlakkhaṇassa pāḷiyaṃ āgatattā “bhikkhuniyā”ti vuttaṃ,",
  "tika-vin09t:771_29": "na pana visesasabbhāvato.",
  "tika-vin09t:772_0": "Kenaci khaṇitvā akatoti antamaso tiracchānenapi khaṇitvā akato.",
  "tika-vin09t:772_1": "Nadiṃ vā samuddaṃ vā bhinditvāti nadīkūlaṃ vā samuddavelaṃ vā bhinditvā.",
  "tika-vin09t:772_2": "Etaṃ lakkhaṇanti “yattha nadiyaṃ vuttappakāre vassakāle udakaṃ santiṭṭhatī”ti vuttappakāralakkhaṇaṃ.",
  "tika-vin09t:772_3": "Loṇīpi jātassarasaṅkhameva gacchati.",
  "tika-vin09t:772_4": "Yattha pana vuttappakāre vassakāle vasse pacchinnamatte pivituṃ vā hatthapāde dhovituṃ vā udakaṃ na hoti sukkhati,",
  "tika-vin09t:772_5": "ayaṃ jātassaro gāmakhettasaṅkhameva gacchati.",
  "tika-vin09t:773_0": "Udakukkhepāti karaṇatthe nissakkavacananti āha “udakukkhepenā”ti.",
  "tika-vin09t:773_1": "Kathaṃ pana udakaṃ khipitabbanti āha “tatthā”tiādi.",
  "tika-vin09t:773_2": "Majjhimena purisenāti thāmamajjhimena purisena.",
  "tika-vin09t:773_3": "Ayaṃ udakukkhepo nāmāti ayaṃ udakukkhepena paricchinnā sīmā nāmāti attho.",
  "tika-vin09t:773_4": "Yāva parisā vaḍḍhati,",
  "tika-vin09t:773_5": "tāva ayaṃ sīmāpi vaḍḍhati,",
  "tika-vin09t:773_6": "parisapariyantato udakukkhepoyeva pamāṇaṃ.",
  "tika-vin09t:773_7": "Sace pana nadī nātidīghā hoti,",
  "tika-vin09t:773_8": "pabhavato paṭṭhāya yāva mukhadvāraṃ sabbattha saṅgho nisīdati,",
  "tika-vin09t:773_9": "udakukkhepasīmākammaṃ natthi.",
  "tika-vin09t:773_10": "Sakalāpi nadī etesaṃyeva bhikkhūnaṃ pahoti.",
  "tika-vin09t:774_0": "Pakativassakāleti pubbe vuttappakāre pakativassakāle.",
  "tika-vin09t:774_1": "Catūsu māsesūti vassānassa catūsu māsesu.",
  "tika-vin09t:774_2": "Ativuṭṭhikāle oghena otthatokāso na gahetabbo.",
  "tika-vin09t:774_3": "So hi gāmasīmāsaṅkhameva gacchati.",
  "tika-vin09t:774_4": "Antonadiyaṃ jātassare jātapiṭṭhipāsāṇadīpakesupi ayameva vinicchayo veditabbo.",
  "tika-vin09t:774_5": "Sace pana nadī paripuṇṇā hoti samatitthikā,",
  "tika-vin09t:774_6": "udakasāṭikaṃ nivāsetvāpi antonadiyaṃyeva kammaṃ kātabbaṃ.",
  "tika-vin09t:774_7": "Sace na sakkonti,",
  "tika-vin09t:774_8": "nāvāyapi ṭhatvā kātabbaṃ.",
  "tika-vin09t:774_9": "Gacchantiyā pana nāvāya kātuṃ na vaṭṭati. Kasmā?",
  "tika-vin09t:774_10": "Udakukkhepamattameva hi sīmā,",
  "tika-vin09t:774_11": "taṃ nāvā sīghameva atikkāmeti.",
  "tika-vin09t:774_12": "Evaṃ sati aññissā sīmāya ñatti,",
  "tika-vin09t:774_13": "aññissā anussāvanā hoti,",
  "tika-vin09t:774_14": "tasmā nāvaṃ arittena vā ṭhapetvā,",
  "tika-vin09t:774_15": "pāsāṇe vā lambitvā,",
  "tika-vin09t:774_16": "antonadiyaṃ jātarukkhe vā bandhitvā kammaṃ kātabbaṃ.",
  "tika-vin09t:774_17": "Antonadiyaṃ baddhaaṭṭakepi antonadiyaṃ jātarukkhepi ṭhitehi kammaṃ kātuṃ vaṭṭati.",
  "tika-vin09t:775_0": "Sace pana rukkhassa sākhā vā tato nikkhantapāroho vā bahinadītīre vihārasīmāya vā gāmasīmāya vā patiṭṭhito,",
  "tika-vin09t:775_1": "sīmaṃ vā sodhetvā,",
  "tika-vin09t:775_2": "sākhaṃ vā chinditvā kammaṃ kātabbaṃ.",
  "tika-vin09t:775_3": "Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā kammaṃ kātuṃ na vaṭṭati.",
  "tika-vin09t:775_4": "Karontehi sīmā vā sodhetabbā,",
  "tika-vin09t:775_5": "sākhaṃ chinditvā vā tassa bahipatiṭṭhitabhāgo nāsetabbo.",
  "tika-vin09t:775_6": "Nadītīre pana khāṇukaṃ koṭṭetvā tattha bandhanāvāya na vaṭṭatiyeva.",
  "tika-vin09t:776_0": "Nadiyaṃ setuṃ karonti,",
  "tika-vin09t:776_1": "sace antonadiyaṃyeva setu vā setupādā vā,",
  "tika-vin09t:776_2": "setumhi ṭhitehi kammaṃ kātuṃ vaṭṭati.",
  "tika-vin09t:776_3": "Sace pana setu vā setupādā vā bahitīre patiṭṭhitā,",
  "tika-vin09t:776_4": "kammaṃ kātuṃ na vaṭṭati,",
  "tika-vin09t:776_5": "sīmaṃ sodhetvā kammaṃ kātabbaṃ.",
  "tika-vin09t:776_6": "Atha setupādā anto,",
  "tika-vin09t:776_7": "setu pana ubhinnampi tīrānaṃ upariākāse ṭhito, vaṭṭati.",
  "tika-vin09t:776_8": "Jātassarepi eseva nayo.",
  "tika-vin09t:777_0": "“Yasmiṃ padese pakativīciyo ottharitvā saṇṭhahantī”ti etena yaṃ padesaṃ uddhaṃ vaḍḍhanakaudakaṃ vā pakativīciyo vā vegena āgantvā ottharanti,",
  "tika-vin09t:777_1": "tattha kammaṃ kātuṃ na vaṭṭatīti dasseti.",
  "tika-vin09t:777_2": "Sace ūmivego bādhati,",
  "tika-vin09t:777_3": "nāvāya vā aṭṭake vā ṭhatvā kātabbaṃ.",
  "tika-vin09t:777_4": "Tesu vinicchayo nadiyaṃ vuttanayeneva veditabbo.",
  "tika-vin09t:777_5": "Sace pana samuddo gāmasīmaṃ vā nigamasīmaṃ vā ottharitvā tiṭṭhati,",
  "tika-vin09t:777_6": "samuddova hoti.",
  "tika-vin09t:777_7": "Tattha kammaṃ kātuṃ vaṭṭati.",
  "tika-vin09t:777_8": "Tato paṭṭhāya kappiyabhūmīti ottharitvā saṇṭhitaudakantato paṭṭhāya anto nadījātassarasamuddo nāmāti attho.",
  "tika-vin09t:777_9": "Dubbuṭṭhikāleti vassānahemante sandhāya vuttaṃ.",
  "tika-vin09t:777_10": "Sukkhesupīti nirudakesupi.",
  "tika-vin09t:777_11": "Yathā ca vāpikhaṇane,",
  "tika-vin09t:777_12": "evaṃ āvāṭapokkharaṇīādīnaṃ khaṇanepi gāmakhettaṃ hotiyevāti daṭṭhabbaṃ.",
  "tika-vin09t:777_13": "Vappaṃ vā karontīti lābutipusakādivappaṃ vā karonti.",
  "tika-vin09t:777_14": "Taṃ ṭhānanti yattha vāpiādikaṃ kataṃ,",
  "tika-vin09t:777_15": "taṃ ṭhānaṃ.",
  "tika-vin09t:777_16": "Aññaṃ pana kappiyabhūmi.",
  "tika-vin09t:777_17": "Sace pana jātassaraṃ pūretvā thalaṃ karonti,",
  "tika-vin09t:777_18": "ekasmiṃ disābhāge pāḷiṃ bandhitvā sabbameva naṃ mahātaḷākaṃ vā karonti,",
  "tika-vin09t:777_19": "sabbopi ajātassaro hoti.",
  "tika-vin09t:777_20": "Gāmasīmāsaṅkhameva gacchati.",
  "tika-vin09t:778_0": "Sace nadimpi vināsetvā taḷākaṃ karonti,",
  "tika-vin09t:778_1": "heṭṭhā pāḷi baddhā,",
  "tika-vin09t:778_2": "udakaṃ āgantvā taḷākaṃ pūretvā tiṭṭhati,",
  "tika-vin09t:778_3": "ettha kammaṃ kātuṃ na vaṭṭati.",
  "tika-vin09t:778_4": "Upari pavattanaṭṭhāne chaḍḍitaṃ udakaṃ nadiṃ ottharitvā sandanaṭṭhānato paṭṭhāya vaṭṭati.",
  "tika-vin09t:778_5": "Kāci nadī kālantarena uppatitvā gāmanigamasīmaṃ ottharitvā pavattati,",
  "tika-vin09t:778_6": "nadīyeva hoti,",
  "tika-vin09t:778_7": "kammaṃ kātuṃ vaṭṭati.",
  "tika-vin09t:778_8": "Sace vihārasīmaṃ ottharati “vihārasīmā”tveva saṅkhaṃ gacchati.",
  "tika-vin09t:778_9": "Tasmāti yasmā anto gacchati, tasmā.",
  "tika-vin09t:778_10": "Samantā udakukkhepaparicchedo kātabboti pahonakaṭṭhānaṃ sandhāya vuttaṃ.",
  "tika-vin09t:778_11": "Yattha pana kunnadīādīsu nappahoti,",
  "tika-vin09t:778_12": "tattha pahonakaṭṭhānato udakukkhepaparicchedo kātabbo.",
  "tika-vin09t:778_13": "Upacāratthāyāti sīmopacāratthāya.",
  "tika-vin09t:779_0": "Kasmā pana aññamekaṃ sattabbhantaraṃ,",
  "tika-vin09t:779_1": "añño eko udakukkhepo ca upacāratthāya ṭhapetabboti āha “ayaṃ hī”tiādi.",
  "tika-vin09t:779_2": "Idaṃ vuttaṃ hoti –",
  "tika-vin09t:779_3": "yasmā ayaṃ sattabbhantarasīmā ca udakukkhepasīmā ca bhikkhūnaṃ ṭhitokāsato paṭṭhāya labbhati,",
  "tika-vin09t:779_4": "te ca bhikkhū na sabbadā ekasadisā,",
  "tika-vin09t:779_5": "kadāci vaḍḍhanti,",
  "tika-vin09t:779_6": "kadāci parihāyanti.",
  "tika-vin09t:779_7": "Yadā ca vaḍḍhanti,",
  "tika-vin09t:779_8": "tadā sīmāsaṅkaro hoti.",
  "tika-vin09t:779_9": "Tasmā aññamekaṃ sattabbhantaraṃ,",
  "tika-vin09t:779_10": "añño eko udakukkhepo ca upacāratthāya ṭhapetabboti.",
  "tika-vin09t:779_11": "Yaṃ pana mahāaṭṭhakathāyaṃ “tato adhikaṃ vaṭṭatiyeva,",
  "tika-vin09t:779_12": "ūnakaṃ pana na vaṭṭatī”ti vuttaṃ,",
  "tika-vin09t:779_13": "tampi etadatthameva,",
  "tika-vin09t:779_14": "na pana tattha katassa kammassa kuppattāti gahetabbaṃ.",
  "tika-vin09t:779_15": "Paricchedato bahi aññaṃ tattakaṃyeva paricchedaṃ anatikkamitvā ṭhitopīti attano sattabbhantarena,",
  "tika-vin09t:779_16": "udakukkhepena vā yo tesaṃ sattabbhantarassa,",
  "tika-vin09t:779_17": "udakukkhepassa vā paricchedo,",
  "tika-vin09t:779_18": "tato bahi aññaṃ tattakaṃyeva paricchedaṃ anatikkamitvā ṭhitopīti attho.",
  "tika-vin09t:779_19": "Kathametaṃ viññāyatīti āha “idaṃ sabbaaṭṭhakathāsu sanniṭṭhāna”nti,",
  "tika-vin09t:779_20": "idaṃ “kammaṃ kopetī”ti mahāaṭṭhakathādīsu vavatthānanti attho.",
  "tika-vin09t:779_21": "“Iti ima”ntiādi yathāvuttassa nigamanaṃ.",
  "tika-vin09t:779_22": "Hoti cettha –",
  "tika-vin09t:780_0": "“Baddhābaddhavasenedha, sīmā nāma dvidhā tahiṃ;",
  "tika-vin09t:781_0": "Tisampattiyuttā vajji-tekādasa vipattikā;",
  "tika-vin09t:782_0": "Baddhasīmā tidhā khaṇḍā-dito gāmādito parā”ti.",
  "tika-vin09t:783_0": "Sabhāgāpatti ca nāmesā duvidhā vatthusabhāgā,",
  "tika-vin09t:783_1": "āpattisabhāgāti.",
  "tika-vin09t:783_2": "Tattha idha vatthusabhāgā adhippetā,",
  "tika-vin09t:783_3": "netarāti dassetuṃ “yaṃ sabbo saṅgho vikālabhojanādinā”tiādimāha.",
  "tika-vin09t:783_4": "Lahukāpattinti lahukena vinayakammena visujjhanato lahukā thullaccayapācittiyapāṭidesanīyadukkaṭadubbhāsitasaṅkhātā pañcāpattiyo.",
  "tika-vin09t:783_5": "Vatthusabhāgāya saṅghādisesāpattiyāpi sati uposathakammaṃ pattakallaṃ na hotiyeva.",
  "tika-vin09t:783_6": "Yathāha “sabhāgasaṅghādisesaṃ āpannassa pana santike āvi kātuṃ na vaṭṭati.",
  "tika-vin09t:783_7": "Sace āvi karoti,",
  "tika-vin09t:783_8": "āpatti āvikatā hoti,",
  "tika-vin09t:783_9": "dukkaṭā pana na muccatī”ti.",
  "tika-vin09t:783_10": "Tassā pana adesanāgāminito evaṃ vuttaṃ.",
  "tika-vin09t:783_11": "Vatthusabhāgāti vatthuvasena samānabhāgā,",
  "tika-vin09t:783_12": "ekakoṭṭhāsāti vuttaṃ hoti.",
  "tika-vin09t:783_13": "Imameva vatthusabhāgaṃ desetuṃ na vaṭṭati “na,",
  "tika-vin09t:783_14": "bhikkhave,",
  "tika-vin09t:783_15": "sabhāgā āpatti desetabbā,",
  "tika-vin09t:783_16": "yo deseyya,",
  "tika-vin09t:783_17": "āpatti dukkaṭassā”ti vuttattā,",
  "tika-vin09t:783_18": "na pana āpattisabhāgaṃ.",
  "tika-vin09t:783_19": "Tenāha “vikālabhojanapaccayā āpannaṃ panā”tiādi.",
  "tika-vin09t:783_20": "Āpattisabhāganti āpattiyā samānabhāgaṃ.",
  "tika-vin09t:784_0": "Sāmantā āvāsāti sāmantaāvāsaṃ,",
  "tika-vin09t:784_1": "samīpavihāranti attho.",
  "tika-vin09t:784_2": "Sajjukanti tadahevāgamanatthāya.",
  "tika-vin09t:784_3": "Pāhetabboti pesetabbo.",
  "tika-vin09t:784_4": "Iccetaṃ kusalanti iti etaṃ sundaraṃ bhaddakaṃ,",
  "tika-vin09t:784_5": "laddhakappanti vuttaṃ hoti.",
  "tika-vin09t:784_6": "No ce labhethāti vihārānaṃ dūratāya vā magge paripanthādinā vā yadi na labhetha.",
  "tika-vin09t:784_7": "“Tassa santike paṭikarissatī”ti iminā vacanena sabhāgāpatti āvi kātumpi na labbhatīti dīpitaṃ hoti.",
  "tika-vin09t:784_8": "Yadi labheyya,",
  "tika-vin09t:784_9": "āvi katvāpi uposathaṃ kareyya.",
  "tika-vin09t:784_10": "Yadi pana sabbo saṅgho sabhāgaṃ saṅghādisesaṃ āpanno hoti,",
  "tika-vin09t:784_11": "ñattiṃ ṭhapetvā uposathaṃ kātuṃ na vaṭṭati,",
  "tika-vin09t:784_12": "uposathassa antarāyova hoti.",
  "tika-vin09t:784_13": "Ubhopi dukkaṭaṃ āpajjanti “na,",
  "tika-vin09t:784_14": "bhikkhave,",
  "tika-vin09t:784_15": "sabhāgā āpatti desetabbā,",
  "tika-vin09t:784_16": "yo deseyya,",
  "tika-vin09t:784_17": "āpatti dukkaṭassa. Na,",
  "tika-vin09t:784_18": "bhikkhave,",
  "tika-vin09t:784_19": "sabhāgā āpatti paṭiggahetabbā,",
  "tika-vin09t:784_20": "yo paṭiggaṇheyya,",
  "tika-vin09t:784_21": "āpatti dukkaṭassā”ti vuttattā.",
  "tika-vin09t:784_22": "Vimati saṃsayo,",
  "tika-vin09t:784_23": "tattha niyutto vematiko.",
  "tika-vin09t:784_24": "“Puna nibbematiko hutvā desetabbamevā”ti neva pāḷiyaṃ,",
  "tika-vin09t:784_25": "na ca aṭṭhakathāyaṃ atthi,",
  "tika-vin09t:784_26": "desite pana doso natthi.",
  "tika-vin09t:784_27": "Vuttanayenevāti “pārisuddhiṃ āyasmanto ārocethā”tiādinā nayena sāpattikassa uposathakaraṇe paññattaṃ dukkaṭaṃ āpajjantīti vuttanayeneva.",
  "tika-vin09t:784_28": "Kasmā sabhāgāpattiyeva vuttāti āha “etāsu hī”tiādi.",
  "tika-vin09t:784_29": "Visabhāgāpattīsu vijjamānāsupi pattakallaṃ hotiyevāti visabhāgāsu pana vijjamānāsu tesaṃyeva puggalānaṃ āpatti,",
  "tika-vin09t:784_30": "na saṅghassāti saṅghassa pattakallaṃ hotiyeva.",
  "tika-vin09t:785_0": "Antimavatthuajjhāpannako nāma catunnaṃ pārājikānaṃ aññataraṃ ajjhāpannako.",
  "tika-vin09t:785_1": "Paṇḍakādīnaṃ vinicchayo parato pārājikuddese āvi bhavissati.",
  "tika-vin09t:785_2": "Tiracchānagatoti antamaso sakkaṃ devarājānaṃ upādāya yo koci nāgamāṇavakādiko amanussajātiko veditabbo,",
  "tika-vin09t:785_3": "na assagoṇādayo.",
  "tika-vin09t:785_4": "Tenāha “ettha cā”tiādi.",
  "tika-vin09t:785_5": "Tattha etthāti etissaṃ vajjanīyapuggalakathāyaṃ.",
  "tika-vin09t:785_6": "Yassa upasampadā paṭikkhittāti “tiracchānagato,",
  "tika-vin09t:785_7": "bhikkhave,",
  "tika-vin09t:785_8": "anupasampanno,",
  "tika-vin09t:785_9": "na upasampādetabbo”ti yassa nāgasupaṇṇādino tiracchānagatassa upasampadā paṭikkhittā,",
  "tika-vin09t:785_10": "so idhāpi tiracchānagato nāmāti attho.",
  "tika-vin09t:785_11": "Tattha hi antamaso deve upādāya nāgamāṇavakādiko yo koci amanussajātiko “tiracchānagato”ti adhippeto.",
  "tika-vin09t:785_12": "Vuttañhi samantapāsādikāyaṃ “tiracchānagato,",
  "tika-vin09t:785_13": "bhikkhaveti ettha nāgo vā hotu supaṇṇamāṇavakādīnaṃ vā aññataro,",
  "tika-vin09t:785_14": "antamaso sakkaṃ devarājānaṃ upādāya yo koci amanussajātiyo,",
  "tika-vin09t:785_15": "so sabbova imasmiṃ atthe ‘tiracchānagato’ti veditabbo”ti.",
  "tika-vin09t:785_16": "Titthaṃ vuccati laddhi,",
  "tika-vin09t:785_17": "taṃ etesaṃ atthīti titthikā,",
  "tika-vin09t:785_18": "titthikā eva titthiyā,",
  "tika-vin09t:785_19": "ito aññaladdhikāti attho.",
  "tika-vin09t:786_0": "Suttassa uddeso suttuddeso.",
  "tika-vin09t:786_1": "Pārisuddhi eva uposatho pārisuddhiuposatho.",
  "tika-vin09t:786_2": "Eseva nayo adhiṭṭhānuposathoti etthāpi.",
  "tika-vin09t:786_3": "Soti pātimokkhuddeso.",
  "tika-vin09t:786_4": "Ovādova pātimokkhaṃ,",
  "tika-vin09t:786_5": "tassa uddeso sarūpena kathanaṃ ovādapātimokkhuddeso.",
  "tika-vin09t:786_6": "“Imasmiṃ vītikkame ayaṃ nāma āpattī”ti evaṃ āpattivasena āṇāpanaṃ paññāpanaṃ āṇā,",
  "tika-vin09t:786_7": "sesaṃ anantarasadisameva.",
  "tika-vin09t:787_0": "Khantī paramaṃ tapo titikkhā…pe… vuttā tisso gāthāyo nāma –",
  "tika-vin09t:788_0": "“Khantī paramaṃ tapo titikkhā;",
  "tika-vin09t:789_0": "Nibbānaṃ paramaṃ vadanti buddhā;",
  "tika-vin09t:790_0": "Na hi pabbajito parūpaghātī;",
  "tika-vin09t:791_0": "Na samaṇo hoti paraṃ viheṭhayanto.",
  "tika-vin09t:792_0": "“Sabbapāpassa akaraṇaṃ, kusalassa upasampadā;",
  "tika-vin09t:793_0": "Sacittapariyodapanaṃ, etaṃ buddhāna sāsanaṃ.",
  "tika-vin09t:794_0": "“Anūpavādo anūpaghāto, pātimokkhe ca saṃvaro;",
  "tika-vin09t:795_0": "Mattaññutā ca bhattasmiṃ, pantañca sayanāsanaṃ;",
  "tika-vin09t:796_0": "Adhicitte ca āyogo, etaṃ buddhāna sāsana”nti. –",
  "tika-vin09t:797_0": "Imā tisso gāthāyo.",
  "tika-vin09t:798_0": "Tattha khantī paramaṃ tapoti adhivāsanakhanti nāma paramaṃ tapo.",
  "tika-vin09t:798_1": "Titikkhāti khantiyā eva vevacanaṃ,",
  "tika-vin09t:798_2": "titikkhāsaṅkhātā adhivāsanakhanti uttamaṃ tapoti attho.",
  "tika-vin09t:798_3": "Nibbānaṃ paramaṃ vadantīti sabbākārena pana nibbānaṃ “parama”nti vadanti buddhā.",
  "tika-vin09t:798_4": "Na hi pabbajito parūpaghātīti yo adhivāsanakhantivirahitattā paraṃ upaghāteti bādhati vihiṃsati,",
  "tika-vin09t:798_5": "so pabbajito nāma na hoti.",
  "tika-vin09t:798_6": "Catutthapādo pana tasseva vevacanaṃ.",
  "tika-vin09t:798_7": "“Na hi pabbajito”ti etassa hi “nasamaṇo hotī”ti vevacanaṃ.",
  "tika-vin09t:798_8": "“Parūpaghātī”ti etassa “paraṃ viheṭhayanto”ti vevacanaṃ.",
  "tika-vin09t:798_9": "Atha vā parūpaghātīti sīlūpaghātī.",
  "tika-vin09t:798_10": "Sīlañhi uttamaṭṭhena “para”nti vuccati.",
  "tika-vin09t:798_11": "Yo ca samaṇo paraṃ yaṃ kañci sattaṃ viheṭhayanto parūpaghātī hoti,",
  "tika-vin09t:798_12": "attano sīlavināsako,",
  "tika-vin09t:798_13": "so pabbajito nāma na hotīti attho.",
  "tika-vin09t:798_14": "Atha vā yo adhivāsanakhantiyā abhāvā parūpaghātī hoti,",
  "tika-vin09t:798_15": "paraṃ antamaso ḍaṃsamakasampi sañcicca jīvitā voropeti,",
  "tika-vin09t:798_16": "so na hi pabbajito.",
  "tika-vin09t:798_17": "Kiṃ kāraṇā?",
  "tika-vin09t:798_18": "Malassa apabbājitattā.",
  "tika-vin09t:798_19": "“Pabbājayamattano malaṃ,",
  "tika-vin09t:798_20": "tasmā ‘pabbajito’ti vuccatī”ti idañhi pabbajitalakkhaṇaṃ.",
  "tika-vin09t:798_21": "Yopi na heva kho upaghāteti na māreti,",
  "tika-vin09t:798_22": "apica daṇḍādīhi viheṭheti,",
  "tika-vin09t:798_23": "so paraṃ viheṭhayanto samaṇo na hoti.",
  "tika-vin09t:798_24": "Kiṃ kāraṇā?",
  "tika-vin09t:798_25": "Vihesāya asamitattā.",
  "tika-vin09t:798_26": "“Samitattā hi pāpānaṃ,",
  "tika-vin09t:798_27": "‘samaṇo’ti pavuccatī”ti idañhi samaṇalakkhaṇaṃ.",
  "tika-vin09t:799_0": "Dutiyagāthāya sabbapāpassāti sabbākusalassa.",
  "tika-vin09t:799_1": "Akaraṇanti anuppādanaṃ.",
  "tika-vin09t:799_2": "Kusalassāti catubhūmakakusalassa.",
  "tika-vin09t:799_3": "Upasampadāti upasampādanaṃ paṭilābho.",
  "tika-vin09t:799_4": "Sacittapariyodapananti attano cittassa vodāpanaṃ pabhassarabhāvakaraṇaṃ sabbaso parisodhanaṃ,",
  "tika-vin09t:799_5": "taṃ pana arahattena hoti.",
  "tika-vin09t:799_6": "Iti sīlasaṃvarena sabbapāpaṃ pahāya lokiyalokuttarāhi samathavipassanāhi kusalaṃ sampādetvā arahattaphalena",
  "tika-vin09t:799_7": "cittaṃ pariyodāpetabbanti etaṃ buddhānaṃ sāsanaṃ ovādo anusiṭṭhi.",
  "tika-vin09t:800_0": "Tatiyagāthāya anūpavādoti vācāya kassaci anupavadanaṃ.",
  "tika-vin09t:800_1": "Anūpaghātoti kāyena kassaci upaghātassa akaraṇaṃ.",
  "tika-vin09t:800_2": "Pātimokkheti yaṃ taṃ pātimokkhaṃ paatimokkhaṃ atipamokkhaṃ uttamaṃ sīlaṃ,",
  "tika-vin09t:800_3": "pāti vā agativisesehi,",
  "tika-vin09t:800_4": "mokkheti duggatibhayehi.",
  "tika-vin09t:800_5": "Yo vā naṃ pāti,",
  "tika-vin09t:800_6": "taṃ mokkhetīti “pātimokkha”nti vuccati,",
  "tika-vin09t:800_7": "tasmiṃ pātimokkhe ca.",
  "tika-vin09t:800_8": "Saṃvaroti sattannaṃ āpattikkhandhānaṃ avītikkamalakkhaṇo saṃvaro.",
  "tika-vin09t:800_9": "Mattaññutāti paṭiggahaṇaparibhogavasena pamāṇaññutā.",
  "tika-vin09t:800_10": "Pantañca sayanāsananti janasaṅghaṭṭanavirahitaṃ nijjanasambādhaṃ vivittaṃ,",
  "tika-vin09t:800_11": "senāsanañca.",
  "tika-vin09t:800_12": "Ettha ca dvihiyeva paccayehi catupaccayasantoso dīpitoti veditabbo paccayasantosasāmaññena itaradvayassāpi lakkhaṇahāranayena jotitattā.",
  "tika-vin09t:800_13": "Adhicitte ca āyogoti vipassanāpādakaṃ aṭṭhasamāpatticittaṃ,",
  "tika-vin09t:800_14": "tatopi maggaphalacittameva adhicittaṃ,",
  "tika-vin09t:800_15": "tasmiṃ yathāvutte adhicitte āyogo ca anuyogo cāti attho.",
  "tika-vin09t:800_16": "Etaṃ buddhāna sāsananti etaṃ parassa anupavadanaṃ,",
  "tika-vin09t:800_17": "anupaghātanaṃ,",
  "tika-vin09t:800_18": "pātimokkhe saṃvaro,",
  "tika-vin09t:800_19": "paṭiggahaṇaparibhogesu mattaññutā,",
  "tika-vin09t:800_20": "aṭṭhasamāpattivasibhāvāya vivittasenāsanasevanañca buddhānaṃ sāsanaṃ ovādo anusiṭṭhīti.",
  "tika-vin09t:800_21": "Imā pana tisso gāthā sabbabuddhānaṃ pātimokkhuddesagāthāyo hontīti veditabbā.",
  "tika-vin09t:800_22": "Taṃ buddhā eva uddisanti,",
  "tika-vin09t:800_23": "na sāvakā.",
  "tika-vin09t:801_0": "“Suṇātu me, bhante,",
  "tika-vin09t:801_1": "saṅgho”tiādinā nayena vuttaṃ āṇāpātimokkhaṃ nāma.",
  "tika-vin09t:801_2": "Taṃ sāvakā eva uddisanti,",
  "tika-vin09t:801_3": "na buddhā saṅghakammaṃ karonti,",
  "tika-vin09t:801_4": "na ca tattha pariyāpannāti āha “taṃ sāvakā eva uddisanti,",
  "tika-vin09t:801_5": "na buddhā”ti.",
  "tika-vin09t:801_6": "Imasmiṃ attheti “pātimokkhaṃ uddiseyyā”ti etasmiṃ atthe.",
  "tika-vin09t:802_0": "Anupagato nāma tattheva upasampanno,",
  "tika-vin09t:802_1": "asatiyā purimikāya anupagato vā.",
  "tika-vin09t:802_2": "Cātumāsiniyanti cātumāsiyaṃ.",
  "tika-vin09t:802_3": "Sā hi catunnaṃ māsānaṃ pāripūribhūtāti cātumāsī,",
  "tika-vin09t:802_4": "sā eva “cātumāsinī”ti vuccati,",
  "tika-vin09t:802_5": "tassaṃ cātumāsiniyaṃ.",
  "tika-vin09t:802_6": "Pacchimakattikapuṇṇamāsiniyanti attho.",
  "tika-vin09t:802_7": "Kāyasāmagginti kāyena samaggabhāvaṃ,",
  "tika-vin09t:802_8": "hatthapāsūpagamananti vuttaṃ hoti.",
  "tika-vin09t:803_0": "Ayaṃ panettha vinicchayo –",
  "tika-vin09t:803_1": "sace purimikāya pañca bhikkhū vassaṃ upagatā,",
  "tika-vin09t:803_2": "pacchimikāyapi pañca,",
  "tika-vin09t:803_3": "purimehi ñattiṃ ṭhapetvā pavārite pacchimehi tesaṃ santike pārisuddhiuposatho kātabbo,",
  "tika-vin09t:803_4": "na ekasmiṃ uposathagge dve ñattiyo ṭhapetabbā.",
  "tika-vin09t:803_5": "Sacepi pacchimikāya upagatā cattāro, tayo, dve,",
  "tika-vin09t:803_6": "eko vā hoti,",
  "tika-vin09t:803_7": "eseva nayo.",
  "tika-vin09t:803_8": "Atha purimikāya cattāro,",
  "tika-vin09t:803_9": "pacchimikāyapi cattāro, tayo, dve, eko vā,",
  "tika-vin09t:803_10": "eseva nayo.",
  "tika-vin09t:803_11": "Atha purimikāya tayo,",
  "tika-vin09t:803_12": "pacchimikāya tayo, dve vā,",
  "tika-vin09t:803_13": "eseva nayo.",
  "tika-vin09t:803_14": "Idañhettha lakkhaṇaṃ –",
  "tika-vin09t:803_15": "sace purimikāya upagatehi pacchimikāya upagatā thokatarā ceva honti samasamā ca,",
  "tika-vin09t:803_16": "saṅghappavāraṇāya ca gaṇaṃ pūrenti,",
  "tika-vin09t:803_17": "saṅghappavāraṇāvasena ñattiṃ ṭhapetvā purimehi pavāretabbā.",
  "tika-vin09t:803_18": "Sace pana purimikāya tayo,",
  "tika-vin09t:803_19": "pacchimikāya eko hoti,",
  "tika-vin09t:803_20": "tena saddhiṃ te cattāro honti,",
  "tika-vin09t:803_21": "catunnaṃ saṅghañattiṃ ṭhapetvā pavāretuṃ na vaṭṭati.",
  "tika-vin09t:803_22": "Gaṇañattiyā pana so gaṇapūrako hoti,",
  "tika-vin09t:803_23": "tasmā gaṇavasena ñattiṃ ṭhapetvā purimehi pavāretabbaṃ,",
  "tika-vin09t:803_24": "itarena tesaṃ santike pārisuddhiuposatho kātabbo.",
  "tika-vin09t:803_25": "Sace purimikāya dve,",
  "tika-vin09t:803_26": "pacchimikāya dve vā eko vā,",
  "tika-vin09t:803_27": "etthāpi eseva nayo.",
  "tika-vin09t:803_28": "Sace purimikāya eko,",
  "tika-vin09t:803_29": "pacchimikāyapi eko,",
  "tika-vin09t:803_30": "ekena ekassa santike pavāretabbaṃ,",
  "tika-vin09t:803_31": "ekena pārisuddhiuposatho kātabbo.",
  "tika-vin09t:803_32": "Sace purimavassūpagatehi pacchimavassūpagatā ekenapi adhikatarā honti,",
  "tika-vin09t:803_33": "paṭhamaṃ pātimokkhaṃ uddisitvā pacchā thokatarehi tesaṃ santike pavāretabbaṃ.",
  "tika-vin09t:803_34": "Kattikacātumāsinipavāraṇāya pana sace paṭhamaṃ vassūpagatehi mahāpavāraṇāya pavāritehi pacchā upagatā adhikatarā vā samasamā vā honti,",
  "tika-vin09t:803_35": "pavāraṇāñattiṃ ṭhapetvā pavāretabbaṃ.",
  "tika-vin09t:803_36": "Tehi pavārite pacchā itarehi pārisuddhiuposatho kātabbo.",
  "tika-vin09t:803_37": "Atha mahāpavāraṇāya pavāritā bahū honti,",
  "tika-vin09t:803_38": "pacchā vassūpagatā thokā vā eko vā,",
  "tika-vin09t:803_39": "pātimokkhe uddiṭṭhe pacchā tesaṃ santike tena pavāretabbanti.",
  "tika-vin09t:804_0": "Ekaṃsaṃ uttarāsaṅgaṃ karitvāti ekasmiṃ aṃse sādhukaṃ uttarāsaṅgaṃ karitvāti attho.",
  "tika-vin09t:804_1": "Añjaliṃ paggahetvāti dasanakhasamodhānasamujjalaṃ añjaliṃ ukkhipitvā.",
  "tika-vin09t:804_2": "Sace pana tattha pārivāsikopi atthi,",
  "tika-vin09t:804_3": "saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho kātabbo.",
  "tika-vin09t:804_4": "Pātimokkhe uddisiyamāne pana pāḷiyā anisīditvā pāḷiṃ vihāya hatthapāsaṃ amuñcantena nisīditabbaṃ.",
  "tika-vin09t:804_5": "Pavāraṇāyapi eseva nayo.",
  "tika-vin09t:805_0": "Sabbaṃ pubbakaraṇīyanti sammajjanādiṃ navavidhaṃ pubbakiccaṃ.",
  "tika-vin09t:805_1": "Yathā ca sabbo saṅgho sabhāgāpattiṃ āpajjitvā “suṇātu me, bhante,",
  "tika-vin09t:805_2": "saṅgho…pe…",
  "tika-vin09t:805_3": "paṭikarissatī”ti ñattiṃ ṭhapetvā uposathaṃ kātuṃ labhati,",
  "tika-vin09t:805_4": "evametthāpi tīhi “suṇantu me āyasmantā ime bhikkhū sabhāgaṃ āpattiṃ āpannā,",
  "tika-vin09t:805_5": "yadā aññaṃ bhikkhuṃ suddhaṃ anāpattikaṃ passissanti,",
  "tika-vin09t:805_6": "tadā tassa santike taṃ āpattiṃ paṭikarissantī”ti gaṇañattiṃ ṭhapetvā,",
  "tika-vin09t:805_7": "dvīhipi “aññaṃ suddhaṃ passitvā paṭikarissāmā”ti vatvā uposathaṃ kātuṃ vaṭṭati.",
  "tika-vin09t:805_8": "Ekenāpi “parisuddhaṃ labhitvā paṭikarissāmī”ti ābhogaṃ katvā kātuṃ vaṭṭati.",
  "tika-vin09t:805_9": "Tadahūti tasmiṃ ahu,",
  "tika-vin09t:805_10": "tasmiṃ divaseti attho.",
  "tika-vin09t:805_11": "Nānāsaṃvāsakehīti laddhinānāsaṃvāsakehi.",
  "tika-vin09t:805_12": "Anāvāso nāma navakammasālādiko yo koci padeso.",
  "tika-vin09t:805_13": "Aññatra saṅghenāti saṅghappahonakehi bhikkhūhi vinā.",
  "tika-vin09t:805_14": "Aññatra antarāyāti pubbe vuttaṃ dasavidhamantarāyaṃ vinā.",
  "tika-vin09t:805_15": "Sabbantimena pana paricchedena attacatutthena antarāye vā sati gantuṃ vaṭṭati.",
  "tika-vin09t:805_16": "Yathā ca āvāsādayo na gantabbā,",
  "tika-vin09t:805_17": "evaṃ sace vihāre uposathaṃ karonti,",
  "tika-vin09t:805_18": "uposathādhiṭṭhānatthaṃ sīmāpi nadīpi na gantabbā.",
  "tika-vin09t:805_19": "Sace panettha koci bhikkhu hoti,",
  "tika-vin09t:805_20": "tassa santikaṃ gantuṃ vaṭṭati.",
  "tika-vin09t:805_21": "Vissaṭṭhauposathāpi āvāsā gantuṃ vaṭṭati.",
  "tika-vin09t:805_22": "Evaṃ gato adhiṭṭhātumpi labhati.",
  "tika-vin09t:805_23": "Āraññakenāpi bhikkhunā uposathadivase gāme piṇḍāya caritvā attano vihārameva āgantabbaṃ.",
  "tika-vin09t:805_24": "Sace aññaṃ vihāraṃ okkamati,",
  "tika-vin09t:805_25": "tattha uposathaṃ katvāva āgantabbaṃ,",
  "tika-vin09t:805_26": "akatvā āgantuṃ na vaṭṭati.",
  "tika-vin09t:805_27": "Yaṃ jaññā “ajjeva tattha gantuṃ sakkomī”ti evarūpo pana āvāso gantabbo.",
  "tika-vin09t:805_28": "Tattha bhikkhūhi saddhiṃ uposathaṃ karontenāpi hi iminā neva uposathantarāyo kato bhavissatīti.",
  "tika-vin09t:806_0": "Udakaṃ āsanena cāti āsanena saha pānīyaparibhojanīyaṃ udakañcāti attho.",
  "tika-vin09t:806_1": "Saṅghasannipātato paṭhamaṃ kattabbaṃ pubbakaraṇaṃ.",
  "tika-vin09t:806_2": "Pubbakaraṇato pacchā kattabbampi uposathakammato paṭhamaṃ kattabbattā pubbakiccaṃ.",
  "tika-vin09t:806_3": "Ubhayampi cetaṃ uposathakammato paṭhamaṃ kattabbattā “pubbakicca”micceva ettha vuttanti āha “evaṃ dvīhi nāmehi navavidhaṃ pubbakiccaṃ dassita”nti.",
  "tika-vin09t:806_4": "Kiṃ taṃ katanti pucchatīti āha “na hī”tiādi.",
  "tika-vin09t:806_5": "Taṃ akatvā uposathaṃ kātuṃ na vaṭṭati “na,",
  "tika-vin09t:806_6": "bhikkhave,",
  "tika-vin09t:806_7": "therena āṇattena agilānena na sammajjitabbaṃ,",
  "tika-vin09t:806_8": "yo na sammajjeyya,",
  "tika-vin09t:806_9": "āpatti dukkaṭassā”tiādi vacanato.",
  "tika-vin09t:806_10": "Tenevāha “tasmā therena āṇattenā”tiādi.",
  "tika-vin09t:807_0": "Sace pana āṇatto sammajjaniṃ tāvakālikampi na labhati,",
  "tika-vin09t:807_1": "sākhābhaṅgaṃ kappiyaṃ kāretvā sammajjitabbaṃ.",
  "tika-vin09t:807_2": "Tampi alabhantassa laddhakappiyaṃ hoti.",
  "tika-vin09t:807_3": "Pānīyaṃ paribhojanīyaṃ upaṭṭhāpetabbanti āgantukānaṃ atthāya pānīyaparibhojanīyaṃ upaṭṭhāpetabbaṃ.",
  "tika-vin09t:807_4": "Āsanaṃ paññāpetabbanti pīṭhaphalakādiāsanaṃ paññāpetabbaṃ.",
  "tika-vin09t:807_5": "Sace uposathāgāre āsanāni natthi,",
  "tika-vin09t:807_6": "saṃghikāvāsatopi āharitvā paññāpetvā puna haritabbāni.",
  "tika-vin09t:807_7": "Āsanesu asati kaṭasārakepi taṭṭikāyopi paññāpetuṃ vaṭṭati.",
  "tika-vin09t:807_8": "Taṭṭikāsupi asati sākhābhaṅgāni kappiyaṃ kāretvā paññāpetabbāni.",
  "tika-vin09t:807_9": "Kappiyakārakaṃ alabhantassa laddhakappiyaṃ hoti.",
  "tika-vin09t:807_10": "Padīpo kātabboti padīpetabbo,",
  "tika-vin09t:807_11": "padīpujjalanaṃ kātabbanti vuttaṃ hoti.",
  "tika-vin09t:807_12": "Āṇāpentena pana “asukasmiṃ nāma okāse telaṃ vā vaṭṭi vā kapallikā vā atthi,",
  "tika-vin09t:807_13": "taṃ gahetvā karohī”ti vattabbo.",
  "tika-vin09t:807_14": "Sace telādīni natthi,",
  "tika-vin09t:807_15": "pariyesitabbāni.",
  "tika-vin09t:807_16": "Pariyesitvā alabhantassa laddhakappiyaṃ hoti.",
  "tika-vin09t:807_17": "Apica kapāle aggipi jāletabbo.",
  "tika-vin09t:807_18": "Āṇāpentena ca kiñci kammaṃ karonto vā sadākālameva eko vā bhāranittharaṇako vā sarabhāṇakadhammakathikādīsu aññataro vā na āṇāpetabbo,",
  "tika-vin09t:807_19": "avasesā pana vārena āṇāpetabbā.",
  "tika-vin09t:807_20": "Tenāha “therenāpi patirūpaṃ ñatvā āṇāpetabba”nti.",
  "tika-vin09t:808_0": "Bahi uposathaṃ katvā āgatenāti nadiyā vā sīmāya vā yattha katthaci uposathaṃ katvā āgatena chando dātabbo,",
  "tika-vin09t:808_1": "“kato mayā uposatho”ti acchituṃ na labhatīti adhippāyo.",
  "tika-vin09t:808_2": "Kiccappasuto vāti gilānupaṭṭhākādikiccappasuto vā.",
  "tika-vin09t:808_3": "Sace gilāno chandapārisuddhiṃ dātuṃ na sakkoti,",
  "tika-vin09t:808_4": "mañcena vā pīṭhena vā saṅghamajjhaṃ ānetvā uposatho kātabbo.",
  "tika-vin09t:808_5": "Sace gilānupaṭṭhākānaṃ bhikkhūnaṃ evaṃ hoti “sace kho mayaṃ imaṃ gilānaṃ ṭhānā cāvessāma,",
  "tika-vin09t:808_6": "ābādho vā abhivaḍḍhissati,",
  "tika-vin09t:808_7": "kālakiriyā vā bhavissatī”ti,",
  "tika-vin09t:808_8": "na tveva so gilāno ṭhānā cāvetabbo,",
  "tika-vin09t:808_9": "saṅghena tattha gantvā uposatho kātabbo,",
  "tika-vin09t:808_10": "na tveva vaggena saṅghena uposatho kātabbo.",
  "tika-vin09t:808_11": "Kareyya ce,",
  "tika-vin09t:808_12": "āpatti dukkaṭassa.",
  "tika-vin09t:808_13": "Sace bahū tādisā gilānā honti,",
  "tika-vin09t:808_14": "saṅghena paṭipāṭiyā ṭhatvā sabbe hatthapāse kātabbā.",
  "tika-vin09t:808_15": "Sace dūre dūre honti,",
  "tika-vin09t:808_16": "saṅgho nappahoti,",
  "tika-vin09t:808_17": "taṃ divasaṃ uposatho na kātabbo,",
  "tika-vin09t:808_18": "na tveva vaggena saṅghena uposatho kātabbo.",
  "tika-vin09t:808_19": "“Anujānāmi,",
  "tika-vin09t:808_20": "bhikkhave,",
  "tika-vin09t:808_21": "tadahuposathe pārisuddhiṃ dentena chandampi dātuṃ,",
  "tika-vin09t:808_22": "santi saṅghassa karaṇīya”nti vuttattā bhagavato āṇaṃ karontena “chandaṃ dammī”ti vuttaṃ.",
  "tika-vin09t:808_23": "“Chandahārako ce,",
  "tika-vin09t:808_24": "bhikkhave,",
  "tika-vin09t:808_25": "dinne chande tattheva pakkamati,",
  "tika-vin09t:808_26": "aññassa dātabbo chando”tiādivacanato puna attano chandadānaparissamavinodanatthaṃ “chandaṃ me harā”ti vuttaṃ.",
  "tika-vin09t:808_27": "“Chandahārako ce,",
  "tika-vin09t:808_28": "bhikkhave,",
  "tika-vin09t:808_29": "dinne chande saṅghappatto sañcicca na āroceti,",
  "tika-vin09t:808_30": "āhaṭo hoti chando,",
  "tika-vin09t:808_31": "chandahārakassa āpatti dukkaṭassā”ti vuttattā dukkaṭato taṃ mocetuṃ “chandaṃ me ārocehī”ti vuttaṃ.",
  "tika-vin09t:809_0": "Kāyena vā vācāya vā ubhayena vā viññāpetabboti manasā cintetvā kāyappayogaṃ karontena yena kenaci aṅgapaccaṅgena vā,",
  "tika-vin09t:809_1": "vācaṃ pana nicchāretuṃ sakkontena tatheva vācāya vā,",
  "tika-vin09t:809_2": "ubhayathāpi sakkontena kāyavācāhi vā viññāpetabbo,",
  "tika-vin09t:809_3": "jānāpetabboti attho.",
  "tika-vin09t:809_4": "“Ayaṃ attho”ti vacanato pana yāya kāyacipi bhāsāya viññāpetuṃ vaṭṭati,",
  "tika-vin09t:809_5": "pārisuddhidānepi chandadāne vuttasadisova vinicchayo.",
  "tika-vin09t:809_6": "Taṃ pana dentena paṭhamaṃ santī āpatti desetabbā.",
  "tika-vin09t:809_7": "Na hi sāpattiko samāno “pārisuddhiṃ dammi,",
  "tika-vin09t:809_8": "pārisuddhiṃ me hara,",
  "tika-vin09t:809_9": "pārisuddhiṃ me ārocehī”ti vattuṃ labhati.",
  "tika-vin09t:809_10": "“Santi saṅghassa karaṇīyānī”ti vattabbe vacanavipallāsena “santi saṅghassa karaṇīya”nti vuttaṃ.",
  "tika-vin09t:809_11": "Tesañca attano ca chandapārisuddhiṃ detīti ettha chando ca chandapārisuddhi ca chandapārisuddhi,",
  "tika-vin09t:809_12": "taṃ detīti sarūpekasesanayena attho daṭṭhabbo.",
  "tika-vin09t:809_13": "Itarāti aññesaṃ chandapārisuddhi.",
  "tika-vin09t:809_14": "Biḷālasaṅkhalikā chandapārisuddhīti ettha biḷālasaṅkhalikā nāma biḷālabandhanaṃ.",
  "tika-vin09t:809_15": "Tattha hi saṅkhalikāya paṭhamavalayaṃ dutiyavalayaṃyeva pāpuṇāti,",
  "tika-vin09t:809_16": "na tatiyaṃ,",
  "tika-vin09t:809_17": "evamayampi chandapārisuddhi dāyakena yassa dinnā,",
  "tika-vin09t:809_18": "tato aññattha na gacchatīti.",
  "tika-vin09t:809_19": "Tasmā sā biḷālasaṅkhalikasadisattā “biḷālasaṅkhalikā”ti vuttā.",
  "tika-vin09t:809_20": "Biḷālasaṅkhalikaggahaṇañcettha yāsaṃ kāsañci saṅkhalikānaṃ upalakkhaṇamattanti daṭṭhabbaṃ.",
  "tika-vin09t:810_0": "Utukkhānanti taṃ taṃ kiriyaṃ arati vattetīti utu,",
  "tika-vin09t:810_1": "tassa akkhānaṃ utukkhānaṃ,",
  "tika-vin09t:810_2": "utuācikkhananti attho.",
  "tika-vin09t:810_3": "Yathā ca tassa ācikkhanaṃ,",
  "tika-vin09t:810_4": "taṃ sarūpato dassetuṃ “hemantādīna”ntiādi vuttaṃ.",
  "tika-vin09t:810_5": "Gaṇanāti kalanā.",
  "tika-vin09t:810_6": "Bhikkhunīnaṃ aṭṭhagarudhammehi ovadanaṃ bhikkhunovādo.",
  "tika-vin09t:810_7": "Sve uposathoti āgantvāti “sve uposatho hotī”ti vutte ajjeva āgantvā pannarasike uposathe pakkhassa cātuddasiyaṃ,",
  "tika-vin09t:810_8": "cātuddasike terasiyaṃ āgantvāti vuttaṃ hoti.",
  "tika-vin09t:810_9": "Mahāpaccariyaṃ pana “pakkhassa terasiyaṃyeva āgantvā ‘ayaṃ uposatho cātuddasiko vā pannarasiko vā’ti pucchitabba”nti vuttaṃ.",
  "tika-vin09t:810_10": "Evaṃ pucchitena ca bhikkhunā sace cātuddasiyaṃ uposathaṃ karonti,",
  "tika-vin09t:810_11": "“cātuddasiko bhaginī”ti vattabbaṃ.",
  "tika-vin09t:810_12": "Sace pannarasiyaṃ karonti,",
  "tika-vin09t:810_13": "“pannarasiko bhaginī”ti vattabbaṃ.",
  "tika-vin09t:810_14": "“Anujānāmi,",
  "tika-vin09t:810_15": "bhikkhave,",
  "tika-vin09t:810_16": "ṭhapetvā bālaṃ,",
  "tika-vin09t:810_17": "ṭhapetvā gilānaṃ,",
  "tika-vin09t:810_18": "ṭhapetvā gamikaṃ avasesehi ovādaṃ gahetu”nti vuttattā “taṃ ṭhapetvā”tiādimāha.",
  "tika-vin09t:810_19": "Tattha ārocanavidhānaṃ ajānanto bālo.",
  "tika-vin09t:810_20": "Cātuddasikapannarasikesu uposathesu vā pāṭipade vā gantukāmo gamiyo,",
  "tika-vin09t:810_21": "dutiyapakkhadivasato pana paṭṭhāya tato uddhaṃ gacchanto idha gamiyo nāma na hoti.",
  "tika-vin09t:810_22": "Araññe nivāso assāti āraññiko.",
  "tika-vin09t:810_23": "Sopi “ahaṃ araññavāsī,",
  "tika-vin09t:810_24": "sve uposatho,",
  "tika-vin09t:810_25": "vihāre na vasāmī”ti appaṭiggahituṃ na labhati.",
  "tika-vin09t:810_26": "Yadi na gaṇheyya,",
  "tika-vin09t:810_27": "dukkaṭaṃ āpajjeyya.",
  "tika-vin09t:810_28": "Vuttañhetaṃ “na,",
  "tika-vin09t:810_29": "bhikkhave,",
  "tika-vin09t:810_30": "ovādo na gahetabbo,",
  "tika-vin09t:810_31": "yo na gaṇheyya,",
  "tika-vin09t:810_32": "āpatti dukkaṭassā”ti.",
  "tika-vin09t:810_33": "Tena pana paccāharaṇatthāya saṅketo kātabbo.",
  "tika-vin09t:810_34": "Vuttañhetaṃ “anujānāmi,",
  "tika-vin09t:810_35": "bhikkhave,",
  "tika-vin09t:810_36": "āraññikena bhikkhunā ovādaṃ gahetuṃ,",
  "tika-vin09t:810_37": "saṅketañca kātuṃ atra patiharissāmī”ti.",
  "tika-vin09t:810_38": "Tasmā āraññikena bhikkhunā sace bhikkhunīnaṃ vasanagāme bhikkhā labbhati,",
  "tika-vin09t:810_39": "tattheva caritvā bhikkhuniyo disvā ārocetvā gantabbaṃ.",
  "tika-vin09t:810_40": "No cassa tattha bhikkhā sulabhā hoti,",
  "tika-vin09t:810_41": "sāmantagāme caritvā bhikkhunīnaṃ gāmaṃ āgamma tatheva kātabbaṃ.",
  "tika-vin09t:810_42": "Sace dūraṃ gantabbaṃ hoti,",
  "tika-vin09t:810_43": "saṅketo kātabbo “ahaṃ asukaṃ nāma tumhākaṃ gāmadvāre sabhaṃ vā maṇḍapaṃ vā rukkhamūlaṃ vā upasaṅkamissāmi,",
  "tika-vin09t:810_44": "tatra āgaccheyyāthā”ti.",
  "tika-vin09t:810_45": "Bhikkhunīhi tatra gantabbaṃ,",
  "tika-vin09t:810_46": "agantuṃ na labbhati.",
  "tika-vin09t:810_47": "Vuttañhetaṃ “na,",
  "tika-vin09t:810_48": "bhikkhave,",
  "tika-vin09t:810_49": "bhikkhuniyā saṅketaṃ na gantabbaṃ,",
  "tika-vin09t:810_50": "yā na gaccheyya,",
  "tika-vin09t:810_51": "āpatti dukkaṭassā”ti.",
  "tika-vin09t:810_52": "Uposathaggeti uposathakaraṇaṭṭhāne.",
  "tika-vin09t:810_53": "Aṭṭhahi aṅgehīti –",
  "tika-vin09t:811_0": "“Sīlavā hoti,",
  "tika-vin09t:811_1": "pātimokkhasaṃvarasaṃvuto viharati ācāragocarasampanno,",
  "tika-vin09t:811_2": "aṇumattesu vajjesu bhayadassāvī samādāya sikkhati sikkhāpadesu.",
  "tika-vin09t:811_3": "Bahussuto hoti sutadharo sutasannicayo,",
  "tika-vin09t:811_4": "ye te dhammā ādikalyāṇā majjhekalyāṇā pariyosānakalyāṇā sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ abhivadanti,",
  "tika-vin09t:811_5": "tathārūpāssa dhammā bahussutā honti,",
  "tika-vin09t:811_6": "dhātā vacasā paricitā,",
  "tika-vin09t:811_7": "manasā anupekkhitā,",
  "tika-vin09t:811_8": "diṭṭhiyā suppaṭividdhā.",
  "tika-vin09t:811_9": "Ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso.",
  "tika-vin09t:811_10": "Kalyāṇavāco hoti kalyāṇavākkaraṇo.",
  "tika-vin09t:811_11": "Yebhuyyena bhikkhunīnaṃ piyo hoti manāpo.",
  "tika-vin09t:811_12": "Paṭibalo hoti bhikkhuniyo ovadituṃ.",
  "tika-vin09t:811_13": "Na kho panetaṃ bhagavantaṃ uddissa pabbajitāya kāsāyavatthavasanāya garudhammaṃ ajjhāpannapubbo hoti.",
  "tika-vin09t:811_14": "Vīsativasso vā hoti atirekavīsativasso vā”ti –",
  "tika-vin09t:812_0": "Imehi aṭṭhahi aṅgehi.",
  "tika-vin09t:812_1": "Pāsādikenāti pasādāvahena niddosena kāyavacīmanokammena.",
  "tika-vin09t:812_2": "Sampādetūti tividhaṃ sikkhaṃ sampādetu.",
  "tika-vin09t:812_3": "Yadā pana tāhi bhikkhunīhi pātimokkhuddesakaṃyeva disvā ovādo yācito,",
  "tika-vin09t:812_4": "tadā uposathagge sannipatitehi bhikkhusaṅghehi pubbakiccavasena “atthi kāci bhikkhuniyo ovādaṃ yācamānā”ti",
  "tika-vin09t:812_5": "pucchite “evaṃ vadehī”ti attanā vattabbavacanaṃ aññena kathāpetvā “atthi koci bhikkhu bhikkhunovādako",
  "tika-vin09t:812_6": "sammato”tiādiṃ sayaṃ vatvā puna sayameva gantvā bhikkhunīnaṃ ārocetabbaṃ.",
  "tika-vin09t:812_7": "Aññena vā bhikkhunā tasmiṃ divase pātimokkhaṃ uddisāpetabbaṃ.",
  "tika-vin09t:812_8": "Idanti “tāhī”ti bahuvacanaṃ.",
  "tika-vin09t:812_9": "Ekato saheva.",
  "tika-vin09t:813_0": "Ñattiṭṭhapakena vāti yattha tiṇṇaṃ vasanaṭṭhāne pātimokkhuddeso natthi,",
  "tika-vin09t:813_1": "tattha ñattiṭṭhapanakena vā.",
  "tika-vin09t:813_2": "Itarena vāti yattha dve bhikkhū vasanti, eko vā,",
  "tika-vin09t:813_3": "tattha itarena vā bhikkhunā sace sayameva sammato,",
  "tika-vin09t:813_4": "“aha”nti vattabbaṃ.",
  "tika-vin09t:813_5": "Tathevāti uposathagge vuttasadisameva.",
  "tika-vin09t:813_6": "“Ārocetvāvā”ti iminā anārocanaṃ paṭikkhipati. “Na,",
  "tika-vin09t:813_7": "bhikkhave,",
  "tika-vin09t:813_8": "ovādo na ārocetabbo,",
  "tika-vin09t:813_9": "yo na āroceyya,",
  "tika-vin09t:813_10": "āpatti dukkaṭassā”ti vacanato ovādaṃ gahetvā uposathagge anārocetuṃ na vaṭṭati.",
  "tika-vin09t:814_0": "Parisuddhabhāvanti āpattiyā parisuddhataṃ.",
  "tika-vin09t:814_1": "Ārocethāti āvi karotha.",
  "tika-vin09t:814_2": "Ettha siyāti “pātimokkhaṃ uddisissāmī”ti etasmiṃ pade ayamanuyogo bhaveyya. Kiṃ taṃ,",
  "tika-vin09t:814_3": "yaṃ siyāti āha “saṅgho uposathaṃ kareyyā”tiādi.",
  "tika-vin09t:814_4": "Pubbenāparaṃ sandhiyatīti pubbavacanena aparaṃ vacanaṃ sandhānaṃ gacchati.",
  "tika-vin09t:814_5": "Sāmaggiyāti kāyacittehi sahitatāya.",
  "tika-vin09t:814_6": "Gaṇassāti uddesakaṃ ṭhapetvā catuvagge sesabhikkhūnaṃ.",
  "tika-vin09t:814_7": "Saṅghassa uddiṭṭhaṃ hotīti saṅghena uddiṭṭhaṃ hoti.",
  "tika-vin09t:814_8": "Karaṇatthe cetaṃ sāmivacanaṃ.",
  "tika-vin09t:814_9": "Etthāti pātimokkhuddese.",
  "tika-vin09t:814_10": "Lakkhaṇanti sabhāvo.",
  "tika-vin09t:815_0": "Therā ca navā ca majjhimā cāti ettha dasavassā,",
  "tika-vin09t:815_1": "atirekadasavassā ca therā.",
  "tika-vin09t:815_2": "Ūnapañcavassā navā.",
  "tika-vin09t:815_3": "Pañcavassā,",
  "tika-vin09t:815_4": "atirekapañcavassā ca majjhimā.",
  "tika-vin09t:815_5": "Aṭṭhiṃ katvāti attānaṃ tena pātimokkhena atthikaṃ katvā,",
  "tika-vin09t:815_6": "taṃ vā pātimokkhaṃ “idaṃ mayhaṃ pātimokkha”nti atthiṃ katvā.",
  "tika-vin09t:815_7": "Manasi karitvāti citte ṭhapetvā.",
  "tika-vin09t:815_8": "Sotadvāravasenāti sotadvārikajavanaviññāṇavasena.",
  "tika-vin09t:815_9": "Sabbacetasā samannāharāmāti cittassa thokampi bahi gantuṃ adentā sabbena cittena āvajjema,",
  "tika-vin09t:815_10": "sallakkhemāti attho.",
  "tika-vin09t:815_11": "Manasi karomāti āvajjema,",
  "tika-vin09t:815_12": "samannāharāmāti attho.",
  "tika-vin09t:815_13": "So ca kho manasikāro na ettha ārammaṇappaṭipādanalakkhaṇo,",
  "tika-vin09t:815_14": "atha kho vīthippaṭipādanajavanappaṭipādanamanasikārapubbakacitte ṭhapanalakkhaṇoti āha “ekaggacittā hutvā citte ṭhapeyyāmā”ti.",
  "tika-vin09t:815_15": "Na sametīti na saṃgacchati.",
  "tika-vin09t:815_16": "Kasmā na saṃgacchatīti āha “samaggassa hī”tiādi.",
  "tika-vin09t:815_17": "Kiñca bhiyyoti āha “pātimokkhuddesako cā”tiādi.",
  "tika-vin09t:815_18": "Saṅghapariyāpannoti saṅghe pariyāpanno antogadho.",
  "tika-vin09t:816_0": "Idāni taṃ dassetunti sambandho. Āyasmantoti sannipatitānaṃ piyavacanena ālapanaṃ.",
  "tika-vin09t:817_0": "Alajjitāti alajjitāya,",
  "tika-vin09t:817_1": "alajjanabhāvenāti attho.",
  "tika-vin09t:817_2": "Tatiyatthe hi idaṃ paccattavacanaṃ.",
  "tika-vin09t:817_3": "“Aññāṇatā”tiādīsupi eseva nayo.",
  "tika-vin09t:817_4": "Kukkuccappakatatāti kukkuccena abhibhūtatāya.",
  "tika-vin09t:817_5": "Satisammosāti sativippavāsato.",
  "tika-vin09t:817_6": "Vītikkamanti sikkhāpadavītikkamanaṃ.",
  "tika-vin09t:818_0": "Sañciccāti sañcetetvā,",
  "tika-vin09t:818_1": "akappiyabhāvaṃ jānantoyeva vītikkamacittaṃ pesetvāti attho.",
  "tika-vin09t:818_2": "Parigūhatīti nigūhati na deseti na vuṭṭhāti.",
  "tika-vin09t:818_3": "Lajjāya parigūhanto alajjī na hoti,",
  "tika-vin09t:818_4": "“kiṃ iminā”ti anādariyena parigūhanto alajjī hotīti dasseti.",
  "tika-vin09t:818_5": "Agatigamanañca gacchatīti bhaṇḍabhājanīyaṭṭhānādīsu chandāgatiādibhedaṃ agatigamanañca gacchati.",
  "tika-vin09t:818_6": "Alajjipuggaloti ajjhattikasamuṭṭhānalajjāvirahito puggalo.",
  "tika-vin09t:818_7": "Ettha ca “sañciccā”ti iminā anādariyavaseneva āpattiṃ āpajjanto,",
  "tika-vin09t:818_8": "āpannañca āpattiṃ parigūhanto,",
  "tika-vin09t:818_9": "bhaṇḍabhājanīyaṭṭhānādīsu agatigamanaṃ gacchanto ca alajjī hoti,",
  "tika-vin09t:818_10": "na itaroti dasseti.",
  "tika-vin09t:819_0": "Mandoti mandapañño,",
  "tika-vin09t:819_1": "apaññassevetaṃ nāmaṃ.",
  "tika-vin09t:819_2": "Momūhoti atisaṃmūḷho.",
  "tika-vin09t:819_3": "Virādhetīti na rādheti na sādheti.",
  "tika-vin09t:819_4": "Kukkucceti vinayasaṃsaye.",
  "tika-vin09t:819_5": "Kappiyaṃ ce kattabbaṃ siyāti vinayadharaṃ pucchitvā tena vatthuṃ oloketvā mātikaṃ,",
  "tika-vin09t:819_6": "padabhājanaṃ,",
  "tika-vin09t:819_7": "antarāpattiṃ,",
  "tika-vin09t:819_8": "anāpattiñca oloketvā “kappati, āvuso,",
  "tika-vin09t:819_9": "mā ettha kaṅkhī”ti vutte kattabbaṃ bhaveyya.",
  "tika-vin09t:820_0": "Sahaseyyacīvaravippavāsādīnīti ettha sahaseyyā nāma anupasampannena uttaridirattatirattaṃ sahaseyyāpatti,",
  "tika-vin09t:820_1": "vippavāso nāma ekarattachārattavasena vippavāso.",
  "tika-vin09t:820_2": "Ādisaddena sattāhātikkamādīsu āpattiṃ saṅgaṇhāti.",
  "tika-vin09t:820_3": "Sattannaṃ āpattikkhandhānanti pārājikasaṅghādisesathullaccayapācittiyapāṭidesanīyadukkaṭadubbhāsitasaṅkhātānaṃ sattannaṃ āpattikkhandhānaṃ.",
  "tika-vin09t:821_0": "Desetu vā pakāsetu vāti saṅghamajjhe vā gaṇamajjhe vā ekapuggale vā desetu vā pakāsetu vā.",
  "tika-vin09t:821_1": "Ettha ca pārājikāpattidesanā nāma bhikkhubhāvassa pariccāgo.",
  "tika-vin09t:821_2": "Vuṭṭhānaṃ pana desanāvisesattā “desanā”ti daṭṭhabbaṃ.",
  "tika-vin09t:821_3": "Pakāsetu vāti ārocetu vā.",
  "tika-vin09t:822_0": "Evaṃ anāpannā vāti evaṃ channaṃ ākārānaṃ aññatarena anāpannā vā.",
  "tika-vin09t:822_1": "Vuṭṭhitā vāti parivāsādinā vuṭṭhitā vā.",
  "tika-vin09t:822_2": "Ārocitā vāti āvikatā vā.",
  "tika-vin09t:822_3": "Ārocento ca “tuyhaṃ santike ekaṃ āpattiṃ āvikaromī”ti vā “ācikkhāmī”ti vā “ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu,",
  "tika-vin09t:822_4": "“ekaṃ garukaṃ āpattiṃ āvikaromī”ti vā ādinā nayena vadatu,",
  "tika-vin09t:822_5": "sabbehipi ākārehi ārocitāva hoti.",
  "tika-vin09t:822_6": "Sace pana garukāpattiṃ āvikaronto “lahukāpattiṃ āvikaromī”tiādinā nayena vadati,",
  "tika-vin09t:822_7": "anāvikatā hoti āpatti.",
  "tika-vin09t:822_8": "Vatthuṃ āroceti,",
  "tika-vin09t:822_9": "āpattiṃ āroceti,",
  "tika-vin09t:822_10": "ubhayaṃ āroceti,",
  "tika-vin09t:822_11": "tividhenāpi ārocitāva hoti.",
  "tika-vin09t:822_12": "Asantiyā āpattiyāti bhāvenabhāvalakkhaṇe bhummaṃ.",
  "tika-vin09t:822_13": "Tuṇhībhāvenāpi hīti ettha na kevalaṃ “āma,",
  "tika-vin09t:822_14": "mayaṃ parisuddhā”ti vutteyeva,",
  "tika-vin09t:822_15": "atha kho tuṇhībhāvenāpīti apisaddassa attho veditabbo.",
  "tika-vin09t:823_0": "Kiṃ taṃ yāvatatiyānusāvitaṃ nāma,",
  "tika-vin09t:823_1": "kathañcetaṃ yāvatatiyānusāvitaṃ hotīti vicāraṇāyaṃ ācariyānaṃ matibhedamukhena tamatthaṃ dassetuṃ “yāvatatiyaṃ anusāvitaṃ hotīti etthā”tiādi vuttaṃ.",
  "tika-vin09t:823_2": "Tattha yadetaṃ tikkhattuṃ anusāvitanti sambandho.",
  "tika-vin09t:823_3": "Atthabyañjanabhedatoti arīyati ñāyatīti attho,",
  "tika-vin09t:823_4": "abhidheyyaṃ,",
  "tika-vin09t:823_5": "byañjīyati attho anenāti byañjanaṃ, akkharaṃ,",
  "tika-vin09t:823_6": "attho ca byañjanañca atthabyañjanāni,",
  "tika-vin09t:823_7": "tesaṃ bhedo atthabyañjanabhedo, tato,",
  "tika-vin09t:823_8": "atthassa ca byañjanassa ca visadisattāti attho.",
  "tika-vin09t:824_0": "Idāni tamevatthaṃ vibhāvetuṃ “anusāvanañhi nāmā”tiādimāha.",
  "tika-vin09t:824_1": "Hīti kāraṇatthe nipāto.",
  "tika-vin09t:824_2": "Tassa pana “abhinna”nti iminā sambandho veditabbo.",
  "tika-vin09t:824_3": "Tenāti bhinnattā.",
  "tika-vin09t:824_4": "Assāti “yassa siyā”tiādivacanattayassa.",
  "tika-vin09t:824_5": "Avassañcetamevaṃ sampaṭicchitabbaṃ,",
  "tika-vin09t:824_6": "aññathā atippasaṅgopi siyāti dassetuṃ “yadi ceta”ntiādimāha.",
  "tika-vin09t:824_7": "Etanti “yassa siyā”tiādivacanattayaṃ.",
  "tika-vin09t:824_8": "Apare “anusāvita”nti padaṃ na atītatthaṃ dīpeti,",
  "tika-vin09t:824_9": "atha kho anāgatatthaṃ.",
  "tika-vin09t:824_10": "Dhātvatthasambandho kālantaravihitopi paccayo kālantare sādhu hotīti vikappesuṃ.",
  "tika-vin09t:824_11": "Tenāha “apare ‘anusāvita’nti padassā”tiādi.",
  "tika-vin09t:824_12": "Upari uddesāvasāneti pārājikuddesāvasāne.",
  "tika-vin09t:824_13": "Atthayuttīnaṃ abhāvatoti anāgatatthassa ca kāraṇassa ca abhāvato.",
  "tika-vin09t:824_14": "Idāni tameva vibhāvetuṃ “idaṃ hī”tiādimāha.",
  "tika-vin09t:824_15": "Kathametaṃ viññāyatīti āha “yadi cassā”tiādi.",
  "tika-vin09t:824_16": "Ayanti anāgatakālo.",
  "tika-vin09t:824_17": "Anusāvitaṃ hessatīti vadeyyāti anuppayogaṃ anāgatakālaṃ katvā “anusāvitaṃ hessatī”ti buddho vadeyya.",
  "tika-vin09t:824_18": "Ayaṃ hetthādhippāyo –",
  "tika-vin09t:824_19": "yadi cettha dhātvatthasambandho ta-",
  "tika-vin09t:824_20": "paccayo siyā,",
  "tika-vin09t:824_21": "tathā sati dhātvatthasambandho nāma visesanavisesyabhāvo,",
  "tika-vin09t:824_22": "so ca anuppayogassa samānatthabhāve sati uppajjati,",
  "tika-vin09t:824_23": "nāsatīti “hessatī”ti anuppayogaṃ vadeyya,",
  "tika-vin09t:824_24": "na ca vuttaṃ.",
  "tika-vin09t:824_25": "Tasmā anāgataṃ na dīpeti,",
  "tika-vin09t:824_26": "atītakālameva dīpetīti.",
  "tika-vin09t:824_27": "Anusāviyamāneti vacanatoti “anusāviyamāne”ti vattamānakālavacanato.",
  "tika-vin09t:824_28": "Yadi evaṃ “yāvatatiyaṃ anusāvitaṃ hotī”ti kimidanti āha “yāvatatiya”ntiādi.",
  "tika-vin09t:824_29": "Kiṃ tena lakkhīyati,",
  "tika-vin09t:824_30": "yenetaṃ lakkhaṇavacanamattaṃ siyāti āha “tenā”tiādi.",
  "tika-vin09t:824_31": "Tenāti lakkhaṇavacanamattena hetunā.",
  "tika-vin09t:825_0": "Tadetanti pātimokkhaṃ.",
  "tika-vin09t:825_1": "Taṃ panetanti “tatthāyasmante pucchāmī”tiādikaṃ yāvatatiyānusāvanaṃ.",
  "tika-vin09t:825_2": "Na dissatīti nopalabbhati.",
  "tika-vin09t:825_3": "Imameva ca atthanti imaṃ amhehi vuttamevatthaṃ.",
  "tika-vin09t:825_4": "Yadi hi “yassa siyā āpattī”tiādivacanattayaṃ yāvatatiyānusāvanaṃ siyā,",
  "tika-vin09t:825_5": "tadeva uposathakkhandhake vadeyya,",
  "tika-vin09t:825_6": "na pana “sakimpi anusāvitaṃ hotī”tiādikanti adhippāyo.",
  "tika-vin09t:825_7": "Nanu cāyaṃ vinicchayo aṭṭhakathāsu na āgato,",
  "tika-vin09t:825_8": "atha kuto laddhoti āha “ayametthā”tiādi.",
  "tika-vin09t:825_9": "Vinayaṭṭhānesu kataparicayānaṃ ācariyānaṃ taṃ taṃ atthaṃ ñāpentī paveṇi ācariyaparamparā,",
  "tika-vin09t:825_10": "tāya ābhato ānīto ācariyaparamparābhato.",
  "tika-vin09t:826_0": "Nanu sampajānamusāvāde pācittiyena bhavitabbaṃ,",
  "tika-vin09t:826_1": "atha kathaṃ dukkaṭāpatti hotīti āha “sā ca kho na musāvādalakkhaṇenā”tiādi.",
  "tika-vin09t:826_2": "Sampajānamusāvāde kiṃ hotīti yvāyaṃ “sampajānamusāvādo assa hotī”ti vutto,",
  "tika-vin09t:826_3": "so āpattito kiṃ hoti,",
  "tika-vin09t:826_4": "katarā āpatti hotīti attho.",
  "tika-vin09t:826_5": "Dukkaṭaṃ hotīti dukkaṭāpatti hoti.",
  "tika-vin09t:826_6": "Vacīdvāre akiriyasamuṭṭhānāpatti hotīti assa hi bhikkhuno adhammikāya paṭiññāya tuṇhībhūtassa nisinnassa manodvāre āpatti nāma natthi.",
  "tika-vin09t:826_7": "Yasmā pana āvikātabbaṃ nāvikāsi,",
  "tika-vin09t:826_8": "tenassa vacīdvāre akiriyato ayaṃ āpatti samuṭṭhātīti veditabbā.",
  "tika-vin09t:826_9": "Idāni vuttamevatthaṃ pāḷiyā sādhetuṃ “vuttampi ceta”ntiādimāha.",
  "tika-vin09t:826_10": "Etaṃ upālittherena parivāre sedamocanagāthāsu vuttampi cāti attho.",
  "tika-vin09t:827_0": "Anālapanto manujena kenaci vācāti kenaci manujena vācāya anālapanto.",
  "tika-vin09t:827_1": "Giraṃ no ca pare bhaṇeyyāti “iti ime sossantī”ti parapuggale sandhāya saddampi na nicchāreyya.",
  "tika-vin09t:827_2": "Āpajjeyya vācasikanti vācato samuṭṭhitaṃ āpattiṃ āpajjeyya.",
  "tika-vin09t:827_3": "Pañhāmesā kusalehi cintitāti ettha pañhāmesāti liṅgabyattayena vuttaṃ,",
  "tika-vin09t:827_4": "eso pañho kusalehi cintitoti attho.",
  "tika-vin09t:827_5": "Ayaṃ pañho imameva musāvādaṃ sandhāya vutto.",
  "tika-vin09t:828_0": "Taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin09t:828_1": "diṭṭhadhammikādianattho,",
  "tika-vin09t:828_2": "atikkamanaṭṭhena tasmiṃ antarāye niyutto,",
  "tika-vin09t:828_3": "antarāyaṃ vā phalaṃ arahati,",
  "tika-vin09t:828_4": "antarāyassa vā karaṇasīloti antarāyiko.",
  "tika-vin09t:828_5": "Tenāha “vippaṭisāravatthutāyā”tiādi.",
  "tika-vin09t:828_6": "Tattha vippaṭisāravatthutāyāti vippaṭisāro nāma pacchānutāpavasena cittavippaṭisāro,",
  "tika-vin09t:828_7": "tassa kāraṇatāyāti attho.",
  "tika-vin09t:828_8": "Paṭhamajjhānādipaccayabhūtaaappaṭisāraviruddhassa vippaṭisārassa paccayattāti vuttaṃ hoti.",
  "tika-vin09t:828_9": "Pāmojjādisambhavanti dubbalataruṇā pīti pāmojjaṃ,",
  "tika-vin09t:828_10": "taṃ ādi yesaṃ te pāmojjādayo,",
  "tika-vin09t:828_11": "tesaṃ sambhavo paṭilābho pāmojjādisambhavo, taṃ.",
  "tika-vin09t:828_12": "Ādisaddena pītippassaddhādīnaṃ gahaṇaṃ.",
  "tika-vin09t:828_13": "Paṭhamajjhānādīnanti etthādisaddena pana “dutiyassa jhānassa adhigamāya antarāyiko,",
  "tika-vin09t:828_14": "tatiyassa jhānassa adhigamāya antarāyiko,",
  "tika-vin09t:828_15": "catutthassa jhānassa adhigamāya antarāyiko, jhānānaṃ,",
  "tika-vin09t:828_16": "vimokkhānaṃ,",
  "tika-vin09t:828_17": "samādhīnaṃ,",
  "tika-vin09t:828_18": "samāpattīnaṃ,",
  "tika-vin09t:828_19": "nekkhammānaṃ,",
  "tika-vin09t:828_20": "nissaraṇānaṃ,",
  "tika-vin09t:828_21": "pavivekānaṃ,",
  "tika-vin09t:828_22": "kusalānaṃ dhammānaṃ adhigamāya antarāyiko”ti vuttadutiyajjhānādīnaṃ saṅgaho daṭṭhabbo.",
  "tika-vin09t:828_23": "“Tasmā”ti vutte yaṃtaṃsaddānaṃ abyabhicāritasambandhatāya “yasmā”ti ayamattho upaṭṭhitoyeva hotīti āha “tasmāti yasmā”tiādi.",
  "tika-vin09t:828_24": "Jānantenāti jānamānena.",
  "tika-vin09t:828_25": "Imināssa sampajānamusāvādassa sacittakataṃ dasseti.",
  "tika-vin09t:828_26": "Visuddhiṃ apekkhatīti visuddhāpekkho,",
  "tika-vin09t:828_27": "tena visuddhāpekkhena.",
  "tika-vin09t:828_28": "Sā ca visuddhi idha vuṭṭhānādīti āha “vuṭṭhātukāmena visujjhitukāmenā”ti.",
  "tika-vin09t:828_29": "Vuṭṭhānagāminito saṅghādisesato vuṭṭhātukāmena,",
  "tika-vin09t:828_30": "desanāgāminito visujjhitukāmenāti attho.",
  "tika-vin09t:828_31": "Saṅghamajjhe vā gaṇamajjhe vā ekapuggale vāti uposathagge saṅghassa ārocanavasena saṅghamajjhe vā tattheva",
  "tika-vin09t:828_32": "ubhato nisinnānaṃ ārocanavasena gaṇamajjhe vā anantarassa ārocanavasena ekapuggale vā pakāsetabbā.",
  "tika-vin09t:828_33": "Ito vuṭṭhahitvāti ito uposathaggato vuṭṭhāya.",
  "tika-vin09t:828_34": "Ettha pana sabhāgoyeva vattabbo.",
  "tika-vin09t:828_35": "Visabhāgassa hi vuccamāne bhaṇḍanakalahasaṅghabhedādīnipi honti.",
  "tika-vin09t:828_36": "Tasmā tassa avatvā “ito vuṭṭhahitvā paṭikarissāmī”ti ābhogaṃ katvā uposatho kātabboti andhakaṭṭhakathāyaṃ vuttaṃ.",
  "tika-vin09t:829_0": "Karaṇattheti tatiyāvibhattiatthe.",
  "tika-vin09t:829_1": "Kattari hetaṃ paccattavacanaṃ hoti phāsusaddāpekkhāya.",
  "tika-vin09t:829_2": "Paccattavacananti paṭhamāvacanaṃ.",
  "tika-vin09t:829_3": "Paṭhamajjhānādīnaṃ adhigamāya phāsu hotīti adhigamatthaṃ tassa bhikkhuno phāsu hoti sukhaṃ hoti saṃvarassa avippaṭisārahetuttā.",
  "tika-vin09t:829_4": "Tenāha “avippaṭisāramūlakāna”ntiādi.",
  "tika-vin09t:829_5": "Pāpapuññānaṃ katākatavasena cittavippaṭisārābhāvo avippaṭisāro,",
  "tika-vin09t:829_6": "so mūlaṃ kāraṇaṃ yesaṃ te avippaṭisāramūlā,",
  "tika-vin09t:829_7": "avippaṭisāramūlāyeva avippaṭisāramūlakā,",
  "tika-vin09t:829_8": "tesaṃ avippaṭisāramūlakānaṃ.",
  "tika-vin09t:829_9": "Sukhappaṭipadā sampajjatīti sukhā paṭipadā samijjhati,",
  "tika-vin09t:829_10": "paṭhamajjhānādīnaṃ sukhena adhigamo hotīti adhippāyo.",
  "tika-vin09t:829_11": "Hoti cettha –",
  "tika-vin09t:830_0": "“Nidāne ñattiṭṭhapanaṃ, pubbakiccassa pucchanaṃ;",
  "tika-vin09t:831_0": "Nidānuddesasavane, visuddhārocane vidhi;",
  "tika-vin09t:832_0": "Anārocane cāpatti, ñeyyaṃ piṇḍatthapañcaka”nti.",
  "tika-vin09t:833_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:834_0": "Vinayatthamañjūsāyaṃ līnatthappakāsaniyaṃ",
  "tika-vin09t:835_0": "Nidānavaṇṇanā niṭṭhitā.",
  "tika-vin09t:836_0": "Pārājikakaṇḍaṃ",
  "tika-vin09t:837_0": "Idāni nidānuddesānantaraṃ vuttassa pārājikuddesassa atthaṃ saṃvaṇṇetuṃ “idānī”tiādi āraddhaṃ.",
  "tika-vin09t:837_1": "Nidānānantaranti bhāvanapuṃsakaniddeso,",
  "tika-vin09t:837_2": "nidānaṃ anantaraṃ katvāti vuttaṃ hoti.",
  "tika-vin09t:837_3": "Tatthāti pārājikakaṇḍe.",
  "tika-vin09t:837_4": "Pātimokkheti bhikkhupātimokkhe.",
  "tika-vin09t:837_5": "Cattāroti gaṇanaparicchedo ūnātirekabhāvanivattanato.",
  "tika-vin09t:837_6": "Pārājikāti sajātināmaṃ.",
  "tika-vin09t:837_7": "Āpattiyoti sabbasādhāraṇanāmaṃ.",
  "tika-vin09t:837_8": "Uddisīyatīti uddeso.",
  "tika-vin09t:837_9": "Bhāvappadhānoyaṃ niddeso.",
  "tika-vin09t:837_10": "Tenāha “uddisitabbata”nti.",
  "tika-vin09t:838_0": "1. Paṭhamapārājikavaṇṇanā",
  "tika-vin09t:839_0": "Yo panāti ettha yasmā panāti nipātamattaṃ,",
  "tika-vin09t:839_1": "yoti atthapadaṃ,",
  "tika-vin09t:839_2": "tañca aniyamena puggalaṃ dīpeti.",
  "tika-vin09t:839_3": "Tasmā tassa atthaṃ dassento “yo kocī”ti āha.",
  "tika-vin09t:839_4": "Yasmā pana yo yokoci nāma,",
  "tika-vin09t:839_5": "so avassaṃ liṅgayuttajātināmagottasīlavihāragocaravayesu ekenākārena paññāyati,",
  "tika-vin09t:839_6": "tasmā taṃ tathā ñāpetuṃ “rassadīghādinā”tiādimāha.",
  "tika-vin09t:839_7": "Ādisaddena navakammādīnaṃ gahaṇaṃ.",
  "tika-vin09t:839_8": "Liṅgādibhedenāti liṅgīyatiñāyati etenāti liṅgaṃ,",
  "tika-vin09t:839_9": "taṃ ādi yesaṃ teti liṅgādayo,",
  "tika-vin09t:839_10": "tesaṃ bhedo liṅgādibhedo,",
  "tika-vin09t:839_11": "tena liṅgādibhedena.",
  "tika-vin09t:839_12": "Etthādisaddena pana yuttādīnaṃ gahaṇaṃ.",
  "tika-vin09t:839_13": "Idaṃ vuttaṃ hoti –",
  "tika-vin09t:839_14": "liṅgavasena yādiso vā tādiso vā hotu,",
  "tika-vin09t:839_15": "dīgho vā rasso vā kāḷo vā odāto vā maṅguracchavi vā kiso vā thūlo vā.",
  "tika-vin09t:839_16": "Yogavasena yena vā tena vā yutto hotu,",
  "tika-vin09t:839_17": "navakammayutto vā uddesayutto vā vāsadhurayutto vā.",
  "tika-vin09t:839_18": "Jātivasena yaṃjacco vā taṃjacco vā hotu,",
  "tika-vin09t:839_19": "khattiyo vā brāhmaṇo vā vesso vā suddho vā.",
  "tika-vin09t:839_20": "Nāmavasena yathānāmo vā tathānāmo vā hotu,",
  "tika-vin09t:839_21": "buddharakkhito vā dhammarakkhito vā saṅgharakkhito vā.",
  "tika-vin09t:839_22": "Gottavasena yathāgotto vā tathāgotto vā hotu,",
  "tika-vin09t:839_23": "kaccāyano vā vāsiṭṭho vā kosiyo vā.",
  "tika-vin09t:839_24": "Sīlesu yathāsīlo vā tathāsīlo vā hotu,",
  "tika-vin09t:839_25": "navakammasīlo vā uddesasīlo vā vāsadhurasīlo vā.",
  "tika-vin09t:839_26": "Vihāresupi yathāvihārī vā tathāvihārī vā hotu,",
  "tika-vin09t:839_27": "navakammavihārī vā uddesavihārī vā vāsadhuravihārī vā.",
  "tika-vin09t:839_28": "Gocaresupi yathāgocaro vā tathāgocaro vā hotu,",
  "tika-vin09t:839_29": "navakammagocaro vā uddesagocaro vā vāsadhuragocaro vā.",
  "tika-vin09t:839_30": "Vayesupi yo vā so vā hotu thero vā navo vā majjhimo vā,",
  "tika-vin09t:839_31": "atha kho sabbova imasmiṃ atthe “yo”ti vuccatīti.",
  "tika-vin09t:840_0": "Idāni “bhikkhū”ti padaṃ saṃvaṇṇetuṃ “ehibhikkhūpasampadā”tiādimāha.",
  "tika-vin09t:840_1": "Tattha “ehi bhikkhū”ti bhagavato vacanamattena bhikkhubhāvo ehibhikkhūpasampadā.",
  "tika-vin09t:840_2": "“Buddhaṃ saraṇaṃ gacchāmī”tiādinā nayena tikkhattuṃ vācaṃ bhinditvā vuttehi tīhi saraṇagamanehi upasampadā saraṇagamanūpasampadā.",
  "tika-vin09t:840_3": "Ovādappaṭiggahaṇūpasampadā nāma –",
  "tika-vin09t:841_0": "“Tasmātiha te, kassapa,",
  "tika-vin09t:841_1": "evaṃ sikkhitabbaṃ ‘tibbaṃ me hirottappaṃ paccupaṭṭhitaṃ bhavissati theresu navesu majjhimesū’ti,",
  "tika-vin09t:841_2": "evañhi te kassapa sikkhitabbaṃ.",
  "tika-vin09t:841_3": "Tasmātiha te, kassapa,",
  "tika-vin09t:841_4": "evaṃ sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ,",
  "tika-vin09t:841_5": "sabbaṃ taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,",
  "tika-vin09t:841_6": "evañhi te, kassapa,",
  "tika-vin09t:841_7": "sikkhitabbaṃ.",
  "tika-vin09t:841_8": "Tasmātiha te, kassapa,",
  "tika-vin09t:841_9": "evaṃ sikkhitabbaṃ ‘sātasahagatā ca me kāyagatāsati na vijahissatī’ti,",
  "tika-vin09t:841_10": "evañhi te, kassapa,",
  "tika-vin09t:841_11": "sikkhitabba”nti –",
  "tika-vin09t:842_0": "Iminā ovādappaṭiggahaṇena mahākassapattherassa anuññātaupasampadā.",
  "tika-vin09t:843_0": "Pañhābyākaraṇūpasampadā nāma sopākassa anuññātaupasampadā.",
  "tika-vin09t:843_1": "Bhagavā kira pubbārāme anucaṅkamantaṃ sopākasāmaṇeraṃ “‘uddhumātakasaññā’ti vā sopāka ‘rūpasaññā’ti vā ime dhammā nānatthā nānābyañjanā,",
  "tika-vin09t:843_2": "udāhu ekatthā byañjanameva nāna”nti dasa asubhanissite pañhe pucchi.",
  "tika-vin09t:843_3": "So te byākāsi.",
  "tika-vin09t:843_4": "Bhagavā tassa sādhukāraṃ datvā “kativasso tvaṃ,",
  "tika-vin09t:843_5": "sopākā”ti pucchi.",
  "tika-vin09t:843_6": "Sattavassohaṃ bhagavāti. “Sopāka,",
  "tika-vin09t:843_7": "tvaṃ mama sabbaññutaññāṇena saddhiṃ saṃsanditvā pañhe byākāsī”ti āraddhacitto upasampadaṃ anujāni,",
  "tika-vin09t:843_8": "ayaṃ pañhābyākaraṇūpasampadā.",
  "tika-vin09t:844_0": "Aṭṭhagarudhammapaṭiggahaṇūpasampadā nāma mahāpajāpatiyā aṭṭhagarudhammappaṭiggahaṇena anuññātaupasampadā.",
  "tika-vin09t:845_0": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "tika-vin09t:846_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena,",
  "tika-vin09t:846_1": "bhikkhusaṅghato ñatticatutthenāti imehi dvīhi kammehi upasampadā.",
  "tika-vin09t:847_0": "Ñatticatutthakammūpasampadā nāma bhikkhūnaṃ etarahi upasampadā.",
  "tika-vin09t:847_1": "Ñatticatutthenāti tīhi anussāvanāhi,",
  "tika-vin09t:847_2": "ekāya ca ñattiyāti evaṃ ñatticatutthena.",
  "tika-vin09t:847_3": "Kiñcāpi hi ñatti sabbapaṭhamaṃ vuccati,",
  "tika-vin09t:847_4": "tissannaṃ pana anussāvanānaṃ atthabyañjanabhedābhāvato atthabyañjanabhinnaṃ ñattiṃ tāsaṃ catutthanti katvā “ñatticatuttha”nti vuccati.",
  "tika-vin09t:847_5": "Akuppenāti akopetabbataṃ,",
  "tika-vin09t:847_6": "appaṭikkositabbatañca upagatena.",
  "tika-vin09t:847_7": "Ṭhānārahenāti kāraṇārahena satthu sāsanārahena.",
  "tika-vin09t:847_8": "Upasampanno nāma uparibhāvaṃ samāpanno,",
  "tika-vin09t:847_9": "pattoti attho.",
  "tika-vin09t:847_10": "Bhikkhubhāvo hi uparibhāvo,",
  "tika-vin09t:847_11": "tañcesa yathāvuttena kammena samāpannattā “upasampanno”ti vuccati.",
  "tika-vin09t:847_12": "Kasmā panettha imināva upasampanno idha gahito,",
  "tika-vin09t:847_13": "nāññehīti? Vuccate –",
  "tika-vin09t:847_14": "ehibhikkhūpasampadā antimabhavikānameva,",
  "tika-vin09t:847_15": "saraṇagamanūpasampadā parisuddhānaṃ,",
  "tika-vin09t:847_16": "ovādappaṭiggahaṇapañhābyākaraṇūpasampadā mahākassapasopākānaṃ,",
  "tika-vin09t:847_17": "na ca te bhabbā pārājikādilokavajjaṃ āpajjituṃ,",
  "tika-vin09t:847_18": "aṭṭhagarudhammappaṭiggahaṇādayo ca bhikkhunīnaṃyeva anuññātā.",
  "tika-vin09t:847_19": "Ayañca bhikkhu,",
  "tika-vin09t:847_20": "tasmā ñatticatuttheneva upasampadākammena upasampanno idha gahito,",
  "tika-vin09t:847_21": "nāññehīti veditabbo.",
  "tika-vin09t:847_22": "Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgayhanti.",
  "tika-vin09t:847_23": "Vakkhati hi “paṇṇattivajjesu pana aññepi saṅgahaṃ gacchantī”ti.",
  "tika-vin09t:847_24": "Idāni “akuppena ṭhānārahena upasampanno”ti saṃkhittena vuttamatthaṃ vitthāretvā dassetuṃ “tassa panā”tiādimāha.",
  "tika-vin09t:848_0": "Tatthāti tesu pañcasu.",
  "tika-vin09t:848_1": "Vasati etthāti vatthu,",
  "tika-vin09t:848_2": "ādhāro patiṭṭhā.",
  "tika-vin09t:848_3": "Tenāha “upasampadāpekkho puggalo”ti.",
  "tika-vin09t:848_4": "Ūnāni aparipuṇṇāni vīsati vassāni assāti ūnavīsativasso.",
  "tika-vin09t:848_5": "Ettha yaṃ vattabbaṃ,",
  "tika-vin09t:848_6": "taṃ upari sappāṇakavagge ūnavīsatisikkhāpade vaṇṇayissāma.",
  "tika-vin09t:848_7": "Tesūti paṇḍakādīsu ekādasasu abhabbapuggalesu.",
  "tika-vin09t:848_8": "Paṇḍako panettha pañcavidho hoti āsittapaṇḍako,",
  "tika-vin09t:848_9": "usūyapaṇḍako,",
  "tika-vin09t:848_10": "opakkamikapaṇḍako,",
  "tika-vin09t:848_11": "napuṃsakapaṇḍako,",
  "tika-vin09t:848_12": "pakkhapaṇḍakoti.",
  "tika-vin09t:848_13": "Tesu āsittapaṇḍakassa ca usūyapaṇḍakassa ca pabbajjā na vāritā,",
  "tika-vin09t:848_14": "itaresaṃ tiṇṇaṃ vāritā.",
  "tika-vin09t:848_15": "Tesupi pakkhapaṇḍakassa yasmiṃ pakkhe paṇḍako hoti,",
  "tika-vin09t:848_16": "tasmiṃyevassa pakkhe pabbajjā vāritāti.",
  "tika-vin09t:848_17": "Tayo cettha pabbajjūpasampadānaṃ abhabbatāya avatthū.",
  "tika-vin09t:848_18": "Tenāha “āsittapaṇḍakañcā”tiādi.",
  "tika-vin09t:848_19": "Tattha yassa paresaṃ aṅgajātaṃ mukhena gahetvā asucinā āsittassa pariḷāho vūpasammati,",
  "tika-vin09t:848_20": "ayaṃ āsittapaṇḍako.",
  "tika-vin09t:848_21": "Yassa paresaṃ ajjhācāraṃ passato usūyāya uppannāya pariḷāho vūpasammati,",
  "tika-vin09t:848_22": "ayaṃ usūyapaṇḍako.",
  "tika-vin09t:848_23": "Yassa upakkamena bījāni apanītāni,",
  "tika-vin09t:848_24": "ayaṃ opakkamikapaṇḍako.",
  "tika-vin09t:848_25": "Yo pana paṭisandhiyaṃyeva abhāvako uppanno,",
  "tika-vin09t:848_26": "ayaṃ napuṃsakapaṇḍako.",
  "tika-vin09t:848_27": "Ekacco pana akusalavipākānubhāvena kāḷapakkhe paṇḍako hoti,",
  "tika-vin09t:848_28": "juṇhapakkhe panassa pariḷāho vūpasammati,",
  "tika-vin09t:848_29": "ayaṃ pakkhapaṇḍakoti veditabbo.",
  "tika-vin09t:849_0": "Theyyena saṃvāso etassāti theyyasaṃvāsako.",
  "tika-vin09t:849_1": "So ca na saṃvāsamattasseva thenako idhādhippeto,",
  "tika-vin09t:849_2": "atha kho liṅgassa,",
  "tika-vin09t:849_3": "tadubhayassa ca thenakopīti āha “theyyasaṃvāsako pana tividho”tiādi.",
  "tika-vin09t:849_4": "Na bhikkhuvassāni gaṇetīti “ahaṃ dasavasso vā vīsativasso vā”ti musā vatvā bhikkhuvassāni na gaṇeti.",
  "tika-vin09t:849_5": "Na yathāvuḍḍhaṃ bhikkhūnaṃ vā sāmaṇerānaṃ vā vandanaṃ sādiyatīti attanā musāvādaṃ katvā dassitavassānurūpena yathāvuḍḍhaṃ vandanaṃ nādhivāseti.",
  "tika-vin09t:849_6": "Na āsanena paṭibāhatīti “apehi,",
  "tika-vin09t:849_7": "me etaṃ pāpuṇātī”ti āsanena nappaṭibāhati.",
  "tika-vin09t:849_8": "Na uposathādīsu sandissatīti uposathappavāraṇādīsu na sandissati.",
  "tika-vin09t:849_9": "Liṅgamattassevāti evasaddena saṃvāsaṃ nivatteti.",
  "tika-vin09t:849_10": "Samānoti santo.",
  "tika-vin09t:849_11": "Liṅgānurūpassa saṃvāsassāti sāmaṇeraliṅgānurūpassa sāmaṇerasaṃvāsassa.",
  "tika-vin09t:849_12": "Sace pana kāsāye dhuraṃ nikkhipitvā naggo vā odātavatthanivattho vā methunasevanādīhi assamaṇo hutvā kāsāyāni nivāseti,",
  "tika-vin09t:849_13": "liṅgatthenako hoti.",
  "tika-vin09t:849_14": "Sace gihibhāvaṃ patthayamāno kāsāyaṃ ovaṭṭikaṃ katvā,",
  "tika-vin09t:849_15": "aññena vā ākārena gihinivāsanena nivāseti “sobhati nu kho me gihiliṅgaṃ,",
  "tika-vin09t:849_16": "na sobhatī”ti vīmaṃsanatthaṃ,",
  "tika-vin09t:849_17": "rakkhati tāva,",
  "tika-vin09t:849_18": "“sobhatī”ti sampaṭicchitvā puna liṅgaṃ sādiyati,",
  "tika-vin09t:849_19": "liṅgatthenako hoti.",
  "tika-vin09t:849_20": "Odātaṃ nivāsetvā vīmaṃsanasampaṭicchanesupi eseva nayo.",
  "tika-vin09t:849_21": "Sacepi nivatthakāsāvassa upari odātaṃ nivāsetvā vīmaṃsati vā sampaṭicchati vā,",
  "tika-vin09t:849_22": "rakkhati eva.",
  "tika-vin09t:850_0": "Antimavatthuajjhāpannakepi eseva nayoti pārājikaṃ āpannake bhikkhumhipi eseva nayoti attho.",
  "tika-vin09t:850_1": "Idaṃ vuttaṃ hoti –",
  "tika-vin09t:850_2": "sace koci bhikkhu kāsāye saussāhova odātaṃ nivāsetvā methunaṃ paṭisevitvā puna kāsāyāni nivāsetvā vassagaṇanādibhedaṃ sabbaṃ vidhiṃ āpajjati,",
  "tika-vin09t:850_3": "ayaṃ bhikkhūhi dinnaliṅgassa apariccattattā na liṅgatthenako,",
  "tika-vin09t:850_4": "liṅgānurūpassa saṃvāsassa sāditattā nāpi saṃvāsatthenakoti.",
  "tika-vin09t:850_5": "Videsanti paradesaṃ.",
  "tika-vin09t:850_6": "Idañca vañcetuṃ sakkuṇeyyaṭṭhānaṃ dassetuṃ vuttaṃ.",
  "tika-vin09t:850_7": "Yo pana sadesepi evaṃ karoti,",
  "tika-vin09t:850_8": "sopi saṃvāsatthenakova.",
  "tika-vin09t:850_9": "“Saṃvāsamattassevā”ti iminā liṅgaṃ paṭikkhipati.",
  "tika-vin09t:850_10": "Sace koci vuḍḍhapabbajito bhikkhuvassāni gaṇetvā mahāpeḷādīsu diyyamānabhattaṃ gaṇhāti,",
  "tika-vin09t:850_11": "sopi theyyasaṃvāsako hoti.",
  "tika-vin09t:850_12": "Sayaṃ sāmaṇerova sāmaṇerappaṭipāṭiyā kūṭavassāni gaṇetvā gaṇhanto theyyasaṃvāsako na hoti.",
  "tika-vin09t:850_13": "Bhikkhu pana bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabbo.",
  "tika-vin09t:851_0": "Nanu saṃvāso nāma ekakammaṃ ekuddeso samasikkhatāti āha “bhikkhuvassagaṇanādiko hī”tiādi.",
  "tika-vin09t:851_1": "Iminā na kevalaṃ ekakammādikova kiriyabhedo saṃvāsoti idhādhippeto,",
  "tika-vin09t:851_2": "atha kho tadañño bhikkhuvassagaṇanādikopīti dasseti.",
  "tika-vin09t:851_3": "Imasmiṃ attheti theyyasaṃvāsakādhikāre.",
  "tika-vin09t:851_4": "Sikkhaṃ paccakkhāyāti sikkhaṃ pariccajitvā.",
  "tika-vin09t:851_5": "Idaṃ vuttaṃ hoti –",
  "tika-vin09t:851_6": "sace koci bhikkhu sikkhaṃ paccakkhāya liṅgaṃ anapanetvā dussīlakammaṃ katvā vā akatvā vā “na maṃ koci",
  "tika-vin09t:851_7": "jānātī”ti puna sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "tika-vin09t:851_8": "so theyyasaṃvāsako hotīti.",
  "tika-vin09t:852_0": "Sace pana kassaci rājā kuddho hoti,",
  "tika-vin09t:852_1": "so “evaṃ me sotthi bhavissatī”ti sayameva liṅgaṃ gahetvā palāyati.",
  "tika-vin09t:852_2": "Taṃ disvā rañño ārocenti.",
  "tika-vin09t:852_3": "Rājā “sace pabbajito,",
  "tika-vin09t:852_4": "na taṃ labbhā kiñci kātu”nti tasmiṃ kodhaṃ paṭivineti.",
  "tika-vin09t:852_5": "So “vūpasantaṃ me rājabhaya”nti saṅghamajjhaṃ anosaritvāva gihiliṅgaṃ gahetvā āgato pabbājetabbo.",
  "tika-vin09t:852_6": "Athāpi “sāsanaṃ nissāya mayā jīvitaṃ laddhaṃ,",
  "tika-vin09t:852_7": "handa dāni ahaṃ pabbajāmī”ti uppannasaṃvego teneva liṅgena āgantvā āgantukavattaṃ na sādiyati,",
  "tika-vin09t:852_8": "bhikkhūhi puṭṭho vā apuṭṭho vā yathābhūtamattānaṃ āvikatvāva pabbajjaṃ yācati,",
  "tika-vin09t:852_9": "liṅgaṃ apanetvā pabbājetabbo.",
  "tika-vin09t:852_10": "Sace pana vattaṃ sādiyati,",
  "tika-vin09t:852_11": "pabbajitālayaṃ dasseti,",
  "tika-vin09t:852_12": "sabbaṃ pubbe vuttaṃ vassagaṇanādibhedaṃ paṭipajjati,",
  "tika-vin09t:852_13": "ayaṃ pana na pabbājetabbo.",
  "tika-vin09t:853_0": "Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni bhuñjanto",
  "tika-vin09t:853_1": "dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin09t:854_0": "Aparo mahākantāraṃ nittharitukāmo hoti,",
  "tika-vin09t:854_1": "satthavāho ca pabbajite gahetvā gacchati.",
  "tika-vin09t:854_2": "So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena saddhiṃ kantāraṃ nittharitvā",
  "tika-vin09t:854_3": "khemantaṃ patvā saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin09t:855_0": "Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni bhuñjanto rogabhaye",
  "tika-vin09t:855_1": "vūpasante saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin09t:856_0": "Aparassa eko veriko kuddho hoti,",
  "tika-vin09t:856_1": "ghātetukāmo naṃ vicarati.",
  "tika-vin09t:856_2": "So “evaṃ me sotthi bhavissatī”ti sayameva liṅgaṃ gahetvā palāyati.",
  "tika-vin09t:856_3": "Veriko “kuhiṃ so”ti pariyesanto “pabbajitvā palāto”ti sutvā “sace pabbajito,",
  "tika-vin09t:856_4": "na taṃ labbhā kiñci kātu”nti tasmiṃ kodhaṃ paṭivineti.",
  "tika-vin09t:856_5": "So “vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "tika-vin09t:857_0": "Aparo ñātikulaṃ gantvā sikkhaṃ paccakkhāya gihī hutvā “imāni cīvarāni idha vinassissanti,",
  "tika-vin09t:857_1": "sacepi imāni gahetvā vihāraṃ gamissāmi,",
  "tika-vin09t:857_2": "antarāmagge maṃ ‘coro’ti gahessanti,",
  "tika-vin09t:857_3": "yaṃnūnāhaṃ kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca vihāraṃ gacchati.",
  "tika-vin09t:857_4": "Taṃ dūratova āgacchantaṃ disvā sāmaṇerā ca daharā ca abbhuggacchanti,",
  "tika-vin09t:857_5": "vattaṃ dassenti.",
  "tika-vin09t:857_6": "So na sādiyati,",
  "tika-vin09t:857_7": "yathābhūtamattānaṃ āvikaroti.",
  "tika-vin09t:857_8": "Sace bhikkhū “na dāni mayaṃ taṃ muñcissāmā”ti balakkārena pabbājetukāmā honti,",
  "tika-vin09t:857_9": "kāsāyāni apanetvā puna pabbājetabbo.",
  "tika-vin09t:857_10": "Sace pana “na ime mama hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā sabbaṃ pubbe vuttavassagaṇanādibhedaṃ vidhiṃ paṭipajjati,",
  "tika-vin09t:857_11": "ayaṃ na pabbājetabbo.",
  "tika-vin09t:857_12": "Tenāha “rājadubbhikkhakantāra-",
  "tika-vin09t:857_13": "rogaverībhayena vā”tiādi.",
  "tika-vin09t:857_14": "Bhayasaddo cettha paccekaṃ yojetabbo “rājabhayena,",
  "tika-vin09t:857_15": "dubbhikkhabhayenā”tiādinā.",
  "tika-vin09t:857_16": "Liṅgaṃ ādiyatīti vesaṃ gaṇhāti.",
  "tika-vin09t:857_17": "Idhāti imasmiṃ sāsane.",
  "tika-vin09t:857_18": "Saṃvāsaṃ nādhivāseti,",
  "tika-vin09t:857_19": "yāva so suddhamānasoti bhikkhūnaṃ vañcetukāmatāya abhāvato yo suddhamānaso yāva saṃvāsaṃ nādhivāseti,",
  "tika-vin09t:857_20": "tāva esa “gihī maṃ ‘samaṇo’ti jānantū”ti vañcanacitte satipi bhikkhūnaṃ vañcetukāmatāya abhāvato doso",
  "tika-vin09t:857_21": "natthīti theyyasaṃvāsako nāmāti na vuccatīti attho.",
  "tika-vin09t:858_0": "Titthiyesu pakkantako paviṭṭhoti titthiyapakkantako.",
  "tika-vin09t:858_1": "So ca na kevalaṃ tattha paviṭṭhamatteneva titthiyapakkantako hoti,",
  "tika-vin09t:858_2": "atha kho tesaṃ laddhiggahaṇena.",
  "tika-vin09t:858_3": "Tenāha “yo panā”tiādi.",
  "tika-vin09t:858_4": "“Upasampanno”ti iminā anupasampanno titthiyapakkantako na hotīti dasseti.",
  "tika-vin09t:858_5": "Vuttañhetaṃ kurundiaṭṭhakathāyaṃ “ayañca titthiyapakkantako nāma upasampannabhikkhunā kathito,",
  "tika-vin09t:858_6": "tasmā sāmaṇero saliṅgena titthāyatanaṃ gatopi puna pabbajjañca upasampadañca labhatī”ti.",
  "tika-vin09t:858_7": "Kusacīrādikanti etthādisaddena phalakakkhaṇḍajaṭādīnaṃ gahaṇaṃ.",
  "tika-vin09t:858_8": "Sacepi “ayaṃ pabbajjā seṭṭhā”ti seṭṭhabhāvaṃ vā upagacchati,",
  "tika-vin09t:858_9": "na muccati,",
  "tika-vin09t:858_10": "titthiyapakkantakova hoti.",
  "tika-vin09t:858_11": "Vatānīti ukkuṭikappadhānādīni vatāni.",
  "tika-vin09t:858_12": "Sace pana “sobhati nu kho me titthiyapabbajjā,",
  "tika-vin09t:858_13": "nanu kho sobhatī”ti vīmaṃsanatthaṃ kusacīrādīni nivāseti,",
  "tika-vin09t:858_14": "jaṭaṃ vā bandhati,",
  "tika-vin09t:858_15": "khārikājaṃ vā ādiyati,",
  "tika-vin09t:858_16": "yāva na sampaṭicchati taṃ laddhiṃ,",
  "tika-vin09t:858_17": "tāva rakkhati,",
  "tika-vin09t:858_18": "sampaṭicchitamatte titthiyapakkantako hoti.",
  "tika-vin09t:858_19": "Acchinnacīvaro pana kusacīrādīni nivāsento,",
  "tika-vin09t:858_20": "rājabhayādīhi vā titthiyaliṅgaṃ gaṇhanto laddhiyā abhāvena neva titthiyapakkantako hoti.",
  "tika-vin09t:859_0": "Avaseso sabbopīti nāgasupaṇṇayakkhagandhabbādiko. Yañhettha vattabbaṃ, taṃ heṭṭhā vuttameva.",
  "tika-vin09t:860_0": "Yathā samānajātikassa vikopane kammaṃ garutaraṃ,",
  "tika-vin09t:860_1": "na tathā vijātikassāti āha “manussajātikā”ti.",
  "tika-vin09t:860_2": "Puttasambandhena mātāpitusamaññā,",
  "tika-vin09t:860_3": "dattakittimādivasenapi puttavohāro loke dissati,",
  "tika-vin09t:860_4": "so ca kho pariyāyatoti nippariyāyasiddhataṃ dassetuṃ “janettī”ti vuttaṃ.",
  "tika-vin09t:860_5": "Janettīti janikā,",
  "tika-vin09t:860_6": "mātāti attho.",
  "tika-vin09t:860_7": "Yathā manussattabhāve ṭhitasseva kusaladhammānaṃ tikkhavisadasūrabhāvāpatti,",
  "tika-vin09t:860_8": "yathā taṃ tiṇṇampi bodhisattānaṃ bodhittayanipphattiyaṃ,",
  "tika-vin09t:860_9": "evaṃ manussattabhāve ṭhitasseva akusaladhammānampi tikkhavisadasūrabhāvāpattīti āha “manussabhūtenevā”ti.",
  "tika-vin09t:860_10": "Sañciccāti “pāṇo”ti saññāya saddhiṃ vadhakacetanāya cetetvā.",
  "tika-vin09t:860_11": "Ayaṃ mātughātako nāmāti ayaṃ ānantariyena mātughātakakammena mātughātako nāma.",
  "tika-vin09t:860_12": "Yena pana manussitthibhūtāpi ajanikā posāvanikamātā vā mahāmātā vā cūḷamātā vā janikāpi vā amanussitthibhūtā mātā ghātitā,",
  "tika-vin09t:860_13": "tassa pabbajjā na vāritā,",
  "tika-vin09t:860_14": "na ca ānantariko hoti.",
  "tika-vin09t:860_15": "Yena sayaṃ tiracchānabhūtena manussitthibhūtā mātā ghātitā,",
  "tika-vin09t:860_16": "sopi ānantariko na hoti.",
  "tika-vin09t:860_17": "Tiracchānagatattā panassa pabbajjā paṭikkhittā,",
  "tika-vin09t:860_18": "kammaṃ panassa bhāriyaṃ hoti,",
  "tika-vin09t:860_19": "ānantariyaṃ āhacceva tiṭṭhati.",
  "tika-vin09t:861_0": "Yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin09t:861_1": "ayaṃ ānantariyena pitughātakakammena pitughātako nāmāti imamatthaṃ atidisanto “pitughātakepi eseva nayo”ti āha.",
  "tika-vin09t:861_2": "Sacepi hi vesiyā putto hoti,",
  "tika-vin09t:861_3": "“ayaṃ me pitā”ti na jānāti,",
  "tika-vin09t:861_4": "yassa sambhavena nibbatto,",
  "tika-vin09t:861_5": "so ca tena ghātito,",
  "tika-vin09t:861_6": "“pitughātako”tveva saṅkhaṃ gacchati,",
  "tika-vin09t:861_7": "ānantariyañca phusati.",
  "tika-vin09t:862_0": "Eḷakacatukkaṃ,",
  "tika-vin09t:862_1": "saṅgāmacatukkaṃ,",
  "tika-vin09t:862_2": "coracatukkañcettha kathetabbaṃ.",
  "tika-vin09t:862_3": "“Eḷakaṃ māremī”ti abhisandhināpi hi eḷakaṭṭhāne ṭhitaṃ manussabhūtaṃ mātaraṃ vā pitaraṃ vā mārento ānantariyaṃ",
  "tika-vin09t:862_4": "phusati māraṇādhippāyeneva ānantariyavatthuno vikopitattā.",
  "tika-vin09t:862_5": "Eḷakābhisandhinā,",
  "tika-vin09t:862_6": "pana mātāpitiabhisandhinā vā eḷakaṃ mārento ānantariyaṃ na phusati ānantariyavatthuabhāvato.",
  "tika-vin09t:862_7": "Mātāpitiabhisandhinā mātāpitaro mārento phusateva.",
  "tika-vin09t:862_8": "Eseva nayo itarasmimpi catukkadvaye.",
  "tika-vin09t:862_9": "Sabbattha hi purimaṃ abhisandhicittaṃ appamāṇaṃ,",
  "tika-vin09t:862_10": "vadhakacittaṃ,",
  "tika-vin09t:862_11": "pana tadārammaṇajīvitindriyañca ānantariyānānantariyabhāve pamāṇaṃ.",
  "tika-vin09t:863_0": "Arahantaghātakopi manussaarahantavaseneva veditabboti āha “yena antamaso gihiliṅge ṭhitopī”tiādi.",
  "tika-vin09t:863_1": "Amanussajātikaṃ pana arahantaṃ,",
  "tika-vin09t:863_2": "manussajātikaṃ vā avasesaṃ ariyapuggalaṃ ghātetvā ānantariko na hoti,",
  "tika-vin09t:863_3": "pabbajjāpissa na vāritā,",
  "tika-vin09t:863_4": "kammaṃ pana balavaṃ hoti.",
  "tika-vin09t:863_5": "Tiracchāno manussaarahantampi ghātetvā ānantariko na hoti,",
  "tika-vin09t:863_6": "kammaṃ pana bhāriyanti ayamettha vinicchayo.",
  "tika-vin09t:863_7": "Yathā mātāpitūsu,",
  "tika-vin09t:863_8": "evaṃ arahantepi eḷakacatukkādīni veditabbāni.",
  "tika-vin09t:864_0": "Pakatattaṃ bhikkhuninti parisuddhasīlaṃ ubhatosaṅghe upasampannaṃ bhikkhuniṃ.",
  "tika-vin09t:864_1": "Yo pana kāyasaṃsaggena sīlavināsaṃ pāpeti,",
  "tika-vin09t:864_2": "tassa pabbajjā ca upasampadā ca na vāritā.",
  "tika-vin09t:864_3": "Balakkārena odātavatthavasanaṃ katvā anicchamānaṃyeva dūsentopi bhikkhunidūsakoyeva,",
  "tika-vin09t:864_4": "balakkārena pana odātavatthavasanaṃ katvā icchamānaṃ dūsento bhikkhunidūsako na hoti. Kasmā?",
  "tika-vin09t:864_5": "Yasmā gihibhāve sampaṭicchitamatteyeva sā abhikkhunī hoti.",
  "tika-vin09t:864_6": "Sakiṃ sīlavipannaṃ pana pacchā dūsento sikkhamānasāmaṇerīsu ca vippaṭipajjanto neva bhikkhunidūsako hoti,",
  "tika-vin09t:864_7": "pabbajjaṃ,",
  "tika-vin09t:864_8": "upasampadañca labhatīti.",
  "tika-vin09t:865_0": "Dhammato uggataṃ apagataṃ uddhammaṃ.",
  "tika-vin09t:865_1": "Ubbinayanti etthāpi eseva nayo.",
  "tika-vin09t:865_2": "Catunnaṃ kammānanti apalokanañattiñattidutiyañatticatutthasaṅkhātānaṃ catunnaṃ kammānaṃ.",
  "tika-vin09t:865_3": "Imesañhi aññataraṃ saṅghakammaṃ ekasīmāyaṃ visuṃ visuṃ karontena saṅgho bhinno nāma hoti.",
  "tika-vin09t:865_4": "Tena vuttaṃ “catunnaṃ kammānaṃ aññataravasena saṅghaṃ bhindatī”ti.",
  "tika-vin09t:866_0": "“Duṭṭhacittenā”ti vuttamevatthaṃ vibhāvetuṃ “vadhakacittenā”ti vuttaṃ.",
  "tika-vin09t:866_1": "Vadhakacetanāya hi dūsitaṃ cittaṃ idha duṭṭhacittaṃ nāma.",
  "tika-vin09t:866_2": "Lohitaṃ uppādetīti antosarīreyeva lohitaṃ uppādeti,",
  "tika-vin09t:866_3": "sañcitaṃ karotīti adhippāyo.",
  "tika-vin09t:866_4": "Na hi tathāgatassa abhejjakāyatāya parūpakkamena dhammaṃ bhinditvā lohitaṃ paggharati,",
  "tika-vin09t:866_5": "sarīrassa pana antoyeva ekasmiṃ ṭhāne lohitaṃ samosarati,",
  "tika-vin09t:866_6": "āghātena pakuppamānaṃ sañcitaṃ hoti,",
  "tika-vin09t:866_7": "taṃ sandhāyetaṃ vuttaṃ.",
  "tika-vin09t:866_8": "Yo pana rogavūpasamanatthaṃ jīvako viya satthena phāletvā pūtimaṃsañca lohitañca nīharitvā phāsukaṃ karoti,",
  "tika-vin09t:866_9": "ayaṃ lohituppādako na hoti,",
  "tika-vin09t:866_10": "bahuṃ pana so puññaṃ pasavati.",
  "tika-vin09t:867_0": "Duvidhampi byañjananti yathāvuttakammadvayato samuṭṭhitaṃ itthinimittaṃ,",
  "tika-vin09t:867_1": "purisanimittañcāti duvidhampi byañjanaṃ.",
  "tika-vin09t:867_2": "Iminā ca viggahena “ubhatobyañjanako”ti asamānādhikaraṇavisayo bāhiratthasamāsoyaṃ,",
  "tika-vin09t:867_3": "purimapade ca vibhattialopoti dasseti.",
  "tika-vin09t:867_4": "So duvidho hoti itthiubhatobyañjanako,",
  "tika-vin09t:867_5": "purisaubhatobyañjanako cāti.",
  "tika-vin09t:867_6": "Tattha itthiubhatobyañjanakassa itthinimittaṃ pākaṭaṃ hoti,",
  "tika-vin09t:867_7": "purisanimittaṃ paṭicchannaṃ.",
  "tika-vin09t:867_8": "Purisaubhatobyañjanakassa purisanimittaṃ pākaṭaṃ,",
  "tika-vin09t:867_9": "itthinimittaṃ paṭicchannaṃ.",
  "tika-vin09t:867_10": "Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ hoti,",
  "tika-vin09t:867_11": "purisanimittaṃ pākaṭaṃ hoti.",
  "tika-vin09t:867_12": "Purisaubhatobyañjanakassa purisānaṃ itthibhāvaṃ upagacchantassa purisanimittaṃ paṭicchannaṃ hoti,",
  "tika-vin09t:867_13": "itthinimittaṃ pākaṭaṃ hoti.",
  "tika-vin09t:867_14": "Itthiubhatobyañjanako sayañca gabbhaṃ gaṇhāti,",
  "tika-vin09t:867_15": "parañca gaṇhāpeti.",
  "tika-vin09t:867_16": "Purisaubhatobyañjanako pana sayaṃ na gaṇhāti,",
  "tika-vin09t:867_17": "paraṃ gaṇhāpetīti idametesaṃ nānākaraṇaṃ.",
  "tika-vin09t:868_0": "Aparāmasanānīti aggahaṇāni avacanāni.",
  "tika-vin09t:868_1": "“Ayaṃ itthannāmo”ti upasampadāpekkhassa akittananti yassa upasampadā karīyati,",
  "tika-vin09t:868_2": "tassa akittanaṃ,",
  "tika-vin09t:868_3": "“suṇātu me, bhante, saṅgho,",
  "tika-vin09t:868_4": "ayaṃ dhammarakkhito āyasmato buddharakkhitassa upasampadāpekkho”ti vattabbe “ayaṃ dhammarakkhito”ti avacananti vuttaṃ hoti.",
  "tika-vin09t:868_5": "“Itthannāmassa upasampadāpekkho”ti upajjhāyassa akittananti “suṇātu me, bhante, saṅgho,",
  "tika-vin09t:868_6": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin09t:868_7": "ayaṃ dhammarakkhito upasampadāpekkho”ti vatvā “āyasmato buddharakkhitassā”ti avacanaṃ.",
  "tika-vin09t:868_8": "Sabbena sabbaṃ ñattiyā anuccāraṇanti ñattiṃ aṭṭhapetvā catukkhattuṃ kammavācāya eva anussāvanakammassa karaṇaṃ.",
  "tika-vin09t:868_9": "Sampannanti upetaṃ.",
  "tika-vin09t:869_0": "Hāpanaṃ pariccajanaṃ.",
  "tika-vin09t:869_1": "Yopi ekaṃ ñattiṃ ṭhapetvā sakiṃyeva vā dvikkhattuṃ vā anussāvanaṃ karoti,",
  "tika-vin09t:869_2": "ayampi sāvanaṃ hāpetiyeva.",
  "tika-vin09t:869_3": "Duruccāraṇaṃ nāma aññasmiṃ akkhare vattabbe aññassa vacanaṃ.",
  "tika-vin09t:869_4": "Tasmā kammavācaṃ karontena bhikkhunā yvāyaṃ –",
  "tika-vin09t:870_0": "“Sithilaṃ dhanitañca dīgharassaṃ;",
  "tika-vin09t:871_0": "Garukaṃ lahukañceva niggahītaṃ;",
  "tika-vin09t:872_0": "Sambandhavavatthitaṃ vimuttaṃ;",
  "tika-vin09t:873_0": "Dasadhā byañjanabuddhiyā pabhedo”ti. –",
  "tika-vin09t:874_0": "Vutto,",
  "tika-vin09t:874_1": "ayaṃ suṭṭhu upalakkhetabbo.",
  "tika-vin09t:874_2": "Ettha hi sithilaṃ nāma pañcasu vaggesu paṭhamatatiyaṃ.",
  "tika-vin09t:874_3": "Dhanitaṃ nāma tesveva dutiyacatutthaṃ.",
  "tika-vin09t:874_4": "Dīghanti dīghena kālena vattabbaṃ ā- kārādi.",
  "tika-vin09t:874_5": "Rassanti tato upaḍḍhakālena vattabbaṃ a- kārādi.",
  "tika-vin09t:874_6": "Garukanti dīghameva,",
  "tika-vin09t:874_7": "yaṃ vā “āyasmato buddharakkhitattherassa yassa nakkhamatī”ti evaṃ saṃyogaparaṃ katvā vuccati.",
  "tika-vin09t:874_8": "Lahukanti rassameva,",
  "tika-vin09t:874_9": "yaṃ vā “āyasmato buddharakkhitattherassa yassa na khamatī”ti evaṃ asaṃyogaparaṃ katvā vuccati.",
  "tika-vin09t:874_10": "Niggahītanti yaṃ karaṇāni niggahetvā avissajjetvā avivaṭena mukhena sānunāsikaṃ katvā vattabbaṃ.",
  "tika-vin09t:874_11": "Sambandhanti yaṃ parapadena sambandhitvā “tuṇhissā”ti vā “tuṇhassā”ti vā vuccati.",
  "tika-vin09t:874_12": "Vavatthitanti yaṃ parapadena sambandhaṃ akatvā vicchinditvā “tuṇhī assā”ti vā “tuṇha assā”ti vā vuccati.",
  "tika-vin09t:874_13": "Vimuttanti yaṃ karaṇāni aniggahetvā vissajjetvā vivaṭena mukhena anunāsikaṃ akatvā vuccati.",
  "tika-vin09t:875_0": "Tattha “suṇātu me”ti vattabbe ta-",
  "tika-vin09t:875_1": "kārassa tha-",
  "tika-vin09t:875_2": "kāraṃ katvā “suṇāthu me”ti vacanaṃ sithilassa dhanitakaraṇaṃ nāma,",
  "tika-vin09t:875_3": "tathā “pattakallaṃ esā ñattī”ti vattabbe “patthakallaṃ esā ñattī”tiādivacanañca. “Bhante,",
  "tika-vin09t:875_4": "saṅgho”ti vattabbe bha- kāra gha-",
  "tika-vin09t:875_5": "kārānaṃ ba- kāra ga-",
  "tika-vin09t:875_6": "kāre katvā “bante saṃgo”ti vacanaṃ dhanitassa sithilakaraṇaṃ nāma.",
  "tika-vin09t:875_7": "“Suṇātu me”ti vivaṭena mukhena vattabbe “suṇaṃtu me”ti vā “esā ñattī”ti vattabbe “esaṃ ñattī”ti vā avivaṭena",
  "tika-vin09t:875_8": "mukhena anunāsikaṃ katvā vacanaṃ vimuttassa niggahitavacanaṃ nāma.",
  "tika-vin09t:875_9": "“Pattakalla”nti avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ",
  "tika-vin09t:875_10": "akatvā vacanaṃ niggahitassa vimuttavacanaṃ nāma.",
  "tika-vin09t:875_11": "Iti sithile kattabbe dhanitaṃ,",
  "tika-vin09t:875_12": "dhanite kattabbe sithilaṃ,",
  "tika-vin09t:875_13": "vimutte kattabbe niggahitaṃ,",
  "tika-vin09t:875_14": "niggahite kattabbe vimuttanti imāni cattāri byañjanāni antokammavācāya kammaṃ dūsenti.",
  "tika-vin09t:875_15": "Evaṃ vadanto hi aññasmiṃ akkhare vattabbe aññaṃ vadati,",
  "tika-vin09t:875_16": "duruttaṃ karotīti vuccati.",
  "tika-vin09t:876_0": "Itaresu pana dīgharassādīsu chasu byañjanesu dīghaṭṭhāne dīghameva.",
  "tika-vin09t:876_1": "Rassaṭṭhāne ca rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ avināsentena kammavācā kātabbā.",
  "tika-vin09t:876_2": "Sace pana evaṃ akatvā dīghe vattabbe rassaṃ,",
  "tika-vin09t:876_3": "rasse vā vattabbe dīghaṃ vadati,",
  "tika-vin09t:876_4": "tathā garuke vattabbe lahukaṃ,",
  "tika-vin09t:876_5": "lahuke vā vattabbe garukaṃ vadati,",
  "tika-vin09t:876_6": "sambandhe vā pana vattabbe vavatthitaṃ,",
  "tika-vin09t:876_7": "vavatthite vā vattabbe sambandhaṃ vadati,",
  "tika-vin09t:876_8": "evaṃ vuttepi kammavācā na kuppati.",
  "tika-vin09t:876_9": "Imāni hi cha byañjanāni kammaṃ na kopenti.",
  "tika-vin09t:877_0": "Yaṃ pana suttantikattherā “da- kāro ta-",
  "tika-vin09t:877_1": "kāramāpajjati, ta- kāro da-",
  "tika-vin09t:877_2": "kāramāpajjati, ca- kāro ja-",
  "tika-vin09t:877_3": "kāramāpajjati, ja- kāro ca-",
  "tika-vin09t:877_4": "kāramāpajjati, ya- kāro ka-",
  "tika-vin09t:877_5": "kāramāpajjati, ka- kāro ya-",
  "tika-vin09t:877_6": "kāramāpajjati, tasmā da-",
  "tika-vin09t:877_7": "kārādīsu vattabbesu ta-",
  "tika-vin09t:877_8": "kārādīnaṃ vacanaṃ na virujjhatī”ti vadanti,",
  "tika-vin09t:877_9": "taṃ kammavācaṃ patvā na vaṭṭati.",
  "tika-vin09t:877_10": "Tasmā vinayadharena neva da- kāro ta-",
  "tika-vin09t:877_11": "kāro kātabbo…pe… na ka- kāro ya- kāro.",
  "tika-vin09t:877_12": "Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena kammavācā kātabbā.",
  "tika-vin09t:877_13": "Itarathā hi sāvanaṃ hāpeti nāma.",
  "tika-vin09t:877_14": "Ñattiṃ aṭṭhapetvā paṭhamaṃ anussāvanakaraṇanti sambandho.",
  "tika-vin09t:878_0": "Yāvatikā bhikkhū kammappattāti yattakā bhikkhū tassa upasampadākammassa pattā yuttā anurūpā.",
  "tika-vin09t:878_1": "Te ca kho sabbantimena pariyāyena hatthapāsaṃ avijahitvā ekasīmaṭṭhā pañca pakatattā bhikkhū.",
  "tika-vin09t:878_2": "Na hi tehi vinā taṃ kammaṃ karīyati,",
  "tika-vin09t:878_3": "na tesaṃ chando eti.",
  "tika-vin09t:878_4": "Avasesā pana sacepi sahassamattā honti,",
  "tika-vin09t:878_5": "sace ekasīmaṭṭhā ekasmiṃ ṭhāne samānasaṃvāsakā,",
  "tika-vin09t:878_6": "sabbe chandārahāva honti,",
  "tika-vin09t:878_7": "chandaṃ datvā āgacchantu vā, mā vā,",
  "tika-vin09t:878_8": "kammaṃ na kuppati.",
  "tika-vin09t:878_9": "Paṭikkosananti nivāraṇaṃ.",
  "tika-vin09t:878_10": "Tiṭṭhati ettha phalaṃ tadāyattavuttitāyāti ṭhānaṃ, kāraṇaṃ.",
  "tika-vin09t:878_11": "Idha pana upasampadākammakaraṇassa kāraṇattā upasampadākammavācāsaṅkhātaṃ bhagavato vacanaṃ vuccati.",
  "tika-vin09t:878_12": "Tenāha “kāraṇārahattā pana satthu sāsanārahattā”ti.",
  "tika-vin09t:878_13": "Yathā ca “taṃ kattabba”nti bhagavatā anusiṭṭhaṃ,",
  "tika-vin09t:878_14": "tathākaraṇaṃ upasampadākammassa kāraṇaṃ hotīti ṭhānārahaṃ nāma.",
  "tika-vin09t:878_15": "Keci pana “ṭhānārahenāti ettha ‘na,",
  "tika-vin09t:878_16": "bhikkhave,",
  "tika-vin09t:878_17": "hatthacchinno pabbājetabbo’tiādi satthusāsanaṃ ṭhāna”nti vadanti.",
  "tika-vin09t:878_18": "Idhāti imasmiṃ pārājike.",
  "tika-vin09t:878_19": "Yathā ca idha,",
  "tika-vin09t:878_20": "evaṃ sabbatthāpi lokavajjasikkhāpadesu ayameva adhippetoti veditabbaṃ.",
  "tika-vin09t:878_21": "Tenāha “paṇṇattivajjesu panā”tiādi.",
  "tika-vin09t:878_22": "Aññepīti ehibhikkhūpasampannādayopi.",
  "tika-vin09t:878_23": "Kathametaṃ viññāyati paṇṇattivajjesu sikkhāpadesu aññepi saṅgahaṃ gacchantīti?",
  "tika-vin09t:878_24": "Atthato āpannattā.",
  "tika-vin09t:878_25": "Tathā hi “dve puggalā abhabbā āpattiṃ āpajjituṃ buddhā ca paccekabuddhā ca,",
  "tika-vin09t:878_26": "dve puggalā bhabbā āpattiṃ āpajjituṃ bhikkhū ca bhikkhuniyo cā”ti sāmaññato vuttattā.",
  "tika-vin09t:878_27": "Ehibhikkhūpasampannādayopi asañcicca assatiyā acittakaṃ sahaseyyāpattiādibhedaṃ paṇṇattivajjaṃ āpajjantīti atthato āpannaṃ.",
  "tika-vin09t:879_0": "Idāni “bhikkhūna”nti imaṃ padaṃ visesatthābhāvato visuṃ avaṇṇetvāva yaṃ sikkhañca sājīvañca samāpannattā bhikkhūnaṃ sikkhāsājīvasamāpanno hoti,",
  "tika-vin09t:879_1": "taṃ dassento “bhikkhūnaṃ sikkhāsājīvasamāpanno”tiādimāha.",
  "tika-vin09t:879_2": "Sikkhitabbāti sikkhā,",
  "tika-vin09t:879_3": "pātimokkhasaṃvarasīlaṃ,",
  "tika-vin09t:879_4": "saha jīvanti etthāti sājīvaṃ,",
  "tika-vin09t:879_5": "mātikādibhedā paṇṇatti,",
  "tika-vin09t:879_6": "sikkhā ca sājīvañca sikkhāsājīvaṃ,",
  "tika-vin09t:879_7": "tadubhayaṃ samāpanno upagatoti sikkhāsājīvasamāpanno.",
  "tika-vin09t:879_8": "Tenāha “yā bhikkhūna”ntiādi.",
  "tika-vin09t:879_9": "Ettha ca “sikkhā”ti sājīvasahacariyato adhisīlasikkhāva adhippetāti āha “adhisīlasaṅkhātā”ti.",
  "tika-vin09t:879_10": "Adhikaṃ uttamaṃ sīlanti adhisīlaṃ,",
  "tika-vin09t:879_11": "“adhisīla”nti saṅkhātā adhisīlasaṅkhātā.",
  "tika-vin09t:880_0": "Katamaṃ panettha sīlaṃ,",
  "tika-vin09t:880_1": "katamaṃ adhisīlanti? Vuccate –",
  "tika-vin09t:880_2": "pañcaṅgadasaṅgasīlaṃ tāva sīlameva,",
  "tika-vin09t:880_3": "na taṃ adhisīlaṃ.",
  "tika-vin09t:880_4": "Pātimokkhasaṃvarasīlaṃ pana adhisīla”nti vuccati.",
  "tika-vin09t:880_5": "Tañhi sūriyo viya pajjotānaṃ,",
  "tika-vin09t:880_6": "sineru viya ca pabbatānaṃ sabbalokiyasīlānaṃ adhikañceva uttamañca,",
  "tika-vin09t:880_7": "buddhuppādeyeva ca pavattati,",
  "tika-vin09t:880_8": "na vinā buddhuppādā.",
  "tika-vin09t:880_9": "Na hi taṃ paññattiṃ uddharitvā añño satto paññāpetuṃ sakkoti,",
  "tika-vin09t:880_10": "buddhāyeva panassa sabbaso kāyavacīdvārajjhācārasotaṃ chinditvā tassa tassa vītikkamassa anucchavikaṃ taṃ taṃ sīlasaṃvaraṃ paññāpenti.",
  "tika-vin09t:880_11": "Pātimokkhasaṃvarasīlatopi ca maggaphalasampayuttameva sīlaṃ adhisīlaṃ,",
  "tika-vin09t:880_12": "taṃ pana idha na adhippetaṃ.",
  "tika-vin09t:880_13": "Na hi taṃ samāpanno methunadhammaṃ paṭisevati.",
  "tika-vin09t:881_0": "Eteti nānādesajātigottādibhedabhinnā bhikkhū.",
  "tika-vin09t:881_1": "Saha jīvantīti ekuddesādivasena saha pavattanti.",
  "tika-vin09t:881_2": "Tenāha “ekajīvikā sabhāgavuttino”ti.",
  "tika-vin09t:881_3": "Sikkhāpadasaṅkhātanti paṇṇattisaṅkhātaṃ.",
  "tika-vin09t:881_4": "Sāpi hi viratiādīnaṃ dīpanato “sikkhāpada”nti vuccati.",
  "tika-vin09t:881_5": "Vuttampi cetaṃ “sikkhāpadanti yo tattha nāmakāyo padakāyo niruttikāyo byañjanakāyo”ti.",
  "tika-vin09t:881_6": "Tatthāti tesu.",
  "tika-vin09t:881_7": "Sikkhaṃ paripūrentoti akattabbaparivajjanakattabbakaraṇavasena vārittacārittasaṅkhātaṃ duvidhaṃ sīlaṃ paripūrentoti attho,",
  "tika-vin09t:881_8": "vārittasīlavasena viratisampayuttacetanaṃ,",
  "tika-vin09t:881_9": "cārittasīlavasena virativippayuttacetanañca attani pavattentoti vuttaṃ hoti.",
  "tika-vin09t:881_10": "Sājīvañca avītikkamantoti sikkhāpadañca amaddanto,",
  "tika-vin09t:881_11": "sīlasaṃvaraṇaṃ,",
  "tika-vin09t:881_12": "sājīvānatikkamanañcāti idameva dvayaṃ idha samāpajjanaṃ nāmāti adhippāyo.",
  "tika-vin09t:881_13": "Tattha sājīvānatikkamo sikkhāpāripūriyā paccayo.",
  "tika-vin09t:881_14": "Tassānatikkamanato hi yāva maggā sikkhā paripūrati.",
  "tika-vin09t:881_15": "Apicettha “sikkhaṃ paripūrento”ti iminā viraticetanāsaṅkhātassa sīlasaṃvarassa visesato santāne pavattanakālova gahito,",
  "tika-vin09t:881_16": "“avītikkamanto”ti iminā pana appavattanakālopi.",
  "tika-vin09t:881_17": "Sikkhañhi paripūraṇavasena attani pavattentopi niddādivasena appavattentopi vītikkamābhāvā sikkhanavasena samāpannoti vuccati.",
  "tika-vin09t:882_0": "Yasmā sikkhāpaccakkhānassa ekaccaṃ dubbalyāvikammaṃ attho hoti,",
  "tika-vin09t:882_1": "tasmā taṃ sandhāya “sikkhaṃ apaccakkhāyā”ti padassa atthaṃ vivaranto “dubbalyaṃ anāvikatvā”ti āhāti dassetuṃ",
  "tika-vin09t:882_2": "“sikkhaṃ apaccakkhāya dubbalyaṃ anāvikatvā”tiādimāha.",
  "tika-vin09t:882_3": "Tattha siyā,",
  "tika-vin09t:882_4": "yasmā na sabbaṃ dubbalyāvikammaṃ sikkhāpaccakkhānaṃ,",
  "tika-vin09t:882_5": "tasmā “dubbalyaṃ anāvikatvā”ti paṭhamaṃ vatvā tassa atthaniyamanatthaṃ “sikkhaṃ apaccakkhāyā”ti vattabbanti? Taṃ na, kasmā?",
  "tika-vin09t:882_6": "Atthānukkamābhāvato.",
  "tika-vin09t:882_7": "“Sikkhāsājīvasamāpanno”ti hi vuttattā yaṃ sikkhaṃ samāpanno,",
  "tika-vin09t:882_8": "taṃ apaccakkhāya,",
  "tika-vin09t:882_9": "yañca sājīvaṃ samāpanno,",
  "tika-vin09t:882_10": "tattha dubbalyaṃ anāvikatvāti vuccamāne anukkameneva attho vutto hoti,",
  "tika-vin09t:882_11": "na aññathā.",
  "tika-vin09t:882_12": "Tasmā idameva paṭhamaṃ vuttanti.",
  "tika-vin09t:883_0": "Idāni tadubhayameva pākaṭaṃ katvā dassetuṃ “tatthā”tiādimāha.",
  "tika-vin09t:883_1": "Tadabhāvenāti tesaṃ cittādīnaṃ abhāvena.",
  "tika-vin09t:883_2": "Cavitukāmatācittenāti apagantukāmatācittena.",
  "tika-vin09t:883_3": "Davāti sahasā.",
  "tika-vin09t:883_4": "Yo hi aññaṃ bhaṇitukāmo sahasā “buddhaṃ paccakkhāmī”ti bhaṇati,",
  "tika-vin09t:883_5": "ayaṃ davā vadati nāma.",
  "tika-vin09t:883_6": "Ravāti virajjhitvā.",
  "tika-vin09t:883_7": "Yo hi aññaṃ bhaṇitukāmo virujjhitvā “buddhaṃ paccakkhāmī”ti bhaṇati,",
  "tika-vin09t:883_8": "ayaṃ ravā bhaṇati nāma.",
  "tika-vin09t:883_9": "Purimena ko visesoti ce?",
  "tika-vin09t:883_10": "Purimaṃ paṇḍitassāpi sahasāvasena aññabhaṇanaṃ,",
  "tika-vin09t:883_11": "idaṃ pana mandattā momūhattā pakkhalantassa “aññaṃ bhaṇissāmī”ti aññabhaṇanaṃ.",
  "tika-vin09t:883_12": "“Akkharasamayānabhiññātatāya vā karaṇasampattiyā abhāvato vā kathetabbaṃ kathetumasakkonto hutvā aññaṃ kathento ravā bhaṇati nāmā”ti eke.",
  "tika-vin09t:884_0": "Vajjāvajjaṃ upanijjhāyatīti upajjhāyo,",
  "tika-vin09t:884_1": "taṃ upajjhāyaṃ.",
  "tika-vin09t:884_2": "“Evaṃ sajjhāyitabbaṃ,",
  "tika-vin09t:884_3": "evaṃ abhikkamitabba”ntiādinā ācārasikkhāpanako ācariyo.",
  "tika-vin09t:884_4": "Ante samīpe vasati sīlenāti antevāsī,",
  "tika-vin09t:884_5": "vibhattialopena yathā “vanekaserukā”ti.",
  "tika-vin09t:884_6": "Samāno upajjhāyo assāti samānupajjhāyako.",
  "tika-vin09t:884_7": "Evaṃ samānācariyako.",
  "tika-vin09t:884_8": "Sabrahmacārinti bhikkhuṃ.",
  "tika-vin09t:884_9": "So hi “ekakammaṃ, ekuddeso,",
  "tika-vin09t:884_10": "samasikkhatā”ti imaṃ brahmaṃ samānaṃ carati,",
  "tika-vin09t:884_11": "tasmā “sabrahmacārī”ti vuccati.",
  "tika-vin09t:884_12": "Evaṃ vuttānanti evaṃ padabhājanīye vuttānaṃ.",
  "tika-vin09t:884_13": "Yathā hi loke sassānaṃ viruhanaṭṭhānaṃ “khetta”nti vuccati,",
  "tika-vin09t:884_14": "evamimānipi buddhādīni padāni sikkhāpaccakkhānassa viruhanaṭṭhānatthā “khetta”nti vuccantīti āha “imesaṃ dvāvīsatiyā khettapadāna”nti.",
  "tika-vin09t:884_15": "Yasmā panetesaṃ vevacanehipi sikkhāpaccakkhānaṃ hoti,",
  "tika-vin09t:884_16": "tasmā “savevacanassā”ti vuttaṃ.",
  "tika-vin09t:884_17": "Vividhaṃ ekasmiṃyeva atthe vacanaṃ vivacanaṃ,",
  "tika-vin09t:884_18": "vivacanameva vevacanaṃ,",
  "tika-vin09t:884_19": "pariyāyanāmaṃ,",
  "tika-vin09t:884_20": "saha vevacanehīti savevacanaṃ,",
  "tika-vin09t:884_21": "tassa savevacanassa.",
  "tika-vin09t:884_22": "Ettha ca vaṇṇapaṭṭhāne āgataṃ nāmasahassaṃ,",
  "tika-vin09t:884_23": "upāligāthāsu nāmasataṃ,",
  "tika-vin09t:884_24": "aññāni ca guṇato labbhamānāni nāmāni “buddhavevacanānī”ti veditabbāni.",
  "tika-vin09t:884_25": "Sabbānipi dhammassa nāmāni “dhammavevacanānī”ti veditabbāni.",
  "tika-vin09t:884_26": "Esa nayo sabbattha.",
  "tika-vin09t:885_0": "Tesu yaṃ kiñci vattukāmassa yaṃ kiñci vadato sikkhāpaccakkhānaṃ hotīti tesu dvāvīsatiyā khettapadesu",
  "tika-vin09t:885_1": "yaṃ kiñci ekaṃ padaṃ vattukāmassa tato aññaṃ yaṃ kiñci padampi vacībhedaṃ katvā vadato khettapadantogadhattā",
  "tika-vin09t:885_2": "sikkhāpaccakkhānaṃ hotīti attho.",
  "tika-vin09t:885_3": "Idaṃ vuttaṃ hoti –",
  "tika-vin09t:885_4": "sace panāyaṃ “buddhaṃ paccakkhāmī”ti vattukāmo padapaccābhaṭṭhaṃ katvā “paccakkhāmi buddha”nti vā vadeyya,",
  "tika-vin09t:885_5": "milakkhabhāsādīsu vā aññatarabhāsāya tamatthaṃ vadeyya,",
  "tika-vin09t:885_6": "“buddhaṃ paccakkhāmī”ti vattukāmo uppaṭipāṭiyā “dhammaṃ paccakkhāmī”ti vā “sabrahmacāriṃ paccakkhāmī”ti vā vadeyya,",
  "tika-vin09t:885_7": "seyyathāpi uttarimanussadhammavibhaṅge “paṭhamaṃ jhānaṃ samāpajjāmī”ti vattukāmo “dutiyaṃ jhāna”nti vadati.",
  "tika-vin09t:885_8": "Sace “yassa vadati,",
  "tika-vin09t:885_9": "so ayaṃ bhikkhubhāvaṃ cajitukāmo etamatthaṃ vadatī”ti ettakamattampi jānāti,",
  "tika-vin09t:885_10": "viraddhaṃ nāma natthi,",
  "tika-vin09t:885_11": "khettameva otiṇṇaṃ,",
  "tika-vin09t:885_12": "paccakkhātāva hoti sikkhā.",
  "tika-vin09t:885_13": "Sakkattā vā brahmattā vā cutasatto viya cutova hoti sāsanāti.",
  "tika-vin09t:886_0": "Alanti hotu,",
  "tika-vin09t:886_1": "pariyattanti attho.",
  "tika-vin09t:886_2": "Kiṃ nu meti kiṃ mayhaṃ kiccaṃ,",
  "tika-vin09t:886_3": "kiṃ karaṇīyaṃ,",
  "tika-vin09t:886_4": "kiṃ sādhetabbanti attho.",
  "tika-vin09t:886_5": "Na mamatthoti natthi mama attho.",
  "tika-vin09t:886_6": "Sumuttāhanti suṭṭhu mutto ahaṃ.",
  "tika-vin09t:886_7": "Purimehi cuddasahi padehīti buddhādīhi sabrahmacāripariyantehi purimehi cuddasahi padehi.",
  "tika-vin09t:886_8": "Yannūnāhaṃ paccakkheyyanti ettha “yannūnā”ti parivitakkadassane nipāto.",
  "tika-vin09t:886_9": "Idaṃ vuttaṃ hoti –",
  "tika-vin09t:886_10": "“sacāhaṃ buddhaṃ paccakkheyyaṃ,",
  "tika-vin09t:886_11": "sādhu vata me siyā”ti.",
  "tika-vin09t:886_12": "Ādisaddena “paccakkhi”nti vā “paccakkhissāmī”ti vā “bhavissāmī”ti vā “homī”ti vā “jātomhī”ti vā “amhī”ti vā evaṃbhūtānaṃ gahaṇaṃ.",
  "tika-vin09t:886_13": "Sace pana “ajja paṭṭhāya ‘gihī’ti maṃ dhārehī”ti vā “jānāhī”ti vā “sañjānāhī”ti vā “manasi karohī”ti vā vadati,",
  "tika-vin09t:886_14": "ariyakena vā vadati,",
  "tika-vin09t:886_15": "milakkhakena vā.",
  "tika-vin09t:886_16": "Evametasmiṃ atthe vutte yassa vadati,",
  "tika-vin09t:886_17": "sace so jānāti,",
  "tika-vin09t:886_18": "paccakkhātā hoti sikkhā.",
  "tika-vin09t:886_19": "Esa nayo sesesupi “upāsako”tiādīsu sattasu padesu.",
  "tika-vin09t:886_20": "Ettha ca ariyakaṃ nāma māgadhavohāro.",
  "tika-vin09t:886_21": "Milakkhakaṃ nāma anariyako andhadamiḷādi.",
  "tika-vin09t:887_0": "Akkharalikhananti “buddhaṃ paccakkhāmī”tiādinā aññesaṃ dassanatthaṃ akkharalikhanaṃ.",
  "tika-vin09t:887_1": "Adhippāyaviññāpako aṅgulisaṅkocanādiko hatthavikāro hatthamuddā,",
  "tika-vin09t:887_2": "hatthasaddo cettha tadekadesesu aṅgulīsu daṭṭhabbo “na bhuñjamāno sabbaṃ hatthaṃ mukhe pakkhipissāmī”tiādīsu viya.",
  "tika-vin09t:887_3": "Tasmā adhippāyaviññāpakassa aṅgulisaṅkocanādino hatthavikārassa dassanaṃ hatthamuddādidassananti evamettha attho daṭṭhabbo.",
  "tika-vin09t:887_4": "Ādisaddena sīsakampanadassanādiṃ saṅgaṇhāti.",
  "tika-vin09t:888_0": "Ummattakakhittacittavedanāṭṭānanti ettha ummattakoti pittummattako.",
  "tika-vin09t:888_1": "Khittacittoti yakkhehi katacittavikkhepo,",
  "tika-vin09t:888_2": "yakkhummattakoti vuttaṃ hoti.",
  "tika-vin09t:888_3": "Ubhinnaṃ pana viseso anāpattivāre āvibhavissati.",
  "tika-vin09t:888_4": "Vedanāṭṭoti balavatiyā dukkhavedanāya phuṭṭho mucchāpareto,",
  "tika-vin09t:888_5": "tena vippalapantena paccakkhātāpi apaccakkhātāva hoti.",
  "tika-vin09t:888_6": "Manussajātiko hotīti sabhāgo vā visabhāgo vā gahaṭṭho vā pabbajito vā viññū yokoci manusso hoti.",
  "tika-vin09t:888_7": "Ummattakādīnanti etthādisaddena khittacittavedanāṭṭadevatātiracchānagatānaṃ gahaṇaṃ.",
  "tika-vin09t:888_8": "Tatra ummattakakhittacittavedanāṭṭatiracchānagatānaṃ santike paccakkhātāpi ajānanabhāvena apaccakkhātāva hoti.",
  "tika-vin09t:888_9": "Devatāya pana santike atikhippaṃ jānanabhāvena.",
  "tika-vin09t:888_10": "Devatā nāma mahāpaññā tihetukappaṭisandhikā atikhippaṃ jānanti,",
  "tika-vin09t:888_11": "cittañca nāmetaṃ lahuparivattaṃ,",
  "tika-vin09t:888_12": "tasmā “cittalahukassa puggalassa cittavaseneva mā atikhippaṃ vināso ahosī”ti devatāya santike sikkhāpaccakkhānaṃ paṭikkhipi.",
  "tika-vin09t:888_13": "Tena vuttaṃ “na ca ummattakādīnaṃ aññataro”ti.",
  "tika-vin09t:888_14": "Dūtena vāti “mama sikkhāpaccakkhānabhāvaṃ kathehī”ti mukhasāsanavasena dūtena vā.",
  "tika-vin09t:888_15": "Paṇṇena vāti paṇṇe likhitvā pahiṇavasena paṇṇena vā.",
  "tika-vin09t:889_0": "Sace te sikkhāpaccakkhānabhāvaṃ jānantīti sambandho.",
  "tika-vin09t:889_1": "Āvajjanasamayeti atthābhogasamaye.",
  "tika-vin09t:889_2": "Iminā taṃ khaṇaṃyeva pana apubbaṃ acarimaṃ dujjānanti dasseti.",
  "tika-vin09t:889_3": "Vacanānantaramevāti vacanassa anantarameva,",
  "tika-vin09t:889_4": "āvajjanasamayevāti attho. Eva-",
  "tika-vin09t:889_5": "saddena pana cirena jānanaṃ paṭikkhipati.",
  "tika-vin09t:889_6": "Ukkaṇṭhitoti anabhiratiyā imasmiṃ sāsane kicchajīvikaṃ patto.",
  "tika-vin09t:889_7": "Atha vā “ajja yāmi, sve yāmi, ito yāmi,",
  "tika-vin09t:889_8": "ettha yāmī”ti uddhaṃ kaṇṭhaṃ katvā viharamāno vikkhitto,",
  "tika-vin09t:889_9": "anekaggoti vuttaṃ hoti.",
  "tika-vin09t:889_10": "Idañca “anabhirato sāmaññā cavitukāmo”tiādīnaṃ upalakkhaṇaṃ.",
  "tika-vin09t:889_11": "Yena kenaci…pe…",
  "tika-vin09t:889_12": "jānantīti sace te“ukkaṇṭhito”ti vā “gihibhāvaṃ patthetī”ti vā “anabhirato”ti vā “sāmaññā cavitukāmo”ti",
  "tika-vin09t:889_13": "vā yena kenaci ākārena sikkhāpaccakkhānabhāvaṃ jānanti.",
  "tika-vin09t:889_14": "Idañhi sikkhāpaccakkhānañca upari abhūtārocanaduṭṭhullavācāattakāmaduṭṭhadosabhūtārocanasikkhāpadāni ca ekaparicchedāni,",
  "tika-vin09t:889_15": "āvajjanasamaye ñāte eva sīsaṃ enti.",
  "tika-vin09t:889_16": "“Kiṃ ayaṃ bhaṇatī”ti kaṅkhatā cirena ñāte sīsaṃ na enti.",
  "tika-vin09t:889_17": "Tenāha “atha aparabhāge”tiādi.",
  "tika-vin09t:889_18": "Atha dvinnaṃ ṭhitaṭṭhāne dvinnampi niyametvā “etesaṃ ārocemī”ti vadati,",
  "tika-vin09t:889_19": "tesu ekasmiṃ jānantepi dvīsu jānantesupi paccakkhātāva hoti sikkhā.",
  "tika-vin09t:889_20": "Evaṃ sambahulesupi veditabbaṃ.",
  "tika-vin09t:889_21": "Vuttanayenāti “tassa vacanānantara”ntiādinā vuttena nayena.",
  "tika-vin09t:889_22": "Yo koci manussajātikoti antamaso navakammikaṃ upādāya yo koci manusso.",
  "tika-vin09t:889_23": "Vuttañhetaṃ samantapāsādikāyaṃ –",
  "tika-vin09t:890_0": "“Sace pana anabhiratiyā pīḷito sabhāge bhikkhū parisaṅkamāno ‘yo koci jānātū’ti uccāsaddaṃ karonto ‘buddhaṃ paccakkhāmī’ti vadati,",
  "tika-vin09t:890_1": "tañca avidūre ṭhito navakammiko vā añño vā samayaññū puriso sutvā ‘ukkaṇṭhito ayaṃ samaṇo gihibhāvaṃ pattheti,",
  "tika-vin09t:890_2": "sāsanato cuto’ti jānāti,",
  "tika-vin09t:890_3": "paccakkhātāva hoti sikkhā”ti.",
  "tika-vin09t:891_0": "Sace vacanatthaṃ ñatvāpi “ayaṃ ukkaṇṭhito”ti vā “gihibhāvaṃ patthetī”ti vā na jānāti,",
  "tika-vin09t:891_1": "apaccakkhātāva hoti sikkhā.",
  "tika-vin09t:891_2": "Sace pana vacanatthaṃ ajānitvāpi “ukkaṇṭhito”ti vā “gihibhāvaṃ patthetī”ti vā jānāti,",
  "tika-vin09t:891_3": "paccakkhātāva hoti sikkhā.",
  "tika-vin09t:891_4": "Davāyapīti kīḷādhippāyenapi.",
  "tika-vin09t:891_5": "Cittādīnaṃ vā vasenāti cittādīnaṃ vā chaḷaṅgānaṃ vasena.",
  "tika-vin09t:891_6": "Hoti cettha –",
  "tika-vin09t:892_0": "“Cittaṃ khettañca kālo ca, payogo puggalo tathā;",
  "tika-vin09t:893_0": "Vijānananti sikkhāya, paccakkhānaṃ chaḷaṅgika”nti.",
  "tika-vin09t:894_0": "Sabbaso vā pana apaccakkhānenāti “buddhaṃ paccakkhāmī”tiādīsu yena yena pariyāyena sikkhāpaccakkhānaṃ hoti,",
  "tika-vin09t:894_1": "tato ekassapi paccakkhānassa abhāvena.",
  "tika-vin09t:894_2": "Iminā pana “idaṃ padaṃ sāvessāmi,",
  "tika-vin09t:894_3": "sikkhaṃ paccakkhāmī”ti evaṃ pavattacittuppādassa abhāvaṃ dasseti.",
  "tika-vin09t:894_4": "Yassa hi evarūpo cittuppādo natthi,",
  "tika-vin09t:894_5": "so sabbaso na paccakkhāti nāmāti.",
  "tika-vin09t:894_6": "Sikkhāpaccakkhānassāti “buddhaṃ paccakkhāmī”tiādisikkhāpaccakkhānassa.",
  "tika-vin09t:894_7": "Atthabhūtaṃ ekaccaṃ dubbalyanti “buddhaṃ paccakkhāmī”ti vadati viññāpeti, evampi,",
  "tika-vin09t:894_8": "bhikkhave,",
  "tika-vin09t:894_9": "dubbalyāvikammañceva hoti,",
  "tika-vin09t:894_10": "sikkhā ca paccakkhātā”tiādinā vuttehi yehi vacanehi sikkhāpaccakkhānañceva hoti dubbalyāvikammañca,",
  "tika-vin09t:894_11": "taṃ “buddhaṃ paccakkhāmī”tiādikaṃ atthabhūtaṃ dubbalyaṃ anāvikatvā.",
  "tika-vin09t:894_12": "“Buddhaṃ paccakkhāmī”tiādimhi pana vutte sikkhāparipūraṇe dubbalabhāvassāpi gamyamānattā sikkhāpaccakkhānassa",
  "tika-vin09t:894_13": "idaṃ dubbalyāvikammaṃ atthoti daṭṭhabbaṃ.",
  "tika-vin09t:894_14": "Ettha ca “atthabhūta”nti iminā “yannūnāhaṃ buddhaṃ paccakkheyya”ntiādikaṃ dubbalyāvikammaṃ paṭikkhipati.",
  "tika-vin09t:894_15": "Yena hi sikkhāpaccakkhānañceva hoti dubbalyāvikammañca,",
  "tika-vin09t:894_16": "tadeva sikkhāpaccakkhānassa atthabhūtaṃ.",
  "tika-vin09t:894_17": "Yena pana dubbalyāvikammameva hoti,",
  "tika-vin09t:894_18": "na sikkhāpaccakkhānaṃ,",
  "tika-vin09t:894_19": "na taṃ tassa atthabhūtanti.",
  "tika-vin09t:895_0": "Rāgapariyuṭṭhānena sadisabhāvāpattiyā mithunānaṃ ayanti “methuno”ti dhammova vuccatīti āha “rāgapariyuṭṭhānenā”tiādi.",
  "tika-vin09t:895_1": "Tattha rāgapariyuṭṭhānenāti rāgassa pariyuṭṭhānena,",
  "tika-vin09t:895_2": "methunarāgassa pavattiyā pariyonaddhacittatāyāti attho.",
  "tika-vin09t:895_3": "Dhammoti ajjhācāro.",
  "tika-vin09t:895_4": "“Palambate vilambate”tiādīsu viya upasaggassa koci atthaviseso natthīti āha “seveyyā”ti.",
  "tika-vin09t:895_5": "Ajjhāpajjeyyāti abhibhuyya pajjeyya.",
  "tika-vin09t:895_6": "Sabbantimenāti paranimmitavasavatti…pe…",
  "tika-vin09t:895_7": "cātumahārājikamanussitthināgagaruḷamāṇavikādīnaṃ sabbāsaṃ antimena.",
  "tika-vin09t:895_8": "Tiracchānagatāyāti tiracchānesu uppannāya.",
  "tika-vin09t:895_9": "Tenāha “paṭisandhivasenā”ti.",
  "tika-vin09t:895_10": "Pārājikāya vatthubhūtā eva cettha tiracchānagatitthī “tiracchānagatā”ti gahetabbā, na sabbā.",
  "tika-vin09t:895_11": "Tatrāyaṃ paricchedo –",
  "tika-vin09t:896_0": "“Apadānaṃ ahimacchā, dvipadānañca kukkuṭī;",
  "tika-vin09t:897_0": "Catuppadānaṃ majjārī, vatthu pārājikassimā”ti.",
  "tika-vin09t:898_0": "Tattha ahiggahaṇena sabbāpi ajagaragonasādibhedā dīghajāti saṅgahitā.",
  "tika-vin09t:898_1": "Tasmā dīghajātīsu yattha tiṇṇaṃ maggānaṃ aññatarasmiṃ sakkā tilaphalamattampi pavesetuṃ,",
  "tika-vin09t:898_2": "sā pārājikavatthu,",
  "tika-vin09t:898_3": "avasesā dukkaṭavatthūti veditabbā.",
  "tika-vin09t:898_4": "Macchaggahaṇena sabbāpi macchakacchapamaṇḍūkādibhedā odakajāti saṅgahitā.",
  "tika-vin09t:898_5": "Tatrāpi dīghajātiyaṃ vuttanayeneva pārājikavatthu ca dukkaṭavatthu ca veditabbaṃ.",
  "tika-vin09t:898_6": "Ayaṃ pana viseso –",
  "tika-vin09t:898_7": "pataṅgamukhamaṇḍūkā nāma honti,",
  "tika-vin09t:898_8": "tesaṃ mukhasaṇṭhānaṃ mahantaṃ,",
  "tika-vin09t:898_9": "chiddaṃ appakaṃ,",
  "tika-vin09t:898_10": "tattha pavesanaṃ nappahoti,",
  "tika-vin09t:898_11": "mukhasaṇṭhānaṃ pana vaṇasaṅkhepaṃ gacchati,",
  "tika-vin09t:898_12": "tasmā taṃ thullaccayavatthūti veditabbaṃ.",
  "tika-vin09t:898_13": "Kukkuṭiggahaṇena sabbāpi kākakapotādibhedā pakkhijāti saṅgahitā.",
  "tika-vin09t:898_14": "Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "tika-vin09t:898_15": "Majjāriggahaṇena sabbāpi rukkhasunakhamaṅgusagodhādibhedā catuppadajāti saṅgahitā.",
  "tika-vin09t:898_16": "Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "tika-vin09t:899_0": "Pārājiko hotīti parājito hoti parājayaṃ apanno.",
  "tika-vin09t:899_1": "Ayañhi pārājikasaddo sikkhāpadāpattipuggalesu vattati.",
  "tika-vin09t:899_2": "Tattha “aṭṭhānametaṃ, ānanda,",
  "tika-vin09t:899_3": "anavakāso,",
  "tika-vin09t:899_4": "yaṃ tathāgato vajjīnaṃ vā vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”ti evaṃ sikkhāpade vattamāno veditabbo.",
  "tika-vin09t:899_5": "“Āpattiṃ tvaṃ bhikkhu āpanno pārājika”nti evaṃ āpattiyaṃ.",
  "tika-vin09t:899_6": "“Na mayaṃ pārājikā,",
  "tika-vin09t:899_7": "yo avahaṭo,",
  "tika-vin09t:899_8": "so pārājiko”ti evaṃ puggale vattamāno veditabbo.",
  "tika-vin09t:899_9": "“Pārājikena dhammena anuddhaṃseyyā”tiādīsu pana dhamme vattatīti vadanti.",
  "tika-vin09t:899_10": "Yasmā pana tattha “dhammo”ti katthaci āpatti,",
  "tika-vin09t:899_11": "katthaci sikkhāpadameva adhippetaṃ,",
  "tika-vin09t:899_12": "tasmā so visuṃ na vattabbo.",
  "tika-vin09t:899_13": "Tattha sikkhāpadaṃ yo taṃ atikkamati,",
  "tika-vin09t:899_14": "taṃ parājeti,",
  "tika-vin09t:899_15": "tasmā “pārājika”nti vuccati.",
  "tika-vin09t:899_16": "Āpatti pana yo naṃ ajjhāpajjati,",
  "tika-vin09t:899_17": "taṃ parājeti,",
  "tika-vin09t:899_18": "tasmā “pārājikā”ti vuccati.",
  "tika-vin09t:899_19": "Puggalo yasmā parājito parājayamāpanno,",
  "tika-vin09t:899_20": "tasmā “pārājiko”ti vuccati.",
  "tika-vin09t:899_21": "Idha pana puggalo veditabboti āha “pārājiko hotī”tiādi.",
  "tika-vin09t:899_22": "Imināpi idaṃ dasseti –",
  "tika-vin09t:899_23": "“parājitasadde upasaggassa vuddhiṃ katvā, ta-",
  "tika-vin09t:899_24": "kārassa ca ka-",
  "tika-vin09t:899_25": "kāraṃ katvā pārājiko hotīti niddiṭṭho”ti.",
  "tika-vin09t:900_0": "Apalokanādi catubbidhampi saṅghakammaṃ sīmāparicchinnehi pakatattehi bhikkhūhi ekato kattabbattā ekakammaṃ nāma.",
  "tika-vin09t:900_1": "Ādisaddena ekuddesasamasikkhatānaṃ gahaṇaṃ.",
  "tika-vin09t:900_2": "Tattha pañcavidhopi pātimokkhuddeso ekato uddisitabbattā ekuddeso nāma.",
  "tika-vin09t:900_3": "Nahāpitapubbakādīnaṃ viya odissa anuññātaṃ ṭhapetvā avasesaṃ sabbampi sikkhāpadaṃ sabbehipi lajjipuggalehi samaṃ sikkhitabbabhāvato samasikkhatā nāma.",
  "tika-vin09t:900_4": "Yasmā sabbepi lajjino etesu ekakammādīsu saha vasanti,",
  "tika-vin09t:900_5": "na ekopi tato bahiddhā sandissati,",
  "tika-vin09t:900_6": "tasmā tāni sabbānipi gahetvā ekakammādiko tividhopi saṃvāso nāmāti āha “so ca vuttappakāro saṃvāso tena puggalena saddhiṃ natthi,",
  "tika-vin09t:900_7": "tena kāraṇena so pārājiko puggalo ‘asaṃvāso’ti vuccatī”ti.",
  "tika-vin09t:901_0": "Idāni yasmā na kevalaṃ manussitthiyā eva nimittaṃ pārājikavatthu,",
  "tika-vin09t:901_1": "atha kho amanussitthitiracchānagatitthīnampi.",
  "tika-vin09t:901_2": "Na ca itthiyā eva.",
  "tika-vin09t:901_3": "Atha kho ubhatobyañjanakapaṇḍakapurisānampi,",
  "tika-vin09t:901_4": "tasmā te satte,",
  "tika-vin09t:901_5": "tesañca yaṃ yaṃ nimittaṃ vatthu hoti,",
  "tika-vin09t:901_6": "taṃ taṃ nimittaṃ,",
  "tika-vin09t:901_7": "tattha ca yathā paṭisevanto pārājiko hoti,",
  "tika-vin09t:901_8": "tañca sabbaṃ vitthāretvā dassetuṃ “ayaṃ panettha vinicchayo”tiādimāha.",
  "tika-vin09t:901_9": "Etthāti imasmiṃ sikkhāpade.",
  "tika-vin09t:901_10": "Tesūti ye tiṃsamaggā vuttā, tesu.",
  "tika-vin09t:901_11": "Attano vāti lambimudupiṭṭhike sandhāya vuttaṃ.",
  "tika-vin09t:901_12": "Santhatassa vāti yena kenaci vatthena vā paṇṇena vā vākapaṭṭena vā cammena vā tipusīsādīnaṃ paṭṭena vā paliveṭhetvā,",
  "tika-vin09t:901_13": "anto vā pavesetvā paṭicchannassa.",
  "tika-vin09t:901_14": "Akkhāyitassa vāti soṇasiṅgālādīhi akkhāditassa.",
  "tika-vin09t:901_15": "Yebhuyyena akkhāyitassāti yāva upaḍḍhakkhāyito nāma na hoti,",
  "tika-vin09t:901_16": "evaṃ akkhāyitassa.",
  "tika-vin09t:901_17": "Allokāseti tintokāse.",
  "tika-vin09t:901_18": "Santhatanti tesaṃyeva vatthādīnaṃ yena kenaci paṭicchannaṃ.",
  "tika-vin09t:901_19": "Ayañhettha saṅkhepattho –",
  "tika-vin09t:901_20": "na hettha anupādinnakaṃ anupādinnakena chupati,",
  "tika-vin09t:901_21": "mutti atthi,",
  "tika-vin09t:901_22": "atha kho upādinnakena vā anupādinnakaṃ ghaṭṭiyatu,",
  "tika-vin09t:901_23": "anupādinnakena vā upādinnakaṃ,",
  "tika-vin09t:901_24": "anupādinnakena vā anupādinnakaṃ,",
  "tika-vin09t:901_25": "upādinnakena vā upādinnakaṃ.",
  "tika-vin09t:901_26": "Sace yattake paviṭṭhe pārājikaṃ hotīti vuttaṃ,",
  "tika-vin09t:901_27": "tattakaṃ sevanacittena paveseti,",
  "tika-vin09t:901_28": "sabbatthāyaṃ pārājikāpattiṃ āpanno nāma hotīti.",
  "tika-vin09t:902_0": "Evaṃ sevanacitteneva pavesentassa āpattiṃ dassetvā idāni yasmā taṃ pavesanaṃ nāma na kevalaṃ attūpakkameneva,",
  "tika-vin09t:902_1": "parūpakkamenāpi hoti.",
  "tika-vin09t:902_2": "Tatrāpi sādiyantasseva āpatti paṭisevanacittasamaṅgissa,",
  "tika-vin09t:902_3": "na itarassāti dassetuṃ “parena vā”tiādimāha.",
  "tika-vin09t:902_4": "Tattha parenāti bhikkhupaccatthikādinā yena kenaci aññena.",
  "tika-vin09t:902_5": "Pavesanapaviṭṭhaṭṭhitauddharaṇesūti ettha aggato yāva mūlā pavesanaṃ pavesanaṃ nāma.",
  "tika-vin09t:902_6": "Aṅgajātassa yattakaṃ ṭhānaṃ pavesanārahaṃ,",
  "tika-vin09t:902_7": "tattakaṃ anavasesato paviṭṭhaṃ paviṭṭhaṃ nāma.",
  "tika-vin09t:902_8": "Evaṃ paviṭṭhassa uddharaṇārambhato antarā ṭhitakālo ṭhitaṃ nāma.",
  "tika-vin09t:902_9": "Samantapāsādikāyaṃ pana mātugāmassa sukkavisaṭṭhiṃ patvā sabbathā vāyāmato oramitvā ṭhitakālaṃ sandhāya “sukkavisaṭṭhisamaye”ti vuttaṃ.",
  "tika-vin09t:902_10": "Uddharaṇaṃ nāma yāva aggā nīharaṇakālo.",
  "tika-vin09t:902_11": "Sādiyatīti sevanacittaṃ upaṭṭhapeti.",
  "tika-vin09t:902_12": "Asādhāraṇavinicchayoti adinnādānādīhi sabbehi sikkhāpadehi asādhāraṇo vinicchayo.",
  "tika-vin09t:903_0": "Sādhāraṇavinicchayatthanti parivāravasena sādhāraṇavinicchayatthaṃ.",
  "tika-vin09t:903_1": "Mātikāti mātā,",
  "tika-vin09t:903_2": "janettīti attho.",
  "tika-vin09t:903_3": "Nidadāti desanaṃ desavasena aviditaṃ viditaṃ katvā nidassetīti nidānaṃ.",
  "tika-vin09t:903_4": "Paññāpīyatīti paññatti,",
  "tika-vin09t:903_5": "tassā pakāro paññattividhi aṅgeti gameti ñāpetīti aṅgaṃ, kāraṇaṃ.",
  "tika-vin09t:903_6": "Samuṭṭhahanti āpattiyo etenāti samuṭṭhānaṃ,",
  "tika-vin09t:903_7": "uppattikāraṇaṃ,",
  "tika-vin09t:903_8": "tassa vidhi samuṭṭhānavidhi.",
  "tika-vin09t:903_9": "Vajjakammappabhedañcāti ettha pabhedasaddo paccekaṃ yojetabbo “vajjappabhedaṃ,",
  "tika-vin09t:903_10": "kammappabhedañcā”ti.",
  "tika-vin09t:903_11": "Tattha tatthāti tasmiṃ tasmiṃ sikkhāpade.",
  "tika-vin09t:904_0": "Paññattiṭṭhānanti paññattiṭṭhapanassa ṭhānaṃ,",
  "tika-vin09t:904_1": "sikkhāpadānaṃ paññattidesoti attho.",
  "tika-vin09t:904_2": "Puggaloti ettha ādikammikoyeva adhippetoti āha “puggalo nāma yaṃ yaṃ ārabbha taṃ taṃ sikkhāpadaṃ paññatta”nti,",
  "tika-vin09t:904_3": "so so puggaloti adhippāyo.",
  "tika-vin09t:904_4": "Honti cettha –",
  "tika-vin09t:905_0": "“Sudinno dhaniyo sambahulā vaggumudantikā;",
  "tika-vin09t:906_0": "Seyyasako udāyi cā-ḷavakā channamettiyā.",
  "tika-vin09t:907_0": "“Devadattassajipunabbasu-chabbaggiyopanandaññataropi ca;",
  "tika-vin09t:908_0": "Hatthako cānuruddho ca, sattarasa cūḷapanthako.",
  "tika-vin09t:909_0": "“Belaṭṭhasīso cānando, sāgatoriṭṭhanāmako;",
  "tika-vin09t:910_0": "Nandattherena tevīsa, bhikkhūnaṃ ādikammikā.",
  "tika-vin09t:911_0": "“Sundarīnandā thullanandā, chabbaggiyaññatarāpi ca;",
  "tika-vin09t:912_0": "Caṇḍakāḷī sambahulā, dve ca bhikkhuniyo parā;",
  "tika-vin09t:913_0": "Bhikkhunīnaṃ tu satteva, honti tā ādikammikā”ti.",
  "tika-vin09t:914_0": "Tassa tassa puggalassāti yaṃ yaṃ sudinnādikaṃ puggalaṃ ārabbha sikkhāpadaṃ paññattaṃ,",
  "tika-vin09t:914_1": "tassa tassa puggalassa.",
  "tika-vin09t:914_2": "Paññattīti paṭhamapaññatti.",
  "tika-vin09t:914_3": "Paṭhamapaññattiyā pacchā ṭhapitā paññatti anupaññatti.",
  "tika-vin09t:914_4": "Anuppanne dose ṭhapitā paññatti anuppannapaññatti.",
  "tika-vin09t:914_5": "Sabbattha majjhimadese ceva paccantimesu janapadesu cāti sabbesu padesesu ṭhapitā paññatti sabbatthapaññatti.",
  "tika-vin09t:914_6": "Majjhimadeseyeva ṭhapitā paññatti padesapaññatti.",
  "tika-vin09t:914_7": "Bhikkhūnañceva bhikkhunīnañca sādhāraṇabhūtā paññatti sādhāraṇapaññatti.",
  "tika-vin09t:914_8": "Suddhabhikkhūnameva,",
  "tika-vin09t:914_9": "suddhabhikkhunīnaṃ vā paññattaṃ sikkhāpadaṃ asādhāraṇapaññatti.",
  "tika-vin09t:914_10": "Ubhinnampi paññatti ubhatopaññatti.",
  "tika-vin09t:914_11": "Vinayadharapañcamenāti anussāvanakācariyapañcamena.",
  "tika-vin09t:914_12": "Guṇaṅguṇūpāhanāti catuppaṭalato paṭṭhāya katā upāhanā,",
  "tika-vin09t:914_13": "na ekadvitipaṭalā.",
  "tika-vin09t:914_14": "Cammattharaṇanti attharitabbaṃ cammaṃ.",
  "tika-vin09t:914_15": "Etesaṃ vasena catubbidhā padesapaññatti nāmāti etesaṃ vasena catubbidhā paññatti majjhimadeseyeva paññattāti padesapaññatti nāma.",
  "tika-vin09t:914_16": "Tenevāha “majjhimadeseyeva hī”tiādi.",
  "tika-vin09t:914_17": "Yasmā majjhimadeseyeva yathāvuttavatthuvītikkame āpatti hoti,",
  "tika-vin09t:914_18": "na paccantimajanapade,",
  "tika-vin09t:914_19": "tasmā padesapaññattīti attho.",
  "tika-vin09t:914_20": "Dhuvanhānaṃ paṭikkhepamattanti niccanahānappaṭisedhanameva.",
  "tika-vin09t:914_21": "Ettha ca mattasaddena aññāni tīṇi sikkhāpadāni paṭikkhipati.",
  "tika-vin09t:914_22": "Tāni hi “anujānāmi,",
  "tika-vin09t:914_23": "bhikkhave,",
  "tika-vin09t:914_24": "sabbapaccantimesu janapadesu vinayadharapañcamena gaṇena upasampada”ntiādinā cammakkhandhake āgatāni.",
  "tika-vin09t:914_25": "Tenevāha “tato aññā padesapaññatti nāma natthī”ti.",
  "tika-vin09t:914_26": "Sabbānīti tato avasesāni sabbāni sikkhāpadāni.",
  "tika-vin09t:914_27": "Tasmāti yasmā anuppannapaññatti aṭṭhagarudhammavasena bhikkhunīnaṃyeva āgatā,",
  "tika-vin09t:914_28": "yasmā ca dhuvanhānaṃ paṭikkhepamattaṃ ṭhapetvā pātimokkhe sabbāni sikkhāpadāni sabbatthapaññattiyeva honti,",
  "tika-vin09t:914_29": "yasmā ca sādhāraṇapaññattidukañca ekatopaññattidukañca byañjanamattaṃ nānaṃ,",
  "tika-vin09t:914_30": "atthato ekaṃ, tasmā.",
  "tika-vin09t:914_31": "Sabbatthāti sabbesu sikkhāpadesu.",
  "tika-vin09t:914_32": "Āpattibhedo hettha uttarapadalopena “āpattī”ti vuttoti āha “āpattīti pubbappayogādivasena āpattibhedo”ti.",
  "tika-vin09t:914_33": "Sīlaācāradiṭṭhiājīvavipattīnanti ettha paṭhamā dve āpattikkhandhā sīlavipatti nāma,",
  "tika-vin09t:914_34": "avasesā pañca ācāravipatti nāma,",
  "tika-vin09t:914_35": "micchādiṭṭhi ca antaggāhikādiṭṭhi ca diṭṭhivipatti nāma,",
  "tika-vin09t:914_36": "ājīvahetu paññattāni cha sikkhāpadāni ājīvavipatti nāma,",
  "tika-vin09t:914_37": "iti imāsaṃ sīlaācāradiṭṭhiājīvavipattīnaṃ aññatarāti attho.",
  "tika-vin09t:915_0": "Na kevalaṃ yathāvuttanayeneva vuccantīti āha “yāni sikkhāpadasamuṭṭhānānītipi vuccantī”ti.",
  "tika-vin09t:915_1": "Etāni hi kiñcāpi āpattiyā samuṭṭhānāni,",
  "tika-vin09t:915_2": "na sikkhāpadassa,",
  "tika-vin09t:915_3": "vohārasukhatthaṃ panevaṃ vuccantīti.",
  "tika-vin09t:915_4": "Tatthāti tesu chasu samuṭṭhānesu.",
  "tika-vin09t:915_5": "Tesūti sacittakācittakesu.",
  "tika-vin09t:915_6": "Ekaṃ samuṭṭhānaṃ uppattikāraṇaṃ etissāti ekasamuṭṭhānā,",
  "tika-vin09t:915_7": "ekena vā samuṭṭhānaṃ etissāti ekasamuṭṭhānā.",
  "tika-vin09t:915_8": "“Dvisamuṭṭhānā”tiādīsupi eseva nayo.",
  "tika-vin09t:916_0": "Samuṭṭhānavasenāti samuṭṭhānasīsavasena.",
  "tika-vin09t:916_1": "Paṭhamapārājikaṃ samuṭṭhānaṃ etissāti paṭhamapārājikasamuṭṭhānā.",
  "tika-vin09t:916_2": "Tathā adinnādānasamuṭṭhānā”tiādīsupi.",
  "tika-vin09t:917_0": "Sayaṃ pathavikhaṇane kāyena,",
  "tika-vin09t:917_1": "pare āṇāpetvā khaṇāpane vācāya ca āpattisambhavato “pathavikhaṇanādīsu viyā”ti vuttaṃ.",
  "tika-vin09t:917_2": "Ādisaddena adinnādānādīnaṃ pariggaho.",
  "tika-vin09t:917_3": "Paṭhamakathināpatti kāyavācato kattabbaṃ adhiṭṭhānaṃ vā vikappanaṃ vā akarontassa hoti,",
  "tika-vin09t:917_4": "no karontassāti āha “paṭhamakathināpatti viyā”ti.",
  "tika-vin09t:917_5": "Aññātikāya bhikkhuniyā hatthato cīvarappaṭiggahaṇāpatti tassā hatthato cīvaraṃ paṭiggaṇhantassa,",
  "tika-vin09t:917_6": "parivattakaṃ adentassa ca hotīti kiriyākiriyato samuṭṭhāti.",
  "tika-vin09t:917_7": "“Siyā karontassā”tiādīsu siyāti “siyā kho pana te brāhmaṇa evamassā”tiādīsu viya “kadācī”ti iminā samānattho nipāto.",
  "tika-vin09t:917_8": "Rūpiyappaṭiggahaṇāpatti siyā kiriyā gahaṇena āpajjanato,",
  "tika-vin09t:917_9": "siyā akiriyā paṭikkhepassa akaraṇatoti āha “rūpiyappaṭiggahaṇāpatti viyā”ti.",
  "tika-vin09t:917_10": "Kuṭikārāpatti vatthuṃ desāpetvā pamāṇātikkantakaraṇe karontassa siyā,",
  "tika-vin09t:917_11": "adesāpetvā pana pamāṇātikkantakaraṇe pamāṇayuttaṃ vā karontassa ca akarontassa ca siyāti āha “kuṭikārāpatti viyā”ti.",
  "tika-vin09t:918_0": "Saññāya abhāvena vimokkho assāti saññāvimokkhoti majjhepadalopasamāso daṭṭhabboti āha “yato vītikkamasaññāyā”tiādi.",
  "tika-vin09t:918_1": "Itarā nāma yato vītikkamasaññāya abhāvena na muccati,",
  "tika-vin09t:918_2": "sā itarasaddassa vuttappaṭiyogivisayattā.",
  "tika-vin09t:918_3": "Yā acittakena vā sacittakamissakena vā samuṭṭhātīti yā āpatti kadāci acittakena vā kadāci sacittakamissakena vā samuṭṭhānena samuṭṭhāti.",
  "tika-vin09t:918_4": "Ettha ca saññādukaṃ anāpattimukhena vuttaṃ,",
  "tika-vin09t:918_5": "sacittakadukaṃ āpattimukhenāti daṭṭhabbaṃ.",
  "tika-vin09t:919_0": "Yassā sacittakapakkhe cittaṃ akusalameva hotīti yassā sacittakāya āpattiyā cittaṃ akusalameva hoti,",
  "tika-vin09t:919_1": "yassā ca sacittakācittakasaṅkhātāya surāpānādiacittakāya āpattiyā vatthuvijānanacittena sacittakapakkhe cittaṃ akusalameva hoti,",
  "tika-vin09t:919_2": "ayaṃ lokavajjā.",
  "tika-vin09t:919_3": "“Sacittakapakkhe”ti hi idaṃ vacanaṃ sacittakācittakaṃ sandhāya vuttaṃ.",
  "tika-vin09t:919_4": "Na hi ekaṃsato sacittakassa “sacittakapakkhe”ti visesane payojanaṃ atthīti.",
  "tika-vin09t:919_5": "Yaṃ panettha gaṇṭhipade “surāpānasmiñhi ‘surā’ti vā ‘na vaṭṭatī’ti vā jānitvā pivane akusalamevā”ti vuttaṃ.",
  "tika-vin09t:919_6": "Tattha “na vaṭṭatīti vā jānitvā”ti vuttavacanaṃ na yujjati paṇṇattivajjassāpi lokavajjabhāvappasaṅgato.",
  "tika-vin09t:919_7": "Yassā pana “sacittakapakkhe cittaṃ akusalamevā”ti niyamo natthi,",
  "tika-vin09t:919_8": "sā paṇṇattivajjāti imamatthaṃ dassento āha “sesā paṇṇattivajjā”ti.",
  "tika-vin09t:919_9": "Tathā hi tassā vatthuvijānanacittena sacittakapakkhe cittaṃ siyā kusalaṃ,",
  "tika-vin09t:919_10": "siyā akusalaṃ,",
  "tika-vin09t:919_11": "siyā abyākatanti “akusalamevā”ti niyamo natthi.",
  "tika-vin09t:919_12": "Ubhayattha āpajjitabbāti kāyadvāre,",
  "tika-vin09t:919_13": "vacīdvāre cāti ubhayattha āpajjitabbā āpatti,",
  "tika-vin09t:919_14": "tā pana adinnādānādayo.",
  "tika-vin09t:919_15": "“Manodvāre āpatti nāma natthī”ti idaṃ yebhuyyavasena vuttaṃ upanikkhittasādiyanādīsu āpattisambhavatoti daṭṭhabbaṃ.",
  "tika-vin09t:920_0": "Akusalacitto vā āpajjatīti pārājikasukkavisaṭṭhikāyasaṃsaggaduṭṭhullaattakāmapāricariyaduṭṭhadosasaṅghabhedappahāradānatalasattikādibhedaṃ",
  "tika-vin09t:920_1": "āpattiṃ akusalacitto āpajjati.",
  "tika-vin09t:920_2": "Anupasampannaṃ padasodhammaṃ vācento,",
  "tika-vin09t:920_3": "mātugāmassa dhammaṃ desentoti evarūpaṃ āpattiṃ kusalacitto āpajjati.",
  "tika-vin09t:920_4": "Asañciccasahaseyyādiṃ abyākatacitto āpajjati.",
  "tika-vin09t:920_5": "Yaṃ arahā āpajjati,",
  "tika-vin09t:920_6": "sabbaṃ abyākatacittova āpajjati.",
  "tika-vin09t:920_7": "Tenāha “kusalābyākatacitto vā”ti.",
  "tika-vin09t:921_0": "Dukkhavedanāsamaṅgī vāti duṭṭhadosādibhedaṃ āpattiṃ āpajjanto dukkhavedanāsamaṅgī āpajjati.",
  "tika-vin09t:921_1": "Methunadhammādibhedaṃ pana sukhavedanāsamaṅgī āpajjati.",
  "tika-vin09t:921_2": "Yaṃ sukhavedanāsamaṅgī āpajjati,",
  "tika-vin09t:921_3": "taṃyeva majjhatto hutvā āpajjanto adukkhamasukhavedanāsamaṅgī āpajjati.",
  "tika-vin09t:921_4": "Tenāha “itaravedanādvayasamaṅgī vā”ti.",
  "tika-vin09t:921_5": "Idampi ca tikadvayaṃ yebhuyyavaseneva vuttaṃ.",
  "tika-vin09t:921_6": "Nipajjitvā nirodhasamāpanno hi acittako avedano sahaseyyāpattiṃ āpajjatīti.",
  "tika-vin09t:921_7": "Kiñcāpi evaṃ aniyamena vuttaṃ,",
  "tika-vin09t:921_8": "viseso panettha atthīti dassetuṃ “evaṃ santepī”tiādi vuttaṃ.",
  "tika-vin09t:921_9": "Evaṃ santepīti hi visesābhidhānanimittābhyūpagameva yujjati.",
  "tika-vin09t:921_10": "Sabbesaṃ vasena tīṇi cittānīti kusalākusalābyākatānaṃ vasena padasodhammādīsu tīṇi cittāni.",
  "tika-vin09t:922_0": "Idāni taṃ yathāvuttanidānādivedanāttikapariyosānaṃ sattarasappakāraṃ imasmiṃ sikkhāpade yojetuṃ “idha panā”tiādimāha.",
  "tika-vin09t:922_1": "Idhāti imasmiṃ paṭhamapārājikasikkhāpade.",
  "tika-vin09t:922_2": "Vesāliyanti evaṃnāmake itthiliṅgavasena pavattavohāre nagare.",
  "tika-vin09t:922_3": "Tañhi nagaraṃ tikkhattuṃ pākāraparikkhepavaḍḍhanena visālībhūtattā “vesālī”ti vuccati.",
  "tika-vin09t:922_4": "Idampi ca nagaraṃ sabbaññutaṃ sampatteyeva sammāsambuddhe sabbākāravepullattaṃ pattanti veditabbaṃ.",
  "tika-vin09t:922_5": "“Sikkhaṃ apaccakkhāyā”ti ca “antamaso tiracchānagatāyapī”ti ca dve anupaññattiyoti makkaṭivajjiputtakavatthūnaṃ vasena vuttā.",
  "tika-vin09t:922_6": "“Antamaso tiracchānagatāyā”ti ca “sikkhaṃ apaccakkhāyā”ti ca imā dve anupaññattiyo.",
  "tika-vin09t:922_7": "Āpattikarā ca hotīti paṭhamapaññattito visuṃyevāpattikarā ca hoti.",
  "tika-vin09t:922_8": "Aññavādakasikkhāpadādīsu viyāti aññavādakasikkhāpadādīsu “vihesake”tiādikā viyāti attho.",
  "tika-vin09t:922_9": "Ādisaddena ujjhāpanakassa pariggaho.",
  "tika-vin09t:922_10": "Ettha hi aññavādakādito visuṃyeva vihesakādīsupi pācittiyaṃ hoti.",
  "tika-vin09t:922_11": "Yathāha “ropite vihesake saṅghamajjhe vatthusmiṃ vā āpattiyā vā anayuñjiyamāno taṃ nakathetukāmo taṃ naugghāṭetukāmo tuṇhībhūto saṅghaṃ viheseti,",
  "tika-vin09t:922_12": "āpatti pācittiyassā”tiādi.",
  "tika-vin09t:922_13": "Supinante vijjamānāpi mocanassādacetanā abbohārikattā anāpattikarāti āha “aññatra supinantātiādikā viyā”ti.",
  "tika-vin09t:922_14": "Tathā hi thinamiddhena abhibhūtattā supine cittaṃ abbohārikaṃ,",
  "tika-vin09t:922_15": "cittassa abbohārikattā opakkamanakiriyāpavattanikāpi cetanā abbohārikā.",
  "tika-vin09t:922_16": "Vuttañhetaṃ “atthesā,",
  "tika-vin09t:922_17": "bhikkhave, cetanā,",
  "tika-vin09t:922_18": "sā ca kho abbohārikā”ti,",
  "tika-vin09t:922_19": "tasmā “aññatra supinantā”ti ayaṃ anupaññatti anāpattikarā jātā.",
  "tika-vin09t:922_20": "Ādisaddena “aññatra adhimānā”tiādikaṃ saṅgaṇhāti.",
  "tika-vin09t:922_21": "Adinnādānādīsu viyāti adinnādānādīsu “araññā vā”tiādikā viyāti attho.",
  "tika-vin09t:922_22": "Ettha pana ādisaddena paṭhamapārājikādīnaṃ saṅgaho.",
  "tika-vin09t:922_23": "Ettha hi “tañca kho gāme,",
  "tika-vin09t:922_24": "no araññe”tiādinā nayena lesaṃ oḍḍentānaṃ lesapidahanatthaṃ “araññā vā”tiādikā anupaññatti vuttāti upatthambhakarāva hoti.",
  "tika-vin09t:922_25": "Teneva hi “nanu, āvuso,",
  "tika-vin09t:922_26": "tathevetaṃ hotī”ti bhikkhūhi vuttaṃ.",
  "tika-vin09t:923_0": "Vuttappakāre maggeti “manussāmanussatiracchānagatavasenā”tiādinā vuttappakāre tiṃsamagge.",
  "tika-vin09t:923_1": "Imassa pana “chinne”ti iminā sambandho.",
  "tika-vin09t:923_2": "Tacādīni anavasesetvāti nimittappadese bahi ṭhitāni chavicammāni anavasesetvā.",
  "tika-vin09t:923_3": "Nimittasaṇṭhānamattaṃ paññāyatīti nimittamaṃsassa pana abbhantare chavicammassa ca vijjamānattā vuttaṃ.",
  "tika-vin09t:923_4": "Cammakhilanti cammakkhaṇḍaṃ.",
  "tika-vin09t:923_5": "“Uṇṇigaṇḍo”tipi vadanti.",
  "tika-vin09t:923_6": "Tañhi nimitte jātattā nimittameva.",
  "tika-vin09t:923_7": "Tenāha “sevanacitte sati pārājika”nti.",
  "tika-vin09t:923_8": "Sevanacitteti methunasevanacitte.",
  "tika-vin09t:923_9": "Kāyasaṃsaggasevanacitte pana sati saṅghādisesova.",
  "tika-vin09t:923_10": "Naṭṭho kāyappasādo etthāti naṭṭhakāyappasādaṃ,",
  "tika-vin09t:923_11": "sukkhapīḷakaṃ vā matacammaṃ vāti attho.",
  "tika-vin09t:923_12": "Mate akkhāyite,",
  "tika-vin09t:923_13": "yebhuyyena akkhāyite ca pārājikāpattivacanato pana naṭṭhakāyappasādepi itthinimitte pavesentassa pārājikāpattiyeva.",
  "tika-vin09t:923_14": "Nimittasaṇṭhānamattampi anavasesetvāti nimittākārena ṭhitaṃ yathāvuttanimittamaṃsādimpi anavasesetvā.",
  "tika-vin09t:923_15": "Vaṇasaṅkhepavasenāti vaṇasaṅgahavasena.",
  "tika-vin09t:923_16": "Vaṇe thullaccayañca “amaggena amaggaṃ paveseti,",
  "tika-vin09t:923_17": "āpatti thullaccayassā”ti imassa suttassa vasena veditabbaṃ.",
  "tika-vin09t:923_18": "Tasmiñhi sutte dvīsu sambhinnavaṇesu ekena vaṇena pavesetvā dutiyena nīharantassa thullaccayaṃ vuttaṃ.",
  "tika-vin09t:923_19": "Vuttañhi samantapāsādikāyaṃ “imassa sattassa anulomavasena sabbattha vaṇasaṅkhepe thullaccayaṃ veditabba”nti.",
  "tika-vin09t:923_20": "Manussānaṃ pana akkhiādayopi vaṇasaṅgahaṃ gacchantīti vaṇena ekaparicchedaṃ katvā dassento “tathā”tiādimāha.",
  "tika-vin09t:923_21": "Tesaṃ vaṇasaṅgaho “navadvāro mahāvaṇo”ti evamādisuttānusārena veditabbo.",
  "tika-vin09t:923_22": "Tattha manussānanti itthipurisapaṇḍakaubhatobyañjanakavasena catubbidhānaṃ manussānaṃ.",
  "tika-vin09t:923_23": "Vatthikosesūti vatthipuṭesu purisānaṃ aṅgajātakosesu.",
  "tika-vin09t:923_24": "Hatthiassādīnañca tiracchānānanti hatthiassagoṇagadrabhaoṭṭhamahiṃsādīnaṃ tiracchānagatānaṃ.",
  "tika-vin09t:923_25": "Tiracchānānaṃ panāti sabbesampi tiracchānagatānaṃ.",
  "tika-vin09t:923_26": "Sabbesanti yathāvuttamanussādīnaṃ sabbesaṃ.",
  "tika-vin09t:924_0": "Evaṃ jīvamānakasarīre labbhamānaṃ āpattivisesaṃ dassetvā idāni matasarīre labbhamānaṃ āpattivisesaṃ dassetuṃ “matasarīre”tiādimāha.",
  "tika-vin09t:924_1": "Vaccamaggapassāvamaggamukhamaggānaṃ catūsu koṭṭhāsesu dve koṭṭhāse ṭhapetvā yadā apare dve koṭṭhāsā khāditā,",
  "tika-vin09t:924_2": "tadā upaḍḍhakkhāyitaṃ nāma hoti.",
  "tika-vin09t:924_3": "Na kuthitaṃ hotīti uddhumātakādibhāvena kuthitaṃ na hoti,",
  "tika-vin09t:924_4": "allanti attho.",
  "tika-vin09t:924_5": "Yadā pana sarīraṃ uddhumātakaṃ hoti kuthitaṃ nīlamakkhikasamākiṇṇaṃ kimikulasamākulaṃ navahi vaṇamukhehi",
  "tika-vin09t:924_6": "paggaḷitapubbakuṇapabhāvena upagantumpi asakkuṇeyyaṃ,",
  "tika-vin09t:924_7": "tadā pārājikavatthuñca thullaccayavatthuñca vijahati,",
  "tika-vin09t:924_8": "dukkaṭavatthumeva hotīti āha “kuthite dukkaṭa”nti.",
  "tika-vin09t:924_9": "Kuthiteti uddhumātakabhāvappatte.",
  "tika-vin09t:924_10": "Īdise hi sarīre yattha katthaci upakkamato dukkaṭaṃ.",
  "tika-vin09t:924_11": "Tathā vaṭṭakate mukhe acchupantaṃ aṅgajātaṃ pavesentassāti vivaṭṭe mukhe cattāri passāni,",
  "tika-vin09t:924_12": "tālukañca apphusantaṃ aṅgajātaṃ pavesentassa dukkaṭanti attho.",
  "tika-vin09t:924_13": "Sace pana heṭṭhā vā upari vā ubhayapassehi vā chupantaṃ paveseti,",
  "tika-vin09t:924_14": "pārājikaṃ.",
  "tika-vin09t:924_15": "Catūhi passehi acchupantaṃ pavesetvā abbhantare tālukaṃ chupati,",
  "tika-vin09t:924_16": "pārājikameva.",
  "tika-vin09t:924_17": "Bahi nikkhantajivhāya vā dantesu vā aṅgajātaṃ pavesentassa thullaccayanti sambandho.",
  "tika-vin09t:924_18": "Jīvamānakasarīrepi bahi nikkhantajivhāya thullaccayameva.",
  "tika-vin09t:924_19": "Yadi pana bahi jivhāya paliveṭhetvā antomukhaṃ paveseti,",
  "tika-vin09t:924_20": "pārājikameva.",
  "tika-vin09t:924_21": "Yadi pana dantā suphusitā,",
  "tika-vin09t:924_22": "antomukhe okāso natthi,",
  "tika-vin09t:924_23": "dantā ca bahi oṭṭhamaṃsena paṭicchannā,",
  "tika-vin09t:924_24": "tattha vātena asamphuṭṭhaṃ allokāsaṃ tilaphalamattampi pavesentassa pārājikameva.",
  "tika-vin09t:924_25": "Uppāṭite pana oṭṭhamaṃse dantesuyeva upakkamantassa thullaccayaṃ.",
  "tika-vin09t:924_26": "Yopi danto bahi nikkhamanto tiṭṭhati,",
  "tika-vin09t:924_27": "na sakkā oṭṭhehi pidahituṃ,",
  "tika-vin09t:924_28": "tatthāpi eseva nayo.",
  "tika-vin09t:925_0": "Vedanāya aṭṭo pīḷito vedanāṭṭo.",
  "tika-vin09t:925_1": "Ummattakoti cettha pittummattako adhippetoti āha “yo pittavasenā”tiādi.",
  "tika-vin09t:925_2": "Pittavasenāti baddhapittavasena.",
  "tika-vin09t:925_3": "Tasmiñhi baddhapitte pittakosato calitvā bahi nikkhamante sattā ummattakā honti,",
  "tika-vin09t:925_4": "vipallatthasaññā hirottappaṃ chaḍḍetvā asāruppacariyaṃ caranti,",
  "tika-vin09t:925_5": "lahukagarukāni sikkhāpadāni maddantāpi na jānanti,",
  "tika-vin09t:925_6": "bhesajjakiriyāyapi atekicchā honti,",
  "tika-vin09t:925_7": "evarūpassa ummattakassa anāpatti.",
  "tika-vin09t:925_8": "Abaddhapittaṃ pana lohitaṃ viya sabbaṅgagataṃ,",
  "tika-vin09t:925_9": "tamhi kupite sattānaṃ kaṇḍukacchusarīrakampādīni honti,",
  "tika-vin09t:925_10": "tāni bhesajjakiriyāya vūpasamanti.",
  "tika-vin09t:925_11": "Tena vuttaṃ “baddhapittavasenā”ti.",
  "tika-vin09t:925_12": "Khittacitto nāma vissaṭṭhacitto yakkhummattako vuccatīti āha “yakkhehi katacittavikkhepo khittacitto”ti.",
  "tika-vin09t:925_13": "Yakkhā kira bheravāni ārammaṇāni dassetvā mukhena hatthaṃ pavesetvā,",
  "tika-vin09t:925_14": "hadayarūpaṃ vā maddantā satte vikkhittacitte vipallatthasaññe karonti,",
  "tika-vin09t:925_15": "evarūpassa khittacittassa anāpatti.",
  "tika-vin09t:925_16": "Tesaṃ pana ubhinnaṃ ayaṃ viseso –",
  "tika-vin09t:925_17": "pittummattako niccameva ummattako hoti,",
  "tika-vin09t:925_18": "pakatisaññaṃ na labhati.",
  "tika-vin09t:925_19": "Yakkhummattako antarantarā pakatisaññaṃ paṭilabhati.",
  "tika-vin09t:925_20": "Idha pana pittummattako vā hotu,",
  "tika-vin09t:925_21": "yakkhummattako vā,",
  "tika-vin09t:925_22": "yo sabbaso muṭṭhassati kiñci na jānāti,",
  "tika-vin09t:925_23": "aggimpi suvaṇṇampi gūthampi candanampi ekasadisaṃ maddantova vicarati,",
  "tika-vin09t:925_24": "evarūpassa anāpatti.",
  "tika-vin09t:925_25": "Antarantarā pakatisaññaṃ paṭilabhitvā ñatvā karontassa pana āpattiyeva.",
  "tika-vin09t:925_26": "Tenāha “dvinnampi ca etesa”ntiādi.",
  "tika-vin09t:926_0": "Adhimattavedanāyāti adhikappamāṇāya dukkhavedanāya.",
  "tika-vin09t:926_1": "Ādikamme niyutto ādikammiko,",
  "tika-vin09t:926_2": "yo ca ādikamme niyutto,",
  "tika-vin09t:926_3": "so tasmiṃ kamme ādibhūto hotīti āha “yo”tiādi.",
  "tika-vin09t:926_4": "Idha pana sudinnatthero ādikammiko,",
  "tika-vin09t:926_5": "tassa anāpatti.",
  "tika-vin09t:926_6": "Avasesānaṃ makkaṭisamaṇavajjiputtakādīnaṃ āpattiyeva.",
  "tika-vin09t:926_7": "Paṭipādanaṃ sampādanaṃ.",
  "tika-vin09t:926_8": "Karontoyeva hi taṃ āpajjatīti kiriyaṃ.",
  "tika-vin09t:926_9": "Idaṃ pana yebhuyyavasena vuttaṃ methunadhamme parūpakkame sati sādiyantassa akiriyasamuṭṭhānabhāvato.",
  "tika-vin09t:926_10": "Methunappaṭisaṃyuttāya hi kāmasaññāya abhāvena muccanato saññāvimokkhaṃ.",
  "tika-vin09t:926_11": "“Anāpatti ajānantassa,",
  "tika-vin09t:926_12": "asādiyantassā”ti hi vuttaṃ.",
  "tika-vin09t:926_13": "Methunacitteneva naṃ āpajjati,",
  "tika-vin09t:926_14": "na vinā cittenāti sacittakaṃ.",
  "tika-vin09t:926_15": "Rāgavaseneva āpajjitabbato lokavajjaṃ.",
  "tika-vin09t:926_16": "Kāyadvāreneva samuṭṭhānato kāyakammaṃ.",
  "tika-vin09t:926_17": "Cittaṃ panettha aṅgamattaṃ hoti,",
  "tika-vin09t:926_18": "na tassa vasena kammabhāvo labbhati.",
  "tika-vin09t:926_19": "Lobhacitteneva āpajjitabbato akusalacittaṃ.",
  "tika-vin09t:926_20": "Sukhasamaṅgī vā upekkhāsamaṅgī vā āpajjatīti dvivedanaṃ.",
  "tika-vin09t:926_21": "Nanu samuṭṭhānādīni āpattiyā honti,",
  "tika-vin09t:926_22": "na sikkhāpadassa,",
  "tika-vin09t:926_23": "atha kasmā sikkhāpadassa samuṭṭhānādīni vuttānīti āha “imāni ca samuṭṭhānādīni nāmā”tiādi.",
  "tika-vin09t:926_24": "Āpattiyā hontīti ajjhācārassa honti.",
  "tika-vin09t:927_0": "Munanato anumunanato muti, ñāṇaṃ, taṃ etassa atthīti mutimā, ñāṇavāti attho.",
  "tika-vin09t:928_0": "Paṭhamapārājikavaṇṇanā niṭṭhitā.",
  "tika-vin09t:929_0": "2. Dutiyapārājikavaṇṇanā",
  "tika-vin09t:930_0": "Etthāti etesu dvīsu.",
  "tika-vin09t:930_1": "Ekakuṭikādibhedo sabbopi gāmoti veditabboti sambandho.",
  "tika-vin09t:930_2": "Tattha ekakuṭikādibhedoti yasmiṃ gāme ekā eva kuṭi ekaṃ gehaṃ seyyathāpi malayajanapade,",
  "tika-vin09t:930_3": "ayaṃ ekakuṭiko gāmo nāma.",
  "tika-vin09t:930_4": "Ādisaddena “dvikuṭikopi gāmo,",
  "tika-vin09t:930_5": "tikuṭikopi gāmo,",
  "tika-vin09t:930_6": "catukkuṭikopi gāmo”ti vuttappabhedaṃ saṅgaṇhāti.",
  "tika-vin09t:930_7": "Abhinavaniviṭṭho ekakuṭikādigāmo pana yāva manussā pavisitvā vāsaṃ na kappenti,",
  "tika-vin09t:930_8": "tāva gāmasaṅkhaṃ na gacchati.",
  "tika-vin09t:930_9": "Kiṃbhūtoti āha “parikkhitto vā”tiādi.",
  "tika-vin09t:930_10": "Tattha parikkhitto nāma iṭṭhakapākāraṃ ādiṃ katvā antamaso kaṇṭakasākhāhipi parikkhitto.",
  "tika-vin09t:930_11": "Tabbiparīto aparikkhitto.",
  "tika-vin09t:930_12": "Amanusso nāma yo sabbaso vā manussānaṃ abhāvena yakkhapariggahabhūto,",
  "tika-vin09t:930_13": "yato vā manussā kenaci karaṇīyena punapi āgantukāmā eva apakkantā,",
  "tika-vin09t:930_14": "yato pana nirapekkhā hutvā pakkamanti,",
  "tika-vin09t:930_15": "so gāmasaṅkhaṃ na gacchati.",
  "tika-vin09t:930_16": "Na kevalaṃ ekakuṭikādibhedovāti āha “antamaso”tiādi.",
  "tika-vin09t:930_17": "Yo koci satthopīti jaṅghasatthasakaṭasatthādīsu yo koci satthopi.",
  "tika-vin09t:930_18": "Imasmiṃ sikkhāpade nigamanagarāni viya gāmaggahaṇeneva gāmūpacāropi saṅgahitoti āha “ṭhapetvā gāmañca gāmūpacārañcā”ti.",
  "tika-vin09t:930_19": "Aññathā pana mātikāya anavasesato avahāraṭṭhānapariggaho kato nāma na hoti,",
  "tika-vin09t:930_20": "na ca buddhā sāvasesaṃ pārājikaṃ paññāpenti.",
  "tika-vin09t:931_0": "Tatthāti tesu gāmagāmūpacāresu.",
  "tika-vin09t:931_1": "Dvāreti nibbakosassa udakapatanaṭṭhānato abbhantare.",
  "tika-vin09t:931_2": "Antogeheti pamukhassa abbhantare.",
  "tika-vin09t:931_3": "Kataparikkhepoti pākāravatiādīhi kataparikkhepo.",
  "tika-vin09t:931_4": "Suppapatanādiparicchedo panettha aparikkhittagharaṃ sandhāya vutto.",
  "tika-vin09t:931_5": "Na kevalaṃ gharassa purato,",
  "tika-vin09t:931_6": "atha kho samantato tattakova paricchedo gharūpacāro nāmāti gahetabbaṃ.",
  "tika-vin09t:931_7": "“Purato”tiādikaṃ pana lokiyehi tathākaraṇato vuttaṃ.",
  "tika-vin09t:931_8": "Thāmamajjhimassāti majjhimathāmassa,",
  "tika-vin09t:931_9": "neva appathāmassa,",
  "tika-vin09t:931_10": "na mahāthāmassāti vuttaṃ hoti.",
  "tika-vin09t:931_11": "“Yathā taruṇamanussā”tiādinā yathā mātugāmo kāke uḍḍāpento ujukameva hatthaṃ ukkhipitvā leḍḍuṃ khipati,",
  "tika-vin09t:931_12": "yathā ca udakukkhepe udakaṃ khipanti,",
  "tika-vin09t:931_13": "evaṃ khittassa leḍḍussa patitaṭṭhānaṃ paṭikkhipati.",
  "tika-vin09t:931_14": "Pavattitvāti luṭhitvā,",
  "tika-vin09t:931_15": "parivattitvāti vuttaṃ hoti.",
  "tika-vin09t:931_16": "Tassa sace dve indakhīlā hontīti tassa parikkhittassa gāmassa sace anurādhapurasseva dve ummārā honti.",
  "tika-vin09t:931_17": "Yassa pana eko,",
  "tika-vin09t:931_18": "tassa gāmadvārabāhānaṃ vemajjhe ṭhitassa leḍḍupātabbhantaraṃ gāmūpacāro nāma.",
  "tika-vin09t:931_19": "Yatra pana indakhīlo natthi,",
  "tika-vin09t:931_20": "tatra gāmadvārabāhānaṃ vemajjhaṃ.",
  "tika-vin09t:931_21": "Yatra dvārabāhāpi natthi,",
  "tika-vin09t:931_22": "tattha ubhosu passesu vatiyā vā pākārassa vā koṭivemajjhaṃva indakhīlaṭṭhāniyattā indakhīloti gahetabbaṃ.",
  "tika-vin09t:931_23": "Yo pana gāmo pubbe mahā hutvā pacchā kulesu naṭṭhesu appako hoti,",
  "tika-vin09t:931_24": "so gharūpacārato leḍḍupāteneva paricchinditabbo.",
  "tika-vin09t:931_25": "Purimaparicchedo panassa parikkhittassāpi aparikkhittassāpi appamāṇamevāti.",
  "tika-vin09t:931_26": "Nanu cetaṃ aparikkhittassa upacāradassanaṃ padabhājanena viruddhamiva dissati.",
  "tika-vin09t:931_27": "Tattha hi “gāmūpacāro nāma parikkhittassa gāmassa indakhīle ṭhitassa majjhimassa purisassa leḍḍupāto”ti",
  "tika-vin09t:931_28": "vatvā “aparikkhittassa gāmassa gharūpacāre ṭhitassa majjhimassa purisassa leḍḍupāto”ti ettakameva vuttaṃ,",
  "tika-vin09t:931_29": "na pana taṃ leḍḍupātaṃ gāmasaṅkhepaṃ katvā tato paraṃ gāmūpacāroti vuttoti āha “padabhājanepi hi imināva nayena attho veditabbo”ti.",
  "tika-vin09t:932_0": "Ayamettha adhippāyo –",
  "tika-vin09t:932_1": "idha gāmo nāma duvidho hoti parikkhitto ca aparikkhitto ca.",
  "tika-vin09t:932_2": "Tatra parikkhittassa parikkhepoyeva paricchedo.",
  "tika-vin09t:932_3": "Tasmā tassa visuṃ paricchedaṃ avatvā “gāmūpacāro nāma parikkhittassa gāmassa indakhīle ṭhitassa majjhimassa purisassa leḍḍupāto”ti pāḷiyaṃ vuttaṃ.",
  "tika-vin09t:932_4": "Aparikkhittassa pana gāmassa gāmaparicchedo vattabbo.",
  "tika-vin09t:932_5": "Tasmā tassa gāmassa gāmaparicchedadassanatthaṃ “aparikkhittassa gāmassa gharūpacāre ṭhitassa majjhimassa purisassa leḍḍupāto”ti vuttaṃ.",
  "tika-vin09t:932_6": "Gāmaparicchede ca dassite gāmūpacāralakkhaṇaṃ pubbe vuttanayeneva sakkā ñātunti puna “tattha ṭhitassa majjhimassa purisassa leḍḍupāto”ti na vuttaṃ,",
  "tika-vin09t:932_7": "attho pana tatthāpi ayameva yathāvuttoti.",
  "tika-vin09t:932_8": "Yo pana gharūpacāre ṭhitassa leḍḍupātaṃyeva “gāmūpacāro”ti vadati,",
  "tika-vin09t:932_9": "tassa gharūpacāro “gāmo”ti āpajjati.",
  "tika-vin09t:932_10": "Tato gharaṃ gharūpacāro,",
  "tika-vin09t:932_11": "gāmo gāmūpacāroti esa vibhāgo saṅkarīyati.",
  "tika-vin09t:932_12": "Asaṃkarato cettha vinicchayo veditabbo.",
  "tika-vin09t:932_13": "Tasmā pāḷiñca aṭṭhakathañca saṃsanditvā vuttanayenevettha gāmo,",
  "tika-vin09t:932_14": "gāmūpacāro ca veditabboti.",
  "tika-vin09t:933_0": "Tatthāti tesu dvīsu upacāresu.",
  "tika-vin09t:933_1": "Yvāyaṃ upacāro dassitoti sambandho.",
  "tika-vin09t:933_2": "Vikāle gāmappavesanādīsūti ettha ādisaddena asaṃkaccikāgāmappavesanaṃ saṅgaṇhāti.",
  "tika-vin09t:933_3": "Yo pana parikkhittassa gāmassa upacāro vutto,",
  "tika-vin09t:933_4": "so na katthaci vinayapiṭake upayogaṃ gato.",
  "tika-vin09t:933_5": "Kevalaṃ aparikkhittassa parikkhepokāsato aparo eko leḍḍupāto gāmūpacāro nāmāti ñāpanatthaṃ vutto.",
  "tika-vin09t:933_6": "Evaṃ vutte hi ñāyati “parikkhittassāpi ce gāmassa eko leḍḍupāto kappiyabhūmi samāno upacāroti vutto,",
  "tika-vin09t:933_7": "pageva aparikkhittassa parikkhepokāsato eko”ti.",
  "tika-vin09t:933_8": "Imesaṃ paricchedadassanatthanti imesaṃ gāmāraññānaṃ paricchedadassanatthaṃ vuttā aṭṭhakathāyaṃ.",
  "tika-vin09t:933_9": "Pārājikavatthunti pādagghanakaṃ.",
  "tika-vin09t:933_10": "Avaharantassāti gaṇhantassa.",
  "tika-vin09t:934_0": "Adinnanti dantaponasikkhāpade attano santakampi appaṭiggahitakaṃ kappiyaṃ ajjhoharaṇīyaṃ vuccati,",
  "tika-vin09t:934_1": "idha pana yaṃ kiñci parapariggahitaṃ sasāmikaṃ bhaṇḍaṃ,",
  "tika-vin09t:934_2": "tadetaṃ tehi sāmikehi kāyena vā vācāya vā na dinnanti adinnaṃ.",
  "tika-vin09t:934_3": "Avahārappahonakameva pana dassetuṃ “aññassa manussajātikassa santaka”nti vuttaṃ.",
  "tika-vin09t:934_4": "Saṅkhāsaddasseva ta-",
  "tika-vin09t:934_5": "kārena vaḍḍhetvā vuttattā “saṅkhā saṅkhātanti atthato eka”nti vuttaṃ.",
  "tika-vin09t:934_6": "Tattha atthato ekanti padatthato ekaṃ,",
  "tika-vin09t:934_7": "anatthantaranti vuttaṃ hoti.",
  "tika-vin09t:934_8": "Koṭṭhāsassetaṃ nāmaṃ bhāgato saṅkhāyati upaṭṭhātīti katvā.",
  "tika-vin09t:934_9": "Papañcasaṅkhāti sattānaṃ saṃsāre papañcenti cirāyantīti papañcā,",
  "tika-vin09t:934_10": "taṇhāmānadiṭṭhiyo,",
  "tika-vin09t:934_11": "yassa vā uppannā,",
  "tika-vin09t:934_12": "taṃ “ratto”ti vā “matto”ti vā “micchādiṭṭhiniviṭṭho”ti vā papañcenti byañjentīti papañcā,",
  "tika-vin09t:934_13": "saṅkhā vuccati koṭṭhāso,",
  "tika-vin09t:934_14": "papañcāva saṅkhā papañcasaṅkhā,",
  "tika-vin09t:934_15": "papañcakoṭṭhāsāti attho,",
  "tika-vin09t:934_16": "taṇhāmānadiṭṭhiyoti vuttaṃ hoti.",
  "tika-vin09t:934_17": "Theyyacittasaṅkhātoti “theyyacitto”ti kathito.",
  "tika-vin09t:934_18": "Eko cittakoṭṭhāsoti vissāsatāvakālikādiggāhavasappavattaatheyyacittakoṭṭhāsato añño cittakoṭṭhāso.",
  "tika-vin09t:934_19": "Theyyasaṅkhātenāti theyyabhūtacittakoṭṭhāsena.",
  "tika-vin09t:934_20": "Yadi evaṃ atha kasmā etassa vibhaṅge “theyyacitto avaharaṇacitto”ti vuttanti āha “yo cā”tiādi.",
  "tika-vin09t:934_21": "Byañjanaṃ anādiyitvāti byañjane ādaraṃ akatvāti attho,",
  "tika-vin09t:934_22": "saddatthamanapekkhitvāti vuttaṃ hoti.",
  "tika-vin09t:934_23": "Atthamevāti bhāvatthameva.",
  "tika-vin09t:935_0": "Te pana avahārāti te pañcavīsati avahārā.",
  "tika-vin09t:935_1": "Saviññāṇakāviññāṇakavasena nānāvidho bhaṇḍo etassa pañcakassāti nānābhaṇḍaṃ,",
  "tika-vin09t:935_2": "pañcannaṃ avahārānaṃ samūho pañcakaṃ,",
  "tika-vin09t:935_3": "pañcaparimāṇamassāti vā pañcakaṃ,",
  "tika-vin09t:935_4": "nānābhaṇḍameva pañcakaṃ nānābhaṇḍapañcakaṃ.",
  "tika-vin09t:935_5": "Saviññāṇakavasena eko bhaṇḍo etassāti ekabhaṇḍaṃ.",
  "tika-vin09t:935_6": "Sesaṃ vuttanayameva.",
  "tika-vin09t:935_7": "Sāhatthikova pañcakaṃ sāhatthikapañcakaṃ.",
  "tika-vin09t:935_8": "Ādipadavasena cetaṃ nāmaṃ kusalādittikassa kusalattikavohāro viya.",
  "tika-vin09t:935_9": "Tasmā sāhatthikādipañcakanti atthato daṭṭhabbaṃ.",
  "tika-vin09t:935_10": "Esa nayo sesesu pañcakadvayesu.",
  "tika-vin09t:935_11": "Etassevāti “ādiyeyyā”ti etasseva mātikāpadassa.",
  "tika-vin09t:935_12": "Imesaṃ padānaṃ vasenāti imesaṃ pañcannaṃ padānaṃ vasena.",
  "tika-vin09t:935_13": "Ettha ca paṭhamapadaṃ abhiyogavasena vuttaṃ,",
  "tika-vin09t:935_14": "dutiyapadaṃ aññesaṃ bhaṇḍaṃ harantassa gacchato vasena,",
  "tika-vin09t:935_15": "tatiyapadaṃ upanikkhittabhaṇḍavasena,",
  "tika-vin09t:935_16": "catutthaṃ saviññāṇakavasena,",
  "tika-vin09t:935_17": "pañcamaṃ thale nikkhittādivasena vuttanti veditabbaṃ.",
  "tika-vin09t:936_0": "Idāni nesaṃ atthayojanaṃ dassetuṃ “tatthā”tiādimāha.",
  "tika-vin09t:936_1": "Tattha tatthāti tesu dvīsu pañcakesu.",
  "tika-vin09t:936_2": "Itaranti ekabhaṇḍapañcakaṃ.",
  "tika-vin09t:936_3": "Ārāmanti pupphārāmaphalārāmaṃ.",
  "tika-vin09t:936_4": "Abhiyuñjatīti parasantakaṃ “mama santakova aya”nti musā bhaṇitvā abhiyuñjati codeti,",
  "tika-vin09t:936_5": "aṭṭaṃ karotīti attho.",
  "tika-vin09t:936_6": "Sampajānamusāvādepi adinnādānassa pubbapayogattā dukkaṭanti āha “āpatti dukkaṭassā”ti,",
  "tika-vin09t:936_7": "dukkaṭasaṅkhātā āpatti bhaveyyāti attho.",
  "tika-vin09t:936_8": "Atha vā dukkaṭasaññitassa vītikkamassa āpajjananti attho.",
  "tika-vin09t:936_9": "Esa nayo “āpatti thullaccayassā”tiādīsu.",
  "tika-vin09t:936_10": "Sāmikassa vimatiṃ uppādetīti vinicchayakusalatāya,",
  "tika-vin09t:936_11": "balavanissitādibhāvena vā ārāmasāmikassa saṃsayaṃ janeti. Kathaṃ?",
  "tika-vin09t:936_12": "Tañhi tathā vinicchayappasutaṃ disvā sāmiko cinteti “sakkhissāmi nu kho ahaṃ imaṃ ārāmaṃ attano kātuṃ,",
  "tika-vin09t:936_13": "na sakkhissāmi nu kho”ti.",
  "tika-vin09t:936_14": "Evaṃ tassa vimati uppajjamānā tena uppāditā hoti.",
  "tika-vin09t:936_15": "Dhuraṃ nikkhipatīti yadā pana sāmiko “ayaṃ thaddho kakkhaḷo jīvitabrahmacariyantarāyampi me kareyya,",
  "tika-vin09t:936_16": "alaṃ dāni mayhaṃ iminā ārāmenā”ti dhuraṃ nikkhipati,",
  "tika-vin09t:936_17": "ussāhaṃ ṭhapeti,",
  "tika-vin09t:936_18": "attano santakakaraṇe nirussāho hotīti attho.",
  "tika-vin09t:936_19": "Āpatti pārājikassa sace sayampi katadhuranikkhepo cāti adhippāyo.",
  "tika-vin09t:936_20": "Atha pana sāmikena dhure nikkhittepi abhiyuñjako dhuraṃ anikkhipitvāva “imaṃ suṭṭhu pīḷetvā mama āṇāpavattiṃ",
  "tika-vin09t:936_21": "dassetvā kiṅkārappaṭissāvibhāve ṭhapetvā dassāmī”ti dātabbabhāve saussāho,",
  "tika-vin09t:936_22": "rakkhati tāva.",
  "tika-vin09t:936_23": "Athāpi abhiyuñjako acchinditvā “na dāni imaṃ imassa dassāmī”ti dhuraṃ nikkhipati,",
  "tika-vin09t:936_24": "sāmiko pana dhuraṃ na nikkhipati,",
  "tika-vin09t:936_25": "pakkhaṃ pariyesati,",
  "tika-vin09t:936_26": "kālaṃ āgameti,",
  "tika-vin09t:936_27": "“lajjiparisaṃ tāva labhāmi,",
  "tika-vin09t:936_28": "pacchā jānissāmī”ti gahaṇeyeva saussāho hoti,",
  "tika-vin09t:936_29": "rakkhatiyeva.",
  "tika-vin09t:936_30": "Yadā pana “sopi na dassāmī”ti,",
  "tika-vin09t:936_31": "“sāmikopi na lacchāmī”ti evaṃ ubho dhuraṃ nikkhipanti,",
  "tika-vin09t:936_32": "tadā abhiyuñjakassa pārājikaṃ.",
  "tika-vin09t:937_0": "Aññassa bhaṇḍaṃ harantoti vetanena vā mittabhāvena vā aññassa bhaṇḍaṃ haranto.",
  "tika-vin09t:937_1": "Sīse bhāranti sīse ṭhitabhāraṃ.",
  "tika-vin09t:937_2": "Sīsassa tāva purimagale galavāṭako,",
  "tika-vin09t:937_3": "piṭṭhigale kesañci kesante āvaṭṭo hoti,",
  "tika-vin09t:937_4": "galasseva ubhosu passesu kesañci kesā oruyha jāyanti,",
  "tika-vin09t:937_5": "ye “kaṇṇacūḷikā”ti vuccanti,",
  "tika-vin09t:937_6": "tesaṃ adhobhāgo cāti ayaṃ heṭṭhimako paricchedo,",
  "tika-vin09t:937_7": "tato upari sīsaṃ,",
  "tika-vin09t:937_8": "etthantare ṭhitabhāranti vuttaṃ hoti.",
  "tika-vin09t:937_9": "Khandhaṃ oropetīti ubhosu passesu kaṇṇacūḷikāhi paṭṭhāya heṭṭhā,",
  "tika-vin09t:937_10": "kapparehi paṭṭhāya upari,",
  "tika-vin09t:937_11": "piṭṭhigalāvaṭṭato ca galavāṭakato ca paṭṭhāya heṭṭhā,",
  "tika-vin09t:937_12": "piṭṭhivemajjhāvaṭṭato ca uraparicchedamajjhe,",
  "tika-vin09t:937_13": "hadayāvāṭakato ca paṭṭhāya upari khandho,",
  "tika-vin09t:937_14": "taṃ oropeti.",
  "tika-vin09t:938_0": "Ayaṃ panettha vinicchayo –",
  "tika-vin09t:938_1": "yo bhikkhu “idaṃ gahetvā ettha yāhī”ti sāmikehi anāṇatto sayameva “mayhaṃ idaṃ nāma detha,",
  "tika-vin09t:938_2": "ahaṃ vo bhaṇḍaṃ vahāmī”ti tesaṃ bhaṇḍaṃ sīsena ādāya gacchanto theyyacittena taṃ bhaṇḍaṃ āmasati, dukkaṭaṃ.",
  "tika-vin09t:938_3": "Yathāvuttasīsaparicchedaṃ anatikkamantova ito cito ca ghaṃsanto sāretipi paccāsāretipi,",
  "tika-vin09t:938_4": "thullaccayaṃ.",
  "tika-vin09t:938_5": "Khandhaṃ oropitamatte kiñcāpi sāmikānaṃ “vahatū”ti cittaṃ atthi,",
  "tika-vin09t:938_6": "tehi pana anāṇattattā pārājikaṃ.",
  "tika-vin09t:938_7": "Khandhaṃ pana anoropetvāpi sīsato kesaggamattampi cāventassa pārājikaṃ.",
  "tika-vin09t:938_8": "Yamakabhārassa pana eko bhāgo sīse patiṭṭhāti,",
  "tika-vin09t:938_9": "eko piṭṭhiyaṃ,",
  "tika-vin09t:938_10": "tattha dvinnaṃ ṭhānānaṃ vasena vinicchayo veditabbo.",
  "tika-vin09t:938_11": "Ayaṃ pana suddhasīsabhārasseva vasena vutto.",
  "tika-vin09t:938_12": "Yo cāyaṃ sīsabhāre vutto,",
  "tika-vin09t:938_13": "khandhabhārādīsupi ayameva vinicchayo veditabbo.",
  "tika-vin09t:939_0": "Upanikkhittaṃ bhaṇḍanti saṅgopanatthāya attano hatthe parehi ṭhapitabhaṇḍaṃ.",
  "tika-vin09t:939_1": "Ahaṃ na gaṇhāmīti sambandho.",
  "tika-vin09t:939_2": "Atītatthe cetaṃ vattamānavacanaṃ,",
  "tika-vin09t:939_3": "nāhaṃ gahesinti attho.",
  "tika-vin09t:939_4": "Dukkaṭaṃ sampajānamusāvādepi adinnādānassa pubbapayogattā.",
  "tika-vin09t:939_5": "“Kiṃ tumhe bhaṇatha,",
  "tika-vin09t:939_6": "nevidaṃ mayhaṃ anurūpaṃ,",
  "tika-vin09t:939_7": "na tumhāka”ntiādīni vadantassāpi dukkaṭameva.",
  "tika-vin09t:939_8": "Sāmikassa vimatiṃ uppādetīti “raho mayā etassa hatthe ṭhapitaṃ,",
  "tika-vin09t:939_9": "na añño koci jānāti,",
  "tika-vin09t:939_10": "dassati nu kho me,",
  "tika-vin09t:939_11": "no”ti sāmikassa vimatiṃ uppādeti.",
  "tika-vin09t:939_12": "Dhuraṃ nikkhipatīti tassa pharusādibhāvaṃ disvā ussāhaṃ ṭhapeti.",
  "tika-vin09t:939_13": "Tatra sacāyaṃ bhikkhu “kilametvā naṃ dassāmī”ti dāne saussāho,",
  "tika-vin09t:939_14": "rakkhati tāva.",
  "tika-vin09t:939_15": "Sace so dāne nirussāho,",
  "tika-vin09t:939_16": "bhaṇḍasāmiko pana gahaṇe saussāho,",
  "tika-vin09t:939_17": "rakkhateva.",
  "tika-vin09t:939_18": "Yadi pana so tasmiṃ dāne nirussāho,",
  "tika-vin09t:939_19": "bhaṇḍasāmikopi “na mayhaṃ dassatī”ti dhuraṃ nikkhipati,",
  "tika-vin09t:939_20": "evaṃ ubhinnaṃ dhuranikkhepena bhikkhuno pārājikaṃ.",
  "tika-vin09t:939_21": "Yadipi mukhena “dassāmī”ti vadati,",
  "tika-vin09t:939_22": "cittena pana adātukāmo,",
  "tika-vin09t:939_23": "evampi sāmikassa dhuranikkhepena bhikkhuno pārājikaṃ.",
  "tika-vin09t:940_0": "Sahabhaṇḍahārakaṃ nessāmīti “sahabhaṇḍahārakaṃ bhaṇḍaṃ nessāmī”ti cintetvā.",
  "tika-vin09t:940_1": "Paṭhamaṃ pādaṃ atikkāmetīti bhaṇḍahārakaṃ tajjetvā tassa gamanapathaṃ vāretvā attanā rucitamaggaṃ ekapādaṃ atikkāmeti.",
  "tika-vin09t:940_2": "Thalaṭṭhanti thale nikkhittaṃ,",
  "tika-vin09t:940_3": "bhūmitale vā pāsāṇapabbatatalādīsu vā yattha katthaci paṭicchanne vā appaṭicchanne vā ṭhapitanti attho.",
  "tika-vin09t:940_4": "Phandāpeti,",
  "tika-vin09t:940_5": "thullaccayanti yo phandāpeti,",
  "tika-vin09t:940_6": "tassa payoge payoge thullaccayaṃ,",
  "tika-vin09t:940_7": "āmasane dukkaṭaṃ,",
  "tika-vin09t:940_8": "phandāpane thullaccayañca visuṃ visuṃ theyyacittena āmasanaphandāpanapayoge karontasseva hoti.",
  "tika-vin09t:940_9": "“Ekapayogena gaṇhantassa pana uddhāre pārājikameva,",
  "tika-vin09t:940_10": "na dukkaṭathullaccayānī”ti vadanti.",
  "tika-vin09t:940_11": "Ṭhānāti ṭhitaṭṭhānato.",
  "tika-vin09t:940_12": "Sace taṃ thalaṭṭhaṃ rāsikataṃ hoti,",
  "tika-vin09t:940_13": "antokumbhiyaṃ bhājanagatakaraṇamuṭṭhicchedanavinicchayena vinicchinitabbaṃ.",
  "tika-vin09t:940_14": "Sace ekābaddhaṃ silesaniyyāsādi,",
  "tika-vin09t:940_15": "pakkamadhuphāṇitavinicchayena vinicchinitabbaṃ.",
  "tika-vin09t:940_16": "Sace garukaṃ hoti bhārabaddhaṃ lohapiṇḍitelamadhughaṭādi vā,",
  "tika-vin09t:940_17": "kumbhiyaṃ ṭhānācāvanavinicchayena vinicchinitabbaṃ.",
  "tika-vin09t:940_18": "Saṅkhalikābaddhassa ca ṭhānabhedo sallakkhetabbo.",
  "tika-vin09t:940_19": "Pattharitvā ṭhapitaṃ pana pāvārattharaṇakaṭasārakādiṃ ujukaṃ gahetvā ākaḍḍhati,",
  "tika-vin09t:940_20": "pārimante orimantena phuṭṭhokāsaṃ atikkante pārājikaṃ.",
  "tika-vin09t:940_21": "Tatheva gahetvā parato pellati,",
  "tika-vin09t:940_22": "pārimante phuṭṭhokāsaṃ orimante atikkante pārājikaṃ.",
  "tika-vin09t:940_23": "Vāmato vā dakkhiṇato vā apanāmentassa vāmantena vā dakkhiṇantena vā phuṭṭhokāsaṃ dakkhiṇante vā vāmante vā atikkante pārājikaṃ.",
  "tika-vin09t:940_24": "Veṭhetvā uddharati,",
  "tika-vin09t:940_25": "kesaggamattaṃ ākāsagataṃ karontassa pārājikaṃ.",
  "tika-vin09t:941_0": "Sako hattho sahattho,",
  "tika-vin09t:941_1": "tena nibbatto,",
  "tika-vin09t:941_2": "tassa vā sambandhīti sāhatthiko, avahāro.",
  "tika-vin09t:941_3": "Āṇāpanaṃ āṇatti,",
  "tika-vin09t:941_4": "tāya āṇattiyā nibbatto avahāro āṇattiko.",
  "tika-vin09t:941_5": "Nissajjanaṃ nissaggo,",
  "tika-vin09t:941_6": "suṅkaghātaṭṭhāne,",
  "tika-vin09t:941_7": "parikappitokāse ca ṭhatvā bhaṇḍassa bahi nipātanaṃ,",
  "tika-vin09t:941_8": "nissaggova nissaggiyo.",
  "tika-vin09t:941_9": "Kiriyāsiddhito puretarameva pārājikāpattisaṅkhātaṃ atthaṃ sādhetīti atthasādhako.",
  "tika-vin09t:941_10": "Dhurassa ālayasaṅkhātassa bhārassa nikkhipanaṃ pariccajanaṃ nirussāhabhāvāpajjanaṃ dhuranikkhepo.",
  "tika-vin09t:941_11": "Idāni byañjane ādaraṃ akatvā tesaṃ atthamattameva dassento “tattha sāhatthiko nāmā”tiādimāha.",
  "tika-vin09t:941_12": "Sahatthāti sahatthena.",
  "tika-vin09t:941_13": "Karaṇatthe hi idaṃ nissakkavacanaṃ.",
  "tika-vin09t:941_14": "“Asukassa bhaṇḍaṃ avaharā”ti aññaṃ āṇāpetīti etthāpi āṇattikkhaṇe eva āpatti daṭṭhabbā.",
  "tika-vin09t:941_15": "Yadi evaṃ imassa,",
  "tika-vin09t:941_16": "atthasādhakassa ca ko visesoti?",
  "tika-vin09t:941_17": "Taṃ khaṇaṃ eva gahaṇe niyuñjanaṃ āṇattikapayogo,",
  "tika-vin09t:941_18": "kālantarena gahaṇatthaṃ niyogo atthasādhakoti ayametesaṃ visesoti.",
  "tika-vin09t:941_19": "Tenevāha “asukassa bhaṇḍaṃ yadā sakkosi,",
  "tika-vin09t:941_20": "tadā taṃ avaharāti āṇāpetī”ti.",
  "tika-vin09t:942_0": "Suṅkaghātaparikappitokāsānanti suṅkaghātañca parikappitokāso ca suṅkaghātaparikappitokāsā, tesaṃ.",
  "tika-vin09t:942_1": "Tattha suṅkaghātanti rukkhapabbatādisaññāṇena niyamitassa suṅkaṭṭhānassetaṃ adhivacanaṃ.",
  "tika-vin09t:942_2": "Tañhi yasmā tato rājadeyyabhāgaṃ suṅkaṃ adatvā nīharantā rañño suṅkaṃ hananti vināsenti,",
  "tika-vin09t:942_3": "tasmā “suṅkaghāta”nti vuttaṃ.",
  "tika-vin09t:943_0": "Koci parapariveṇādīni paviṭṭho kiñci lobhaneyyabhaṇḍaṃ disvā dvārappamukhādivasena yaṃ ṭhānaṃ “sace maṃ etthantare passissanti,",
  "tika-vin09t:943_1": "daṭṭhukāmatāya gahetvā vicaranto viya dassāmi,",
  "tika-vin09t:943_2": "no ce passissanti,",
  "tika-vin09t:943_3": "harissāmī”ti parikappeti,",
  "tika-vin09t:943_4": "ayaṃ parikappitokāso.",
  "tika-vin09t:943_5": "Āṇattikkhaṇeyeva pārājikanti atthasādhakacetanākkhaṇeyeva pārājikaṃ.",
  "tika-vin09t:943_6": "Sacepi avahārako saṭṭhivassātikkamenapi taṃ bhaṇḍaṃ avaharati,",
  "tika-vin09t:943_7": "āṇāpako ca antarāyeva kālaṃ karoti,",
  "tika-vin09t:943_8": "hīnāya vā āvattati,",
  "tika-vin09t:943_9": "assamaṇova hutvā kālaṃ vā karissati,",
  "tika-vin09t:943_10": "hīnāya vā āvattissati,",
  "tika-vin09t:943_11": "avahārakassa pana avahārakkhaṇeyeva pārājikaṃ.",
  "tika-vin09t:943_12": "Pādagghanakatelanti ettha pādo nāma kahāpaṇassa catuttho bhāgo,",
  "tika-vin09t:943_13": "taṃ agghatīti pādagghanakaṃ,",
  "tika-vin09t:943_14": "pādagghanakañca taṃ telañcāti pādagghanakatelaṃ.",
  "tika-vin09t:943_15": "Upāhanā ādi yesaṃ vatthūnaṃ tāni upāhanādīni.",
  "tika-vin09t:943_16": "Ādisaddena dukūlasāṭakacammakkhaṇḍādīnaṃ gahaṇaṃ.",
  "tika-vin09t:943_17": "Pakkhipatīti theyyacittena pakkhipati.",
  "tika-vin09t:943_18": "Tenāha “hatthato muttamatteyeva pārājika”nti sace pana attanopi kumbhiyaṃ añño sappiṃ vā telaṃ vā ākirati,",
  "tika-vin09t:943_19": "tatra cāyaṃ theyyacittena telapivanakaṃ bhaṇḍaṃ pakkhipati,",
  "tika-vin09t:943_20": "vuttanayeneva pārājikaṃ.",
  "tika-vin09t:944_0": "Kāyena vā vācāya vā payuñjanaṃ āṇāpanaṃ payogo,",
  "tika-vin09t:944_1": "āṇattassa bhaṇḍaggahaṇato pubbattā pubbo,",
  "tika-vin09t:944_2": "iti pubbo ca so payogo cāti pubbapayogo.",
  "tika-vin09t:944_3": "Payogena saha vattamāno avahāro sahapayogo.",
  "tika-vin09t:944_4": "Samaṃ ekī hutvā vidahitvā mantetvā avaharaṇaṃ saṃvidhāvahāro,",
  "tika-vin09t:944_5": "aññamaññaṃ saññuppattiyā katāvahāroti vuttaṃ hoti.",
  "tika-vin09t:944_6": "Pubbaṇhādikālaparicchedena sañjānanaṃ saṅketo,",
  "tika-vin09t:944_7": "tassa kammaṃ saṅketakammaṃ.",
  "tika-vin09t:944_8": "Nimittassa kammaṃ nimittakammaṃ,",
  "tika-vin09t:944_9": "saññuppādanatthaṃ kassaci nimittassa karaṇanti attho.",
  "tika-vin09t:944_10": "Tatthāti yathāvuttesu pubbapayogādīsu pañcasu.",
  "tika-vin09t:944_11": "Khilādīni saṅkāmetvā khettādiggahaṇavasenāti khilaṃ, rajjuṃ, vatiṃ,",
  "tika-vin09t:944_12": "mariyādaṃ vā pākāraṃ vā saṅkāmetvā khettaggahaṇavasena, khilaṃ, rajjuṃ, vatiṃ,",
  "tika-vin09t:944_13": "mariyādaṃ vā pākāraṃ vā saṅkāmetvā vatthuggahaṇavasena.",
  "tika-vin09t:944_14": "Sace pana dvīhi khilehi gahetabbaṃ hoti,",
  "tika-vin09t:944_15": "paṭhame khile thullaccayaṃ,",
  "tika-vin09t:944_16": "dutiye pārājikaṃ.",
  "tika-vin09t:944_17": "Sace tīhi gahetabbaṃ hoti,",
  "tika-vin09t:944_18": "paṭhame dukkaṭaṃ,",
  "tika-vin09t:944_19": "dutiye thullaccayaṃ,",
  "tika-vin09t:944_20": "tatiye pārājikaṃ.",
  "tika-vin09t:944_21": "Evaṃ bahukesupi avasāne dve ṭhapetvā purimehi dukkaṭaṃ,",
  "tika-vin09t:944_22": "avasāne dvinnaṃ ekena thullaccayaṃ,",
  "tika-vin09t:944_23": "itarena pārājikaṃ.",
  "tika-vin09t:944_24": "Rajjupasāraṇādīsupi eseva nayo.",
  "tika-vin09t:944_25": "Yaṃ pana samantapāsādikāyaṃ “tañca kho sāmikānaṃ dhuranikkhepenā”ti vuttaṃ,",
  "tika-vin09t:944_26": "taṃ “khettaṃ abhiyuñjati,",
  "tika-vin09t:944_27": "āpatti dukkaṭassā”tiādi -",
  "tika-vin09t:944_28": "adhikāre vuttattā abhiyogavasena gahaṇaṃ sandhāyāti daṭṭhabbaṃ.",
  "tika-vin09t:944_29": "Saṃvidahitvāti etasseva vevacanaṃ.",
  "tika-vin09t:944_30": "Saṃmantayitvāti ekacchandatāya ekajjhāsayatāya bhaṇitvāti attho.",
  "tika-vin09t:944_31": "Imasmiṃ avahāre asammohatthaṃ “evaṃ saṃvidahitvā gatesu hī”tiādimāha.",
  "tika-vin09t:944_32": "Sañjānanakammanti pubbaṇhādikālaparicchedavasena saññāṇakaraṇaṃ.",
  "tika-vin09t:944_33": "Tenāha “sace hī”tiādi.",
  "tika-vin09t:945_0": "Ettha ca “purebhattaṃ avaharā”ti vutte ajja vā purebhattaṃ avaharatu, sve vā,",
  "tika-vin09t:945_1": "anāgate vā saṃvacchare,",
  "tika-vin09t:945_2": "natthi visaṅketo,",
  "tika-vin09t:945_3": "ubhinnampi pārājikaṃ.",
  "tika-vin09t:945_4": "Sace pana “ajja purebhattaṃ avaharā”ti vutte sve avaharati.",
  "tika-vin09t:945_5": "“Ajjā”ti niyamitaṃ saṅketaṃ atikkamma pacchā avahaṭaṃ hoti.",
  "tika-vin09t:945_6": "Sace “sve purebhattaṃ avaharā”ti vutte ajja purebhattaṃ avaharati,",
  "tika-vin09t:945_7": "“sve”ti niyamitaṃ taṃ saṅketaṃ apatvā pure avahaṭaṃ hoti,",
  "tika-vin09t:945_8": "evaṃ avaharantassa avahārakasseva pārājikaṃ,",
  "tika-vin09t:945_9": "mūlaṭṭhassa anāpatti.",
  "tika-vin09t:945_10": "“Sveva purebhatta”nti vutte tadaheva vā,",
  "tika-vin09t:945_11": "sve pacchābhattaṃ vā avaharantopi taṃsaṅketato pure ca pacchā ca avaharati.",
  "tika-vin09t:945_12": "Yo pana evaṃakatvā yathāparicchinnakālameva avaharati,",
  "tika-vin09t:945_13": "ayaṃ saṅketato apure apacchā taṃ avaharatīti veditabbo.",
  "tika-vin09t:945_14": "Esa nayo pacchābhattarattindivesupi,",
  "tika-vin09t:945_15": "purimayāmamajjhimayāmapacchimayāmakāḷajuṇhamāsautusaṃvaccharādivasenāpi ettha saṅketavisaṅketatā veditabbā.",
  "tika-vin09t:945_16": "Parabhaṇḍāvahārasaññuppādassa hetuttā akkhinikhaṇādīneva nimittanti akkhinikhaṇādinimittaṃ,",
  "tika-vin09t:945_17": "tassa karaṇaṃ akkhinikhaṇādinimittakaraṇaṃ.",
  "tika-vin09t:945_18": "Ādisaddena bhamukukkhepasīsakampanahatthalaṅghanapāṇippahāraaṅguliphoṭanagīvunnāmanaukkāsanādianekappakāraṃ saṅgaṇhāti.",
  "tika-vin09t:945_19": "Sesamettha saṅketakamme vuttanayameva.",
  "tika-vin09t:946_0": "Theno vuccati coro,",
  "tika-vin09t:946_1": "tassa bhāvo theyyaṃ,",
  "tika-vin09t:946_2": "tena avaharaṇaṃ theyyāvahāro.",
  "tika-vin09t:946_3": "Pasayha abhibhavitvā avaharaṇaṃ pasayhāvahāro.",
  "tika-vin09t:946_4": "Vatthasuttādikaṃ paricchijja kappanaṃ parikappo,",
  "tika-vin09t:946_5": "tena avaharaṇaṃ parikappāvahāro.",
  "tika-vin09t:946_6": "Tiṇapaṇṇādīhi paṭicchannassa avahāro paṭicchannāvahāro.",
  "tika-vin09t:946_7": "Kusena avahāro kusāvahāro.",
  "tika-vin09t:946_8": "Kūṭamānakūṭakahāpaṇādīhīti ettha kūṭamānaṃ nāma hadayabhedasikhābhedarajjubhedavasena tividhaṃ mānakūṭaṃ.",
  "tika-vin09t:946_9": "Tattha hadayanti nāḷiādimānabhājanānaṃ abbhantaraṃ,",
  "tika-vin09t:946_10": "tassa bhedo chiddakaraṇaṃ hadayabhedo,",
  "tika-vin09t:946_11": "so sappitelādiminanakāle labbhati.",
  "tika-vin09t:946_12": "Tāni hi gaṇhanto heṭṭhāchiddena mānena “saṇikaṃ āsiñcā”ti vatvā antobhājane bahuṃ paggharāpetvā gaṇhāti,",
  "tika-vin09t:946_13": "dadanto ca chiddaṃ pidhāya sīghaṃ pūretvā deti.",
  "tika-vin09t:947_0": "Sikhābhedo pana tilataṇḍulādiminanakāle labbhati.",
  "tika-vin09t:947_1": "Tāni hi gaṇhanto saṇikaṃ sikhaṃ ussāpetvā gaṇhāti,",
  "tika-vin09t:947_2": "dadanto vegena pūretvā sikhaṃ chindanto deti.",
  "tika-vin09t:948_0": "Rajjubhedo khettavatthuminanakāle labbhati.",
  "tika-vin09t:948_1": "Khettādiṃ minantā hi amahantampi mahantaṃ katvā minanti,",
  "tika-vin09t:948_2": "mahantampi amahantaṃ.",
  "tika-vin09t:949_0": "Tambakaṃsādimayo kūṭo kahāpaṇo kūṭakahāpaṇo.",
  "tika-vin09t:949_1": "Ādisaddena tulākūṭakaṃsakūṭavañcanādiṃ saṅgaṇhāti.",
  "tika-vin09t:949_2": "Tattha tulākūṭaṃ rūpakūṭaṃ,",
  "tika-vin09t:949_3": "aṅgakūṭaṃ,",
  "tika-vin09t:949_4": "gahaṇakūṭaṃ,",
  "tika-vin09t:949_5": "paṭicchannakūṭanti catubbidhaṃ hoti.",
  "tika-vin09t:949_6": "Tattha rūpakūṭaṃ nāma dve tulā samarūpā katvā gaṇhanto mahatiyā gaṇhāti,",
  "tika-vin09t:949_7": "dadanto khuddikāya deti.",
  "tika-vin09t:949_8": "Aṅgakūṭaṃ nāma gaṇhanto pacchābhāge hatthena tulaṃ akkamati,",
  "tika-vin09t:949_9": "dadanto pubbabhāge akkamati.",
  "tika-vin09t:949_10": "Gahaṇakūṭaṃ nāma gaṇhanto mūle rajjuṃ gaṇhāti,",
  "tika-vin09t:949_11": "dadanto agge.",
  "tika-vin09t:949_12": "Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti,",
  "tika-vin09t:949_13": "dadanto aggabhāge.",
  "tika-vin09t:950_0": "Kaṃso vuccati suvaṇṇapāti,",
  "tika-vin09t:950_1": "tāya vañcanaṃ kaṃsakūṭaṃ. Kathaṃ?",
  "tika-vin09t:950_2": "Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karonti.",
  "tika-vin09t:950_3": "Tato janapadaṃ gantvā kiñcideva aḍḍhaṃ kulaṃ pavisitvā “suvaṇṇabhājanāni kiṇāthā”ti vatvā agghe pucchite samagghataraṃ dātukāmā honti.",
  "tika-vin09t:950_4": "Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.",
  "tika-vin09t:951_0": "Vañcanaṃ nāma tehi tehi upāyehi paresaṃ vañcanaṃ.",
  "tika-vin09t:951_1": "Tatridamekaṃ vatthu –",
  "tika-vin09t:951_2": "eko kira luddako migañca migapotakañca gahetvā āgacchati,",
  "tika-vin09t:951_3": "tameko dhutto “kiṃ bho migo agghati,",
  "tika-vin09t:951_4": "kiṃ migapotako”ti āha.",
  "tika-vin09t:951_5": "“Migo dve kahāpaṇe,",
  "tika-vin09t:951_6": "migapotako eka”nti vutte ekaṃ kahāpaṇaṃ datvā migapotakaṃ gahetvā thokaṃ gantvā nivattento “na me bho migapotakena attho,",
  "tika-vin09t:951_7": "migaṃ me dehī”ti āha.",
  "tika-vin09t:951_8": "“Tena hi dve kahāpaṇe dehī”ti āha.",
  "tika-vin09t:951_9": "So āha “nanu bho mayā paṭhamaṃ eko kahāpaṇo dinno”ti.",
  "tika-vin09t:951_10": "Āma dinno,",
  "tika-vin09t:951_11": "imaṃ migapotakaṃ gaṇha,",
  "tika-vin09t:951_12": "evaṃ so ca kahāpaṇo,",
  "tika-vin09t:951_13": "ayañca kahāpaṇagghanako migapotakoti dve kahāpaṇā bhavissantīti.",
  "tika-vin09t:951_14": "So “kāraṇaṃ vadatī”ti sallakkhetvā migapotakaṃ gahetvā migaṃ adāsīti.",
  "tika-vin09t:952_0": "Pasayhāti pare abhibhuyya.",
  "tika-vin09t:952_1": "Gāmaṃ ghātentīti gāmaghātakā,",
  "tika-vin09t:952_2": "gāmaṃ paharantā corā,",
  "tika-vin09t:952_3": "te ādi yesaṃ te gāmaghātakādayo.",
  "tika-vin09t:952_4": "Ādisaddena cettha panthaghātakādīnaṃ gahaṇaṃ.",
  "tika-vin09t:952_5": "Uddhāreyeva pārājikanti “sace sāṭako bhavissati,",
  "tika-vin09t:952_6": "gaṇhissāmī”ti parikappassa pavattattā,",
  "tika-vin09t:952_7": "sāṭakassa ca tattha sabbhāvato.",
  "tika-vin09t:952_8": "Padavārena kāretabboti bhūmiyaṃ anikkhipitvāva vīmaṃsitattā vuttaṃ.",
  "tika-vin09t:952_9": "Bhaṇḍadeyyanti yaṃ parassa naṭṭhaṃ,",
  "tika-vin09t:952_10": "tassa mūlaṃ vā tadeva vā bhaṇḍaṃ dātabbanti attho.",
  "tika-vin09t:953_0": "Tassāti yo evaṃ parikappeti, tassa. Imassa “avahāro hotī”ti iminā sambandho.",
  "tika-vin09t:954_0": "Paresanti kīḷantānaṃ,",
  "tika-vin09t:954_1": "pavisantānaṃ vā paresaṃ manussānaṃ.",
  "tika-vin09t:954_2": "“Pacchā gaṇhissāmī”ti paṃsunā vā paṇṇena vā paṭicchādetīti “sace idāneva onamitvā gaṇhissāmi,",
  "tika-vin09t:954_3": "‘kiṃ samaṇo gaṇhātī’ti maṃ jānitvā viheṭheyyuṃ pacchā gaṇhissāmī”ti paṃsunā vā paṇṇena vā paṭicchādeti.",
  "tika-vin09t:954_4": "Uddhāro natthīti ṭhānācāvanaṃ natthīti attho.",
  "tika-vin09t:954_5": "Sāmikāti antāgāmaṃ pavisitukāmā bhaṇḍasāmikā manussā.",
  "tika-vin09t:954_6": "Uddhāreti uddharaṇe,",
  "tika-vin09t:954_7": "ṭhānācāvaneti attho.",
  "tika-vin09t:954_8": "Ṭhānācāvanañcettha heṭṭhā vuttanayānusārena veditabbaṃ.",
  "tika-vin09t:954_9": "Pavesetīti ṭhānācāvanavasena paveseti,",
  "tika-vin09t:954_10": "heṭṭhimantena phuṭṭhokāsaṃ kesaggamattampi uparimantena atikkāmento pavesetīti attho.",
  "tika-vin09t:955_0": "Samagghataranti appagghataraṃ.",
  "tika-vin09t:955_1": "Uddhaṭamatte avahāroti sakabhāvappayogassa niṭṭhāpitattā,",
  "tika-vin09t:955_2": "na atthasādhakavasena.",
  "tika-vin09t:955_3": "Uddhāre rakkhati attano koṭṭhāse pātetukāmatāya uddhaṭattā.",
  "tika-vin09t:955_4": "Eseva nayo pātanepi rakkhatīti etthāpi.",
  "tika-vin09t:955_5": "“Uddhāreyeva rakkhatī”ti imināva pātane na rakkhatīti atthe siddhepi atthasādhakavasena atthaṃ dassetuṃ “taṃ uddharitvā”tiādi vuttaṃ.",
  "tika-vin09t:955_6": "Sace pana dvīsupi koṭṭhāsesu patitadaṇḍake adassanaṃ gameti,",
  "tika-vin09t:955_7": "tato avasesabhikkhūsu gatesu itaro “mayhaṃ, bhante,",
  "tika-vin09t:955_8": "daṇḍako na paññāyatī”ti,",
  "tika-vin09t:955_9": "“mayhampi, āvuso,",
  "tika-vin09t:955_10": "na paññāyatī”ti,",
  "tika-vin09t:955_11": "“katamo pana, bhante,",
  "tika-vin09t:955_12": "mayhaṃ bhāgo”ti.",
  "tika-vin09t:955_13": "“Ayaṃ tuyhaṃ bhāgo”ti attano bhāgaṃ dasseti.",
  "tika-vin09t:955_14": "Tasmiṃ vivaditvā vā avivaditvā vā taṃ gaṇhitvā gate itaro tassa bhāgaṃ uddharati,",
  "tika-vin09t:955_15": "uddhāre pārājikaṃ.",
  "tika-vin09t:955_16": "Sacepi tena “ahaṃ mama bhāgaṃ tuyhaṃ na demi,",
  "tika-vin09t:955_17": "tvaṃ pana attano bhāgaṃ ñatvā gaṇhā”ti vuttepi “nāyaṃ mamā”ti jānantopi tasseva bhāgaṃ gaṇhāti,",
  "tika-vin09t:955_18": "uddhāre pārājikaṃ.",
  "tika-vin09t:955_19": "Sace pana itaro “ayaṃ tuyhaṃ bhāgo,",
  "tika-vin09t:955_20": "ayaṃ mayhaṃ bhāgoti kiṃ iminā vivādenā”ti cintetvā “mayhaṃ vā patto hotu,",
  "tika-vin09t:955_21": "tumhākaṃ vā,",
  "tika-vin09t:955_22": "yo varabhāgo,",
  "tika-vin09t:955_23": "taṃ tumhe gaṇhathā”ti vadati,",
  "tika-vin09t:955_24": "dinnakaṃ nāma gahitaṃ hoti,",
  "tika-vin09t:955_25": "natthettha avahāro.",
  "tika-vin09t:955_26": "Sace so vivādabhīruko bhikkhu “yaṃ tuyhaṃ ruccati,",
  "tika-vin09t:955_27": "taṃ gaṇhā”ti vutto attano pattaṃ varabhāgaṃ ṭhapetvā lāmakaṃyeva gahetvā gacchati,",
  "tika-vin09t:955_28": "tato itarassa vicinitāvasesaṃ gaṇhantassāpi avahāro nattheva.",
  "tika-vin09t:955_29": "Evamimāni pañca pañcakāni samodhānetvā ime pañcavīsati avahārā veditabbā.",
  "tika-vin09t:955_30": "Niṭṭhito “ādiyeyyā”ti imassa padassa vinicchayo.",
  "tika-vin09t:955_31": "Tenāha “iti yaṃ vuttaṃ…pe…",
  "tika-vin09t:955_32": "yassattho pakāsito hotī”ti.",
  "tika-vin09t:956_0": "Rājānoti kiñcāpi avisesena vuttaṃ,",
  "tika-vin09t:956_1": "aparādhānurūpaṃ pana chejjabhejjānusāsako pamāṇabhūtova idhādhippetoti āha “rājānoti idaṃ bimbisāraṃyeva sandhāya vutta”nti.",
  "tika-vin09t:956_2": "So hi dhammikarājattā yathāpaveṇiyāva karoti.",
  "tika-vin09t:956_3": "Aññe pana kākaṇikamattassapi sīsaṃ chindeyyuṃ,",
  "tika-vin09t:956_4": "bahukassāpi na vā kiñci kareyyuṃ.",
  "tika-vin09t:956_5": "Tenāha “aññe panā”tiādi.",
  "tika-vin09t:956_6": "Hananaṃ nāma pothanañceva chedanañcāti āha “hatthādīhi vā”tiādi.",
  "tika-vin09t:956_7": "Ādisaddena pādakasāvettaaḍḍhadaṇḍakānaṃ gahaṇaṃ.",
  "tika-vin09t:956_8": "Rajjubandhanādīhīti ādisaddena andubandhanasaṅkhalikābandhanagharabandhananagarabandhanapurisaguttīnaṃ gahaṇaṃ.",
  "tika-vin09t:956_9": "Nīhareyyunti raṭṭhato nikkhāmeyyuṃ.",
  "tika-vin09t:956_10": "Corosi…pe…",
  "tika-vin09t:956_11": "thenosīti ettha “paribhāseyyu”nti padaṃ ajjhāharitabbaṃ ūnattā padappayogassa.",
  "tika-vin09t:956_12": "Tenāha “imehi vacanehi paribhāseyyu”nti.",
  "tika-vin09t:956_13": "Yathārūpaṃ pana yasmā pādato paṭṭhāya hoti,",
  "tika-vin09t:956_14": "tasmā “pādassa vā pādārahassa vā”ti āha.",
  "tika-vin09t:956_15": "Porāṇakassa kahāpaṇassa catuttho bhāgo pādo,",
  "tika-vin09t:956_16": "pādaṃ arahatīti pādāraho,",
  "tika-vin09t:956_17": "tassa pādassa vā pādārahassa vā.",
  "tika-vin09t:956_18": "Ettha ca pādena kahāpaṇassa catutthabhāgaṃ akappiyabhaṇḍameva dasseti,",
  "tika-vin09t:956_19": "pādārahena pādagghanakaṃ kappiyabhaṇḍaṃ.",
  "tika-vin09t:956_20": "Ettāvatā heṭṭhimantadassanena sabbākārena dutiyapārājikappahonakavatthu dassitaṃ hotīti daṭṭhabbaṃ.",
  "tika-vin09t:956_21": "Porāṇakassāti porāṇasatthānurūpaṃ uppāditassa lakkhaṇasampannassa nīlakahāpaṇasadisassa kahāpaṇassa.",
  "tika-vin09t:956_22": "Etena rudradāmakādīni paṭikkhipati.",
  "tika-vin09t:957_0": "Evaṃ asādhāraṇavinicchayaṃ dassetvā idāni sādhāraṇavinicchayaṃ dassetuṃ “rājagahe”tiādimāha.",
  "tika-vin09t:957_1": "Raññoti bimbisārarañño.",
  "tika-vin09t:957_2": "Māsako nāma porāṇakassa kahāpaṇassa vīsatimo bhāgo.",
  "tika-vin09t:957_3": "Yo loke “mañjeṭṭhī”tipi vuccati.",
  "tika-vin09t:957_4": "Idāni imasmiṃ adinnādāne vinicchayaṃ dassetuṃ “sabbatthā”tiādi vuttaṃ.",
  "tika-vin09t:957_5": "Sabbatthāti ūnamāsakātirekamāsakapañcamāsakesu.",
  "tika-vin09t:957_6": "Parihīnāparihīnavasenāti agghassa parihīnāparihīnavasena.",
  "tika-vin09t:957_7": "Ayamettha saṅkhepo,",
  "tika-vin09t:957_8": "vitthāro pana evaṃ veditabbo –",
  "tika-vin09t:957_9": "idañhi adinnādānaṃ vinicchinantena otiṇṇe vatthusmiṃ sahasā avinicchinitvā pañca ṭhānāni oloketabbāni.",
  "tika-vin09t:957_10": "Yāni sandhāya porāṇā āhu –",
  "tika-vin09t:958_0": "“Vatthuṃ kālañca desañca, agghaṃ paribhogapañcamaṃ;",
  "tika-vin09t:959_0": "Tulayitvā pañcaṭhānāni, dhāreyyatthaṃ vicakkhaṇo”ti. ;",
  "tika-vin09t:960_0": "Tattha ca vatthūti bhaṇḍaṃ.",
  "tika-vin09t:960_1": "Avahārakena hi “mayā idaṃ nāma avahaṭa”nti vuttepi āpattiṃ anāropetvāva taṃ bhaṇḍaṃ sasāmikaṃ vā asāmikaṃ vāti upaparikkhitabbaṃ.",
  "tika-vin09t:960_2": "Sasāmikepi sāmikānaṃ sālayabhāvo vā nirālayabhāvo vā upaparikkhitabbo.",
  "tika-vin09t:960_3": "Sace tesaṃ sālayakāle avahaṭaṃ,",
  "tika-vin09t:960_4": "bhaṇḍaṃ agghāpetvā āpatti kāretabbā.",
  "tika-vin09t:960_5": "Sace nirālayakāle,",
  "tika-vin09t:960_6": "na pārājikena kāretabbo.",
  "tika-vin09t:960_7": "Bhaṇḍasāmikesu pana bhaṇḍaṃ āharāpentesu bhaṇḍaṃ dātabbaṃ.",
  "tika-vin09t:960_8": "Ayamettha sāmīci.",
  "tika-vin09t:960_9": "Evaṃ vatthu oloketabbaṃ.",
  "tika-vin09t:961_0": "Kāloti avahārakālo.",
  "tika-vin09t:961_1": "Tadeva hi bhaṇḍaṃ kadāci samagghaṃ hoti,",
  "tika-vin09t:961_2": "kadāci mahagghaṃ.",
  "tika-vin09t:961_3": "Tasmā taṃ bhaṇḍaṃ yasmiṃ kāle avahaṭaṃ,",
  "tika-vin09t:961_4": "tasmiṃyeva kāle yo tassa aggho,",
  "tika-vin09t:961_5": "tena agghena āpatti kāretabbā.",
  "tika-vin09t:961_6": "Evaṃ kālo oloketabbo.",
  "tika-vin09t:962_0": "Desoti avahāradeso.",
  "tika-vin09t:962_1": "Tañhi bhaṇḍaṃ yasmiṃ dese avahaṭaṃ,",
  "tika-vin09t:962_2": "tasmiṃyeva dese yo tassa aggho,",
  "tika-vin09t:962_3": "tena agghena āpatti kāretabbā.",
  "tika-vin09t:962_4": "Bhaṇḍuṭṭhānadese hi bhaṇḍaṃ samagghaṃ hoti,",
  "tika-vin09t:962_5": "aññattha mahagghaṃ.",
  "tika-vin09t:962_6": "Evaṃ deso oloketabbo.",
  "tika-vin09t:963_0": "Agghoti bhaṇḍaggho.",
  "tika-vin09t:963_1": "Navabhaṇḍassa hi yo aggho,",
  "tika-vin09t:963_2": "so pacchā parihāyati.",
  "tika-vin09t:963_3": "Yathā navadhoto patto aṭṭha vā dasa vā agghati,",
  "tika-vin09t:963_4": "so pacchā bhinno vā chiddo vā āṇigaṇṭhikāhato vā appaggho hoti,",
  "tika-vin09t:963_5": "tasmā na sabbadā bhaṇḍaṃ pakatiaggheneva kātabbanti.",
  "tika-vin09t:963_6": "Evaṃ aggho oloketabbo.",
  "tika-vin09t:964_0": "Paribhogoti bhaṇḍassa paribhogo.",
  "tika-vin09t:964_1": "Paribhogenāpi hi vāsiādibhaṇḍassa aggho parihāyati,",
  "tika-vin09t:964_2": "tasmā evaṃ upaparikkhitabbaṃ –",
  "tika-vin09t:964_3": "sace koci kassaci pādagghanakaṃ vāsiṃ harati,",
  "tika-vin09t:964_4": "tatra vāsisāmiko pucchitabbo “tayā ayaṃ vāsi kittakena kītā”ti. “Pādena,",
  "tika-vin09t:964_5": "bhante”ti.",
  "tika-vin09t:964_6": "“Kiṃ pana te kiṇitvāva ṭhapitā,",
  "tika-vin09t:964_7": "udāhu taṃ valañjesī”ti?",
  "tika-vin09t:964_8": "Sace vadati “ekadivasaṃ me dantakaṭṭhaṃ vā rajanachalli vā pattapacanadāru vā chinnaṃ,",
  "tika-vin09t:964_9": "ghaṃsitvā vā nisitā”ti.",
  "tika-vin09t:964_10": "Athassa porāṇo aggho bhaṭṭhoti veditabbo.",
  "tika-vin09t:964_11": "Yathā ca vāsiyā,",
  "tika-vin09t:964_12": "evaṃ añjaniyā vā añjanisalākāya vā kuñcikāya vā palālena vā thusehi vā iṭṭhakacuṇṇena vā ekavāraṃ ghaṃsitvā dhovanamattenāpi aggho bhassati.",
  "tika-vin09t:964_13": "Tipumaṇḍalassa makaradantacchedanenāpi parimaddanamattenāpi,",
  "tika-vin09t:964_14": "udakasāṭikāya sakiṃ nivāsanapārupanenāpi,",
  "tika-vin09t:964_15": "paribhogasīsena aṃse vā sīse vā ṭhapanamattenāpi,",
  "tika-vin09t:964_16": "taṇḍulādīnaṃ papphoṭanenāpi tato ekaṃ vā dve vā apanayanenapi,",
  "tika-vin09t:964_17": "antamaso ekaṃ pāsāṇasakkharaṃ uddharitvā chaḍḍitamattenāpi,",
  "tika-vin09t:964_18": "sappitelādīnaṃ bhājanantaraparivattanenapi,",
  "tika-vin09t:964_19": "antamaso tato makkhikaṃ vā kipillikaṃ vā uddharitvā chaḍḍitamattenapi,",
  "tika-vin09t:964_20": "guḷapiṇḍakassa madhurabhāvajānanatthaṃ nakhena vijjhitvā aṇumattaṃ gahitamattenapi aggho bhassati.",
  "tika-vin09t:964_21": "Tasmā yaṃ kiñci pādagghanakaṃ vuttanayeneva sāmikena paribhogena ūnaṃ kataṃ hoti,",
  "tika-vin09t:964_22": "na taṃ avahārako bhikkhu pārājikena kāretabboti.",
  "tika-vin09t:964_23": "Evaṃ paribhogo oloketabbo.",
  "tika-vin09t:965_0": "Evaṃ imāni tulayitvā pañca ṭhānāni dhāreyya atthaṃ vicakkhaṇo āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne ṭhapeyyāti.",
  "tika-vin09t:966_0": "Evaṃ tattha vinicchayaṃ dassetvā idāni anāpattiṃ dassento “sakasaññissā”tiādimāha.",
  "tika-vin09t:966_1": "Tattha sakasaññissāti “mayhaṃ santakaṃ idaṃ bhaṇḍa”nti evaṃ sakasaññissa parabhaṇḍampi gaṇhato gahaṇe anāpatti,",
  "tika-vin09t:966_2": "gahitaṃ pana puna dātabbaṃ.",
  "tika-vin09t:966_3": "Sace sāmikehi “dehī”ti vutto na deti,",
  "tika-vin09t:966_4": "tesaṃ dhuranikkhepe pārājikaṃ.",
  "tika-vin09t:966_5": "Vissāsaggāheti vissāsaggahaṇepi anāpatti.",
  "tika-vin09t:966_6": "Vissāsaggāhalakkhaṇaṃ pana iminā suttena jānitabbaṃ –",
  "tika-vin09t:967_0": "“Anujānāmi,",
  "tika-vin09t:967_1": "bhikkhave,",
  "tika-vin09t:967_2": "pañcahaṅgehi samannāgatassa vissāsaṃ gahetuṃ,",
  "tika-vin09t:967_3": "sandiṭṭho ca hoti,",
  "tika-vin09t:967_4": "sambhatto ca ālapito ca jīvati ca jānāti ca ‘gahite me attamano”’ti.",
  "tika-vin09t:968_0": "Tattha sandiṭṭhoti diṭṭhamattakamitto.",
  "tika-vin09t:968_1": "Sambhattoti daḷhamitto.",
  "tika-vin09t:968_2": "Ālapitoti “mama santakaṃ yaṃ icchasi,",
  "tika-vin09t:968_3": "taṃ gaṇheyyāsi,",
  "tika-vin09t:968_4": "āpucchitvā gahaṇe kāraṇaṃ natthī”ti vutto.",
  "tika-vin09t:968_5": "Jīvatīti anuṭṭhānaseyyāya sayitopi yāva jīvitindriyupacchedaṃ na pāpuṇāti.",
  "tika-vin09t:968_6": "Gahite ca attamanoti gahite tuṭṭhacitto.",
  "tika-vin09t:968_7": "Evarūpassa santakaṃ “gahite me attamano bhavissatī”ti jānantena gahetuṃ vaṭṭati.",
  "tika-vin09t:968_8": "Anavasesapariyādānavasena cetāni pañcaṅgāni vuttāni.",
  "tika-vin09t:968_9": "Vissāsaggāho pana tīhi aṅgehi ruhati. Kathaṃ?",
  "tika-vin09t:968_10": "Sandiṭṭho, jīvati,",
  "tika-vin09t:968_11": "gahite attamano,",
  "tika-vin09t:968_12": "sambhatto, jīvati,",
  "tika-vin09t:968_13": "gahite attamano, ālapito, jīvati,",
  "tika-vin09t:968_14": "gahite attamanoti evaṃ.",
  "tika-vin09t:969_0": "Yo pana jīvati,",
  "tika-vin09t:969_1": "na ca gahite attamano hoti,",
  "tika-vin09t:969_2": "tassa santakaṃ vissāsabhāvena gahitampi puna dātabbaṃ.",
  "tika-vin09t:969_3": "Dadantena ca matakadhanaṃ tāva ye tassa dhane issarā gahaṭṭhā vā pabbajitā vā,",
  "tika-vin09t:969_4": "tesaṃ dātabbaṃ.",
  "tika-vin09t:969_5": "Anattamanassa santakaṃ tasseva dātabbaṃ.",
  "tika-vin09t:969_6": "Yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "tika-vin09t:969_7": "so paccāharāpetuṃ na labhati.",
  "tika-vin09t:969_8": "Yo ca adātukāmo,",
  "tika-vin09t:969_9": "cittena pana adhivāseti,",
  "tika-vin09t:969_10": "na kiñci vadati,",
  "tika-vin09t:969_11": "sopi puna paccāharāpetuṃ na labhati.",
  "tika-vin09t:969_12": "Yo pana “mayā tumhākaṃ santakaṃ gahita”nti vā “paribhutta”nti vā vutto gahitaṃ vā hotu,",
  "tika-vin09t:969_13": "paribhuttaṃ vā,",
  "tika-vin09t:969_14": "“mayā pana taṃ kenacideva karaṇīyena ṭhapitaṃ,",
  "tika-vin09t:969_15": "pākatikaṃ kātuṃ vaṭṭatī”ti vadati,",
  "tika-vin09t:969_16": "ayaṃ paccāharāpetuṃ labhati.",
  "tika-vin09t:970_0": "Tāvakāliketi “paṭidassāmi paṭikarissāmī”ti evaṃ gaṇhantassa tāvakālikepi gahaṇe anāpatti.",
  "tika-vin09t:970_1": "Gahitaṃ pana sace bhaṇḍasāmiko puggalo vā gaṇo vā “tuyhevetaṃ hotū”ti anujānāti,",
  "tika-vin09t:970_2": "iccetaṃ kusalaṃ.",
  "tika-vin09t:970_3": "No ce anujānāti,",
  "tika-vin09t:970_4": "āharāpente dātabbaṃ.",
  "tika-vin09t:970_5": "Saṅghasantakaṃ pana paṭidātumeva vaṭṭati.",
  "tika-vin09t:971_0": "Petapariggaheti ettha pana pettivisaye upapannāpi,",
  "tika-vin09t:971_1": "kālaṃ katvā tasmiṃyeva attabhāve nibbattāpi,",
  "tika-vin09t:971_2": "cātumahārājikādayo devāpi sabbe “petā”tveva saṅkhyaṃ gatā,",
  "tika-vin09t:971_3": "tesaṃ pariggahe anāpatti.",
  "tika-vin09t:971_4": "Devatāya pana uddissa balikammaṃ karontehi rukkhādīsu laggitasāṭake vattabbameva natthi.",
  "tika-vin09t:971_5": "Tañca kho ārakkhakehi apariggahite,",
  "tika-vin09t:971_6": "pariggahitaṃ pana gahetuṃ na vaṭṭati.",
  "tika-vin09t:972_0": "Tiracchānagatapariggaheti nāgasupaṇṇādīnaṃ tiracchānagatānaṃ pariggahe.",
  "tika-vin09t:972_1": "Sacepi hi devo vā nāgasupaṇṇo vā manussarūpena āpaṇaṃ pasāreti,",
  "tika-vin09t:972_2": "tato cassa santakaṃ koci dibbacakkhuko bhikkhu taṃ ñatvā gahetvā gacchati, vaṭṭati.",
  "tika-vin09t:973_0": "Paṃsukūlasaññissāti “asāmikaṃ idaṃ paṃsukūla”nti evasaññissāpi gahaṇe anāpatti.",
  "tika-vin09t:973_1": "Sace pana taṃ sasāmikaṃ hoti,",
  "tika-vin09t:973_2": "āharāpente dātabbaṃ.",
  "tika-vin09t:973_3": "Ummattakādīni pubbe vuttappakārāneva.",
  "tika-vin09t:973_4": "Ādikammiko panettha dhaniyo.",
  "tika-vin09t:973_5": "Avasesānaṃ pana rajakabhaṇḍikādicorānaṃ chabbaggiyādīnaṃ āpattiyeva.",
  "tika-vin09t:974_0": "Sacittakehi tīhi samuṭṭhānehi idaṃ samuṭṭhātīti āha “adinnādānasamuṭṭhāna”nti.",
  "tika-vin09t:974_1": "Tathā hi sāhatthikaṃ kāyacittato samuṭṭhāti.",
  "tika-vin09t:974_2": "Āṇattikaṃ vācācittato samuṭṭhāti.",
  "tika-vin09t:974_3": "Sāhattikāṇattikaṃ kāyavācācittato samuṭṭhāti,",
  "tika-vin09t:974_4": "tañca kho “bhāriyamidaṃ,",
  "tika-vin09t:974_5": "tvaṃ ekapassaṃ gaṇha,",
  "tika-vin09t:974_6": "ahaṃ ekapassa”nti saṃvidhāya ubhayesaṃ payogena ekassa vatthuno ṭhānācāvane labbhati.",
  "tika-vin09t:974_7": "“Kāyavacīkamma”nti avacanaṃ pana kāyavācānaṃ īdise ṭhāne aṅgamattattā.",
  "tika-vin09t:974_8": "Yāya pana cetanāya samuṭṭhāpito payogo sāhatthiko vā āṇattiko vā padhānabhāvena ṭhānācāvanaṃ sādheti,",
  "tika-vin09t:974_9": "tassā vasena āpatti kāretabbā.",
  "tika-vin09t:974_10": "Aññathā sāhatthikaṃ vā āṇattikassa aṅgaṃ na hoti,",
  "tika-vin09t:974_11": "āṇattikaṃ vā sāhatthikassāti idaṃ virujjhati.",
  "tika-vin09t:974_12": "“Adinnaṃ ādiyāmī”ti saññāya abhāvena muccanato saññāvimokkhaṃ.",
  "tika-vin09t:974_13": "Kāyena kataṃ kammaṃ kāyakammaṃ,",
  "tika-vin09t:974_14": "kāyadvārena katanti attho.",
  "tika-vin09t:974_15": "Vacīkammanti etthāpi eseva nayo.",
  "tika-vin09t:974_16": "Tuṭṭho vā bhīto vā majjhatto vā naṃ āpajjatīti tivedanaṃ.",
  "tika-vin09t:974_17": "Sesaṃ paṭhamasikkhāpade vuttanayeneva veditabbaṃ.",
  "tika-vin09t:975_0": "Dutiyapārājikavaṇṇanā niṭṭhitā.",
  "tika-vin09t:976_0": "3. Tatiyapārājikavaṇṇanā",
  "tika-vin09t:977_0": "Santi sahatthe upasaggo.",
  "tika-vin09t:977_1": "Tena saddhiṃ ussukkavacanametaṃ “sañciccā”ti āha “sañcetetvā”tiādi.",
  "tika-vin09t:977_2": "Ussukkavacananti ettha ussukkavacanaṃ nāma pubbakālakiriyāvacanaṃ.",
  "tika-vin09t:977_3": "Ayañhi samānakattukesu pubbāparakālakiriyāvacanesu pubbakālakiriyāvacanassa niruttivohāro.",
  "tika-vin09t:977_4": "Idāni “saddhiṃ cetetvā”ti iminā saṅkhepena vuttamevatthaṃ pākaṭaṃ katvā dassetuṃ “pāṇo”tiādimāha.",
  "tika-vin09t:977_5": "Tattha “pāṇo”ti saññāya saddhiṃyevāti “pāṇo”ti saññaṃ avijahitvā eva,",
  "tika-vin09t:977_6": "“pāṇo”ti saññuppattiyā anantaranti vuttaṃ hoti.",
  "tika-vin09t:977_7": "Evañca katvā kathaṃ ekakkhaṇe ekassa cittassa ubhayārammaṇabhāvoti edisī codanā anavakāsāti daṭṭhabbaṃ.",
  "tika-vin09t:977_8": "Keci pana “ñātapariññāya diṭṭhasabhāvesu dhammesu tīraṇapariññāya tilakkhaṇaṃ āropetvā ‘rūpaṃ anicca’ntiādinā",
  "tika-vin09t:977_9": "sabhāvena saddhiṃ ekakkhaṇe aniccādilakkhaṇajānanaṃ viya ‘pāṇo’ti saññāya saddhiṃyeva ‘vadhāmi na’nti",
  "tika-vin09t:977_10": "jānātī”ti vadanti.",
  "tika-vin09t:977_11": "Apare pana ācariyā tatthāpi evaṃ na kathenti.",
  "tika-vin09t:977_12": "Ettha ca manussaviggaho”ti avatvā “pāṇo”ti vacanaṃ “manusso aya”nti ajānitvā kevalaṃ sattasaññāya ghātentassāpi pārājikabhāvadassanatthaṃ vuttaṃ.",
  "tika-vin09t:977_13": "Cetetvāti cintetvā.",
  "tika-vin09t:977_14": "Pakappetvāti abhivicāretvā,",
  "tika-vin09t:977_15": "sanniṭṭhānaṃ karitvāti attho.",
  "tika-vin09t:978_0": "Idāni manussaattabhāvaṃ ādito paṭṭhāya dassetuṃ “manussaviggaha”ntiādimāha.",
  "tika-vin09t:978_1": "Tattha kalalato paṭṭhāyāti paṭisandhiviññāṇena saddhiṃ uppannakalalarūpato paṭṭhāya.",
  "tika-vin09t:978_2": "Kalalarūpaṃ nāma itthipurisānaṃ kāyavatthubhāvadasakavasena samatiṃsa rūpāni,",
  "tika-vin09t:978_3": "napuṃsakānaṃ kāyavatthudasakavasena vīsati.",
  "tika-vin09t:978_4": "Tattha itthipurisānaṃ kalalarūpaṃ jātiuṇṇāya ekena aṃsunā uddhaṭatelabindumattaṃ hoti acchaṃ vippasannaṃ.",
  "tika-vin09t:978_5": "Vuttañhetaṃ aṭṭhakathāyaṃ –",
  "tika-vin09t:979_0": "“Tilatelassa yathā bindu, sappimaṇḍo anāvilo;",
  "tika-vin09t:980_0": "Evaṃvaṇṇappaṭibhāgaṃ, ‘kalala’nti pavuccatī”ti. ;",
  "tika-vin09t:981_0": "Evaṃ parittakaṃ vatthuṃ ādiṃ katvā yāva maraṇakālā etthantare anupubbena vuḍḍhippatto attabhāvo manussaviggaho nāmāti vuttaṃ hoti.",
  "tika-vin09t:981_1": "Idañca yebhuyyavaseneva vuttaṃ.",
  "tika-vin09t:981_2": "Opapātikasaṃsedajāpi hi manussā pārājikavatthuyeva.",
  "tika-vin09t:981_3": "Kalalakālepīti paṭhamasattāhepi.",
  "tika-vin09t:981_4": "Tattha hi santativasena pavattamānaṃ kalalasaṅkhātaṃ attabhāvaṃ jīvitā voropetuṃ sakkā,",
  "tika-vin09t:981_5": "na pana sabbapaṭhamaṃ kalalarūpaṃ.",
  "tika-vin09t:981_6": "Paṭisandhicittena hi saddhiṃ tiṃsa kammajarūpāni nibbattanti.",
  "tika-vin09t:981_7": "Tesu pana ṭhitesuyeva soḷasa bhavaṅgacittāni uppajjitvā nirujjhanti.",
  "tika-vin09t:981_8": "Etasmiṃ antare gahitapaṭisandhikassa dārakassa vā mātuyā vā panassa antarāyo natthi.",
  "tika-vin09t:981_9": "Ayañhi maraṇassa anokāso nāma.",
  "tika-vin09t:981_10": "Bhesajjasampadānenāti gabbhapātanabhesajjadānena.",
  "tika-vin09t:981_11": "Tato vā uddhampīti abbudapesikālādīsupi.",
  "tika-vin09t:981_12": "Jīvitā viyojeyyāti santativikopanavasena jīvitindriyato apaneyya.",
  "tika-vin09t:982_0": "Imassa panatthassāti “sañcicca manussaviggahaṃ jīvitā voropeyyā”ti imassa atthassa.",
  "tika-vin09t:982_1": "Āvibhāvatthanti pakāsanatthaṃ.",
  "tika-vin09t:982_2": "Pāṇassa atipāto pāṇātipāto,",
  "tika-vin09t:982_3": "pāṇavadho pāṇaghātoti vuttaṃ hoti.",
  "tika-vin09t:982_4": "Sattoti khandhasantāno.",
  "tika-vin09t:982_5": "Tattha hi sattapaññatti.",
  "tika-vin09t:982_6": "Jīvitindriyanti rūpārūpajīvitindriyaṃ.",
  "tika-vin09t:982_7": "Rūpajīvitindriye hi vikopite itarampi taṃsambandhatāya vinassatīti.",
  "tika-vin09t:982_8": "Yāya cetanāyāti tasmiṃ pāṇe pāṇasaññino kāyavacīdvārānaṃ aññataradvārappavattāya yāya cetanāya.",
  "tika-vin09t:982_9": "Manodvāre pana pavattāya vadhakacetanāya pāṇātipātabhāvo natthi.",
  "tika-vin09t:982_10": "Sā cetanāti sā jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā.",
  "tika-vin09t:982_11": "Idaṃ vuttaṃ hoti –",
  "tika-vin09t:982_12": "yāya cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā uppajjanakamahābhūtā nuppajjissanti,",
  "tika-vin09t:982_13": "sā tādisapayogasamuṭṭhāpikā cetanā pāṇātipāto.",
  "tika-vin09t:982_14": "Laddhūpakkamāni hi mahābhūtāni itarabhūtāni viya na visadānīti samānajātikānaṃ kāraṇaṃ na hontīti.",
  "tika-vin09t:983_0": "Pāṇātipāto assa atthīti pāṇātipātī.",
  "tika-vin09t:983_1": "Saṃsagge ayamīkāro.",
  "tika-vin09t:983_2": "Tenāha “vuttacetanāya samaṅgipuggalo”ti.",
  "tika-vin09t:983_3": "Sako hattho sahattho,",
  "tika-vin09t:983_4": "tena nibbatto payogo sāhatthiko.",
  "tika-vin09t:983_5": "Nissajjanaṃ nissaggo,",
  "tika-vin09t:983_6": "sova nissaggiyo.",
  "tika-vin09t:983_7": "Evaṃ āṇattiko.",
  "tika-vin09t:983_8": "Vijjāmayo mantaparijappanayogo.",
  "tika-vin09t:983_9": "Iddhimayo kammavipākajiddhimayo.",
  "tika-vin09t:984_0": "Idāni yathāvutteyeva cha payoge vibhajitvā dassetuṃ “tatthā”tiādi vuttaṃ.",
  "tika-vin09t:984_1": "Tattha tatthāti tesu chasu payogesu.",
  "tika-vin09t:984_2": "Sāhatthikoti ettha hattho upalakkhaṇabhāvena gahitoti āha “kāyena vā”tiādi.",
  "tika-vin09t:984_3": "Tattha kāyenāti hatthena vā pādena vā muṭṭhinā vā jāṇunā vā yena kenaci aṅgapaccaṅgena.",
  "tika-vin09t:984_4": "Kāyekadeso hettha hatthādikāyo avayave samudāyopacāro yathā “gāmo daḍḍho”ti.",
  "tika-vin09t:984_5": "Kāyappaṭibaddhenāti kāyato amocitena asiādinā paharaṇena.",
  "tika-vin09t:984_6": "Paharaṇanti kāyaviññattisahitāya vadhakacetanāya adhippetatthasādhanaṃ.",
  "tika-vin09t:984_7": "Kāyena vā sattiādīnaṃ,",
  "tika-vin09t:984_8": "kāyappaṭibaddhena vā usuyantapāsāṇādīnaṃ nissajjananti yathāsambhavaṃ yojetabbaṃ.",
  "tika-vin09t:984_9": "Tatthāti tesu sāhatthikanissaggiyesu.",
  "tika-vin09t:984_10": "Uddissānuddissabhedatoti uddisitvā ca anuddisitvā ca pavattibhedena.",
  "tika-vin09t:984_11": "Uddisanaṃ uddiso,",
  "tika-vin09t:984_12": "so etassa atthīti uddisako, payogo, tasmiṃ.",
  "tika-vin09t:984_13": "Bajjhati etenāti baddho,",
  "tika-vin09t:984_14": "kammameva baddho kammabaddho,",
  "tika-vin09t:984_15": "pāṇātipātoti attho.",
  "tika-vin09t:984_16": "Atha vā bandhanaṃ baddho,",
  "tika-vin09t:984_17": "kammunā baddho kammabaddho,",
  "tika-vin09t:984_18": "so assa hoti,",
  "tika-vin09t:984_19": "pāṇātipātakammamassa siddhanti vuttaṃ hoti.",
  "tika-vin09t:984_20": "Ubhayatthāpīti uddisake,",
  "tika-vin09t:984_21": "anuddisake cāti dvīsupi.",
  "tika-vin09t:984_22": "Pacchā vā teneva rogena maratūti yojanā.",
  "tika-vin09t:984_23": "Paharitakkhaṇeyevāti maraṇāya pahonakappahārassa laddhakkhaṇeyeva kammabaddho.",
  "tika-vin09t:984_24": "Yadi avassaṃ tena maratīti adhippāyo.",
  "tika-vin09t:984_25": "Sace pana maraṇādhippāyena pahāraṃ datvā tena amatassa puna aññena cittena pahāre dinne pacchāpi paṭhamappahāreneva marati,",
  "tika-vin09t:984_26": "tadāva kammabaddho.",
  "tika-vin09t:984_27": "Atha dutiyapahārena marati,",
  "tika-vin09t:984_28": "natthi pāṇātipāto.",
  "tika-vin09t:984_29": "Ubhayehi matepi paṭhamappahāreneva kammabaddho,",
  "tika-vin09t:984_30": "ubhayehipi amate nevatti pāṇātipāto.",
  "tika-vin09t:984_31": "Esa nayo bahūhipi ekassa pahāre dinne.",
  "tika-vin09t:984_32": "Tatrāpi hi yassa pahārena marati,",
  "tika-vin09t:984_33": "tasseva kammabaddhoti.",
  "tika-vin09t:984_34": "Āṇāpanaṃ nāma vacīviññattisahitāya vadhakacetanāya adhippetatthasādhanaṃ.",
  "tika-vin09t:985_0": "Idāni imasmiṃ āṇattikapayoge saṅketavisaṅketabhāvajānanatthaṃ chabbidhaṃ niyamaṃ dassento “tatthā”tiādimāha.",
  "tika-vin09t:985_1": "Tattha tatthāti tasmiṃ āṇattikapayoge.",
  "tika-vin09t:985_2": "Āṇattiniyāmakāti āṇattikapayogasādhikā.",
  "tika-vin09t:985_3": "Etesu hi avirajjhitesuyeva āṇattikapayogo hoti,",
  "tika-vin09t:985_4": "na aññathāti.",
  "tika-vin09t:986_0": "Puggaloti māretabbo puggalo.",
  "tika-vin09t:986_1": "Tenāha “yaṃ hī”tiādi.",
  "tika-vin09t:986_2": "Āṇāpakassa āpattīti āṇāpakassa āṇattikkhaṇe āpatti,",
  "tika-vin09t:986_3": "āṇattassa māraṇakkhaṇe.",
  "tika-vin09t:986_4": "Āṇāpako muccatīti āṇattasseva kammabaddho,",
  "tika-vin09t:986_5": "vatthuvisesena panettha kammaviseso ca āpattiviseso ca hotīti.",
  "tika-vin09t:986_6": "“Purebhattaṃ mārehī”ti āṇatto purebhattameva māretīti “ajja sve”ti aniyametvā “purebhattaṃ mārehī”ti āṇatto yadā kadāci purebhattaṃ māreti.",
  "tika-vin09t:986_7": "Yo pana “ajja pubbaṇhe”ti vutto majjhanhe vā sāyanhe vā sve vā pubbaṇhe māreti,",
  "tika-vin09t:986_8": "visaṅketo hoti,",
  "tika-vin09t:986_9": "āṇāpakassa natthi kammabaddho.",
  "tika-vin09t:986_10": "Pubbaṇhe māretuṃ vāyamantassa majjhanhe jātepi eseva nayo.",
  "tika-vin09t:986_11": "Etena nayena sabbakālappabhedesu saṅketavisaṅketatā veditabbā.",
  "tika-vin09t:987_0": "Evaṃ vatthukālesu saṅketavisaṅketataṃ dassetvā idāni okāsādīsu saṅketavisaṅketataṃ atidisanto “iminā nayenā”tiādimāha.",
  "tika-vin09t:987_1": "Tattha okāsoti gāmo vā vanaṃ vā gehadvāraṃ vāti evamādiko.",
  "tika-vin09t:987_2": "Āvudhanti asi vā usu vā satti vāti evamādi.",
  "tika-vin09t:987_3": "Iriyāpathoti māretabbassa gamanaṃ vā nisajjā vāti evamādi.",
  "tika-vin09t:987_4": "Kiriyāvisesoti vijjhanaṃ vā chedanaṃ vā bhedanaṃ vā saṅkhamuṇḍakaṃ vāti evamādi.",
  "tika-vin09t:987_5": "Imesu yathā yathā vadhako āṇatto,",
  "tika-vin09t:987_6": "tathā tathā kate āṇāpakassa āpatti,",
  "tika-vin09t:987_7": "aññathā kate visaṅketo hoti.",
  "tika-vin09t:987_8": "Tenāha “iminā nayenā”tiādi.",
  "tika-vin09t:987_9": "Tattha sabbatthāti okāsādīsu catūsu.",
  "tika-vin09t:987_10": "Hoti cettha –",
  "tika-vin09t:988_0": "“Yathāṇattivaseneva, āṇattena kate sati;",
  "tika-vin09t:989_0": "Āṇāpakassa āpatti, visaṅketoññathā kate”ti.",
  "tika-vin09t:990_0": "Āṇattiyaṃ pana ayaṃ viseso –",
  "tika-vin09t:990_1": "adhiṭṭhāyāti adhiṭṭhahitvā āṇāpeti “evaṃ vijjha,",
  "tika-vin09t:990_2": "evaṃ pahara,",
  "tika-vin09t:990_3": "evaṃ ghātehī”ti vuttāya pāḷiyā labbhatīti ñātabbo.",
  "tika-vin09t:991_0": "Opatanti etthāti opāto, āvāṭo,",
  "tika-vin09t:991_1": "tassa khaṇanaṃ opātakkhaṇanaṃ.",
  "tika-vin09t:991_2": "Apassenasaṃvidhānanti apassenassa saṃvidhānaṃ.",
  "tika-vin09t:991_3": "Niccaparibhogo mañco vā pīṭhaṃ vā apassenaphalakaṃ vā divāṭṭhāne nisīdantassa apassenakatthambho vā tatthajātakarukkho",
  "tika-vin09t:991_4": "vā caṅkame apassāya tiṭṭhantassa ālambanarukkho vā ālambanaphalakaṃ vā,",
  "tika-vin09t:991_5": "sabbampetaṃ apassanīyaṭṭhena apassenaṃ nāma,",
  "tika-vin09t:991_6": "tasmiṃ apassene yathā apassayantaṃ vijjhati vā chindati vā,",
  "tika-vin09t:991_7": "tathā katvā vāsipharasusattiārakaṇṭakādīsu aññatarassa satthassa ṭhapananti attho.",
  "tika-vin09t:992_0": "Upanikkhipanaṃ nāma samīpe nikkhipanaṃ.",
  "tika-vin09t:992_1": "Manāpassa vā amanāpassa vā rūpassa upaharaṇaṃ samīpe ṭhapanaṃ rūpūpahāro,",
  "tika-vin09t:992_2": "attanā vā yakkhapetādivesaṃ gahetvā tiṭṭhanaṃ.",
  "tika-vin09t:992_3": "Ādisaddena saddūpahārādīnaṃ gahaṇaṃ.",
  "tika-vin09t:992_4": "Etthāpīti thāvarapayogepi.",
  "tika-vin09t:992_5": "Uddissānuddissabhedo veditabbo,",
  "tika-vin09t:992_6": "yato tatthapi pubbe vuttanayeneva kammabaddho hoti.",
  "tika-vin09t:992_7": "Ayaṃ pana viseso –",
  "tika-vin09t:992_8": "mūlaṭṭhena opātādīsu paresaṃ mūlena vā mudhā vā dinnesupi yadi tappaccayā koci marati,",
  "tika-vin09t:992_9": "mūlaṭṭhasseva kammabaddho.",
  "tika-vin09t:992_10": "Yadipi tena,",
  "tika-vin09t:992_11": "aññena vā tatra opāte vināsetvā bhūmisame katepi paṃsuhārakā vā paṃsuṃ gaṇhantā,",
  "tika-vin09t:992_12": "mūlakhaṇakā vā mūlāni khaṇantā āvāṭaṃ karonti,",
  "tika-vin09t:992_13": "deve vā vassante kaddamo jāyati,",
  "tika-vin09t:992_14": "tattha ca koci otaritvā vā laggitvā vā marati,",
  "tika-vin09t:992_15": "mūlaṭṭhasseva kammabaddho.",
  "tika-vin09t:992_16": "Yadi pana yena laddhaṃ,",
  "tika-vin09t:992_17": "so vā añño vā vitthatataraṃ vā gambhīrataraṃ vā karoti,",
  "tika-vin09t:992_18": "tappaccayā ca koci marati,",
  "tika-vin09t:992_19": "ubhayesampi kammabaddho.",
  "tika-vin09t:992_20": "Yathā tu mūlāni mūlehi saṃsandanti,",
  "tika-vin09t:992_21": "tathā tattha thale kate muccati.",
  "tika-vin09t:992_22": "Evaṃ apassenasaṃvidhānādīsupi yāva tesaṃ pavatti,",
  "tika-vin09t:992_23": "tāva yathāsambhavaṃ kammabaddho veditabbo.",
  "tika-vin09t:993_0": "Vijjāparijappananti āthabbaṇikehi,",
  "tika-vin09t:993_1": "vijjādharehi ca mantaparijappanaṃ.",
  "tika-vin09t:993_2": "Kammavipākajāya iddhiyāti sātisayakammanibbattāya kammavipākena sahajātāya iddhiyā,",
  "tika-vin09t:993_3": "kammassa vā vipākabhāvena jātāya iddhiyā.",
  "tika-vin09t:993_4": "Payojananti pavattanaṃ,",
  "tika-vin09t:993_5": "karaṇanti attho,",
  "tika-vin09t:993_6": "dāṭhāvudhādīnaṃ dāṭhākoṭanādīnamiva māraṇatthaṃ kammavipākajiddhivikārakaraṇanti vuttaṃ hoti.",
  "tika-vin09t:994_0": "Kammasādhano vāyaṃ hārakasaddo bahulaṃvidhānena tatthāpi ṇvupaccayassa sijjhanatoti āha “atha vā”tiādi.",
  "tika-vin09t:994_1": "Jīvitaharaṇakaṃ,",
  "tika-vin09t:994_2": "upanikkhipitabbaṃ vā satthameva hārakanti vikappadvayena vuttanti āha “satthañca taṃ hārakañcāti satthahāraka”nti.",
  "tika-vin09t:994_3": "“Hārakasattha”nti vattabbe visesanassa paranipātaṃ katvā evaṃ vuttanti daṭṭhabbaṃ.",
  "tika-vin09t:994_4": "Pariyeseyyāti gaveseyya.",
  "tika-vin09t:994_5": "“Yathā labhati,",
  "tika-vin09t:994_6": "tathā kareyyā”ti iminā pana adhippāyatthamāha,",
  "tika-vin09t:994_7": "“upanikkhipeyyā”ti iminā sikhāpattamatthaṃ.",
  "tika-vin09t:994_8": "Itarathā hi “pariyeseyyā”ti imassa “upanikkhipeyyā”ti ayamattho adhippeto na siyā.",
  "tika-vin09t:994_9": "Pariyiṭṭhamatteyevāti pariyesitamatteyeva.",
  "tika-vin09t:994_10": "Yadi evaṃ atha kasmā pāḷiyaṃ “satthahārakaṃ vāssa pariyeseyyāti asiṃ vā sattiṃ vā bheṇḍiṃ vā laguḷaṃ",
  "tika-vin09t:994_11": "vā pāsāṇaṃ vā satthaṃ vā visaṃ vā rajjuṃ vā”ti vuttanti āha “padabhājane panā”tiādi.",
  "tika-vin09t:994_12": "Assāti “satthahārakaṃ vāssa pariyeseyyā”ti imassa padassa.",
  "tika-vin09t:994_13": "Byañjanānurūpato paripuṇṇaṃ katvā atthassa avuttattā “byañjanaṃ anādiyitvā”ti vuttaṃ.",
  "tika-vin09t:994_14": "Sasati hiṃsatīti satthaṃ,",
  "tika-vin09t:994_15": "sasanti hiṃsanti etenāti vā satthaṃ.",
  "tika-vin09t:994_16": "Ādisaddena “sattiṃ vā”tiādipāḷisesaṃ saṅgaṇhāti.",
  "tika-vin09t:994_17": "Tattha laguḷanti muggaro.",
  "tika-vin09t:994_18": "Satthanti vuttāvasesaṃ yaṃ kiñci samukhaṃ veditabbaṃ.",
  "tika-vin09t:995_0": "Yo evaṃ maratīti yo satthaṃ vā āharitvā,",
  "tika-vin09t:995_1": "visaṃ vā khāditvā,",
  "tika-vin09t:995_2": "rajjuyā vā ubbandhitvā,",
  "tika-vin09t:995_3": "sobbhādīsu vā patitvā,",
  "tika-vin09t:995_4": "aññehi vā aggipavesanaudakapavesanādīhi upāyehi marati.",
  "tika-vin09t:995_5": "“So dhanaṃ vā labhatī”tiādinā nayenāti so dhanaṃ vā labhati,",
  "tika-vin09t:995_6": "yasaṃ vā labhati,",
  "tika-vin09t:995_7": "saggaṃ vā gacchati,",
  "tika-vin09t:995_8": "dhammo vāssa hotīti iminā nayena.",
  "tika-vin09t:995_9": "Kimanena veditabbanti āha “etenā”tiādi.",
  "tika-vin09t:995_10": "Tattha etenāti “maraṇavaṇṇaṃ vā saṃvaṇṇeyyā”ti etena vacanena.",
  "tika-vin09t:995_11": "Nayidha evanti idha manussaviggahapārājike na evaṃ,",
  "tika-vin09t:995_12": "na pariyāyakathāya muccatīti attho.",
  "tika-vin09t:995_13": "Tenāha “saṃvaṇṇeyyā”tiādi.",
  "tika-vin09t:996_0": "“Satthaṃ vā āharā”tiādināti ettha ādisaddena “visaṃ vā khāda,",
  "tika-vin09t:996_1": "rajjuyā vā ubbandhitvā kālaṃ karohi,",
  "tika-vin09t:996_2": "sobbhe vā narake vā papāte vā papatā”tiādiṃ sabbaṃ maraṇūpāyaṃ saṅgaṇhāti.",
  "tika-vin09t:996_3": "Ettha ca narako nāma tattha tattha phalantiyā bhūmiyā sayameva nibbattā mahādarī,",
  "tika-vin09t:996_4": "yattha hatthīpi patanti,",
  "tika-vin09t:996_5": "corāpi nilīyitvā tiṭṭhanti.",
  "tika-vin09t:996_6": "Papātoti pabbatantare vā thalantare vā ekato chinno.",
  "tika-vin09t:996_7": "Pāpakenāti lāmakena.",
  "tika-vin09t:996_8": "Dujjīvitenāti dukkhabahulattā dukkhena jīvitena.",
  "tika-vin09t:996_9": "Mataṃ te jīvitā seyyāti tava maraṇaṃ jīvitā sundarataraṃ.",
  "tika-vin09t:996_10": "Cittamassa atthīti citto.",
  "tika-vin09t:996_11": "Tathā mano. Iti-",
  "tika-vin09t:996_12": "saddo “sabbamatthīti kho, kaccāna,",
  "tika-vin09t:996_13": "ayameko anto,",
  "tika-vin09t:996_14": "sabbaṃ natthīti kho, kaccāna,",
  "tika-vin09t:996_15": "ayaṃ dutiyo anto”tiādīsu viya nidassane daṭṭhabbo yathāvuttassa buddhiyaṃ viparivattamānassa maraṇassa nidassanato.",
  "tika-vin09t:996_16": "Tenevāha “mataṃ te jīvitā seyyo”tiādi.",
  "tika-vin09t:997_0": "Nanu cettha “mano”ti idampi atthato cittameva,",
  "tika-vin09t:997_1": "atha kasmā vuttanti āha “ettha cā”tiādi.",
  "tika-vin09t:997_2": "Cittassa atthadīpanatthaṃ vuttanti nāyaṃ cittasaddo “cittasaṅkappo”tiādīsu viya vicittādiattho,",
  "tika-vin09t:997_3": "atha kho viññāṇavacanoti tassa atthadīpanatthaṃ vuttaṃ.",
  "tika-vin09t:997_4": "Iminā punaruttidosābhāvaṃ dasseti.",
  "tika-vin09t:997_5": "Kathametaṃ viññāyatīti āha “tenevassā”tiādi.",
  "tika-vin09t:997_6": "Citto nānāppakārako saṅkappo assāti cittasaṅkappo.",
  "tika-vin09t:997_7": "Vicittattho hettha cittasaddo “nāhaṃ,",
  "tika-vin09t:997_8": "bhikkhave,",
  "tika-vin09t:997_9": "aññaṃ ekanikāyampi samanupassāmi evaṃ cittaṃ,",
  "tika-vin09t:997_10": "yathayidaṃ,",
  "tika-vin09t:997_11": "bhikkhave,",
  "tika-vin09t:997_12": "tiracchānagatā”tiādīsu viya.",
  "tika-vin09t:997_13": "Tenāha “vicittasaṅkappo”ti.",
  "tika-vin09t:997_14": "Etthāpi itisaddo āharitabboti “cittasaṅkappo”ti imasmiṃ padepi adhikāravasena itisaddo āharitabbo.",
  "tika-vin09t:997_15": "Idañhi “iti cittasaṅkappo”ti evaṃ avuttampi adhikārato vuttameva hotīti.",
  "tika-vin09t:997_16": "Saṅkappoti cettha “takko vitakko saṅkappo”tiādīsu viya na vitakkasseva nāmaṃ,",
  "tika-vin09t:997_17": "atha kho tassa ca aññesañcāti dassetuṃ “saṅkappoti cā”tiādi āraddhaṃ.",
  "tika-vin09t:997_18": "Saṃvidahanamattassāti saññācetanāvitakkasaṅkhātassa sabbassa saṃvidahanassa.",
  "tika-vin09t:997_19": "Sāmaññattho hettha mattasaddo “brāhmaṇamattaṃ bhojetī”tiādīsu viya.",
  "tika-vin09t:997_20": "Tenāha “tañca saṃvidahana”ntiādi.",
  "tika-vin09t:997_21": "Iminā saṃvidahanaṃ nāmettha na vidhānanti dasseti.",
  "tika-vin09t:997_22": "Adhippāyo nāma vitakko.",
  "tika-vin09t:998_0": "Uccāvacena kāraṇenāti mahantāmahantena upāyena.",
  "tika-vin09t:998_1": "Tattha maraṇavaṇṇasaṃvaṇṇane tāva jīvite ādīnavadassanavasena avacākāratā,",
  "tika-vin09t:998_2": "maraṇe vaṇṇabhaṇanavasena uccākāratā veditabbā.",
  "tika-vin09t:998_3": "Samādapane pana muṭṭhijāṇunippothanādīhi maraṇasamādapanavasena uccākāratā,",
  "tika-vin09t:998_4": "ekato bhuñjantassa nakhe visaṃ pakkhipitvā maraṇādisamādapanavasena avacākāratā veditabbā.",
  "tika-vin09t:999_0": "Evaṃ asādhāraṇavinicchayaṃ vatvā idāni sādhāraṇavinicchayaṃ dassetuṃ “vesāliya”ntiādimāha.",
  "tika-vin09t:999_1": "Opātakkhaṇanādīsu dukkaṭanti ettha sacepi jātapathaviṃ khaṇati,",
  "tika-vin09t:999_2": "pāṇātipātassa pubbapayogattā payoge payoge dukkaṭaṃ.",
  "tika-vin09t:999_3": "Manussaviggaho nāgasupaṇṇādisadiso tiracchānagato tiracchānagatamanussaviggaho,",
  "tika-vin09t:999_4": "yakkho ca peto ca tiracchānagatamanussaviggaho ca yakkhapetatiracchānagatamanussaviggahā, tesaṃ.",
  "tika-vin09t:999_5": "“Tathā”ti iminā thullaccayaṃ atidisati.",
  "tika-vin09t:999_6": "Idāni “iminā nayenā”tiādinā apassenasaṃvidhānādīsupi yathāvuttaāpattibhedaṃ atidisati.",
  "tika-vin09t:999_7": "Sabbatthāti apassenasaṃvidhānādīsu sabbesu payogesu.",
  "tika-vin09t:1000_0": "Idāni anāpattiṃ dassetuṃ “asañciccā”tiādimāha.",
  "tika-vin09t:1000_1": "Ettha ca “asañciccā”ti idaṃ maraṇasaṃvattanikaupakkamassa asallakkhaṇaṃ sandhāya vuttaṃ,",
  "tika-vin09t:1000_2": "“ajānantassā”ti idaṃ pana maraṇasaṃvattanikaupakaraṇassa ajānanaṃ sandhāya,",
  "tika-vin09t:1000_3": "“namaraṇādhippāyassā”ti idaṃ upakkamaṃ jānantassāpi maraṇādhippāyassa abhāvaṃ.",
  "tika-vin09t:1000_4": "Tenāha “asañciccā”tiādi.",
  "tika-vin09t:1000_5": "Acetetvāti asallakkhetvā,",
  "tika-vin09t:1000_6": "virajjhitvāti vuttaṃ hoti.",
  "tika-vin09t:1001_0": "Musalussāpanavatthusmiṃ viyāti “tena kho pana samayena aññataro bhikkhu bhattagge antaraghare āsanaṃ paññapento musale ussite ekaṃ musalaṃ aggahesi.",
  "tika-vin09t:1001_1": "Dutiyo musalo paripatitvā aññatarassa dārakassa matthake avatthāsi.",
  "tika-vin09t:1001_2": "So kālamakāsi.",
  "tika-vin09t:1001_3": "Tassa kukkuccaṃ ahosi…pe…",
  "tika-vin09t:1001_4": "kiṃcitto tvaṃ bhikkhūti.",
  "tika-vin09t:1001_5": "Asañcicca ahaṃ bhagavāti.",
  "tika-vin09t:1001_6": "Anāpatti bhikkhu asañciccā”ti imasmiṃ vatthusmiṃ viya.",
  "tika-vin09t:1002_0": "Visagatapiṇḍapātavatthusmiṃ viyāti “tena kho pana samayena aññataro piṇḍacāriko bhikkhu visagataṃ piṇḍapātaṃ",
  "tika-vin09t:1002_1": "labhitvā paṭikkamanaṃ haritvā bhikkhūnaṃ aggakārikaṃ adāsi.",
  "tika-vin09t:1002_2": "Te bhikkhū kālamakaṃsu.",
  "tika-vin09t:1002_3": "Tassa kukkuccaṃ ahosi…pe…",
  "tika-vin09t:1002_4": "kiṃcitto tvaṃ bhikkhūti.",
  "tika-vin09t:1002_5": "Nāhaṃ bhagavā jānāmīti.",
  "tika-vin09t:1002_6": "Anāpatti bhikkhu ajānantassā”ti imasmiṃ vatthusmiṃ viya.",
  "tika-vin09t:1003_0": "Bhesajjavatthusmiṃ viyāti “tena kho pana samayena aññatarā vañjhā itthī kulūpakaṃ bhikkhuṃ etadavoca “iṅghāyya bhesajjaṃ jānāhi,",
  "tika-vin09t:1003_1": "yenāhaṃ vijāyeyya’nti.",
  "tika-vin09t:1003_2": "‘Suṭṭhu bhaginī’ti tassā bhesajjaṃ adāsi.",
  "tika-vin09t:1003_3": "Sā kālamakāsi.",
  "tika-vin09t:1003_4": "Tassa kukkuccaṃ ahosi…pe…",
  "tika-vin09t:1003_5": "anāpatti bhikkhu pārājikassa,",
  "tika-vin09t:1003_6": "āpatti dukkaṭassā”ti imasmiṃ vatthusmiṃ viya.",
  "tika-vin09t:1003_7": "Idha ādikammikā aññamaññaṃ jīvitā voropitabhikkhū,",
  "tika-vin09t:1003_8": "tesaṃ anāpatti.",
  "tika-vin09t:1003_9": "Avasesānaṃ maraṇavaṇṇasaṃvaṇṇanakādīnaṃ āpattiyeva.",
  "tika-vin09t:1004_0": "Atha kathaṃ dukkhavedananti,",
  "tika-vin09t:1004_1": "nanu rājāno coraṃ disvā hasamānāpi “gacchatha,",
  "tika-vin09t:1004_2": "naṃ ghātethā”ti vadantīti?",
  "tika-vin09t:1004_3": "Saccaṃ hasamānā vadanti,",
  "tika-vin09t:1004_4": "so pana hāso tesaṃ aññavisayo,",
  "tika-vin09t:1004_5": "sanniṭṭhāpakacetanā dukkhasampayuttāva.",
  "tika-vin09t:1004_6": "Vuttañhetaṃ samantapāsādikāyaṃ “sacepi hi sirisayanaṃ āruḷho rajjasampattisukhamanubhavanto rājā ‘coro",
  "tika-vin09t:1004_7": "deva ānīto’ti vutte ‘gacchatha naṃ mārethā’ti hasamāno bhaṇati,",
  "tika-vin09t:1004_8": "domanassacitteneva bhaṇatīti veditabbo.",
  "tika-vin09t:1004_9": "Sukhavokiṇṇattā,",
  "tika-vin09t:1004_10": "pana anuppabandhābhāvā ca dujjānametaṃ puthujjanehī”ti.",
  "tika-vin09t:1005_0": "Tatiyapārājikavaṇṇanā niṭṭhitā.",
  "tika-vin09t:1006_0": "4. Catutthapārājikavaṇṇanā",
  "tika-vin09t:1007_0": "Anabhijānanti na abhijānaṃ.",
  "tika-vin09t:1007_1": "Yena hi yo dhammo adhigato,",
  "tika-vin09t:1007_2": "so tassa pākaṭo hotīti āha “sakasantāne”tiādi.",
  "tika-vin09t:1007_3": "Uttarimanussānanti pakatimanussehi uttaritarānaṃ manussānaṃ,",
  "tika-vin09t:1007_4": "ukkaṭṭhamanussānanti attho.",
  "tika-vin09t:1007_5": "Dhammanti mahaggatalokuttarabhūtaṃ adhigatadhammaṃ.",
  "tika-vin09t:1007_6": "Atha vā uttarimanussadhammāti uttarimanussadhammo.",
  "tika-vin09t:1007_7": "Manussadhammo nāma vinā bhāvanāmanasikārena pakatiyā manussehi nibbattetabbo dasakusalakammapathadhammo.",
  "tika-vin09t:1007_8": "So hi manussānaṃ cittādhiṭṭhānamattena ijjhanato tesaṃ so bhāvitadhammo viya ṭhitoti tathā vutto,",
  "tika-vin09t:1007_9": "manussaggahaṇañcettha tesu bahulaṃ pavattanato.",
  "tika-vin09t:1007_10": "Jhānādikaṃ pana tabbidhuranti tatuttari,",
  "tika-vin09t:1007_11": "iti uttari manussadhammāti uttarimanussadhammo,",
  "tika-vin09t:1007_12": "taṃ uttarimanussadhammanti evampettha attho daṭṭhabbo.",
  "tika-vin09t:1007_13": "Samudācarantoti ārocento.",
  "tika-vin09t:1008_0": "Kiñcāpi lokiyalokuttarā sabbāva paññā “ñāṇa”nti vuccati,",
  "tika-vin09t:1008_1": "idha pana mahaggatalokuttarāva veditabbāti āha “mahaggatalokuttarapaññā jānanaṭṭhena ñāṇa”nti.",
  "tika-vin09t:1008_2": "Kilesehi ārakattā parisuddhaṭṭhena ariyanti āha “ariyaṃ visuddhaṃ uttama”nti.",
  "tika-vin09t:1008_3": "Ariyasaddo cettha visuddhapariyāyo,",
  "tika-vin09t:1008_4": "na lokuttarapariyāyo.",
  "tika-vin09t:1008_5": "Jhānādibhedeti ādisaddena “vimokkho, samādhi,",
  "tika-vin09t:1008_6": "samāpatti,",
  "tika-vin09t:1008_7": "ñāṇadassanaṃ,",
  "tika-vin09t:1008_8": "maggabhāvanā,",
  "tika-vin09t:1008_9": "phalasacchikiriyā,",
  "tika-vin09t:1008_10": "kilesappahānaṃ,",
  "tika-vin09t:1008_11": "vinīvaraṇatā cittassa,",
  "tika-vin09t:1008_12": "suññāgāre abhiratī”ti ime saṅgaṇhāti.",
  "tika-vin09t:1008_13": "Viññussa manussajātikassāti ārocetabbapuggalanidassanaṃ.",
  "tika-vin09t:1008_14": "Etassa hi ārocite ārocitaṃ hoti,",
  "tika-vin09t:1008_15": "na devabrahmānaṃ,",
  "tika-vin09t:1008_16": "nāpi petayakkhatiracchānagatānanti.",
  "tika-vin09t:1008_17": "Āroceyyāti vadeyya,",
  "tika-vin09t:1008_18": "viññāpeyyāti vuttaṃ hoti.",
  "tika-vin09t:1008_19": "Vinā aññāpadesenāti “yo te vihāre vasati,",
  "tika-vin09t:1008_20": "so bhikkhu paṭhamassa jhānassa lābhī”tiādinā nayena aññāpadesaṃ vināti attho.",
  "tika-vin09t:1008_21": "Idhevāti “iti jānāmi,",
  "tika-vin09t:1008_22": "iti passāmī”ti imasmiṃyeva pade.",
  "tika-vin09t:1008_23": "“Tena vutta”ntiādi nigamanaṃ.",
  "tika-vin09t:1009_0": "Samanuggāhīyamānoti codiyamāno,",
  "tika-vin09t:1009_1": "yaṃ vatthu ārocitaṃ hoti,",
  "tika-vin09t:1009_2": "tasmiṃ vatthusmiṃ “kiṃ te adhigataṃ,",
  "tika-vin09t:1009_3": "kinti te adhigataṃ,",
  "tika-vin09t:1009_4": "kadā te adhigataṃ,",
  "tika-vin09t:1009_5": "kattha te adhigataṃ,",
  "tika-vin09t:1009_6": "katame te kilesā pahīnā,",
  "tika-vin09t:1009_7": "katamesaṃ tvaṃ dhammānaṃ lābhī’ti kenaci vuccamāno”ti vuttaṃ hoti.",
  "tika-vin09t:1009_8": "Asamanuggāhīyamānoti na kenaci vuccamāno.",
  "tika-vin09t:1010_0": "“Bhikkhubhāve ṭhatvā abhabbo jhānādīni adhigantu”nti sikkhāpadātikkamassa antarāyakarattā vuttaṃ.",
  "tika-vin09t:1010_1": "Bhikkhubhāvo hissa saggantarāyo ceva hoti maggantarāyo ca.",
  "tika-vin09t:1010_2": "Vuttañhetaṃ “sāmaññaṃ dupparāmaṭṭhaṃ,",
  "tika-vin09t:1010_3": "nirayāyupakaḍḍhatī”ti.",
  "tika-vin09t:1010_4": "Aparampi vuttaṃ “sithilo hi paribbājo,",
  "tika-vin09t:1010_5": "bhiyyo ākirate raja”nti.",
  "tika-vin09t:1010_6": "Bhikkhubhāvoti pārājikaṃ āpajjitvā “samaṇo aha”nti paṭijānanato vohāramattasiddho bhikkhubhāvo.",
  "tika-vin09t:1010_7": "Dānādīhīti dānasaraṇasīlasaṃvarādīhi.",
  "tika-vin09t:1011_0": "Ajānamevāti ettha evāti avadhāraṇatthe nipāto.",
  "tika-vin09t:1011_1": "“Ajānameva”ntipi paṭhanti.",
  "tika-vin09t:1011_2": "Tattha pana “evaṃ jānāmi,",
  "tika-vin09t:1011_3": "evaṃ passāmī”ti avacanti yojetabbaṃ.",
  "tika-vin09t:1011_4": "Vacanatthavirahatoti “paṭhamaṃ jhānaṃ samāpajji”nti ādivacanassa atthabhūtena jhānādinā vajjitattā tucchaṃ udakādisuññaṃ bhājanaṃ viya.",
  "tika-vin09t:1011_5": "Musāti visaṃvādanapurekkhārassa paravisaṃvādako vacīpayogo,",
  "tika-vin09t:1011_6": "kāyapayogo vā.",
  "tika-vin09t:1011_7": "Tenāha “vañcanādhippāyato musā”ti.",
  "tika-vin09t:1011_8": "Musā ca vañcanādhippāyo ca pubbabhāgakkhaṇe,",
  "tika-vin09t:1011_9": "taṅkhaṇe ca.",
  "tika-vin09t:1011_10": "Vuttañhi “pubbe vāssa hoti ‘musā bhaṇissa’nti,",
  "tika-vin09t:1011_11": "bhaṇantassa hoti ‘musā bhaṇāmī”’ti.",
  "tika-vin09t:1011_12": "Etañhi dvayaṃ aṅgabhūtaṃ,",
  "tika-vin09t:1011_13": "itaraṃ pana hotu vā, mā vā,",
  "tika-vin09t:1011_14": "akāraṇametaṃ.",
  "tika-vin09t:1011_15": "Abhaṇinti viññāpanaṃ akāsiṃ.",
  "tika-vin09t:1012_0": "Aññatra adhimānāti adhigato māno,",
  "tika-vin09t:1012_1": "adhiko vā māno adhimāno,",
  "tika-vin09t:1012_2": "thaddhamānoti attho,",
  "tika-vin09t:1012_3": "taṃ vināti attho.",
  "tika-vin09t:1012_4": "Kassa panāyaṃ adhimāno uppajjati,",
  "tika-vin09t:1012_5": "kassa nuppajjati?",
  "tika-vin09t:1012_6": "Ariyasāvakassa tāva nuppajjati.",
  "tika-vin09t:1012_7": "So hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇappaṭivedhe nikkaṅkho,",
  "tika-vin09t:1012_8": "tasmā sotāpannādīnaṃ “ahaṃ sakadāgāmī”tiādivasena māno nuppajjati.",
  "tika-vin09t:1012_9": "Dussīlassa nuppajjati.",
  "tika-vin09t:1012_10": "So hi ariyaguṇādhigame nirāsova.",
  "tika-vin09t:1012_11": "Sīlavatopi pariccattakammaṭṭhānassa niddārāmatādimanuyuttassa nuppajjati,",
  "tika-vin09t:1012_12": "suparisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa",
  "tika-vin09t:1012_13": "tilakkhaṇaṃ āropetvā saṅkhāre sammasantassa āraddhavipassakassa uppajjati.",
  "tika-vin09t:1012_14": "Tenāha “yvāya”ntiādi.",
  "tika-vin09t:1012_15": "Tattha tilakkhaṇaṃ āropetvāti kalāpasammasanavasena aniccādilakkhaṇattayaṃ āropetvā.",
  "tika-vin09t:1012_16": "Sammasantassāti vipassantassa.",
  "tika-vin09t:1012_17": "Āraddhavipassakassāti udayabbayānupassanāya āraddhavipassakassa.",
  "tika-vin09t:1012_18": "Apatteti attano santāne uppattivasena apatte,",
  "tika-vin09t:1012_19": "anadhigateti vuttaṃ hoti.",
  "tika-vin09t:1012_20": "Pattasaññitāsaṅkhātoti “patto mayā uttarimanussadhammo”ti evaṃsaññitāsaṅkhāto adhimāno uppajjati.",
  "tika-vin09t:1012_21": "Uppanno ca suddhasamathalābhiṃ vā suddhavipassanālābhiṃ vā antarā ṭhapeti.",
  "tika-vin09t:1012_22": "So hi dasapi vīsampi tiṃsampi vassāni kilesasamudācāraṃ apassanto “ahaṃ sotāpanno”ti vā “sakadāgāmī”ti vā “anāgāmī”ti vā maññati.",
  "tika-vin09t:1012_23": "Samathavipassanālābhiṃ pana arahatteyeva ṭhapeti.",
  "tika-vin09t:1012_24": "Tassa hi samādhibalena kilesā vikkhambhitā,",
  "tika-vin09t:1012_25": "vipassanābalena saṅkhārā supariggahitā,",
  "tika-vin09t:1012_26": "tasmā saṭṭhimpi vassāni,",
  "tika-vin09t:1012_27": "asītimpi vassāni,",
  "tika-vin09t:1012_28": "vassasatampi kilesā na samudācaranti,",
  "tika-vin09t:1012_29": "khīṇāsavasseva cittācāro hoti.",
  "tika-vin09t:1012_30": "So evaṃ dīgharattaṃ kilesasamudācāraṃ apassanto antarā aṭṭhatvāva “arahā aha”nti maññatīti.",
  "tika-vin09t:1012_31": "“Taṃ adhimānaṃ ṭhapetvā”ti iminā “aññatrā”ti padaṃ apekkhitvā “adhimānā”ti upayogatthe nissakkavacananti dasseti.",
  "tika-vin09t:1013_0": "Pāpicchatāyāti pāpā icchā etassāti pāpiccho,",
  "tika-vin09t:1013_1": "tassa bhāvo pāpicchatā, tāya,",
  "tika-vin09t:1013_2": "pāpikāya icchāyāti attho.",
  "tika-vin09t:1013_3": "Yā sā “idhekacco dussīlova samāno ‘sīlavā’ti maṃ jano jānātū”tiādinā nayena vuttā,",
  "tika-vin09t:1013_4": "tāya asantaguṇasambhāvanicchāyāti vuttaṃ hoti.",
  "tika-vin09t:1013_5": "Iminā pana mandattā momūhattā samudācarantassa anāpattīti dasseti.",
  "tika-vin09t:1013_6": "Ayampīti pi-",
  "tika-vin09t:1013_7": "saddena na kevalaṃ purimā tayovāti dasseti.",
  "tika-vin09t:1014_0": "Asantanti abhūtaṃ.",
  "tika-vin09t:1014_1": "Jhānādidhammanti jhānaṃ, vimokkho, samādhi,",
  "tika-vin09t:1014_2": "samāpatti,",
  "tika-vin09t:1014_3": "ñāṇadassanaṃ,",
  "tika-vin09t:1014_4": "maggabhāvanā,",
  "tika-vin09t:1014_5": "phalasacchikiriyā,",
  "tika-vin09t:1014_6": "kilesappahānaṃ,",
  "tika-vin09t:1014_7": "vinīvaraṇatā cittassa,",
  "tika-vin09t:1014_8": "suññāgāre abhiratī”ti evaṃ vuttaṃ uttarimanussadhammaṃ.",
  "tika-vin09t:1014_9": "Yassa ārocetīti vācāya vā hatthavikārādīhi vā aṅgapaccaṅgacopanehi viññattipathe ṭhitassa yassa puggalassa āroceti.",
  "tika-vin09t:1014_10": "Viññattipathaṃ pana atikkamitvā ṭhito koci ce dibbena cakkhunā,",
  "tika-vin09t:1014_11": "dibbāya ca sotadhātuyā disvā ca sutvā ca jānāti,",
  "tika-vin09t:1014_12": "na pārājikaṃ.",
  "tika-vin09t:1014_13": "Yopi “kiṃ ayaṃ bhaṇatī”ti saṃsayaṃ vā āpajjati,",
  "tika-vin09t:1014_14": "ciraṃ vīmaṃsitvā vā pacchā jānāti,",
  "tika-vin09t:1014_15": "“avijānanto”icceva saṅkhyaṃ gacchati.",
  "tika-vin09t:1014_16": "Yo pana jhānādīni attano adhigamavasena vā uggahaparipucchādivasena vā na jānāti,",
  "tika-vin09t:1014_17": "kevalaṃ “jhāna”nti vā “vimokkho”ti vā vacanamattameva sutaṃ hoti,",
  "tika-vin09t:1014_18": "sopi tena vutte “jhānaṃ kira samāpajjī”ti esa vadatīti yadi ettakamattampi jānāti,",
  "tika-vin09t:1014_19": "“jānāti”cceva saṅkhyaṃ gacchati,",
  "tika-vin09t:1014_20": "tassa vutte pārājikameva.",
  "tika-vin09t:1014_21": "Seso pana ekassa vā dvinnaṃ vā bahūnaṃ vā niyamitāniyamitavasena viseso sabbo sikkhāpaccakkhānakathāyaṃ vuttanayeneva veditabbo.",
  "tika-vin09t:1014_22": "Pariyāyabhāsane pana “aha”nti avuttattā paṭivijānantassa vuttepi thullaccayaṃ.",
  "tika-vin09t:1014_23": "Visaṃvādanādhippāyena musāvādapayogassa katattā appaṭivijānantassāpi dukkaṭanti āha “yo te vihāre vasati…pe…",
  "tika-vin09t:1014_24": "dukkaṭa”nti.",
  "tika-vin09t:1014_25": "Anullapanādhippāyassāti ullapanādhippāyavirahitassa,",
  "tika-vin09t:1014_26": "abhūtārocanādhippāyavirahitassāti attho.",
  "tika-vin09t:1014_27": "Ummattakādayo pubbe vuttanayā eva.",
  "tika-vin09t:1014_28": "Idha pana ādikammikā vaggumudātīriyabhikkhū,",
  "tika-vin09t:1014_29": "tesaṃ anāpatti.",
  "tika-vin09t:1015_0": "Catutthapārājikavaṇṇanā niṭṭhitā.",
  "tika-vin09t:1016_0": "Pārājikanigamanavaṇṇanā",
  "tika-vin09t:1017_0": "Idhāti imasmiṃ bhikkhupātimokkhe.",
  "tika-vin09t:1017_1": "Uddiṭṭhapārājikaparidīpanamevāti uddiṭṭhānaṃ catunnaṃ pārājikānaṃ paridīpanavacanameva.",
  "tika-vin09t:1017_2": "Avadhāraṇaṃ pana na aññesampīti dassanatthaṃ.",
  "tika-vin09t:1017_3": "Tenāha “samodhānetvā panā”tiādi.",
  "tika-vin09t:1017_4": "Tattha samodhānetvāti tattha tattha āgatāni ettheva samodahitvā,",
  "tika-vin09t:1017_5": "pakkhipitvā rāsiṃ katvāti attho.",
  "tika-vin09t:1017_6": "Pāḷiyaṃ āgatānīti uddesapāḷiyaṃ āgatāni.",
  "tika-vin09t:1017_7": "Bhikkhunīnaṃ asādhāraṇāni cattārīti ubbhajāṇumaṇḍalikā,",
  "tika-vin09t:1017_8": "vajjappaṭicchādikā,",
  "tika-vin09t:1017_9": "ukkhittānuvattikā,",
  "tika-vin09t:1017_10": "aṭṭhavatthukāti imāni bhikkhunīnaṃ bhikkhūhi asādhāraṇāni cattāri.",
  "tika-vin09t:1017_11": "Paṇḍakādīnañhi ekādasannaṃ abhabbabhāvo pārājikāpattisadisattā pārājikoti āha “ekādasanna”ntiādi.",
  "tika-vin09t:1017_12": "Abhabbabhāvasaṅkhātehīti vatthuvipannatādinā pabbajjūpasampadāya naarahabhāvasaṅkhātehi.",
  "tika-vin09t:1017_13": "Paṇḍakatiracchānagataubhatobyañjanakā hi tayo vatthuvipannā ahetukappaṭisandhikā,",
  "tika-vin09t:1017_14": "tesaṃ saggo avārito,",
  "tika-vin09t:1017_15": "maggo pana vārito.",
  "tika-vin09t:1017_16": "Abhabbā hi te maggappaṭilābhāya vatthuvipannattā.",
  "tika-vin09t:1017_17": "Pabbajjāpi nesaṃ paṭikkhittā,",
  "tika-vin09t:1017_18": "tasmā tepi pārājikāva.",
  "tika-vin09t:1017_19": "Theyyasaṃvāsako,",
  "tika-vin09t:1017_20": "titthiyapakkantako,",
  "tika-vin09t:1017_21": "mātughātako,",
  "tika-vin09t:1017_22": "pitughātako,",
  "tika-vin09t:1017_23": "arahantaghātako,",
  "tika-vin09t:1017_24": "bhikkhunidūsako,",
  "tika-vin09t:1017_25": "lohituppādako,",
  "tika-vin09t:1017_26": "saṅghabhedakoti ime aṭṭha attano kiriyāya vipannattā abhabbaṭṭhānaṃ pattāti pārājikāva.",
  "tika-vin09t:1017_27": "Tesu theyyasaṃvāsako,",
  "tika-vin09t:1017_28": "titthiyapakkantako,",
  "tika-vin09t:1017_29": "bhikkhunidūsakoti imesaṃ tiṇṇaṃ saggo avārito,",
  "tika-vin09t:1017_30": "maggo pana vāritova.",
  "tika-vin09t:1017_31": "Itaresaṃ pañcannaṃ ubhayampi vāritaṃ.",
  "tika-vin09t:1017_32": "Te hi anantarāva narake nibbattanakasattā.",
  "tika-vin09t:1017_33": "Yadā bhikkhunī vibbhamitukāmā hutvā kāsāvameva vā gihivatthaṃ vā gihinivāsanākārena nivāseti,",
  "tika-vin09t:1017_34": "tadā pārājikamāpannā nāma hotīti āha “gihibhāvaṃ patthayamānāyā”tiādi.",
  "tika-vin09t:1017_35": "Sā hi ajjhācāravītikkamaṃ akatvāpi ettāvatā assamaṇī nāma hoti.",
  "tika-vin09t:1018_0": "Dīghatāya lambamānaṃ aṅgajātametassāti lambī.",
  "tika-vin09t:1018_1": "Na so ettāvatā pārājiko,",
  "tika-vin09t:1018_2": "atha kho yadā anabhiratiyā pīḷito attano aṅgajātaṃ mukhe vā vaccamagge vā paveseti,",
  "tika-vin09t:1018_3": "tadā pārājiko hoti.",
  "tika-vin09t:1018_4": "Mudukatā piṭṭhi etassāti mudupiṭṭhiko,",
  "tika-vin09t:1018_5": "kataparikammāya mudukāya piṭṭhiyā samannāgato.",
  "tika-vin09t:1018_6": "Sopi yadā anabhiratiyā pīḷito attano aṅgajātaṃ attano mukhamaggavaccamaggesu aññataraṃ paveseti,",
  "tika-vin09t:1018_7": "tadā pārājiko hoti.",
  "tika-vin09t:1018_8": "Parassa aṅgajātaṃ mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṃ mukhena gaṇhāti.",
  "tika-vin09t:1018_9": "Parassa aṅgajāte abhinisīdatīti yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassūpari nisīdati,",
  "tika-vin09t:1018_10": "taṃ attano vaccamaggaṃ pavesetīti attho.",
  "tika-vin09t:1018_11": "Etāni hi cattāri yasmā ubhinnaṃ rāgavasena sadisabhāvūpagatānaṃ dhammo “methunadhammo”ti vuccati,",
  "tika-vin09t:1018_12": "tasmā ekena pariyāyena methunadhammaṃ appaṭisevitvāyeva kevalaṃ maggena maggappavesanavasena āpajjitabbattā",
  "tika-vin09t:1018_13": "methunadhammapārājikassa anulomentīti “anulomapārājikānī”ti vuccanti.",
  "tika-vin09t:1019_0": "Etthāha –",
  "tika-vin09t:1019_1": "mātughātakapitughātakaarahantaghātakā tatiyapārājikaṃ āpannā,",
  "tika-vin09t:1019_2": "bhikkhunidūsako,",
  "tika-vin09t:1019_3": "lambiādayo cattāro ca paṭhamapārājikaṃ āpannā evāti katvā kuto catuvīsatīti ? Vuccate –",
  "tika-vin09t:1019_4": "mātughātakādayo hi cattāro idha anupasampannā eva adhippetā,",
  "tika-vin09t:1019_5": "lambiādayo cattāro kiñcāpi paṭhamapārājikena saṅgahitā,",
  "tika-vin09t:1019_6": "yasmā pana ekena pariyāyena methunadhammaṃ appaṭisevino honti,",
  "tika-vin09t:1019_7": "tasmā visuṃ vuttāti.",
  "tika-vin09t:1019_8": "Dutiyavikappe kaccitthāti ettha kacci atthāti padacchedo kātabbo.",
  "tika-vin09t:1020_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:1021_0": "Vinayatthamañjūsāyaṃ līnatthappakāsaniyaṃ",
  "tika-vin09t:1022_0": "Pārājikavaṇṇanā niṭṭhitā.",
  "tika-vin09t:1023_0": "Saṅghādisesakaṇḍaṃ",
  "tika-vin09t:1024_0": "Piyavacanena ālapananti piyāyitabbavacanenālapanaṃ,",
  "tika-vin09t:1024_1": "sādhūnaṃ samālapananti vuttaṃ hoti.",
  "tika-vin09t:1024_2": "Sādhavo hi pare “bhonto”ti vā “devānaṃpiyā”ti vā “bhadrabhava”nti vā “āyasmanto”ti vā samālapanti.",
  "tika-vin09t:1025_0": "1. Sukkavissaṭṭhisikkhāpadavaṇṇanā",
  "tika-vin09t:1026_0": "Saṃ-",
  "tika-vin09t:1026_1": "saddo vijjamānatthoti āha “saṃvijjatī”ti.",
  "tika-vin09t:1026_2": "Cetanāti vītikkamavasappavattā pubbabhāgacetanā,",
  "tika-vin09t:1026_3": "mocanassādacetanāti attho.",
  "tika-vin09t:1026_4": "Assāti sukkavissaṭṭhiyā.",
  "tika-vin09t:1026_5": "Aññapadatthasamāseneva sukkavissaṭṭhiyā vuttattā ika-",
  "tika-vin09t:1026_6": "saddassa visuṃ attho natthīti āha “sañcetanāva sañcetanikā”ti.",
  "tika-vin09t:1026_7": "Idāni ika-",
  "tika-vin09t:1026_8": "saddova atthiatthaṃ pakāsetīti dassento “sañcetanā vā”tiādimāha.",
  "tika-vin09t:1026_9": "Saṃvijjamānā cetanā sañcetanā.",
  "tika-vin09t:1026_10": "Sukkassāti sambhavassa.",
  "tika-vin09t:1026_11": "Visaṭṭhīti vissaggo.",
  "tika-vin09t:1027_0": "Idāni taṃ yasmiṃ kāle moceti,",
  "tika-vin09t:1027_1": "yenādhippāyena moceti,",
  "tika-vin09t:1027_2": "yena copāyena moceti,",
  "tika-vin09t:1027_3": "yañca tassa adhippāyassa vatthu,",
  "tika-vin09t:1027_4": "taṃ sabbaṃ saṅkhepato vibhāvetvā sarūpato taṃ visaṭṭhiṃ dassetuṃ “rāgūpatthambhādīsū”tiādimāha.",
  "tika-vin09t:1027_5": "Tattha rāgassa balavabhāvo,",
  "tika-vin09t:1027_6": "rāgena vā aṅgajātassūpatthambho thaddhabhāvo rāgūpatthambho,",
  "tika-vin09t:1027_7": "so ādi yesaṃ te rāgūpatthambhādayo,",
  "tika-vin09t:1027_8": "tesu rāgūpatthambhādīsu.",
  "tika-vin09t:1027_9": "Ādisaddena vaccūpatthambhapassāvūpatthambhavātūpatthambhauccāliṅgapāṇakadaṭṭhūpatthambhānaṃ gahaṇaṃ.",
  "tika-vin09t:1027_10": "Kammaññataṃ patteti mocanakammakkhamatāya kammaniyataṃ patte,",
  "tika-vin09t:1027_11": "ajjhattarūpādīsu upakkamārahabhāvaṃ patteti attho.",
  "tika-vin09t:1027_12": "Arogassa bhāvo ārogyaṃ,",
  "tika-vin09t:1027_13": "taṃ ādi yesaṃ te ārogyādayo,",
  "tika-vin09t:1027_14": "tesu ārogyādīsu.",
  "tika-vin09t:1027_15": "Ādisaddena sukhabhesajjadānapuññayaññasaggabījavīmaṃsadavānaṃ gahaṇaṃ.",
  "tika-vin09t:1027_16": "Ajjhattarūpaṃ ajjhattaṃ upādinnarūpaṃ,",
  "tika-vin09t:1027_17": "taṃ ādi yesaṃ te ajjhattarūpādayo, tesu.",
  "tika-vin09t:1027_18": "Ādisaddena bahiddhārūpaajjhattabahiddhārūpaākāsekaṭikampanānaṃ gahaṇaṃ.",
  "tika-vin09t:1027_19": "Mocane assādo sukhavedanā mocanassādo,",
  "tika-vin09t:1027_20": "mocanatthaṃ pubbabhāge pavattarāgo,",
  "tika-vin09t:1027_21": "sampayuttaassādasīsena cettha rāgo vutto,",
  "tika-vin09t:1027_22": "tena sampayuttā cetanā mocanassādacetanā, tāya.",
  "tika-vin09t:1027_23": "Iminā muccanassādo muttassādo methunassādo phassassādo kaṇḍuvanassādo dassanassādo nisajjassādo vācassādo",
  "tika-vin09t:1027_24": "gehasitapemaṃ vanabhaṅgiyanti imehi sampayuttā cetanāyo paṭikkhipati,",
  "tika-vin09t:1027_25": "tāhi nimitte upakkamantassa muttepi anāpatti.",
  "tika-vin09t:1027_26": "“Nimitte upakkamantassā”ti iminā pana ūrumaddāpanādīni paṭikkhipati.",
  "tika-vin09t:1027_27": "Tena hi satipi mocanassāde nimitte upakkamābhāvato muttepi anāpatti.",
  "tika-vin09t:1027_28": "Vuttañhetaṃ samantapāsādikāyaṃ “sā ca kho nimitte upakkamantasseva,",
  "tika-vin09t:1027_29": "hatthaparikammapādaparikammagattaparikammakaraṇena sacepi asuci muccati,",
  "tika-vin09t:1027_30": "anāpattī”ti.",
  "tika-vin09t:1028_0": "Āsayadhātunānāttatoti pittasemhapubbalohitāsayānañceva pathavīdhātuādīnañca catunnaṃ dhātūnaṃ,",
  "tika-vin09t:1028_1": "rasasoṇitādīnaṃ vā sattannaṃ dhātūnaṃ nānāttato.",
  "tika-vin09t:1028_2": "Ṭhānā cāvanāti sukkassa yaṃ ṭhānaṃ,",
  "tika-vin09t:1028_3": "tato cuti.",
  "tika-vin09t:1028_4": "Sukkassa hi vatthisīsaṃ kaṭi kāyoti tidhā ṭhānaṃ pakappenti.",
  "tika-vin09t:1028_5": "Eko kirācariyo “vatthisīsaṃ sukkassa ṭhāna”nti āha,",
  "tika-vin09t:1028_6": "eko “kaṭī”ti,",
  "tika-vin09t:1028_7": "eko “sakalo kāyo”ti.",
  "tika-vin09t:1028_8": "Tesu tatiyassa bhāsitaṃ subhāsitaṃ.",
  "tika-vin09t:1028_9": "Kesalomanakhadantānañhi maṃsavinimuttaṭṭhānaṃ,",
  "tika-vin09t:1028_10": "uccārapassāvakheḷasiṅghāṇikā,",
  "tika-vin09t:1028_11": "thaddhasukkhacammāni ca vajjetvā avaseso chavimaṃsalohitānugato sabbopi kāyo kāyappasādabhāvajīvitindriyābaddhapittānaṃ,",
  "tika-vin09t:1028_12": "sambhavassa ca ṭhānameva.",
  "tika-vin09t:1028_13": "Tathā hi rāgapariyuṭṭhānenābhibhūtānaṃ hatthīnaṃ ubhohi kaṇṇacūḷikāhi sambhavo nikkhamati.",
  "tika-vin09t:1029_0": "Ettha ca “rāgūpatthambhādīsū”tiādinā kālo dassito.",
  "tika-vin09t:1029_1": "Rāgūpatthambhādikālesu hi aṅgajātaṃ kammaniyaṃ hoti.",
  "tika-vin09t:1029_2": "Yassa kammaniyatte sati moceti,",
  "tika-vin09t:1029_3": "ito paraṃ añño kālo natthi.",
  "tika-vin09t:1029_4": "Na hi vinā rāgūpatthambhādīhi pubbaṇhādayo kālabhedā mocane nimittaṃ honti.",
  "tika-vin09t:1029_5": "“Ārogyādīsū”tiādinā pana adhippāyo dassito.",
  "tika-vin09t:1029_6": "Evarūpena hi adhippāyabhedena moceti,",
  "tika-vin09t:1029_7": "na aññathā.",
  "tika-vin09t:1029_8": "“Ajjhattarūpādīsū”tiādinā upāyo dassito.",
  "tika-vin09t:1029_9": "Ajjhattarūpe vā hi moceyya,",
  "tika-vin09t:1029_10": "bahiddhārūpe vā,",
  "tika-vin09t:1029_11": "ubhayattha vā,",
  "tika-vin09t:1029_12": "ākāse vā kaṭiṃ kampento,",
  "tika-vin09t:1029_13": "ito paraṃ añño upāyo natthi.",
  "tika-vin09t:1029_14": "Nīlādivasenā”tiādīhi pana dasahi navamassa adhippāyassa vatthu dassitaṃ.",
  "tika-vin09t:1029_15": "Vīmaṃsanto hi nīlādīsu aññataravasena vīmaṃsati,",
  "tika-vin09t:1029_16": "na tehi vinimuttanti.",
  "tika-vin09t:1029_17": "“Ṭhānā cāvanā”ti iminā pana atthato vissaṭṭhi dassitā.",
  "tika-vin09t:1029_18": "Yathāha “vissaṭṭhīti ṭhānato cāvanā vuccatī”ti.",
  "tika-vin09t:1029_19": "Sā cāyaṃ tassa sukkassa ṭhānā cāvanā rāgavasena.",
  "tika-vin09t:1029_20": "Vuttañhetaṃ kathāvatthuaṭṭhakathāyaṃ “sukkavissaṭṭhi nāma rāgasamuṭṭhānā hotī”ti.",
  "tika-vin09t:1029_21": "Aññatra supinantāti supino eva supinanto,",
  "tika-vin09t:1029_22": "taṃ ṭhapetvāti vuttaṃ hoti.",
  "tika-vin09t:1029_23": "Tenāha “yā supine”tiādi.",
  "tika-vin09t:1029_24": "Saṅghādisesoti imassa āpattinikāyassa nāmaṃ.",
  "tika-vin09t:1029_25": "Tenāha “yā aññatra supinantā”tiādi.",
  "tika-vin09t:1029_26": "Āpattinikāyoti āpattisamūho.",
  "tika-vin09t:1029_27": "Kiñcāpi ayaṃ ekāva āpatti,",
  "tika-vin09t:1029_28": "ruḷhisaddena,",
  "tika-vin09t:1029_29": "pana avayave samūhavohārena vā “nikāyo”ti vutto “eko vedanākkhandho,",
  "tika-vin09t:1029_30": "eko viññāṇakkhandho”tiādīsu viya.",
  "tika-vin09t:1030_0": "Assāti āpattinikāyassa.",
  "tika-vin09t:1030_1": "Nanu ca ayuttoyaṃ niddeso “saṅgho ādimhi ceva sese ca icchitabbo assā”ti.",
  "tika-vin09t:1030_2": "Na hi āpattinikāyassa ādimhi ceva sese ca saṅgho icchito,",
  "tika-vin09t:1030_3": "kiñcarahi vuṭṭhānassāti imaṃ codanaṃ manasi nidhāya yathā na virujjhati,",
  "tika-vin09t:1030_4": "tathā adhippāyaṃ vivarituṃ “kiṃ vuttaṃ hotī”tiādimāha.",
  "tika-vin09t:1030_5": "Āpattito vuṭṭhānassa ādimhi ceva sese ca icchito saṅgho āpattiyāva icchito nāma hotīti ayamettha adhippāyo.",
  "tika-vin09t:1030_6": "Āpattivuṭṭhānanti āpattito vuṭṭhānaṃ,",
  "tika-vin09t:1030_7": "anāpattikabhāvūpagamananti attho.",
  "tika-vin09t:1031_0": "Dakasotanti passāvamaggaṃ,",
  "tika-vin09t:1031_1": "aṅgajātappadesanti vuttaṃ hoti.",
  "tika-vin09t:1031_2": "Yadi evaṃ atha kasmā aṭṭhakathāyaṃ “dakasotaṃ otiṇṇamatte”ti vuttanti āha “ṭhānato pana cuta”ntiādi.",
  "tika-vin09t:1031_3": "Avassameva dakasotaṃ otarati adhivāsetvā antarā nivāretuṃ asakkuṇeyyattā.",
  "tika-vin09t:1031_4": "Dakasotorohanato paṭṭhāya pana upādinnato vinimuttattā sambhavarūpaṃ utusamuṭṭhānameva avasissati,",
  "tika-vin09t:1031_5": "sesaṃ tisamuṭṭhānaṃ natthīti veditabbaṃ.",
  "tika-vin09t:1031_6": "Tasmāti yasmā ṭhānato cutaṃ dakasotaṃ otarati, tasmā.",
  "tika-vin09t:1032_0": "Amocanādhippāyassāti bhesajjena nimittaṃ ālimpantassa uccārādīni vā karontassa.",
  "tika-vin09t:1032_1": "Supinaṃ passantassāti dhātukkhobhato vā anubhūtapubbato vā devatopasaṃhārato vā pubbanimittato vāti imehi catūhi kāraṇehi supinaṃ passantassa.",
  "tika-vin09t:1032_2": "Kiṃ panetaṃ passanto sutto passati,",
  "tika-vin09t:1032_3": "paṭibuddho,",
  "tika-vin09t:1032_4": "udāhu neva sutto,",
  "tika-vin09t:1032_5": "na paṭibuddhoti?",
  "tika-vin09t:1032_6": "Kiñcettha –",
  "tika-vin09t:1032_7": "yadi tāva sutto passati,",
  "tika-vin09t:1032_8": "abhidhammavirodho āpajjati.",
  "tika-vin09t:1032_9": "Bhavaṅgacittena hi supati,",
  "tika-vin09t:1032_10": "taṃ rūpanimittādiārammaṇaṃ vā rāgādisampayuttaṃ vā na hoti.",
  "tika-vin09t:1032_11": "Supinaṃ passantassa ca īdisāni cittāni uppajjanti.",
  "tika-vin09t:1032_12": "Atha paṭibuddho passati,",
  "tika-vin09t:1032_13": "vinayavirodho āpajjati.",
  "tika-vin09t:1032_14": "Yañhi paṭibuddho passati,",
  "tika-vin09t:1032_15": "taṃ sabbohārikacittena passati.",
  "tika-vin09t:1032_16": "Sabbohārikacittena ca kate vītikkame anāpatti nāma natthi.",
  "tika-vin09t:1032_17": "Supinaṃ passantena pana katepi vītikkame ekantaṃ anāpatti eva.",
  "tika-vin09t:1032_18": "Atha neva sutto na paṭibuddho passati,",
  "tika-vin09t:1032_19": "ko nāma passati,",
  "tika-vin09t:1032_20": "evañca sati supinassa abhāvova āpajjatīti?",
  "tika-vin09t:1032_21": "Na abhāvo, kasmā?",
  "tika-vin09t:1032_22": "Yasmā kapimiddhapareto passati.",
  "tika-vin09t:1032_23": "Vuttañhetaṃ “kapimiddhapareto kho mahārāja supinaṃ passatī”ti.",
  "tika-vin09t:1032_24": "Kapimiddhaparetoti makkaṭaniddāya yutto.",
  "tika-vin09t:1032_25": "Yathā hi makkaṭassa niddā lahuparivattā hoti,",
  "tika-vin09t:1032_26": "evaṃ yā niddā punappunaṃ kusalādicittavokiṇṇattā lahuparivattā,",
  "tika-vin09t:1032_27": "yassā pavattiyaṃ punappunaṃ bhavaṅgato uttaraṇaṃ hoti,",
  "tika-vin09t:1032_28": "tāya yutto supinaṃ passati.",
  "tika-vin09t:1032_29": "Yassa ca evaṃ passantassa supine methunaṃ dhammaṃ paṭisevantassa viya,",
  "tika-vin09t:1032_30": "kāyasaṃsaggādīni āpajjantassa viya ca supinanteneva kāraṇena asuci muccati,",
  "tika-vin09t:1032_31": "tassapi anāpatti.",
  "tika-vin09t:1032_32": "Supine pana uppannāya assādacetanāya sacassa visayo hoti,",
  "tika-vin09t:1032_33": "niccalena bhavitabbaṃ,",
  "tika-vin09t:1032_34": "na hatthena nimittaṃ kīḷāpetabbaṃ.",
  "tika-vin09t:1032_35": "Kāsāvapaccattharaṇarakkhaṇatthaṃ pana hatthapuṭena gahetvā jagganatthāya udakaṭṭhānaṃ gantuṃ vaṭṭati.",
  "tika-vin09t:1033_0": "Sukkavissaṭṭhisikkhāpadavaṇṇanā niṭṭhitā.",
  "tika-vin09t:1034_0": "2. Kāyasaṃsaggasikkhāpadavaṇṇanā",
  "tika-vin09t:1035_0": "“Otiṇṇo”ti idaṃ kammasādhanaṃ,",
  "tika-vin09t:1035_1": "kattusādhanaṃ vā hotīti tadubhayavasena atthaṃ dassento “yakkhādīhi viya sattā”tiādimāha.",
  "tika-vin09t:1035_2": "Asamapekkhitvāti yathāsabhāvaṃ anupaparikkhitvā,",
  "tika-vin09t:1035_3": "yathā te ratijanakā rūpādayo visayā aniccadukkhāsubhānattākārena avaṭṭhitā,",
  "tika-vin09t:1035_4": "tathā apassitvāti vuttaṃ hoti.",
  "tika-vin09t:1035_5": "Pariṇatenāti parivattena.",
  "tika-vin09t:1035_6": "Tenāha “yathā parivattamāna”ntiādi.",
  "tika-vin09t:1035_7": "Vuttarāgavasenāti kāyasaṃsaggarāgavasena.",
  "tika-vin09t:1035_8": "Tadahujātāyapīti tasmiṃ ahani jātaṃ jananaṃ etissāti tadahujātā,",
  "tika-vin09t:1035_9": "tasmiṃ ahani jātāti vā tadahujātā, tāya,",
  "tika-vin09t:1035_10": "taṃ divasaṃ jātāyapīti attho,",
  "tika-vin09t:1035_11": "jātamattāya allamaṃsapesivaṇṇāyapīti vuttaṃ hoti.",
  "tika-vin09t:1036_0": "Assāti “kāyasaṃsaggaṃ samāpajjeyyā”ti padassa.",
  "tika-vin09t:1036_1": "Idāni hatthādīnaṃ vibhāgadassanatthaṃ “tattha hattho nāma kapparato paṭṭhāyā”tiādimāha.",
  "tika-vin09t:1036_2": "Kapparato paṭṭhāyāti dutiyamahāsandhiṃ upādāya.",
  "tika-vin09t:1036_3": "Aññattha pana maṇibandhato paṭṭhāya yāva agganakhā hattho.",
  "tika-vin09t:1036_4": "Vinandhitvā vā avinandhitvā vā katakesakalāpassetaṃ adhivacananti sambandho.",
  "tika-vin09t:1036_5": "Tattha vinandhitvāti tīhi kesavaṭṭīhi ganthitvā.",
  "tika-vin09t:1036_6": "Suvaṇṇacīrakanti suvaṇṇapāḷiṃ.",
  "tika-vin09t:1036_7": "Hatthañca veṇiñca ṭhapetvā avasesasarīraṃ aṅganti āha “avasesassa sarīrassā”tiādi.",
  "tika-vin09t:1037_0": "Yo hi sevanādhippāyopi niccalena kāyena kevalaṃ phassaṃ paṭivijānāti sādiyati anubhoti,",
  "tika-vin09t:1037_1": "tassa cittuppādamatte āpattiyā abhāvato anāpattīti āha “kāyena avāyamitvā”tiādi.",
  "tika-vin09t:1037_2": "Mokkhādhippāyenāti itthito muccitukāmatādhippāyena.",
  "tika-vin09t:1037_3": "Asañciccāti “iminā upāyena imaṃ phusissāmī”ti acetetvā.",
  "tika-vin09t:1037_4": "Evañhi acetetvā pattappaṭiggahaṇādīsu mātugāmassa aṅge phuṭṭhepi anāpatti.",
  "tika-vin09t:1037_5": "Asatiyāti aññavihito hoti,",
  "tika-vin09t:1037_6": "“mātugāmaṃ phusissāmī”ti sati natthi,",
  "tika-vin09t:1037_7": "evaṃ asatiyā hatthapādapasāraṇādikāle phusantassa anāpatti.",
  "tika-vin09t:1037_8": "Ajānantassāti dārakavesena ṭhitaṃ dārikaṃ “itthī”ti ajānanto kenacideva karaṇīyena phusati,",
  "tika-vin09t:1037_9": "evaṃ “itthī”ti ajānantassa phusato anāpatti.",
  "tika-vin09t:1037_10": "Asādiyantassāti kāyasaṃsaggaṃ asādiyantassa bāhāparamparāya nītabhikkhussa viya anāpatti.",
  "tika-vin09t:1037_11": "Idha pana udāyitthero ādikammiko.",
  "tika-vin09t:1037_12": "Tassa anāpatti ādikammikassāti.",
  "tika-vin09t:1038_0": "Kāyasaṃsaggasikkhāpadavaṇṇanā niṭṭhitā.",
  "tika-vin09t:1039_0": "3. Duṭṭhullavācāsikkhāpadavaṇṇanā",
  "tika-vin09t:1040_0": "Duṭṭhullavācassādarāgavasenāti duṭṭhullā vācā duṭṭhullavācā,",
  "tika-vin09t:1040_1": "tāya assādacetanā duṭṭhullavācassādo,",
  "tika-vin09t:1040_2": "tena sampayuttarāgavasena.",
  "tika-vin09t:1040_3": "Etthādhippetaṃ mātugāmaṃ dassetuṃ “mātugāma”ntiādimāha.",
  "tika-vin09t:1040_4": "Duṭṭhullāduṭṭhullasaṃlakkhaṇasamatthanti asaddhammasaddhammappaṭisaṃyuttaṃ kathaṃ jānituṃ samatthaṃ.",
  "tika-vin09t:1040_5": "Yā pana mahallikāpi bālā eḷamūgā,",
  "tika-vin09t:1040_6": "ayaṃ idhānadhippetā.",
  "tika-vin09t:1040_7": "Vaṇṇo nāma dve magge uddissa “itthilakkhaṇena subhalakkhaṇena samannāgatāsī”tiādinā thomanā.",
  "tika-vin09t:1040_8": "Avaṇṇo nāma dve magge uddissa vuttavipariyāyena garahanā,",
  "tika-vin09t:1040_9": "“itthilakkhaṇena subhalakkhaṇena asamannāgatāsī”tiādīhi khuṃsanāti vuttaṃ hoti.",
  "tika-vin09t:1040_10": "Yācanā nāma “dehi me,",
  "tika-vin09t:1040_11": "arahasi me dātu”nti vacanaṃ.",
  "tika-vin09t:1040_12": "Āyācanā nāma “kadā te mātā pasīdissati,",
  "tika-vin09t:1040_13": "kadā te pitā pasīdissati,",
  "tika-vin09t:1040_14": "kadā te devatāyo pasīdissanti,",
  "tika-vin09t:1040_15": "kadā te sukhaṇo sulayo sumuhutto bhavissati,",
  "tika-vin09t:1040_16": "kadā te methunaṃ dhammaṃ labhissāmī”ti vacanaṃ.",
  "tika-vin09t:1040_17": "Pucchanaṃ nāma “kathaṃ tvaṃ sāmikassa desi,",
  "tika-vin09t:1040_18": "kathaṃ jārassa desī”ti vacanaṃ.",
  "tika-vin09t:1040_19": "Paṭipucchanaṃ nāma “evaṃ kira tvaṃ sāmikassa deti,",
  "tika-vin09t:1040_20": "evaṃ jārassa desī”ti vacanaṃ.",
  "tika-vin09t:1040_21": "Ācikkhanaṃ nāma puṭṭhassa “evaṃ dehi,",
  "tika-vin09t:1040_22": "evaṃ dentā sāmikassa piyā bhavissasi,",
  "tika-vin09t:1040_23": "manāpā cā”ti bhaṇanaṃ.",
  "tika-vin09t:1040_24": "Anusāsanaṃ nāma apuṭṭhassa “evaṃ dehi,",
  "tika-vin09t:1040_25": "evaṃ dentā sāmikassa piyā bhavissasi,",
  "tika-vin09t:1040_26": "manāpā cā”ti bhavanaṃ.",
  "tika-vin09t:1040_27": "Akkosanaṃ nāma “animittāsi,",
  "tika-vin09t:1040_28": "nimittamattāsi,",
  "tika-vin09t:1040_29": "alohitāsi,",
  "tika-vin09t:1040_30": "dhuvalohitāsi,",
  "tika-vin09t:1040_31": "dhuvacoḷāsi,",
  "tika-vin09t:1040_32": "paggharantīsi,",
  "tika-vin09t:1040_33": "sikharaṇīsi,",
  "tika-vin09t:1040_34": "itthipaṇḍakāsi,",
  "tika-vin09t:1040_35": "vepurisikāsi,",
  "tika-vin09t:1040_36": "sambhinnāsi,",
  "tika-vin09t:1040_37": "ubhatobyañjanakāsī”ti vacanaṃ.",
  "tika-vin09t:1040_38": "Yasmā methunupasaṃhitāya vācāya adhikaṃ duṭṭhullaṃ nāma natthi,",
  "tika-vin09t:1040_39": "tasmā “methunupasaṃhitāhī”ti idaṃ duṭṭhullavācāya sikhāpattalakkhaṇadassananti vuttaṃ,",
  "tika-vin09t:1040_40": "na pana methunupasaṃhitāyeva duṭṭhullavācattā.",
  "tika-vin09t:1040_41": "Sikharaṇīsīti bahinikkhantaāṇimaṃsā.",
  "tika-vin09t:1040_42": "Sambhinnāsīti sambhinnavaccamaggapassāvamaggā.",
  "tika-vin09t:1040_43": "Ubhatobyañjanakāsīti purisanimittena,",
  "tika-vin09t:1040_44": "itthinimittena cāti ubhatobyañjanehi samannāgatā.",
  "tika-vin09t:1041_0": "Ettha ca vaṇṇabhaṇane tāva “itthilakkhaṇena subhalakkhaṇena samannāgatāsī”ti vadati,",
  "tika-vin09t:1041_1": "na tāva sīsaṃ eti.",
  "tika-vin09t:1041_2": "“Tava vaccamaggo ca passāvamaggo ca subho subhasaṇṭhāno dassanīyo,",
  "tika-vin09t:1041_3": "īdisena nāma itthilakkhaṇena subhalakkhaṇena samannāgatāsī”ti vadati,",
  "tika-vin09t:1041_4": "sīsaṃ eti,",
  "tika-vin09t:1041_5": "saṅghādiseso hotīti attho.",
  "tika-vin09t:1042_0": "Avaṇṇabhaṇane pana “animittāsī”tiādīhi ekādasahi padehi avaṇṇe aghaṭite sīsaṃ na eti,",
  "tika-vin09t:1042_1": "ghaṭitepi tesu “sikharaṇīsi sambhinnāsi ubhatobyañjanakāsī”ti imehi tīhi ghaṭiteyeva saṅghādiseso.",
  "tika-vin09t:1043_0": "Yācanāyapi “dehi me”ti ettakeneva sīsaṃ na eti,",
  "tika-vin09t:1043_1": "“methunaṃ dhammaṃ dehī”ti evaṃ methunadhammena ghaṭite eva saṅghādiseso.",
  "tika-vin09t:1044_0": "“Kadā te mātā pasīdissatī”tiādīsu āyācanavacanesupi ettakeneva sīsaṃ na eti,",
  "tika-vin09t:1044_1": "“kadā te mātā pasīdissati,",
  "tika-vin09t:1044_2": "kadā te methunaṃ dhammaṃ labhissāmī”ti vā “tava mātari pasannāya vā methunaṃ dhammaṃ labhissāmī”tiādinā",
  "tika-vin09t:1044_3": "pana nayena methunadhammena ghaṭiteyeva saṅghādiseso.",
  "tika-vin09t:1045_0": "“Kathaṃ tvaṃ sāmikassa desī”tiādīsu pucchāvacanesupi “methunaṃ dhamma”nti vutteyeva saṅghādiseso.",
  "tika-vin09t:1045_1": "“Evaṃ kira tvaṃ sāmikassa desī”ti paṭipucchāvacanesupi eseva nayo.",
  "tika-vin09t:1046_0": "Ācikkhanāya ca “evaṃ dehī”ti,",
  "tika-vin09t:1046_1": "“evaṃ dadamānā”ti vuttepi sīsaṃ na eti,",
  "tika-vin09t:1046_2": "“methunaṃ dhammaṃ evaṃ dehi,",
  "tika-vin09t:1046_3": "evaṃ upanehi,",
  "tika-vin09t:1046_4": "evaṃ methunaṃ dhammaṃ dadamānā upanayamānā sāmikassa piyā hotī”tiādinā pana nayena methunadhammena ghaṭiteyeva saṅghādiseso.",
  "tika-vin09t:1046_5": "Anusāsanivacanesupi eseva nayo.",
  "tika-vin09t:1047_0": "Akkosavacanesu pana ekādasasu “sikharaṇīsi sambhinnāsi ubhatobyañjanakāsī”ti imāni tīṇiyeva padāni suddhāni sīsaṃ enti,",
  "tika-vin09t:1047_1": "iti imāni ca tīṇi,",
  "tika-vin09t:1047_2": "purimāni ca vaccamaggapassāvamaggamethunadhammapadāni tīṇīti cha padāni suddhāni āpattikarāni,",
  "tika-vin09t:1047_3": "sesāni “animittāsī”tiādīni animitte “methunaṃ dhammaṃ me dehī”ti vā “animittāsi,",
  "tika-vin09t:1047_4": "methunaṃ dhammaṃ me dehī”ti vā ādinā nayena methunadhammena ghaṭitāneva āpattikarāni hontīti veditabbāni.",
  "tika-vin09t:1048_0": "Adhakkhakanti akkhakato paṭṭhāya adho.",
  "tika-vin09t:1048_1": "Ubbhajāṇumaṇḍalanti jāṇumaṇḍalato paṭṭhāya uddhaṃ.",
  "tika-vin09t:1048_2": "Ubbhakkhakanti akkhakato paṭṭhāya uddhaṃ.",
  "tika-vin09t:1048_3": "Adhojāṇumaṇḍalanti jāṇumaṇḍalato paṭṭhāya adho. Akkhakaṃ,",
  "tika-vin09t:1048_4": "pana jāṇumaṇḍalañca ettheva dukkaṭakhette saṅgahaṃ gacchati bhikkhuniyā kāyasaṃsagge viya.",
  "tika-vin09t:1048_5": "Na hi buddhā garukāpattiṃ sāvasesaṃ paññāpentīti.",
  "tika-vin09t:1048_6": "Kāyappaṭibaddhanti vatthaṃ vā pupphaṃ vā ābharaṇaṃ vā.",
  "tika-vin09t:1049_0": "Atthadhammaanusāsanipurekkhārānanti ettha “animittā”tiādīnaṃ padānaṃ atthaṃ kathento,",
  "tika-vin09t:1049_1": "aṭṭhakathaṃ vā sajjhāyaṃ karonto atthapurekkhāro nāma,",
  "tika-vin09t:1049_2": "pāḷiṃ vācento,",
  "tika-vin09t:1049_3": "sajjhāyaṃ vā karonto dhammapurekkhāro nāma,",
  "tika-vin09t:1049_4": "“idānipi animittāsi,",
  "tika-vin09t:1049_5": "ubhatobyañjanakāsi,",
  "tika-vin09t:1049_6": "appamādaṃ dāni kareyyāsi,",
  "tika-vin09t:1049_7": "yathā āyatimpi evarūpā mā hohisī”ti bhaṇanto anusāsanipurekkhāro nāma.",
  "tika-vin09t:1049_8": "Iti atthañca dhammañca anusāsaniñca purakkhitvā bhaṇantānaṃ anāpatti.",
  "tika-vin09t:1049_9": "Yo pana bhikkhunīnaṃ pāḷiṃ vācento pakativācanāmaggaṃ pahāya hasanto hasanto “sikharaṇīsi,",
  "tika-vin09t:1049_10": "sambhinnāsi,",
  "tika-vin09t:1049_11": "ubhatobyañjanakāsī”ti punappunaṃ bhaṇati,",
  "tika-vin09t:1049_12": "tassa āpattiyeva.",
  "tika-vin09t:1049_13": "Idha ādikammiko udāyitthero,",
  "tika-vin09t:1049_14": "tassa anāpatti ādikammikassa.",
  "tika-vin09t:1049_15": "Nanu “sikharaṇī”tiādīhi akkosantassa paṭighacittaṃ uppajjatīti dukkhavedanāyapi bhavitabbaṃ,",
  "tika-vin09t:1049_16": "atha kasmā dvivedananti?",
  "tika-vin09t:1049_17": "Nāyaṃ doso.",
  "tika-vin09t:1049_18": "Rāgavasena hi ayaṃ āpatti,",
  "tika-vin09t:1049_19": "na paṭighavasena,",
  "tika-vin09t:1049_20": "tasmā rāgavaseneva pavatto akkoso idhādhippeto,",
  "tika-vin09t:1049_21": "na paṭighavasenāpīti.",
  "tika-vin09t:1050_0": "Duṭṭhullavācāsikkhāpadavaṇṇanā niṭṭhitā.",
  "tika-vin09t:1051_0": "4. Attakāmasikkhāpadavaṇṇanā",
  "tika-vin09t:1052_0": "Attakāmapāricariyāvasenāti attakāmapāricariyāya rāgavasena.",
  "tika-vin09t:1052_1": "Idhāpi duṭṭhullāduṭṭhullajānanasamatthāva itthī adhippetāti āha “duṭṭhullobhāsena vuttappakārāya itthiyā”ti.",
  "tika-vin09t:1052_2": "Samīpeti savanūpacāre.",
  "tika-vin09t:1052_3": "“Ṭhatvā”ti pāṭhaseso.",
  "tika-vin09t:1052_4": "Attakāmapāricariyāti kāmīyatīti kāmo,",
  "tika-vin09t:1052_5": "methunadhammo,",
  "tika-vin09t:1052_6": "paricaraṇaṃ upaṭṭhānaṃ paricariyā,",
  "tika-vin09t:1052_7": "sāva pāricariyā,",
  "tika-vin09t:1052_8": "kāmena pāricariyā kāmapāricariyā,",
  "tika-vin09t:1052_9": "attano kāmapāricariyā attakāmapāricariyā,",
  "tika-vin09t:1052_10": "attano atthāya methunadhammena upaṭṭhānanti attho.",
  "tika-vin09t:1052_11": "Atha vā kāmitāti kāmā,",
  "tika-vin09t:1052_12": "pāricariyā,",
  "tika-vin09t:1052_13": "attano kāmā attakāmā,",
  "tika-vin09t:1052_14": "attakāmā ca sā pāricariyā cāti attakāmapāricariyā,",
  "tika-vin09t:1052_15": "sayaṃ methunarāgavasena patthitaupaṭṭhānanti attho.",
  "tika-vin09t:1052_16": "Tenāha “methunadhammasaṅkhātenā”tiādi.",
  "tika-vin09t:1052_17": "Ettha ca paṭhamena atthavikappena kāmahetupāricariyāsaṅkhātaṃ atthattayaṃ dasseti,",
  "tika-vin09t:1052_18": "dutiyena adhippāyapāricariyāsaṅkhātaṃ atthadvayaṃ.",
  "tika-vin09t:1052_19": "Byañjane pana ādaraṃ akatvā atthamattameva dassetuṃ “attano kāmaṃ attano hetuṃ attano adhippāyaṃ attano pāricariya”nti padabhājanaṃ vuttaṃ.",
  "tika-vin09t:1052_20": "“Attano kāmaṃ attano hetuṃ attano pāricariya”nti hi vutte jānissanti paṇḍitā “ettāvatā attano atthāya kāmapāricariyā vuttā”ti,",
  "tika-vin09t:1052_21": "“attano adhippāyaṃ attano pāricariya”nti vuttepi jānissanti “ettāvatā attanā icchitakāmitaṭṭhena attakāmapāricariyā vuttā”ti.",
  "tika-vin09t:1053_0": "Kalyāṇena bhaddakena guṇena samannāgatattā kalyāṇadhammaṃ.",
  "tika-vin09t:1053_1": "Tenāha “tadubhayenāpī”tiādi.",
  "tika-vin09t:1053_2": "Abhirameyyāti toseyya.",
  "tika-vin09t:1053_3": "Etadagganti esā aggā.",
  "tika-vin09t:1053_4": "Pāricariyānanti pāricariyānaṃ majjhe,",
  "tika-vin09t:1053_5": "niddhāraṇe cetaṃ sāmivacanaṃ.",
  "tika-vin09t:1053_6": "Nanu duṭṭhallavācāsikkhāpade methunayācanaṃ āgataṃ,",
  "tika-vin09t:1053_7": "atha kasmā idaṃ vuttaṃ?",
  "tika-vin09t:1053_8": "Nāyaṃ doso.",
  "tika-vin09t:1053_9": "Tattha hi duṭṭhullavācassādarāgavasena vuttaṃ,",
  "tika-vin09t:1053_10": "idha pana attano methunassādarāgavasenāti.",
  "tika-vin09t:1054_0": "Tasmiṃyeva khaṇeti bhaṇitakkhaṇe.",
  "tika-vin09t:1054_1": "Ubhatobyañjanako pana paṇḍakagatikattā visuṃ na vutto.",
  "tika-vin09t:1054_2": "“Imasmiṃ sikkhāpadadvaye kāyasaṃsagge viya yakkhipetīsupi duṭṭhullattakāmavacane thullaccaya”nti vadanti.",
  "tika-vin09t:1054_3": "Tasmiṃyevāti paṇḍakeyeva itthisaññino attakāmapāricariyāya vaṇṇabhaṇanepi dukkaṭaṃ.",
  "tika-vin09t:1054_4": "“Yo te vihāre vasati,",
  "tika-vin09t:1054_5": "tassa aggadānaṃ methunaṃ dhammaṃ dehī”ti pariyāyavacanepi dukkaṭaṃ.",
  "tika-vin09t:1054_6": "“Attakāmapāricariyāya vaṇṇaṃ bhāseyya yā mādisaṃ ‘sīlavanta’nti vuttattā”ti eke.",
  "tika-vin09t:1054_7": "“Pañcasu aṅgesu sabbhāvā saṅghādisesovā”ti apare.",
  "tika-vin09t:1054_8": "“Methunupasaṃhitenā”ti vuttattā “cīvarādīhi…pe…",
  "tika-vin09t:1054_9": "bhāsantassa anāpattī”ti vuttaṃ.",
  "tika-vin09t:1055_0": "Attakāmasikkhāpadavaṇṇanā niṭṭhitā.",
  "tika-vin09t:1056_0": "5. Sañcarittasikkhāpadavaṇṇanā",
  "tika-vin09t:1057_0": "Sañcaraṇaṃ sañcaro,",
  "tika-vin09t:1057_1": "so etassa atthīti sañcarī,",
  "tika-vin09t:1057_2": "sañcaraṇasīloti vā sañcarī,",
  "tika-vin09t:1057_3": "tassa bhāvo sañcarittaṃ,",
  "tika-vin09t:1057_4": "sañcaraṇanti attho.",
  "tika-vin09t:1057_5": "Tañca parato “itthiyā vā purisamati”ntiādivacanato itthipurisānaṃ vemajjheti āha “itthipurisānaṃ antare sañcaraṇabhāva”nti.",
  "tika-vin09t:1057_6": "Paṭiggaṇhanavīmaṃsanapaccāharaṇānīti ettha paṭiggaṇhanaṃ nāma purisena vā itthiyā vā ubhinnaṃ mātādīhi vā “bhante,",
  "tika-vin09t:1057_7": "itthannāmaṃ itthiṃ vā purisaṃ vā evaṃ bhaṇāhī”ti vutte tesaṃ vacanaṃ “sādhū”ti vā “hotū”ti vā “bhaṇāmī”ti vā yena kenaci ākārena vacībhedaṃ katvā,",
  "tika-vin09t:1057_8": "sīsakampanādīhi vā sampaṭicchanaṃ.",
  "tika-vin09t:1057_9": "Vīmaṃsanaṃ nāma vuttappakārena sāsanaṃ gahetvā tassā itthiyā vā purisassa vā tesaṃ avassaṃ ārocanakānaṃ",
  "tika-vin09t:1057_10": "mātāpitubhātābhaginiādīnaṃ vā santikaṃ gantvā tassa sāsanassa ārocanaṃ.",
  "tika-vin09t:1057_11": "Paccāharaṇaṃ nāma tena gantvā ārocite sā itthī vā puriso vā “sādhū”ti sampaṭicchatu vā, mā vā,",
  "tika-vin09t:1057_12": "lajjāya vā tuṇhī hotu,",
  "tika-vin09t:1057_13": "puna āgantvā tassā itthiyā vā purisassa vā tassā pavattiyā ārocanaṃ.",
  "tika-vin09t:1057_14": "Āpajjeyyāti paṭipajjeyya.",
  "tika-vin09t:1058_0": "Itthiyā vā purisamatiṃ purisassa vā itthimatinti ettha “āroceyyā”ti pāṭhaseso daṭṭhabbo.",
  "tika-vin09t:1058_1": "Tenevāha “tatthā”tiādi.",
  "tika-vin09t:1058_2": "Jāyābhāveti bhariyābhāve.",
  "tika-vin09t:1058_3": "Jārabhāveti patibhāve,",
  "tika-vin09t:1058_4": "nimittatthe cetaṃ bhummavacanaṃ.",
  "tika-vin09t:1058_5": "Tasmā bhariyābhāvanimittaṃ patibhāvanimittaṃ,",
  "tika-vin09t:1058_6": "bhariyābhāvahetu patibhāvahetu,",
  "tika-vin09t:1058_7": "bhariyābhāvapaccayā patibhāvapaccayā ārocetīti attho.",
  "tika-vin09t:1058_8": "Esa nayo “jāyattane ārocetī”tiādīsupi.",
  "tika-vin09t:1058_9": "“Jāyattane vā jārattane vā”ti hi idaṃ yadatthaṃ taṃ tesaṃ matiṃ āroceti,",
  "tika-vin09t:1058_10": "taṃ dassanatthaṃ vuttaṃ.",
  "tika-vin09t:1058_11": "Idāni pana padabhājaniyaṃ vuttanayenāpi atthaṃ dassetuṃ “apicā”tiādimāha.",
  "tika-vin09t:1058_12": "Kiñcāpi itthiliṅgavasena padabhājaniyaṃ vuttaṃ,",
  "tika-vin09t:1058_13": "“jāyattane vā jārattane vā”ti pana niddesassa ubhayaliṅgasādhāraṇattā purisaliṅgavasenāpi yojetvā vattabbanti āha “eteneva upāyenā”tiādi.",
  "tika-vin09t:1058_14": "Muhuttikāti gaṇikā.",
  "tika-vin09t:1058_15": "“Antamaso taṅkhaṇikāyapī”ti idaṃ nidassanamattanti āha “eteneva upāyenā”tiādi.",
  "tika-vin09t:1059_0": "Aññatra nālaṃvacanīyāyāti desacārittavasena paṇṇadānādinā apariccattaṃ ṭhapetvā.",
  "tika-vin09t:1059_1": "Sañcarittavasena bhikkhunā vacanīyā na hotīti nālaṃvacanīyā,",
  "tika-vin09t:1059_2": "taṃ ṭhapetvāti keci.",
  "tika-vin09t:1059_3": "Appena vā bahunā vā dhanena kītā dhanakkītā.",
  "tika-vin09t:1059_4": "Yasmā pana sā na kītamattāyeva bhariyā,",
  "tika-vin09t:1059_5": "saṃvāsatthāya pana kītattā bhariyā,",
  "tika-vin09t:1059_6": "tasmāssa niddese “dhanena kiṇitvā vāsetī”ti vuttaṃ.",
  "tika-vin09t:1059_7": "Chandavāsinīti chandena attano ruciyā vasatīti chandavāsinī.",
  "tika-vin09t:1059_8": "Yasmā pana sā na attano chandamatteneva bhariyā hoti,",
  "tika-vin09t:1059_9": "purisena pana sampaṭicchitattā,",
  "tika-vin09t:1059_10": "tasmāssa niddese “piyo piyaṃ vāsetī”ti vuttaṃ.",
  "tika-vin09t:1059_11": "Ādisaddena “bhogavāsinī,",
  "tika-vin09t:1059_12": "paṭavāsinī,",
  "tika-vin09t:1059_13": "odapattakinī,",
  "tika-vin09t:1059_14": "obhaṭacumbaṭā,",
  "tika-vin09t:1059_15": "dāsī ca bhariyā ca,",
  "tika-vin09t:1059_16": "kammakārī ca bhariyā ca,",
  "tika-vin09t:1059_17": "dhajāhaṭā,",
  "tika-vin09t:1059_18": "muhuttikā”ti imesaṃ aṭṭhannaṃ ākārānaṃ gahaṇaṃ.",
  "tika-vin09t:1059_19": "Yathā ca “chandavāsinī”tiādīsu aññataravasena vadato visaṅketo natthi,",
  "tika-vin09t:1059_20": "evaṃ pāḷiyaṃ avuttesupi “hohi kira itthannāmassa bhariyā, jāyā, pajāpati,",
  "tika-vin09t:1059_21": "puttamātā, gharaṇī,",
  "tika-vin09t:1059_22": "gharasāminī,",
  "tika-vin09t:1059_23": "bhattarandhikā,",
  "tika-vin09t:1059_24": "sussūsikā,",
  "tika-vin09t:1059_25": "paricārikā”ti evamādīsu saṃvāsaparidīpakesu vacanesu aññataravasena vadantassāpi visaṅketo natthi,",
  "tika-vin09t:1059_26": "tivaṅgasampattiyā āpattiyeva.",
  "tika-vin09t:1060_0": "Māturakkhitaṃ brūhīti ettha māturakkhitā nāma mātarā rakkhitā,",
  "tika-vin09t:1060_1": "yathā purisena saha saṃvāsaṃ na kappeti,",
  "tika-vin09t:1060_2": "evaṃ mātarā rakkhitāti attho.",
  "tika-vin09t:1060_3": "Tenevassa padabhājanepi “mātā rakkhati gopeti,",
  "tika-vin09t:1060_4": "issariyaṃ kāreti,",
  "tika-vin09t:1060_5": "vasaṃ vattetī”ti vuttaṃ.",
  "tika-vin09t:1060_6": "Piturakkhitādīsūti “piturakkhitā,",
  "tika-vin09t:1060_7": "mātāpiturakkhitā,",
  "tika-vin09t:1060_8": "bhāturakkhitā,",
  "tika-vin09t:1060_9": "bhaginirakkhitā,",
  "tika-vin09t:1060_10": "ñātirakkhitā,",
  "tika-vin09t:1060_11": "gottarakkhitā,",
  "tika-vin09t:1060_12": "dhammarakkhitā, sārakkhā,",
  "tika-vin09t:1060_13": "saparidaṇḍā”ti evaṃ vuttesu piturakkhitādīsu.",
  "tika-vin09t:1060_14": "Yathā ca ettha,",
  "tika-vin09t:1060_15": "evaṃ “piturakkhitaṃ brūhī”tiādīsupi nayo veditabbo.",
  "tika-vin09t:1061_0": "Saṅghassa vā cetiyassa vā gilānassa vā kiccena gacchantassāti ettha bhikkhusaṅghassa uposathāgāraṃ vā kiñci vā vippakataṃ hoti.",
  "tika-vin09t:1061_1": "Tattha kārukānaṃ bhattavetanatthāya upāsako vā upāsikāya santikaṃ bhikkhuṃ pahiṇeyya,",
  "tika-vin09t:1061_2": "upāsikā vā upāsakassa,",
  "tika-vin09t:1061_3": "evarūpena saṅghakiccena gacchantassa anāpatti.",
  "tika-vin09t:1061_4": "Cetiyakamme kariyamānepi eseva nayo.",
  "tika-vin09t:1061_5": "Gilānassa bhesajjatthāyapi upāsakena vā upāsikāya santikaṃ,",
  "tika-vin09t:1061_6": "upāsikāya vā upāsakassa santikaṃ pahitassa gacchato anāpatti.",
  "tika-vin09t:1062_0": "Kiñcāpi ettha “itthī nāma manussitthī,",
  "tika-vin09t:1062_1": "na yakkhī na petī na tiracchānagatā.",
  "tika-vin09t:1062_2": "Puriso nāma manussapuriso,",
  "tika-vin09t:1062_3": "na yakkho”tiādi natthi,",
  "tika-vin09t:1062_4": "tathāpi manussajātikāva itthipurisā idha adhippetāti āha “tesaṃ manussajātikatā”ti.",
  "tika-vin09t:1062_5": "Nanālaṃvacanīyatāti yathāvuttanayena pariccattā alaṃvacanīyā.",
  "tika-vin09t:1062_6": "Nivāraṇattho hi ettha alaṃ- saddo.",
  "tika-vin09t:1062_7": "Na alaṃvacanīyā nālaṃvacanīyā,",
  "tika-vin09t:1062_8": "na nālaṃvacanīyā,",
  "tika-vin09t:1062_9": "tassā bhāvo nanālaṃvacanīyatā,",
  "tika-vin09t:1062_10": "“alaṃvacanīyatā”icceva vuttaṃ hoti.",
  "tika-vin09t:1063_0": "Paṇṇattinti,",
  "tika-vin09t:1063_1": "imaṃ sikkhāpadaṃ.",
  "tika-vin09t:1063_2": "Kāyavikārenāti sīsukkhipanādikāyavikārena.",
  "tika-vin09t:1063_3": "Tatheva vīmaṃsitvā tatheva paccāharantassāti hatthamuddādinā kāyavikārena vīmaṃsitvā puna āgantvā tatheva ārocentassa.",
  "tika-vin09t:1063_4": "Āgamissatīti tava santike dhammassavanādiatthaṃ āgamissati.",
  "tika-vin09t:1063_5": "Kenaci vutteti āsanasālādīsu nisinnassa kenaci purisena vutte.",
  "tika-vin09t:1063_6": "Sace hi khīṇāsavassa mātāpitaro kujjhitvā alaṃvacanīyā honti,",
  "tika-vin09t:1063_7": "tañca bhikkhuṃ gharaṃ upagataṃ pitā vadati “mātā te, tāta,",
  "tika-vin09t:1063_8": "maṃ mahallakaṃ chaḍḍetvā ñātikulaṃ gatā,",
  "tika-vin09t:1063_9": "gaccha naṃ maṃ upaṭṭhātuṃ pesehī”ti.",
  "tika-vin09t:1063_10": "So ce gantvā taṃ vatvā puna pituno tassā āgamanaṃ vā anāgamanaṃ vā āroceti,",
  "tika-vin09t:1063_11": "evaṃ ārocentassa tassapi kāyavācato samuṭṭhāti.",
  "tika-vin09t:1063_12": "Tenāha “paṇṇattiṃ ajānantassa panā”tiādi.",
  "tika-vin09t:1063_13": "Khīṇāsavassapīti ettha pi-",
  "tika-vin09t:1063_14": "saddena sekkhaputhujjanānaṃ vattabbameva natthīti dīpeti.",
  "tika-vin09t:1063_15": "Pituvacanenāti attano pituvacanena.",
  "tika-vin09t:1063_16": "Gantvāti tassā samīpaṃ gantvā.",
  "tika-vin09t:1063_17": "Paṇṇattiṃ,",
  "tika-vin09t:1063_18": "alaṃvacanīyabhāvañcāti ubhayaṃ ajānantassapi kāyavācato samuṭṭhāti.",
  "tika-vin09t:1063_19": "Tadubhayanti paṇṇattiṃ,",
  "tika-vin09t:1063_20": "alaṃvacanīyabhāvañca.",
  "tika-vin09t:1063_21": "Yaṃ pana paṇṇattiṃ jānitvā eteheva tīhi nayehi sañcarittaṃ samāpajjato kāyacittato,",
  "tika-vin09t:1063_22": "vācācittato,",
  "tika-vin09t:1063_23": "kāyavācācittato ca samuṭṭhāti.",
  "tika-vin09t:1063_24": "Imāni tīṇi paṇṇattijānanacittena “sacittakasamuṭṭhānānī”ti vuttaṃ,",
  "tika-vin09t:1063_25": "taṃ ayuttaṃ.",
  "tika-vin09t:1063_26": "Na hi paṇṇattiṃ jānitvāpi “nālaṃvacanīyā”ti maññamānassa sacittakehi samuṭṭhānehi āpatti samuṭṭhātīti vattuṃ yujjati vītikkamacetanāya asambhavato.",
  "tika-vin09t:1064_0": "Sañcarittasikkhāpadavaṇṇanā niṭṭhitā.",
  "tika-vin09t:1065_0": "6. Kuṭikārasikkhāpadavaṇṇanā",
  "tika-vin09t:1066_0": "Saññācikāya panāti ettha santi attavācako tatiyatthe nipāto,",
  "tika-vin09t:1066_1": "yācikāti bhāvasādhano,",
  "tika-vin09t:1066_2": "tesañca majjhepadalopasamāso.",
  "tika-vin09t:1066_3": "Panāti nipātamattameva.",
  "tika-vin09t:1066_4": "Tenāha “sayaṃ pavattitayācanā vuccatī”ti.",
  "tika-vin09t:1066_5": "Yā hi attanā pavattitā,",
  "tika-vin09t:1066_6": "sā attano nāma hotīti āha “tasmā”tiādi.",
  "tika-vin09t:1066_7": "Nanu na sakkā yācanāyeva kuṭiṃ kātunti anuyogaṃ sandhāya tassādhippāyatthaṃ dassetuṃ “sayaṃ yācitakehī”tiādimāha.",
  "tika-vin09t:1066_8": "Tattha sayaṃ yācitakehīti “vāsiṃ detha,",
  "tika-vin09t:1066_9": "pharasuṃ dethā”tiādinā sayaṃ yācitakehi.",
  "tika-vin09t:1066_10": "Upakaraṇehīti vāsiyādīhi.",
  "tika-vin09t:1066_11": "Parena bhaṇḍasāmikena “mama ida”nti apariccāgārakkhaṇagopanavasena pariggahitaṃ parapariggahitakaṃ,",
  "tika-vin09t:1066_12": "parasantakanti vuttaṃ hoti.",
  "tika-vin09t:1066_13": "Mūlacchedavasenāti mūlassa chindanavasena,",
  "tika-vin09t:1066_14": "parasantakabhāvato mocetvā attano santakaṃ katvāti vuttaṃ hoti.",
  "tika-vin09t:1066_15": "Evañhi aññātakaappavāritaṭṭhānato yācantassa aññātakaviññattiyā dukkaṭaṃ.",
  "tika-vin09t:1066_16": "Tāvakālikaṃ pana vaṭṭatīti tāvakālikaṃ katvā yācituṃ vaṭṭati.",
  "tika-vin09t:1066_17": "Sakakammaṃ na yācitabbāti pāṇātipātasikkhāpadarakkhaṇatthaṃ vuttaṃ.",
  "tika-vin09t:1066_18": "“Hatthakammaṃ dethā”ti aniyametvāpi na yācitabbā.",
  "tika-vin09t:1066_19": "Evaṃ yācitā hi te “sādhu,",
  "tika-vin09t:1066_20": "bhante”ti bhikkhuṃ uyyojetvā migepi māretvā āhareyyuṃ.",
  "tika-vin09t:1066_21": "Niyametvā pana “vihāre kiñci kattabbaṃ atthi,",
  "tika-vin09t:1066_22": "tattha hatthakammaṃ dethā”ti yācitabbā.",
  "tika-vin09t:1066_23": "“Kuṭi nāma ullittā vā hoti,",
  "tika-vin09t:1066_24": "avalittā vā ullittāvalittā vā”ti padabhājane vuttattā “kuṭinti ullittādīsu aññatara”nti vuttaṃ.",
  "tika-vin09t:1066_25": "Tattha uddhaṃ mukhaṃ littā ullittā.",
  "tika-vin09t:1066_26": "Anto limpantā hi evaṃ limpanti.",
  "tika-vin09t:1066_27": "Adho mukhaṃ littā avalittā.",
  "tika-vin09t:1066_28": "Bahi limpantā hi evaṃ limpanti.",
  "tika-vin09t:1066_29": "Tenāha “tattha ullittā nāmā”tiādi.",
  "tika-vin09t:1066_30": "Piṭṭhasaṅghāṭoti dvārabāhā.",
  "tika-vin09t:1066_31": "“Sudhāya vā mattikāya vā”ti etena ṭhapetvā ime dve lepe avaseso bhasmāgomayādibhedo alepoti dasseti.",
  "tika-vin09t:1067_0": "Yasmā pana saññācikāya kuṭiṃ karontenāpi idha vuttanayeneva paṭipajjitabbaṃ,",
  "tika-vin09t:1067_1": "tasmā “sayaṃ vā karontena āṇattiyā vā kārāpentenā”ti vuttaṃ.",
  "tika-vin09t:1067_2": "Ettha ca “sayaṃ vā karontenā”ti iminā sāmatthiyato labbhamānamatthamāha,",
  "tika-vin09t:1067_3": "na tu padatthato.",
  "tika-vin09t:1067_4": "“Āṇattiyā vā kārāpentenā”ti pana padatthato.",
  "tika-vin09t:1067_5": "Evañca katvā yadi pana “karontena vā kārāpentena vā”ti vadeyya,",
  "tika-vin09t:1067_6": "byañjanaṃ vilomitaṃ bhaveyya.",
  "tika-vin09t:1067_7": "Na hi kārāpento karonto nāma hotīti edisī codanā anavakāsāti daṭṭhabbaṃ.",
  "tika-vin09t:1067_8": "Natthi sāmī pati etissāti asāmikā,",
  "tika-vin09t:1067_9": "taṃ asāmikaṃ,",
  "tika-vin09t:1067_10": "anissaranti attho.",
  "tika-vin09t:1067_11": "Anissaratā cettha kārāpanenāti āha “kāretā dāyakena virahita”nti.",
  "tika-vin09t:1067_12": "Uddesoti uddisitabbo.",
  "tika-vin09t:1068_0": "Tatrāti sāmismiṃ bhummavacananti āha “tassā kuṭiyā”ti.",
  "tika-vin09t:1068_1": "Dīghasoti nissakkavacananti āha “dīghato”ti.",
  "tika-vin09t:1068_2": "Bahikuṭṭeti kuṭṭassa bahi,",
  "tika-vin09t:1068_3": "thusena missako piṇḍo thusapiṇḍo,",
  "tika-vin09t:1068_4": "tassa pariyanto thusapiṇḍapariyanto, tena,",
  "tika-vin09t:1068_5": "thusamissakamattikāpiṇḍapariyantenāti vuttaṃ hoti.",
  "tika-vin09t:1068_6": "Thusapiṇḍassūpari setakammaṃ pana abbohārikaṃ.",
  "tika-vin09t:1068_7": "Abbhantare bhavo abbhantarimo, tena.",
  "tika-vin09t:1068_8": "Yatthāti yassaṃ kuṭiyaṃ.",
  "tika-vin09t:1068_9": "Pamāṇayuttoti pakatividatthiyā navavidatthipamāṇo.",
  "tika-vin09t:1068_10": "“Tiriyaṃ sattantarā”ti ukkaṃsato pamāṇassa vuttattā “heṭṭhimakoṭiyā catuhatthavitthārā na hotī”ti vuttaṃ.",
  "tika-vin09t:1069_0": "Sodhetvāti samatalasīmamaṇḍalasadisaṃ katvā.",
  "tika-vin09t:1069_1": "Padabhājane vuttanayena saṅghaṃ tikkhattuṃ yācitvāti “saṅghaṃ upasaṅkamitvā ekaṃsaṃ uttarāsaṅgaṃ karitvā",
  "tika-vin09t:1069_2": "vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo ‘ahaṃ, bhante,",
  "tika-vin09t:1069_3": "saññācikāya kuṭiṃ kattukāmo asāmikaṃ attuddesaṃ, sohaṃ, bhante,",
  "tika-vin09t:1069_4": "saṅghaṃ kuṭivatthuolokanaṃ yācāmī”’ti padabhājane vuttanayena tikkhattuṃ yācitvā.",
  "tika-vin09t:1069_5": "Saṅghena vā sammatāti padabhājaniyaṃ vuttena ñattidutiyakammena,",
  "tika-vin09t:1069_6": "apalokanakammavasena vā saṅghena sammatā.",
  "tika-vin09t:1069_7": "Vatthūti kuṭivatthu.",
  "tika-vin09t:1069_8": "Anārambhanti anupaddavaṃ.",
  "tika-vin09t:1069_9": "Parito kamati gacchati etthāti parikkamanaṃ,",
  "tika-vin09t:1069_10": "tena saha vattatīti saparikkamanaṃ,",
  "tika-vin09t:1069_11": "saupacāranti attho.",
  "tika-vin09t:1069_12": "Tenāha “tehi bhikkhūhī”tiādi.",
  "tika-vin09t:1070_0": "Kipillikādīnanti ettha kipillikā nāma rattakāḷapiṅgalādibhedā yā kāci,",
  "tika-vin09t:1070_1": "tā ādi yesaṃ tāni kipillikādīni, tesaṃ.",
  "tika-vin09t:1070_2": "Ādisaddena upacikādīnaṃ saṅgahaṇaṃ.",
  "tika-vin09t:1070_3": "Āsayoti nibaddhavasanaṭṭhānaṃ,",
  "tika-vin09t:1070_4": "so ādi yesaṃ te āsayādayo, tehi.",
  "tika-vin09t:1070_5": "Ādisaddena cettha nissitassa gahaṇaṃ.",
  "tika-vin09t:1070_6": "Soḷasahi upaddavehīti “kipillikānaṃ vā āsayo hoti,",
  "tika-vin09t:1070_7": "upacikānaṃ vā undūrānaṃ vā ahīnaṃ vā vicchikānaṃ vā satapadīnaṃ vā hatthīnaṃ vā assānaṃ vā sīhānaṃ vā",
  "tika-vin09t:1070_8": "byagghānaṃ vā dīpīnaṃ vā acchānaṃ vā taracchānaṃ vā yesaṃ kesañci tiracchānagatānaṃ pāṇānaṃ vā āsayo hoti,",
  "tika-vin09t:1070_9": "pubbaṇṇanissitaṃ vā hoti,",
  "tika-vin09t:1070_10": "aparaṇṇaabbhāghātaāghātanasusānauyyānarājavatthuhatthisālāassasālābandhanāgārapānāgārasūnaracchācaccarasabhāsaṃsaraṇanissitaṃ",
  "tika-vin09t:1070_11": "vā hotī”ti evaṃ vuttehi soḷasahi upaddavehi.",
  "tika-vin09t:1070_12": "Tattha ca abbhāghātaṃ nāma kāraṇāgharaṃ.",
  "tika-vin09t:1070_13": "Āghātanaṃ nāma dhammagandhikā.",
  "tika-vin09t:1070_14": "Susānanti mahāsusānaṃ.",
  "tika-vin09t:1070_15": "Saṃsaraṇaṃ nāma anibbijjhagamanīyo gatapaccāgatamaggo.",
  "tika-vin09t:1071_0": "Āvijjhituṃ sakkuṇeyyatāyāti chinnataṭādīnamabhāvato anupariyāyituṃ sakkuṇeyyatāya.",
  "tika-vin09t:1071_1": "Tena bhikkhunāti kuṭikārakena bhikkhunā.",
  "tika-vin09t:1071_2": "Yācitehīti “ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo ‘ahaṃ, bhante,",
  "tika-vin09t:1071_3": "saññācikāya kuṭiṃ kattukāmo asāmikaṃ attuddesaṃ, sohaṃ, bhante,",
  "tika-vin09t:1071_4": "saṅghaṃ kuṭivatthudesanaṃ yācāmī”’ti tikkhattuṃ yācitehi.",
  "tika-vin09t:1071_5": "Ñattidutiyena kammenāti –",
  "tika-vin09t:1072_0": "“Suṇātu me, bhante, saṅgho,",
  "tika-vin09t:1072_1": "ayaṃ itthannāmo bhikkhu saññācikāya kuṭiṃ kattukāmo asāmikaṃ attuddesaṃ,",
  "tika-vin09t:1072_2": "so saṅghaṃ kuṭivatthudesanaṃ yācati.",
  "tika-vin09t:1072_3": "Yadi saṅghassa pattakallaṃ,",
  "tika-vin09t:1072_4": "saṅgho itthannāmassa bhikkhuno kuṭivatthuṃ deseyya.",
  "tika-vin09t:1072_5": "Esā ñatti.",
  "tika-vin09t:1072_6": "Suṇātu me, bhante, saṅgho,",
  "tika-vin09t:1072_7": "ayaṃ itthannāmo bhikkhu saññācikāya kuṭiṃ kattukāmo asāmikaṃ attuddesaṃ,",
  "tika-vin09t:1072_8": "so saṅghaṃ kuṭivatthudesanaṃ yācati.",
  "tika-vin09t:1072_9": "Saṅgho itthannāmassa bhikkhuno kuṭivatthuṃ deseti,",
  "tika-vin09t:1072_10": "yassāyasmato khamati itthannāmassa bhikkhuno kuṭivatthussa desanā,",
  "tika-vin09t:1072_11": "so tuṇhassa.",
  "tika-vin09t:1072_12": "Yassa nakkhamati,",
  "tika-vin09t:1072_13": "so bhāseyya.",
  "tika-vin09t:1072_14": "Desitaṃ saṅghena itthannāmassa bhikkhuno kuṭivatthu,",
  "tika-vin09t:1072_15": "khamati saṅghassa,",
  "tika-vin09t:1072_16": "tasmā tuṇhī,",
  "tika-vin09t:1072_17": "evametaṃ dhārayāmī”ti –",
  "tika-vin09t:1073_0": "Evaṃ padabhājane vuttena ñattidutiyena kammena.",
  "tika-vin09t:1073_1": "Āḷavikā nāma āḷaviraṭṭhe jātā dārakā,",
  "tika-vin09t:1073_2": "te pabbajitakālepi “āḷavikā”tveva paññāyiṃsu.",
  "tika-vin09t:1073_3": "Te sandhāya vuttaṃ āḷavike bhikkhū”ti.",
  "tika-vin09t:1073_4": "Lepe ghaṭiteti antolepe vā antolepena saddhiṃ bhittiñca chadanañca ekābaddhaṃ katvā ghaṭite,",
  "tika-vin09t:1073_5": "bahilepe vā bahilepena saddhiṃ ghaṭite.",
  "tika-vin09t:1073_6": "Dve ca dukkaṭāni sārambhaaparikkamanavasena.",
  "tika-vin09t:1073_7": "Ubhayavipannāti ubhayehi desanāpamāṇehi vipannā virahitā ubhayavipannā,",
  "tika-vin09t:1073_8": "adesitavatthukā pamāṇātikkantāti attho.",
  "tika-vin09t:1073_9": "Tasminti dvārabandhe vā vātapāne vā.",
  "tika-vin09t:1073_10": "Lepo na ghaṭiyatīti pubbe dinnalepo dvārabandhena vā vātapānena vā saddhiṃ na ghaṭiyati,",
  "tika-vin09t:1073_11": "ekābaddhaṃ hutvā na tiṭṭhatīti vuttaṃ hoti.",
  "tika-vin09t:1073_12": "Tanti dvārabandhaṃ vā vātapānaṃ vā parāmasati.",
  "tika-vin09t:1073_13": "Paṭhamamevāti lepakiccassa niṭṭhitattā dvārabandhavātapānānaṃ ṭhapanato pubbeyeva,",
  "tika-vin09t:1073_14": "lepassa niṭṭhitakkhaṇeyevāti adhippāyo.",
  "tika-vin09t:1073_15": "“Bhikkhu kuṭiṃ karoti desitavatthukaṃ pamāṇikaṃ sārambhaṃ saparikkamanaṃ,",
  "tika-vin09t:1073_16": "āpatti dukkaṭassa.",
  "tika-vin09t:1073_17": "Bhikkhu kuṭiṃ karoti desitavatthukaṃ pamāṇikaṃ anārambhaṃ aparikkamanaṃ,",
  "tika-vin09t:1073_18": "āpatti dukkaṭassā”ti padabhājaniyaṃ vuttattā “kevalaṃ sārambhāyā”tiādi vuttaṃ.",
  "tika-vin09t:1073_19": "Vippakatanti aniṭṭhitaṃ.",
  "tika-vin09t:1073_20": "Aññassa dadato cāti aññassa puggalassa vā saṅghassa vā dadato ca.",
  "tika-vin09t:1073_21": "Guhā nāma iṭṭhakaguhā vā silāguhā vā dāruguhā vā bhūmiguhā vā.",
  "tika-vin09t:1073_22": "Tiṇakuṭi nāma sattabhūmikopi pāsādo tiṇacchadano “tiṇakuṭikā”ti vuccati.",
  "tika-vin09t:1073_23": "Aññassāti ācariyassa vā upajjhāyassa vā saṅghassa vā.",
  "tika-vin09t:1073_24": "Vāsāgāraṃ ṭhapetvāti attano vasanatthāya vāsāgāraṃ ṭhapetvā.",
  "tika-vin09t:1073_25": "Uposathāgārādīsūti ettha ādisaddena jantāgharabhojanasālāaggisālānaṃ gahaṇaṃ.",
  "tika-vin09t:1073_26": "Heṭṭhimapamāṇasambhavoti catuhatthavitthiṇṇatā.",
  "tika-vin09t:1073_27": "Adesāpetvā karototi vatthuṃ adesāpetvā pamāṇātikkantaṃ,",
  "tika-vin09t:1073_28": "pamāṇayuttaṃ vā karoto.",
  "tika-vin09t:1073_29": "Ettha ca vatthuno adesāpanaṃ akiriyā.",
  "tika-vin09t:1073_30": "Kuṭikaraṇaṃ kiriyā.",
  "tika-vin09t:1074_0": "Kuṭikārasikkhāpadavaṇṇanā niṭṭhitā.",
  "tika-vin09t:1075_0": "7. Vihārakārasikkhāpadavaṇṇanā",
  "tika-vin09t:1076_0": "Mahantaṃ lāti gaṇhātīti mahallako,",
  "tika-vin09t:1076_1": "taṃ mahallakaṃ.",
  "tika-vin09t:1076_2": "Yo ca yaṃ gaṇhāti,",
  "tika-vin09t:1076_3": "so tassa atthīti āha “mahantabhāvo etassa atthīti mahallako”ti.",
  "tika-vin09t:1076_4": "So ca mahantabhāvo kena,",
  "tika-vin09t:1076_5": "kuto cāti āha “sasāmikabhāvenā”tiādi.",
  "tika-vin09t:1076_6": "Na kevalaṃ sasāmikabhāvenevāti āha “yasmā vā”tiādi.",
  "tika-vin09t:1076_7": "Yadi evaṃ atha kasmā “mahallako nāma vihāro sasāmiko vuccatī”ti ettakameva padabhājane vuttanti āha “yasmā panā”tiādi.",
  "tika-vin09t:1076_8": "Viharanti etthāti vihāro, āvāso.",
  "tika-vin09t:1076_9": "Mātikāyaṃ bhikkhū vā anabhineyyāti ettha vā-",
  "tika-vin09t:1076_10": "saddo “ayaṃ vā so mahānāgo”tiādīsu viya avadhāraṇattho.",
  "tika-vin09t:1077_0": "Kosambiyanti evaṃnāmake nagare.",
  "tika-vin09t:1077_1": "Tassa kira nagarassa ārāmapokkharaṇiādīsu tesu tesu ṭhānesu kosambarukkhāva ussannā ahesuṃ,",
  "tika-vin09t:1077_2": "tasmā taṃ “kosambī”ti saṅkhaṃ gacchati.",
  "tika-vin09t:1077_3": "“Kusumbassa nāma isino assamato avidūre māpitattā”ti eke.",
  "tika-vin09t:1077_4": "Channattheraṃ ārabbhāti yo abhinikkhamanakāle saddhiṃ nikkhanto,",
  "tika-vin09t:1077_5": "yassa ca satthārā parinibbānakāle brahmadaṇḍo āṇatto,",
  "tika-vin09t:1077_6": "taṃ channattheraṃ ārabbha.",
  "tika-vin09t:1077_7": "Cetiyarukkhanti cittīkataṭṭhena cetiyaṃ,",
  "tika-vin09t:1077_8": "pūjārahānaṃ devaṭṭhānānametaṃ adhivacanaṃ,",
  "tika-vin09t:1077_9": "“cetiya”nti sammataṃ rukkhaṃ cetiyarukkhaṃ.",
  "tika-vin09t:1077_10": "Vatthuno adesanāya āpajjanato “akiriyamattato samuṭṭhānabhāvo”ti vuttaṃ. Matta-",
  "tika-vin09t:1077_11": "saddena kiriyato samuṭṭhānataṃ paṭikkhipati.",
  "tika-vin09t:1077_12": "Keci pana “vatthuadesanāya,",
  "tika-vin09t:1077_13": "kuṭikaraṇena ca samuṭṭhānato kiriyākiriyato samuṭṭhātī”ti vadanti.",
  "tika-vin09t:1077_14": "Pamāṇaniyamābhāvova viseso.",
  "tika-vin09t:1078_0": "Vihārakārasikkhāpadavaṇṇanā niṭṭhitā.",
  "tika-vin09t:1079_0": "8. Duṭṭhadosasikkhāpadavaṇṇanā",
  "tika-vin09t:1080_0": "Dūsīyatīti duṭṭho,",
  "tika-vin09t:1080_1": "dūseti paraṃ vināsetīti doso.",
  "tika-vin09t:1080_2": "Tenāha “dūsito cevā”tiādi.",
  "tika-vin09t:1080_3": "Idāni “dūsito ceva dūsako cā”ti iminā saṅkhepena vuttamevatthaṃ vitthāretvā dassetuṃ “uppanne hi dose”tiādimāha.",
  "tika-vin09t:1080_4": "Pakatibhāvaṃ jahāpitoti sommabhāvaṃ jahāpitoti attho,",
  "tika-vin09t:1080_5": "vikāramāpāditoti vuttaṃ hoti.",
  "tika-vin09t:1080_6": "Ākāranānāttenāti dūsitākārassa ceva dūsakākārassa cāti imesaṃ dvinnaṃ ākārānaṃ nānābhāvena.",
  "tika-vin09t:1080_7": "Nappatitoti pītisukhādīhi na abhigato anupagato,",
  "tika-vin09t:1080_8": "na upagatoti attho.",
  "tika-vin09t:1080_9": "Yo ca pītisukhādīhi anupagato,",
  "tika-vin09t:1080_10": "so tehi vajjito nāma hotīti āha “pītisukhādīhi vivajjito”ti.",
  "tika-vin09t:1080_11": "Yo ca tehi vajjito,",
  "tika-vin09t:1080_12": "na so tehi abhisaṭo nāma hotīti āha “na abhisaṭo”ti,",
  "tika-vin09t:1080_13": "pītisukhādīhi na patthaṭoti attho.",
  "tika-vin09t:1080_14": "Nāssa mūlanti amūlakaṃ.",
  "tika-vin09t:1080_15": "Taṃ pana amūlakattaṃ yasmā codakavasena adhippetaṃ,",
  "tika-vin09t:1080_16": "na cuditakavasena,",
  "tika-vin09t:1080_17": "tasmā tadatthaṃ dassetuṃ “yaṃ codakenā”tiādi vuttaṃ.",
  "tika-vin09t:1080_18": "Tattha yanti pārājikaṃ.",
  "tika-vin09t:1080_19": "Etanti cuditakassa āpannānāpannattaṃ.",
  "tika-vin09t:1080_20": "Idhāti imasmiṃ sikkhāpade.",
  "tika-vin09t:1081_0": "Idāni attanā vuttameva diṭṭhādiṃ vivarituṃ “ettha cā”tiādi vuttaṃ.",
  "tika-vin09t:1081_1": "Tathevāti “pasādasotena vā dibbasotena vā”ti imamatthaṃ atidisati.",
  "tika-vin09t:1081_2": "Parisaṅkitaṃ pana tividhaṃ diṭṭhaparisaṅkitaṃ,",
  "tika-vin09t:1081_3": "sutaparisaṅkitaṃ,",
  "tika-vin09t:1081_4": "mutaparisaṅkitanti.",
  "tika-vin09t:1081_5": "Tattha bhikkhuñca mātugāmañca tathārūpe ṭhāne disvā “addhā imehi kata”nti vā “karissantī”ti vā parisaṅkitaṃ,",
  "tika-vin09t:1081_6": "idaṃ diṭṭhaparisaṅkitaṃ nāma.",
  "tika-vin09t:1081_7": "Andhakāre vā paṭicchannokāse vā bhikkhussa ca mātugāmassa ca vacanaṃ sutvā dutiyassa atthibhāvaṃ ajānato pubbe vuttanayena parisaṅkitaṃ,",
  "tika-vin09t:1081_8": "idaṃ sutaparisaṅkitaṃ nāma.",
  "tika-vin09t:1081_9": "Dhuttehi itthīhi saddhiṃ paccantavihāre maṇḍape vā sālādīsu vā pupphagandhamaṃsasurādīni anubhavitvā",
  "tika-vin09t:1081_10": "gataṭṭhānaṃ disvā “kena nu kho idaṃ kata”nti vīmaṃsantena tatra kenaci bhikkhunā gandhādīhi pūjā katā hoti,",
  "tika-vin09t:1081_11": "bhesajjatthāya ariṭṭhaṃ vā pītaṃ,",
  "tika-vin09t:1081_12": "so tassa gandhaṃ ghāyitvā “ayaṃ so bhavissatī”ti parisaṅkitaṃ,",
  "tika-vin09t:1081_13": "idaṃ mutaparisaṅkitaṃ nāma.",
  "tika-vin09t:1081_14": "Evaṃ tividhassa parisaṅkitassa abhāvo aparisaṅkitaṃ.",
  "tika-vin09t:1081_15": "Tenāha “diṭṭhasutamutavasena cetasā aparisaṅkita”nti.",
  "tika-vin09t:1081_16": "Tañca panetaṃ diṭṭhādikaṃ na kevalaṃ attano vāti āha “attano vā parassa vā”ti.",
  "tika-vin09t:1081_17": "Yasmā “tvaṃ paṇḍako”tiādivacanenāpi codayato āpattiyeva,",
  "tika-vin09t:1081_18": "tasmā “bhikkhuno anurūpesu ekūnavīsatiyā aññatarenā”ti vuttaṃ.",
  "tika-vin09t:1081_19": "Yadi evaṃ atha kasmā padabhājane “pārājikena dhammenāti catunnaṃ aññatarenā”ti vuttanti āha “padabhājane panā”tiādi.",
  "tika-vin09t:1081_20": "Upasagganipātānaṃ vācakasaddasanniṭṭhāne tadatthajotanabhāvena pavattanato “dhaṃseyyā”ti vuttaṃ.",
  "tika-vin09t:1081_21": "Dhaṃsanañcettha abhibhavanaṃ.",
  "tika-vin09t:1081_22": "Tenāha “abhibhaveyyā”ti.",
  "tika-vin09t:1081_23": "“Tvaṃ methunaṃ dhammaṃ paṭisevī”tiādinā nayena pavattāti “tvaṃ methunaṃ dhammaṃ paṭisevi,",
  "tika-vin09t:1081_24": "adinnaṃ ādiyi,",
  "tika-vin09t:1081_25": "manussaṃ ghātayittha,",
  "tika-vin09t:1081_26": "abhūtaṃ ārocayitthā”ti evaṃ pavattā.",
  "tika-vin09t:1081_27": "Ettha ca “assamaṇosī’ti avandanakāraṇassa avuttattā antimavatthuṃ ajjhāpanno na vanditabbo”ti vadanti,",
  "tika-vin09t:1081_28": "taṃ na gahetabbaṃ avandiyesu antimavatthuṃ ajjhāpannassa avuttattā,",
  "tika-vin09t:1081_29": "“pacchā upasampannena pure upasampanno vandiyo”ti vuttattā ca.",
  "tika-vin09t:1081_30": "Idaṃ pana attanā vattabbaṃ dassetuṃ vuttaṃ.",
  "tika-vin09t:1082_0": "Samīpeti dvādasahatthapamāṇe padese.",
  "tika-vin09t:1082_1": "Sikkhāpaccakkhānameva hi hatthamuddāya sīsaṃ na eti,",
  "tika-vin09t:1082_2": "idaṃ pana anuddhaṃsanaṃ,",
  "tika-vin09t:1082_3": "abhūtarocanañca etiyeva.",
  "tika-vin09t:1082_4": "Tenāha “hatthamuddāya eva vā”ti.",
  "tika-vin09t:1082_5": "Brahmacariyāti brahmaṃ seṭṭhaṃ pasatthaṃ cariyanti brahmacariyaṃ,",
  "tika-vin09t:1082_6": "brahmūnaṃ vā seṭṭhānaṃ buddhapaccekabuddhaariyasāvakānaṃ,",
  "tika-vin09t:1082_7": "brahmānañca cariyanti brahmacariyaṃ,",
  "tika-vin09t:1082_8": "tamhā brahmacariyā.",
  "tika-vin09t:1082_9": "Tenāha “seṭṭhacariyā”ti.",
  "tika-vin09t:1082_10": "Sādhu vatassa ekantena bhaddakaṃ bhaveyya.",
  "tika-vin09t:1082_11": "“Tajjanīyakammādisattavidhampi kammaṃ karissāmā”ti āpattiyā codentassa adhippāyo kammādhippāyo.",
  "tika-vin09t:1082_12": "“Āpattito vuṭṭhāpessāmā”ti adhippāyo vuṭṭhānādhippāyo.",
  "tika-vin09t:1082_13": "Anuvijjanādhippāyoti vīmaṃsanādhippāyo,",
  "tika-vin09t:1082_14": "upaparikkhādhippāyo.",
  "tika-vin09t:1082_15": "Anuvijjakenāti saṅghamajjhe otiṇṇaṃ adhikaraṇaṃ vinicchinituṃ nisinnena vinayadharena.",
  "tika-vin09t:1082_16": "Kiṃ te diṭṭhanti tayā kiṃ diṭṭhaṃ,",
  "tika-vin09t:1082_17": "paṭhamaṃ pārājikaṃ ajjhāpajjanto diṭṭho,",
  "tika-vin09t:1082_18": "dutiyaṃ tatiyaṃ catutthaṃ pārājikaṃ āpajjanto diṭṭhoti vuttaṃ hoti.",
  "tika-vin09t:1082_19": "Ādisaddena “kinti te diṭṭhaṃ,",
  "tika-vin09t:1082_20": "kadā te diṭṭhaṃ,",
  "tika-vin09t:1082_21": "kattha te diṭṭha”nti imaṃ nayaṃ saṅgaṇhāti.",
  "tika-vin09t:1083_0": "Samanatthāya pavattamānehi samathehi adhikātabbanti adhikaraṇaṃ.",
  "tika-vin09t:1083_1": "Yathā hi samanavasena samathānaṃ vivādādīsu adhikatabhāvo,",
  "tika-vin09t:1083_2": "evaṃ vivādādīnaṃ tehi adhikattabbatāti.",
  "tika-vin09t:1083_3": "Tenāha “samathehi adhikaraṇīyabhāvenā”tiādi.",
  "tika-vin09t:1083_4": "Iminā hi adhikaraṇasaddassa kammasādhanatā vuttā.",
  "tika-vin09t:1083_5": "Adhikaraṇanti vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇanti catubbidhaṃ adhikaraṇaṃ.",
  "tika-vin09t:1083_6": "Vivādādīni adhikaraṇāni samenti vūpasamentīti samathā,",
  "tika-vin09t:1083_7": "sammukhāvinayādayo.",
  "tika-vin09t:1083_8": "Atha vā adhikarīyanti etthāti adhikaraṇaṃ.",
  "tika-vin09t:1083_9": "Ke adhikarīyanti? Samathā.",
  "tika-vin09t:1083_10": "Kathaṃ adhikarīyanti?",
  "tika-vin09t:1083_11": "Samanavasena.",
  "tika-vin09t:1083_12": "Adhikaraṇaṃ samenti vūpasamentītipi samathāti evampettha attho daṭṭhabbo.",
  "tika-vin09t:1083_13": "Āpattādhikaraṇaṃ ṭhapetvā sesādhikaraṇehi codanāya abhāvato “idaṃ pana pārājikasaṅkhātaṃ āpattādhikaraṇameva adhippeta”nti vuttaṃ.",
  "tika-vin09t:1083_14": "Āpattiyeva adhikaraṇaṃ āpattādhikaraṇaṃ.",
  "tika-vin09t:1083_15": "Anuddhaṃsitakkhaṇeyeva saṅghādiseso,",
  "tika-vin09t:1083_16": "so ce taṅkhaṇeyeva jānātīti adhippāyo.",
  "tika-vin09t:1084_0": "Mettiyabhūmajaketi mettiyañca bhūmajakañca.",
  "tika-vin09t:1084_1": "Chabbaggiyānaṃ aggapurisā ete.",
  "tika-vin09t:1084_2": "Suddhaṃ vāti pārājikamanāpannaṃ vā.",
  "tika-vin09t:1084_3": "“Sace so taṅkhaṇeyeva jānātī”ti iminā āvajjanasamayamāha.",
  "tika-vin09t:1084_4": "Taṅkhaṇeyeva jānanaṃ nāma dukkaraṃ,",
  "tika-vin09t:1084_5": "samayena āvajjitvā ñāte pana ñātameva hoti.",
  "tika-vin09t:1084_6": "Pacchā ce jānāti,",
  "tika-vin09t:1084_7": "sīsaṃ na eti.",
  "tika-vin09t:1084_8": "Sikkhāpaccakkhānaabhūtārocanaduṭṭhullavācāattakāmaduṭṭhadosabhūtārocanasikkhāpadānīti sabbāneva hi imāni ekaparicchedāni.",
  "tika-vin09t:1084_9": "Yasmā pana parammukhā sattahipi āpattikkhandhehi vadato dukkaṭameva,",
  "tika-vin09t:1084_10": "tasmā “parammukhā codentassa pana sīsaṃ na etī”ti vuttaṃ.",
  "tika-vin09t:1084_11": "Vuttanayāpattiyoti “vācāya vācāyā”tiādinā vuttanayā saṅghādisesadukkaṭāpattiyo.",
  "tika-vin09t:1084_12": "Tathevāti vācāya vācāyeva.",
  "tika-vin09t:1084_13": "Vadantassāti sattahipi āpattikkhandhehi upasampannaṃ sammukhā vadantassa.",
  "tika-vin09t:1084_14": "Vuttanayenevāti vācāya vācāyeva.",
  "tika-vin09t:1084_15": "Okāsaṃ kāretvā upasampannaṃ sammukhā vadantassa vācāya vācāya pācittiyanti āha “okāsaṃ kāretvā vadantassa pācittiyamevā”ti.",
  "tika-vin09t:1084_16": "Evasaddena dukkaṭaṃ nivattīyati.",
  "tika-vin09t:1084_17": "Asammukhā sattahipi āpattikkhandhehi vadantassa dukkaṭaṃ.",
  "tika-vin09t:1084_18": "Sattavidhampi kammanti tajjanīyaṃ, niyasaṃ,",
  "tika-vin09t:1084_19": "pabbājanīyaṃ,",
  "tika-vin09t:1084_20": "paṭisāraṇīyaṃ,",
  "tika-vin09t:1084_21": "tividhañca ukkhepanīyanti sattavidhampi kammaṃ.",
  "tika-vin09t:1085_0": "Uposathaṃ vā pavāraṇaṃ vā ṭhapentassa ca okāsakammaṃ natthīti ettha uposathato pure vā pacchā vā ṭhapitopi aṭṭhapito hoti.",
  "tika-vin09t:1085_1": "Khette ṭhapito pana ṭhapito hoti,",
  "tika-vin09t:1085_2": "tasmā “suṇātu me, bhante, saṅgho,",
  "tika-vin09t:1085_3": "ajjuposatho pannaraso,",
  "tika-vin09t:1085_4": "yadi saṅghassa pattakallaṃ,",
  "tika-vin09t:1085_5": "saṅgho uposathaṃ kareyyā”ti ettha yāva re-",
  "tika-vin09t:1085_6": "kāraṃ bhaṇati,",
  "tika-vin09t:1085_7": "tāva ṭhapetabbo,",
  "tika-vin09t:1085_8": "idaṃ khettaṃ. Yya-",
  "tika-vin09t:1085_9": "kāre pana vutte ṭhapentena pacchā ṭhapito nāma hoti.",
  "tika-vin09t:1085_10": "“Suṇātu me”ti anāraddhe ṭhapentena pure ṭhapito hoti.",
  "tika-vin09t:1085_11": "Pavāraṇāṭṭhapanaṃ pana sabbasaṅgāhikaṃ,",
  "tika-vin09t:1085_12": "puggalikañcāti duvidhaṃ.",
  "tika-vin09t:1085_13": "Tattha sabbasaṅgāhike “suṇātu me, bhante,",
  "tika-vin09t:1085_14": "saṅgho…pe…",
  "tika-vin09t:1085_15": "saṅgho tevācikaṃ pavāreyyā”ti su-",
  "tika-vin09t:1085_16": "kārato yāva re- kāro,",
  "tika-vin09t:1085_17": "tāva apariyositāva hoti pavāraṇā,",
  "tika-vin09t:1085_18": "etthantare ekapadepi ṭhapentena ṭhapitā hoti pavāraṇā. Yya-",
  "tika-vin09t:1085_19": "kāre pana patte pariyositāva hoti,",
  "tika-vin09t:1085_20": "tasmā tato paṭṭhāya ṭhapentena aṭṭhapitā hoti.",
  "tika-vin09t:1085_21": "Puggalikaṭṭhapane pana “saṅghaṃ, bhante,",
  "tika-vin09t:1085_22": "pavāremi…pe…",
  "tika-vin09t:1085_23": "tatiyampi bhante saṅghaṃ pavāremi diṭṭhena vā…pe…",
  "tika-vin09t:1085_24": "passanto paṭī”ti saṃ-",
  "tika-vin09t:1085_25": "kārato yāva ayaṃ sabbapacchimo ṭi- kāro,",
  "tika-vin09t:1085_26": "tāva apariyositāva hoti pavāraṇā,",
  "tika-vin09t:1085_27": "etthantare ekapadepi ṭhapentena ṭhapitā hoti pavāraṇā.",
  "tika-vin09t:1085_28": "“Karissāmī”ti vutte pana pariyositā hoti,",
  "tika-vin09t:1085_29": "tasmā “karissāmī”ti etasmiṃ pade sampatte ṭhapitāpi aṭṭhapitā hoti.",
  "tika-vin09t:1085_30": "Eseva nayo dvevācikaekavācikasamānavassikāsu.",
  "tika-vin09t:1085_31": "Etāsupi hi ṭi-",
  "tika-vin09t:1085_32": "kārāvasānaṃyeva ṭhapanakkhettanti.",
  "tika-vin09t:1085_33": "Tenāha “ṭhapanakkhettaṃ pana jānitabba”nti.",
  "tika-vin09t:1085_34": "Osaṭe vatthusminti codakena attanā vattabbe saṅghamajjhe udāhaṭe.",
  "tika-vin09t:1085_35": "Idañca idañca karotīti pāṇātipātaṃ,",
  "tika-vin09t:1085_36": "adinnādānañca karoti,",
  "tika-vin09t:1085_37": "jātarūparajatañca paṭiggaṇhāti.",
  "tika-vin09t:1085_38": "Asuko ca asuko ca assamaṇo,",
  "tika-vin09t:1085_39": "anupāsakoti akkosādhippāyena parammukhā vadantassa dukkaṭaṃ,",
  "tika-vin09t:1085_40": "sammukhā vadantassa pana pācittiyameva.",
  "tika-vin09t:1085_41": "Tenāha “sace pana odissa niyametvā”tiādi.",
  "tika-vin09t:1085_42": "Saṅkhyupagamananti vohārūpagamanaṃ.",
  "tika-vin09t:1086_0": "Duṭṭhadosasikkhāpadavaṇṇanā niṭṭhitā.",
  "tika-vin09t:1087_0": "9. Aññabhāgiyasikkhāpadavaṇṇanā",
  "tika-vin09t:1088_0": "Aññabhāgassāti aññakoṭṭhāsassa,",
  "tika-vin09t:1088_1": "yaṃ codetukāmo,",
  "tika-vin09t:1088_2": "tassa jātiādito aññassa tiracchānajātiādikoṭṭhāsassāti vuttaṃ hoti.",
  "tika-vin09t:1088_3": "Idanti napuṃsakaniddesena chagalakādiṃ niddisati,",
  "tika-vin09t:1088_4": "ayaṃ chagalakādikoti attho,",
  "tika-vin09t:1088_5": "adhikaraṇasaddāpekkhāya vā napuṃsakaniddeso,",
  "tika-vin09t:1088_6": "idaṃ chagalakādisaṅkhātaṃ adhikaraṇanti vuttaṃ hoti.",
  "tika-vin09t:1088_7": "Aññabhāgo vāti tiracchānajātiādibhedo añño koṭṭhāso vā.",
  "tika-vin09t:1088_8": "Assāti chagalakādikassa.",
  "tika-vin09t:1088_9": "Aññabhāgiyaṃ chagalakādi.",
  "tika-vin09t:1088_10": "Ettha ca “aññabhāgasambandhi aññabhāgiya”nti paṭhamaviggahassa attho,",
  "tika-vin09t:1088_11": "“aññabhāgavantaṃ aññabhāgiya”nti dutiyaviggahassa.",
  "tika-vin09t:1088_12": "Ṭhapetvā pana tiracchānajātiādikaṃ paramatthato visuṃ chagalakādike asatipi “paṭimāya sarīra”ntiādīsu",
  "tika-vin09t:1088_13": "viya abhedepi bhedakappanāya pavattalokavohāravasena “aññabhāgassa idaṃ,",
  "tika-vin09t:1088_14": "aññabhāgo vā assa atthī”ti vuttanti daṭṭhabbaṃ.",
  "tika-vin09t:1088_15": "Adhikarīyati etthāti adhikaraṇaṃ.",
  "tika-vin09t:1088_16": "Tenāha “ādhāro veditabbo”ti.",
  "tika-vin09t:1088_17": "Ādharīyati asminti ādhāro,",
  "tika-vin09t:1088_18": "patiṭṭhānaṃ.",
  "tika-vin09t:1088_19": "Tenāha “vatthu adhiṭṭhānanti vuttaṃ hotī”ti.",
  "tika-vin09t:1089_0": "Idāni “aññabhāgassa ida”ntiādinā saṅkhepena vuttamevatthaṃ kevalaṃ nayadassanatthaṃ aṭṭhuppattiyaṃ āgatameva gahetvā vibhajanto “yo hi so”tiādimāha.",
  "tika-vin09t:1089_1": "Tena nanu anāgate evaṃ codentānaṃ pāpabhikkhūnaṃ lesokāsapidahanatthaṃ idaṃ sikkhāpadaṃ paññattaṃ,",
  "tika-vin09t:1089_2": "na pana mettiyabhūmajakānaṃ.",
  "tika-vin09t:1089_3": "Tesañhi ādikammikattā anāpatti,",
  "tika-vin09t:1089_4": "tasmā sāmaññena attho vibhajitabbo.",
  "tika-vin09t:1089_5": "Na pana “yo hi so aṭṭhuppattiyaṃ dabbo mallaputto”tiādinā visesenāti edisī codanā anavakāsāti daṭṭhabbaṃ.",
  "tika-vin09t:1089_6": "Hīti kāraṇatthe nipāto,",
  "tika-vin09t:1089_7": "yasmāti vuttaṃ hoti.",
  "tika-vin09t:1089_8": "Aṭṭhuppattiyanti atthassa uppatti atthuppatti,",
  "tika-vin09t:1089_9": "atthuppattiyeva aṭṭhuppatti,",
  "tika-vin09t:1089_10": "tassaṃ aṭṭhuppattiyaṃ,",
  "tika-vin09t:1089_11": "sikkhāpadassa nidāneti vuttaṃ hoti.",
  "tika-vin09t:1089_12": "Chagalakoti setachagalako.",
  "tika-vin09t:1089_13": "Soti chagalako.",
  "tika-vin09t:1089_14": "Imassa pana “hotī”ti iminā sambandho.",
  "tika-vin09t:1089_15": "Aññassa…pe…",
  "tika-vin09t:1089_16": "chagalakabhāvassa cāti “tiracchānajātiyā ceva chagalakabhāvassa cā”ti saṅkhātassa aññassa bhāgassa koṭṭhāsassa,",
  "tika-vin09t:1089_17": "pakkhassāti attho.",
  "tika-vin09t:1090_0": "Kutoyamañño,",
  "tika-vin09t:1090_1": "yato “aññassa bhāgassā”ti vuttanti āha “yvāyaṃ…pe… tato”ti.",
  "tika-vin09t:1090_2": "Tattha manussajāti ceva bhikkhubhāvo cāti yo ayaṃ bhāgo koṭṭhāso pakkhoti sambandho,",
  "tika-vin09t:1090_3": "“manussajāti ceva bhikkhubhāvo cā”ti saṅkhāto yo ayaṃ bhāgo koṭṭhāso pakkhoti attho.",
  "tika-vin09t:1090_4": "Tatoti “manussajāti ceva bhikkhubhāvo cā”ti bhāgato.",
  "tika-vin09t:1090_5": "So vā aññabhāgoti yathāvuttatiracchānajātichagalakabhāvasaṅkhāto so aññabhāgo vā.",
  "tika-vin09t:1090_6": "Assāti chagalakassa.",
  "tika-vin09t:1090_7": "Atthīti upalabbhati.",
  "tika-vin09t:1090_8": "Tasmāti yasmā aññabhāgassa chagalako hoti,",
  "tika-vin09t:1090_9": "yasmā ca so vā aññabhāgo assa atthi, tasmā.",
  "tika-vin09t:1090_10": "Aññabhāgiyasaṅkhyaṃ labhatīti ettha “so yvāya”nti idha so-",
  "tika-vin09t:1090_11": "saddameva ānetvā so aññabhāgiyasaṅkhaṃ labhatīti yojetabbaṃ,",
  "tika-vin09t:1090_12": "“so”ti vā pāṭhaseso daṭṭhabbo. Ca-",
  "tika-vin09t:1090_13": "saddo samuccayattho.",
  "tika-vin09t:1090_14": "So pana adhikaraṇasaddato paraṃ daṭṭhabbo,",
  "tika-vin09t:1090_15": "“adhikaraṇa”nti ca veditabboti.",
  "tika-vin09t:1090_16": "Tesanti mettiyabhūmajakānaṃ.",
  "tika-vin09t:1090_17": "Imaṃ mayaṃ dabbaṃ mallaputtaṃ nāma karomāti chagalakaṃ ajikāya vippaṭipajjantaṃ disvā “mayaṃ, āvuso,",
  "tika-vin09t:1090_18": "imaṃ chagalakaṃ dabbaṃ mallaputtaṃ nāma karomā”ti vadantānaṃ.",
  "tika-vin09t:1090_19": "Nāmakaraṇasaññāyāti nāmakaraṇasaṅkhātāya saññāya.",
  "tika-vin09t:1090_20": "Etthāpi “yo so”tiādikaṃ ānetvā tassā nāmakaraṇasaññāya yo so aṭṭhuppattiyaṃ “dabbo mallaputto nāmā”ti chagalako vutto,",
  "tika-vin09t:1090_21": "so yasmā ādhāro vatthu adhiṭṭhānanti yojetabbaṃ.",
  "tika-vin09t:1091_0": "Idāni kathametaṃ viññāyati “adhikaraṇa”nti cettha ādhāro veditabbo,",
  "tika-vin09t:1091_1": "na vivādādhikaraṇādīsu aññataranti anuyogaṃ sandhāyāha “tañhi sandhāyā”tiādi.",
  "tika-vin09t:1091_2": "Tattha tanti tassā nāmakaraṇasaññāya adhiṭṭhānabhūtaṃ chagalakaṃ paccāmasati.",
  "tika-vin09t:1091_3": "Vivādādhikaraṇādīsu aññataraṃ sandhāya na vuttanti sambandho.",
  "tika-vin09t:1091_4": "Tattha kāraṇaṃ pucchati “kasmā”ti.",
  "tika-vin09t:1091_5": "Kāraṇamāha “asambhavato”ti.",
  "tika-vin09t:1091_6": "Idāni tameva asambhavaṃ pākaṭaṃ katvā dassetuṃ “na hī”tiādi vuttaṃ.",
  "tika-vin09t:1091_7": "Na hi upādiyiṃsūti sambandho.",
  "tika-vin09t:1091_8": "Upādiyiṃsūti gaṇhiṃsu.",
  "tika-vin09t:1091_9": "Kiṃ catunnaṃ adhikaraṇānampi leso atthi,",
  "tika-vin09t:1091_10": "yenevaṃ vuttanti āha “na ca catunnaṃ adhikaraṇāna”ntiādi.",
  "tika-vin09t:1091_11": "Idāni tameva samatthetuṃ “jātilesādayo hī”tiādi vuttaṃ.",
  "tika-vin09t:1091_12": "Tattha jātiyeva leso jātileso.",
  "tika-vin09t:1091_13": "Ādisaddena nāmalesādīnaṃ gahaṇaṃ.",
  "tika-vin09t:1091_14": "Hoti cettha –",
  "tika-vin09t:1092_0": "“Lesā jātināmagotta-liṅgāpattivasāpi ca;",
  "tika-vin09t:1093_0": "Pattacīvarupajjhāyā-cariyāvāsavasā dasā”ti.",
  "tika-vin09t:1094_0": "Āpattileso nāma lahukaṃ āpattiṃ āpajjanto diṭṭho hoti.",
  "tika-vin09t:1094_1": "Tañce pārājikena codeti “assamaṇosi,",
  "tika-vin09t:1094_2": "asakyaputtiyosī”ti,",
  "tika-vin09t:1094_3": "āpatti vācāya vācāya saṅghādisesassāti evaṃ āpattilesampi puggalasmiṃyeva āropetvā vuttattā “puggalānaṃyeva lesā vuttā”ti vuttaṃ.",
  "tika-vin09t:1094_4": "Tañca “dabbo mallaputto”ti nāmanti mettiyabhūmajakehi chagalakassa kataṃ taṃ “dabbo mallaputto”ti nāmañca.",
  "tika-vin09t:1094_5": "Evaṃ asambhavaṃ dassetvā idāni imināva pasaṅgena desalesasaddānaṃ atthaṃ saṃvaṇṇetuṃ “ettha cā”tiādimāha.",
  "tika-vin09t:1094_6": "Etthāti etesu dvīsu desalesesu.",
  "tika-vin09t:1094_7": "Deso nāma jātiādibhedo vohāro.",
  "tika-vin09t:1094_8": "Tenāha “jātiādīsū”tiādi.",
  "tika-vin09t:1094_9": "Aññampi vatthunti yasmiṃ vatthusmiṃ patiṭṭhitaṃ,",
  "tika-vin09t:1094_10": "taṃ muñcitvā aññampi vatthuṃ.",
  "tika-vin09t:1094_11": "Kathaṃ silissatīti āha “vohāramattenevā”tiādi,",
  "tika-vin09t:1094_12": "vohāramatteneva,",
  "tika-vin09t:1094_13": "na tu atthatoti adhippāyo.",
  "tika-vin09t:1094_14": "“Īsakaṃ allīyatī”ti iminā “leso”ti lisa allībhāveti imassa rūpanti dasseti.",
  "tika-vin09t:1094_15": "Kiñcāpi desalesānaṃ vuttanayena byañjanato nānākaraṇaṃ atthi,",
  "tika-vin09t:1094_16": "atthato pana natthīti āha “jātiādīnaṃyeva aññatarakoṭṭhāsassetaṃ adhivacana”nti.",
  "tika-vin09t:1095_0": "Yadi pana nāmakaraṇasaññāya ādhārabhūtaṃ chagalakaṃ sandhāya “aññabhāgiyassa adhikaraṇassā”ti vuttaṃ,",
  "tika-vin09t:1095_1": "atha kasmā padabhājane taṃ avibhajitvā “aññabhāgiyassa adhikaraṇassāti āpattaññabhāgiyaṃ vā hoti adhikaraṇaññabhāgiyaṃ",
  "tika-vin09t:1095_2": "vā”tiādi vuttanti āha “padabhājane panā”tiādi.",
  "tika-vin09t:1095_3": "Tanti ādhārasaṅkhātaṃ adhikaraṇaṃ.",
  "tika-vin09t:1095_4": "Āvibhūtaṃ pākaṭaṃ.",
  "tika-vin09t:1095_5": "Atthuddhāravasenāti tena vattabbaatthānaṃ uddharaṇavasena.",
  "tika-vin09t:1095_6": "Nanu ca “atthamattaṃ pati saddā abhinivisantī”ti na ekena saddena anekatthā abhidhīyantīti?",
  "tika-vin09t:1095_7": "Saccametaṃ saddavisese apekkhite,",
  "tika-vin09t:1095_8": "tesaṃ tesaṃ pana atthānaṃ adhikaraṇasaddavacanīyatāsāmaññaṃ upādāya vuccamāno ayaṃ vicāro adhikaraṇasaddassa atthuddhāroti vutto.",
  "tika-vin09t:1095_9": "Tenevāha “adhikaraṇanti vacanasāmaññato atthuddhāravasena pavattāni cattāri adhikaraṇānī”ti.",
  "tika-vin09t:1095_10": "Aññabhāgiyatāti aññapakkhiyatā.",
  "tika-vin09t:1095_11": "Tabbhāgiyatāti tappakkhiyatā.",
  "tika-vin09t:1095_12": "Apākaṭā padabhājanato aññatra dassitaṭṭhānābhāvato.",
  "tika-vin09t:1095_13": "Avasāne āpattaññabhāgiyena codanañcāti “bhikkhu saṅghādisesaṃ ajjhāpajjanto diṭṭho hoti,",
  "tika-vin09t:1095_14": "saṅghādisese saṅghādisesadiṭṭhi hoti,",
  "tika-vin09t:1095_15": "tañce pārājikena codetī”tiādicodanaṃ sandhāya vuttaṃ “adhikaraṇaññabhāgiya”nti.",
  "tika-vin09t:1095_16": "Ekamekañhi adhikaraṇaṃ itaresaṃ tiṇṇaṃ tiṇṇaṃ aññabhāgiyaṃ aññapakkhiyaṃ aññakoṭṭhāsiyaṃ hoti vatthuvisabhāgattā.",
  "tika-vin09t:1095_17": "Ādisaddena “kathaṃ adhikaraṇaṃ adhikaraṇassa aññabhāgiya”ntiādiko padavibhāgo saṅgahito.",
  "tika-vin09t:1096_0": "Kiñci desaṃ lesamattaṃ upādāyāti ettha yaṃ vattabbaṃ,",
  "tika-vin09t:1096_1": "tassāpi asambhavadassanappasaṅgena heṭṭhā vuttattā “sesā vinicchayakathā aṭṭhame vuttasadisāyevā”ti vuttaṃ.",
  "tika-vin09t:1096_2": "Tattha sesā vinicchayakathāti “pārājikenāti bhikkhuno anurūpesu ekūnavisatiyā aññatarenā”tiādikā vinicchayakathā.",
  "tika-vin09t:1096_3": "Vuttasadisāyevāti ettha imasmiṃ sikkhāpade yā vattabbā,",
  "tika-vin09t:1096_4": "tena sikkhāpadena sādhāraṇabhūtā sā vuttasadisāyevāti adhippetā,",
  "tika-vin09t:1096_5": "na asādhāraṇabhūtā apubbavaṇṇanāya adhippetattā.",
  "tika-vin09t:1096_6": "Tenevāha “ayaṃ panā”tiādi.",
  "tika-vin09t:1096_7": "Purimasmiṃ sikkhāpadepi tathāsaññino anāpattikattā “idha cā”ti vuttaṃ.",
  "tika-vin09t:1096_8": "Tathāsaññinopīti “pārājikaṃyeva ayaṃ āpanno”ti evaṃsaññinopi.",
  "tika-vin09t:1096_9": "Itisaddo ādiattho vā pakārattho vā.",
  "tika-vin09t:1096_10": "Tena kenaci bhikkhunā añño koci khattiyajātiko pārājikaṃ dhammaṃ ajjhāpajjanto diṭṭho hoti,",
  "tika-vin09t:1096_11": "atha so aññaṃ attano veriṃ khattiyajātikaṃ bhikkhuṃ passitvā taṃ khattiyajātilesaṃ gahetvā evaṃ codeti",
  "tika-vin09t:1096_12": "“khattiyo mayā diṭṭho pārājikaṃ dhammaṃ ajjhāpajjanto,",
  "tika-vin09t:1096_13": "tvaṃ khattiyo pārājikaṃ dhammaṃ ajjhāpannosi,",
  "tika-vin09t:1096_14": "atha vā tvaṃ kho khattiyo, na añño,",
  "tika-vin09t:1096_15": "pārājikaṃ dhammaṃ ajjhāpannosi,",
  "tika-vin09t:1096_16": "assamaṇosi,",
  "tika-vin09t:1096_17": "asakyaputtiyosi,",
  "tika-vin09t:1096_18": "natthi tayā saddhiṃ uposatho vā pavāraṇā vā saṅghakammaṃ vā”ti,",
  "tika-vin09t:1096_19": "āpatti vācāya vācāya saṅghādisesassa.",
  "tika-vin09t:1096_20": "Ettha ca tesaṃ khattiyānaṃ aññamaññaṃ asadisassa tassa tassa dīghādino vā diṭṭhādino vā vasena aññabhāgiyatā,",
  "tika-vin09t:1096_21": "khattiyajātipaññattiyā ādhāravasena adhikaraṇatā ca veditabbā.",
  "tika-vin09t:1096_22": "Esa nayo nāmalesādīsupi.",
  "tika-vin09t:1097_0": "Āpattilese pana kenaci bhikkhunā koci bhikkhu lahukaṃ āpattiṃ āpajjanto diṭṭho hoti,",
  "tika-vin09t:1097_1": "so cetaṃ bhikkhuṃ pārājikena codeti,",
  "tika-vin09t:1097_2": "āpatti vācāya vācāya saṅghādisesassa.",
  "tika-vin09t:1097_3": "Yadi evaṃ kathaṃ aññabhāgiyaṃ adhikaraṇaṃ hotīti?",
  "tika-vin09t:1097_4": "Yañhi so lahukaṃ āpattiṃ āpanno,",
  "tika-vin09t:1097_5": "taṃ pārājikassa aññabhāgiyaṃ adhikaraṇaṃ,",
  "tika-vin09t:1097_6": "tassa pana aññabhāgiyassa adhikaraṇassa leso nāma.",
  "tika-vin09t:1097_7": "Yo so sabbakhattiyānaṃ sādhāraṇo khattiyabhāvo viya sabbāpattīnaṃ sādhāraṇo āpattibhāvo.",
  "tika-vin09t:1097_8": "Eteneva upāyena “kenaci bhikkhunā koci bhikkhu saṅghādisesaṃ ajjhāpajjanto diṭṭho hotī”tiādikaṃ visesaṃ saṅgaṇhāti.",
  "tika-vin09t:1098_0": "Aññabhāgiyasikkhaṃ yo, neva sikkhati yuttito;",
  "tika-vin09t:1099_0": "Gacche vinayaviññūhi, aññabhāgiyataṃva so. ;",
  "tika-vin09t:1100_0": "Aññabhāgiyasikkhāpadavaṇṇanā niṭṭhitā.",
  "tika-vin09t:1101_0": "10. Saṅghabhedasikkhāpadavaṇṇanā",
  "tika-vin09t:1102_0": "Sahitassāti kāyacittehi ekībhūtassa.",
  "tika-vin09t:1102_1": "Tenāha “cittena ca sarīrena ca aviyuttassāti attho”ti.",
  "tika-vin09t:1102_2": "Assāti “samaggassā”ti padassa.",
  "tika-vin09t:1102_3": "Samānasaṃvāsakoti samāno ekūposathādibhedo saṃvāso assāti samānasaṃvāsako,",
  "tika-vin09t:1102_4": "laddhinānāsaṃvāsakena vā kammanānāsaṃvāsakena vā virahito.",
  "tika-vin09t:1102_5": "Kāyasāmaggidānatoti kāyena,",
  "tika-vin09t:1102_6": "kāyassa vā sāmaggiyā sahitabhāvassa dānato,",
  "tika-vin09t:1102_7": "tesu tesu saṅghakammesu hatthapāsūpagamanatoti vuttaṃ hoti.",
  "tika-vin09t:1102_8": "Kathaṃ nāmāyaṃ bhijjeyyāti ayaṃ saṅgho kena nu kho upāyena vaggo bhaveyya.",
  "tika-vin09t:1102_9": "Vāyāmeyyāti ussāhaṃ kareyya,",
  "tika-vin09t:1102_10": "pakkhaṃ pariyeseyya,",
  "tika-vin09t:1102_11": "gaṇaṃ bandheyyāti vuttaṃ hoti.",
  "tika-vin09t:1102_12": "Attano phalaṃ karotīti karaṇaṃ,",
  "tika-vin09t:1102_13": "yaṃ kiñci kāraṇaṃ,",
  "tika-vin09t:1102_14": "adhikaṃ karaṇanti adhikaraṇaṃ,",
  "tika-vin09t:1102_15": "visesakāraṇaṃ,",
  "tika-vin09t:1102_16": "visesakāraṇañca saṅghabhedassāti vuttaṃ “bhedanassā”tiādi.",
  "tika-vin09t:1102_17": "Bhedakaravatthuvasena aṭṭhārasavidhanti –",
  "tika-vin09t:1103_0": "“Idhupāli bhikkhū adhammaṃ ‘dhammo’ti dīpenti,",
  "tika-vin09t:1103_1": "dhammaṃ ‘adhammo’ti dīpenti.",
  "tika-vin09t:1103_2": "Avinayaṃ ‘vinayo’ti dīpenti,",
  "tika-vin09t:1103_3": "vinayaṃ ‘avinayo’ti dīpenti.",
  "tika-vin09t:1103_4": "Abhāsitaṃ alapitaṃ tathāgatena ‘bhāsitaṃ lapitaṃ tathāgatenā’ti dīpenti,",
  "tika-vin09t:1103_5": "bhāsitaṃ lapitaṃ tathāgatena ‘abhāsitaṃ alapitaṃ tathāgatenā’ti dīpenti.",
  "tika-vin09t:1103_6": "Anāciṇṇaṃ tathāgatena ‘āciṇṇaṃ tathāgatenā’ti dīpenti,",
  "tika-vin09t:1103_7": "āciṇṇaṃ tathāgatena ‘anāciṇṇaṃ tathāgatenā’ti dīpenti.",
  "tika-vin09t:1103_8": "Apaññattaṃ tathāgatena ‘paññattaṃ tathāgatenā’ti dīpenti,",
  "tika-vin09t:1103_9": "paññattaṃ tathāgatena ‘apaññattaṃ tathāgatenā’ti dīpenti.",
  "tika-vin09t:1103_10": "Anāpattiṃ ‘āpattī’ti dīpenti,",
  "tika-vin09t:1103_11": "āpattiṃ ‘anāpattī’ti dīpenti.",
  "tika-vin09t:1103_12": "Lahukaṃ āpattiṃ ‘garukā āpattī’ti dīpenti,",
  "tika-vin09t:1103_13": "garukaṃ āpattiṃ ‘lahukā āpattī’ti dīpenti.",
  "tika-vin09t:1103_14": "Sāvasesaṃ āpattiṃ ‘anavasesā āpattī’ti dīpenti,",
  "tika-vin09t:1103_15": "anavasesaṃ āpattiṃ ‘sāvasesā āpattī’ti dīpenti.",
  "tika-vin09t:1103_16": "Duṭṭhullaṃ āpattiṃ ‘aduṭṭhullā āpattī’ti dīpenti,",
  "tika-vin09t:1103_17": "aduṭṭhullaṃ āpattiṃ ‘duṭṭhullā āpattī’ti dīpentī”ti –",
  "tika-vin09t:1104_0": "Evaṃ kammakkhandhake vuttānaṃ aṭṭhārasannaṃ bhedakaraṇānaṃ vasena aṭṭhārasavidhaṃ.",
  "tika-vin09t:1104_1": "Kāraṇañhi tadāyattavuttitāya phalaṃ ettha vasatīti “vatthū”ti vuccati.",
  "tika-vin09t:1104_2": "Honti cettha –",
  "tika-vin09t:1105_0": "“Dhammavinayabhāsitā-ciṇṇapaññattikā dukā;",
  "tika-vin09t:1106_0": "Āpattilahuduṭṭhulla-sāvasesadukāni ca.",
  "tika-vin09t:1107_0": "“Etānaṭṭhārasa ‘bheda-karavatthū’ti vuccare;",
  "tika-vin09t:1108_0": "Vipallāsagahitāni, vādamūlūpanissayā”ti.",
  "tika-vin09t:1109_0": "Paggayhāti paggahitaṃ abbhussitaṃ pākaṭaṃ katvā.",
  "tika-vin09t:1109_1": "Tiṭṭheyyāti yathāsamādinnaṃ,",
  "tika-vin09t:1109_2": "yathāpaggahitameva ca katvā accheyya.",
  "tika-vin09t:1109_3": "Yasmā pana evaṃ paggaṇhatā,",
  "tika-vin09t:1109_4": "tiṭṭhatā ca taṃ dīpitañceva avinissaṭṭhañca hoti,",
  "tika-vin09t:1109_5": "tasmā “dīpeyya ceva nappaṭinissajjeyya cā”ti vuttaṃ.",
  "tika-vin09t:1109_6": "Kīva dūre sutvā gantvā avadantānaṃ dukkaṭanti āha “sabbantimena paricchedenā”tiādi. Pi-",
  "tika-vin09t:1109_7": "saddo cettha aṭṭhānappayutto,",
  "tika-vin09t:1109_8": "tassa “aḍḍhayojanamatta”nti iminā sambandho veditabbo.",
  "tika-vin09t:1109_9": "Tattha “aḍḍhayojanamatta”nti iminā ekavihāre vattabbameva natthīti dīpeti.",
  "tika-vin09t:1109_10": "“Gantvā”ti iminā dūtaṃ vā paṇṇaṃ vā pesetvā vadatopi āpattimokkho natthi,",
  "tika-vin09t:1109_11": "sayameva pana gantvā “garuko kho, āvuso,",
  "tika-vin09t:1109_12": "saṅghabhedo,",
  "tika-vin09t:1109_13": "mā saṅghabhedāya parakkamī”ti nivāretabboti dīpeti.",
  "tika-vin09t:1110_0": "Samāgacchatūti ekībhavatu.",
  "tika-vin09t:1110_1": "Ekībhāvo ca samānaladdhivasena hotīti āha “ekaladdhiko hotū”ti.",
  "tika-vin09t:1110_2": "Ekā laddhi gahaṇaṃ assāti ekaladdhiko,",
  "tika-vin09t:1110_3": "ekadiṭṭhikoti attho.",
  "tika-vin09t:1110_4": "Aññamaññasampattiyāti aññamaññassa samānadiṭṭhicittatāsaṅkhātāya sampattiyā.",
  "tika-vin09t:1110_5": "“Aññamaññassa guṇalābhādikāya sampattiyā”ti keci.",
  "tika-vin09t:1110_6": "Asamaggo hi visuṃ pātimokkhaṃ uddisati,",
  "tika-vin09t:1110_7": "bahisīmāyaṃ vā anupariveṇiyaṃ vāti na ekuddeso.",
  "tika-vin09t:1110_8": "Tenāha “ekato pavattapātimokkhuddesoti attho”ti.",
  "tika-vin09t:1110_9": "Appaṭinissajjato dukkaṭanti visuṃ visuṃ vadantānaṃ gaṇanāya dukkaṭaṃ.",
  "tika-vin09t:1110_10": "Samanubhāsanakammaṃ kātabbanti yāvatatiyaṃ samanubhāsanakammaṃ kātabbaṃ,",
  "tika-vin09t:1110_11": "“suṇātu me, bhante, saṅgho,",
  "tika-vin09t:1110_12": "ayaṃ itthannāmo bhikkhu samaggassa saṅghassa bhedāya parakkamatī”tiādinā padabhājane vuttāhi ñatticatutthāhi",
  "tika-vin09t:1110_13": "tīhi samanubhāsanakammavācāhi kammaṃ kātabbanti vuttaṃ hoti.",
  "tika-vin09t:1110_14": "“Bhedāya parakkameyyā”ti visuṃ vuttattā bhedanasaṃvattanikassa adhikaraṇassa samādāya paggaṇhanato pubbepi",
  "tika-vin09t:1110_15": "pakkhapariyesanādivasena saṅghabhedāya parakkamantassa samanubhāsanakammaṃ kātabbanti veditabbaṃ.",
  "tika-vin09t:1110_16": "Paṭinissajjantassa anāpattibhāvato “sotthibhāvo tassa bhikkhuno”ti vuttaṃ.",
  "tika-vin09t:1111_0": "Kiñcāpi bhikkhunī saṅghaṃ na bhindati,",
  "tika-vin09t:1111_1": "apica kho bhedāya parakkamatīti “sādhāraṇapaññattī”ti vuttaṃ.",
  "tika-vin09t:1111_2": "Saṅghādisesaṃ ajjhāpajjantassa ñattiyā dukkaṭaṃ,",
  "tika-vin09t:1111_3": "dvīhi kammavācāhi thullaccayā ca paṭippassambhantīti āha “samanubhāsanakamme”tiādi.",
  "tika-vin09t:1111_4": "Tañca dukkaṭaṃ te ca thullaccayā paṭippassambhantīti yañca ñattipariyosāne dukkaṭaṃ āpanno,",
  "tika-vin09t:1111_5": "ye ca dvīhi kammavācāhi thullaccaye,",
  "tika-vin09t:1111_6": "tā tissopi āpattiyo liṅgaparivattena asādhāraṇāpattiyo viya paṭippassambhanti.",
  "tika-vin09t:1111_7": "Sace panassa ñattipariyosāne lajjidhammo okkamati,",
  "tika-vin09t:1111_8": "saṃvaro uppajjati,",
  "tika-vin09t:1111_9": "taṃ paṭinissajjati,",
  "tika-vin09t:1111_10": "ñattiyā dukkaṭaṃ desetvā muccati.",
  "tika-vin09t:1111_11": "Atha taṃ na paṭinissajjati,",
  "tika-vin09t:1111_12": "bhedāya parakkamati ceva bhedanasaṃvattanikaṃ adhikaraṇaṃ samādāya paggayha tiṭṭhati ca,",
  "tika-vin09t:1111_13": "ñattidukkaṭaṃ paṭippassambhati,",
  "tika-vin09t:1111_14": "paṭhamakammavācāya thullaccaye patiṭṭhāti.",
  "tika-vin09t:1111_15": "Esa nayo itarakammavācāyampi.",
  "tika-vin09t:1111_16": "Asamanubhāsiyamānassa appaṭinissajjantassāpi saṅghādisesena anāpatti.",
  "tika-vin09t:1111_17": "Paṭinissajjantassāpi ñattito pubbe vā ñattikkhaṇe vā ñattipariyosāne vā paṭhamāya vā anussāvanāya dutiyāya vā tatiyāya vā yāva yya-",
  "tika-vin09t:1111_18": "kāraṃ na sampāpuṇāti,",
  "tika-vin09t:1111_19": "tāva paṭinissajjantassa saṅghādisesena anāpatti.",
  "tika-vin09t:1111_20": "Tenāha “asamanubhāsiyamānassa cā”tiādi.",
  "tika-vin09t:1112_0": "Ettha pana “devadatto samaggassa saṅghassa bhedāya parakkami,",
  "tika-vin09t:1112_1": "tasmiṃ vatthusmi”nti parivāre āgatattā devadatto ādikammiko,",
  "tika-vin09t:1112_2": "so ca kho saṅghabhedāya parakkamanasseva,",
  "tika-vin09t:1112_3": "na appaṭinissajjanassa.",
  "tika-vin09t:1112_4": "Na hi tassa taṃ kammaṃ kataṃ.",
  "tika-vin09t:1112_5": "Kathamidaṃ jānitabbanti ce? Suttato.",
  "tika-vin09t:1112_6": "Tathā hi “ariṭṭho bhikkhu gaddhabādhipubbo pāpikāya diṭṭhiyā yāvatatiyaṃ samanubhāsanāya na paṭinissajji,",
  "tika-vin09t:1112_7": "tasmiṃ vatthusmi”nti parivāre āgatattā ariṭṭhassa kammaṃ katanti paññāyati,",
  "tika-vin09t:1112_8": "na tathā devadattassa.",
  "tika-vin09t:1112_9": "Athāpissa katena bhavitabbanti koci attano rucimattena vadeyya,",
  "tika-vin09t:1112_10": "tathāpi appaṭinissajjane ādikammikassa anāpatti nāma natthi.",
  "tika-vin09t:1112_11": "Na hi paññattaṃ sikkhāpadaṃ vītikkamantassa aññatra odissa anuññātato anāpatti nāma dissati.",
  "tika-vin09t:1112_12": "Yampi ariṭṭhasikkhāpadassa padabhājane anāpattiyaṃ “ādikammikassā”ti potthakesu likhitaṃ,",
  "tika-vin09t:1112_13": "taṃ pamādalikhitaṃ,",
  "tika-vin09t:1112_14": "pamādalikhitabhāvo ca tassa “paṭhamaṃ ariṭṭho bhikkhu codetabbo,",
  "tika-vin09t:1112_15": "codetvā sāretabbo,",
  "tika-vin09t:1112_16": "sāretvā āpattiṃ āropetabbo”ti evaṃ kammakkhandhake āpattiropanato veditabbo.",
  "tika-vin09t:1113_0": "Idha bhedāya parakkamane ādikammikassa devadattassa yasmā taṃ kammaṃ na kataṃ,",
  "tika-vin09t:1113_1": "tasmāssa āpattiyeva na jātā.",
  "tika-vin09t:1113_2": "Sikkhāpadaṃ pana taṃ ārabbha paññattanti katvā “ādikammiko”ti vutto.",
  "tika-vin09t:1113_3": "Iti āpattiyā abhāvatoyevassa anāpatti vuttā.",
  "tika-vin09t:1113_4": "Sā panesā kiñcāpi “asamanubhāsiyamānassā”ti imināva siddhā.",
  "tika-vin09t:1113_5": "Yasmā pana asamanubhāsiyamāno nāma yassa kevalaṃ samanubhāsanaṃ na karonti,",
  "tika-vin09t:1113_6": "so vuccati,",
  "tika-vin09t:1113_7": "na ādikammiko.",
  "tika-vin09t:1113_8": "Ayañca devadatto ādikammikoyeva.",
  "tika-vin09t:1113_9": "Tasmā “ādikammikassā”ti vuttaṃ.",
  "tika-vin09t:1113_10": "Eteneva upāyena ṭhapetvā ariṭṭhasikkhāpadaṃ sabbasamanubhāsanāsu vinicchayo veditabbo.",
  "tika-vin09t:1113_11": "Kāyavācācittato samuṭṭhānato samanubhāsanasamuṭṭhānaṃ.",
  "tika-vin09t:1113_12": "“Paṭinissajjāmī”ti kāyavikāraṃ vā vacībhedaṃ vā akarontasseva pana āpajjanato akiriyaṃ.",
  "tika-vin09t:1113_13": "“Nappaṭinissajjāmī”ti saññāya abhāvena muccanato saññāvimokkhaṃ.",
  "tika-vin09t:1113_14": "“Nappaṭinissajjāmī”ti jānanacitteneva sacittakaṃ.",
  "tika-vin09t:1114_0": "Saṅghabhedasikkhāpadavaṇṇanā niṭṭhitā.",
  "tika-vin09t:1115_0": "11. Bhedānuvattakasikkhāpadavaṇṇanā",
  "tika-vin09t:1116_0": "Tassevāti bhedāya parakkamantasseva.",
  "tika-vin09t:1116_1": "Khoti nipātamattaṃ.",
  "tika-vin09t:1116_2": "Panāti visese nipāto.",
  "tika-vin09t:1116_3": "Yaṃ vacanaṃ samaggepi vagge avayavabhūte karoti bhindati,",
  "tika-vin09t:1116_4": "taṃ kalahakārakavacanaṃ idha “vagga”nti vuccatīti āha “vaggaṃ asāmaggipakkhiyavacanaṃ vadantī”ti.",
  "tika-vin09t:1116_5": "Asāmaggipakkhe bhavā asāmaggipakkhiyā,",
  "tika-vin09t:1116_6": "kalahakārakā,",
  "tika-vin09t:1116_7": "tesaṃ vacanaṃ asāmaggipakkhiyavacanaṃ,",
  "tika-vin09t:1116_8": "asāmaggipakkhe vā bhavaṃ vacanaṃ asāmaggipakkhiyavacanaṃ.",
  "tika-vin09t:1116_9": "“Na hi saṅgho saṅghassa kammaṃ karotī”ti idaṃ niggahavasena kattabbaṃ kammaṃ sandhāya vuttaṃ,",
  "tika-vin09t:1116_10": "ubbāhikādikammaṃ pana bahūnampi kātuṃ vaṭṭatiyeva.",
  "tika-vin09t:1116_11": "Dhammavādīti bhūtavādī.",
  "tika-vin09t:1116_12": "Vinayavādīti vūpasamavādī.",
  "tika-vin09t:1116_13": "Jānāti noti etthāpi “chandañca ruciñcā”ti idaṃ ānetvā sambandhitabbaṃ.",
  "tika-vin09t:1116_14": "Tenāha “amhākaṃ chandādīni jānātī”ti.",
  "tika-vin09t:1116_15": "Bhāsatīti ettha “no”ti idaṃ vibhattivipariṇāmena yujjati.",
  "tika-vin09t:1116_16": "Tenāha “evaṃ karomāti amhehi saddhiṃ bhāsatī”ti.",
  "tika-vin09t:1116_17": "“Eta”nti iminā tassa kammaṃ paccāmaṭṭhanti āha “yaṃ so karotī”tiādi.",
  "tika-vin09t:1116_18": "Soti saṅghabhedāya parakkamanto.",
  "tika-vin09t:1116_19": "Sametāyasmantānanti ettha “citta”nti ajjhāharitabbanti āha “āyasmantānaṃ citta”nti.",
  "tika-vin09t:1116_20": "Vuttasadisāyevāti ettha yaṃ vattabbaṃ,",
  "tika-vin09t:1116_21": "taṃ heṭṭhā aññabhāgiyasikkhāpadaṭṭhakathāya vaṇṇanāyaṃ vuttameva.",
  "tika-vin09t:1117_0": "Bhedānuvattakasikkhāpadavaṇṇanā niṭṭhitā.",
  "tika-vin09t:1118_0": "12. Dubbacasikkhāpadavaṇṇanā",
  "tika-vin09t:1119_0": "Dukkhena vattabbo anusāsituṃ asakkuṇeyyo sabhāvo assāti dubbacajātiko,",
  "tika-vin09t:1119_1": "vilomabhāvī.",
  "tika-vin09t:1119_2": "Tenāha “dubbacasabhāvo”tiādi.",
  "tika-vin09t:1119_3": "Vattuṃ asakkuṇeyyoti kismiñci vuccamāne asahanato ovadituṃ asakkuṇeyyo.",
  "tika-vin09t:1119_4": "Uddisīyatīti uddeso,",
  "tika-vin09t:1119_5": "pātimokkho,",
  "tika-vin09t:1119_6": "tasmiṃ pariyāpannā antogadhā uddesapariyāpannā,",
  "tika-vin09t:1119_7": "tesu uddesapariyāpannesu.",
  "tika-vin09t:1119_8": "Tenāha “uddese”tiādi.",
  "tika-vin09t:1119_9": "Atha sabbāneva sikkhāpadāni kathaṃ pātimokkhuddesapariyāpannānīti āha “yassa siyā āpatti,",
  "tika-vin09t:1119_10": "so ‘āvikareyyā’ti evaṃ saṅgahitattā”ti.",
  "tika-vin09t:1119_11": "“Yassa siyā āpattī”ti iminā sabbāpi āpattiyo nidānuddese saṅgahitā eva honti.",
  "tika-vin09t:1119_12": "Sikkhāpadesūti adhisīlasikkhāya adhigamūpāyabhūtesu vinayapaññattīsūti attho.",
  "tika-vin09t:1119_13": "So pana pākaṭoyevāti aṭṭhakathāyaṃ na vutto.",
  "tika-vin09t:1119_14": "Pañcahi sahadhammikehīti bhikkhubhikkhunisāmaṇerasāmaṇerisikkhamānāhi.",
  "tika-vin09t:1119_15": "Sikkhitabbattāti labbhamānavasena sikkhitabbattā.",
  "tika-vin09t:1119_16": "Tathā hi tehi yathāsakaṃ sikkhā sikkhīyati, na sabbā.",
  "tika-vin09t:1119_17": "Buddhapaññattenāti buddhena ṭhapitena,",
  "tika-vin09t:1119_18": "vihitenāti attho.",
  "tika-vin09t:1119_19": "Atha vā sahadhammikena sakāraṇena vuccamānoti evamettha attho daṭṭhabbo.",
  "tika-vin09t:1119_20": "Vacanāyāti nissakke sampadānavacananti āha “tato mama vacanato”ti.",
  "tika-vin09t:1120_0": "Dubbacasikkhāpadavaṇṇanā niṭṭhitā.",
  "tika-vin09t:1121_0": "13. Kuladūsakasikkhāpadavaṇṇanā",
  "tika-vin09t:1122_0": "Nagarassāpi gāmavisesattā idha gāmaggahaṇeneva nagarampi gahitanti āha “nagarampi gāme antogadhamevā”ti, vā-",
  "tika-vin09t:1122_1": "saddena vā anuttavikappatthena gahaṇanti evaṃ vuttaṃ.",
  "tika-vin09t:1122_2": "Ettha ca apākāraparikkhepo sāpaṇo nigamo,",
  "tika-vin09t:1122_3": "sapākārāpaṇaṃ nagaraṃ,",
  "tika-vin09t:1122_4": "taṃtaṃviparīto gāmoti imesaṃ tiṇṇaṃ viseso daṭṭhabbo.",
  "tika-vin09t:1122_5": "Kulāni dūsetīti khattiyabrāhmaṇavessasuddavasena cattāri kulāni vikāraṃ āpādeti.",
  "tika-vin09t:1122_6": "Dūsento ca na asucikaddamādīhi dūseti,",
  "tika-vin09t:1122_7": "atha kho attano duppaṭipattiyā tesaṃ pasādaṃ vināseti.",
  "tika-vin09t:1122_8": "Tenāha “pupphadānādīhī”tiādi.",
  "tika-vin09t:1122_9": "Tattha haritvā vā harāpetvā vā pakkositvā vā pakkosāpetvā vā sayaṃ vā upagatānaṃ yassa kassaci attano",
  "tika-vin09t:1122_10": "santakassa pupphassa kulasaṅgahatthāya dānaṃ pupphadānaṃ,",
  "tika-vin09t:1122_11": "taṃ ādi yesaṃ te pupphadānādayo,",
  "tika-vin09t:1122_12": "tehi pupphadānādīhi.",
  "tika-vin09t:1122_13": "Ādisaddena phaladānacuṇṇamattikādantakaṭṭhaveḷuvejjikājaṅghapesanikānaṃ gahaṇaṃ.",
  "tika-vin09t:1122_14": "Saddhaṃ vināsentoti tathā akarontesu aññesu pesalesu bhikkhūsu appasādaṃ adassanaṃ gamento.",
  "tika-vin09t:1122_15": "Pupphadānādīhi ca tehi katasaṅgahehi aññe pesale tathā akaronte te manussā issanti na allīyantīti so tesaṃ pasādaṃ vināseti nāmāti daṭṭhabbaṃ.",
  "tika-vin09t:1122_16": "Pāpakā samācārāti buddhappaṭikuṭṭhattā lāmakā samācārā.",
  "tika-vin09t:1122_17": "Te pana yasmā kulasaṅgahatthaṃ mālāvaccharopanādayo idha adhippetā,",
  "tika-vin09t:1122_18": "tasmā “mālāvaccharopanādayo”ti vuttaṃ.",
  "tika-vin09t:1122_19": "Ārāmādīnamatthāya pana kappiyavohārādīhi ropāpanādikaṃ vaṭṭati.",
  "tika-vin09t:1122_20": "Tattha mālāvacchanti taruṇapuppharukkhaṃ.",
  "tika-vin09t:1122_21": "Taruṇakā hi puppharukkhāpi pupphagacchāpi “mālāvacchā”tveva vuccanti,",
  "tika-vin09t:1122_22": "tassa ropanaṃ mālāvaccharopanaṃ,",
  "tika-vin09t:1122_23": "taṃ ādi yesaṃ te mālāvaccharopanādayo.",
  "tika-vin09t:1122_24": "Ādisaddena cettha ropāpanasiñcanasiñcāpanaocinanaocināpanaganthanaganthāpanānaṃ gahaṇaṃ.",
  "tika-vin09t:1123_0": "Mātikāyaṃ dissantīti ye paccakkhato passanti,",
  "tika-vin09t:1123_1": "tehi dissanti.",
  "tika-vin09t:1123_2": "Suyyantīti ye parato suṇanti,",
  "tika-vin09t:1123_3": "tehi sotadvārena sutvā upadhārīyanti.",
  "tika-vin09t:1123_4": "Duṭṭhānīti dūsitāni.",
  "tika-vin09t:1123_5": "Alaṃ te idha vāsenāti tava idha vāsena alaṃ,",
  "tika-vin09t:1123_6": "mā idha tava vāso hotūti attho.",
  "tika-vin09t:1123_7": "Vāraṇattho hi idha alaṃ- saddo.",
  "tika-vin09t:1123_8": "Pabbājanīyakammakatoti codetvā sāretvā āpattiṃ āropetvā “suṇātu me, bhante, saṅgho,",
  "tika-vin09t:1123_9": "ime assajipunabbasukā”tiādinā padabhājane vuttāya ñatticatutthakammavācāya katapabbājanīyakammo.",
  "tika-vin09t:1123_10": "Yasmiñca vihāre vasatīti gāmato bahivihāramāha.",
  "tika-vin09t:1123_11": "Neva tasmiṃ gāme…pe…",
  "tika-vin09t:1123_12": "carituṃ labhatīti sacepi gāmo vā nigamo vā dvādasayojanaparamo hoti,",
  "tika-vin09t:1123_13": "tiyojanaparamo ca vihāro hoti,",
  "tika-vin09t:1123_14": "neva tasmiṃ gāme vā nigame vā piṇḍāya carituṃ labhati,",
  "tika-vin09t:1123_15": "na vihāre vasituṃ.",
  "tika-vin09t:1123_16": "Tasmiṃ vihāre vasantena sāmantagāmepi piṇḍāya na caritabbaṃ,",
  "tika-vin09t:1123_17": "sāmantavihārepi vasantena tasmiṃ gāme piṇḍāya na caritabbaṃ.",
  "tika-vin09t:1123_18": "Sāmantavihāre vasantena pana sāmantagāme carituṃ vaṭṭati.",
  "tika-vin09t:1123_19": "Āpajjitabbā āpattiyoti kulasaṅgahatthaṃ attano santakadāne dukkaṭaṃ,",
  "tika-vin09t:1123_20": "issaravatāya saṅghasantakadāne thullaccayaṃ,",
  "tika-vin09t:1123_21": "pasayha dāne pārājikanti imā āpattiyo.",
  "tika-vin09t:1123_22": "Mātikāyaṃ “pakkamatā yasmā”ti pabbājanīyakammakatassa vattavasena vuttaṃ.",
  "tika-vin09t:1123_23": "Ādimhi pana pabbājanīyakammavasena daṭṭhabbaṃ.",
  "tika-vin09t:1123_24": "Assajipunabbasuketi assajiñceva punabbasukañca.",
  "tika-vin09t:1124_0": "Kuladūsakasikkhāpadavaṇṇanā niṭṭhitā.",
  "tika-vin09t:1125_0": "Saṅghādisesanigamanavaṇṇanā",
  "tika-vin09t:1126_0": "Paṭhamāpattikāti avayavena viggaho samudāyo samāsatthoti āha “paṭhamaṃ āpatti etesanti paṭhamāpattikā”ti.",
  "tika-vin09t:1126_1": "Vītikkamanakkhaṇeyevāti vatthuvītikkamanakkhaṇeyeva. Eva-",
  "tika-vin09t:1126_2": "kārena samanubhāsanakammakkhaṇaṃ paṭikkhipati.",
  "tika-vin09t:1126_3": "Ahassa yattako paricchedo yāvatīhaṃ.",
  "tika-vin09t:1126_4": "Tenāha “yattakāni ahānī”ti.",
  "tika-vin09t:1126_5": "Ahānīti ca divasānīti attho.",
  "tika-vin09t:1127_0": "Vatthuvasena vāti asucimocanādivītikkamamattavasena vā.",
  "tika-vin09t:1127_1": "Idanti idaṃ vītikkamaṃ.",
  "tika-vin09t:1127_2": "Nāmamattavasena vā ayaṃ itthannāmā āpattīti “ayaṃ saṅghādiseso nāma āpattī”ti evaṃ vinā vatthuṃ nāmavasena vā.",
  "tika-vin09t:1127_3": "Mattasaddena cettha vatthuṃ paṭikkhipati.",
  "tika-vin09t:1127_4": "Potthakesu pana katthaci “nāmagottavasena vā”ti likhanti,",
  "tika-vin09t:1127_5": "taṃ na sundaraṃ “ayaṃ itthannāmā āpattī”ti vuttattā.",
  "tika-vin09t:1127_6": "Idāni naṃ kassaci na ārocessāmīti sambandho.",
  "tika-vin09t:1127_7": "Dhuraṃ nikkhipitvāti ārocane ussāhaṃ ṭhapetvā.",
  "tika-vin09t:1127_8": "Na kevalaṃ vatthunāmavaseneva āpattisaññī hutvā chādentasseva,",
  "tika-vin09t:1127_9": "atha kho yopi evaṃ ajānanto kevalaṃ “āpattiṃ chādemī”ti āpattisaññāya chādeti,",
  "tika-vin09t:1127_10": "tassapi channā hotīti veditabbaṃ.",
  "tika-vin09t:1127_11": "Sace panettha anāpattisaññī vā hoti,",
  "tika-vin09t:1127_12": "aññāpattikkhandhasaññī vā vematiko vā hutvā “na dāni naṃ kassaci ārocessāmī”ti evaṃ chādetukāmova dhuraṃ nikkhipitvā aruṇaṃ uṭṭhāpeti,",
  "tika-vin09t:1127_13": "acchannāva hotīti ānetvā yojetabbaṃ.",
  "tika-vin09t:1127_14": "Anāpatti pana āpattisaññāyapi anāpattisaññāyapi chādentena acchāditāva hoti.",
  "tika-vin09t:1127_15": "Lahukaṃ vā “garukā”ti garukaṃ vā “lahukā”ti chādeti,",
  "tika-vin09t:1127_16": "alajjipakkhe tiṭṭhati,",
  "tika-vin09t:1127_17": "āpatti pana acchannā hoti.",
  "tika-vin09t:1127_18": "Garukaṃ “lahukā”ti maññamāno deseti,",
  "tika-vin09t:1127_19": "neva desitā hoti nacchannā.",
  "tika-vin09t:1128_0": "Pakato sabhāvabhūto attā assāti pakatatto,",
  "tika-vin09t:1128_1": "na kammehi vikatattoti attho.",
  "tika-vin09t:1128_2": "Tenāha “anukkhitto samānasaṃvāsako”ti.",
  "tika-vin09t:1128_3": "Vuttanayenevāti “na dāni naṃ kassaci ārocessāmī”tiādinā vuttaneva nayena.",
  "tika-vin09t:1128_4": "Atha “mayhaṃ saṅghena kammaṃ kata”nti apakatattasaññī hutvā chādeti,",
  "tika-vin09t:1128_5": "acchannāva hoti.",
  "tika-vin09t:1128_6": "Apakatattena pana pakatattasaññinā vā pakatattena apakatattasaññinā vā chāditāpi acchannāva hoti.",
  "tika-vin09t:1128_7": "Vuttampi cetaṃ –",
  "tika-vin09t:1129_0": "“Āpajjati garukaṃ sāvasesaṃ;",
  "tika-vin09t:1130_0": "Chādeti anādariyaṃ paṭicca;",
  "tika-vin09t:1131_0": "Na bhikkhunī no ca phuseyya vajjaṃ;",
  "tika-vin09t:1132_0": "Pañhāmesā kusalehi cintitā”ti. ;",
  "tika-vin09t:1133_0": "Ayañhi pañho ukkhittakena kathito.",
  "tika-vin09t:1134_0": "Dasasu antarāyesu yaṃ vattabbaṃ,",
  "tika-vin09t:1134_1": "taṃ heṭṭhā vuttameva.",
  "tika-vin09t:1134_2": "Sace pana yo bhīrukajātikatāya andhakāre amanussacaṇḍamigabhayena antarāyikasaññī hutvā chādeti,",
  "tika-vin09t:1134_3": "acchannāva hoti.",
  "tika-vin09t:1134_4": "Yassapi pabbatavihāre vasantassa kandaraṃ vā nadiṃ vā atikkamitvā ārocetabbaṃ hoti,",
  "tika-vin09t:1134_5": "antarāmagge ca caṇḍavāḷaamanussādibhayaṃ atthi,",
  "tika-vin09t:1134_6": "magge ajagarā nipajjanti,",
  "tika-vin09t:1134_7": "nadī pūrā hoti,",
  "tika-vin09t:1134_8": "etasmiṃ satiyeva antarāye antarāyikasaññī hutvā chādeti,",
  "tika-vin09t:1134_9": "acchannāva hoti.",
  "tika-vin09t:1134_10": "Antarāyikassa pana antarāyikasaññāya vā anantarāyikasaññāya vā chādayato acchannāva.",
  "tika-vin09t:1135_0": "Bhikkhunoti sabhāgassa bhikkhuno.",
  "tika-vin09t:1135_1": "Sacassa mukhe appamattako gaṇḍo vā hoti,",
  "tika-vin09t:1135_2": "hanukavāto vā vijjhati,",
  "tika-vin09t:1135_3": "danto vā rujjati,",
  "tika-vin09t:1135_4": "bhikkhā vā mandā laddhā hoti,",
  "tika-vin09t:1135_5": "tāvatakena pana neva vattuṃ na sakkoti,",
  "tika-vin09t:1135_6": "na gantuṃ.",
  "tika-vin09t:1135_7": "Apica kho “na sakkomī”ti saññī hoti,",
  "tika-vin09t:1135_8": "ayaṃ pahu hutvā appahusaññī nāma.",
  "tika-vin09t:1135_9": "Iminā chāditāpi acchāditā.",
  "tika-vin09t:1135_10": "Appahunā pana vattuṃ vā gantuṃ vā asamatthena pahusaññinā vā appahusaññinā vā chāditāpi acchāditāva.",
  "tika-vin09t:1136_0": "Idaṃ uttānamevāti idaṃ aṅgadvayaṃ uttānatthameva.",
  "tika-vin09t:1136_1": "Sace pana “chādessāmī”ti dhuranikkhepaṃ katvā purebhatte vā pacchābhatte vā paṭhamayāmādīsu vā lajjidhammaṃ okkamati,",
  "tika-vin09t:1136_2": "antoaruṇeyeva āroceti,",
  "tika-vin09t:1136_3": "ayaṃ chādetukāmo na chādeti nāma.",
  "tika-vin09t:1137_0": "Yassa pana abhikkhuke ṭhāne vasantassa āpattiṃ āpajjitvā sabhāgassa bhikkhuno āgamanaṃ āgamentassa vā,",
  "tika-vin09t:1137_1": "sabhāgassa santikaṃ vā gacchantassa aḍḍhamāsopi māsopi atikkamati,",
  "tika-vin09t:1137_2": "ayaṃ nacchādetukāmo chādeti nāma.",
  "tika-vin09t:1137_3": "Ayampi acchannāva hoti.",
  "tika-vin09t:1138_0": "Yo pana āpannamattova aggiṃ akkantapuriso viya sahasā apakkamitvā sabhāgaṭṭhānaṃ gantvā āvi karoti,",
  "tika-vin09t:1138_1": "ayaṃ nacchādetukāmova na chādeti nāma.",
  "tika-vin09t:1138_2": "Sabhāgamattameva pamāṇanti averisabhāgamattameva pamāṇaṃ.",
  "tika-vin09t:1138_3": "Averisabhāgassa hi santike ārocetabbaṃ.",
  "tika-vin09t:1138_4": "Yo pana visabhāgo hoti sutvā pakāsetukāmo,",
  "tika-vin09t:1138_5": "evarūpassa upajjhāyassapi santike na ārocetabbā.",
  "tika-vin09t:1138_6": "Tattha purebhattaṃ āpattiṃ āpanno hotu,",
  "tika-vin09t:1138_7": "pacchābhattaṃ vā divā vā rattiṃ vā,",
  "tika-vin09t:1138_8": "yāva aruṇaṃ na uggacchati,",
  "tika-vin09t:1138_9": "tāva ārocetabbaṃ.",
  "tika-vin09t:1138_10": "Uddhaste aruṇe paṭicchannā hoti,",
  "tika-vin09t:1138_11": "paṭicchādanapaccayā ca dukkaṭaṃ āpajjati.",
  "tika-vin09t:1138_12": "Saṅkhepatoti samāsato.",
  "tika-vin09t:1138_13": "Vitthārato pana samantapāsādikāyaṃ vuttoti adhippāyo.",
  "tika-vin09t:1139_0": "Akāmā parivatthabbanti appaṭikammakatāya āpattiyā saggamokkhāvaraṇabhāvato anicchantenāpi parivasitabbanti attho.",
  "tika-vin09t:1139_1": "Tenāha “na kāmenā”tiādi.",
  "tika-vin09t:1139_2": "Parivāsaṃ samādāyāti parivāsavattaṃ saṅghamajjhe samādiyitvā.",
  "tika-vin09t:1139_3": "Yadipi catubbidho parivāso appaṭicchannaparivāso,",
  "tika-vin09t:1139_4": "paṭicchannaparivāso,",
  "tika-vin09t:1139_5": "suddhantaparivāso,",
  "tika-vin09t:1139_6": "samodhānaparivāsoti,",
  "tika-vin09t:1139_7": "tathāpi appaṭicchannaparivāso idha na adhippetoti āha “tattha paṭicchanna…pe…",
  "tika-vin09t:1139_8": "tividho parivāso”ti.",
  "tika-vin09t:1139_9": "Tatthāti tasmiṃ vākye.",
  "tika-vin09t:1139_10": "Paṭicchannāya āpattiyā sati dātabbo parivāso paṭicchannavisayatāya paṭicchannaparivāso.",
  "tika-vin09t:1139_11": "Suddhantato paṭṭhāya dātabbo parivāso suddhantaparivāso.",
  "tika-vin09t:1139_12": "Samodahitvā dātabbo parivāso samodhānaparivāso.",
  "tika-vin09t:1140_0": "Idāni te tividheyeva parivāse sarūpato dassetuṃ “tatthā”tiādimāha.",
  "tika-vin09t:1140_1": "Hīti yasmā.",
  "tika-vin09t:1140_2": "Ekāhaṃ paṭicchannā ekāhappaṭicchannā.",
  "tika-vin09t:1140_3": "Vuttanayenāti “āpatti ca hotī”tiādinā vuttena nayena.",
  "tika-vin09t:1140_4": "Ekāhappaṭicchannanti ettha itisaddo “iti vā,",
  "tika-vin09t:1140_5": "iti evarūpā visūkadassanā paṭivirato”tiādīsu viya ādiattho.",
  "tika-vin09t:1140_6": "Tena “sohaṃ, bhante,",
  "tika-vin09t:1140_7": "saṅghaṃ ekissā āpattiyā sañcetanikāya sukkavisaṭṭhiyā ekāhappaṭicchannāya ekāhaparivāsaṃ yācāmī”ti imaṃ pāḷisesaṃ saṅgaṇhāti.",
  "tika-vin09t:1140_8": "Evaṃ parivāsaṃ yācāpetvāti evaṃ yāvatatiyaṃ yācāpetvā.",
  "tika-vin09t:1140_9": "Khandhake āgatanayenāti samuccayakkhandhake āgatanayena.",
  "tika-vin09t:1140_10": "Tatoti pakkhato paṭṭhāya.",
  "tika-vin09t:1140_11": "Atirekapakkhappaṭicchannanti pakkhassa atireko atirekapakkho,",
  "tika-vin09t:1140_12": "taṃ paṭicchannanti attho.",
  "tika-vin09t:1140_13": "Tatoti tiṃsatimadivasato paṭṭhāya.",
  "tika-vin09t:1140_14": "Māsappaṭicchannanti sattānaṃ āyuṃ minanto viya siyati antaṃ karotīti māso,",
  "tika-vin09t:1140_15": "tiṃsarattindivo,",
  "tika-vin09t:1140_16": "taṃ paṭicchannanti attho.",
  "tika-vin09t:1140_17": "Saṃvacchare puṇṇeti taṃ taṃ sattaṃ,",
  "tika-vin09t:1140_18": "dhammappavattiñca saṅgamma vadanto viya sarati pavattatīti saṃvaccharo,",
  "tika-vin09t:1140_19": "dvādasa māsā,",
  "tika-vin09t:1140_20": "tasmiṃ paripuṇṇe.",
  "tika-vin09t:1141_0": "Vatthukittanavasena vāti nāmena saha vatthukittanavasena vāti attho.",
  "tika-vin09t:1141_1": "Teneva hi upari “nāmamattavasena vā”ti mattaggahaṇaṃ katanti daṭṭhabbaṃ.",
  "tika-vin09t:1141_2": "Nāmamattavasenāti vatthukittanaṃ vinā kevalaṃ nāmasseva vasena.",
  "tika-vin09t:1141_3": "Tasmāti yasmā duvidhe nāme “āpattī”ti sabbasādhāraṇaṃ nāmaṃ, tasmā.",
  "tika-vin09t:1141_4": "Sukkavissaṭṭhīti sukkavissaṭṭhi nāmāyaṃ.",
  "tika-vin09t:1141_5": "Itisaddo hettha vacanīyatthaṃ nidasseti.",
  "tika-vin09t:1141_6": "Nidassanamattañcetaṃ “sukkavissaṭṭhī”ti kāyasaṃsaggādīnampi vatthuādibhāvena icchitabbattā.",
  "tika-vin09t:1141_7": "Vatthu ceva gottañcāti vītikkamattā vatthu ceva anaññasādhāraṇattā gottañca.",
  "tika-vin09t:1141_8": "Gaṃ tāyatīti gottaṃ,",
  "tika-vin09t:1141_9": "sajātito aññattha kāyasaṃsaggādīsu gantuṃ adatvā buddhiṃ,",
  "tika-vin09t:1141_10": "vacanañca rakkhatīti attho.",
  "tika-vin09t:1141_11": "Saṅghādisesoti saṅghādiseso nāmāyaṃ.",
  "tika-vin09t:1141_12": "Ettha pana itisaddo vacanavacanīyasamudāyaṃ nidasseti.",
  "tika-vin09t:1141_13": "Tenāha “nāmañceva āpatti cā”ti,",
  "tika-vin09t:1141_14": "sajātisādhāraṇanāmattā nāmañceva tena tena vītikkamenāpajjitabbattā āpatti cāti attho.",
  "tika-vin09t:1141_15": "Idampi nidassanamattameva “āpattiyo”ti imassāpi nāmādibhāvena icchitabbattā.",
  "tika-vin09t:1141_16": "Itisaddo vā ādiattho.",
  "tika-vin09t:1141_17": "Evañca katvā “kāyasaṃsaggantiādivacanenāpī”tiādikampi samatthitaṃ hoti.",
  "tika-vin09t:1142_0": "Tayidaṃ kammavācāya kena vacanena gahitanti anuyogaṃ sandhāya “tatthā”tiādimāha.",
  "tika-vin09t:1142_1": "“Āpattī”ti sabbasādhāraṇanāmattā,",
  "tika-vin09t:1142_2": "vītikkamena āpajjitabbattā ca nāmañceva āpatti ca hotīti āha “āpattiyoti vacanenāpī”ti.",
  "tika-vin09t:1142_3": "Tasmāti yasmā idaṃ parivāsādivinayakammaṃ vatthuvasena,",
  "tika-vin09t:1142_4": "gottavasena,",
  "tika-vin09t:1142_5": "nāmavasena,",
  "tika-vin09t:1142_6": "āpattivasena ca kātuṃ vaṭṭatiyeva, tasmā.",
  "tika-vin09t:1142_7": "Etesūti vatthuādīsu,",
  "tika-vin09t:1142_8": "sukkavissaṭṭhiādīsu vā.",
  "tika-vin09t:1142_9": "Vattaṃ samādātabbanti yathāvuttesu dvīsu padesu ekenapi samādātabbaṃ.",
  "tika-vin09t:1142_10": "Dvīhi pana susamādinnaṃyeva.",
  "tika-vin09t:1142_11": "Teneva vakkhati “samādānepi eseva nayo”ti.",
  "tika-vin09t:1143_0": "Ārocetvāti –",
  "tika-vin09t:1144_0": "“Ahaṃ, bhante,",
  "tika-vin09t:1144_1": "ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhappaṭicchannaṃ,",
  "tika-vin09t:1144_2": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhappaṭicchannāya ekāhaparivāsaṃ yāciṃ,",
  "tika-vin09t:1144_3": "tassa me saṅgho ekissā āpattiyā sañcetanikāya sukkavissaṭṭhiyā ekāhappaṭicchannāya ekāhaparivāsaṃ adāsi,",
  "tika-vin09t:1144_4": "sohaṃ parivasāmi,",
  "tika-vin09t:1144_5": "vedayāmahaṃ, bhante,",
  "tika-vin09t:1144_6": "‘vedayatī’ti maṃ saṅgho dhāretū”ti –",
  "tika-vin09t:1145_0": "Evamādinā taṃ taṃ yojanānurūpaṃ ārocetvā.",
  "tika-vin09t:1145_1": "Imañca panatthaṃ gahetvā yāya kāyaci bhāsāya ārocetuṃ vaṭṭatiyeva.",
  "tika-vin09t:1145_2": "“Puna āgatāgatānaṃ bhikkhūnaṃ ārocentenā”ti idaṃ āgantukaṃ bhikkhuṃ sandhāya vuttaṃ.",
  "tika-vin09t:1145_3": "Ettha ca ekassa ārocentena avasāne “vedayatīti maṃ āyasmā dhāretu”,",
  "tika-vin09t:1145_4": "dvinnaṃ “āyasmantā dhārentu”,",
  "tika-vin09t:1145_5": "tiṇṇaṃ “āyasmanto dhārentū”ti vattabbaṃ.",
  "tika-vin09t:1145_6": "Vattabhedañca ratticchedañca akatvāti “na,",
  "tika-vin09t:1145_7": "bhikkhave,",
  "tika-vin09t:1145_8": "pārivāsikena bhikkhunā sāditabbaṃ pakatattānaṃ bhikkhūnaṃ abhivādanaṃ paccupaṭṭhāna”ntiādinā pārivāsikakkhandhake yāni catunavuti vattāni vuttāni,",
  "tika-vin09t:1145_9": "tesaṃ bhedañca,",
  "tika-vin09t:1145_10": "yo ca “tayo kho, upāli,",
  "tika-vin09t:1145_11": "pārivāsikassa bhikkhuno ratticchedā sahavāso vippavāso anārocanā”ti ratticchedo vutto,",
  "tika-vin09t:1145_12": "tañca akatvā.",
  "tika-vin09t:1146_0": "Ayaṃ hettha vinicchayo –",
  "tika-vin09t:1146_1": "sace āgantukā muhuttaṃ vissamitvā vā avissamitvā eva vā vihāramajjhena gacchanti,",
  "tika-vin09t:1146_2": "tesampi ārocetabbaṃ.",
  "tika-vin09t:1146_3": "Sace tassa ajānantasseva gacchanti,",
  "tika-vin09t:1146_4": "ayañca gatakāle jānāti,",
  "tika-vin09t:1146_5": "gantvā ārocetabbaṃ.",
  "tika-vin09t:1146_6": "Sampāpuṇituṃ asakkontassa ratticchedova hoti,",
  "tika-vin09t:1146_7": "na vattabhedadukkaṭaṃ.",
  "tika-vin09t:1146_8": "Yepi antovihāraṃ appavisitvā upacārasīmaṃ okkamitvā gacchanti,",
  "tika-vin09t:1146_9": "ayañca nesaṃ chattasaddaṃ vā ukkāsitasaddaṃ vā khipitasaddaṃ vā sutvāva āgantukabhāvaṃ jānāti,",
  "tika-vin09t:1146_10": "gantvā ārocetabbaṃ.",
  "tika-vin09t:1146_11": "Gatakāle jānantenāpi anubandhitvā ārocetabbameva.",
  "tika-vin09t:1146_12": "Sampāpuṇituṃ asakkontassa ratticchedova hoti,",
  "tika-vin09t:1146_13": "na vattabhedadukkaṭaṃ.",
  "tika-vin09t:1146_14": "Yopi rattiṃyeva āgantvā rattiṃyeva gacchati,",
  "tika-vin09t:1146_15": "sopissa ratticchedaṃ karoti.",
  "tika-vin09t:1146_16": "Aññātattā pana vattabhedadukkaṭaṃ natthi.",
  "tika-vin09t:1146_17": "Sace ajānitvāva abbhānaṃ karoti,",
  "tika-vin09t:1146_18": "akatameva hotīti kurundiyaṃ vuttaṃ.",
  "tika-vin09t:1146_19": "Tasmā adhikā rattiyo gahetvā kātabbaṃ.",
  "tika-vin09t:1146_20": "Ayaṃ apaṇṇakappaṭipadā.",
  "tika-vin09t:1147_0": "Nadiādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu dūre ṭhitampi",
  "tika-vin09t:1147_1": "bhikkhuṃ disvā sace “bhikkhū”ti vavatthānaṃ atthi,",
  "tika-vin09t:1147_2": "nāvādīhi vā gantvā,",
  "tika-vin09t:1147_3": "mahāsaddaṃ katvā vā vegena anubandhitvā vā ārocetabbaṃ,",
  "tika-vin09t:1147_4": "anārocentassa ratticchedo ceva vattabhedadukkaṭañca.",
  "tika-vin09t:1147_5": "Sace vāyamantopi sampāpuṇituṃ vā sāvetuṃ vā na sakkoti,",
  "tika-vin09t:1147_6": "ratticchedova hoti,",
  "tika-vin09t:1147_7": "na vattabhedadukkaṭaṃ.",
  "tika-vin09t:1148_0": "Aññaṃ kañci vihāraṃ gatenapi bhikkhūnaṃ ārocetabbameva.",
  "tika-vin09t:1148_1": "Sace sabbe ekaṭṭhāne ṭhite passati,",
  "tika-vin09t:1148_2": "ekaṭṭhāne ṭhiteneva ārocetabbaṃ.",
  "tika-vin09t:1148_3": "Atha rukkhamūlādīsu visuṃ visuṃ ṭhitā honti,",
  "tika-vin09t:1148_4": "tattha tattha gantvā ārocetabbaṃ.",
  "tika-vin09t:1148_5": "Sañcicca anārocentassa ratticchedo ca hoti,",
  "tika-vin09t:1148_6": "vattabhede ca dukkaṭaṃ.",
  "tika-vin09t:1148_7": "Atha vicinanto ekacce na passati,",
  "tika-vin09t:1148_8": "ratticchedova hoti,",
  "tika-vin09t:1148_9": "na ca vattabhedadukkaṭaṃ.",
  "tika-vin09t:1148_10": "Sañcicca anārocentassa pana ratticchedo ceva hoti,",
  "tika-vin09t:1148_11": "vattabhede ca dukkaṭaṃ.",
  "tika-vin09t:1149_0": "Tatthevāti māḷakasīmāyameva.",
  "tika-vin09t:1149_1": "Māḷakato pana bhikkhūsu nikkhantesu ekassapi santike nikkhipituṃ vaṭṭati.",
  "tika-vin09t:1149_2": "Māḷakato nikkhamitvā satiṃ paṭilabhantena saha gacchantassa santike nikkhipitabbaṃ.",
  "tika-vin09t:1149_3": "Tenāha “ekapuggalassa vā santike”ti.",
  "tika-vin09t:1149_4": "Sace sopi pakkanto,",
  "tika-vin09t:1149_5": "aññassa yassa māḷake nārocitaṃ,",
  "tika-vin09t:1149_6": "tassa ārocetvā nikkhipitabbaṃ.",
  "tika-vin09t:1149_7": "Pakatattaṭṭhāneti saṅghakammānaṃ arahaṭṭhāne.",
  "tika-vin09t:1149_8": "Dve leḍḍupāte atikkamitvāti bhikkhūnaṃ sajjhāyanasaddasavanūpacāravijahanatthaṃ vuttaṃ.",
  "tika-vin09t:1149_9": "Mahāmaggato okkammāti maggappaṭipannabhikkhūnaṃ upacāravijahanatthaṃ vuttaṃ.",
  "tika-vin09t:1149_10": "Gumbena vā vatiyā vā paṭicchannaṭṭhāneti dassanūpacāravijahanatthaṃ vuttaṃ.",
  "tika-vin09t:1149_11": "Vattaṃ samādiyitvā ārocetabbanti vuttanayeneva vattaṃ samādiyitvā parivāso ārocetabbo.",
  "tika-vin09t:1149_12": "“Ārocetabba”nti pana sāmaññena vuttaṃ.",
  "tika-vin09t:1149_13": "Ārocentena ca sace navakataro hoti,",
  "tika-vin09t:1149_14": "“āvuso”ti vattabbaṃ.",
  "tika-vin09t:1149_15": "Sace vuḍḍhataro,",
  "tika-vin09t:1149_16": "“bhante”ti vattabbaṃ.",
  "tika-vin09t:1149_17": "Sace añño koci bhikkhu kenacideva karaṇīyena taṃ ṭhānaṃ āgacchati.",
  "tika-vin09t:1149_18": "Sace esa naṃ passati,",
  "tika-vin09t:1149_19": "saddaṃ vā tassa suṇāti,",
  "tika-vin09t:1149_20": "ārocetabbaṃ.",
  "tika-vin09t:1149_21": "Anārocentassa ratticchedo ceva vattabhedo ca.",
  "tika-vin09t:1149_22": "Tenāha “yampi aññaṃ bhikkhuṃ passati,",
  "tika-vin09t:1149_23": "tassāpi ārocetabbamevā”ti.",
  "tika-vin09t:1149_24": "Atha dvādasahatthaṃ upacāraṃ okkamitvā ajānantasseva gacchati,",
  "tika-vin09t:1149_25": "ratticchedo hotiyeva,",
  "tika-vin09t:1149_26": "vattabhedo pana natthi.",
  "tika-vin09t:1149_27": "Uṭṭhiteti uggate.",
  "tika-vin09t:1149_28": "Yaṃ sabbapaṭhamaṃ bhikkhunti vihārato nikkhamantaṃ vā āgantukaṃ vā sabbapaṭhamaṃ yaṃ aññaṃ bhikkhuṃ passati.",
  "tika-vin09t:1149_29": "Tassa ārocetvā nikkhipitabbanti anārocentassa dukkaṭaṃ siyā,",
  "tika-vin09t:1149_30": "taṃ sandhāya vuttaṃ,",
  "tika-vin09t:1149_31": "na tu ratticchedaṃ sandhāya.",
  "tika-vin09t:1149_32": "Itarathā hi “vihārasīmāpariyāpannānaṃ sabbesaṃ ārocetvā”ti vadeyya.",
  "tika-vin09t:1149_33": "Yāva rattiyo pūrentīti yattakā rattiyo āpatti paṭicchannā hoti,",
  "tika-vin09t:1149_34": "tattakā rattiyo yāva pūrenti,",
  "tika-vin09t:1149_35": "tāva parivatthabbaṃ.",
  "tika-vin09t:1149_36": "Samantapāsādikāyaṃ pana “evaṃ yattakāni divasāni āpatti paṭicchannā hoti,",
  "tika-vin09t:1149_37": "tattakāni,",
  "tika-vin09t:1149_38": "tato adhikatarāni vā kukkuccavinodanatthāya parivasitvā”ti vuttaṃ.",
  "tika-vin09t:1149_39": "Vitthāroti papañco.",
  "tika-vin09t:1150_0": "Itaresu pana dvīsūti suddhantaparivāso,",
  "tika-vin09t:1150_1": "samodhānaparivāsoti dvinnaṃ majjhe.",
  "tika-vin09t:1150_2": "Khandhaketi samuccayakkhandhake.",
  "tika-vin09t:1150_3": "Cūḷasuddhanto mahāsuddhantoti ettha yo upasampadato paṭṭhāya anulomakkamena vā ārocitadivasato paṭṭhāya",
  "tika-vin09t:1150_4": "paṭilomakkamena vā “asukañca asukañca divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ",
  "tika-vin09t:1150_5": "jānāsī”ti pucchiyamāno “āma, bhante, jānāmi,",
  "tika-vin09t:1150_6": "ettakaṃ nāma kālaṃ ahaṃ suddho”ti vadati,",
  "tika-vin09t:1150_7": "tassa dinno suddhantaparivāso “cūḷasuddhanto”ti vuccati.",
  "tika-vin09t:1151_0": "Taṃ gahetvā parivasantena yattakaṃ kālaṃ attano suddhabhāvaṃ jānāti,",
  "tika-vin09t:1151_1": "tattakaṃ apanetvā avasesaṃ māsaṃ vā dvemāsaṃ vā parivasitabbaṃ.",
  "tika-vin09t:1151_2": "Sace “māsamattaṃ asuddhomhī”ti sallakkhetvā parivāsaṃ aggahesi,",
  "tika-vin09t:1151_3": "parivasanto ca puna aññaṃ māsaṃ sarati,",
  "tika-vin09t:1151_4": "tampi māsaṃ parivasitabbameva,",
  "tika-vin09t:1151_5": "puna parivāsadānakiccaṃ natthi.",
  "tika-vin09t:1151_6": "Atha “dvemāsaṃ asuddhomhī”ti sallakkhetvā aggahesi,",
  "tika-vin09t:1151_7": "parivasanto ca “māsamattamevāhaṃ asuddhomhī”ti sanniṭṭhānaṃ karoti,",
  "tika-vin09t:1151_8": "māsameva parivasitabbaṃ,",
  "tika-vin09t:1151_9": "puna parivāsadānakiccaṃ natthi.",
  "tika-vin09t:1151_10": "Ayañhi suddhantaparivāso uddhampi ārohati,",
  "tika-vin09t:1151_11": "heṭṭhāpi orohati,",
  "tika-vin09t:1151_12": "idamassa lakkhaṇaṃ.",
  "tika-vin09t:1152_0": "Yo pana yathāvuttena anulomappaṭilomavasena pucchiyamānopi rattipariyantaṃ na jānāti nassarati,",
  "tika-vin09t:1152_1": "rattipariyante vematiko vā hoti,",
  "tika-vin09t:1152_2": "tassa dinno suddhantaparivāso “mahāsuddhanto”ti vuccati.",
  "tika-vin09t:1152_3": "Taṃ gahetvā gahitadivasato yāva upasampadadivaso,",
  "tika-vin09t:1152_4": "tāva rattiyo gaṇetvā parivasitabbaṃ.",
  "tika-vin09t:1152_5": "Ayaṃ uddhaṃ nārohati,",
  "tika-vin09t:1152_6": "heṭṭhā pana orohati.",
  "tika-vin09t:1152_7": "Tasmā sace parivasanto rattiparicchede sanniṭṭhānaṃ karoti “māso vā saṃvaccharo vā mayhaṃ āpannassā”ti,",
  "tika-vin09t:1152_8": "māsaṃ vā saṃvaccharaṃ vā parivasitabbaṃ.",
  "tika-vin09t:1152_9": "Ettha ca kiñcāpi “ettakaṃ kālaṃ ahaṃ suddho”ti vadantassa cūḷasuddhanto dīyati,",
  "tika-vin09t:1152_10": "tathāpi niyameneva jānanābhāvā “duvidhopi cesa…pe…",
  "tika-vin09t:1152_11": "dātabbo”ti vuttaṃ.",
  "tika-vin09t:1152_12": "Tassa dānavidhi khandhake āgatoti tassa duvidhassāpi suddhantassa dānavidhi “tena,",
  "tika-vin09t:1152_13": "bhikkhave,",
  "tika-vin09t:1152_14": "bhikkhunā saṅghaṃ upasaṅkamitvā…pe…",
  "tika-vin09t:1152_15": "evamassa vacanīyo”tiādinā samuccayakkhandhake āgato.",
  "tika-vin09t:1152_16": "Tasmā tattha vuttanayeneva veditabboti adhippāyo.",
  "tika-vin09t:1152_17": "Esa nayo vinicchayakathā pana vitthārato samantapāsādikāyaṃ vuttāti etthāpi.",
  "tika-vin09t:1153_0": "Odhunitvā avadhuya pahāya samodhāno odhānasamodhāno.",
  "tika-vin09t:1153_1": "Cirappaṭicchannānaṃ agghena samodhāno agghasamodhāno.",
  "tika-vin09t:1153_2": "Missakānaṃ samodhāno missakasamodhāno.",
  "tika-vin09t:1153_3": "Idāni taṃ tividhampi samodhānaparivāsaṃ saṅkhepato dassetuṃ “tatthā”tiādimāha.",
  "tika-vin09t:1153_4": "Antarāpattiṃ āpajjitvā paṭicchādentassāti yo parivāsaṃ gahetvā anikkhittavatto hutvā parivasanto apariniṭṭhiteyeva",
  "tika-vin09t:1153_5": "parivāse antarā vemajjhe saṅghādisesāpattiṃ āpajjitvā paṭicchādeti, tassa.",
  "tika-vin09t:1153_6": "Parivutthadivaseti lakkhaṇavacanametaṃ,",
  "tika-vin09t:1153_7": "tena “mānattaciṇṇadivase cā”tipi vuttameva hoti.",
  "tika-vin09t:1153_8": "Makkhetvāti ñatticatutthena kammena mūlāya paṭikassanavasena makkhetvā.",
  "tika-vin09t:1153_9": "Samodahitvāti mūlāpattiṭṭhāne ṭhapetvā,",
  "tika-vin09t:1153_10": "pakkhipitvāti attho.",
  "tika-vin09t:1153_11": "Dātabbaparivāsoti “suṇātu me, bhante,",
  "tika-vin09t:1153_12": "saṅgho”tiādinā ñatticatutthena kammena dātabbaparivāso.",
  "tika-vin09t:1153_13": "Idaṃ vuttaṃ hoti –",
  "tika-vin09t:1153_14": "yo paṭicchannāya āpattiyā parivāsaṃ gahetvā parivasanto vā mānattāraho vā mānattaṃ caranto vā abbhānāraho",
  "tika-vin09t:1153_15": "vā anikkhittavatto aññaṃ āpattiṃ āpajjitvā purimāpattiyā samā vā ūnatarā vā rattiyo paṭicchādeti,",
  "tika-vin09t:1153_16": "tassa mūlāya paṭikassanena te parivutthadivase ca mānattaciṇṇadivase ca sabbe odhunitvā adivase katvā",
  "tika-vin09t:1153_17": "pacchā āpannāpattiṃ mūlāpattiyaṃ samodhāya parivāso dātabboti.",
  "tika-vin09t:1154_0": "Sace pana antarāpatti mūlāpattito atirekappaṭicchannā hoti,",
  "tika-vin09t:1154_1": "taṃ mūlāpattiṃ katvā tattha itaraṃ samodhāya parivāso dātabbo.",
  "tika-vin09t:1154_2": "Sace pana antarāpatti appaṭicchannā hoti,",
  "tika-vin09t:1154_3": "mūlāya paṭikassanaṃ akatvā pubbe gahitaparivāseneva parivasitabbaṃ.",
  "tika-vin09t:1155_0": "Yā ekā vā…pe…",
  "tika-vin09t:1155_1": "sabbacirappaṭicchannāyoti yā ekā vā āpatti sabbacirappaṭicchannā,",
  "tika-vin09t:1155_2": "yā dve vā tisso vā sambahulā vā āpattiyo sabbacirappaṭicchannāyoti attho.",
  "tika-vin09t:1155_3": "Tāsanti sabbacirappaṭicchannānaṃ āpattīnaṃ.",
  "tika-vin09t:1155_4": "Dānavidhi panassa khandhake vuttanayeneva veditabbo.",
  "tika-vin09t:1156_0": "Yassa pana sataṃ āpattiyo dasāhapaṭicchannā,",
  "tika-vin09t:1156_1": "aparampi sataṃ āpattiyo dasāhapaṭicchannā,",
  "tika-vin09t:1156_2": "aparampi sataṃ āpattiyo dasāhapaṭicchannāti evaṃ dasakkhattuṃ katvā āpattisahassaṃ divasasatapaṭicchannaṃ hoti,",
  "tika-vin09t:1156_3": "tena kiṃ kātabbanti?",
  "tika-vin09t:1156_4": "Sabbaṃ samodahitvā dasa divase parivasitabbaṃ.",
  "tika-vin09t:1156_5": "Evaṃ ekeneva dasāhena divasasatampi parivasitameva hoti.",
  "tika-vin09t:1156_6": "Vuttampi cetaṃ –",
  "tika-vin09t:1157_0": "“Dasasataṃ rattisataṃ, āpattiyo chādayitvāna;",
  "tika-vin09t:1158_0": "Dasa rattiyo vasitvāna, mucceyya pārivāsiko”ti. ;",
  "tika-vin09t:1159_0": "Ayaṃ agghasamodhāno nāma.",
  "tika-vin09t:1160_0": "Idāni missakasamodhānaṃ niddisituṃ “missakasamodhāno nāmā”tiādimāha. Tatrāyaṃ nayo –",
  "tika-vin09t:1161_0": "“Ahaṃ, bhante,",
  "tika-vin09t:1161_1": "sambahulā saṅghādisesā āpattiyo āpajjiṃ ekaṃ sukkavissaṭṭhiṃ,",
  "tika-vin09t:1161_2": "ekaṃ kāyasaṃsaggaṃ,",
  "tika-vin09t:1161_3": "ekaṃ duṭṭhullavācaṃ,",
  "tika-vin09t:1161_4": "ekaṃ attakāmaṃ,",
  "tika-vin09t:1161_5": "ekaṃ sañcarittaṃ,",
  "tika-vin09t:1161_6": "ekaṃ kuṭikārakaṃ,",
  "tika-vin09t:1161_7": "ekaṃ vihārakārakaṃ,",
  "tika-vin09t:1161_8": "ekaṃ duṭṭhadosaṃ,",
  "tika-vin09t:1161_9": "ekaṃ aññabhāgiyaṃ,",
  "tika-vin09t:1161_10": "ekaṃ saṅghabhedaṃ,",
  "tika-vin09t:1161_11": "ekaṃ bhedānuvattakaṃ,",
  "tika-vin09t:1161_12": "ekaṃ dubbacaṃ,",
  "tika-vin09t:1161_13": "ekaṃ kuladūsakaṃ, sohaṃ, bhante,",
  "tika-vin09t:1161_14": "saṅghaṃ tāsaṃ āpattīnaṃ samodhānaparivāsaṃ yācāmī”ti –",
  "tika-vin09t:1162_0": "Tikkhattuṃ yācāpetvā tadanurūpāya kammavācāya parivāso dātabbo.",
  "tika-vin09t:1162_1": "Ettha ca “saṅghādisesā āpattiyo āpajjiṃ nānāvatthukāyo”tipi “saṅghādisesā āpattiyo āpajji”ntipi evaṃ",
  "tika-vin09t:1162_2": "pubbe vuttanayena vatthuvasenapi gottavasenapi nāmavasenapi āpattivasenapi yojetvā kammavācaṃ kātuṃ vaṭṭhatiyevāti.",
  "tika-vin09t:1162_3": "Ayaṃ missakasamodhāno.",
  "tika-vin09t:1162_4": "Sabbaparivāsakammavācāvasāne pana nikkhittānikkhittavattādikathā purimanayeneva veditabbā.",
  "tika-vin09t:1162_5": "Tividhepi samodhānaparivāse atthamattasseva vuttattā,",
  "tika-vin09t:1162_6": "vinicchayādīnaṃ vā anāmaṭṭhattā “ayaṃ tividhepi samodhānaparivāse saṅkhepakathā”ti vuttaṃ.",
  "tika-vin09t:1162_7": "Mahāvisayattā samodhānavicāraṇāya sā niravasesā kuto laddhabbāti āha “vitthāro”tiādi.",
  "tika-vin09t:1163_0": "Chārattanti rā saddo tīyati chijjati etthāti ratti,",
  "tika-vin09t:1163_1": "sattānaṃ saddassa vūpasamanakāloti attho,",
  "tika-vin09t:1163_2": "cha rattiyo samāhaṭā,",
  "tika-vin09t:1163_3": "channaṃ rattīnaṃ vā samāhāro charattaṃ,",
  "tika-vin09t:1163_4": "charattameva chārattaṃ,",
  "tika-vin09t:1163_5": "avayavabyatirekena samudāyassābhāvato cha rattiyoti attho vutto.",
  "tika-vin09t:1164_0": "Parivāsaṃ adatvā mānattameva dātabbanti yasmā āpatti appaṭicchannā,",
  "tika-vin09t:1164_1": "yasmā ca āpannabhāveneva mānattāraho hoti,",
  "tika-vin09t:1164_2": "tasmā parivāsaṃ adatvā kevalaṃ mānattameva dātabbaṃ.",
  "tika-vin09t:1164_3": "Yaṃ paṭicchannāya āpattiyā parivutthaparivāsassa dīyati,",
  "tika-vin09t:1164_4": "idaṃ paṭicchannamānattaṃ nāmāti āha “yassa paṭicchannā hotī”tiādi.",
  "tika-vin09t:1164_5": "Idanti paṭicchannamānattaṃ.",
  "tika-vin09t:1164_6": "Idhāti imasmiṃ vākye.",
  "tika-vin09t:1164_7": "Kathaṃ pana tesaṃ dvinnaṃ mānattānaṃ dānavidhi ca vinicchayakathā ca veditabbāti āha “ubhinnampi panā”tiādi.",
  "tika-vin09t:1165_0": "Ayanti vakkhamānaṃ sandhāyāha.",
  "tika-vin09t:1165_1": "Parivāse vuttappakāraṃ padesanti parikkhittassa vihārassa parikkhepato,",
  "tika-vin09t:1165_2": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhānaṃ.",
  "tika-vin09t:1165_3": "Samādiyitvāti antoaruṇeyeva samādiyitvā.",
  "tika-vin09t:1165_4": "Ārocetvāti –",
  "tika-vin09t:1166_0": "“Ahaṃ, bhante,",
  "tika-vin09t:1166_1": "ekaṃ āpattiṃ āpajjiṃ sañcetanikaṃ sukkavissaṭṭhiṃ appaṭicchannaṃ, sohaṃ, bhante,",
  "tika-vin09t:1166_2": "saṅghaṃ ekissā āpattiyā sañcetanikāya sukkavissaṭṭhiyā appaṭicchannāya chārattaṃ mānattaṃ yāciṃ,",
  "tika-vin09t:1166_3": "tassa me saṅgho ekissā āpattiyā sañcetanikāya sukkavissaṭṭhiyā appaṭicchannāya chārattaṃ mānattaṃ adāsi,",
  "tika-vin09t:1166_4": "sohaṃ mānattaṃ carāmi,",
  "tika-vin09t:1166_5": "vedayāmahaṃ, bhante,",
  "tika-vin09t:1166_6": "vedayatī’ti maṃ saṅgho dhāretū”tiādinā –",
  "tika-vin09t:1167_0": "Āpattidivasānurūpaṃ ārocetvā.",
  "tika-vin09t:1167_1": "Imañca pana atthaṃ gahetvā yāya kāyaci bhāsāya ārocetuṃ vaṭṭatiyeva.",
  "tika-vin09t:1167_2": "Ārocitakālato paṭṭhāya ca ekaṃ bhikkhuṃ ṭhapetvā sesehi sati karaṇīye gantumpi vaṭṭati.",
  "tika-vin09t:1167_3": "Aruṇe uṭṭhite tassa bhikkhussa santike vattaṃ nikkhipitabbaṃ.",
  "tika-vin09t:1167_4": "Sace sopi kenaci kammena pure aruṇeyeva gacchati,",
  "tika-vin09t:1167_5": "aññaṃ vihārato nikkhantaṃ vā āgantukaṃ vā yaṃ paṭhamaṃ passati,",
  "tika-vin09t:1167_6": "tassa santike ārocetvā nikkhipitabbaṃ.",
  "tika-vin09t:1167_7": "Ayañca yasmā gaṇassa ārocetvā,",
  "tika-vin09t:1167_8": "bhikkhūnañca atthibhāvaṃ sallakkhetvāva vasi,",
  "tika-vin09t:1167_9": "tenassa ūne gaṇe caraṇadoso vā vippavāso vā na hoti.",
  "tika-vin09t:1167_10": "Sace pana kañci na passati,",
  "tika-vin09t:1167_11": "vihāraṃ gantvā yaṃ paṭhamaṃ passati,",
  "tika-vin09t:1167_12": "tassa ārocetvā nikkhipitabbaṃ.",
  "tika-vin09t:1167_13": "Tenāha “tato tesu gatesu vā agatesu vā purimanayena paṭipajjitabba”nti.",
  "tika-vin09t:1168_0": "Yattha siyāti yassaṃ samānasaṃvāsakasīmāyaṃ vīsatigaṇo bhikkhusaṅgho atthi.",
  "tika-vin09t:1168_1": "Avhātabboti abbhānakammavasena pakkositabbo.",
  "tika-vin09t:1168_2": "Abbhānakammaṃ pana kathanti āha “abbhānakammaṃ panā”tiādi.",
  "tika-vin09t:1168_3": "Pāḷivasenāti “suṇātu me, bhante,",
  "tika-vin09t:1168_4": "saṅgho”tiādinā pāḷivasena.",
  "tika-vin09t:1168_5": "Vinicchayavasenāti “abbhantehi ca paṭhamaṃ abbhānāraho kātabbo.",
  "tika-vin09t:1168_6": "Ayañhi nikkhittavattattā pakatattaṭṭhāne ṭhito,",
  "tika-vin09t:1168_7": "pakatattassa ca abbhānaṃ kātuṃ na vaṭṭati,",
  "tika-vin09t:1168_8": "tasmā vattaṃ samādapetabbo.",
  "tika-vin09t:1168_9": "Vatte samādinne abbhānāraho hoti.",
  "tika-vin09t:1168_10": "Tenāpi vattaṃ samādiyitvā ārocetvā abbhānaṃ yācitabbaṃ.",
  "tika-vin09t:1168_11": "Anikkhittavattassa pana vattasamānakiccaṃ natthi.",
  "tika-vin09t:1168_12": "So hi chārattātikkameneva abbhānāraho hotī”tiādinā vinicchayavasena.",
  "tika-vin09t:1168_13": "Taṃ panetaṃ sabbaṃ parivāsādikammaṃ pāḷivasena ca aṭṭhakathāvasena ca suviññeyyattā ativitthārabhayena na vitthārayimha,",
  "tika-vin09t:1168_14": "atthikehi pana tatova gahetabbaṃ.",
  "tika-vin09t:1168_15": "Imassa pana kammassa vīsativaggakaraṇīyattā tato ūnatarena kataṃ kuppati.",
  "tika-vin09t:1168_16": "Tenāha “ekenāpi ce…pe…",
  "tika-vin09t:1168_17": "anabbhito”ti.",
  "tika-vin09t:1168_18": "Ayanti ayaṃ yathāvuttā.",
  "tika-vin09t:1168_19": "Sāmīcīti vattaṃ.",
  "tika-vin09t:1169_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:1170_0": "Vinayatthamañjūsāyaṃ līnatthappakāsaniyaṃ",
  "tika-vin09t:1171_0": "Saṅghādisesavaṇṇanā niṭṭhitā.",
  "tika-vin09t:1172_0": "Aniyatakaṇḍaṃ",
  "tika-vin09t:1173_0": "1. Paṭhamaaniyatasikkhāpadavaṇṇanā",
  "tika-vin09t:1174_0": "“Mātugāmenā”ti vatvā puna “ekāyā”ti vuttattā “mātugāmasaṅkhātāya ekāya itthiyā”ti vuttaṃ.",
  "tika-vin09t:1174_1": "Rahoti appakāsaṃ.",
  "tika-vin09t:1174_2": "Appakāsatā ca yo anāpattiṃ karoti,",
  "tika-vin09t:1174_3": "tassa apaccakkhabhāvatoti āha “cakkhussa raho”ti.",
  "tika-vin09t:1174_4": "Nanu “raho nāma cakkhussa raho,",
  "tika-vin09t:1174_5": "sotassa raho.",
  "tika-vin09t:1174_6": "Cakkhussa raho nāma na sakkā hoti akkhiṃ vā nikhaṇiyamāne,",
  "tika-vin09t:1174_7": "bhamukaṃ vā ukkhipiyamāne,",
  "tika-vin09t:1174_8": "sīsaṃ vā ukkhipiyamāne passituṃ.",
  "tika-vin09t:1174_9": "Sotassa raho nāma na sakkā hoti pakatikathā sotu”nti padabhājanapāḷiyaṃ sotassa rahoti āgataṃ,",
  "tika-vin09t:1174_10": "atha kasmā taṃ avatvā “cakkhussa raho”ti ettakameva vuttanti āha “kiñcāpī”tiādi.",
  "tika-vin09t:1174_11": "Iminā pāḷiyaṃ “sotassa raho”ti idaṃ atthuddhāravasena vuttanti dasseti.",
  "tika-vin09t:1174_12": "Atha kathametaṃ viññāyati “cakkhusseva raho idha adhippeto”ti?",
  "tika-vin09t:1174_13": "“Paṭicchanne āsane”ti vacanato “sakkā hoti methunaṃ dhammaṃ paṭisevitu”nti ca vuttattā.",
  "tika-vin09t:1174_14": "Tenevāha “sacepī”tiādi.",
  "tika-vin09t:1174_15": "“Pihitakavāṭassā”ti iminā paṭicchannabhāvato cakkhussa rahosabbhāvaṃ dasseti.",
  "tika-vin09t:1174_16": "Apihitakavāṭassa pana dvāre nisinno anāpattiṃ karoti,",
  "tika-vin09t:1174_17": "na kevalaṃ apihitakavāṭassa gabbhassa dvāre nisinnova anāpattiṃ karoti,",
  "tika-vin09t:1174_18": "antodvādasahatthe okāse nisinnopīti veditabbo.",
  "tika-vin09t:1174_19": "Tenāha “yattha pana sakkā daṭṭhu”ntiādi.",
  "tika-vin09t:1174_20": "Yasmā nisīditvā niddāyanto kapimiddhapareto kañci kālaṃ cakkhūni ummīleti,",
  "tika-vin09t:1174_21": "kañci kālaṃ nimīleti,",
  "tika-vin09t:1174_22": "na ca mahāniddaṃ okkamati,",
  "tika-vin09t:1174_23": "tasmā “niddāyantopi anāpattiṃ karotī”ti vuttaṃ.",
  "tika-vin09t:1174_24": "Nipajjitvā niddāyanto pana tādiso na hotīti āha “nipajjitvā niddāyantopi na karotī”ti,",
  "tika-vin09t:1174_25": "anāpattiṃ na karotīti attho.",
  "tika-vin09t:1174_26": "Methunassa mātugāmo dutiyo na hoti.",
  "tika-vin09t:1174_27": "Itthiyo hi aññamaññissā vajjaṃ paṭicchādenti.",
  "tika-vin09t:1174_28": "Teneva vesāliyaṃ mahāvane dvāraṃ vivaritvā nipanne bhikkhumhi sambahulā itthiyo yāvadatthaṃ katvā pakkamiṃsu.",
  "tika-vin09t:1174_29": "Tenāha “itthīnaṃ pana satampi na karotī”ti.",
  "tika-vin09t:1174_30": "Taṃ kammanti ajjhācārakammaṃ.",
  "tika-vin09t:1174_31": "Yasmā nisīditvāva nipajjati,",
  "tika-vin09t:1174_32": "tasmā nipajjanampi antokatvā “nisajjaṃ kappeyyā”ti vuttanti dassetuṃ “ettha cā”tiādimāha.",
  "tika-vin09t:1174_33": "Tiṇṇaṃ dhammānaṃ aññatarena kāretabboti nisajjaṃ paṭijānamānassa tiṇṇaṃ dhammānaṃ aññatarasamāyogo hotiyevāti vuttaṃ.",
  "tika-vin09t:1174_34": "Pārājikena,",
  "tika-vin09t:1174_35": "pana saṅghādisesena ca pācittiyena ca tenākārena nisajjaṃ paṭijānamānova kāretabbo.",
  "tika-vin09t:1174_36": "Na appaṭijānamānoti nisajjaṃ appaṭijānamāno tiṇṇaṃ dhammānaṃ aññatarena na kāretabboti.",
  "tika-vin09t:1174_37": "Alajjīpi hi paṭijānamānova āpattiyā kāretabbo.",
  "tika-vin09t:1174_38": "Yāva na paṭijānāti,",
  "tika-vin09t:1174_39": "tāva “neva suddho”ti vā “na asuddho”ti vā vattabbo,",
  "tika-vin09t:1174_40": "vattānusandhinā pana kāretabboti.",
  "tika-vin09t:1174_41": "Vuttañhetaṃ –",
  "tika-vin09t:1175_0": "“Paṭiññā lajjīsu katā, alajjīsu evaṃ na vijjati;",
  "tika-vin09t:1176_0": "Bahumpi alajjī bhāseyya, vattānusandhitena kāraye”ti. ;",
  "tika-vin09t:1177_0": "Na kevalaṃ tiṇṇaṃ dhammānaṃ aññatarena codanāyameva evaṃ paṭiññāya kāretabbo,",
  "tika-vin09t:1177_1": "atha kho nisajjādinā ākārena saddhiṃ codanāyapīti dassetuṃ “yena vā sā saddheyyavacasā upāsikā vadeyya,",
  "tika-vin09t:1177_2": "tena so bhikkhu kāretabbo”ti vuttaṃ.",
  "tika-vin09t:1177_3": "Tenevāha “nisajjādīsu ākāresū”tiādi.",
  "tika-vin09t:1177_4": "Ettha ca “paṭijānamāno”ti avuttepi adhikārattā “paṭijānamānova tena so bhikkhu kāretabbo”ti vuttaṃ.",
  "tika-vin09t:1177_5": "Tathārūpāya upāsikāya vacane aññathattābhāvato diṭṭhaṃ nāma tathāpi hoti,",
  "tika-vin09t:1177_6": "aññathāpi hotīti dassane aññathattasambhavaṃ dasseti.",
  "tika-vin09t:1177_7": "Anekaṃsikatāya na niyatoti aniyato.",
  "tika-vin09t:1177_8": "Tenāha “tiṇṇaṃ āpattīna”ntiādi.",
  "tika-vin09t:1178_0": "Rahonisajjassādena mātugāmassa santikaṃ gantukāmo akkhiṃ añjeti, dukkaṭaṃ.",
  "tika-vin09t:1178_1": "Nivāsanaṃ nivāseti,",
  "tika-vin09t:1178_2": "kāyabandhanaṃ bandhati,",
  "tika-vin09t:1178_3": "cīvaraṃ pārupati,",
  "tika-vin09t:1178_4": "sabbattha payoge payoge dukkaṭaṃ. Gacchati,",
  "tika-vin09t:1178_5": "padavāre padavāre dukkaṭaṃ.",
  "tika-vin09t:1178_6": "Gantvāna nisīdati,",
  "tika-vin09t:1178_7": "dukkaṭameva.",
  "tika-vin09t:1178_8": "Tenāha “methunadhammasannissitakilesasaṅkhātenā”tiādi.",
  "tika-vin09t:1178_9": "Ettha ca rahonisajjassādassa asatipi methunarāgabhāve tappaṭibaddhakilesattā vuttaṃ “methunadhammasannissitakilesasaṅkhātenā”ti.",
  "tika-vin09t:1178_10": "Teneva sannissitaggahaṇaṃ kataṃ.",
  "tika-vin09t:1178_11": "Rahassādenāti “itthannāmāya saddhiṃ raho nisīditvā hasitalapitādikaṃ kareyya”nti uppannaassādahetu.",
  "tika-vin09t:1178_12": "Nisajjāya pācittiyaṃ asati upacāragate nipajjitvā aniddāyante anandhe viññupuriseti adhippāyo.",
  "tika-vin09t:1178_13": "Sace sā itthī kenaci karaṇīyena uṭṭhāyuṭṭhāya punappunaṃ nisīdati,",
  "tika-vin09t:1178_14": "nisajjāya nisajjāya pācittiyaṃ.",
  "tika-vin09t:1178_15": "Yaṃ sandhāya gato,",
  "tika-vin09t:1178_16": "sā na diṭṭhā,",
  "tika-vin09t:1178_17": "aññā āgantvā nisīdati,",
  "tika-vin09t:1178_18": "assāde uppanne pācittiyaṃ.",
  "tika-vin09t:1178_19": "Sace sambahulā āgacchanti,",
  "tika-vin09t:1178_20": "mātugāmagaṇanāya pācittiyaṃ.",
  "tika-vin09t:1178_21": "Sace uṭṭhāyuṭṭhāya punappunaṃ nisīdanti,",
  "tika-vin09t:1178_22": "nisajjāgaṇanāyapi pācittiyāni.",
  "tika-vin09t:1178_23": "Aniyametvā “diṭṭhadiṭṭhāya saddhiṃ rahassādaṃ kappissāmī”ti gantvā nisinnassāpi āgatāgatānaṃ vasena,",
  "tika-vin09t:1178_24": "punappunaṃ nisajjāya vasena ca vuttanayeneva āpattiyo veditabbā.",
  "tika-vin09t:1178_25": "Vuttappakāre puriseti anandhe viññupurise.",
  "tika-vin09t:1178_26": "Upacāragate satīti dvādasahatthabbhantaragate sati.",
  "tika-vin09t:1178_27": "Sace suddhacittena gantvā nisinnassa santikaṃ āgantvā nisinnāya itthiyā rahassādo uppajjati,",
  "tika-vin09t:1178_28": "evampi anāpatti.",
  "tika-vin09t:1179_0": "Paṭhamaaniyatasikkhāpadavaṇṇanā niṭṭhitā.",
  "tika-vin09t:1180_0": "2. Dutiyaaniyatasikkhāpadavaṇṇanā",
  "tika-vin09t:1181_0": "Naheva kho pana paṭicchannanti ettha pana yampi bahi parikkhittaṃ anto vivaṭaṃ pariveṇaṅgaṇādi,",
  "tika-vin09t:1181_1": "tampi antogadhanti veditabbaṃ.",
  "tika-vin09t:1181_2": "“Evarūpañhi ṭhānaṃ appaṭicchanneyeva gahita”nti mahāpaccariyaṃ vuttaṃ.",
  "tika-vin09t:1181_3": "Saṅghādisesena vāti kāyasaṃsaggaduṭṭhullobhāsanasaṅkhātena saṅghādisesena vā.",
  "tika-vin09t:1181_4": "Teneva hi padabhājane “sā ce evaṃ vadeyya ‘ayyo,",
  "tika-vin09t:1181_5": "mayā diṭṭho nisinno mātugāmena saddhiṃ kāyasaṃsaggaṃ samāpajjanto”’tiādi vuttaṃ.",
  "tika-vin09t:1181_6": "Idaṃ sikkhāpadaṃ duṭṭhullavācāvasena āgataṃ.",
  "tika-vin09t:1181_7": "Duṭṭhullavācañca sutvā taṃ mātugāmopi na paṭicchādeti.",
  "tika-vin09t:1181_8": "Tathā hi duṭṭhullavācāsikkhāpade yā pana tā itthiyo hirimanā,",
  "tika-vin09t:1181_9": "tā nikkhamitvā bhikkhū ujjhāpesuṃ,",
  "tika-vin09t:1181_10": "tasmā idha itthīpi anāpattiṃ karotīti āha “itthīpī”ti.",
  "tika-vin09t:1181_11": "Atha vā idha appaṭicchannattā itthīpi anāpattiṃ karoti,",
  "tika-vin09t:1181_12": "paṭhame pana paṭicchannattā itthisatampi anāpattiṃ na karotīti evamettha attho daṭṭhabbo.",
  "tika-vin09t:1181_13": "Anandho abadhiroti ettha kāyasaṃsaggavasena anandho vutto,",
  "tika-vin09t:1181_14": "duṭṭhullavācāvasena abadhiro.",
  "tika-vin09t:1182_0": "Samuṭṭhānādīsu idaṃ sikkhāpadaṃ tisamuṭṭhānaṃ –",
  "tika-vin09t:1182_1": "kāyacittato vācācittato kāyavācācittato samuṭṭhāti, kiriyaṃ,",
  "tika-vin09t:1182_2": "saññāvimokkhaṃ,",
  "tika-vin09t:1182_3": "sacittakaṃ,",
  "tika-vin09t:1182_4": "lokavajjaṃ,",
  "tika-vin09t:1182_5": "kāyakammaṃ,",
  "tika-vin09t:1182_6": "vacīkammaṃ,",
  "tika-vin09t:1182_7": "akusalacittaṃ,",
  "tika-vin09t:1182_8": "sukhamajjhattavedanāhi dvivedanaṃ.",
  "tika-vin09t:1182_9": "Tenāha “samuṭṭhānādīni panettha adinnādānasadisānevā”ti.",
  "tika-vin09t:1182_10": "Ettha ca kāyasaṃsaggaṃ samāpajjanto duṭṭhullampi bhaṇati,",
  "tika-vin09t:1182_11": "duṭṭhullaṃ bhaṇanto nisīdati cāti “kāyavācācittato ca samuṭṭhātī”ti vuttaṃ,",
  "tika-vin09t:1182_12": "duṭṭhullameva vā sandhāya vuttanti gahetabbaṃ.",
  "tika-vin09t:1183_0": "Dutiyaaniyatasikkhāpadavaṇṇanā niṭṭhitā.",
  "tika-vin09t:1184_0": "“Aniyatuddeso cāyaṃ diṭṭhādisamūlakacodanāya vatthuṃ paṭijānamānova āpattiyā kāretabbo,",
  "tika-vin09t:1184_1": "na itaroti āpattiropanāropanalakkhaṇadassanatthaṃ vutto”ti vadanti.",
  "tika-vin09t:1185_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:1186_0": "Vinayatthamañjūsāyaṃ līnatthappakāsaniyaṃ",
  "tika-vin09t:1187_0": "Aniyatavaṇṇanā niṭṭhitā.",
  "tika-vin09t:1188_0": "Nissaggiyakaṇḍaṃ",
  "tika-vin09t:1189_0": "1. Cīvaravaggo",
  "tika-vin09t:1190_0": "1. Kathinasikkhāpadavaṇṇanā",
  "tika-vin09t:1191_0": "Niṭṭhitacīvarasminti niṭṭhitañca taṃ cīvarañcāti niṭṭhitacīvaraṃ,",
  "tika-vin09t:1191_1": "niṭṭhite ānisaṃsamūlake cīvare,",
  "tika-vin09t:1191_2": "paccāsācīvare cāti attho.",
  "tika-vin09t:1191_3": "Yasmā pana taṃ cīvaraṃ karaṇenapi niṭṭhitaṃ hoti nāsanādīhipi,",
  "tika-vin09t:1191_4": "tasmā “sūcikammapariyosānena vā”tiādi vuttaṃ.",
  "tika-vin09t:1191_5": "Tattha yaṃ kiñci sūciyā kattabbaṃ pāsakapaṭṭagaṇṭhikapaṭṭapariyosānakammaṃ,",
  "tika-vin09t:1191_6": "taṃ sūcikammapariyosānaṃ nāma, tena.",
  "tika-vin09t:1191_7": "Naṭṭhanti corādīhi haṭaṃ.",
  "tika-vin09t:1191_8": "Etampi hi karaṇapalibodhassa niṭṭhitattā “niṭṭhita”nti vuccati.",
  "tika-vin09t:1191_9": "Vinaṭṭhanti upacikādīhi khāditaṃ.",
  "tika-vin09t:1191_10": "Daḍḍhanti agginā daḍḍhaṃ.",
  "tika-vin09t:1191_11": "Cīvarāsā vā upacchinnāti “asukasmiṃ nāma kule cīvaraṃ labhissāmī”ti yā cīvarāsā uppannā hoti,",
  "tika-vin09t:1191_12": "sā upacchinnā.",
  "tika-vin09t:1191_13": "Etesampi karaṇapalibodhasseva niṭṭhitattā niṭṭhitabhāvo veditabbo.",
  "tika-vin09t:1191_14": "Tenāha “imesu vā”tiādi.",
  "tika-vin09t:1191_15": "Etena cīvarapalibodhābhāvo vutto.",
  "tika-vin09t:1191_16": "Tenāha “cīvarassa karaṇapalibodhe upacchinneti attho”ti.",
  "tika-vin09t:1191_17": "Kathametaṃ viññāyatīti āha “atthatakathinassa hī”tiādi.",
  "tika-vin09t:1191_18": "Pañcānisaṃse aññattha gantuṃ adatvā saṅgaṇhanaṭṭhena kathinaṃ,",
  "tika-vin09t:1191_19": "thiranti attho,",
  "tika-vin09t:1191_20": "atthataṃ kathinaṃ yena so atthatakathino,",
  "tika-vin09t:1191_21": "tassa atthatakathinassa.",
  "tika-vin09t:1191_22": "Hīti kāraṇatthe nipāto.",
  "tika-vin09t:1191_23": "Tāva kathinānisaṃsaṃ labhatīti ettha yo atthatakathino bhikkhūti ajjhāharitabbaṃ,",
  "tika-vin09t:1191_24": "tāva so atthatakathino bhikkhūti veditabbo,",
  "tika-vin09t:1191_25": "anāmantacārādikaṃ kathinānisaṃsaṃ labhatīti attho.",
  "tika-vin09t:1191_26": "“Atthatakathinassa bhikkhuno”ti idaṃ vā “atthatakathino bhikkhū”ti vibhattivipariṇāmaṃ katvā yojetabbaṃ.",
  "tika-vin09t:1191_27": "Idaṃ vuttaṃ hoti –",
  "tika-vin09t:1191_28": "cīvarapalibodho āvāsapalibodhoti dve palibodhā.",
  "tika-vin09t:1191_29": "Tesu ekapalibodhepi sati yasmā anāmantacārādikaṃ ānisaṃsaṃ labhati, nāsati. Kasmā?",
  "tika-vin09t:1191_30": "“Niṭṭhitacīvarasmi”nti etassa cīvarassa karaṇapalibodhe upacchinneti ayamattho viññāyatīti.",
  "tika-vin09t:1191_31": "Saṅghassāti saṅghena.",
  "tika-vin09t:1191_32": "Kattari cetaṃ sāmivacanaṃ.",
  "tika-vin09t:1191_33": "Ubbhateti aṭṭhannaṃ mātikānamaññatarena,",
  "tika-vin09t:1191_34": "antarubbhārena vā uddhaṭe.",
  "tika-vin09t:1192_0": "Tatrāti tasmiṃ kathine.",
  "tika-vin09t:1192_1": "Ubbhāro uddharaṇaṃ.",
  "tika-vin09t:1192_2": "Purimavassaṃvuṭṭhe tiṃsamatte pāveyyake bhikkhū uddissa “anujānāmi,",
  "tika-vin09t:1192_3": "bhikkhave,",
  "tika-vin09t:1192_4": "vassaṃvuṭṭhānaṃ bhikkhūnaṃ kathinaṃ attharitu”nti kathinakkhandhake bhagavatā kathinassa anuññātattā “ayañhi kathinatthāro nāma…pe…",
  "tika-vin09t:1192_5": "anuññāto”ti vuttaṃ.",
  "tika-vin09t:1192_6": "Tattha purimavassaṃvuṭṭhānanti vassacchedaṃ akatvā purimavassaṃvuṭṭhānanti attho.",
  "tika-vin09t:1192_7": "Etena vuṭṭhavassavasena tāva purimikāya vassaṃ upagatāyeva kathinatthāraṃ labhanti,",
  "tika-vin09t:1192_8": "na pacchimikāya upagatāti dasseti.",
  "tika-vin09t:1192_9": "Vuṭṭhavassavasena tāva evaṃ hotu,",
  "tika-vin09t:1192_10": "gaṇanavasena taṃ kittakā labhantīti āha “so”tiādi.",
  "tika-vin09t:1192_11": "Soti kathinatthāro.",
  "tika-vin09t:1192_12": "Sabbantimena paricchedenāti gaṇanavasena pacchimakoṭiyā.",
  "tika-vin09t:1192_13": "Pañcannaṃ janānaṃ vaṭṭatīti pacchimakoṭiyā cattāro kathinadussassa dāyakā,",
  "tika-vin09t:1192_14": "eko paṭiggāhakoti pañcannaṃ janānaṃ vaṭṭati.",
  "tika-vin09t:1192_15": "Keci pana “pañcavaggakaraṇīyattā ‘pañcannaṃ janānaṃ vaṭṭatī’ti vutta”nti vadanti,",
  "tika-vin09t:1192_16": "taṃ tesaṃ matimattaṃ “tatra,",
  "tika-vin09t:1192_17": "bhikkhave,",
  "tika-vin09t:1192_18": "yvāyaṃ catuvaggo bhikkhusaṅgho ṭhapetvā tīṇi kammāni upasampadaṃ pavāraṇaṃ abbhāna”nti campeyyakkhandhake vuttattā.",
  "tika-vin09t:1192_19": "Tasmāti yasmā vuṭṭhavassavasena purimavassaṃvuṭṭhānaṃ anaññāto,",
  "tika-vin09t:1192_20": "yasmā ca sabbantimena paricchedena pañcannaṃ janānaṃ vaṭṭati, tasmā.",
  "tika-vin09t:1192_21": "Yatthāti yasmiṃ vihāre.",
  "tika-vin09t:1192_22": "Ānisaṃseti anāmantacārādike kathinānisaṃse.",
  "tika-vin09t:1192_23": "Atha pana cattāro bhikkhū vassaṃ upagatā,",
  "tika-vin09t:1192_24": "eko paripuṇṇavasso sāmaṇero sace pacchimikāya upasampajjati,",
  "tika-vin09t:1192_25": "gaṇapūrako ceva hoti,",
  "tika-vin09t:1192_26": "ānisaṃsañca labhati.",
  "tika-vin09t:1192_27": "Tayo bhikkhū,",
  "tika-vin09t:1192_28": "dve sāmaṇerā,",
  "tika-vin09t:1192_29": "dve bhikkhū,",
  "tika-vin09t:1192_30": "tayo sāmaṇerā,",
  "tika-vin09t:1192_31": "eko bhikkhu,",
  "tika-vin09t:1192_32": "cattāro sāmaṇerāti etthāpi eseva nayo.",
  "tika-vin09t:1193_0": "Khandhake vuttāya ñattidutiyakammavācāyāti –",
  "tika-vin09t:1194_0": "“Suṇātu me, bhante, saṅgho,",
  "tika-vin09t:1194_1": "idaṃ saṅghassa kathinadussaṃ uppannaṃ.",
  "tika-vin09t:1194_2": "Yadi saṅghassa pattakallaṃ,",
  "tika-vin09t:1194_3": "saṅgho imaṃ kathinadussaṃ itthannāmassa bhikkhuno dadeyya kathinaṃ attharituṃ,",
  "tika-vin09t:1194_4": "esā ñatti.",
  "tika-vin09t:1194_5": "Suṇātu me, bhante, saṅgho,",
  "tika-vin09t:1194_6": "idaṃ saṅghassa kathinadussaṃ uppannaṃ,",
  "tika-vin09t:1194_7": "saṅgho imaṃ kathinadussaṃ itthannāmassa bhikkhuno deti kathinaṃ attharituṃ.",
  "tika-vin09t:1194_8": "Yassāyasmato khamati imassa kathinadussassa itthannāmassa bhikkhuno dānaṃ kathinaṃ attharituṃ,",
  "tika-vin09t:1194_9": "so tuṇhassa.",
  "tika-vin09t:1194_10": "Yassa nakkhamati,",
  "tika-vin09t:1194_11": "so bhāseyya.",
  "tika-vin09t:1194_12": "Dinnaṃ idaṃ saṅghena kathinadussaṃ itthannāmassa bhikkhuno kathinaṃ attharituṃ,",
  "tika-vin09t:1194_13": "khamati saṅghassa,",
  "tika-vin09t:1194_14": "tasmā tuṇhī,",
  "tika-vin09t:1194_15": "evametaṃ dhārayāmī”ti –",
  "tika-vin09t:1195_0": "Evaṃ kathinakkhandhake vuttāya ñattidutiyakammavācāya.",
  "tika-vin09t:1195_1": "Kathinatthārārahassāti kathinaṃ attharituṃ bhabbassa.",
  "tika-vin09t:1195_2": "So ca kho pubbakaraṇajānanādīhi aṭṭhahi aṅgehi samannāgatoti veditabbo.",
  "tika-vin09t:1195_3": "Vuttañhetaṃ vinayavinicchaye “aṭṭhadhammakovido bhikkhu,",
  "tika-vin09t:1195_4": "kathinatthāramarahatī”ti.",
  "tika-vin09t:1195_5": "Parivārepi vuttaṃ –",
  "tika-vin09t:1196_0": "“Aṭṭhahaṅgehi samannāgato puggalo bhabbo kathinaṃ attharituṃ.",
  "tika-vin09t:1196_1": "Katamehi aṭṭhahaṅgehi samannāgato puggalo bhabbo kathinaṃ attharituṃ?",
  "tika-vin09t:1196_2": "Pubbakaraṇaṃ jānāti,",
  "tika-vin09t:1196_3": "paccuddhāraṃ jānāti,",
  "tika-vin09t:1196_4": "adhiṭṭhānaṃ jānāti,",
  "tika-vin09t:1196_5": "atthāraṃ jānāti,",
  "tika-vin09t:1196_6": "mātikaṃ jānāti,",
  "tika-vin09t:1196_7": "palibodhaṃ jānāti,",
  "tika-vin09t:1196_8": "uddhāraṃ jānāti,",
  "tika-vin09t:1196_9": "ānisaṃsaṃ jānāti,",
  "tika-vin09t:1196_10": "imehi aṭṭhahaṅgehi samannāgato puggalo bhabbo kathinaṃ attharitu”nti.",
  "tika-vin09t:1197_0": "Ettha ca pubbakaraṇaṃ nāma dhovanavicāraṇacchedanabandhanasibbanarajanakappakaraṇaṃ.",
  "tika-vin09t:1197_1": "Paccuddhāro nāma purāṇasaṅghāṭiādīnaṃ paccuddharaṇaṃ.",
  "tika-vin09t:1197_2": "Adhiṭṭhānaṃ nāma kathinacīvarādhiṭṭhānaṃ.",
  "tika-vin09t:1197_3": "Atthāro nāma kathinatthāro.",
  "tika-vin09t:1197_4": "Mātikā nāma aṭṭha mātikā.",
  "tika-vin09t:1197_5": "Palibodho nāma āvāsapalibodho cīvarapalibodhoti dve palibodhā.",
  "tika-vin09t:1197_6": "Uddhāro nāma pakkamanantikādayo.",
  "tika-vin09t:1197_7": "Ānisaṃso nāma pañcānisaṃsā.",
  "tika-vin09t:1198_0": "Yaṃ pana samantapāsādikāyaṃ vuttaṃ “kathinaṃ pana kena attharitabbaṃ?",
  "tika-vin09t:1198_1": "Yassa saṅgho kathinacīvaraṃ deti,",
  "tika-vin09t:1198_2": "saṅghena pana kassa dātabbaṃ?",
  "tika-vin09t:1198_3": "Yo jiṇṇacīvaro hoti,",
  "tika-vin09t:1198_4": "sace bahū jiṇṇacīvarā honti,",
  "tika-vin09t:1198_5": "vuḍḍhassa dātabbaṃ.",
  "tika-vin09t:1198_6": "Vuḍḍhesupi yo mahāpariso tadaheva cīvaraṃ katvā attharituṃ sakkoti,",
  "tika-vin09t:1198_7": "tassa dātabbaṃ.",
  "tika-vin09t:1198_8": "Sace vuḍḍho na sakkoti,",
  "tika-vin09t:1198_9": "navakataro sakkoti,",
  "tika-vin09t:1198_10": "tassa dātabbaṃ.",
  "tika-vin09t:1198_11": "Apica saṅghena mahātherassa saṅgahaṃ kātuṃ vaṭṭati,",
  "tika-vin09t:1198_12": "tasmā ‘tumhe, bhante, gaṇhatha,",
  "tika-vin09t:1198_13": "mayaṃ katvā dassāmā’ti vattabba”nti,",
  "tika-vin09t:1198_14": "tampi kathinatthārārahaṃyeva gahetvāva dātabbaṃ.",
  "tika-vin09t:1198_15": "Dentena pana tīsu cīvaresu yaṃ yaṃ jiṇṇaṃ hoti,",
  "tika-vin09t:1198_16": "taṃ tadatthāya dātabbaṃ.",
  "tika-vin09t:1198_17": "Pakatiyā dupaṭṭacīvarassa dupaṭṭatthāyeva dātabbaṃ.",
  "tika-vin09t:1198_18": "Sacepissa ekapaṭṭacīvaraṃ ghanaṃ hoti,",
  "tika-vin09t:1198_19": "kathinasāṭako ca pelavo,",
  "tika-vin09t:1198_20": "sāruppatthāya dupaṭṭappahonakameva dātabbaṃ.",
  "tika-vin09t:1198_21": "“Ahaṃ alabhanto ekapaṭṭaṃ pārupāmī”ti vadantassāpi dupaṭṭaṃ dātuṃ vaṭṭati.",
  "tika-vin09t:1198_22": "Yo pana lobhapakatiko hoti,",
  "tika-vin09t:1198_23": "tassa na dātabbaṃ.",
  "tika-vin09t:1198_24": "Tenāpi kathinaṃ attharitvā pacchā sibbetvā “dve cīvarāni karissāmī”ti na gahetabbaṃ.",
  "tika-vin09t:1199_0": "Tenāti kathinatthārakena bhikkhunā.",
  "tika-vin09t:1199_1": "Tadahevāti tasmiṃyeva divase.",
  "tika-vin09t:1199_2": "Pañca vā atirekāni vā khaṇḍāni chinditvāti yathā pañcakhaṇḍikādīnaṃ saṅghāṭiādīnaṃ tiṇṇaṃ cīvarānaṃ aññatarappahonakāni",
  "tika-vin09t:1199_3": "mahāmaṇḍalaaḍḍhamaṇḍalādivasena pañca khaṇḍāni vā atirekāni vā sattādikhaṇḍāni honti,",
  "tika-vin09t:1199_4": "evaṃ chinditvā.",
  "tika-vin09t:1199_5": "Tasmiñca kathinacīvare kariyamāne “ahaṃ thero”ti vā “bahussuto”ti vā ekenāpi akātuṃ na labbhati.",
  "tika-vin09t:1199_6": "Anādariyena akarontassa dukkaṭaṃ.",
  "tika-vin09t:1199_7": "Tasmā sabbeheva sannipatitvā dhovanachedanasibbanarajanāni niṭṭhāpetabbāni.",
  "tika-vin09t:1199_8": "Tenāha “sesabhikkhūhipi tassa sahāyehi bhavitabba”nti.",
  "tika-vin09t:1199_9": "Katacīvaramevāti niṭṭhitaparikammameva kathinadussaṃ.",
  "tika-vin09t:1199_10": "Sabbantimena paricchedena antaravāsakopi chinditvāva kātabbo aññathā atthāravipattito. Yathāha –",
  "tika-vin09t:1200_0": "“Kathañca pana,",
  "tika-vin09t:1200_1": "bhikkhave,",
  "tika-vin09t:1200_2": "anatthataṃ hoti kathinaṃ?",
  "tika-vin09t:1200_3": "Na ullikhitamattena atthataṃ hoti kathinaṃ…pe…",
  "tika-vin09t:1200_4": "na aññatra pañcakena vā atirekapañcakena vā tadaheva sañchinnenā”ti.",
  "tika-vin09t:1201_0": "Tenevāha “acchinnāsibbitaṃ pana na vaṭṭatī”ti.",
  "tika-vin09t:1201_1": "Tena bhikkhunāti atthārakena bhikkhunā.",
  "tika-vin09t:1201_2": "Attharitabbanti attharaṇaṃ kātabbaṃ.",
  "tika-vin09t:1201_3": "Tañca kho tathāvacībhedakaraṇamevāti daṭṭhabbaṃ. Yathāha –",
  "tika-vin09t:1202_0": "“Sace saṅghāṭiyā kathinaṃ attharitukāmo hoti,",
  "tika-vin09t:1202_1": "porāṇikā saṅghāṭi paccuddharitabbā,",
  "tika-vin09t:1202_2": "navā saṅghāṭi adhiṭṭhātabbā,",
  "tika-vin09t:1202_3": "‘imāya saṅghāṭiyā kathinaṃ attharāmī’ti vācā bhinditabbā”ti –",
  "tika-vin09t:1203_0": "Vitthāro. “Bhante,",
  "tika-vin09t:1203_1": "āvuso”ti ca “anumodatha,",
  "tika-vin09t:1203_2": "anumodāhī”ti ca vacanabhedaṃ sandhāya “therānañcā”tiādi vuttaṃ.",
  "tika-vin09t:1204_0": "Evaṃ atthārakena paṭipajjitabbavidhiṃ dassetvā idāni anumodakehi paṭipajjitabbavidhiṃ dassetuṃ “tehipī”tiādi vuttaṃ.",
  "tika-vin09t:1204_1": "“Anumodāmā”ti attanāva attani gāravavasena vuttaṃ.",
  "tika-vin09t:1204_2": "Kiñcāpi evaṃ vuttaṃ,",
  "tika-vin09t:1204_3": "tathāpi ekakena “anumodāmā”ti vattuṃ na vaṭṭati,",
  "tika-vin09t:1204_4": "“anumodāmi”cceva vattabbanti vadanti,",
  "tika-vin09t:1204_5": "vīmaṃsitvā gahetabbaṃ.",
  "tika-vin09t:1204_6": "Idāni kathinānisaṃse dassetuṃ bhūmiṃ vicārayanto “purimavassaṃvuṭṭhesupī”tiādimāha.",
  "tika-vin09t:1204_7": "Tattha tesaṃyevāti atthārakaanumodakānaṃyeva.",
  "tika-vin09t:1204_8": "Vuttañhetaṃ parivāre “dvinnaṃ puggalānaṃ atthataṃ hoti kathinaṃ atthārakassa ca anumodakassa cā”ti.",
  "tika-vin09t:1204_9": "Teti atthārakaanumodakā.",
  "tika-vin09t:1204_10": "Tato paṭṭhāyāti atthārānumodanato paṭṭhāya.",
  "tika-vin09t:1204_11": "Yāva kathinassubbhārāti na kevalaṃ cīvaramāseyeva,",
  "tika-vin09t:1204_12": "atha kho aṭṭhannaṃ mātikānaṃ aññatarena vā antarubbhārena vā yāva kathinassubbhārā pañcānisaṃse labhanti,",
  "tika-vin09t:1204_13": "uddhaṭe pana na labhantīti attho.",
  "tika-vin09t:1205_0": "Idāni te pañcānisaṃse sarūpato dassetuṃ “anāmantacāro”tiādimāha.",
  "tika-vin09t:1205_1": "Tattha anāmantacāro nāma pañcannaṃ bhojanānaṃ aññatarena nimantitassa santaṃ bhikkhuṃ anāpucchā kulesu cārittāpajjanaṃ.",
  "tika-vin09t:1205_2": "Asamādānacāro nāma nāmenādhiṭṭhitassa cīvarassa asamādānacaraṇaṃ,",
  "tika-vin09t:1205_3": "nāmenādhiṭṭhitānaṃ tiṇṇaṃ cīvarānamaññataraṃ cīvaraṃ yattha katthaci nikkhipitvā aññattha aruṇuṭṭhāpananti attho,",
  "tika-vin09t:1205_4": "cīvaravippavāsoti vuttaṃ hoti.",
  "tika-vin09t:1205_5": "Yāvadatthacīvaranti yāvatā cīvarena attho hoti,",
  "tika-vin09t:1205_6": "tāvatakaṃ anadhiṭṭhitaṃ avikappitaṃ cīvaradhāraṇaṃ,",
  "tika-vin09t:1205_7": "dasāhamatikkamitvā cīvarassa ṭhapananti attho.",
  "tika-vin09t:1205_8": "Gaṇassa bhojanaṃ gaṇabhojanaṃ.",
  "tika-vin09t:1205_9": "Gaṇoti cettha cattāro vā tatuttari vā bhikkhū.",
  "tika-vin09t:1205_10": "Tesaṃ viññattito vā nimantanato vā laddhassa odanādīnaṃ pañcannaṃ aññatarabhojanassa saha gahaṇanti attho.",
  "tika-vin09t:1205_11": "Yo ca tattha cīvaruppādoti tattha kathinatthatasīmāya matakacīvaraṃ vā hotu,",
  "tika-vin09t:1205_12": "saṅghaṃ uddissa dinnaṃ vā saṅghikena tatruppādena ābhataṃ vā yena kenaci ākārena yaṃ saṅghikaṃ cīvaraṃ uppajjati,",
  "tika-vin09t:1205_13": "taṃ tesaṃ bhavissatīti attho.",
  "tika-vin09t:1205_14": "Tenāha “tasmiṃ āvāse saṅghassa uppannacīvarañcā”ti.",
  "tika-vin09t:1206_0": "“Yaṃ pana tattha saṅghassa uppannaṃ pattādi vā aññaṃ bhaṇḍaṃ vā,",
  "tika-vin09t:1206_1": "taṃ sabbesaṃ pāpuṇāti.",
  "tika-vin09t:1206_2": "Yaṃ pana tatruppādena taṇḍulādinā vatthaṃ cetāpitaṃ,",
  "tika-vin09t:1206_3": "atthatakathinānameva tāni vatthāni pāpuṇanti.",
  "tika-vin09t:1206_4": "Vatthehi pana taṇḍulādīsu cetāpitesu sabbesaṃ tāni pāpuṇantī”ti gaṇṭhipade vuttaṃ,",
  "tika-vin09t:1206_5": "tampi cetāpitakālato paṭṭhāya cīvaruppādo na hotīti suvuttanti daṭṭhabbaṃ.",
  "tika-vin09t:1206_6": "Anatthatakathinā pana imesu pañcasu ānisaṃsesu cīvaramāse asamādānacāraṃ ṭhapetvā sesānisaṃse labhanti.",
  "tika-vin09t:1206_7": "Yadi asamādānacāropi labbheyya,",
  "tika-vin09t:1206_8": "pāveyyakā bhikkhū vassaṃvuṭṭhā okapuṇṇehi cīvarehi na bhagavantaṃ upasaṅkameyyuṃ.",
  "tika-vin09t:1206_9": "Yasmā taṃ na labbhati,",
  "tika-vin09t:1206_10": "tasmā cīvaramāsepi cīvaraṃ samādāya eva bhagavantaṃ upasaṅkamiṃsu.",
  "tika-vin09t:1207_0": "Evaṃ kathinatthāraṃ dassetvā idāni ubbhāraṃ dassento “taṃ panetaṃ kathina”ntiādimāha.",
  "tika-vin09t:1207_1": "Tattha mātikāti mātaro,",
  "tika-vin09t:1207_2": "janettiyoti attho.",
  "tika-vin09t:1207_3": "Kathinubbhārañhi etā aṭṭha janenti.",
  "tika-vin09t:1207_4": "Tāsu pakkamanaṃ anto etissāti pakkamanantikā.",
  "tika-vin09t:1207_5": "Evaṃ sesāpi veditabbā.",
  "tika-vin09t:1207_6": "Tattha yo bhikkhu atthatakathino kathinacīvaraṃ ādāya tasmiṃ āvāse nirapekkho “na paccessa”nti pakkamati,",
  "tika-vin09t:1207_7": "tassevaṃ pakkamato kathinuddhāro atikkantamattāya sīmāya hotīti pakkamanantiko kathinuddhāroti veditabbo.",
  "tika-vin09t:1208_0": "Yo pana ānisaṃsacīvaraṃ ādāya pakkamati,",
  "tika-vin09t:1208_1": "tassa bahisīmāgatassa evaṃ hoti “idhevimaṃ karissāmi,",
  "tika-vin09t:1208_2": "na puna taṃ vihāraṃ gacchissāmī”ti tasmiṃ āvāse nirapekkho hutvā taṃ cīvaraṃ kāreti,",
  "tika-vin09t:1208_3": "tassa bhikkhuno niṭṭhānantiko kathinuddhāro.",
  "tika-vin09t:1209_0": "Yadi pana ānisaṃsamūlacīvaraṃ ādāya bahisīmāgato “nevimaṃ cīvaraṃ karissāmi,",
  "tika-vin09t:1209_1": "na ca taṃ āvāsaṃ gacchissāmī”ti sanniṭṭhānaṃ karoti,",
  "tika-vin09t:1209_2": "tadā sanniṭṭhānantiko kathinuddhāro.",
  "tika-vin09t:1210_0": "Tadeva ānisaṃsacīvaraṃ laddhā taṃ ādāya bahisīmaṃ gantvā “idhevimaṃ cīvaraṃ karissāmi,",
  "tika-vin09t:1210_1": "na gacchissāmī”ti karontassa sace taṃ cīvaraṃ nassati vinassati ḍayhati,",
  "tika-vin09t:1210_2": "nāsanantiko kathinuddhāro hoti.",
  "tika-vin09t:1211_0": "Sace pana ānisaṃsacīvaraṃ laddhā tasmiṃ vihāre sāpekkhova bahisīmāgato “vihāre bhikkhūhi antarubbhāraṃ kata”nti suṇāti,",
  "tika-vin09t:1211_1": "tassa savanantiko kathinuddhāro hoti.",
  "tika-vin09t:1212_0": "Āsāya avacchedo etissāti āsāvacchedikā.",
  "tika-vin09t:1212_1": "Yo pana yena kenaci “tuyhaṃ cīvaraṃ dassāmī”ti vutto tasmiṃ cīvare āsāya vihāre apekkhaṃ pahāya bahisīmāgato",
  "tika-vin09t:1212_2": "puna tena “na sakkomi dātu”nti vutte āsaṃ chindati,",
  "tika-vin09t:1212_3": "tassa āsāvacchediko kathinuddhāro hoti.",
  "tika-vin09t:1213_0": "Yo pana vassaṃvuṭṭhavihārato aññaṃ vihāraṃ sāpekkhova gantvā āgacchanto antarāmaggeyeva kathinuddhāraṃ vītināmeti,",
  "tika-vin09t:1213_1": "tassa sīmātikkamanantiko kathinuddhāro.",
  "tika-vin09t:1214_0": "Saha ubbhārenāti sahubbhārā.",
  "tika-vin09t:1214_1": "Ānisaṃsacīvaraṃ ādāya sāpekkhova bahi gantvā kathinuddhāraṃ sambhuṇantassa kathinuddhāro sahubbhāroti veditabbo.",
  "tika-vin09t:1215_0": "“Etasmiṃ pana pakkamanantike kathinuddhāre paṭhamaṃ cīvarapalibodho chijjatī”tiādinā cīvarapalibodhupacchedādikassa",
  "tika-vin09t:1215_1": "vinicchayassa vitthārato samantapāsādikāyaṃ vuttattā 8 “tattha vitthāravinicchayo”tiādimāha.",
  "tika-vin09t:1215_2": "Atthārubbhārānaṃyeva vā vitthāravinicchayassa tatthāgatattā evaṃ vuttanti daṭṭhabbaṃ.",
  "tika-vin09t:1215_3": "Sesapalibodhābhāvanti avasesassa palibodhassa abhāvaṃ,",
  "tika-vin09t:1215_4": "āvāsapalibodhābhāvanti attho.",
  "tika-vin09t:1216_0": "Assāti kālassa.",
  "tika-vin09t:1216_1": "Dasāhaparamanti accantasaṃyoge upayogavacananti āha “taṃ dasāhaparamaṃ kāla”nti.",
  "tika-vin09t:1216_2": "Atirekanti adhikaṃ,",
  "tika-vin09t:1216_3": "so ca adhikabhāvo adhiṭṭhitavikappitacīvaratoti āha “adhiṭṭhitavikappitesū”tiādi.",
  "tika-vin09t:1216_4": "Khomanti khomasuttehi vāyitaṃ khomapaṭṭacīvaraṃ.",
  "tika-vin09t:1216_5": "Tathā sesāni.",
  "tika-vin09t:1216_6": "Kambalaṃ nāma manussalomavāḷalome ṭhapetvā sesalomehi vāyitvā katavatthaṃ.",
  "tika-vin09t:1216_7": "Sāṇaṃ nāma sāṇavākehi katavatthaṃ.",
  "tika-vin09t:1216_8": "Bhaṅgaṃ nāma khomasuttādīhi pañcahi missetvā katavatthaṃ.",
  "tika-vin09t:1216_9": "“Pāṭekkaṃ vākamayamevā”tipi vadanti.",
  "tika-vin09t:1216_10": "Tadanulomānaṃ vāti dukūlaṃ pattuṇṇaṃ somārapaṭṭaṃ cīnapaṭṭaṃ iddhijaṃ devadinnanti tesaṃ khomādīnaṃyeva anulomānaṃ channaṃ cīvarānaṃ vā,",
  "tika-vin09t:1216_11": "tattha dukūlaṃ sāṇassa anulomaṃ vākamayattā.",
  "tika-vin09t:1216_12": "Pattuṇṇadese pāṇakehi sañjātavatthaṃ pattuṇṇaṃ.",
  "tika-vin09t:1216_13": "Somāradese jātaṃ vatthaṃ somārapaṭṭaṃ.",
  "tika-vin09t:1216_14": "Tathā cīnapaṭṭaṃ.",
  "tika-vin09t:1216_15": "Imāni tīṇipi koseyyassa anulomāni pāṇakehi katasuttamayattā.",
  "tika-vin09t:1216_16": "Iddhijaṃ ehibhikkhūnaṃ puññiddhiyā nibbattacīvaraṃ.",
  "tika-vin09t:1216_17": "Taṃ pana khomādīnamaññataraṃ hotīti tesaṃyeva anulomaṃ.",
  "tika-vin09t:1216_18": "Devehi dinnaṃ cīvaraṃ devadinnaṃ,",
  "tika-vin09t:1216_19": "taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-vin09t:1216_20": "tampi khomādīnaṃyeva anulomaṃ hoti tesu aññatarabhāvato.",
  "tika-vin09t:1217_0": "Dīghato vaḍḍhakihatthappamāṇaṃ,",
  "tika-vin09t:1217_1": "vitthārato tato upaḍḍhappamāṇaṃ vikappanupagaṃ pacchimaṃ.",
  "tika-vin09t:1217_2": "Aṭṭhaṅgulaṃ sugataṅgulenāti ettha sugataṅgulaṃ nāma idāni majjhimassa purimassa tīṇi aṅgulāni,",
  "tika-vin09t:1217_3": "tena sugataṅgulena aṭṭhaṅgulaṃ vaḍḍhakihatthappamāṇanti attho.",
  "tika-vin09t:1217_4": "Caturaṅgulavitthatanti etthāpi yathāvuttānusāreneva attho veditabbo.",
  "tika-vin09t:1217_5": "Yesaṃ pana adhiṭṭhānavikappanānaṃ abhāvato adhiṭṭhitavikappitesu apariyāpannattā idaṃ atirekacīvaraṃ nāma hoti.",
  "tika-vin09t:1218_0": "Taṃ adhiṭṭhānavikappanaṃ kenākārena jānitabbanti anuyogaṃ sandhāya taṃ dassetuṃ “yaṃ pana vutta”ntiādi āraddhaṃ.",
  "tika-vin09t:1218_1": "Tattha yaṃ pana vuttanti atirekacīvaraṃ dassetuṃ “adhiṭṭhitavikappitesu apariyāpannattā”ti amhehi yaṃ vuttanti attho.",
  "tika-vin09t:1218_2": "Ticīvaraṃ adhiṭṭhātunti nāmaṃ vatvā adhiṭṭhātuṃ.",
  "tika-vin09t:1218_3": "Na vikappetunti saṅghāṭiādināmena vikappetuṃ na anujānāmīti attho.",
  "tika-vin09t:1218_4": "“Imaṃ cīvaraṃ vikappemī”ti pana vikappetuṃ vaṭṭatiyeva.",
  "tika-vin09t:1218_5": "Sāmaññavacanaṃ pana ticīvarassa kaṇḍupaṭicchādivassikasāṭikānaṃ viya kālavasena visesābhāvā cassa vikappetabbatāti dassanatthaṃ,",
  "tika-vin09t:1218_6": "na pana sabbathā vikappanapaṭisedhanatthanti daṭṭhabbaṃ.",
  "tika-vin09t:1218_7": "Tathā hi purāṇacīvaraṃ paccuddharitvā navassa adhiṭṭhānavacanato,",
  "tika-vin09t:1218_8": "“anāpatti adhiṭṭheti vikappetī”tiādivacanato ca ticīvarassapi vikappanāya okāso dinno.",
  "tika-vin09t:1218_9": "Esa nayo sabbattha.",
  "tika-vin09t:1218_10": "Ticīvarādīni hi adhiṭṭhahantena “imaṃ saṅghāṭiṃ adhiṭṭhāmī”tiādinā taṃ taṃ nāmaṃ vatvā adhiṭṭhātabbaṃ.",
  "tika-vin09t:1218_11": "Vikappentena pana “imaṃ saṅghāṭi”ntiādinā tassa tassa cīvarassa nāmaṃ aggahetvā “imaṃ cīvaraṃ tuyhaṃ vikappemī”ti vikappetabbaṃ.",
  "tika-vin09t:1218_12": "Ticīvaraṃ vā hotu, aññaṃ vā,",
  "tika-vin09t:1218_13": "yadi taṃ taṃ nāmaṃ gahetvā vikappeti,",
  "tika-vin09t:1218_14": "avikappitaṃ hoti,",
  "tika-vin09t:1218_15": "atirekacīvaraṭṭhāneyeva tiṭṭhati.",
  "tika-vin09t:1218_16": "Tato paraṃ vikappetunti catumāsato paraṃ “imaṃ cīvaraṃ vikappemī”ti vikappetuṃ.",
  "tika-vin09t:1218_17": "Idañca paribhuñjituṃ anuññātaṃ.",
  "tika-vin09t:1218_18": "Keci pana “tato paraṃ vikappetvā yāva āgāmisaṃvacchare vassānaṃ catumāsaṃ,",
  "tika-vin09t:1218_19": "tāva ṭhapetuṃ anuññāta”nti vadanti.",
  "tika-vin09t:1218_20": "Tato paranti ābādhato paraṃ.",
  "tika-vin09t:1218_21": "“Imāsañca pana vassikasāṭikakaṇḍupaṭicchādīnaṃ tato paraṃ vikappetvā paribhogassa anuññātattā tathāvikappitaṃ",
  "tika-vin09t:1218_22": "aññanāmena adhiṭṭhahitvā paribhuñjitabba”nti gaṇṭhipadesu vuttaṃ.",
  "tika-vin09t:1218_23": "Adhiṭṭhātabbavikappetabbatā jānitabbāti adhiṭṭhātabbaṃ vikappetabbanti evaṃ adhiṭṭhānavikappanā jānitabbāti attho.",
  "tika-vin09t:1219_0": "Pañcaparimāṇaṃ assāti pañcakaṃ,",
  "tika-vin09t:1219_1": "muṭṭhissa muṭṭhihatthassa sambandhaṃ pañcakaṃ muṭṭhipañcakaṃ.",
  "tika-vin09t:1219_2": "Esa na yo muṭṭhittikanti etthāpi.",
  "tika-vin09t:1219_3": "Pārupanenapi sakkā nābhiṃ paṭicchādetunti āha “dvihatthopi vaṭṭatī”ti.",
  "tika-vin09t:1219_4": "Na kevalaṃ aḍḍhateyyova vaṭṭati,",
  "tika-vin09t:1219_5": "atha kho dvihatthopi vaṭṭatīti pi-",
  "tika-vin09t:1219_6": "saddassa attho daṭṭhabbo.",
  "tika-vin09t:1219_7": "Atirekañcāti sugatacīvarappamāṇampi tato adhikampi.",
  "tika-vin09t:1219_8": "Paccuddharāmīti ṭhapemi,",
  "tika-vin09t:1219_9": "pariccajāmīti vā attho.",
  "tika-vin09t:1219_10": "“Imaṃ cīvaraṃ saṅghāṭiṃ adhiṭṭhāmī”ti evampi vattuṃ vaṭṭati.",
  "tika-vin09t:1219_11": "Kāyavikāraṃ karontenāti hatthādinā cīvaraṃ parāmasantena,",
  "tika-vin09t:1219_12": "cālentena vā.",
  "tika-vin09t:1219_13": "Idañhi adhiṭṭhānaṃ yena kenaci sarīrāvayavena aphusantassa na vaṭṭati.",
  "tika-vin09t:1219_14": "Duvidhanti sammukhāparammukhabhedena duvidhaṃ.",
  "tika-vin09t:1219_15": "Vācā bhinditabbāti vacanaṃ nicchāretabbaṃ.",
  "tika-vin09t:1219_16": "Antogabbhādīsūti antogabbhauparipāsādesu.",
  "tika-vin09t:1219_17": "Sāmantavihāreti yattha tadaheva gantvā nivattetuṃ sakkā,",
  "tika-vin09t:1219_18": "evarūpe samīpavihāre.",
  "tika-vin09t:1219_19": "Idañca desanāsīsamattaṃ,",
  "tika-vin09t:1219_20": "tasmā dūre ṭhitampi adhiṭṭhātabbanti vadanti.",
  "tika-vin09t:1219_21": "“Ṭhapitaṭṭhānaṃ sallakkhetvā”ti iminā cīvarasaṃlakkhaṇaṃ vuttaṃ.",
  "tika-vin09t:1219_22": "Na hi ṭhapitaṭṭhānamattasallakkhaṇena kiñci payojanaṃ atthi.",
  "tika-vin09t:1220_0": "Adhiṭṭhahitvā ṭhapitavatthehīti paccattharaṇamukhapuñchanacoḷaparikkhāracoḷavasena adhiṭṭhahitvā ṭhapitavatthehi.",
  "tika-vin09t:1220_1": "Adhiṭṭhānato pubbe saṅghāṭiādivohārassa abhāvato “imaṃ paccuddharāmī”ti paccattharaṇādīnaṃ visuṃ paccuddharaṇavidhiṃ dasseti.",
  "tika-vin09t:1220_2": "Paccattharaṇādināmena pana adhiṭṭhātabbattā “imaṃ paccattharaṇaṃ paccuddharāmī”tiādinā vuttepi nevatthi doso.",
  "tika-vin09t:1220_3": "Puna adhiṭṭhātabbānīti saṅghāṭiādināmena adhiṭṭhātabbāni.",
  "tika-vin09t:1220_4": "Parikkhāracoḷakassa pana parikkhāracoḷavasena adhiṭṭhahitvā ṭhapitavatthehipi saṅghāṭiādimhi kate paccuddharitvā puna adhiṭṭhātabbanti natthi.",
  "tika-vin09t:1220_5": "Pubbe katādhiṭṭhānameva adhiṭṭhānaṃ.",
  "tika-vin09t:1220_6": "Adhiṭṭhitena pana tena saddhiṃ mahantatarameva dutiyaṃ paṭṭaṃ vā khaṇḍaṃ vā saṃsibbantena adhiṭṭhātabbaṃ,",
  "tika-vin09t:1220_7": "same vā khuddake vā adhiṭṭhānakiccaṃ natthi.",
  "tika-vin09t:1220_8": "Sukhaparibhogatthanti vippavāsadosābhāvato yattha katthaci ṭhapetvā dhammassavanādinā kiccena aññattha",
  "tika-vin09t:1220_9": "aruṇaṃ uṭṭhāpetvā āgantvā nissajjanaṃ vināva paribhuñjituṃ sakkuṇeyyatāya sukhaparibhogatthaṃ.",
  "tika-vin09t:1220_10": "Parikkhāracoḷaṃ adhiṭṭhātunti parikkhāracoḷaṃ katvā adhiṭṭhātuṃ.",
  "tika-vin09t:1221_0": "Anatirittapamāṇāti “dīghaso cha vidatthiyo sugatavidatthiyā,",
  "tika-vin09t:1221_1": "tiriyaṃ aḍḍhateyyā”ti vuttappamāṇato anadhikapamāṇā.",
  "tika-vin09t:1221_2": "Paccuddharitvā vikappetabbāti vassikasāṭikabhāvato apanetvā vikappetabbā,",
  "tika-vin09t:1221_3": "hemantassa paṭhamadivasato paṭṭhāya antodasāhe vassikasāṭikāvassikasāṭikabhāvato apanetvā “imaṃ cīvaraṃ",
  "tika-vin09t:1221_4": "tuyhaṃ vikappemī”tiādinā nayena vikappetabbāti vuttaṃ hoti.",
  "tika-vin09t:1221_5": "Aññathā hi “vassikasāṭikā vassānamāsātikkamenāpi,",
  "tika-vin09t:1221_6": "kaṇḍupaṭicchādi ābādhavūpasamenāpi adhiṭṭhānaṃ vijahatī”ti vakkhamānattā vassānamāsato paraṃ asati adhiṭṭhāne",
  "tika-vin09t:1221_7": "kiṃ paccuddhareyyāti “paccuddharitvā”ti vacanameva nopapajjeyya.",
  "tika-vin09t:1222_0": "Keci pana “yathā kathinamāsabbhantare uppannacīvaraṃ kathinamāsātikkame nissaggiyaṃ hoti,",
  "tika-vin09t:1222_1": "evamayaṃ vassikasāṭikāpi vassānamāsātikkame nissaggiyā hoti.",
  "tika-vin09t:1222_2": "Tasmā kattikapuṇṇamadivase paccuddharitvā tato paraṃ hemantassa paṭhamadivase vikappetabbāti evamattho gahetabbo,",
  "tika-vin09t:1222_3": "paccuddharitvā tato paraṃ vikappetabbāti padayojanā veditabbā”ti ca vadanti,",
  "tika-vin09t:1222_4": "taṃ na yuttaṃ.",
  "tika-vin09t:1222_5": "Kathinamāse uppannañhi cīvaraṃ atirekacīvaraṭṭhāne ṭhitattā avasānadivase anadhiṭṭhitaṃ kathinamāsātikkame nissaggiyaṃ hoti.",
  "tika-vin09t:1222_6": "Ayaṃ pana vassikasāṭikā adhiṭṭhahitvā ṭhapitattā na tena sadisāti vassānātikkame kathaṃ nissaggiyaṃ hoti",
  "tika-vin09t:1222_7": "anadhiṭṭhitaavikappitameva hi taṃ kālātikkame nissaggiyaṃ hoti,",
  "tika-vin09t:1222_8": "tasmā hemantepi vassikasāṭikā dasāhaparihāraṃ labhati.",
  "tika-vin09t:1222_9": "Evaṃ kaṇḍupaṭicchādipi adhiṭṭhānavijahanato paraṃ dasāhaparihāraṃ labhati.",
  "tika-vin09t:1222_10": "Dasāhaṃ pana anatikkāmetvā vikappetabbā.",
  "tika-vin09t:1222_11": "Nahānatthāya anuññātattā vaṇṇabhedamattarattāpi cesā vaṭṭatīti vuttaṃ.",
  "tika-vin09t:1222_12": "“Dve pana na vaṭṭantī”ti dvinnaṃ adhiṭṭhānābhāvato vuttaṃ.",
  "tika-vin09t:1222_13": "“Sace vassāne aparā vassikasāṭikā uppannā hoti,",
  "tika-vin09t:1222_14": "purimavassikasāṭikaṃ paccuddharitvā,",
  "tika-vin09t:1222_15": "vikappetvā ca adhiṭṭhātabbā”ti vadanti.",
  "tika-vin09t:1223_0": "Pamāṇayuttanti “dīghaso sugatavidatthiyā dve vidatthiyo,",
  "tika-vin09t:1223_1": "vitthārato diyaḍḍhaṃ dasā vidatthī”ti iminā pamāṇena yuttaṃ.",
  "tika-vin09t:1223_2": "Pamāṇikāti “sugatavidatthiyā dīghaso catasso vidatthiyo,",
  "tika-vin09t:1223_3": "tiriyaṃ dve vidatthiyo”ti evaṃ vuttappamāṇayuttā.",
  "tika-vin09t:1223_4": "Paccuddharitvā vikappetabbāti ettha yaṃ vattabbaṃ,",
  "tika-vin09t:1223_5": "taṃ heṭṭhā vuttameva.",
  "tika-vin09t:1223_6": "Yasmā bhikkhūnaṃ ticīvare paripuṇṇe,",
  "tika-vin09t:1223_7": "atthe ca sati parissāvanādīhi “anujānāmi,",
  "tika-vin09t:1223_8": "bhikkhave,",
  "tika-vin09t:1223_9": "parikkhāracoḷaka”nti bahūnaṃ pattatthavikaparissāvanādīnaṃ saṅgahavasena parikkhāracoḷādhiṭṭhānamanuññātaṃ,",
  "tika-vin09t:1223_10": "tasmā “parikkhāracoḷe gaṇanā natthī”tiādi vuttaṃ.",
  "tika-vin09t:1223_11": "Bhagavatā hi yaṃ yaṃ bhikkhū labhanti,",
  "tika-vin09t:1223_12": "taṃ taṃ iminā vidhānena adhiṭṭhahitvā puna “yena yena parissāvanādinā attho hoti,",
  "tika-vin09t:1223_13": "taṃ taṃ katvā gaṇhantū”ti anukampāya anuññātaṃ.",
  "tika-vin09t:1223_14": "Tenevāha “thavikāpī”tiādi.",
  "tika-vin09t:1223_15": "Ādisaddena “etāni cīvarāni parikkhāracoḷāni adhiṭṭhāmī”ti asammukhādhiṭṭhānaṃ saṅgaṇhāti.",
  "tika-vin09t:1223_16": "“Senāsanaparikkhāratthāya dinnapaccattharaṇe cā”ti iminā attano santakaṃ paṭikkhipati.",
  "tika-vin09t:1223_17": "Keci pana “anivāsetvā,",
  "tika-vin09t:1223_18": "apārupitvā ca kevalaṃ pañcapīṭhesuyeva attharitvā paribhuñjiyamānaṃ paccattharaṇaṃ attano santakampi anadhiṭṭhitaṃ vaṭṭatī”ti vadanti,",
  "tika-vin09t:1223_19": "taṃ ayuttaṃ senāsanaparikkhāratthāya dinna”nti paccattharaṇassa visesitattā.",
  "tika-vin09t:1223_20": "Bhisibibbohanapāvārakojavānampi senāsanaparikkhāratoyeva adhiṭṭhānakiccaṃ natthīti veditabbaṃ.",
  "tika-vin09t:1224_0": "Adhiṭṭhitañca panetaṃ cīvaraṃ paribhuñjato kathaṃ adhiṭṭhānaṃ vijahatīti āha “sabbañca paneta”ntiādi.",
  "tika-vin09t:1224_1": "Tattha acchinditvā gahaṇenāti corādīhi acchinditvā gahaṇena.",
  "tika-vin09t:1224_2": "Hīnāyāvattanenāti gihibhāvāya āvattanena,",
  "tika-vin09t:1224_3": "vibbhamenāti attho,",
  "tika-vin09t:1224_4": "“sīlavantova hutvā gihī bhavissāmī”ti setavatthanivāsanenāti vuttaṃ hoti.",
  "tika-vin09t:1224_5": "“Antimavatthuṃ ajjhāpannassa setavatthanivāso vā kāsāyacajanaṃ vā hīnāyāvattana”nti keci.",
  "tika-vin09t:1224_6": "“‘Hīnāyāvattanenā’ti iminā bhikkhuniyā eva adhiṭṭhānavijahanaṃ gahitaṃ hoti.",
  "tika-vin09t:1224_7": "Sā hi yadā vibbhamati,",
  "tika-vin09t:1224_8": "tadā assamaṇī hoti.",
  "tika-vin09t:1224_9": "Bhikkhu pana vibbhamantopi yāva sikkhaṃ na paccakkhāti,",
  "tika-vin09t:1224_10": "tāva bhikkhuyevāti adhiṭṭhānaṃ na vijahatī”ti apare.",
  "tika-vin09t:1224_11": "Sikkhāpaccakkhānenāti liṅge ṭhitasseva sikkhāya paccakkhānena.",
  "tika-vin09t:1224_12": "Yo hi bhikkhuliṅge ṭhitova sikkhaṃ paccakkhāti,",
  "tika-vin09t:1224_13": "tassa kāyalaggampi cīvaraṃ adhiṭṭhānaṃ vijahatīti.",
  "tika-vin09t:1224_14": "Kālaṅkiriyāyāti maraṇena.",
  "tika-vin09t:1224_15": "Liṅgaparivattanenāti purisaliṅgassa,",
  "tika-vin09t:1224_16": "itthiliṅgassa vā parivattanena,",
  "tika-vin09t:1224_17": "purisassa itthiliṅgapātubhāvena,",
  "tika-vin09t:1224_18": "itthiyā vā purisaliṅgapātubhāvenāti vuttaṃ hoti.",
  "tika-vin09t:1225_0": "Kaniṭṭhaṅgulinakhapiṭṭhippamāṇenāti heṭṭhimaparicchedaṃ dasseti.",
  "tika-vin09t:1225_1": "Oratoti abbhantarato.",
  "tika-vin09t:1225_2": "Yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "tika-vin09t:1225_3": "adhiṭṭhānaṃ na bhijjati.",
  "tika-vin09t:1225_4": "Maṇḍalaparivattanepi eseva nayo.",
  "tika-vin09t:1225_5": "Dupaṭṭassa pana ekasmiṃ paṭale chidde vā jāte,",
  "tika-vin09t:1225_6": "galite vā adhiṭṭhānaṃ na bhijjati.",
  "tika-vin09t:1225_7": "Khuddakaṃ cīvaraṃ mahantaṃ karoti,",
  "tika-vin09t:1225_8": "mahantaṃ vā khuddakaṃ karoti,",
  "tika-vin09t:1225_9": "adhiṭṭhānaṃ na bhijjati.",
  "tika-vin09t:1225_10": "Ubho koṭiyo majjhe karonto sace pana paṭhamaṃ chinditvā pacchā ghaṭeti,",
  "tika-vin09t:1225_11": "adhiṭṭhānaṃ bhijjati.",
  "tika-vin09t:1225_12": "Atha ghaṭetvā chindati,",
  "tika-vin09t:1225_13": "na bhijjati.",
  "tika-vin09t:1225_14": "Rajakehi dhovāpetvā setaṃ karontassāpi adhiṭṭhānaṃ adhiṭṭhānameva.",
  "tika-vin09t:1225_15": "Vassānamāsātikkamenāpīti ettha pi-",
  "tika-vin09t:1225_16": "saddo sampiṇḍanattho.",
  "tika-vin09t:1225_17": "Tena na kevalaṃ pubbe vuttena dānādinā aṭṭhavidheneva kāraṇena vassikasāṭikā adhiṭṭhānaṃ vijahati,",
  "tika-vin09t:1225_18": "atha kho vassānamāsātikkamenapīti evamettha attho daṭṭhabbo.",
  "tika-vin09t:1225_19": "Esa nayo ābādhavūpasamenāpīti etthāpi.",
  "tika-vin09t:1225_20": "Vikappanasikkhāpadeti pācittiye surāpānavaggassa navamasikkhāpade.",
  "tika-vin09t:1226_0": "Taṃ atikkāmayatoti ettha tanti cīvaraṃ,",
  "tika-vin09t:1226_1": "kālaṃ vā parāmasatīti āha “taṃ yathāvuttajātippamāṇa”ntiādi.",
  "tika-vin09t:1226_2": "Assāti bhikkhussa.",
  "tika-vin09t:1226_3": "Tassa yo aruṇoti tassa cīvaruppādadivasassa yo atikkanto aruṇo.",
  "tika-vin09t:1226_4": "Cīvaruppādadivasena saddhinti cīvaruppādadivasassa aruṇena saddhiṃ.",
  "tika-vin09t:1226_5": "Divasasaddena cettha taṃdivasanissito aruṇo vutto.",
  "tika-vin09t:1226_6": "Idāni yassa ca nissajjitabbaṃ,",
  "tika-vin09t:1226_7": "yathā ca nissajjitabbaṃ,",
  "tika-vin09t:1226_8": "taṃ dassetuṃ “taṃ gahetvā”tiādi vuttaṃ.",
  "tika-vin09t:1226_9": "Tatrāyaṃ nayoti tasmiṃ nissajjane ayaṃ vidhi.",
  "tika-vin09t:1226_10": "Aññathāpīti bhāsantarenāpi,",
  "tika-vin09t:1226_11": "yāya kāyaci bhāsāyapīti attho.",
  "tika-vin09t:1226_12": "Paṭibalenāti vattuṃ samatthena.",
  "tika-vin09t:1226_13": "Āyatiṃ saṃvareyyāsīti upari saṃvaramāpajjeyyāsi,",
  "tika-vin09t:1226_14": "saṃvutakāyavacīdvāro bhaveyyāsīti attho.",
  "tika-vin09t:1226_15": "Imāni ca “passasī”tiādīni yathākkamaṃ paṭiggāhakadesakehi vattabbavacanāni.",
  "tika-vin09t:1226_16": "Tathā hi “passasī”ti paṭiggāhakena vattabbavacanaṃ,",
  "tika-vin09t:1226_17": "“āma passāmī”ti tadanudesakena vattabbavacanaṃ.",
  "tika-vin09t:1226_18": "“Āyatiṃ saṃvareyyāsī”ti tadanuppaṭiggāhakena vattabbavacanaṃ,",
  "tika-vin09t:1226_19": "“sādhu suṭṭhu saṃvarissāmī”ti tadanudesakena vattabbavacanaṃ.",
  "tika-vin09t:1226_20": "Iminā ca attano āyatiṃ saṃvare patiṭṭhitabhāvaṃ dasseti. Dvīsu,",
  "tika-vin09t:1226_21": "pana sambahulāsu vāti dvīsu vā sambahulāsu vā āpattīsu purimanayeneva vacanabhedo kātabbo.",
  "tika-vin09t:1226_22": "Ñattiyaṃ āpattiṃ sarati vivaratīti ettha “dve āpattiyo”ti vā “sambahulā āpattiyo”ti vā vacanabhedo kātabbo. Dvīsu,",
  "tika-vin09t:1226_23": "bahūsu vā vacanabhedo kātabboti “saṅgho imāni cīvarānī”ti vatthuvasena vacanabhedo kātabbo.",
  "tika-vin09t:1227_0": "Evaṃ saṅghassa nissajjanavidhiṃ dassetvā gaṇassa nissajjanavidhiṃ dassetuṃ “gaṇassa pana nissajjantenā”tiādimāha.",
  "tika-vin09t:1227_1": "Tattha sesaṃ purimasadisamevāti nissajjanāpattippaṭiggahaṇanissaṭṭhacīvaradānesu “āyasmantāna”ntiādinā",
  "tika-vin09t:1227_2": "vuttavacanabhedaṃ vinā avasesaṃ saṅghassa nissajjanādīsu vuttasadisamevāti attho.",
  "tika-vin09t:1228_0": "Idāni puggalassa nissajjanavidhiṃ dassetuṃ “puggalassa panā”tiādi vuttaṃ.",
  "tika-vin09t:1228_1": "Tattha dvīsu,",
  "tika-vin09t:1228_2": "tīsu vāti dvīsu,",
  "tika-vin09t:1228_3": "tīsu vā āpattīsu ceva dātabbacīvaresu ca.",
  "tika-vin09t:1228_4": "Yathā ca gaṇassa nissajjane,",
  "tika-vin09t:1228_5": "evaṃ dvinnaṃ nissajjanepi pāḷi veditabbā.",
  "tika-vin09t:1228_6": "Yadi hi viseso bhaveyya,",
  "tika-vin09t:1228_7": "yatheva “anujānāmi,",
  "tika-vin09t:1228_8": "bhikkhave,",
  "tika-vin09t:1228_9": "tiṇṇaṃ pārisuddhiuposathaṃ kātuṃ,",
  "tika-vin09t:1228_10": "evañca pana,",
  "tika-vin09t:1228_11": "bhikkhave, kātabbo –",
  "tika-vin09t:1228_12": "byattena bhikkhunā paṭibalena te bhikkhū ñāpetabbā”tiādinā nayena tiṇṇaṃ pārisuddhiuposathaṃ vatvā “anujānāmi,",
  "tika-vin09t:1228_13": "bhikkhave,",
  "tika-vin09t:1228_14": "dvinnaṃ pārisuddhiuposathaṃ kātuṃ,",
  "tika-vin09t:1228_15": "evañca pana,",
  "tika-vin09t:1228_16": "bhikkhave,",
  "tika-vin09t:1228_17": "kattabbo –",
  "tika-vin09t:1228_18": "therena bhikkhunā ekaṃsaṃ uttarāsaṅga”ntiādinā nayena visuṃyeva dvinnaṃ pārisuddhiuposatho vutto,",
  "tika-vin09t:1228_19": "evaṃ idhāpi visuṃ pāḷiṃ vadeyya.",
  "tika-vin09t:1228_20": "Yasmā pana natthi,",
  "tika-vin09t:1228_21": "tasmā avatvāva gatoti gaṇassa vuttā pāḷiyevettha pāḷi.",
  "tika-vin09t:1228_22": "Āpattippaṭiggahaṇe pana ayaṃ viseso –",
  "tika-vin09t:1228_23": "yathā gaṇassa nissajjitvā āpattiyā desiyamānāya āpattippaṭiggāhako bhikkhu ñattiṃ ṭhapeti,",
  "tika-vin09t:1228_24": "evaṃ aṭṭhapetvā dvīsu aññatarena yathā ekapuggalo paṭiggaṇhāti,",
  "tika-vin09t:1228_25": "evaṃ āpatti paṭiggahetabbā.",
  "tika-vin09t:1228_26": "Dvinnañhi ñattiṭṭhapanaṃ nāma natthi.",
  "tika-vin09t:1228_27": "Yadi siyā,",
  "tika-vin09t:1228_28": "dvinnaṃ pārisuddhiuposathaṃ visuṃ na vadeyya.",
  "tika-vin09t:1228_29": "Nissaṭṭhacīvaradānepi yathā “imaṃ cīvaraṃ āyasmato dammī”ti eko vadati,",
  "tika-vin09t:1228_30": "evaṃ “mayaṃ imaṃ cīvaraṃ āyasmato demā”ti vattuṃ vaṭṭati.",
  "tika-vin09t:1228_31": "Ito garukatarānipi hi ñattidutiyakammāni apaloketvā kātabbānīti vuttāni atthi,",
  "tika-vin09t:1228_32": "tesaṃ etaṃ anulomaṃ.",
  "tika-vin09t:1228_33": "Tenevāha “dvinnaṃ panā”tiādi.",
  "tika-vin09t:1228_34": "Nissaṭṭhacīvaraṃ pana dātabbameva,",
  "tika-vin09t:1228_35": "adātuṃ na labbhati.",
  "tika-vin09t:1228_36": "Vinayakammamattameva hetaṃ.",
  "tika-vin09t:1228_37": "Na taṃ tena saṅghassa vā gaṇassa vā puggalassa vā dinnameva hoti.",
  "tika-vin09t:1228_38": "Tenāha “nissaṭṭhavatthu”ntiādi.",
  "tika-vin09t:1229_0": "Anissajjitvā paribhuñjantassa dukkaṭanti sakiṃ nivatthaṃ vā sakiṃ pārutaṃ vā kāyato amocetvā divasampi carati,",
  "tika-vin09t:1229_1": "ekameva dukkaṭaṃ.",
  "tika-vin09t:1229_2": "Mocetvā nivāseti vā pārupati vā,",
  "tika-vin09t:1229_3": "payoge payoge dukkaṭaṃ.",
  "tika-vin09t:1229_4": "Dunnivatthaṃ vā duppārutaṃ vā saṇṭhāpentassa anāpatti.",
  "tika-vin09t:1229_5": "Aññassa taṃ paribhuñjatopi anāpatti.",
  "tika-vin09t:1229_6": "“Aññena kataṃ paṭilabhitvā paribhuñjatī”tiādivacanañcettha sādhakaṃ.",
  "tika-vin09t:1229_7": "Dasāhaṃ anatikkantepi atikkantasaññino,",
  "tika-vin09t:1229_8": "vematikassa ca dukkaṭanti etthāpi “paribhuñjantassā”ti ānetvā sambandhitabbaṃ.",
  "tika-vin09t:1229_9": "Atikkante anatikkantasaññinopīti dasāhaṃ atikkante cīvare “anatikkantaṃ ida”nti evaṃ saññino,",
  "tika-vin09t:1229_10": "dasāhe vā atikkante “anatikkanto dasāho”ti evaṃ saññino.",
  "tika-vin09t:1230_0": "Idāni “anadhiṭṭhite adhiṭṭhitasaññino nissaggiya”ntiādiāpattivāraṃ saṅgahetvā dassento “tathā”tiādimāha.",
  "tika-vin09t:1230_1": "Tathāti yathā dasāhaṃ atikkante saññābhedena tikapācittiyaṃ,",
  "tika-vin09t:1230_2": "tathā anadhiṭṭhitādīsu sattasu vikappesu adhiṭṭhitādisaññābhedatoti attho.",
  "tika-vin09t:1230_3": "Tattha avissajjite vissajjitasaññinoti kassaci adinne apariccatte “dinnaṃ pariccattaṃ mayā”ti evaṃ saññino.",
  "tika-vin09t:1230_4": "Anaṭṭhe naṭṭhasaññinoti attano cīvarena saddhiṃ bahūni aññesaṃ cīvarāni ekato ṭhapitāni,",
  "tika-vin09t:1230_5": "tāni ce corā haranti,",
  "tika-vin09t:1230_6": "tatresa attano cīvare anaṭṭhe naṭṭhasaññī hoti,",
  "tika-vin09t:1230_7": "tassa naṭṭhasaññino.",
  "tika-vin09t:1230_8": "Esa nayo avinaṭṭhādīsupi.",
  "tika-vin09t:1230_9": "Avilutteti ettha pana gabbhaṃ bhinditvā pasayhāvahāravasena avilutteti veditabbaṃ.",
  "tika-vin09t:1231_0": "Vissajjiteti aññassa dinne.",
  "tika-vin09t:1231_1": "Kathaṃ pana dinnaṃ hoti,",
  "tika-vin09t:1231_2": "kathaṃ gahitaṃ?",
  "tika-vin09t:1231_3": "“Imaṃ tuyhaṃ demi, dadāmi, dajjāmi, oṇojemi,",
  "tika-vin09t:1231_4": "pariccajāmi,",
  "tika-vin09t:1231_5": "vissajjāmi,",
  "tika-vin09t:1231_6": "nissajjāmī”ti vā vadati,",
  "tika-vin09t:1231_7": "“itthannāmassa demi…pe…",
  "tika-vin09t:1231_8": "nissajjāmī”ti vā vadati,",
  "tika-vin09t:1231_9": "sammukhāpi parammukhāpi dinnaṃyeva hoti.",
  "tika-vin09t:1231_10": "“Tuyhaṃ gaṇhāhī”ti vutte “mayhaṃ gaṇhāmī”ti vadati, sudinnaṃ,",
  "tika-vin09t:1231_11": "suggahitañca.",
  "tika-vin09t:1231_12": "“Tava santakaṃ karohi,",
  "tika-vin09t:1231_13": "tava santakaṃ hotu,",
  "tika-vin09t:1231_14": "tava santakaṃ karissasī”ti vutte “mama santakaṃ karomi,",
  "tika-vin09t:1231_15": "mama santakaṃ hotu,",
  "tika-vin09t:1231_16": "mama santakaṃ karissāmī”ti vadati,",
  "tika-vin09t:1231_17": "duddinnaṃ,",
  "tika-vin09t:1231_18": "duggahitañca.",
  "tika-vin09t:1231_19": "Neva dātā dātuṃ jānāti,",
  "tika-vin09t:1231_20": "na itaro gahetuṃ.",
  "tika-vin09t:1231_21": "Sace pana “tava santakaṃ karohī”ti vutte “sādhu, bhante,",
  "tika-vin09t:1231_22": "mayhaṃ gaṇhāmī”ti gaṇhāti,",
  "tika-vin09t:1231_23": "suggahitaṃ,",
  "tika-vin09t:1231_24": "sace pana eko “gaṇhāhī”ti vadati,",
  "tika-vin09t:1231_25": "itaro “na gaṇhāmī”ti vadati,",
  "tika-vin09t:1231_26": "puna so “dinnaṃ mayā tuyhaṃ,",
  "tika-vin09t:1231_27": "gaṇhāhī”ti vadati,",
  "tika-vin09t:1231_28": "itaropi “na mayhaṃ iminā attho”ti vadati.",
  "tika-vin09t:1231_29": "Tato purimopi “mayā dinna”nti dasāhaṃ atikkāmeti,",
  "tika-vin09t:1231_30": "pacchimopi “mayā paṭikkhitta”nti,",
  "tika-vin09t:1231_31": "kassāpattīti?",
  "tika-vin09t:1231_32": "Na kassaci.",
  "tika-vin09t:1231_33": "Yassa pana ruccati,",
  "tika-vin09t:1231_34": "tena adhiṭṭhahitvā paribhuñjitabbaṃ.",
  "tika-vin09t:1231_35": "Yo pana adhiṭṭhāne vematiko,",
  "tika-vin09t:1231_36": "tena kiṃ kātabbaṃ?",
  "tika-vin09t:1231_37": "Vematikabhāvaṃ ārocetvā “sace anadhiṭṭhitaṃ bhavissati,",
  "tika-vin09t:1231_38": "evaṃ me kappiyaṃ hotī”ti vatvā vuttanayeneva nissajjitabbaṃ.",
  "tika-vin09t:1231_39": "Na hi evaṃ jānāpetvā vinayakammaṃ karontassa musāvādo hoti.",
  "tika-vin09t:1232_0": "Yathā ca idaṃ,",
  "tika-vin09t:1232_1": "evaṃ ito parānipīti yathā idaṃ atirekacīvaradhāraṇasikkhāpadaṃ ācāravipatti,",
  "tika-vin09t:1232_2": "evaṃ ito parānipi sikkhāpadāni ācāravipattiyevāti attho.",
  "tika-vin09t:1232_3": "Tenāha “ubhatopātimokkhesū”tiādi.",
  "tika-vin09t:1232_4": "Ājīvavipattipaccayā pana ṭhapetvā dubbhāsitaṃ cha āpattikkhandhā paññattāti –",
  "tika-vin09t:1233_0": "“Ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ ullapati,",
  "tika-vin09t:1233_1": "āpatti pārājikassa.",
  "tika-vin09t:1233_2": "Ājīvahetu ājīvakāraṇā sañcarittaṃ samāpajjati,",
  "tika-vin09t:1233_3": "āpatti saṅghādisesassa.",
  "tika-vin09t:1233_4": "Ājīvahetu ājīvakāraṇā ‘yo te vihāre vasati,",
  "tika-vin09t:1233_5": "so bhikkhu arahā’ti bhaṇati,",
  "tika-vin09t:1233_6": "paṭivijānantassa āpatti thullaccayassa.",
  "tika-vin09t:1233_7": "Ājīvahetu ājīvakāraṇā bhikkhu paṇītabhojanāni agilāno attano atthāya viññāpetvā bhuñjati,",
  "tika-vin09t:1233_8": "āpatti pācittiyassa.",
  "tika-vin09t:1233_9": "Ājīvahetu ājīvakāraṇā bhikkhunī paṇītabhojanāni agilānā attano atthāya viññāpetvā bhuñjati,",
  "tika-vin09t:1233_10": "āpatti pāṭidesanīyassa.",
  "tika-vin09t:1233_11": "Ājīvahetu ājīvakāraṇā bhikkhu sūpaṃ vā odanaṃ vā agilāno attano atthāya viññāpetvā bhuñjati,",
  "tika-vin09t:1233_12": "āpatti dukkaṭassā”ti –",
  "tika-vin09t:1234_0": "Evaṃ pārājikādivasena ṭhapetvā dubbhāsitaṃ ājīvavipattipaccayā cha āpattikkhandhā paññattā.",
  "tika-vin09t:1234_1": "Diṭṭhivipattipaccayā pācittiyadukkaṭavasena dve āpattikkhandhā paññattāti samanubhāsanāya pāpikāya diṭṭhiyā appaṭinissajjane ñattiyā dukkaṭaṃ,",
  "tika-vin09t:1234_2": "kammavācāpariyosāne pācittiyanti evaṃ diṭṭhivipattipaccayā pācittiyadukkaṭavasena dve āpattikkhandhā paññattā.",
  "tika-vin09t:1234_3": "Etthāti vipattikathāsu.",
  "tika-vin09t:1235_0": "Gaṇanupagatāti divasagaṇanaṃ upagatabhāvo.",
  "tika-vin09t:1235_1": "Aññehi “imaṃ cīvaraṃ itthannāmassa demā”ti parahatthe dinnampi “na tāva taṃ gaṇanupagaṃ,",
  "tika-vin09t:1235_2": "yāva na hatthaṃ gacchatī”ti cammakkhandhake vuttattā yāva āharitvā vā na dinnaṃ,",
  "tika-vin09t:1235_3": "“tumhākaṃ, bhante,",
  "tika-vin09t:1235_4": "cīvaraṃ uppanna”nti pahiṇitvā vā anārocitaṃ,",
  "tika-vin09t:1235_5": "tāva divasagaṇanaṃ na upeti,",
  "tika-vin09t:1235_6": "anadhiṭṭhitaṃ vaṭṭati.",
  "tika-vin09t:1235_7": "Yadā pana ānetvā dinnaṃ hoti,",
  "tika-vin09t:1235_8": "“uppanna”nti vā sutaṃ,",
  "tika-vin09t:1235_9": "tato paṭṭhāya gaṇanupagaṃ hoti,",
  "tika-vin09t:1235_10": "antodasāhe adhiṭṭhātabbaṃ.",
  "tika-vin09t:1235_11": "Kathinasaññitaṃ samuṭṭhānamassāti kathinasamuṭṭhānaṃ,",
  "tika-vin09t:1235_12": "tatiyachaṭṭhasamuṭṭhānavasena dvisamuṭṭhānanti attho.",
  "tika-vin09t:1235_13": "Kāyavācāhi kattabbaadhiṭṭhānavikappanānaṃ akaraṇena kāyavācato,",
  "tika-vin09t:1235_14": "citte pana sati kāyavācācittato ca samuṭṭhātīti vuttaṃ hoti.",
  "tika-vin09t:1235_15": "Anadhiṭṭhānāvikappanavasena āpajjanato akiriyaṃ.",
  "tika-vin09t:1235_16": "Ajānantopi āpajjatīti nosaññāvimokkhaṃ.",
  "tika-vin09t:1235_17": "Kāyadvāre ca vacīdvāre ca kattabbākaraṇato kāyakammaṃ vacīkammaṃ.",
  "tika-vin09t:1236_0": "Kathinasikkhāpadavaṇṇanā niṭṭhitā.",
  "tika-vin09t:1237_0": "2. Udositasikkhāpadavaṇṇanā",
  "tika-vin09t:1238_0": "Bhikkhunāti bhikkhussāti attho,",
  "tika-vin09t:1238_1": "sāmiatthe cetaṃ karaṇavacanaṃ.",
  "tika-vin09t:1238_2": "Tenāha “purimasikkhāpade viyā”tiādi.",
  "tika-vin09t:1238_3": "Atha kasmā karaṇavaseneva karaṇavacanassa atthaṃ aggahetvā sāmivasena attho veditabboti āha “karaṇavasena hī”tiādi.",
  "tika-vin09t:1238_4": "Hīti kāraṇatthe nipāto.",
  "tika-vin09t:1238_5": "Chinnapalibodhoti chinnacīvarāvāsapalibodho.",
  "tika-vin09t:1238_6": "Ekāva ratti ekarattaṃ,",
  "tika-vin09t:1238_7": "samāsantagatassa atthaṃ.",
  "tika-vin09t:1238_8": "Tiṇṇaṃ cīvarānaṃ samāhāroti ticīvaraṃ.",
  "tika-vin09t:1238_9": "Tena ticīvarena,",
  "tika-vin09t:1238_10": "tīhi cīvarehīti attho.",
  "tika-vin09t:1238_11": "Ekena vippavutthopi hi ticīvarena vippavuttho nāma hoti paṭisiddhapariyāpannena vippavutthattā,",
  "tika-vin09t:1238_12": "avayavepi vā samudāyavohārato.",
  "tika-vin09t:1238_13": "Tenāha “ticīvarādhiṭṭhānanayenā”tiādi.",
  "tika-vin09t:1239_0": "Idāni vippavāsalakkhaṇavavatthāpanatthaṃ “gāmo ekūpacāro”tiādimāha.",
  "tika-vin09t:1239_1": "Tattha nivesananti udositādīnaṃ vasena akatāya patissayavikatiyā adhivacanaṃ.",
  "tika-vin09t:1239_2": "Udositoti yānādīnaṃ bhaṇḍānaṃ sālā.",
  "tika-vin09t:1239_3": "Yo “udavasito”tipi vuccati.",
  "tika-vin09t:1239_4": "Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko patissayaviseso.",
  "tika-vin09t:1239_5": "“Aṭṭoti bahalabhittikagehaṃ,",
  "tika-vin09t:1239_6": "yassa gopānasiyo aggahetvā iṭṭhakāhi eva chadanaṃ hotī”ti apare.",
  "tika-vin09t:1239_7": "“Aṭṭākārena karīyatī”tipi vadanti.",
  "tika-vin09t:1239_8": "Māḷoti ekakūṭasaṅgahito caturassapāsādo,",
  "tika-vin09t:1239_9": "ekakūṭasaṅgahito vā anekakoṇavanto patissayaviseso.",
  "tika-vin09t:1239_10": "“Māḷoti vaṭṭākārena katasenāsana”nti apare.",
  "tika-vin09t:1239_11": "Pāsādoti dīghapāsādo,",
  "tika-vin09t:1239_12": "aḍḍhayogādibhedo aṭṭamāḷahammiyavajjito sabbo vā pāsādo.",
  "tika-vin09t:1239_13": "Hammiyanti muṇḍacchadanapāsādo.",
  "tika-vin09t:1239_14": "“Candiyaṅgaṇayutta”nti apare.",
  "tika-vin09t:1239_15": "Nāvāti thalaṭṭhaudakaṭṭhavasena dvidhā nāvā.",
  "tika-vin09t:1239_16": "Satthoti jaṅghasattho,",
  "tika-vin09t:1239_17": "sakaṭasattho vā.",
  "tika-vin09t:1239_18": "Dhaññakaraṇanti khalaṃ vuccati.",
  "tika-vin09t:1239_19": "Ārāmoti pupphārāmo,",
  "tika-vin09t:1239_20": "phalārāmo vā.",
  "tika-vin09t:1239_21": "Vihāroti saparikkhitto vā aparikkhitto vā sakalo āvāso.",
  "tika-vin09t:1239_22": "“Gehampī”ti keci.",
  "tika-vin09t:1239_23": "Nivesanādīni cettha gāmato bahi niviṭṭhāni gahitāni.",
  "tika-vin09t:1239_24": "Antogāme ṭhitānaṃ pana gāmaggahaṇeneva gahitattā gāmaparihāroyevāti.",
  "tika-vin09t:1239_25": "“Nivesanādayo hammiyapariyosānā gāmaparikkhepato bahi niviṭṭhā”ti apare.",
  "tika-vin09t:1239_26": "Hatthapāsātikkameti ettha hatthapāso nāma aḍḍhateyyaratanappamāṇo padeso,",
  "tika-vin09t:1239_27": "tassa atikkamo hatthapāsātikkamo,",
  "tika-vin09t:1239_28": "tasmiṃ hatthapāsātikkame.",
  "tika-vin09t:1239_29": "Hatthapāsabbhantare pana vatthuṃ vaṭṭati.",
  "tika-vin09t:1239_30": "Taṃ pamāṇaṃ atikkamitvā sacepi iddhimā bhikkhu ākāse aruṇaṃ uṭṭhāpeti,",
  "tika-vin09t:1239_31": "nissaggiyameva hoti.",
  "tika-vin09t:1240_0": "Ayaṃ panettha vinicchayo –",
  "tika-vin09t:1240_1": "sace gāmo ekassa rañño vā bhojakassa vā vasena ekakulassa hoti,",
  "tika-vin09t:1240_2": "pākārādinā parikkhittattā ekūpacāro ca,",
  "tika-vin09t:1240_3": "evarūpe gāme cīvaraṃ nikkhipitvā tasmiṃ gāmabbhantare yathārucitaṭṭhāne vasitabbaṃ,",
  "tika-vin09t:1240_4": "sace aparikkhitto,",
  "tika-vin09t:1240_5": "yasmiṃ ghare cīvaraṃ nikkhittaṃ hoti,",
  "tika-vin09t:1240_6": "tasmiṃ ghare vasitabbaṃ,",
  "tika-vin09t:1240_7": "tassa gharassa samantato hatthapāsā vā na vijahitabbaṃ.",
  "tika-vin09t:1241_0": "Sace gāmo vesālikusinārādayo viya nānārājūnaṃ vā bhojakānaṃ vā hoti,",
  "tika-vin09t:1241_1": "vuttappakārena parikkhitto ca,",
  "tika-vin09t:1241_2": "evarūpe gāme yasmiṃ ghare cīvaraṃ nikkhittaṃ hoti,",
  "tika-vin09t:1241_3": "tasmiṃ ghare vā vatthabbaṃ,",
  "tika-vin09t:1241_4": "tassa gharassa hatthapāsā vā na vijahitabbaṃ.",
  "tika-vin09t:1241_5": "Yassā vīthiyā gharaṃ hoti,",
  "tika-vin09t:1241_6": "tassā vīthiyā tassa gharassa sammukhāṭṭhāne sabhāyaṃ vā gharadvāre vā vatthabbaṃ,",
  "tika-vin09t:1241_7": "tesaṃ sabhādvārānaṃ hatthapāsā vā na vijahitabbaṃ.",
  "tika-vin09t:1242_0": "Sace so gāmo aparikkhitto,",
  "tika-vin09t:1242_1": "yasmiṃ ghare cīvaraṃ nikkhittaṃ,",
  "tika-vin09t:1242_2": "tattha vā tassa hatthapāse vā vatthabbaṃ.",
  "tika-vin09t:1242_3": "Nivesane pana sace ekakulassa nivesanaṃ hoti,",
  "tika-vin09t:1242_4": "parikkhittañca,",
  "tika-vin09t:1242_5": "antonivesane cīvaraṃ nikkhipitvā antonivesane vatthabbaṃ.",
  "tika-vin09t:1242_6": "Aparikkhittaṃ ce hoti,",
  "tika-vin09t:1242_7": "yasmiṃ gabbhe cīvaraṃ nikkhittaṃ,",
  "tika-vin09t:1242_8": "tasmiṃ vatthabbaṃ,",
  "tika-vin09t:1242_9": "tassa gabbhassa hatthapāsā vā na vijahitabbaṃ.",
  "tika-vin09t:1243_0": "Sace nānākulassa nivesanaṃ hoti,",
  "tika-vin09t:1243_1": "parikkhittañca,",
  "tika-vin09t:1243_2": "yasmiṃ gabbhe cīvaraṃ nikkhittaṃ,",
  "tika-vin09t:1243_3": "tasmiṃ gabbhe vatthabbaṃ,",
  "tika-vin09t:1243_4": "sabbesaṃ sādhāraṇadvāramūle vā tesaṃ gabbhadvāramūlānaṃ hatthapāsā vā na vijahitabbaṃ.",
  "tika-vin09t:1243_5": "Aparikkhittaṃ ce,",
  "tika-vin09t:1243_6": "yasmiṃ gabbhe cīvaraṃ nikkhittaṃ,",
  "tika-vin09t:1243_7": "tasmiṃ gabbhe vatthabbaṃ,",
  "tika-vin09t:1243_8": "tassa gabbhassa hatthapāsā vā na vijahitabbaṃ.",
  "tika-vin09t:1243_9": "Esa nayo udositādīsupi.",
  "tika-vin09t:1244_0": "Sattho pana jaṅghasattho vā hotu,",
  "tika-vin09t:1244_1": "sakaṭasattho vā.",
  "tika-vin09t:1244_2": "Sace ekakulassa sattho hoti,",
  "tika-vin09t:1244_3": "satthe cīvaraṃ nikkhipitvā purato vā pacchato vā sattabbhantarā na vijahitabbā,",
  "tika-vin09t:1244_4": "passato abbhantaraṃ na vijahitabbaṃ.",
  "tika-vin09t:1244_5": "Sace sattho gacchanto gāmaṃ vā nadiṃ vā pariyādiyitvā tiṭṭhati,",
  "tika-vin09t:1244_6": "antopaviṭṭhena saddhiṃ ekābaddho hutvā orañca pārañca pharitvā ṭhito hoti,",
  "tika-vin09t:1244_7": "satthaparihārova labbhati.",
  "tika-vin09t:1244_8": "Atha gāme vā nadiyā vā pariyāpanno hoti antopaviṭṭho,",
  "tika-vin09t:1244_9": "gāmaparihāro ceva nadiparihāro ca labbhati.",
  "tika-vin09t:1244_10": "Sace vihārasīmaṃ atikkamitvā tiṭṭhati,",
  "tika-vin09t:1244_11": "antosīmāya ca cīvaraṃ hoti,",
  "tika-vin09t:1244_12": "vihāraṃ gantvā vasitabbaṃ.",
  "tika-vin09t:1244_13": "Sace bahisīmāya cīvaraṃ hoti,",
  "tika-vin09t:1244_14": "satthasamīpeyeva vasitabbaṃ.",
  "tika-vin09t:1244_15": "Sace gacchanto sakaṭe vā bhagge,",
  "tika-vin09t:1244_16": "goṇe vā naṭṭhe antarā chijjati,",
  "tika-vin09t:1244_17": "yasmiṃ koṭṭhāse cīvaraṃ nikkhittaṃ,",
  "tika-vin09t:1244_18": "tattha vasitabbaṃ.",
  "tika-vin09t:1245_0": "Khettepi sace ekakulassa khettaṃ hoti,",
  "tika-vin09t:1245_1": "parikkhittañca,",
  "tika-vin09t:1245_2": "antokhette cīvaraṃ nikkhipitvā antokhette vatthabbaṃ.",
  "tika-vin09t:1245_3": "Sace aparikkhittaṃ,",
  "tika-vin09t:1245_4": "hatthapāsā cīvaraṃ na vijahitabbaṃ.",
  "tika-vin09t:1245_5": "Sace nānākulassa khettaṃ hoti,",
  "tika-vin09t:1245_6": "parikkhittañca,",
  "tika-vin09t:1245_7": "antokhette cīvaraṃ nikkhipitvā khettadvāramūle vā vatthabbaṃ,",
  "tika-vin09t:1245_8": "tassa hatthapāsā vā na vijahitabbaṃ.",
  "tika-vin09t:1245_9": "Sace aparikkhittaṃ,",
  "tika-vin09t:1245_10": "cīvaraṃ hatthapāsā na vijahitabbaṃ.",
  "tika-vin09t:1245_11": "Esa nayo dhaññakaraṇārāmesu dvīsupi.",
  "tika-vin09t:1245_12": "Vihāre pana nivesane vuttasadisova vinicchayo.",
  "tika-vin09t:1246_0": "Rukkhamūle pana yaṃ majjhanhike kāle samantā chāyā pharati,",
  "tika-vin09t:1246_1": "tasmiṃ ṭhāne aviraḷe padese tassa chāyāya phuṭṭhokāsassa antoyeva nikkhipitabbaṃ.",
  "tika-vin09t:1246_2": "Sace viraḷasākhassa rukkhassa ātapena phuṭṭhokāse ṭhapeti,",
  "tika-vin09t:1246_3": "aruṇuggamane ca so bhikkhu tassa hatthapāse na hoti,",
  "tika-vin09t:1246_4": "aññasmiṃ ṭhāne tassa chāyāyapi hoti,",
  "tika-vin09t:1246_5": "nissaggiyaṃ hoti.",
  "tika-vin09t:1246_6": "Sace nānākulassa rukkho hoti,",
  "tika-vin09t:1246_7": "cīvarassa hatthapāsā na vijahitabbaṃ.",
  "tika-vin09t:1247_0": "Ajjhokāse pana viñjhāṭaviādīsu araññesupi samuddamajjhe macchabandhānaṃ agamanapathadīpakesupi cīvaraṃ",
  "tika-vin09t:1247_1": "ṭhapetvā tato samantā sattabbhantare padese yattha katthaci vasitabbaṃ,",
  "tika-vin09t:1247_2": "ito aññattha vasanto vippavuttho nāma hotīti daṭṭhabbaṃ.",
  "tika-vin09t:1248_0": "Imassa pana vitthārassa idha avuttattā,",
  "tika-vin09t:1248_1": "samantapāsādikāyañca vuttattā “ayamettha saṅkhepo”tiādi vuttaṃ.",
  "tika-vin09t:1248_2": "Etthāti “ticīvarena vippavaseyyā”ti etasmiṃ pade.",
  "tika-vin09t:1248_3": "Saṅkhepoti saṅkhepavaṇṇanā.",
  "tika-vin09t:1248_4": "Ettha pana pāḷiyaṃ “gāmo ekūpacāro nānūpacāro”tiādinā avisesena mātikaṃ nikkhipitvāpi gāmanivesanaudositakhettadhaññakaraṇaārāmavihārānaṃ",
  "tika-vin09t:1248_5": "ekūpacāranānūpacāratā “gāmo ekūpacāro nāma ekakulassa gāmo hoti parikkhitto ca aparikkhitto cā”tiādinā",
  "tika-vin09t:1248_6": "parikkhittāparikkhittavasena vibhattā.",
  "tika-vin09t:1248_7": "Aṭṭamāḷapāsādahammiyanāvāsattharukkhamūlaajjhokāsānaṃ pana evaṃ avatvā “ekakulassa aṭṭo hoti,",
  "tika-vin09t:1248_8": "nānākulassa aṭṭo hotī”tiādinā nayena ekakulanānākulavasena ca ante “ajjhokāso ekūpacāro nāma agāmake araññe samantā sattabbhantarā ekūpacāro,",
  "tika-vin09t:1248_9": "tato paraṃ nānūpacāroti ca evaṃ ekūpacāranānūpacāratā vibhattā.",
  "tika-vin09t:1248_10": "Tasmā gāmādīsu parikkhittaṃ ekūpacāraṃ,",
  "tika-vin09t:1248_11": "aparikkhittaṃ nānūpacāranti ca,",
  "tika-vin09t:1248_12": "aṭṭādisu yaṃ ekakulassa,",
  "tika-vin09t:1248_13": "taṃ ekūpacāraṃ,",
  "tika-vin09t:1248_14": "yaṃ nānākulassa,",
  "tika-vin09t:1248_15": "taṃ nānūpacāranti ca gahetabbaṃ.",
  "tika-vin09t:1248_16": "Ajjhokāse vuttanayena gahetabbaṃ.",
  "tika-vin09t:1248_17": "Upacāroti hi “gāmo ekūpacāro nānūpacāro”tiādīsu dvāraṃ,",
  "tika-vin09t:1248_18": "“ajjhokāso ekūpacāro”ti ettha samantā sattabbhantarasaṅkhātaṃ pamāṇanti apare.",
  "tika-vin09t:1249_0": "Aññatra bhikkhusammutiyāti bhikkhuno saṅghena dinnā sammuti bhikkhusammuti,",
  "tika-vin09t:1249_1": "taṃ vināti attho.",
  "tika-vin09t:1249_2": "Tenāha “yaṃ saṅgho”tiādi.",
  "tika-vin09t:1249_3": "Avippavāsasammutiṃ detīti avippavāsā sammuti,",
  "tika-vin09t:1249_4": "avippavāsāya vā sammuti avippavāsasammuti,",
  "tika-vin09t:1249_5": "taṃ ñattidutiyena kammena detīti attho.",
  "tika-vin09t:1250_0": "Santaruttarenāti “antara”nti antaravāsako vuccati,",
  "tika-vin09t:1250_1": "“uttara”nti uttarāsaṅgo,",
  "tika-vin09t:1250_2": "saha antarena uttaraṃ santaruttaraṃ,",
  "tika-vin09t:1250_3": "tena santaruttarena,",
  "tika-vin09t:1250_4": "saha antaravāsakena uttarāsaṅgenāti attho.",
  "tika-vin09t:1250_5": "Antoaruṇe paccuddhaṭeti nivattitvā sampāpuṇitumasakkontena tattheva ṭhatvā anto aruṇe paccuddhaṭe.",
  "tika-vin09t:1250_6": "Paccāgantabbanti yathā rogo na kuppati,",
  "tika-vin09t:1250_7": "tathā puna cīvarassa ṭhapitaṭṭhānaṃ āgantabbaṃ.",
  "tika-vin09t:1250_8": "Yato paṭṭhāya hi satthaṃ vā pariyesati,",
  "tika-vin09t:1250_9": "“gacchāmī”ti ābhogaṃ vā karoti,",
  "tika-vin09t:1250_10": "tato paṭṭhāya vaṭṭati.",
  "tika-vin09t:1250_11": "“Na dāni gamissāmī”ti evaṃ pana dhuranikkhepaṃ karontena paccuddharitabbaṃ “atirekacīvaraṭṭhāne ṭhassatī”ti.",
  "tika-vin09t:1250_12": "Tenāha “tattheva vā ṭhitena paccuddharitabba”nti.",
  "tika-vin09t:1250_13": "Soti yassa sammuti dinnā, so rogo.",
  "tika-vin09t:1250_14": "Laddhakappiyameva puna sammutidānakiccaṃ natthīti adhippāyo.",
  "tika-vin09t:1251_0": "Adhiṭṭhitacīvaratāti ticīvarādhiṭṭhānanayena adhiṭṭhitacīvaratā.",
  "tika-vin09t:1251_1": "Vippavāso nāma yadi baddhasīmāyaṃ cīvaraṃ hoti,",
  "tika-vin09t:1251_2": "tato bahi aruṇuṭṭhāpanaṃ.",
  "tika-vin09t:1251_3": "Atha abaddhasīmāyaṃ,",
  "tika-vin09t:1251_4": "yathāvuttagāmādīnaṃ bahi hatthapāsātikkame aruṇuṭṭhāpanaṃ.",
  "tika-vin09t:1251_5": "Baddhasīmāyaṃ pana yattha katthaci cīvaraṃ ṭhapetvā antosīmāyameva yattha katthaci vasituṃ vaṭṭati.",
  "tika-vin09t:1251_6": "Idha apaccuddharaṇaṃ akiriyāti sambandho.",
  "tika-vin09t:1252_0": "Udositasikkhāpadavaṇṇanā niṭṭhitā.",
  "tika-vin09t:1253_0": "3. Akālacīvarasikkhāpadavaṇṇanā",
  "tika-vin09t:1254_0": "Purimasikkhāpade viya etthāpi bhikkhunāti sāmiatthe karaṇavacananti āha “niṭṭhitacīvarasmiṃ bhikkhunā”tiādi.",
  "tika-vin09t:1254_1": "“Akālacīvaraṃ nāma anatthate kathine ekādasamāse uppannaṃ,",
  "tika-vin09t:1254_2": "atthate kathine sattamāse uppannaṃ,",
  "tika-vin09t:1254_3": "kālepi ādissa dinnaṃ,",
  "tika-vin09t:1254_4": "etaṃ akālacīvaraṃ nāmā”ti padabhājaniyaṃ vuttattā “yvāyaṃ anatthate kathine”tiādimāha.",
  "tika-vin09t:1254_5": "Yvāyaṃ cīvarakālo vuttoti sambandho.",
  "tika-vin09t:1254_6": "Vassānassāti vassānasaṅkhātassa utuno.",
  "tika-vin09t:1254_7": "Pacchimo māso nāma cīvaramāso.",
  "tika-vin09t:1254_8": "Tasmiñhi anatthatepi kathine uppannaṃ cīvaraṃ anadhiṭṭhitaṃ,",
  "tika-vin09t:1254_9": "avikappitaṃ ṭhapetuṃ vaṭṭati.",
  "tika-vin09t:1254_10": "Pañca māsāti pacchimakattikamāso,",
  "tika-vin09t:1254_11": "hemantikā cattāro cāti pañca māsā.",
  "tika-vin09t:1254_12": "Aññadāti anatthate kathine ekādasamāse,",
  "tika-vin09t:1254_13": "atthate kathine sattamāse.",
  "tika-vin09t:1254_14": "Kālepīti “anatthate kathine cīvaramāso,",
  "tika-vin09t:1254_15": "atthate kathine pañca māsā”ti yathāvuttacīvarakālepi.",
  "tika-vin09t:1254_16": "“Ādinā nayenā”ti iminā “dadāmi dajjāmī”tiādīnaṃ saṅgaho.",
  "tika-vin09t:1254_17": "Kiñcāpi cetāni sabbāni “akālacīvara”nti vuttāni,",
  "tika-vin09t:1254_18": "tathāpi piṭṭhisamayeyeva uppannāni “akālacīvara”nti idhādhippetāni.",
  "tika-vin09t:1255_0": "“Kāle saṅghassa idaṃ akālacīvara”nti dinnaṃ pana akālacīvarasāmaññato atthuddhāravasena vuttaṃ.",
  "tika-vin09t:1255_1": "Yathā piṭṭhisamaye uppannaṃ cīvaraṃ vuṭṭhavassehi,",
  "tika-vin09t:1255_2": "sesehi ca sammukhībhūtehi bhājetuṃ labbhatīti akālacīvaraṃ nāma jātaṃ,",
  "tika-vin09t:1255_3": "tathevidampīti tadidaṃ akālacīvarasāmaññaṃ.",
  "tika-vin09t:1255_4": "Yadi evaṃ “puggalassa vā idaṃ tuyhaṃ ‘dammī’tiādinā nayena dinna”nti kasmā vuttaṃ,",
  "tika-vin09t:1255_5": "na hi puggalassa ādissa dinnaṃ kenaci bhājanīyaṃ hotīti?",
  "tika-vin09t:1255_6": "Nāyaṃ virodho,",
  "tika-vin09t:1255_7": "ādissa dānasāmaññato labbhamānamatthaṃ dassetuṃ tathā vuttanti.",
  "tika-vin09t:1255_8": "Attano vā dhanenāti attano kappāsasuttādinā dhanena.",
  "tika-vin09t:1255_9": "Imassa “uppajjeyyā”ti iminā sambandho veditabbo.",
  "tika-vin09t:1255_10": "“Sīmāya detī”tiādi puggalādhiṭṭhānanayena vuttaṃ.",
  "tika-vin09t:1255_11": "Ettha pana sīmāya dānaṃ ekā mātikā,",
  "tika-vin09t:1255_12": "katikāya dānaṃ dutiyā…pe…",
  "tika-vin09t:1255_13": "puggalassa dānaṃ aṭṭhamā.",
  "tika-vin09t:1256_0": "“Parikkhepārahaṭṭhānenā”ti iminā aparikkhittassa vihārassa dhuvasannipātaṭṭhānādito paṭhamaleḍḍupātassa anto upacārasīmāti dasseti.",
  "tika-vin09t:1256_1": "Idāni dutiyaleḍḍupātassapi anto upacārasīmāyevāti dassetuṃ “apicā”tiādi āraddhaṃ.",
  "tika-vin09t:1256_2": "Dhuvasannipātaṭṭhānampi sīmāpariyantagatameva veditabbaṃ.",
  "tika-vin09t:1256_3": "Āvāse vaḍḍhante vaḍḍhatīti sace upacārato abahibhūto hutvā āvāso vaḍḍhatīti adhippāyo.",
  "tika-vin09t:1256_4": "Mahāpaccariyaṃ pana “bhikkhūsupi vaḍḍhantesu vaḍḍhatī”ti vuttaṃ.",
  "tika-vin09t:1256_5": "“Sace vihāre sannipatitabhikkhūhi saddhiṃ ekābaddhā hutvā yojanasatampi pūretvā nisīdanti,",
  "tika-vin09t:1256_6": "yojanasatampi upacārasīmāva hoti,",
  "tika-vin09t:1256_7": "sabbesaṃ lābho pāpuṇātī”ti samantapāsādikāyaṃ vuttaṃ.",
  "tika-vin09t:1256_8": "Bhikkhunīnaṃ ārāmapavesanasenāsanāpucchanānīti āgantukagamikānaṃ bhikkhunīnaṃ ārāmapavesanāpucchanaṃ,",
  "tika-vin09t:1256_9": "senāsanāpucchanañcāti attho.",
  "tika-vin09t:1256_10": "Tathā hi āgantukāya bhikkhuniyā ārāmapavesanaṃ āpucchitabbaṃ,",
  "tika-vin09t:1256_11": "gamikāya saṅghikaṃ dasavidhaṃ senāsanaṃ.",
  "tika-vin09t:1256_12": "Ettha ca kiñcāpi “bhikkhunīna”nti vuttaṃ,",
  "tika-vin09t:1256_13": "gamikassa pana bhikkhussāpi imissāyeva sīmāya vasena senāsanāpucchanaṃ veditabbaṃ.",
  "tika-vin09t:1257_0": "Parivāsamānattārocananti pārivāsikamānattacārīnaṃ parivāsārocanaṃ,",
  "tika-vin09t:1257_1": "mānattārocanañca.",
  "tika-vin09t:1257_2": "Vassacchedanissayasenāsanaggāhādividhānanti vassacchedavidhānaṃ,",
  "tika-vin09t:1257_3": "nissayaggāhavidhānaṃ,",
  "tika-vin09t:1257_4": "senāsanaggāhavidhānanti attho.",
  "tika-vin09t:1257_5": "Ādisaddena nissayapaṭippassaddhi,",
  "tika-vin09t:1257_6": "lābhaggāho āgantukavattaṃ pūretvā ārāmapavesananti evamādikaṃ saṅgaṇhāti.",
  "tika-vin09t:1257_7": "Imissāva sīmāya vasenāti upacārasīmāyevāti yathāsambhavaṃ anto,",
  "tika-vin09t:1257_8": "bahi ca imassa sabbassa labbhanato vuttaṃ.",
  "tika-vin09t:1258_0": "Lābhatthāya ṭhapitā sīmā lābhasīmā,",
  "tika-vin09t:1258_1": "sā ca kho neva sammāsambuddhena anuññātā,",
  "tika-vin09t:1258_2": "na dhammasaṅgāhakattherehi ṭhapitā,",
  "tika-vin09t:1258_3": "apica kho lābhadāyakehi.",
  "tika-vin09t:1258_4": "Tenāha “yaṃ rājarājamahāmattādayo”tiādi.",
  "tika-vin09t:1258_5": "Samantāti vihārassa samantā.",
  "tika-vin09t:1258_6": "Yanti suṅkasassādi.",
  "tika-vin09t:1258_7": "“Sīmaṃ ṭhapentī”ti pāṭhaseso.",
  "tika-vin09t:1258_8": "Ekassa rañño āṇāpavattiṭṭhānanti coḷabhogo keraḷabhogoti evaṃ ekekassa rañño āṇāpavattiṭṭhānaṃ.",
  "tika-vin09t:1258_9": "Dvidhā āpo gato etthāti dīpo,",
  "tika-vin09t:1258_10": "oghena anajjhotthato bhūmibhāgo,",
  "tika-vin09t:1258_11": "sova sīmā dīpasīmā.",
  "tika-vin09t:1258_12": "Tenāha samuddantenā”tiādi.",
  "tika-vin09t:1258_13": "Cakkavāḷasīmā cakkavāḷapabbateneva paricchinnāti āha “ekacakkavāḷapabbataparikkhepabbhantaraṃ cakkavāḷasīmā”ti.",
  "tika-vin09t:1259_0": "Sesāti khaṇḍasīmādayo.",
  "tika-vin09t:1259_1": "Khaṇḍasīmāya demāti dinnanti khaṇḍasīmāya kenaci kammena sannipatitaṃ saṅghaṃ disvā “khaṇḍasīmāyaṃ saṅghassa demā”ti dinnaṃ.",
  "tika-vin09t:1259_2": "Khaṇḍasīmāya ṭhite rukkhe vā pabbate vā ṭhitopi heṭṭhā vā pathavivemajjhagatopi khaṇḍasīmāyeva ṭhitoti veditabbo.",
  "tika-vin09t:1259_3": "Samānasaṃvāsasīmāya dinnanti “samānasaṃvāsasīmāya dammī”ti dinnaṃ.",
  "tika-vin09t:1259_4": "Esa nayo sesesupi.",
  "tika-vin09t:1259_5": "Khaṇḍasīmā sīmantarikaṭṭhānaṃ na pāpuṇāti tattha samānasaṃvāsasīmāya abhāvatoti adhippāyo.",
  "tika-vin09t:1259_6": "Samānasaṃvāsaavippavāsasīmāsu dinnassa idaṃ nānāttaṃ –",
  "tika-vin09t:1259_7": "“avippavāsasīmāya dammī”ti dinnaṃ gāmaṭṭhānaṃ na pāpuṇāti. Kasmā?",
  "tika-vin09t:1259_8": "“Ṭhapetvā gāmañca gāmūpacārañcā”ti vuttattā.",
  "tika-vin09t:1259_9": "“Samānasaṃvāsasīmāya dammī”ti dinnaṃ pana gāme ṭhitānampi pāpuṇātīti.",
  "tika-vin09t:1259_10": "Abbhantarasīmāudakukkhepasīmāsu dinnanti tattha uposathādiatthāya sannipatite disvā “imissā abbhantarasīmāya demā”tiādinā dinnaṃ.",
  "tika-vin09t:1259_11": "Janapadaraṭṭharajjadīpacakkavāḷasīmāsupi gāmasīmādīsu vuttasadisova vinicchayoti āha “janapadasīmādīsū”tiādi.",
  "tika-vin09t:1259_12": "Ekopi gantvā sabbesaṃ saṅgaṇhituṃ labhatīti ekopi gantvā idha vassaggena bhājetvā gahetvā āgantuṃ labhatīti attho.",
  "tika-vin09t:1259_13": "Ekoti sabhāgo eko bhikkhu,",
  "tika-vin09t:1259_14": "ayampi bhāgameva gahetuṃ labhati.",
  "tika-vin09t:1259_15": "Tenāha “sabhāgānaṃ bhāgaṃ gaṇhātī”ti.",
  "tika-vin09t:1260_0": "Evaṃ tāva yo sīmaṃ parāmasitvā deti,",
  "tika-vin09t:1260_1": "tassa dāne vinicchayaṃ vatvā idāni yo “asukasīmāyā”ti vattuṃ na jānāti,",
  "tika-vin09t:1260_2": "kevalaṃ “sīmā”ti vacanamattameva jānanto vihāraṃ āgantvā “sīmāya dammī”ti vā “sīmaṭṭhakasaṅghassa dammī”ti vā bhaṇati,",
  "tika-vin09t:1260_3": "tattha vinicchayaṃ dassetuṃ “yo pana vihāraṃ pavisitvā”tiādimāha.",
  "tika-vin09t:1260_4": "Kataranti katarasīmaṃ.",
  "tika-vin09t:1260_5": "Ahametaṃ bhedaṃ na jānāmīti ahaṃ “asukā sīmā”ti etaṃ vibhāgaṃ na jānāmi.",
  "tika-vin09t:1260_6": "Upacārasīmaṭṭhehi bhājetabbaṃ lābhassa upacārasīmāya paricchinnattāti adhippāyo.",
  "tika-vin09t:1260_7": "Sāti samānalābhakatikā.",
  "tika-vin09t:1261_0": "Yattha mayhaṃ dhuvakārā karīyantīti ettha yasmiṃ vihāre tassa cīvaradāyakassa santakaṃ saṅghassa pākavattaṃ vā vattati.",
  "tika-vin09t:1261_1": "Yasmiṃ vihāre bhikkhū attano bhāraṃ katvā sadā gehe bhojeti,",
  "tika-vin09t:1261_2": "yattha vā anena āvāso vā kārito,",
  "tika-vin09t:1261_3": "salākabhattādīni vā nibaddhāni,",
  "tika-vin09t:1261_4": "ime dhuvakārā nāma.",
  "tika-vin09t:1261_5": "Yena pana sakalopi vihāro patiṭṭhāpito,",
  "tika-vin09t:1261_6": "tattha vattabbameva natthi.",
  "tika-vin09t:1261_7": "Tenāha “yattha tassa pākavattaṃ vā vattatī”tiādi.",
  "tika-vin09t:1261_8": "Tattha pākavattanti dānavattaṃ.",
  "tika-vin09t:1261_9": "Vattatīti pavattati.",
  "tika-vin09t:1261_10": "Yatoti yasmā vihārā.",
  "tika-vin09t:1261_11": "Yatthāti yasmiṃ vihāre.",
  "tika-vin09t:1261_12": "Sabbatthāti sabbesu vihāresu.",
  "tika-vin09t:1261_13": "Mātikaṃ āropetvāti ekasmiṃ vihāre bhikkhū bahutarā,",
  "tika-vin09t:1261_14": "ekasmiṃ thokatarā,",
  "tika-vin09t:1261_15": "ekañca vatthaṃ,",
  "tika-vin09t:1261_16": "dhuvakāraṭṭhānañca bahukaṃ,",
  "tika-vin09t:1261_17": "kattha demāti pucchitvā,",
  "tika-vin09t:1261_18": "yadi pana mañco vā pīṭhaṃ vā ekameva hoti,",
  "tika-vin09t:1261_19": "taṃ pucchitvā yassa vā vihārassa,",
  "tika-vin09t:1261_20": "ekavihārepi vā yassa senāsanassa so vicāreti,",
  "tika-vin09t:1261_21": "tattha dātabbaṃ.",
  "tika-vin09t:1261_22": "Sacepi “asukabhikkhu gaṇhatū”ti vadati, vaṭṭati.",
  "tika-vin09t:1261_23": "Atha “mayhaṃ dhuvakāre dethā”ti vatvā avicāretvāva gacchati,",
  "tika-vin09t:1261_24": "saṅghassapi vicāretuṃ vaṭṭati.",
  "tika-vin09t:1261_25": "Evaṃ pana vicāretabbaṃ –",
  "tika-vin09t:1261_26": "“saṅghattherassa vasanaṭṭhāne dethā”ti vattabbaṃ.",
  "tika-vin09t:1261_27": "Sace tattha senāsanaṃ paripuṇṇaṃ hoti,",
  "tika-vin09t:1261_28": "yattha nappahoti,",
  "tika-vin09t:1261_29": "tattha dātabbaṃ.",
  "tika-vin09t:1261_30": "Sace eko bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati,",
  "tika-vin09t:1261_31": "tattha dātabbaṃ.",
  "tika-vin09t:1262_0": "Saṅghassa dammīti dinnanti “imāni cīvarāni saṅghassa dammī”ti evaṃ dinnaṃ.",
  "tika-vin09t:1262_1": "Tato bahiddhāpīti upacārasīmāto bahiddhāpi.",
  "tika-vin09t:1262_2": "Tehi saddhinti upacārasīmāgatehi saddhiṃ.",
  "tika-vin09t:1262_3": "Ekābaddhānañca pāpuṇāti parisāvasena vaḍḍhitā sīmā hotīti katvāti adhippāyo.",
  "tika-vin09t:1262_4": "Tasmāti yasmā upacārasīmāgatānaṃ pāpuṇāti,",
  "tika-vin09t:1262_5": "yasmā ca tato bahiddhāpi upacārasīmokkantehi ekābaddhānaṃ pāpuṇāti, tasmā.",
  "tika-vin09t:1262_6": "Tesanti upacārasīmāgatānaṃ,",
  "tika-vin09t:1262_7": "tato bahiddhā tehi saddhiṃ ekābaddhānañca.",
  "tika-vin09t:1262_8": "Gāhate satīti antevāsikādike gaṇhante sati.",
  "tika-vin09t:1262_9": "Asampattānampīti upacārasīmāyaṃ ṭhitehi ghaṇṭiṃ paharitvā kālaṃ ghosetvā lābhabhājanaṭṭhānaṃ asampattānampi upacārasīmāya paviṭṭhānaṃ,",
  "tika-vin09t:1262_10": "tehi vā saddhiṃ ekābaddhānaṃ hutvā attano vihāradvāre vā antovihāreyeva vā ṭhitānañcāti attho.",
  "tika-vin09t:1262_11": "Bhāgo dātabboti saṅghanavakassa dinnepīti adhippāyo.",
  "tika-vin09t:1262_12": "Dutiyabhāge pana therāsanaṃ āruḷhe āgatānaṃ paṭhamabhāgo na pāpuṇāti.",
  "tika-vin09t:1262_13": "Dutiyabhāgato vassaggena dātabbaṃ.",
  "tika-vin09t:1263_0": "Sace pana “bahiupacārasīmāyaṃ ṭhitānaṃ dethā”ti vadanti,",
  "tika-vin09t:1263_1": "na dātabbaṃ.",
  "tika-vin09t:1263_2": "Yadi pana vihāro mahā hoti,",
  "tika-vin09t:1263_3": "therāsanato paṭṭhāya vatthesu dīyamānesu alasajātikā mahātherā pacchā āgacchanti, “bhante,",
  "tika-vin09t:1263_4": "vīsativassānaṃ dīyati,",
  "tika-vin09t:1263_5": "tumhākaṃ ṭhitikā atikkantā”ti na vattabbā.",
  "tika-vin09t:1263_6": "Ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "tika-vin09t:1264_0": "“Asukavihāre kira bahucīvaraṃ uppanna”nti sutvā yojanantarikavihāratopi bhikkhū āgacchanti,",
  "tika-vin09t:1264_1": "sampattasampattānaṃ ṭhitaṭṭhānato paṭṭhāya dātabbaṃ,",
  "tika-vin09t:1264_2": "ayamettha saṅkhepo.",
  "tika-vin09t:1264_3": "Vitthāro pana samantapāsādikāya cīvarakkhandhakavaṇṇanāyaṃ vuttanayena veditabbo.",
  "tika-vin09t:1265_0": "Evaṃ vihāraṃ pavisitvā “imāni cīvarāni saṅghassa dammī”ti dinnesu vinicchayaṃ vatvā idāni bahiupacārasīmāyaṃ",
  "tika-vin09t:1265_1": "bhikkhuṃ disvā “saṅghassa dammī”ti dinnesu vinicchayaṃ dassetuṃ “yaṃ panā”tiādi vuttaṃ.",
  "tika-vin09t:1265_2": "Ekābaddhaparisāya pāpuṇātīti sace yojanaṃ pharitvā parisā ṭhitā hoti,",
  "tika-vin09t:1265_3": "ekābaddhā ce,",
  "tika-vin09t:1265_4": "sabbesaṃ pāpuṇātīti attho.",
  "tika-vin09t:1265_5": "Ekābaddhatā cettha dvādasahatthabbhantarato paricchinditabbā.",
  "tika-vin09t:1265_6": "Tenāha “ye panā”tiādi.",
  "tika-vin09t:1266_0": "Ubhatosaṅghassa dinnanti “ubhatosaṅghassa dammī”ti dinnaṃ.",
  "tika-vin09t:1266_1": "“Dvedhāsaṅghassa dammi,",
  "tika-vin09t:1266_2": "dvinnaṃ saṅghānaṃ dammi,",
  "tika-vin09t:1266_3": "bhikkhusaṅghassa ca bhikkhunisaṅghassa ca dammī”ti vuttepi ubhatosaṅghassa dinnameva hoti.",
  "tika-vin09t:1266_4": "Upaḍḍhaṃ bhikkhūnaṃ,",
  "tika-vin09t:1266_5": "upaḍḍhaṃ bhikkhunīnaṃ dātabbanti dve bhāge same katvā eko bhāgo bhikkhūnaṃ,",
  "tika-vin09t:1266_6": "eko bhāgo bhikkhunīnaṃ dātabbo.",
  "tika-vin09t:1266_7": "Gahetuṃ labhati ubhatosaṅghaggahaṇena gahitattāti adhippāyo.",
  "tika-vin09t:1266_8": "Cetiyassāti thūpādino.",
  "tika-vin09t:1266_9": "Tañhi dhātāyatanādibhāvena citattā,",
  "tika-vin09t:1266_10": "lokassa cittīkāraṭṭhānatāya ca “cetiya”nti vuccati.",
  "tika-vin09t:1266_11": "Na koci visesoti āha “idha pana cetiyassā”tiādi.",
  "tika-vin09t:1267_0": "“Ubhatosaṅghassa ca tuyhañca cetiyassa cā”ti vutte pana dvāvīsatikoṭṭhāse katvā dasa bhikkhūnaṃ,",
  "tika-vin09t:1267_1": "dasa bhikkhunīnaṃ,",
  "tika-vin09t:1267_2": "eko puggalassa,",
  "tika-vin09t:1267_3": "eko cetiyassa dātabbo.",
  "tika-vin09t:1267_4": "Tattha puggalo saṅghatopi attano vassaggena puna gahetuṃ labhati,",
  "tika-vin09t:1267_5": "cetiyassa ekoyeva.",
  "tika-vin09t:1267_6": "Ayaṃ pana vāro yathāvutteneva nayena ñāyatīti katvā idha na vutto.",
  "tika-vin09t:1267_7": "Samantapāsādikāyaṃ pana vuttoyeva.",
  "tika-vin09t:1268_0": "Na majjhe bhinditvā dātabbaṃ “bhikkhunīna”nti puggalikavasena vuttattā.",
  "tika-vin09t:1268_1": "Puggalo visuṃ na labhatīti pubbe viya visuṃ puggalikakoṭṭhāsaṃ na labhati.",
  "tika-vin09t:1268_2": "Pāpuṇanaṭṭhānato ekameva labhatīti attano vassaggena pattabbaṭṭhānato ekameva koṭṭhāsaṃ labhati. Kasmā?",
  "tika-vin09t:1268_3": "Bhikkhusaṅghaggahaṇena gahitattā.",
  "tika-vin09t:1268_4": "“Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa ekapuggalapaṭivīso labbhati,",
  "tika-vin09t:1268_5": "puggalassa visuṃ na labbhati.",
  "tika-vin09t:1268_6": "Tasmā ekaṃ cetiyassa datvā avasesaṃ bhikkhū ca bhikkhuniyo ca gaṇetvā bhājetabbaṃ.",
  "tika-vin09t:1268_7": "Tenāha “cetiyassa cāti vutte panā”tiādi.",
  "tika-vin09t:1269_0": "Tehi saddhiṃ puggalacetiyaparāmasanaṃ anantaranayasadisamevāti tehi bhikkhūhi bhikkhunīhi saddhiṃ puggalassa",
  "tika-vin09t:1269_1": "ca cetiyassa ca gahaṇaṃ anantaranayasadisamevāti attho.",
  "tika-vin09t:1269_2": "“Bhikkhūnañca bhikkhunīnañca tuyhañca,",
  "tika-vin09t:1269_3": "bhikkhūnañca bhikkhunīnañca cetiyassa ca,",
  "tika-vin09t:1269_4": "bhikkhūnañca bhikkhunīnañca tuyhañca cetiyassa cā”ti vuttepi cetiyassa ekapaṭivīso labbhati,",
  "tika-vin09t:1269_5": "puggalassa visuṃ natthi,",
  "tika-vin09t:1269_6": "bhikkhū ca bhikkhuniyo ca gaṇetvāva bhājetabbanti vuttaṃ hoti.",
  "tika-vin09t:1269_7": "Puggalassa visuṃ na labbhatīti puggalassa visuṃ paṭivīso na labbhati,",
  "tika-vin09t:1269_8": "vassaggena ekova labbhatīti attho.",
  "tika-vin09t:1269_9": "“Bhikkhusaṅghassa ca cetiyassa cā”ti vutte pana cetiyassa visuṃ paṭivīso labbhatīti āha “cetiyassa pana labbhatī”ti.",
  "tika-vin09t:1269_10": "“Bhikkhusaṅghassa ca tuyhañca cetiyassa cā”ti vuttepi cetiyasseva visuṃ labbhati,",
  "tika-vin09t:1269_11": "na puggalassa.",
  "tika-vin09t:1269_12": "Cetiyassa pana labbhatiyevāti “bhikkhūnañca cetiyassa cā”ti vutte pana cetiyassa visuṃ paṭivīso labbhatīti attho.",
  "tika-vin09t:1269_13": "“Bhikkhūnañca tuyhañca cetiyassa cā”ti vuttepi cetiyasseva visuṃ labbhati,",
  "tika-vin09t:1269_14": "na puggalassa.",
  "tika-vin09t:1269_15": "Bhikkhunisaṅghaṃ ādiṃ katvāpi evameva yojetabbaṃ.",
  "tika-vin09t:1270_0": "Etthāha –",
  "tika-vin09t:1270_1": "yaṃ panetarahi paṇḍitamanussā sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ denti,",
  "tika-vin09t:1270_2": "paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā “buddhānaṃ demā”ti,",
  "tika-vin09t:1270_3": "tattha yaṃ paṭhamaṃ khādanīyaṃ bhojanīyaṃ denti,",
  "tika-vin09t:1270_4": "vihāraṃ vā āharitvā “idaṃ cetiyassa demā”ti piṇḍapātañca mālāgandhādīni ca denti,",
  "tika-vin09t:1270_5": "tattha kathaṃ paṭipajjitabbanti? Vuccate –",
  "tika-vin09t:1270_6": "mālāgandhādīni tāva cetiye āropetabbāni,",
  "tika-vin09t:1270_7": "vatthehi paṭākā,",
  "tika-vin09t:1270_8": "telena padīpā kātabbā,",
  "tika-vin09t:1270_9": "piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho vā,",
  "tika-vin09t:1270_10": "tassa dātabbāni.",
  "tika-vin09t:1270_11": "Nibaddhajaggake asati āhaṭabhattaṃ ṭhapetvā vattaṃ katvā paribhuñjituṃ vaṭṭati.",
  "tika-vin09t:1270_12": "Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "tika-vin09t:1271_0": "Mālāgandhādīsu ca yaṃ kiñci “idaṃ haritvā cetiyapūjaṃ karothā”ti vutte dūrampi haritvā pūjetabbaṃ.",
  "tika-vin09t:1271_1": "“Bhikkhusaṅghassa harā”ti vuttepi haritabbaṃ.",
  "tika-vin09t:1271_2": "Sace pana “ahaṃ piṇḍāya carāmi,",
  "tika-vin09t:1271_3": "āsanasālāyaṃ bhikkhū atthi,",
  "tika-vin09t:1271_4": "te harissantī”ti vutte “bhante,",
  "tika-vin09t:1271_5": "tuyhaṃyeva dammī”ti vadati,",
  "tika-vin09t:1271_6": "bhuñjituṃ vaṭṭati.",
  "tika-vin09t:1271_7": "Atha pana “bhikkhusaṅghassa dassāmī”ti harantassa gacchato antarāva kālo upakaṭṭho hoti,",
  "tika-vin09t:1271_8": "attano pāpetvā bhuñjituṃ vaṭṭati.",
  "tika-vin09t:1272_0": "Vassaṃvuṭṭhasaṅghassa dammīti vadatīti “vassaṃvuṭṭhasaṅghassa imāni cīvarāni dammī”ti vadati.",
  "tika-vin09t:1272_1": "Tesaṃ bahisīmaṭṭhānampi pāpuṇātīti atthate kathine bahisīmaṭṭhānampi yāva kathinassa ubbhārā pāpuṇāti,",
  "tika-vin09t:1272_2": "tasmā disāpakkantassāpi sati paṭiggāhake dātabbaṃ.",
  "tika-vin09t:1272_3": "Anatthate pana kathine antohemante,",
  "tika-vin09t:1272_4": "evañca pana vatvā dinnaṃ pacchimavassaṃvuṭṭhānampi pāpuṇāti.",
  "tika-vin09t:1272_5": "Yattha katthacīti yesu kesuci vihāresu.",
  "tika-vin09t:1272_6": "Evaṃ vadatīti “vassaṃvuṭṭhasaṅghassa dammī”ti vadati.",
  "tika-vin09t:1272_7": "Tatra sammukhībhūtānaṃ sabbesaṃ pāpuṇāti piṭṭhisamaye uppannattā.",
  "tika-vin09t:1272_8": "Sace pana “vassaṃ vasantānaṃ dammī”ti vadati,",
  "tika-vin09t:1272_9": "antovasseyeva vassaṃ vasantāva labhanti,",
  "tika-vin09t:1272_10": "chinnavassā na labhanti.",
  "tika-vin09t:1272_11": "Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva pāpuṇāti,",
  "tika-vin09t:1272_12": "purimikāya vassūpagatānañca chinnavassānañca na pāpuṇāti.",
  "tika-vin09t:1273_0": "Cīvaramāsato paṭṭhāya yāva hemantassa pacchimo divaso,",
  "tika-vin09t:1273_1": "tāva “vassāvāsikaṃ demā”ti vutte kathinaṃ atthataṃ vā hotu,",
  "tika-vin09t:1273_2": "anatthataṃ vā,",
  "tika-vin09t:1273_3": "atītavassaṃvuṭṭhānaṃyeva pāpuṇāti.",
  "tika-vin09t:1273_4": "Gimhānaṃ paṭhamadivasato paṭṭhāya vutte pana mātikā āropetabbā “atītavassāvāsassa pañca māsā atikkantā,",
  "tika-vin09t:1273_5": "anāgato catumāsaccayena bhavissati,",
  "tika-vin09t:1273_6": "kataravassāvāsassa desī”ti.",
  "tika-vin09t:1273_7": "Sace “atītavassaṃvuṭṭhānaṃ dammī”ti vadati,",
  "tika-vin09t:1273_8": "taṃantovassaṃvuṭṭhānameva pāpuṇāti,",
  "tika-vin09t:1273_9": "disā pakkantānampi sabhāgā gaṇhituṃ labhanti.",
  "tika-vin09t:1274_0": "Sace “anāgate vassāvāsikaṃ dammī”ti vadati,",
  "tika-vin09t:1274_1": "taṃ ṭhapetvā vassūpanāyikadivase gahetabbaṃ.",
  "tika-vin09t:1274_2": "Atha “agutto vihāro,",
  "tika-vin09t:1274_3": "corabhayaṃ atthi,",
  "tika-vin09t:1274_4": "na sakkā ṭhapetuṃ,",
  "tika-vin09t:1274_5": "gaṇhitvā vā āhiṇḍitu”nti vutte “sampattānaṃ dammī”ti vadati,",
  "tika-vin09t:1274_6": "bhājetvā gahetabbaṃ.",
  "tika-vin09t:1274_7": "Sace vadati “ito me, bhante,",
  "tika-vin09t:1274_8": "tatiye vasse vassāvāsikaṃ na dinnaṃ,",
  "tika-vin09t:1274_9": "taṃ dammī”ti,",
  "tika-vin09t:1274_10": "tasmiṃ antovasse vuṭṭhabhikkhūnaṃ pāpuṇāti.",
  "tika-vin09t:1274_11": "Sace te disā pakkantā,",
  "tika-vin09t:1274_12": "añño vissāsiko gaṇhāti, dātabbaṃ.",
  "tika-vin09t:1274_13": "Atha ekoyeva avasiṭṭho,",
  "tika-vin09t:1274_14": "sesā kālaṅkatā,",
  "tika-vin09t:1274_15": "sabbaṃ ekasseva pāpuṇāti.",
  "tika-vin09t:1274_16": "Sace ekopi natthi,",
  "tika-vin09t:1274_17": "saṅghikaṃ hoti,",
  "tika-vin09t:1274_18": "sammukhībhūtehi bhājitabbaṃ.",
  "tika-vin09t:1275_0": "Yehi nimantitehi yāgu pītāti nimantitehi yehi bhikkhūhi yāgu pītā,",
  "tika-vin09t:1275_1": "yehi pana bhikkhācāravattena gharadvārena gacchantehi vā gharaṃ paviṭṭhehi vā yāgu laddhā,",
  "tika-vin09t:1275_2": "yesaṃ vā āsanasālato pattaṃ āharitvā manussehi nītā,",
  "tika-vin09t:1275_3": "yesaṃ vā therehi pesitā,",
  "tika-vin09t:1275_4": "tesaṃ na pāpuṇāti.",
  "tika-vin09t:1275_5": "Sace pana nimantitabhikkhūhi saddhiṃ aññepi bahū āgantvā antogehañca bahigehañca pūretvā nisinnā,",
  "tika-vin09t:1275_6": "dāyako ca evaṃ vadati “nimantitā vā hontu,",
  "tika-vin09t:1275_7": "animantitā vā,",
  "tika-vin09t:1275_8": "yesaṃ mayā yāgu dinnā,",
  "tika-vin09t:1275_9": "sabbesaṃ imāni vatthāni hontū”ti,",
  "tika-vin09t:1275_10": "sabbesaṃ pāpuṇāti.",
  "tika-vin09t:1275_11": "Yehi pana therānaṃ hatthato yāgu laddhā,",
  "tika-vin09t:1275_12": "tesaṃ na pāpuṇāti.",
  "tika-vin09t:1275_13": "Atha so “yehi mayhaṃ yāgu pītā,",
  "tika-vin09t:1275_14": "sabbesaṃ hotū”ti vadati,",
  "tika-vin09t:1275_15": "sabbesaṃ pāpuṇāti.",
  "tika-vin09t:1275_16": "Bhattakhajjakādīhīti ettha ādisaddenapi cīvarasenāsanabhesajjānaṃ gahaṇaṃ.",
  "tika-vin09t:1276_0": "Puggalassāti sammukhāsammukhabhūtassa puggalassa.",
  "tika-vin09t:1276_1": "Tenāha “idaṃ cīvara”ntiādi.",
  "tika-vin09t:1276_2": "Sace pana “idaṃ tumhākañceva tumhākaṃ antevāsikānañca dammī”ti evaṃ vadati,",
  "tika-vin09t:1276_3": "therassa ca antevāsikānañca pāpuṇāti.",
  "tika-vin09t:1276_4": "Uddesaṃ gahetuṃ āgato,",
  "tika-vin09t:1276_5": "gahetvā gacchanto ca atthi,",
  "tika-vin09t:1276_6": "tassāpi pāpuṇāti.",
  "tika-vin09t:1276_7": "Tumhehi saddhiṃ nibaddhacārikabhikkhūnaṃ dammī”ti vutte uddesantevāsikānaṃ vattaṃ katvā uddesaparipucchādīni gahetvā vicarantānaṃ sabbesaṃ pāpuṇāti.",
  "tika-vin09t:1276_8": "Etthāti aṭṭhasu mātikāsu.",
  "tika-vin09t:1276_9": "Yadi pana ayamettha saṅkhepakathā,",
  "tika-vin09t:1276_10": "vitthāro pana kathaṃ ñātabboti āha “samantapāsādikāyaṃ vutto”ti.",
  "tika-vin09t:1276_11": "Samantapāsādikāyaṃ cīvarakkhandhakavaṇṇanāyaṃ vuttoti attho.",
  "tika-vin09t:1277_0": "“Ñātakehi vā me cīvaratthāya pesitaṃ,",
  "tika-vin09t:1277_1": "mittehi vā pesitaṃ,",
  "tika-vin09t:1277_2": "te ābhate cīvare dassantī”ti evaṃ ñātito vā mittato vā paccāsā hotīti veditabbaṃ.",
  "tika-vin09t:1277_3": "Kappiyabhaṇḍenāti kappāsasuttādinā attano dhanena.",
  "tika-vin09t:1277_4": "Saṇhanti sukhumaṃ.",
  "tika-vin09t:1277_5": "Aññaṃ paccāsācīvaraṃ labhitvā eva kālabbhantare kāretabbanti aññaṃ mūlacīvarasadisaṃ paccāsācīvaraṃ labhitvāyeva māsabbhantare kāretabbaṃ.",
  "tika-vin09t:1277_6": "Tañca kho satiyāyeva paccāsāya,",
  "tika-vin09t:1277_7": "asatiyā pana paccāsāya mūlacīvaraṃ dasāhaṃ ce sampattaṃ,",
  "tika-vin09t:1277_8": "tadaheva adhiṭṭhātabbaṃ.",
  "tika-vin09t:1277_9": "Tenāha “sace na labhatī”tiādi.",
  "tika-vin09t:1277_10": "Paccāsācīvarampi parikkhāracoḷaṃ adhiṭṭhātabbanti paṭhamataraṃ uppannaṃ thūlapaccāsācīvarampi sandhāya vuttaṃ. Pi-",
  "tika-vin09t:1277_11": "saddena na kevalaṃ mūlacīvaramevāti dasseti.",
  "tika-vin09t:1278_0": "Akālacīvarasikkhāpadavaṇṇanā niṭṭhitā.",
  "tika-vin09t:1279_0": "4. Purāṇacīvarasikkhāpadavaṇṇanā",
  "tika-vin09t:1280_0": "“Amhākameva ñātī”ti ñāyatīti ñāti,",
  "tika-vin09t:1280_1": "sāva ñātikā,",
  "tika-vin09t:1280_2": "na ñātikā aññātikā,",
  "tika-vin09t:1280_3": "tāya aññātikāya.",
  "tika-vin09t:1280_4": "Tenāha “na ñātikāyā”ti.",
  "tika-vin09t:1280_5": "Mātito vā pitito vāti mātipakkhato vā pitipakkhato vā.",
  "tika-vin09t:1280_6": "Yāva sattamaṃ yuganti yāva sattamassa purisassa,",
  "tika-vin09t:1280_7": "sattamāya vā itthiyā āyuppamāṇaṃ,",
  "tika-vin09t:1280_8": "yāva pitāmahayugaṃ pitāmahiyugaṃ mātāmahayugaṃ mātāmahiyuganti vuttaṃ hoti.",
  "tika-vin09t:1280_9": "Atha vā yāva sattamaṃ yuganti yāva sattamadvandanti attho.",
  "tika-vin09t:1280_10": "Yugasaddo cettha ekasesanayena daṭṭhabbo “yugo ca yugo ca yugā”ti.",
  "tika-vin09t:1280_11": "Evañhi tattha tattha dvandaṃ gahitaṃ hoti.",
  "tika-vin09t:1280_12": "Kenaci ākārena asambaddhāyāti bhātubhaginibhāgineyyaputtapaputtādīsu yena kenaci ākārena asambaddhāya. Pitā, pitupitā,",
  "tika-vin09t:1280_13": "tassa pitā,",
  "tika-vin09t:1280_14": "tassāpi pitāti evaṃ yāva sattamā yugā, pitā, pitumātā,",
  "tika-vin09t:1280_15": "tassā pitā ca mātā ca bhātā ca bhaginī ca, puttā ca,",
  "tika-vin09t:1280_16": "dhītaro cāti evampi uddhañca adho ca yāva sattamā yugā, pitā,",
  "tika-vin09t:1280_17": "pitubhātā,",
  "tika-vin09t:1280_18": "pitubhaginī,",
  "tika-vin09t:1280_19": "pituputtā,",
  "tika-vin09t:1280_20": "pitudhītaro,",
  "tika-vin09t:1280_21": "tesampi puttadhītuparamparāti evampi yāva sattamā yugā, mātā, mātumātā,",
  "tika-vin09t:1280_22": "tassā mātā,",
  "tika-vin09t:1280_23": "tassāpi mātāti evaṃ yāva sattamā yugā, mātā, mātupitā,",
  "tika-vin09t:1280_24": "tassa pitā ca mātā ca bhātā ca bhaginī ca puttā ca dhītaro cāti evampi uddhañca adho ca yāva sattamā yugā, mātā,",
  "tika-vin09t:1280_25": "mātubhātā,",
  "tika-vin09t:1280_26": "mātubhaginī,",
  "tika-vin09t:1280_27": "mātuputtā,",
  "tika-vin09t:1280_28": "mātudhītaro,",
  "tika-vin09t:1280_29": "tesampi puttadhītuparamparāti evampi yāva sattamā yugā,",
  "tika-vin09t:1280_30": "tāva neva mātusambandhena,",
  "tika-vin09t:1280_31": "na pitusambandhena yā sambaddhā,",
  "tika-vin09t:1280_32": "sā “aññātikā nāmā”ti vuttaṃ hoti.",
  "tika-vin09t:1281_0": "Sākiyāniyo viyāti pañcasatamattā sākiyāniyo viya.",
  "tika-vin09t:1281_1": "Nidassanamattañcetaṃ,",
  "tika-vin09t:1281_2": "tasmā bhikkhubhāve ṭhatvā parivattaliṅgā bhikkhuniyopi idha suddhabhikkhusaṅghe “upasampannā” icceva veditabbā.",
  "tika-vin09t:1281_3": "Ubhatosaṅghe vāti bhikkhunisaṅghe ñatticatutthena,",
  "tika-vin09t:1281_4": "bhikkhusaṅghe ñatticatutthenāti evaṃ ubhatosaṅghe vā.",
  "tika-vin09t:1281_5": "Purāṇacīvaranti ettha cīvaranti nivāsanapārupanupagameva adhippetanti āha “rajitvā”tiādi.",
  "tika-vin09t:1281_6": "Kappaṃ katvāti kappabinduṃ datvā.",
  "tika-vin09t:1281_7": "“Iminā adinnakappaṃ pācittiyavatthu na hotīti dassetī”ti vadanti.",
  "tika-vin09t:1281_8": "Paribhogasīsenāti kāyena phusitvā paribhogasīsena.",
  "tika-vin09t:1281_9": "Aṃseti jattumhi.",
  "tika-vin09t:1281_10": "Matthaketi sīsamatthake.",
  "tika-vin09t:1281_11": "Sace pana paccattharaṇassa heṭṭhā katvā nipajjati,",
  "tika-vin09t:1281_12": "hatthehi vā ukkhipitvā ākāse vitānaṃ katvā sīsena asamphusanto gacchati,",
  "tika-vin09t:1281_13": "ayaṃ paribhogo nāma na hoti.",
  "tika-vin09t:1282_0": "Kāyavikāraṃ vā karotīti yathā sā “dhovāpetukāmo aya”nti jānāti,",
  "tika-vin09t:1282_1": "evaṃ kāyavikāraṃ karoti.",
  "tika-vin09t:1282_2": "“Antodvādasahatthe okāse ṭhatvā upari vā khipatī”ti iminā upacāraṃ muñcitvā orato khipantassa anāpattīti dasseti.",
  "tika-vin09t:1282_3": "Aññassa vā hatthe pesetīti antodvādasahatthe okāse ṭhatvā sikkhamānasāmaṇerasāmaṇeriupāsakaitthiyādīsu yassa kassaci aññassa hatthe vā peseti.",
  "tika-vin09t:1282_4": "Soti upāsako ca sāmaṇero ca.",
  "tika-vin09t:1282_5": "Upasampajjitvā dhovatīti ettha upāsako liṅge parivatte bhikkhunīsu pabbajitvā upasampajjitvā dhovati,",
  "tika-vin09t:1282_6": "sāmaṇero liṅge parivatte bhikkhunīsu upasampajjitvā dhovatīti yathāyogaṃ attho gahetabbo.",
  "tika-vin09t:1282_7": "Sace pana bhikkhuniyā hatthe dinnaṃ hoti,",
  "tika-vin09t:1282_8": "sace liṅge parivatte dhovati, vaṭṭati.",
  "tika-vin09t:1283_0": "Ettha ca ekassa tikkhattuṃ nissajjanābhāvato tīṇipi kārentassa ekena nissaggiyaṃ,",
  "tika-vin09t:1283_1": "dvīhi dve dukkaṭāni.",
  "tika-vin09t:1283_2": "Dve kārentassa ekena nissaggiyaṃ,",
  "tika-vin09t:1283_3": "dutiyena dukkaṭaṃ.",
  "tika-vin09t:1283_4": "Tenāha “dhovanādīni tīṇī”tiādi.",
  "tika-vin09t:1283_5": "“Ekena vatthunā”ti paṭhamaṃ katvā niṭṭhāpitaṃ sandhāya vuttaṃ.",
  "tika-vin09t:1283_6": "Sace pana “imaṃ cīvaraṃ rajitvā dhovitvā ānehī”ti vutte sā bhikkhunī paṭhamaṃ dhovitvā pacchā rajati,",
  "tika-vin09t:1283_7": "nissaggiyena dukkaṭameva,",
  "tika-vin09t:1283_8": "evaṃ sabbesu viparītavacanesu nayo netabbo.",
  "tika-vin09t:1283_9": "Sace pana “dhovitvā ānehī”ti vuttā dhovati ceva rajati ca,",
  "tika-vin09t:1283_10": "dhovāpanapaccayā eva āpatti,",
  "tika-vin09t:1283_11": "rajane anāpatti.",
  "tika-vin09t:1283_12": "Evaṃ sabbattha.",
  "tika-vin09t:1283_13": "Tenāha “sace pana‘dhovā’ti vuttā”tiādi.",
  "tika-vin09t:1283_14": "Bhikkhūnaṃ vasena ekato upasampannāya dhovāpentassa yathāvatthukamevāti āha “bhikkhunisaṅghavasenā”tiādi.",
  "tika-vin09t:1284_0": "Aññassa vā santakanti aññassa santakaṃ purāṇacīvaraṃ dhovāpentassāti attho.",
  "tika-vin09t:1284_1": "Nisīdanapaccattharaṇanti aññassa vā attano vā santakaṃ nisīdanañceva paccattharaṇañca.",
  "tika-vin09t:1284_2": "Nivāsanapārupanupagasseva ca idha “purāṇacīvara”nti adhippetattā attano santakampi nisīdanapaccattharaṇaṃ dhovāpentassa dukkaṭameva hoti,",
  "tika-vin09t:1284_3": "na nissaggiyaṃ.",
  "tika-vin09t:1284_4": "Avuttā vā dhovatīti uddesāya vā ovādāya vā āgatā kiliṭṭhacīvaraṃ disvā ṭhapitaṭṭhānato vā gahetvā,",
  "tika-vin09t:1284_5": "“detha ayya,",
  "tika-vin09t:1284_6": "dhovissāmī”ti āharāpetvā vā dhovati ceva rajati ca ākoṭeti ca,",
  "tika-vin09t:1284_7": "ayaṃ avuttā dhovati nāma.",
  "tika-vin09t:1284_8": "Yāpi “imaṃ cīvaraṃ dhovā”ti daharaṃ vā sāmaṇeraṃ vā āṇāpentassa bhikkhuno vacanaṃ sutvā “āharathayya,",
  "tika-vin09t:1284_9": "ahaṃ dhovissāmī”ti dhovati,",
  "tika-vin09t:1284_10": "tāvakālikaṃ vā gahetvā dhovitvā rajitvā deti,",
  "tika-vin09t:1284_11": "ayampi avuttā dhovati nāma.",
  "tika-vin09t:1285_0": "Aññaṃ vā parikkhāranti upāhanatthavikapattatthavikaaṃsabaddhakakāyabandhanamañcapīṭhataṭṭikādiṃ yaṃ kiñci.",
  "tika-vin09t:1285_1": "“Upacāre ṭhatvā”ti vacanato pesitvā dhovanepi anāpatti.",
  "tika-vin09t:1285_2": "Upacāreti antodvādasahatthe okāse.",
  "tika-vin09t:1286_0": "Purāṇacīvarasikkhāpadavaṇṇanā niṭṭhitā.",
  "tika-vin09t:1287_0": "5. Cīvarappaṭiggahaṇasikkhāpadavaṇṇanā",
  "tika-vin09t:1288_0": "Channanti khomādīnaṃ channaṃ cīvarānaṃ majjhe.",
  "tika-vin09t:1288_1": "Upacāraṃ muñcitvāti dvādasahatthūpacāraṃ muñcitvā. Pi-",
  "tika-vin09t:1288_2": "saddena dhammakathaṃ kathentassa catasso parisā cīvarāni ca nānāvirāgavatthāni ca āharitvā pādamūle ṭhapenti,",
  "tika-vin09t:1288_3": "upacāre vā ṭhatvā upari khipanti,",
  "tika-vin09t:1288_4": "“sace sādiyati,",
  "tika-vin09t:1288_5": "paṭiggahitamevā”ti ettha vattabbameva natthīti dasseti.",
  "tika-vin09t:1288_6": "Khipatūti divā vā rattibhāge vā khipatu.",
  "tika-vin09t:1288_7": "Paṭiggahitameva hotīti kiñcāpi “idaṃ bhikkhuniyā,",
  "tika-vin09t:1288_8": "idaṃ aññesa”nti ñātuṃ na sakkā,",
  "tika-vin09t:1288_9": "tathāpi acittakabhāvena gahitameva hoti.",
  "tika-vin09t:1288_10": "Yassa kassaci pana anupasampannassāti sikkhamānasāmaṇerasāmaṇeriupāsakaupāsikādīsu yassa kassaci anupasampannassa.",
  "tika-vin09t:1288_11": "Ṭhapitanti bhikkhuniyā ṭhapitaṃ.",
  "tika-vin09t:1288_12": "Paṃsukūlaṃ adhiṭṭhahitvāti “assāmikaṃ ida”nti saññaṃ uppādetvā.",
  "tika-vin09t:1288_13": "Assāmikañhi “paṃsukūla”nti vuccati.",
  "tika-vin09t:1288_14": "Iminā “amhākamatthāya ṭhapita”ntiādikāya saññāya gahetuṃ na vaṭṭatīti dasseti.",
  "tika-vin09t:1288_15": "Aññatra pārivattakāti parivattetabbaṃ parivattaṃ,",
  "tika-vin09t:1288_16": "parivattameva pārivattakaṃ,",
  "tika-vin09t:1288_17": "parivattetvā diyyamānaṃ,",
  "tika-vin09t:1288_18": "taṃ vināti attho.",
  "tika-vin09t:1288_19": "Tenāha “yaṃ antamaso harīṭakakkhaṇḍampī”tiādi.",
  "tika-vin09t:1288_20": "Ābhogaṃ katvāti cittena samannāharitvā.",
  "tika-vin09t:1288_21": "Sace bhikkhunī vassāvāsikampi deti,",
  "tika-vin09t:1288_22": "tampi yathāvuttavidhānaṃ akatvā gahetuṃ na vaṭṭatīti veditabbaṃ.",
  "tika-vin09t:1289_0": "Paṭilābhenāti gahaṇena.",
  "tika-vin09t:1289_1": "Tikapācittiyanti tīṇi parimāṇāni assāti tikaṃ,tikañca taṃ pācittiyañcāti tikapācittiyaṃ,",
  "tika-vin09t:1289_2": "aññātikāya ñātikasaññivematikaaññātikasaññīnaṃ vasena tīṇi pācittiyānīti attho.",
  "tika-vin09t:1289_3": "Ekatoupasampannāyāti bhikkhunīnaṃ santike upasampannāya.",
  "tika-vin09t:1289_4": "Tāya hi hatthato aññatra pārivattakā cīvaraṃ paṭiggaṇhantassa dukkaṭaṃ,",
  "tika-vin09t:1289_5": "bhikkhūnaṃ santike upasampannāya pana pācittiyameva.",
  "tika-vin09t:1289_6": "“Pattatthavikādimhi ca anadhiṭṭhātabbaparikkhāre”ti iminā bhisicchavimpi saṅgaṇhāti.",
  "tika-vin09t:1289_7": "Sā hi mahantāpi senāsanasaṅgahitattā cīvarasaṅkhaṃ na gacchatīti neva adhiṭṭhānupagā,",
  "tika-vin09t:1289_8": "na vikappanupagā ca.",
  "tika-vin09t:1289_9": "Vuttañhi samantapāsādikāyaṃ “sacepi mañcappamāṇā bhisicchavi hoti,",
  "tika-vin09t:1289_10": "vaṭṭatiyevā”ti.",
  "tika-vin09t:1289_11": "“Hatthato cīvaraṃ paṭiggaṇhātī”ti vacanato pana aññātikāya bhikkhuniyā pesitaggahaṇepi anāpatti.",
  "tika-vin09t:1289_12": "Paṭiggahaṇato,",
  "tika-vin09t:1289_13": "parivattanākaraṇato ca kiriyākiriyaṃ.",
  "tika-vin09t:1290_0": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t:1291_0": "6. Aññātakaviññattisikkhāpadavaṇṇanā",
  "tika-vin09t:1292_0": "Gehassa pati jeṭṭhoti gahapati,",
  "tika-vin09t:1292_1": "taṃ gahapatiṃ,",
  "tika-vin09t:1292_2": "idha pana apabbajito yo koci manusso adhippeto.",
  "tika-vin09t:1292_3": "Tenāha “bhikkhūsu apabbajitamanussa”nti.",
  "tika-vin09t:1292_4": "Eseva nayo gahapatāninti etthāpi.",
  "tika-vin09t:1292_5": "“Viññāpeyyā”ti idaṃ suddhakattuatthe ca hetukattuatthe ca vattatīti āha “yāceyya vā yācāpeyya vā”ti.",
  "tika-vin09t:1292_6": "Yācāpanañcettha attano atthāyevāti daṭṭhabbaṃ.",
  "tika-vin09t:1292_7": "Evañca pana katvā “anāṇattika”nti idaṃ samatthitaṃ hoti.",
  "tika-vin09t:1292_8": "Aññatra samayāti sameti ettha,",
  "tika-vin09t:1292_9": "etena vā saṃgacchati satto,",
  "tika-vin09t:1292_10": "sabhāvadhammo vā sahajātādīhi,",
  "tika-vin09t:1292_11": "uppādādīhi vāti samayo, kālo,",
  "tika-vin09t:1292_12": "dhammappavattimattatāya atthato abhūtopi hi kālo dhammappavattiyā adhikaraṇaṃ,",
  "tika-vin09t:1292_13": "karaṇaṃ viya ca kappanāmattasiddhena rūpena voharīyati,",
  "tika-vin09t:1292_14": "taṃ samayaṃ ṭhapetvāti attho.",
  "tika-vin09t:1292_15": "Tenāha “yo acchinnacīvaro vā hotī”tiādi.",
  "tika-vin09t:1292_16": "Tattha rājādīsu yehi kehici acchinnaṃ cīvaraṃ etassāti acchinnacīvaro.",
  "tika-vin09t:1292_17": "Yathāha “acchinnacīvaro nāma bhikkhussa cīvaraṃ acchinnaṃ hoti,",
  "tika-vin09t:1292_18": "rājūhi vā corehi vā dhuttehi vā yehi kehici vā acchinnaṃ hotī”ti.",
  "tika-vin09t:1292_19": "Aggiādīsu yena kenaci naṭṭhaṃ cīvarametassāti naṭṭhacīvaro.",
  "tika-vin09t:1292_20": "Yathāha “naṭṭhacīvaro nāma bhikkhussa cīvaraṃ agginā vā daḍḍhaṃ hoti,",
  "tika-vin09t:1292_21": "udakena vā vūḷhaṃ hoti,",
  "tika-vin09t:1292_22": "undūrehi vā upacikāhi vā khāyitaṃ hoti,",
  "tika-vin09t:1292_23": "paribhogajiṇṇaṃ vā hotī”ti.",
  "tika-vin09t:1292_24": "Samayāti aññatrasaddāpekkhāya upayogatthe nissakkavacananti āha “taṃ samaya”nti.",
  "tika-vin09t:1292_25": "Aññasminti aññasmiṃ samaye.",
  "tika-vin09t:1293_0": "Tikapācittiyanti aññātake aññātakasaññivematikaññātakasaññīnaṃ vasena tīṇi pācittiyāni.",
  "tika-vin09t:1293_1": "Samayeti yathāvutte acchinnacīvarakāle ca naṭṭhacīvarakāle ca.",
  "tika-vin09t:1293_2": "Ñātakappavārite vā viññāpentassāti ñātake,",
  "tika-vin09t:1293_3": "pavārite ca “tumhākaṃ santhataṃ dethā”ti yācantassa.",
  "tika-vin09t:1293_4": "Ettha ca saṅghavasena pavārite pamāṇameva yācituṃ vaṭṭati,",
  "tika-vin09t:1293_5": "puggalikavasena pavārite pana yaṃ yaṃ pavārenti,",
  "tika-vin09t:1293_6": "taṃ tameva viññāpetabbaṃ.",
  "tika-vin09t:1293_7": "Yo hi catūhi paccayehi pavāretvā sayameva sallakkhetvā kālānukālaṃ cīvarādīni divase divase yāgubhattādīni deti,",
  "tika-vin09t:1293_8": "evaṃ yena yena attho,",
  "tika-vin09t:1293_9": "taṃ taṃ deti,",
  "tika-vin09t:1293_10": "tassa viññāpanakiccaṃ natthi.",
  "tika-vin09t:1293_11": "Yo pana pavāretvā bālatāya vā satisammosena vā na deti,",
  "tika-vin09t:1293_12": "so viññāpetabbo.",
  "tika-vin09t:1293_13": "Yo “mayhaṃ gehaṃ pavāremī”ti vadati,",
  "tika-vin09t:1293_14": "tassa gehaṃ gantvā yathāsukhaṃ nisīditabbaṃ nipajjitabbaṃ,",
  "tika-vin09t:1293_15": "na kiñci gahetabbaṃ.",
  "tika-vin09t:1293_16": "Yo pana “yaṃ mayhaṃ gehe atthi,",
  "tika-vin09t:1293_17": "taṃ pavāremī”ti vadati,",
  "tika-vin09t:1293_18": "yaṃ tattha kappiyaṃ,",
  "tika-vin09t:1293_19": "taṃ viññāpetabbaṃ.",
  "tika-vin09t:1293_20": "Gehe pana nisīdituṃ vā nipajjituṃ vā na labbhati.",
  "tika-vin09t:1293_21": "Tassevatthāyāti “aññassā”ti laddhavohārassa tasseva buddharakkhitassa vā dhammarakkhitassa vā atthāya.",
  "tika-vin09t:1293_22": "Attano dhanena gaṇhantassāti attano kappiyabhaṇḍena kappiyavohāreneva gaṇhantassa cetāpentassa,",
  "tika-vin09t:1293_23": "parivattāpentassāti attho.",
  "tika-vin09t:1294_0": "Aññātakaviññattisikkhāpadavaṇṇanā niṭṭhitā.",
  "tika-vin09t:1295_0": "7. Tatuttarisikkhāpadavaṇṇanā",
  "tika-vin09t:1296_0": "Taṃ-",
  "tika-vin09t:1296_1": "saddo cettha pakatatthavacano.",
  "tika-vin09t:1296_2": "Ceti nipātamattaṃ.",
  "tika-vin09t:1296_3": "Ceti vā yadīti attho,",
  "tika-vin09t:1296_4": "tassa “pavāreyyā”ti iminā sambandho veditabbo.",
  "tika-vin09t:1296_5": "Pavāreyya ceti yadi pavāreyyāti attho.",
  "tika-vin09t:1296_6": "“Abhīti upasaggo”ti iminā tassa atthavisesābhāvaṃ dasseti.",
  "tika-vin09t:1296_7": "Tenāha “haritunti attho”ti.",
  "tika-vin09t:1296_8": "Pavārasaddassa icchāyaṃ vattamānattā “icchāpeyyā”ti vuttaṃ.",
  "tika-vin09t:1296_9": "Icchaṃ uppādeyyāti paccaye icchaṃ uppādeyya.",
  "tika-vin09t:1296_10": "Upanimantanāyetaṃ adhivacanaṃ.",
  "tika-vin09t:1296_11": "Tenāha “yāvattaka”ntiādi.",
  "tika-vin09t:1296_12": "Nekkhammanti pabbajjaṃ.",
  "tika-vin09t:1296_13": "Daṭṭhūti daṭṭhuṃ.",
  "tika-vin09t:1296_14": "Chandānurakkhaṇatthañhettha anunāsikalopo.",
  "tika-vin09t:1296_15": "Khematoti nibbhayato.",
  "tika-vin09t:1296_16": "Kāyena vā vācāya vā abhiharitvā nimanteyyāti sambandho.",
  "tika-vin09t:1296_17": "Yathā ca kāyena abhihareyya,",
  "tika-vin09t:1296_18": "vācāya ca,",
  "tika-vin09t:1296_19": "taṃ vidhiṃ dassetuṃ “upanetvā”tiādi vuttaṃ saantaranti antaravāsakasahitaṃ.",
  "tika-vin09t:1296_20": "Uttaranti uttarāsaṅgaṃ.",
  "tika-vin09t:1296_21": "Paramanti avasānaṃ.",
  "tika-vin09t:1296_22": "Assa cīvarassāti assa samudāyabhūtassa haritabbassa cīvarassa.",
  "tika-vin09t:1296_23": "Tagguṇasaṃviññāṇo hi ayaṃ bāhiratthasamāso yathā “lambakaṇṇo”ti daṭṭhabbaṃ.",
  "tika-vin09t:1296_24": "Tenāha “nivāsanenā”tiādi.",
  "tika-vin09t:1296_25": "Ukkaṭṭhaparicchedena hi sabbe taṃparamaṃyeva gahetuṃ labhanti.",
  "tika-vin09t:1297_0": "Yasmā acchinnasabbacīvarena ticīvaramattakeneva bhikkhunā evaṃ paṭipajjitabbaṃ,",
  "tika-vin09t:1297_1": "aññena pana aññathāpi,",
  "tika-vin09t:1297_2": "tasmā taṃ vibhāgaṃ dassetuṃ “tatrāyaṃ vinicchayo”tiādi vuttaṃ.",
  "tika-vin09t:1297_3": "Adhiṭṭhitacīvarassāti ticīvarādhiṭṭhānanayena vā parikkhāracoḷavasena vā yena kenaci adhiṭṭhitacīvarassa,",
  "tika-vin09t:1297_4": "idañca yebhuyyena adhiṭṭhahitvā cīvaraṃ paribhuñjato vuttaṃ,",
  "tika-vin09t:1297_5": "na pana anadhiṭṭhitacīvarassa cīvare acchinne ayaṃ vidhi na sambhavatīti.",
  "tika-vin09t:1297_6": "Yassa vā ticīvarato adhikampi cīvaraṃ aññattha atthi,",
  "tika-vin09t:1297_7": "tattha natthi,",
  "tika-vin09t:1297_8": "tenāpi tadā tattha abhāvato dve sādituṃ vaṭṭati.",
  "tika-vin09t:1297_9": "Pakatiyāva santaruttarena caratīti atthatakathinattā vā sāsaṅkasikkhāpadavasena vā avippavāsasammutivasena vā tatiyassa alābhena vā carati.",
  "tika-vin09t:1297_10": "“Dve naṭṭhānī”ti adhikārattā vuttaṃ “dve sāditabbānī”ti.",
  "tika-vin09t:1297_11": "Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhena ekaṃ sādiyantena samo bhavissati ubhinnampi santaruttaraparamatāya avaṭṭhānato.",
  "tika-vin09t:1297_12": "Yassa ekaṃyeva hoti aññena kenaci kāraṇena vinaṭṭhasesacīvarattā.",
  "tika-vin09t:1298_0": "Pañcasu naṭṭhesūti ticīvaraṃ udakasāṭikā saṃkaccikāti imesu pañcasu cīvaresu naṭṭhesu.",
  "tika-vin09t:1298_1": "“Ekasmiṃ vā naṭṭhe”ti vacanavipariṇāmaṃ katvā yojetabbaṃ.",
  "tika-vin09t:1298_2": "Tato uttarīti santaruttaraparamato uttari.",
  "tika-vin09t:1299_0": "Sesakaṃ āharissāmīti dve cīvarāni katvā “sesakaṃ puna āharissāmī”ti attho.",
  "tika-vin09t:1299_1": "Sesakaṃ tuyhaṃyeva hotūti vuttassāti dānasamaye evaṃ vuttassa.",
  "tika-vin09t:1299_2": "Sace pana “sesakaṃ āharissāmī”ti vatvā gahetvā gamanasamayepi “sesakaṃ tuyhaṃyeva hotū”ti vadanti,",
  "tika-vin09t:1299_3": "laddhakappiyameva.",
  "tika-vin09t:1299_4": "Na acchinnanaṭṭhakāraṇā dinnanti bāhusaccādiguṇavasena dinnaṃ.",
  "tika-vin09t:1299_5": "Vuttanayenāti “ñātakappavārite vā viññāpentassa,",
  "tika-vin09t:1299_6": "samaye ca aññassa vā ñātakappavārite tassevatthāya viññāpentassa”ti vuttanayena.",
  "tika-vin09t:1300_0": "Tatuttarisikkhāpadavaṇṇanā niṭṭhitā.",
  "tika-vin09t:1301_0": "8. Paṭhamaupakkhaṭasikkhāpadavaṇṇanā",
  "tika-vin09t:1302_0": "Bhikkhuṃ paneva uddissāti ettha panāti nipātamattaṃ,",
  "tika-vin09t:1302_1": "tathā eva- saddopi.",
  "tika-vin09t:1302_2": "Tenāha “itthannāmassā”tiādi.",
  "tika-vin09t:1302_3": "Apadisitvāti kathetvā,",
  "tika-vin09t:1302_4": "ārabbhāti vā attho.",
  "tika-vin09t:1302_5": "Aññātakassa gahapatissāti aññātakagahapatināti attho.",
  "tika-vin09t:1302_6": "Karaṇatthe hi idaṃ sāmivacanaṃ.",
  "tika-vin09t:1302_7": "Aṭṭhakathāyaṃ pana idaṃ suviññeyyanti na vicāritaṃ.",
  "tika-vin09t:1302_8": "Cīvaraṃ cetāpenti parivattenti etenāti cīvaracetāpannaṃ,",
  "tika-vin09t:1302_9": "cīvaramūlaṃ, na-",
  "tika-vin09t:1302_10": "kāro panettha āgamo,",
  "tika-vin09t:1302_11": "“cīvaracetāpana”ntipi paṭhanti.",
  "tika-vin09t:1302_12": "Taṃ pana yasmā hiraññādīsu aññataraṃ hoti,",
  "tika-vin09t:1302_13": "tasmā “hiraññādika”nti vuttaṃ.",
  "tika-vin09t:1302_14": "Tattha hiraññanti kahāpaṇo vuccati.",
  "tika-vin09t:1302_15": "Ādisaddena suvaṇṇādīnaṃ gahaṇaṃ.",
  "tika-vin09t:1302_16": "Upakkhaṭanti upaṭṭhāpitaṃ.",
  "tika-vin09t:1302_17": "Taṃ upakkharaṇaṃ tesaṃ tathā sajjitanti āha “upakkhaṭaṃ hotīti sajjitaṃ hotī”ti.",
  "tika-vin09t:1302_18": "Saṃharitvā ṭhapitanti rāsiṃ katvā ṭhapitaṃ.",
  "tika-vin09t:1302_19": "Parivattanañca akatassa kārāpanaṃ,",
  "tika-vin09t:1302_20": "katassa kiṇananti āha “kāretvā vā kiṇitvā vāti attho”ti.",
  "tika-vin09t:1302_21": "Acchādessāmīti pārupessāmīti vuttaṃ hoti.",
  "tika-vin09t:1302_22": "Tenāha “vohāravacanameta”nti.",
  "tika-vin09t:1302_23": "Vohāravacananti ca upacāravacananti attho.",
  "tika-vin09t:1303_0": "“Tatra ce so bhikkhū”tiādīsu ko padasambandhoti āha “yatra so gahapati vā”tiādi.",
  "tika-vin09t:1303_1": "Pubbe appavāritoti “dassāmi,",
  "tika-vin09t:1303_2": "kīdisena te, bhante,",
  "tika-vin09t:1303_3": "cīvarena attho,",
  "tika-vin09t:1303_4": "kīdisaṃ te cīvaraṃ cetāpemī”ti pubbe avutto.",
  "tika-vin09t:1303_5": "Upasaṅkamitvāti gantvā.",
  "tika-vin09t:1303_6": "Padabhājane pacuravohāravasena “gharaṃ gantvā”ti vuttaṃ.",
  "tika-vin09t:1303_7": "Ettha ca pacuravohāravasenāti yebhuyyavohāravasena.",
  "tika-vin09t:1303_8": "Yebhuyyena hi gharasāmikaṃ daṭṭhukāmā tassa gharaṃ gacchantīti tatheva bahulavohāro.",
  "tika-vin09t:1303_9": "Vikappanti visiṭṭho kappo vikappo, vi-",
  "tika-vin09t:1303_10": "saddo cettha visiṭṭhattho.",
  "tika-vin09t:1303_11": "Tenāha “visiṭṭhakappa”nti.",
  "tika-vin09t:1303_12": "Iminā vacanatthamāha.",
  "tika-vin09t:1303_13": "“Adhikavidhāna”nti iminā pana adhippāyatthaṃ.",
  "tika-vin09t:1303_14": "Yathā pana tamāpajjatīti yenākārena taṃ vikappaṃ āpajjati.",
  "tika-vin09t:1303_15": "Taṃ dassetunti taṃ ākāraṃ dassetuṃ.",
  "tika-vin09t:1304_0": "“Sādhū”ti ayaṃ saddo sampaṭicchanasampahaṃsanasundarāyācanādīsu dissati.",
  "tika-vin09t:1304_1": "Tathā hesa “sādhu,",
  "tika-vin09t:1304_2": "bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane dissati,",
  "tika-vin09t:1304_3": "“sādhu sādhu sāriputtā”tiādīsu sampahaṃsane.",
  "tika-vin09t:1305_0": "“Sādhu dhammaruci rājā, sādhu paññāṇavā naro;",
  "tika-vin09t:1306_0": "Sādhu mittānamaddubbho, pāpassākaraṇaṃ sukha”ntiādīsu. –",
  "tika-vin09t:1307_0": "Sundare,",
  "tika-vin09t:1307_1": "“sādhu me,",
  "tika-vin09t:1307_2": "bhante bhagavā,",
  "tika-vin09t:1307_3": "saṃkhittena dhammaṃ desetū”tiādīsu āyācane,",
  "tika-vin09t:1307_4": "idhāpi āyācaneyeva daṭṭhabboti āha “sādhūti āyācane nipāto”ti.",
  "tika-vin09t:1307_5": "Tattha āyācaneti abhimukhaṃ yācane,",
  "tika-vin09t:1307_6": "abhipatthanāyanti attho.",
  "tika-vin09t:1307_7": "Parivitakke nipātoti sambandho.",
  "tika-vin09t:1307_8": "Ālapatīti āmanteti.",
  "tika-vin09t:1307_9": "Āyatādīsūti ettha ādisaddena vitthataappitasaṇhānaṃ gahaṇaṃ.",
  "tika-vin09t:1307_10": "Yasmā pana na imassa āpajjanamatteneva āpatti sīsaṃ eti,",
  "tika-vin09t:1307_11": "tasmā “tassa vacanenā”tiādi vuttaṃ.",
  "tika-vin09t:1307_12": "Payogeti suttapariyesanādipayoge.",
  "tika-vin09t:1308_0": "Mahagghaṃ cetāpetukāmaṃ appagghanti vīsatiagghanakaṃ cīvaraṃ cetāpetukāmaṃ “alaṃ mayhaṃ tena,",
  "tika-vin09t:1308_1": "dasaagghanakaṃ vā aṭṭhagghanakaṃ vā dehī”ti vadantassāti attho.",
  "tika-vin09t:1308_2": "Evarūpanti evaṃ samabhāgaṃ,",
  "tika-vin09t:1308_3": "iminā samakanti vuttaṃ hoti.",
  "tika-vin09t:1308_4": "Tañca kho agghavaseneva,",
  "tika-vin09t:1308_5": "na pamāṇavasena.",
  "tika-vin09t:1308_6": "Agghavaḍḍhanakañhi idaṃ sikkhāpadaṃ.",
  "tika-vin09t:1309_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin09t:1310_0": "9. Dutiyaupakkhaṭasikkhāpadavaṇṇanā",
  "tika-vin09t:1311_0": "Kasmā iminā nayena attho veditabboti āha “idañhī”tiādi.",
  "tika-vin09t:1311_1": "Hīti kāraṇatthe nipāto.",
  "tika-vin09t:1311_2": "Na koci visesoti āha “kevala”ntiādi.",
  "tika-vin09t:1312_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t:1313_0": "10. Rājasikkhāpadavaṇṇanā",
  "tika-vin09t:1314_0": "Rājato bhogganti rājato laddhabhoggaṃ.",
  "tika-vin09t:1314_1": "Rājabhoggoti rājāmatto.",
  "tika-vin09t:1314_2": "Rājato bhogoti raññā dinnaṃ issariyaṃ.",
  "tika-vin09t:1314_3": "Iminātiādīti “iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādehī”ti idaṃ.",
  "tika-vin09t:1314_4": "Āgamanasuddhinti mūlasuddhiṃ.",
  "tika-vin09t:1314_5": "Yadi hi iminā kappiyanīhārena apesetvā “idaṃ itthannāmassa bhikkhuno dehī”ti peseyya,",
  "tika-vin09t:1314_6": "sopi dūto taṃ bhikkhuṃ upasaṅkamitvā evaṃ vadeyya “idaṃ kho, bhante,",
  "tika-vin09t:1314_7": "āyasmantaṃ uddissa cīvaracetāpannaṃ ābhataṃ,",
  "tika-vin09t:1314_8": "paṭiggaṇhātu āyasmā cīvaracetāpanna”nti,",
  "tika-vin09t:1314_9": "tadā paṭikkhipitvāpi kappiyakārakaṃ puṭṭhena taṃ niddisituṃ na vaṭṭati.",
  "tika-vin09t:1314_10": "Tenāha “sace hī”tiādi.",
  "tika-vin09t:1314_11": "Akappiyavatthuṃ ārabbhāti hiraññādiṃ ārabbha.",
  "tika-vin09t:1314_12": "Īdisena dūtavacanenāti “paṭiggaṇhātu āyasmā cīvaracetāpanna”nti evarūpena dūtavacanena.",
  "tika-vin09t:1314_13": "Tasmāti yasmā sampaṭicchituṃ akappiyaṃ hoti, tasmā.",
  "tika-vin09t:1314_14": "Suvaṇṇanti jātarūpaṃ.",
  "tika-vin09t:1314_15": "Rajatanti rūpiyaṃ.",
  "tika-vin09t:1314_16": "Kahāpaṇenāti suvaṇṇamayo vā rūpiyamayo vā pākatiko vā kahāpaṇo.",
  "tika-vin09t:1314_17": "Māsakoti lohamāsako vā hotu,",
  "tika-vin09t:1314_18": "dārumāsako vā hotu,",
  "tika-vin09t:1314_19": "jatumāsako vā hotu,",
  "tika-vin09t:1314_20": "yo yo yattha yattha janapade yadā yadā vohāraṃ gacchati,",
  "tika-vin09t:1314_21": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo idha māsakoti veditabbo.",
  "tika-vin09t:1314_22": "Ettha ca yaṃ vattabbaṃ,",
  "tika-vin09t:1314_23": "taṃ rūpiyasikkhāpade vakkhāma.",
  "tika-vin09t:1315_0": "Muttāti hatthikumbhajādikā aṭṭhavidhā muttā.",
  "tika-vin09t:1315_1": "Tathā hi hatthikumbhaṃ varāhadāṭhaṃ,",
  "tika-vin09t:1315_2": "bhujaṅgasīsaṃ,",
  "tika-vin09t:1315_3": "valāhakaṃ, veḷu,",
  "tika-vin09t:1315_4": "macchasiro, saṅkho,",
  "tika-vin09t:1315_5": "sippīti aṭṭha muttāyoniyo.",
  "tika-vin09t:1315_6": "Tattha yā macchasaṅkhasippijātā,",
  "tika-vin09t:1315_7": "sā sāmuddikā,",
  "tika-vin09t:1315_8": "bhujaṅgajāpi kāci sāmuddikā hoti.",
  "tika-vin09t:1315_9": "Itarā asāmuddikā.",
  "tika-vin09t:1315_10": "Yasmā pana bahulaṃ sāmuddikāva muttā loke dissanti,",
  "tika-vin09t:1315_11": "tatthāpi sippijāva,",
  "tika-vin09t:1315_12": "itarā kadāci.",
  "tika-vin09t:1315_13": "Tasmā sammohavinodaniyaṃ “muttāti sāmuddikamuttā”ti vuttaṃ.",
  "tika-vin09t:1315_14": "Maṇīti ṭhapetvā veḷuriyādike antamaso jātiphalikaṃ upādāya sabbopi nīlapītādivaṇṇabhedo maṇīti veditabbo,",
  "tika-vin09t:1315_15": "pacitvā kato pana kācamaṇiyeveko pattādibhaṇḍamūlatthaṃ sampaṭicchituṃ vaṭṭati.",
  "tika-vin09t:1315_16": "Veḷuriyo nāma vaṃsavaṇṇamaṇi.",
  "tika-vin09t:1315_17": "Saṅkhoti dhamanasaṅkho dhotaviddho ratanamisso,",
  "tika-vin09t:1315_18": "pānīyasaṅkho pana ratanāmissakato,",
  "tika-vin09t:1315_19": "so ca añjanādibhesajjatthāya,",
  "tika-vin09t:1315_20": "bhaṇḍamūlatthāya ca sampaṭicchituṃ vaṭṭati.",
  "tika-vin09t:1315_21": "Silāti dhotaviddhā ratanasaṃyuttā muggavaṇṇā silā.",
  "tika-vin09t:1315_22": "Ratanena pana amissā satthakanisānādiatthāya paṭiggaṇhituṃ vaṭṭati.",
  "tika-vin09t:1315_23": "Ettha ca “ratanasaṃyuttāti suvaṇṇena saddhiṃ yojetvā pacitvā katā”ti vadanti.",
  "tika-vin09t:1315_24": "Pavāḷanti dhotampi adhotampi sabbaṃ pavāḷaṃ.",
  "tika-vin09t:1315_25": "Lohitaṅkoti rattamaṇi.",
  "tika-vin09t:1315_26": "Masāragallanti kabaramaṇi.",
  "tika-vin09t:1315_27": "Yaṃ “marakata”ntipi vuccati.",
  "tika-vin09t:1316_0": "Satta dhaññānīti sānulomāni sāliādīni satta dhaññāni.",
  "tika-vin09t:1316_1": "Nīvārādiupadhaññassa pana sāliādimūladhaññantogadhattā “satta dhaññānī”ti vuttaṃ.",
  "tika-vin09t:1316_2": "Dāsidāsakhettavatthupupphārāmaphalārāmādayoti ettha dāsī nāma antojātadhanakkītakaramarānītappabhedā.",
  "tika-vin09t:1316_3": "Tathā dāso.",
  "tika-vin09t:1316_4": "Khettaṃ nāma yasmiṃ pubbaṇṇaṃ ruhati.",
  "tika-vin09t:1316_5": "Vatthu nāma yasmiṃ aparaṇṇaṃ ruhati.",
  "tika-vin09t:1316_6": "Yattha vā ubhayampi ruhati,",
  "tika-vin09t:1316_7": "taṃ khettaṃ.",
  "tika-vin09t:1316_8": "Tadatthāya akatabhūmibhāgo vatthu.",
  "tika-vin09t:1316_9": "Khettavatthusīsena cettha vāpitaḷākādīnipi saṅgahitāneva.",
  "tika-vin09t:1316_10": "Vassikādīnaṃ pupphanako pupphārāmo.",
  "tika-vin09t:1316_11": "Ambaphalādīnaṃ phalanako phalārāmo.",
  "tika-vin09t:1316_12": "Na kevalañca attanoyevatthāya sampaṭicchituṃ na vaṭṭati,",
  "tika-vin09t:1316_13": "sacepi koci jātarūparajataṃ ānetvā “idaṃ saṅghassa dammi,",
  "tika-vin09t:1316_14": "ārāmaṃ vā karotha,",
  "tika-vin09t:1316_15": "cetiyaṃ vā bhojanasālādīnaṃ vā aññatara”nti vadati,",
  "tika-vin09t:1316_16": "idampi sampaṭicchituṃ na vaṭṭati.",
  "tika-vin09t:1316_17": "“Yassa kassaci hi aññassa atthāya sampaṭicchantassa dukkaṭaṃ hotī”ti mahāpaccariyaṃ vuttaṃ.",
  "tika-vin09t:1316_18": "Tenāha “cetiyasaṅghagaṇapuggalānaṃ vā atthāya sampaṭicchituṃ na vaṭṭantī”ti.",
  "tika-vin09t:1317_0": "Sace pana saṅghaṃ vā gaṇaṃ vā puggalaṃ vā anāmasitvā “idaṃ hiraññasuvaṇṇaṃ cetiyassa dema,",
  "tika-vin09t:1317_1": "vihārassa dema,",
  "tika-vin09t:1317_2": "navakammassa demā”ti vadanti,",
  "tika-vin09t:1317_3": "paṭikkhipituṃ na vaṭṭati.",
  "tika-vin09t:1317_4": "“Ime idaṃ bhaṇantī”ti kappiyakārakānaṃ ācikkhitabbaṃ.",
  "tika-vin09t:1317_5": "“Cetiyādīnaṃ atthāya tumhe gahetvā ṭhapethā”ti vutte pana “amhākaṃ gahetuṃ na vaṭṭatī”ti paṭikkhipitabbaṃ.",
  "tika-vin09t:1318_0": "Veyyāvaccakaroti kiccakaro.",
  "tika-vin09t:1318_1": "Idha pana sabbo kiccakarova “veyyāvaccakaro”ti adhippetoti āha “kappiyakārako”ti.",
  "tika-vin09t:1318_2": "Eso khoti “asukavīthiyaṃ asukaghare asukanāmo”ti parammukhaṃ vadati.",
  "tika-vin09t:1318_3": "Itarampīti parammukhāniddiṭṭhampi.",
  "tika-vin09t:1318_4": "“Attho me, āvuso,",
  "tika-vin09t:1318_5": "cīvarenā”ti etaṃ codanālakkhaṇanidassananti sambandho.",
  "tika-vin09t:1318_6": "Tattha codanālakkhaṇanidassananti vācāya codanālakkhaṇanidassanaṃ.",
  "tika-vin09t:1318_7": "Tenāha “sace hī”tiādi.",
  "tika-vin09t:1318_8": "Idaṃ vā vacanaṃ vattabbanti sambandho.",
  "tika-vin09t:1318_9": "Etassa vā attho yāya kāyaci bhāsāya vattabboti sambandho.",
  "tika-vin09t:1318_10": "“Dehi me cīvaraṃ,",
  "tika-vin09t:1318_11": "āhara me cīvaraṃ,",
  "tika-vin09t:1318_12": "parivattehi me cīvaraṃ,",
  "tika-vin09t:1318_13": "cetāpehi me cīvara”nti etāni pana vacanāni etesaṃ vā attho yāya kāyaci bhāsāya na vattabbo.",
  "tika-vin09t:1318_14": "Tenāha “dehi me”tiādi.",
  "tika-vin09t:1318_15": "Sādheyyāti nipphādeyya.",
  "tika-vin09t:1318_16": "Iccetaṃ kusalanti evaṃ yāvatatiyaṃ codanena tassa cīvarassa yadetaṃ abhinipphādanaṃ,",
  "tika-vin09t:1318_17": "etaṃ kusalaṃ sādhu suṭṭhūti attho.",
  "tika-vin09t:1318_18": "Tenāha “etaṃ sundara”nti.",
  "tika-vin09t:1319_0": "Chakkhattuṃ paramo paricchedo assāti chakkhattuparamaṃ.",
  "tika-vin09t:1319_1": "Idañhi “ṭhātabba”nti imissā kiriyāya visesanaṃ,",
  "tika-vin09t:1319_2": "chakkhattuparamaṃ ṭhānaṃ kātabbanti attho.",
  "tika-vin09t:1319_3": "Tenāha “bhāvanapuṃsakavacanameta”nti,",
  "tika-vin09t:1319_4": "etaṃ bhāve ṭhātabbanti vuttadhātvatthamatte sādhetabbe napuṃsakaliṅgavacananti attho.",
  "tika-vin09t:1319_5": "Na nisīditabbanti “idha, bhante,",
  "tika-vin09t:1319_6": "nisīdathā”ti vuttepi na nisīditabbaṃ.",
  "tika-vin09t:1319_7": "Na āmisaṃ paṭiggahetabbanti yāgukhajjakādibhedaṃ kiñci āmisaṃ “gaṇhatha,",
  "tika-vin09t:1319_8": "bhante”ti yāciyamānenāpi na gaṇhitabbaṃ.",
  "tika-vin09t:1319_9": "Na dhammo bhāsitabboti “maṅgalaṃ vā anumodanaṃ vā bhāsathā”ti yāciyamānenāpi na kiñci bhāsitabbaṃ.",
  "tika-vin09t:1319_10": "Ṭhānaṃ bhañjatīti ṭhitiṃ vināseti.",
  "tika-vin09t:1319_11": "Ṭhatvā cīvaraṃ gahetuṃ āgatena hi taṃ uddissa tuṇhībhūtena ṭhātabbameva,",
  "tika-vin09t:1319_12": "na nisajjādikaṃ kātabbaṃ.",
  "tika-vin09t:1319_13": "Iminā pana taṃ katanti ṭhānaṃ vināsitaṃ hoti.",
  "tika-vin09t:1319_14": "Tenāha “āgatakāraṇaṃ vināsetī”ti.",
  "tika-vin09t:1319_15": "“Āgatakāraṇaṃ nāma ṭhānameva,",
  "tika-vin09t:1319_16": "tasmā ‘na kātabba’nti vāritassa katattā nisajjādīsu katesu chasu ṭhānesu ekaṃ ṭhānaṃ bhañjatī”ti ayamettha adhippāyo.",
  "tika-vin09t:1319_17": "Chakkhattuparamaṃ tuṇhībhūtena uddissa ṭhātabbaṃ.",
  "tika-vin09t:1319_18": "“Na aññaṃ kiñci kātabba”nti hi idaṃ ṭhānalakkhaṇaṃ.",
  "tika-vin09t:1319_19": "Tenevāha “ida”ntiādi.",
  "tika-vin09t:1319_20": "Tattha idanti “catukkhattuṃ pañcakkhattuṃ,",
  "tika-vin09t:1319_21": "chakkhattuparamaṃ tuṇhībhūtena uddissa ṭhātabba”nti vacanaṃ.",
  "tika-vin09t:1319_22": "Ettha ca “nisīdanādimhi kate puna cīvaraṃ gahetuṃ na labhatī”ti keci.",
  "tika-vin09t:1319_23": "“Dve ṭhānāni parihāyantī”ti aññe.",
  "tika-vin09t:1319_24": "“Ekaṃ ṭhānaṃ parihāyatī”ti apare.",
  "tika-vin09t:1319_25": "Ubhayaṃ karotīti codetipi tiṭṭhatipi.",
  "tika-vin09t:1320_0": "“Tatra tatra ṭhāne tiṭṭhatī”ti idaṃ codakassa ṭhitaṭṭhitaṭṭhānato apakkamma tatra tatra cīvaraṃ uddissa ṭhānaṃyeva sandhāya vuttaṃ.",
  "tika-vin09t:1320_1": "Etthāti etesu dvīsu codanāṭṭhānesu.",
  "tika-vin09t:1321_0": "Kiṃ pana sabbakappiyakārakesu evaṃ paṭipajjitabbanti?",
  "tika-vin09t:1321_1": "Na paṭipajjitabbaṃ.",
  "tika-vin09t:1321_2": "Ayañhi kappiyakārako nāma saṅkhepato duvidho niddiṭṭho ca aniddiṭṭho ca.",
  "tika-vin09t:1321_3": "Tattha ca niddiṭṭho duvidho bhikkhunā niddiṭṭho,",
  "tika-vin09t:1321_4": "dūtena niddiṭṭhoti.",
  "tika-vin09t:1321_5": "Aniddiṭṭhopi duvidho mukhavevaṭikakappiyakārako,",
  "tika-vin09t:1321_6": "parammukhakappiyakārakoti.",
  "tika-vin09t:1321_7": "Tesu bhikkhunā niddiṭṭho sammukhāsammukhavasena catubbidho hoti,",
  "tika-vin09t:1321_8": "tathā dūtena niddiṭṭhopi.",
  "tika-vin09t:1322_0": "Kathaṃ?",
  "tika-vin09t:1322_1": "Idhekacco bhikkhussa cīvaratthāya dūtena akappiyavatthuṃ pahiṇati,",
  "tika-vin09t:1322_2": "dūto ca taṃ bhikkhuṃ upasaṅkamitvā “idaṃ, bhante,",
  "tika-vin09t:1322_3": "itthannāmena tumhākaṃ cīvaratthāya pahitaṃ,",
  "tika-vin09t:1322_4": "gaṇhatha na”nti vadati.",
  "tika-vin09t:1322_5": "Bhikkhu “idaṃ na kappatī”ti paṭikkhipati.",
  "tika-vin09t:1322_6": "Dūto “atthi pana te, bhante,",
  "tika-vin09t:1322_7": "veyyāvaccakaro”ti pucchati,",
  "tika-vin09t:1322_8": "puññatthikehi ca upāsakehi “bhikkhūnaṃ veyyāvaccaṃ karothā”ti āṇattā vā bhikkhūnaṃ vā sandiṭṭhā sambhattā keci veyyāvaccakarā honti,",
  "tika-vin09t:1322_9": "tesaṃ aññataro tasmiṃ khaṇe bhikkhussa santike nisinno hoti,",
  "tika-vin09t:1322_10": "bhikkhu taṃ niddisati “ayaṃ bhikkhūnaṃ veyyāvaccakaro”ti.",
  "tika-vin09t:1322_11": "Dūto tassa hatthe akappiyavatthuṃ datvā “therassa cīvaraṃ kiṇitvā dehī”ti gacchati,",
  "tika-vin09t:1322_12": "ayaṃ bhikkhunā sammukhāniddiṭṭho.",
  "tika-vin09t:1323_0": "No ce bhikkhussa santike nisinno hoti,",
  "tika-vin09t:1323_1": "apica kho bhikkhu niddisati “asukasmiṃ nāma gāme itthannāmo bhikkhūnaṃ veyyāvaccakaro”ti.",
  "tika-vin09t:1323_2": "So gantvā tassa hatthe akappiyavatthuṃ datvā “therassa cīvaraṃ kiṇitvā dadeyyāsī”ti āgantvā bhikkhussa ārocetvā gacchati,",
  "tika-vin09t:1323_3": "ayameko bhikkhunā asammukhāniddiṭṭho.",
  "tika-vin09t:1324_0": "Na heva kho so dūto attanā āgantvā āroceti,",
  "tika-vin09t:1324_1": "apica kho aññaṃ pahiṇati “dinnaṃ mayā, bhante,",
  "tika-vin09t:1324_2": "tassa hatthe cīvaracetāpannaṃ,",
  "tika-vin09t:1324_3": "cīvaraṃ gaṇheyyāthā”ti,",
  "tika-vin09t:1324_4": "ayaṃ dutiyo bhikkhunā asammukhāniddiṭṭho.",
  "tika-vin09t:1325_0": "Na heva kho aññaṃ pahiṇati,",
  "tika-vin09t:1325_1": "apica kho gacchantova bhikkhuṃ vadati “ahaṃ tassa hatthe cīvaracetāpannaṃ dassāmi,",
  "tika-vin09t:1325_2": "tumhe cīvaraṃ gaṇheyyāthā”ti,",
  "tika-vin09t:1325_3": "ayaṃ tatiyo bhikkhunā asammukhāniddiṭṭhoti evaṃ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā nāma.",
  "tika-vin09t:1325_4": "Etesu imasmiṃ rājasikkhāpade vuttanayeneva paṭipajjitabbaṃ.",
  "tika-vin09t:1326_0": "Aparo bhikkhu purimanayeneva dūtena pucchito natthitāya vā avicāretukāmatāya vā “natthamhākaṃ kappiyakārako”ti vadati,",
  "tika-vin09t:1326_1": "tasmiñca khaṇe koci manusso āgacchati,",
  "tika-vin09t:1326_2": "dūto tassa hatthe akappiyavatthuṃ datvā “imassa hatthato cīvaraṃ gaṇheyyāthā”ti vatvā gacchati,",
  "tika-vin09t:1326_3": "ayaṃ dūtena sammukhāniddiṭṭho.",
  "tika-vin09t:1327_0": "Aparo dūto gāmaṃ pavisitvā attanā abhirucitassa kassaci hatthe akappiyavatthuṃ datvā purimanayeneva āgantvā vā āroceti,",
  "tika-vin09t:1327_1": "aññaṃ vā pahiṇati,",
  "tika-vin09t:1327_2": "“ahaṃ asukassa nāma hatthe cīvaracetāpannaṃ dassāmi,",
  "tika-vin09t:1327_3": "tumhe cīvaraṃ gaṇheyyāthā”ti vatvā vā gacchati,",
  "tika-vin09t:1327_4": "ayaṃ tatiyo dūtena asammukhāniddiṭṭhoti evaṃ eko sammukhāniddiṭṭho,",
  "tika-vin09t:1327_5": "tayo asammukhāniddiṭṭhāti ime cattāro dūtena niddiṭṭhaveyyāvaccakarā nāma.",
  "tika-vin09t:1327_6": "Etesu meṇḍakasikkhāpade vuttanayeneva paṭipajjitabbaṃ.",
  "tika-vin09t:1328_0": "Vuttañhetaṃ –",
  "tika-vin09t:1329_0": "“Santi,",
  "tika-vin09t:1329_1": "bhikkhave,",
  "tika-vin09t:1329_2": "manussā saddhā pasannā,",
  "tika-vin09t:1329_3": "te kappiyakārakānaṃ hatthe hiraññaṃ upanikkhipanti ‘iminā ayyassa yaṃ kappiyaṃ,",
  "tika-vin09t:1329_4": "taṃ dethā’ti.",
  "tika-vin09t:1329_5": "Anujānāmi,",
  "tika-vin09t:1329_6": "bhikkhave,",
  "tika-vin09t:1329_7": "yaṃ tato kappiyaṃ,",
  "tika-vin09t:1329_8": "taṃ sādituṃ,",
  "tika-vin09t:1329_9": "na tvevāhaṃ,",
  "tika-vin09t:1329_10": "bhikkhave,",
  "tika-vin09t:1329_11": "kenaci pariyāyena jātarūparajataṃ sāditabbaṃ pariyesitabbanti vadāmī”ti.",
  "tika-vin09t:1330_0": "Ettha ca codanāya parimāṇaṃ natthi.",
  "tika-vin09t:1330_1": "Mūlaṃ asādiyantena sahassakkhattumpi codanāya vā ṭhānena vā kappiyabhaṇḍaṃ sādituṃ vaṭṭati.",
  "tika-vin09t:1330_2": "No ce deti,",
  "tika-vin09t:1330_3": "aññaṃ kappiyakārakaṃ ṭhapetvāpi āharāpetabbaṃ.",
  "tika-vin09t:1330_4": "Sace icchati,",
  "tika-vin09t:1330_5": "mūlasāmikānampi kathetabbaṃ.",
  "tika-vin09t:1330_6": "No ce icchati,",
  "tika-vin09t:1330_7": "na kathetabbaṃ.",
  "tika-vin09t:1331_0": "Aparo bhikkhu purimanayeneva dūtena pucchito “natthamhākaṃ kappiyakārako”ti vadati,",
  "tika-vin09t:1331_1": "tadañño samīpe ṭhito sutvā “āhara, bho,",
  "tika-vin09t:1331_2": "ahaṃ ayyassa cīvaraṃ cetāpetvā dassāmī”ti vadati.",
  "tika-vin09t:1331_3": "Dūto “handa, bho,",
  "tika-vin09t:1331_4": "dadeyyāsī”ti tassa hatthe datvā bhikkhussa anārocetvāva gacchati,",
  "tika-vin09t:1331_5": "ayaṃ mukhavevaṭikakappiyakārako.",
  "tika-vin09t:1332_0": "Aparo bhikkhuno upaṭṭhākassa vā aññassa vā hatthe akappiyavatthuṃ datvā “therassa cīvaraṃ dadeyyāsī”ti ettova pakkamati,",
  "tika-vin09t:1332_1": "ayaṃ parammukhakappiyakārakoti ime dve aniddiṭṭhakappiyakārakā nāma.",
  "tika-vin09t:1332_2": "Etesu aññātakaappavāritesu viya paṭipajjitabbaṃ.",
  "tika-vin09t:1333_0": "Sace sayameva cīvaraṃ ānetvā denti,",
  "tika-vin09t:1333_1": "gahetabbaṃ. No ce,",
  "tika-vin09t:1333_2": "na kiñci vattabbā.",
  "tika-vin09t:1333_3": "Tenāha “sace”tiādi.",
  "tika-vin09t:1333_4": "Kappiyakāraketi sammukhāsammukhavasena cattāro kappiyakāraketi attho.",
  "tika-vin09t:1333_5": "“Dāyako sayamevā”ti iminā bhikkhuṃ paṭikkhipati, na dūtaṃ.",
  "tika-vin09t:1333_6": "Tasmā dūtena niddiṭṭhopi yathāruci codetuṃ vaṭṭati.",
  "tika-vin09t:1333_7": "Mukhaṃ vivaritvā sayameva kappiyakārakattaṃ upagatoti mukhavevaṭikakappiyakārako.",
  "tika-vin09t:1333_8": "Evanti “eso kho”tiādinā yathāvuttena ākārena.",
  "tika-vin09t:1333_9": "Dassitā honti saṅkhepatoti adhippāyo.",
  "tika-vin09t:1334_0": "Vuttacodanāṭṭhānaparimāṇatoti vuttacodanāparimāṇato ca vuttaṭṭhānaparimāṇato ca.",
  "tika-vin09t:1334_1": "Santikanti samīpaṃ.",
  "tika-vin09t:1334_2": "Tatthāti ettha kathamayamattho labbhatīti āha “samīpatthe hi idaṃ bhummavacana”nti.",
  "tika-vin09t:1334_3": "Idaṃ vuttaṃ hoti –",
  "tika-vin09t:1334_4": "“gaṅgāyaṃ goyūthāni caranti,",
  "tika-vin09t:1334_5": "kūpe gaggakūla”ntiādīsu viya yasmā samīpādhāre idaṃ sattamīvibhattivacanaṃ,",
  "tika-vin09t:1334_6": "tasmā ayamattho labbhatīti.",
  "tika-vin09t:1334_7": "Evaṃ akarontoti sāmaṃ vā agacchanto,",
  "tika-vin09t:1334_8": "dūtaṃ vā apāhento.",
  "tika-vin09t:1335_0": "Ajjaṇho, bhante,",
  "tika-vin09t:1335_1": "āgamehīti, bhante,",
  "tika-vin09t:1335_2": "ajja ekadivasaṃ amhākaṃ tiṭṭha,",
  "tika-vin09t:1335_3": "adhivāsehīti attho.",
  "tika-vin09t:1335_4": "Tikapācittiyanti atirekesu codanāṭṭhānesu atirekasaññivematikaūnakasaññīnaṃ vasena tīṇi pācittiyāni.",
  "tika-vin09t:1335_5": "Tikkhattuṃ codanāya chakkhattuṃ ṭhānena,",
  "tika-vin09t:1335_6": "ūnakatikkhattuṃ codanāya ūnakacchakkhattuṃ ṭhānena laddhepi anāpatti.",
  "tika-vin09t:1335_7": "Appitatāti patiṭṭhāpitatā,",
  "tika-vin09t:1335_8": "“saññatto so mayā”tiādinā kathitatāti vuttaṃ hoti.",
  "tika-vin09t:1336_0": "Rājasikkhāpadavaṇṇanā niṭṭhitā.",
  "tika-vin09t:1337_0": "Cīvaravaggo paṭhamo.",
  "tika-vin09t:1338_0": "2. Eḷakalomavaggo",
  "tika-vin09t:1339_0": "1. Kosiyasikkhāpadavaṇṇanā",
  "tika-vin09t:1340_0": "Kosiyamissakanti “kosakārakā”ti laddhavohārānaṃ pāṇakānaṃ kosato nibbattaṃ aṃsu kosiyaṃ,",
  "tika-vin09t:1340_1": "tena missaṃ kosiyamissakaṃ.",
  "tika-vin09t:1340_2": "Tena pana kosiyena appakenāpi missitaṃ kosiyamissakameva,",
  "tika-vin09t:1340_3": "na idaṃ abbohārikanti vattuṃ labbhā.",
  "tika-vin09t:1340_4": "Tenāha “ekenāpī”tiādi.",
  "tika-vin09t:1340_5": "Kosiyaṃsunāti kimikosasambhavena aṃsunā.",
  "tika-vin09t:1340_6": "“Antamaso”tiādikaṃ pana imassa sikkhāpadassa acittakattā vuttaṃ.",
  "tika-vin09t:1340_7": "Santhataṃ nāma santharitvā kataṃ avāyimaṃ.",
  "tika-vin09t:1340_8": "Tenāha “same bhūmibhāge”tiādi.",
  "tika-vin09t:1340_9": "Imasseva vacanassa anusārenāti imasseva paṭhamasanthatassa nissajjanavidhānavacanānusārena.",
  "tika-vin09t:1340_10": "Sabbasanthatanti sabbasanthatanissajjanavidhānaṃ.",
  "tika-vin09t:1341_0": "Aññassatthāya kārāpane dukkaṭattā attano atthāya kārāpanavasena “sāṇattika”nti vuttaṃ.",
  "tika-vin09t:1341_1": "Attanā vippakatapariyosāpananayenāti “attanā vippakataṃ attanā pariyosāpeti,",
  "tika-vin09t:1341_2": "nissaggiyaṃ pācittiyaṃ.",
  "tika-vin09t:1341_3": "Attanā vippakataṃ parehi pariyosāpeti,",
  "tika-vin09t:1341_4": "nissaggiyaṃ pācittiyaṃ.",
  "tika-vin09t:1341_5": "Parehi vippakataṃ attanā pariyosāpeti,",
  "tika-vin09t:1341_6": "nissaggiyaṃ pācittiyaṃ.",
  "tika-vin09t:1341_7": "Parehi vippakataṃ parehi pariyosāpeti,",
  "tika-vin09t:1341_8": "nissaggiyaṃ pācittiya”nti iminā nayena.",
  "tika-vin09t:1341_9": "Vitānādikaraṇeti vitānabhūmattharaṇasāṇipākārabhisibibbohanakaraṇe.",
  "tika-vin09t:1341_10": "Yathā ca vitānādikaraṇe,",
  "tika-vin09t:1341_11": "evaṃ tenākārena paribhogepi anāpatti.",
  "tika-vin09t:1341_12": "“Avāyima”nti vuttattā vāyitvā karontassāpi anāpatti.",
  "tika-vin09t:1342_0": "Kosiyasikkhāpadavaṇṇanā niṭṭhitā.",
  "tika-vin09t:1343_0": "2. Suddhakāḷakasikkhāpadavaṇṇanā",
  "tika-vin09t:1344_0": "Kāḷakānanti sabhāvena vā rajanena vā kāḷakānaṃ.",
  "tika-vin09t:1344_1": "Yathāha “kāḷakaṃ nāma dve kāḷakāni jātiyā kāḷakaṃ vā rajanakāḷakaṃ vā”ti.",
  "tika-vin09t:1344_2": "Aññehi amissitānanti aññehi amissitakāḷakānanti attho.",
  "tika-vin09t:1344_3": "“Yathā paṭhame ‘ekenāpi kosiyaṃsunā’ti vuttaṃ,",
  "tika-vin09t:1344_4": "tathā idhāpi ‘ekenāpi aññena amissetvā’ti avuttattā aññena pana missakabhogepi apaññāyamānarūpakaṃ ce ‘suddhakāḷaka’micceva vuccatī”ti vadanti.",
  "tika-vin09t:1345_0": "Ettha ca “idaṃ me, bhante,",
  "tika-vin09t:1345_1": "suddhakāḷakānaṃ eḷakalomānaṃ santhata”ntiādinā nissajjanavidhānaṃ veditabbaṃ.",
  "tika-vin09t:1345_2": "Sesanti pubbapayogadukkaṭacatukkapācittiyādikaṃ.",
  "tika-vin09t:1345_3": "Aṅgesu pana “suddhakāḷakabhāvo”ti ayaṃ viseso.",
  "tika-vin09t:1346_0": "Suddhakāḷakasikkhāpadavaṇṇanā niṭṭhitā.",
  "tika-vin09t:1347_0": "3. Dvebhāgasikkhāpadavaṇṇanā",
  "tika-vin09t:1348_0": "Gahetabbāti yathā kāḷakā adhikā na honti,",
  "tika-vin09t:1348_1": "tathā gahetabbā.",
  "tika-vin09t:1348_2": "Ṭhapetvā cettha kāḷakaodāte avasesā gocariyesuyeva saṅgahaṃ gacchantīti daṭṭhabbaṃ.",
  "tika-vin09t:1348_3": "Ettha ca dve bhāgāti ukkaṭṭhaparicchedo kāḷakānaṃ adhikaggahaṇassa paṭikkhepavasena sikkhāpadassa paññattattā.",
  "tika-vin09t:1348_4": "Tasmā kāḷakānaṃ bhāgadvayato adhikaṃ na vaṭṭati,",
  "tika-vin09t:1348_5": "ūnakaṃ vaṭṭati.",
  "tika-vin09t:1348_6": "Tenāha “ekassāpī”tiādi.",
  "tika-vin09t:1348_7": "Ekassāpi kāḷakalomassa atirekabhāveti tulāya dhārayitvā ṭhapitesu antamaso vātavegenapi pahitassa ekassāpi kāḷakalomassa adhikabhāve satīti attho.",
  "tika-vin09t:1348_8": "“Tatiyaṃ odātānaṃ,",
  "tika-vin09t:1348_9": "catutthaṃ gocariyāna”nti idaṃ pana heṭṭhimaparicchedo tesaṃ adhikaggahaṇe paṭikkhepābhāvato.",
  "tika-vin09t:1348_10": "Tasmā tesaṃ vuttappamāṇato adhikampi vaṭṭati.",
  "tika-vin09t:1349_0": "Ettha ca “idaṃ me, bhante,",
  "tika-vin09t:1349_1": "santhataṃ anādiyitvā dve tule suddhakāḷakānaṃ eḷakalomānaṃ,",
  "tika-vin09t:1349_2": "tulaṃ odātānaṃ,",
  "tika-vin09t:1349_3": "tulaṃ gocariyānaṃ santhataṃ kārāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1349_4": "Ādāya ca vuttaparicchedena anādāya ca karaṇato kiriyākiriyaṃ.",
  "tika-vin09t:1349_5": "Sesanti pubbapayogadukkaṭacatukkapācittiyādikaṃ.",
  "tika-vin09t:1349_6": "Ayaṃ pana viseso –",
  "tika-vin09t:1349_7": "tulaṃ odātānaṃ tulaṃ gocariyānaṃ ādiyitvā karaṇe,",
  "tika-vin09t:1349_8": "bahutaraṃ odātānaṃ bahutaraṃ gocariyānaṃ ādiyitvā karaṇe,",
  "tika-vin09t:1349_9": "suddhaṃ odātānaṃ suddhaṃ gocariyānaṃ ādiyitvā karaṇe ca anāpattīti.",
  "tika-vin09t:1350_0": "Aṅgesu pana paṭhamaṅgaṃ kāḷakānaṃ dvebhāgato atirekabhāvoti daṭṭhabbaṃ.",
  "tika-vin09t:1350_1": "Imāni tīṇi na kevalaṃ anissaṭṭhāneva paribhuñjituṃ na vaṭṭantīti āha “imāni panā”tiādi.",
  "tika-vin09t:1350_2": "“Paribhuñjituṃ na vaṭṭantī”ti iminā yadi paribhuñjati,",
  "tika-vin09t:1350_3": "dukkaṭanti dasseti.",
  "tika-vin09t:1351_0": "Dvebhāgasikkhāpadavaṇṇanā niṭṭhitā.",
  "tika-vin09t:1352_0": "4. Chabbassasikkhāpadavaṇṇanā",
  "tika-vin09t:1353_0": "Yaṃ santhatasammutiṃ detīti sambandho.",
  "tika-vin09t:1353_1": "Gilānassa bhikkhunoti yassa vinā santhatā na phāsu hoti,",
  "tika-vin09t:1353_2": "na sakkoti ca santhataṃ ādāya pakkamituṃ,",
  "tika-vin09t:1353_3": "evaṃbhūtassa gilānassa bhikkhuno.",
  "tika-vin09t:1353_4": "Santhatasammutiṃ detīti “suṇātu me, bhante, saṅgho,",
  "tika-vin09t:1353_5": "ayaṃ itthannāmo bhikkhu gilāno na sakkoti santhataṃ ādāya pakkamitu”ntiādinā padabhājane vuttāya ñattidutiyakammavācāya santhatasammutiṃ deti.",
  "tika-vin09t:1354_0": "Sāti santhatasammuti.",
  "tika-vin09t:1354_1": "Vūpasanto vā puna kuppatīti vūpasanto vā so ābādho puna kuppati,",
  "tika-vin09t:1354_2": "anuvassampi kātuṃ vaṭṭati,",
  "tika-vin09t:1354_3": "puna sammutidānakiccaṃ natthīti adhippāyo.",
  "tika-vin09t:1354_4": "Na kevalaṃ tasmiṃyeva roge kuppite,",
  "tika-vin09t:1354_5": "atha kho aññasmiṃ roge kuppitepi gatagataṭṭhāne anuvassaṃ kātuṃ labhati.",
  "tika-vin09t:1354_6": "Teneva hi samantapāsādikāyaṃ “sace arogo hutvā puna mūlabyādhināva gilāno hoti,",
  "tika-vin09t:1354_7": "soyeva parihāro,",
  "tika-vin09t:1354_8": "natthaññaṃ ‘sammutikicca’nti phussadevatthero āha.",
  "tika-vin09t:1354_9": "Upatissatthero pana so vā byādhi paṭikuppatu, añño vā,",
  "tika-vin09t:1354_10": "sakiṃ ‘gilāno’ti nāmaṃ laddhaṃ laddhameva,",
  "tika-vin09t:1354_11": "puna ‘sammutikiccaṃ natthī’ti āhā”ti upatissattheravādo pacchā vutto.",
  "tika-vin09t:1355_0": "Ettha ca “idaṃ me, bhante,",
  "tika-vin09t:1355_1": "santhataṃ ūnakachabbassāni kārāpitaṃ aññatra bhikkhusammutiyā nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1355_2": "“Sesaṃ paṭhamasadisamevā”ti iminā “attanā kataṃ parehi pariyosāpetī”tiādikaṃ atidiṭṭhaṃ.",
  "tika-vin09t:1355_3": "Ayaṃ pana viseso –",
  "tika-vin09t:1355_4": "paripuṇṇe chabbasse vā atirekachabbasse vā anāpatti.",
  "tika-vin09t:1355_5": "Aṅgesu ca chabbassānaṃ antobhāvo nānāttaṃ.",
  "tika-vin09t:1356_0": "Chabbassasikkhāpadavaṇṇanā niṭṭhitā.",
  "tika-vin09t:1357_0": "5. Nisīdanasikkhāpadavaṇṇanā",
  "tika-vin09t:1358_0": "Nisīdanasanthatanti “nisīdanaṃ nāma sadasaṃ vuccatī”ti ettha padabhājaniyaṃ vuttattā sadasaṃ santhataṃ,",
  "tika-vin09t:1358_1": "ettha ca nisīdanaggahaṇaṃ santhate cīvarasaññānivāraṇatthaṃ,",
  "tika-vin09t:1358_2": "yato te bhikkhū kambalacīvarasaññāya santhataṃ chaḍḍetvā dhutaṅgāni samādiyiṃsu.",
  "tika-vin09t:1358_3": "Sayanāsanappayojanattā santhatassa “purāṇasanthataṃ nāmā”tiādi vuttaṃ.",
  "tika-vin09t:1358_4": "Yatthāti yasmiṃ santhate.",
  "tika-vin09t:1358_5": "Vidatthimattanti sugatavidatthimattaṃ.",
  "tika-vin09t:1358_6": "Ukkaṭṭhaparicchedo cāyaṃ “anāpatti alabhanto thokataraṃ ādiyitvā karotī”ti padabhājane vuttattā.",
  "tika-vin09t:1358_7": "Ekadeseti idāni kattabbanavasanthatassa ekappadese.",
  "tika-vin09t:1358_8": "Vijaṭetvāti viddhaṃsetvā.",
  "tika-vin09t:1358_9": "Anādāti ya-",
  "tika-vin09t:1358_10": "kāralopenāyaṃ niddesoti āha “sati purāṇasanthate aggahetvā”ti.",
  "tika-vin09t:1359_0": "Ettha ca “idaṃ me, bhante,",
  "tika-vin09t:1359_1": "nisīdanasanthataṃ anādiyitvā purāṇasanthatassa sāmantā sugatavidatthiṃ kārāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1359_2": "Santhatavissajjanavatthusmiṃ paññattanti bhagavatā santhatāni vippakiṇṇāni disvā “saddhādeyyavinipātane kāraṇaṃ natthi,",
  "tika-vin09t:1359_3": "paribhogupāyaṃ nesaṃ dassessāmī”ti santhatavissajjanavatthusmiṃ paññattaṃ.",
  "tika-vin09t:1359_4": "Kiriyākiriyattā imassa sikkhāpadassa “sesaṃ tatiyasadisamevā”ti vuttaṃ,",
  "tika-vin09t:1359_5": "dvebhāgasikkhāpadasadisamevāti attho.",
  "tika-vin09t:1359_6": "Ayaṃ pana viseso –",
  "tika-vin09t:1359_7": "purāṇasanthatassa sāmantā sugatavidatthiyā ādāya karaṇe,",
  "tika-vin09t:1359_8": "alabhantassa thokataraṃ ādāya karaṇe,",
  "tika-vin09t:1359_9": "sabbathā alabhantassa anādāya karaṇe ca anāpattīti.",
  "tika-vin09t:1359_10": "Aṅgesu panettha paṭhamaṅgapurāṇasanthatassa sāmantā sugatavidatthianādiyanāti daṭṭhabbaṃ.",
  "tika-vin09t:1360_0": "Nisīdanasikkhāpadavaṇṇanā niṭṭhitā.",
  "tika-vin09t:1361_0": "6. Eḷakalomasikkhāpadavaṇṇanā",
  "tika-vin09t:1362_0": "Addhānamaggappaṭipannassāti addhānameva maggo addhānamaggo,",
  "tika-vin09t:1362_1": "taṃ paṭipannassāti attho.",
  "tika-vin09t:1362_2": "Tenāha “addhānasaṅkhāta”ntiādi.",
  "tika-vin09t:1362_3": "Addhānasaddena visesitattā pana “dīghamagga”nti vuttaṃ.",
  "tika-vin09t:1362_4": "Addhānagamanasamayassa vibhaṅge “addhayojanaṃ gacchissāmīti bhuñjitabba”ntiādivacanato addhayojanampi addhānamaggo hoti.",
  "tika-vin09t:1362_5": "Eḷakalomāni cetāni addhānamaggato aññattha uppannāni paṭiggahetuṃ na vaṭṭanti,",
  "tika-vin09t:1362_6": "yato “addhānamaggappaṭipannassā”tiādikaṃ vuttanti anuyogaṃ sandhāyāha “sabbañceta”ntiādi.",
  "tika-vin09t:1362_7": "Tattha sabbañcetanti “bhikkhuno paneva addhānamaggappaṭipannassa eḷakalomāni uppajjeyyu”ntiādikaṃ etaṃ sabbaṃ.",
  "tika-vin09t:1362_8": "Vatthumattadīpanamevāti “tena kho pana samayena aññatarassa bhikkhuno kosalesu janapade sāvatthiṃ gacchantassa",
  "tika-vin09t:1362_9": "antarāmagge eḷakalomāni uppajjiṃsū”tiādikassa vatthumattassa dīpanameva.",
  "tika-vin09t:1362_10": "Yattha katthacīti addhānato aññatthāpi yattha katthaci ṭhānesu.",
  "tika-vin09t:1362_11": "Sahatthāti karaṇatthe nissakkavacananti āha “sahatthenā”ti.",
  "tika-vin09t:1362_12": "Lakkhaṇavacanañcetaṃ,",
  "tika-vin09t:1362_13": "tasmā yena kenaci sarīrāvayavenāti attho daṭṭhabbo.",
  "tika-vin09t:1362_14": "Tenāha “attanā haritabbānīti attho”ti.",
  "tika-vin09t:1362_15": "Asante hāraketi ettha padānaṃ antogadhāvadhāraṇato avadhāraṇattho labbhatīti āha “asanteyevā”tiādi.",
  "tika-vin09t:1363_0": "Ettha ca “imāni me, bhante,",
  "tika-vin09t:1363_1": "eḷakalomāni tiyojanaṃ atikkāmitāni nissaggiyānī”tiādinā nissajjanavidhānaṃ veditabbaṃ.",
  "tika-vin09t:1363_2": "Tikapācittiyanti atirekatiyojane atirekatiyojanasaññivematikaūnakasaññīnaṃ vasena tīṇi pācittiyāni.",
  "tika-vin09t:1363_3": "Vāsādhippāyena gantvā tato paraṃ haraṇeti yattha gato,",
  "tika-vin09t:1363_4": "tattha uddesaparipucchādīnaṃ vā paccayādīnaṃ vā alābhena tato paraṃ aññattha haraṇe,",
  "tika-vin09t:1363_5": "tatopi aññatthāti evaṃ yojanasatampi haraṇe anāpatti.",
  "tika-vin09t:1363_6": "Acchinnaṃ vā nissaṭṭhaṃ vāti corehi acchinnaṃ vā vinayakammakataṃ vā.",
  "tika-vin09t:1363_7": "Katabhaṇḍanti kataṃ bhaṇḍaṃ kambalakojavasanthatādi yaṃ kiñci antamaso suttakena baddhamattampi.",
  "tika-vin09t:1363_8": "Tenāha “antamaso”tiādi.",
  "tika-vin09t:1363_9": "Yo pana tanukapattatthavikantare vā āyogaaṃsabaddhakakāyabandhanādīnaṃ antaresu vā pipphalikādīnaṃ malarakkhaṇatthaṃ",
  "tika-vin09t:1363_10": "sipāṭikāyaṃ vā antamaso vātābādhiko kaṇṇacchiddepi lomāni pakkhipitvā gacchati,",
  "tika-vin09t:1363_11": "āpattiyeva.",
  "tika-vin09t:1363_12": "Suttakena pana bandhitvā pakkhittaṃ katabhaṇḍaṭṭhāne tiṭṭhati,",
  "tika-vin09t:1363_13": "veṇiṃ katvā harati,",
  "tika-vin09t:1363_14": "idaṃ nidhānamukhaṃ nāma,",
  "tika-vin09t:1363_15": "āpattiyeva.",
  "tika-vin09t:1364_0": "Paṭhamappaṭilābhoti attano atthāya eḷakalomānaṃ paṭhamuppatti.",
  "tika-vin09t:1364_1": "Etena acchinnanissaṭṭhappaṭiladdhānaṃ paṭikkhepo.",
  "tika-vin09t:1364_2": "Aññassa ajānantassa yāne pakkhipitvāti gacchante rathādike vā hatthipiṭṭhiādīsu vā sāmikassa ajānantasseva “harissatī”ti pakkhipitvā.",
  "tika-vin09t:1364_3": "Agacchantepi eseva nayo.",
  "tika-vin09t:1364_4": "Sace pana agacchante rathādimhi vā hatthipiṭṭhiādīsu vā ṭhapetvā ārohitvā sāreti,",
  "tika-vin09t:1364_5": "heṭṭhā vā gacchanto codeti,",
  "tika-vin09t:1364_6": "pakkosanto vā anubandhāpeti,",
  "tika-vin09t:1364_7": "“aññaṃ harāpetī”ti vacanato anāpatti.",
  "tika-vin09t:1364_8": "Ettha ca “ajānantassa yāne”ti iminā jānantassa ce yāne pakkhipati,",
  "tika-vin09t:1364_9": "aññaṃ harāpeti nāmāti dasseti.",
  "tika-vin09t:1364_10": "Aharaṇapaccāharaṇanti haraṇapaccāharaṇānamabhāvo.",
  "tika-vin09t:1365_0": "Eḷakalomasikkhāpadavaṇṇanā niṭṭhitā.",
  "tika-vin09t:1366_0": "7. Eḷakalomadhovāpanasikkhāpadavaṇṇanā",
  "tika-vin09t:1367_0": "Sakkesūti “sakyā vata,",
  "tika-vin09t:1367_1": "bho kumārā”ti udānaṃ paṭicca “sakyā”ti laddhanāmānaṃ nivāso ekopi janapado ruḷhisaddena “sakkā”ti vuccati,",
  "tika-vin09t:1367_2": "tasmiṃ sakkesu janapade.",
  "tika-vin09t:1367_3": "Chabbaggiyā nāma paṇḍukalohitakādayo chamūlakā,",
  "tika-vin09t:1367_4": "tesaṃ sissā ca.",
  "tika-vin09t:1368_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin09t:1369_0": "8. Jātarūpasikkhāpadavaṇṇanā",
  "tika-vin09t:1370_0": "Rajatanti na kevalaṃ rūpiyameva idhādhippetaṃ,",
  "tika-vin09t:1370_1": "atha kho yaṃ kiñci vohāragamanīyaṃ kahāpaṇādi ca etaṃ adhippetanti āha “apicā”tiādi.",
  "tika-vin09t:1370_2": "Tattha kahāpaṇoti suvaṇṇamayo vā rūpiyamayo vā pākatiko vā.",
  "tika-vin09t:1370_3": "Lohamāsako nāma tambalohādīhi katamāsako.",
  "tika-vin09t:1370_4": "Dārumāsako nāma sāradārunā vā veḷupesikāya vā antamaso tālapaṇṇenapi rūpaṃ chinditvā katamāsako.",
  "tika-vin09t:1370_5": "Jatumāsako nāma lākhāya vā niyyāsena vā rūpaṃ samuṭṭhāpetvā katamāsako.",
  "tika-vin09t:1370_6": "“Ye vohāraṃ gacchantī”ti iminā pana padena yo yo yattha yattha janapade yadā yadā vohāraṃ gacchati,",
  "tika-vin09t:1370_7": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo saṅgahito.",
  "tika-vin09t:1370_8": "Tadevāti jātarūparajatameva.",
  "tika-vin09t:1370_9": "Hiraññaṃ nāma kahāpaṇo.",
  "tika-vin09t:1371_0": "“Sādiyatī”ti vuttamevatthaṃ vibhāveti “gaṇhitukāmo hotī”ti.",
  "tika-vin09t:1371_1": "Na kevalaṃ kāyavācāhi paṭikkhittameva paṭikkhittaṃ hoti,",
  "tika-vin09t:1371_2": "atha kho manasāpi paṭikkhittaṃ paṭikkhittameva hotīti āha “kāyavācāhī”tiādi.",
  "tika-vin09t:1371_3": "Sace pana kāyavācāhi appaṭikkhipitvā cittena adhivāseti,",
  "tika-vin09t:1371_4": "kāyavācāhi kattabbassa paṭikkhepassa akaraṇato akiriyasamuṭṭhānaṃ kāyavacīdvāre āpattiṃ āpajjati.",
  "tika-vin09t:1371_5": "Manodvāre pana āpatti nāma natthi.",
  "tika-vin09t:1372_0": "Eko sataṃ vā sahassaṃ vā pādamūle ṭhapeti “tuyhidaṃ hotū”ti,",
  "tika-vin09t:1372_1": "bhikkhu “nayidaṃ kappatī”ti paṭikkhipati.",
  "tika-vin09t:1372_2": "Upāsako “pariccattaṃ mayā tumhāka”nti gato,",
  "tika-vin09t:1372_3": "añño tattha āgantvā pucchati “kiṃ, bhante, ida”nti.",
  "tika-vin09t:1372_4": "Yaṃ tena ca attanā ca vuttaṃ,",
  "tika-vin09t:1372_5": "taṃ ācikkhitabbaṃ.",
  "tika-vin09t:1372_6": "So ce vadati “gopessāmi, bhante,",
  "tika-vin09t:1372_7": "guttaṭṭhānaṃ dassethā”ti,",
  "tika-vin09t:1372_8": "sattabhūmikampi pāsādaṃ abhiruhitvā “idaṃ guttaṭṭhāna”nti ācikkhitabbaṃ,",
  "tika-vin09t:1372_9": "“idha nikkhipāhī”ti na vattabbaṃ.",
  "tika-vin09t:1372_10": "Ettāvatā kappiyañca akappiyañca nissāya ṭhitaṃ hoti,",
  "tika-vin09t:1372_11": "dvāraṃ pidahitvā rakkhantena vasitabbaṃ.",
  "tika-vin09t:1372_12": "Sace kiñci vikkāyikabhaṇḍaṃ pattaṃ vā cīvaraṃ vā āgacchati,",
  "tika-vin09t:1372_13": "“idaṃ gahessatha,",
  "tika-vin09t:1372_14": "bhante”ti vutte “upāsaka,",
  "tika-vin09t:1372_15": "atthi amhākaṃ iminā attho,",
  "tika-vin09t:1372_16": "vatthu ca evarūpaṃ nāma saṃvijjati,",
  "tika-vin09t:1372_17": "kappiyakārako natthī”ti vattabbaṃ.",
  "tika-vin09t:1372_18": "Sace so vadati “ahaṃ kappiyakārako bhavissāmi,",
  "tika-vin09t:1372_19": "dvāraṃ vivaritvā dethā”ti,",
  "tika-vin09t:1372_20": "dvāraṃ vivaritvā “imasmiṃ okāse ṭhapita”nti vattabbaṃ,",
  "tika-vin09t:1372_21": "“imaṃ gaṇhā”ti na vattabbaṃ.",
  "tika-vin09t:1372_22": "Evañca kappiyañca akappiyañca nissāya ṭhitameva hoti.",
  "tika-vin09t:1372_23": "So cetaṃ gahetvā tassa kappiyabhaṇḍaṃ deti, vaṭṭati.",
  "tika-vin09t:1372_24": "Sace adhikaṃ gaṇhāti,",
  "tika-vin09t:1372_25": "“na mayaṃ tava bhaṇḍaṃ gaṇhāma,",
  "tika-vin09t:1372_26": "nikkhamāhī”ti vattabbo.",
  "tika-vin09t:1373_0": "Saṅghamajjheyeva nissajjitabbanti ettha yasmā rūpiyaṃ nāma akappiyaṃ,",
  "tika-vin09t:1373_1": "tasmā “nissajjitabbaṃ saṅghassa vā gaṇassa vā puggalassa vā”ti na vuttaṃ.",
  "tika-vin09t:1373_2": "Yasmā pana taṃ paṭiggahitamattameva,",
  "tika-vin09t:1373_3": "na tena kiñci kappiyabhaṇḍaṃ cetāpitaṃ,",
  "tika-vin09t:1373_4": "tasmā upāyena paribhogadassanatthaṃ “saṅghamajjheyeva nissajjitabba”nti vuttaṃ. Ādi-",
  "tika-vin09t:1373_5": "saddena telādīnaṃ gahaṇaṃ.",
  "tika-vin09t:1373_6": "Soti yo gahaṭṭho “sappi vā telaṃ vā vaṭṭati upāsakā”tiādinā nayena vutto, so.",
  "tika-vin09t:1373_7": "Aññena labhitvāti bhikkhunā vā ārāmikena vā attano vassaggena labhitvā.",
  "tika-vin09t:1373_8": "Tato nibbattarukkhacchāyāpīti nissaggiyavatthunā āhaṭabījato nibbattarukkhaparicchedena ṭhitacchāyāpi,",
  "tika-vin09t:1373_9": "paricchedātikkantā pana āgantukattā vaṭṭati.",
  "tika-vin09t:1373_10": "No ce chaḍḍetīti atha neva gahetvā gacchati,",
  "tika-vin09t:1373_11": "na chaḍḍeti,",
  "tika-vin09t:1373_12": "“kiṃ mayhaṃ iminā byāpārenā”ti yenakāmaṃ pakkamati.",
  "tika-vin09t:1373_13": "Pañcaṅgasamannāgato “yo na chandāgatiṃ gaccheyya,",
  "tika-vin09t:1373_14": "na dosāgatiṃ gaccheyya,",
  "tika-vin09t:1373_15": "na mohāgatiṃ gaccheyya,",
  "tika-vin09t:1373_16": "na bhayāgatiṃ gaccheyya,",
  "tika-vin09t:1373_17": "chaḍḍitāchaḍḍitañca jāneyyā”ti evaṃ vuttapañcaṅgehi samannāgato.",
  "tika-vin09t:1373_18": "Sammannitabboti “suṇātu me, bhante, saṅgho,",
  "tika-vin09t:1373_19": "yadi saṅghassa pattakallaṃ,",
  "tika-vin09t:1373_20": "saṅgho itthannāmaṃ bhikkhuṃ rūpiyachaḍḍakaṃ sammanneyyā”tiādinā padabhājane vuttāya ñattidutiyakammavācāya sammannitabbo.",
  "tika-vin09t:1374_0": "Animittaṃ katvā gūthaṃ viya chaḍḍetabbanti patitaṭṭhānaṃ sallakkhaṇavasena nimittaṃ akatvā gūthaṃ viya chaḍḍetabbaṃ,",
  "tika-vin09t:1374_1": "akkhīni nimīletvāva nadiyā vā papāte vā vanagahane vā gūthaṃ viya anapekkhena patitokāsaṃ asamannāharantena pātetabbanti vuttaṃ hoti.",
  "tika-vin09t:1374_2": "Tenāha “gūthaṃ viya chaḍḍetabba”nti.",
  "tika-vin09t:1374_3": "Tikapācittiyanti rūpiyasaññivematikaarūpiyasaññīnaṃ vasena tīṇi pācittiyāni.",
  "tika-vin09t:1374_4": "Arūpiye rūpiyasaññinoti kharapattādīsu suvaṇṇādisaññino.",
  "tika-vin09t:1374_5": "Ratanasikkhāpadanayenāti “ajjhārāme vā ajjhāvasathe vā”ti ettha vuttavidhinā.",
  "tika-vin09t:1375_0": "Jātarūpasikkhāpadavaṇṇanā niṭṭhitā.",
  "tika-vin09t:1376_0": "9. Rūpiyasaṃvohārasikkhāpadavaṇṇanā",
  "tika-vin09t:1377_0": "Katādivasenāti kataakatakatākatavasena.",
  "tika-vin09t:1377_1": "Suvaṇṇādicatubbidhampi nissaggiyavatthu idha rūpiyaggahaṇena gahitanti āha “jātarūparajataparivattana”nti.",
  "tika-vin09t:1377_2": "Idañca ukkaṭṭhaparicchedena vuttanti daṭṭhabbaṃ.",
  "tika-vin09t:1377_3": "Tenāha “purimasikkhāpadena hī”tiādi.",
  "tika-vin09t:1377_4": "Parivattananti sāditarūpiyassa parivattanaṃ.",
  "tika-vin09t:1377_5": "Purimanayānusārenāti “ahaṃ, bhante,",
  "tika-vin09t:1377_6": "nānappakārakaṃ rūpiyasaṃvohāraṃ samāpajjiṃ,",
  "tika-vin09t:1377_7": "idaṃ me nissaggiya”ntiādinā.",
  "tika-vin09t:1378_0": "Rūpiyasaṃvohāravatthusminti paṭiggahaṇasseva paṭikkhittattā paṭiggahitaparivattane dosaṃ adisvā rūpiyaparivattane.",
  "tika-vin09t:1378_1": "Tassa vāti parivattitassa vā.",
  "tika-vin09t:1378_2": "Dhanassa vāti attano mūladhanassa vā.",
  "tika-vin09t:1378_3": "Attano vā hi arūpiyena parassa rūpiyaṃ cetāpeyya,",
  "tika-vin09t:1378_4": "attano vā rūpiyena parassa arūpiyaṃ,",
  "tika-vin09t:1378_5": "ubhayathāpi rūpiyasaṃvohāro katova hotīti.",
  "tika-vin09t:1379_0": "Rūpiyasaṃvohārasikkhāpadavaṇṇanā niṭṭhitā.",
  "tika-vin09t:1380_0": "10. Kayavikkayasikkhāpadavaṇṇanā",
  "tika-vin09t:1381_0": "Rūpiyasaṃvohārassa pana heṭṭhāsikkhāpadena gahitattā kappiyabhaṇḍānamevettha gahaṇanti āha “cīvarādīna”ntiādi.",
  "tika-vin09t:1381_1": "Tattha cīvarādīnaṃ kappiyabhaṇḍānanti antamaso dasikasuttaṃ upādāya cīvarapiṇḍapātasenāsanagilānapaccayānaṃ yesaṃ kesañci kappiyabhaṇḍānaṃ.",
  "tika-vin09t:1381_2": "Kayaṃ nāma parabhaṇḍassa gahaṇaṃ.",
  "tika-vin09t:1381_3": "Vikkayaṃ nāma attano bhaṇḍassa dānaṃ.",
  "tika-vin09t:1381_4": "Tenāha “iminā imaṃ dehī”tiādi.",
  "tika-vin09t:1381_5": "Parassāti ṭhapetvā pañca sahadhammike aññassa.",
  "tika-vin09t:1381_6": "Ettha ca “ahaṃ, bhante,",
  "tika-vin09t:1381_7": "nānappakārakaṃ kayavikkayaṃ samāpajjiṃ,",
  "tika-vin09t:1381_8": "idaṃ me nissaggiyaṃ,",
  "tika-vin09t:1381_9": "imāhaṃ saṅghassa nissajjāmī”tiādinā nayena nissajjitabbaṃ.",
  "tika-vin09t:1381_10": "Tenāha “vuttalakkhaṇavasenā”tiādi.",
  "tika-vin09t:1381_11": "Nanu cettha cīvaradhovane vā kesacchedane vā bhūmisodhanādinavakamme vā parabhaṇḍaṃ attano hatthagataṃ nissajjitabbaṃ nāma natthi,",
  "tika-vin09t:1381_12": "tattha kiṃ kātabbanti āha “asante pācittiyaṃ desetabbamevā”ti.",
  "tika-vin09t:1381_13": "Yathā nissaggiyavatthumhi paribhutte vā naṭṭhe vā pācittiyaṃ deseti,",
  "tika-vin09t:1381_14": "evaṃ idhāpi desetabbamevāti adhippāyo.",
  "tika-vin09t:1382_0": "Idaṃ amhākaṃ atthīti idaṃ paṭiggahitaṃ telaṃ vā sappi vā amhākaṃ saṃvijjati.",
  "tika-vin09t:1382_1": "Amhākañca iminā ca iminā ca atthoti amhākañca tadaññena iminā ca iminā ca appaṭiggahitakena attho.",
  "tika-vin09t:1382_2": "“Rūpiyasaṃvohāre vuttanayamevā”ti iminā “tikapācittiyaṃ akayavikkaye kayavikkayasaññino ca vematikassa ca dukkaṭa”nti imaṃ nayamatidisati.",
  "tika-vin09t:1383_0": "Kayavikkayasikkhāpadavaṇṇanā niṭṭhitā.",
  "tika-vin09t:1384_0": "Eḷakalomavaggo dutiyo.",
  "tika-vin09t:1385_0": "3. Pattavaggo",
  "tika-vin09t:1386_0": "1. Pattasikkhāpadavaṇṇanā",
  "tika-vin09t:1387_0": "Avikappitoti “imaṃ pattaṃ tuyhaṃ vikappemī”tiādinā nayena avikappito.",
  "tika-vin09t:1387_1": "Aḍḍhāḷhakodanaṃ gaṇhātīti magadhanāḷiyā dvinnaṃ taṇḍulanāḷīnaṃ odanaṃ gaṇhāti.",
  "tika-vin09t:1387_2": "“Magadhanāḷi nāma aḍḍhaterasapalā hotī”ti andhakaṭṭhakathāyaṃ vuttaṃ.",
  "tika-vin09t:1387_3": "“Sīhaḷadīpe pakatināḷi mahantā,",
  "tika-vin09t:1387_4": "damiḷanāḷi khuddakā,",
  "tika-vin09t:1387_5": "magadhanāḷi pamāṇayuttā,",
  "tika-vin09t:1387_6": "tāya magadhanāḷiyā diyaḍḍhanāḷi ekā sīhaḷanāḷi hotī”ti mahāaṭṭhakathāyaṃ vuttaṃ.",
  "tika-vin09t:1387_7": "Anuttaṇḍulanti pākato ukkantaṃ taṇḍulaṃ uttaṇḍulaṃ,",
  "tika-vin09t:1387_8": "na uttaṇḍulaṃ anuttaṇḍulaṃ.",
  "tika-vin09t:1387_9": "Sabbasambhārasaṅkhatoti jīrakādisabbasambhārehi saṅkhato.",
  "tika-vin09t:1387_10": "Ālopassa catutthabhāgappamāṇaṃ byañjanaṃ ālopassa anurūpabyañjanaṃ.",
  "tika-vin09t:1388_0": "Evaṃ ukkaṭṭhapattaṃ dassetvā idāni majjhimomakāni dassetuṃ “ukkaṭṭhato”tiādimāha.",
  "tika-vin09t:1388_1": "Tatrāyaṃ nayo –",
  "tika-vin09t:1388_2": "sace nāḷikodanādi sabbampi pakkhittaṃ vuttanayeneva heṭṭhimarājisamaṃ tiṭṭhati,",
  "tika-vin09t:1388_3": "ayaṃ majjhimo nāma patto.",
  "tika-vin09t:1388_4": "Sace taṃ rājiṃ atikkamma thūpīkataṃ tiṭṭhati,",
  "tika-vin09t:1388_5": "ayaṃ majjhimomako nāma patto.",
  "tika-vin09t:1388_6": "Sace taṃ rājiṃ na sampāpuṇāti,",
  "tika-vin09t:1388_7": "antogadhameva hoti,",
  "tika-vin09t:1388_8": "ayaṃ majjhimukkaṭṭho nāma patto.",
  "tika-vin09t:1388_9": "Sace pattodanādi sabbampi pakkhittaṃ heṭṭhimarājisamaṃ tiṭṭhati,",
  "tika-vin09t:1388_10": "ayaṃ omako nāma patto.",
  "tika-vin09t:1388_11": "Sace taṃ rājiṃ atikkamma thūpīkataṃ tiṭṭhati,",
  "tika-vin09t:1388_12": "ayaṃ omakomako nāma patto.",
  "tika-vin09t:1388_13": "Sace taṃ rājiṃ na sampāpuṇāti,",
  "tika-vin09t:1388_14": "antogadhameva hoti,",
  "tika-vin09t:1388_15": "ayaṃ omakukkaṭṭho nāma pattoti.",
  "tika-vin09t:1388_16": "Tenāha “tesampi vuttanayeneva bhedo veditabbo”ti.",
  "tika-vin09t:1389_0": "Idāni tesu adhiṭṭhānavikappanānadhiṭṭhānāvikappanupage dassetuṃ “iccetesū”tiādimāha.",
  "tika-vin09t:1389_1": "Tattha ukkaṭṭhukkaṭṭhoti ukkaṭṭhato ukkaṭṭho.",
  "tika-vin09t:1389_2": "Tato hi so “apatto”ti vutto.",
  "tika-vin09t:1389_3": "Omakomakoti omakato omako.",
  "tika-vin09t:1389_4": "Tato hi so “apatto”ti vutto.",
  "tika-vin09t:1389_5": "Ete pana bhājanaparibhogena paribhuñjitabbā,",
  "tika-vin09t:1389_6": "na adhiṭṭhānupagā na vikappanupagā,",
  "tika-vin09t:1389_7": "itare pana satta adhiṭṭhahitvā vā vikappetvā vā paribhuñjitabbā.",
  "tika-vin09t:1389_8": "Tenāha “sesā satta pattā pamāṇayuttā nāmā”ti.",
  "tika-vin09t:1390_0": "Tasmāti yasmā satta pattā pamāṇayuttā, tasmā.",
  "tika-vin09t:1390_1": "Samaṇasāruppena pakkanti ettha ayopatto pañcahi pākehi pakko samaṇasāruppena pakko hoti,",
  "tika-vin09t:1390_2": "mattikāpatto dvīhi pākehi.",
  "tika-vin09t:1390_3": "Sace eko pāko ūno hoti,",
  "tika-vin09t:1390_4": "na adhiṭṭhānupago.",
  "tika-vin09t:1390_5": "Yathā ca samaṇasāruppena pakkoyeva adhiṭṭhānupago,",
  "tika-vin09t:1390_6": "tathā ubhopi yaṃ mūlaṃ dātabbaṃ,",
  "tika-vin09t:1390_7": "tasmiṃ dinneyeva adhiṭṭhānupagā.",
  "tika-vin09t:1390_8": "Yadi pana appakampi adinnaṃ hoti,",
  "tika-vin09t:1390_9": "na adhiṭṭhānupagā.",
  "tika-vin09t:1390_10": "Tenāha “sace panā”tiādi.",
  "tika-vin09t:1390_11": "“Kākaṇikamattaṃ nāma diyaḍḍhavīhī”ti vadanti.",
  "tika-vin09t:1390_12": "Sacepi pattasāmiko vadati “yadā tumhākaṃ mūlaṃ bhavissati,",
  "tika-vin09t:1390_13": "tadā dassatha,",
  "tika-vin09t:1390_14": "adhiṭṭhahitvā paribhuñjathā”ti,",
  "tika-vin09t:1390_15": "neva adhiṭṭhānupago hoti.",
  "tika-vin09t:1390_16": "Pākassa hi ūnattā pattasaṅkhaṃ na gacchati.",
  "tika-vin09t:1390_17": "Mūlassa sakalassa vā ekadesassa vā adinnattā sakabhāvaṃ na upeti,",
  "tika-vin09t:1390_18": "aññasseva santako hoti.",
  "tika-vin09t:1390_19": "Tasmā pāke ca mūle ca niṭṭhiteyeva adhiṭṭhānupago hoti.",
  "tika-vin09t:1390_20": "Yo adhiṭṭhānupago,",
  "tika-vin09t:1390_21": "sveva vikappanupago ca.",
  "tika-vin09t:1390_22": "Tenāha “apaccuddharantenā”tiādi.",
  "tika-vin09t:1390_23": "Apaccuddharantena vikappetabboti purāṇapattaṃ apaccuddharantena navo patto vikappetabboti attho,",
  "tika-vin09t:1390_24": "ṭhapetabboti adhippāyo.",
  "tika-vin09t:1390_25": "Kaṅgusitthanti sattannaṃ dhaññānaṃ lāmakadhaññasitthanti āha “kaṅgusitthanikkhamanamattena chiddenā”ti.",
  "tika-vin09t:1391_0": "Pattasikkhāpadavaṇṇanā niṭṭhitā.",
  "tika-vin09t:1392_0": "2. Ūnapañcabandhanasikkhāpadavaṇṇanā",
  "tika-vin09t:1393_0": "Assāti imassa pattassa.",
  "tika-vin09t:1393_1": "Tena ūnapañcabandhanenāti tena ūnapañcabandhanena pattena upalakkhito hutvāti attho.",
  "tika-vin09t:1393_2": "Ūnapañcabandhano hi patto ettha lakkhaṇabhāvena gahito.",
  "tika-vin09t:1393_3": "Tenevāha “itthambhūtassa lakkhaṇe karaṇavacana”nti.",
  "tika-vin09t:1393_4": "Tattha itthambhūtassāti kañci pakāraṃ pattassa.",
  "tika-vin09t:1393_5": "Lakkhīyate anenāti lakkhaṇaṃ,",
  "tika-vin09t:1393_6": "tasmiṃ karaṇavacanaṃ,",
  "tika-vin09t:1393_7": "tatiyāvibhattīti attho.",
  "tika-vin09t:1393_8": "“Pakāro”ti ca sāmaññassa bhedako viseso vuccati.",
  "tika-vin09t:1393_9": "Tathā hi ūnapañcabandhanena pattenāti ettha bhikkhubhāvasāmaññassa ūnapañcabandhanapattabhāvo pakāro,",
  "tika-vin09t:1393_10": "taṃ bhikkhu āpanno,",
  "tika-vin09t:1393_11": "tassa patto lakkhaṇaṃ.",
  "tika-vin09t:1393_12": "Yadi aparipuṇṇapañcabandhano patto ūnapañcabandhano nāma hoti,",
  "tika-vin09t:1393_13": "atha kasmā imassa padabhājaniyaṃ abandhanopi vuttoti āha “tatthā”tiādi.",
  "tika-vin09t:1393_14": "Tattha tatthāti vākyopaññāse.",
  "tika-vin09t:1393_15": "Bandhanokāse sati vā asati vā bandhanavirahito patto abandhano,",
  "tika-vin09t:1393_16": "pañcabandhanānaṃ okāso assāti pañcabandhanokāso.",
  "tika-vin09t:1393_17": "Apattoti patto nāma na hotīti attho,",
  "tika-vin09t:1393_18": "pākatikaṃ kātuṃ asamatthoti vuttaṃ hoti.",
  "tika-vin09t:1393_19": "Idañca aññassa viññāpane kāraṇavacanaṃ.",
  "tika-vin09t:1393_20": "Tenāha “tasmā aññaṃ viññāpetuṃ vaṭṭatī”ti.",
  "tika-vin09t:1394_0": "Bandhanañca nāmetaṃ yasmā bandhanokāse sati hoti,",
  "tika-vin09t:1394_1": "asati na hoti,",
  "tika-vin09t:1394_2": "tasmā tassa lakkhaṇaṃ,",
  "tika-vin09t:1394_3": "bandhanavidhiñca dassetuṃ “yasmiṃ panā”tiādi vuttaṃ.",
  "tika-vin09t:1394_4": "Mukhavaṭṭisamīpe pana pattavedhakena vijjhiyamāne kapālassa bahalattā bhijjati,",
  "tika-vin09t:1394_5": "tasmā heṭṭhā vijjhitabbo.",
  "tika-vin09t:1394_6": "Tenāha “heṭṭhimapariyante”tiādi.",
  "tika-vin09t:1394_7": "Sukhumaṃ vā chiddaṃ katvā bandhitabboti sukhume chidde tipupaṭṭādīhi payojanaṃ natthi,",
  "tika-vin09t:1394_8": "suttaṃ pakkhipitvāva adhiṭṭhātabboti adhippāyo.",
  "tika-vin09t:1394_9": "Na kevalaṃ tipusuttakādināva bandhitabboti āha “phāṇita”ntiādi.",
  "tika-vin09t:1394_10": "Phāṇitaṃ jhāpetvā pāsāṇacuṇṇenāti pāsāṇacuṇṇena saddhiṃ phāṇitaṃ pacitvā tathāpakkena pāsāṇacuṇṇenāti attho.",
  "tika-vin09t:1394_11": "Nissajjitabboti “ayaṃ me, bhante,",
  "tika-vin09t:1394_12": "patto ūnapañcabandhanena pattena cetāpito nissaggiyo,",
  "tika-vin09t:1394_13": "imāhaṃ saṅghassa nissajjāmī”ti nissajjitabbo.",
  "tika-vin09t:1394_14": "Tenāha “nissajjantenā”tiādi.",
  "tika-vin09t:1394_15": "Sammatenāti –",
  "tika-vin09t:1395_0": "“Suṇātu me, bhante, saṅgho,",
  "tika-vin09t:1395_1": "yadi saṅghassa pattakallaṃ,",
  "tika-vin09t:1395_2": "saṅgho itthannāmaṃ bhikkhuṃ pattaggāhāpakaṃ sammanneyya,",
  "tika-vin09t:1395_3": "esā ñatti.",
  "tika-vin09t:1395_4": "Suṇātu me, bhante, saṅgho,",
  "tika-vin09t:1395_5": "saṅgho itthannāmaṃ bhikkhuṃ pattaggāhāpakaṃ sammannati,",
  "tika-vin09t:1395_6": "yassāyasmato khamati itthannāmassa bhikkhuno pattaggāhāpakassa sammuti,",
  "tika-vin09t:1395_7": "so tuṇhassa.",
  "tika-vin09t:1395_8": "Yassa nakkhamati,",
  "tika-vin09t:1395_9": "so bhāseyya.",
  "tika-vin09t:1395_10": "Sammato saṅghena itthannāmo bhikkhu pattaggāhāpako,",
  "tika-vin09t:1395_11": "khamati saṅghassa,",
  "tika-vin09t:1395_12": "tasmā tuṇhī,",
  "tika-vin09t:1395_13": "evametaṃ dhārayāmī”ti –",
  "tika-vin09t:1396_0": "Evaṃ padabhājane vuttāya ñattidutiyakammavācāya sammatena.",
  "tika-vin09t:1396_1": "Pattassa vijjamānaguṇaṃ vatvāti “ayaṃ, bhante,",
  "tika-vin09t:1396_2": "patto pamāṇayutto sundaro therānurūpo”tiādinā vijjamānānisaṃsaṃ vatvā.",
  "tika-vin09t:1396_3": "Pattapariyantoti pariyante ṭhitapatto.",
  "tika-vin09t:1396_4": "Adeseti mañcapīṭhacchattanāgadantakādike adese.",
  "tika-vin09t:1396_5": "Pattassa hi nikkhipanadeso “anujānāmi,",
  "tika-vin09t:1396_6": "bhikkhave,",
  "tika-vin09t:1396_7": "ādhāraka”ntiādinā nayena khandhake vuttoyeva.",
  "tika-vin09t:1396_8": "Aparibhogenāti yāgurandhanarajanapacanādinā ayuttaparibhogena.",
  "tika-vin09t:1396_9": "Antarāmagge pana byādhimhi uppanne aññasmiṃ bhājane asati mattikāya limpitvā yāguṃ pacituṃ,",
  "tika-vin09t:1396_10": "udakaṃ vā tāpetuṃ vaṭṭati.",
  "tika-vin09t:1396_11": "Vissajjetīti aññassa deti.",
  "tika-vin09t:1396_12": "Sace pana saddhivihāriko vā antevāsiko vā aññaṃ varapattaṃ ṭhapetvā “ayaṃ mayhaṃ sāruppo,",
  "tika-vin09t:1396_13": "ayaṃ therassā”ti gaṇhāti, vaṭṭati.",
  "tika-vin09t:1396_14": "Añño vā taṃ gahetvā attano pattaṃ deti, vaṭṭati.",
  "tika-vin09t:1396_15": "“Mayhameva pattaṃ āharā”ti vattabbakiccaṃ natthi.",
  "tika-vin09t:1397_0": "Ñātakappavāriteti ettha saṅghavasena pavāritaṭṭhāne pañcabandhaneneva vaṭṭati,",
  "tika-vin09t:1397_1": "puggalavasena pana pavāritaṭṭhāne ūnapañcabandhanenāpi.",
  "tika-vin09t:1397_2": "Akataviññatti nāma “vada, bhante,",
  "tika-vin09t:1397_3": "paccayenā”ti evaṃ akataṭṭhāne viññatti.",
  "tika-vin09t:1398_0": "Ūnapañcabandhanasikkhāpadavaṇṇanā niṭṭhitā.",
  "tika-vin09t:1399_0": "3. Bhesajjasikkhāpadavaṇṇanā",
  "tika-vin09t:1400_0": "Uggahetvāti uggahitakaṃ katvā,",
  "tika-vin09t:1400_1": "appaṭiggahitaṃ sayameva gahetvāti attho.",
  "tika-vin09t:1400_2": "Sattāhātikkamepi anāpattikatā cettha anajjhoharaṇīyataṃ āpannattāti veditabbaṃ.",
  "tika-vin09t:1400_3": "Kasmā etena idaṃ dassitaṃ hotīti āha “tāni hī”tiādi.",
  "tika-vin09t:1400_4": "Bhisakkassa imāni tena anuññātattāti bhesajjāni,",
  "tika-vin09t:1400_5": "yesaṃ kesañci sappāyānametaṃ adhivacanaṃ.",
  "tika-vin09t:1400_6": "Tenāha “bhesajjakiccaṃ karontu vā, mā vā,",
  "tika-vin09t:1400_7": "evaṃ laddhavohārānī”ti.",
  "tika-vin09t:1400_8": "Idāni sattāhakālikaṃ nissaggiyavatthubhūtaṃ sappinavanītaṃ dassetuṃ “sappi nāma gavādīna”ntiādi vuttaṃ.",
  "tika-vin09t:1400_9": "Ādisaddena ajikādīnaṃ gahaṇaṃ.",
  "tika-vin09t:1400_10": "“Yesaṃ maṃsaṃ kappatī”ti iminā pākaṭehi goajikādīhi aññānipi migarohitādīni saṅgaṇhāti.",
  "tika-vin09t:1400_11": "Yesañhi khīraṃ atthi,",
  "tika-vin09t:1400_12": "sappipi tesaṃ atthiyeva.",
  "tika-vin09t:1400_13": "Taṃ pana sulabhaṃ vā hotu,",
  "tika-vin09t:1400_14": "dullabhaṃ vā,",
  "tika-vin09t:1400_15": "asaṃmohatthaṃ vuttaṃ.",
  "tika-vin09t:1400_16": "Makkhikāmadhumevāti khuddakabhamaramadhukarīhi tīhi makkhikāhi kataṃ madhumeva.",
  "tika-vin09t:1400_17": "Ucchurasanti suddhodakasambhinnānaṃ vasena duvidhampi ucchurasaṃ.",
  "tika-vin09t:1400_18": "“Agilānassa guḷodaka”nti pana uddissa anuññātattā udakasambhinno agilānassa vaṭṭati.",
  "tika-vin09t:1400_19": "“Avatthukapakkā vā”ti iminā savatthukapakkā na vaṭṭatīti dasseti.",
  "tika-vin09t:1400_20": "Mahāpaccariyaṃ pana “etaṃ savatthukapakkaṃ vaṭṭati,",
  "tika-vin09t:1400_21": "no vaṭṭatīti pucchaṃ katvā ucchuphāṇitaṃ pacchābhattaṃ novaṭṭanakaṃ nāma natthī”ti vuttaṃ,",
  "tika-vin09t:1400_22": "taṃ yuttanti samantapāsādikāyaṃ vuttaṃ.",
  "tika-vin09t:1400_23": "Ucchuvikatīti ucchumhā nibbattā rasalasikādikā.",
  "tika-vin09t:1400_24": "Pakatattānaṃ paṭiniddesattā taṃ-",
  "tika-vin09t:1400_25": "saddassa tena pakatānaṃ bhesajjānaṃ eva gahaṇaṃ,",
  "tika-vin09t:1400_26": "na tesaṃ vatthūnanti āha “tāni bhesajjānī”tiādi.",
  "tika-vin09t:1400_27": "Na tesaṃ vatthūnīti tesaṃ sappiādīnaṃ kāraṇāni khīrādīni appaṭiggahetvāti attho.",
  "tika-vin09t:1401_0": "Vasātelanti “anujānāmi,",
  "tika-vin09t:1401_1": "bhikkhave,",
  "tika-vin09t:1401_2": "vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa”nti evaṃ anuññātavasānaṃ telaṃ.",
  "tika-vin09t:1401_3": "Yānīti yāni bhesajjāni.",
  "tika-vin09t:1401_4": "“Anujānāmi,",
  "tika-vin09t:1401_5": "bhikkhave,",
  "tika-vin09t:1401_6": "vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle",
  "tika-vin09t:1401_7": "nippakkaṃ kāle saṃsaṭṭhaṃ telaparibhogena paribhuñjitu”nti evaṃ telatthaṃ vasāpaṭiggahaṇassa anuññātattā",
  "tika-vin09t:1401_8": "“vasātelaṃ panā”tiādi vuttaṃ.",
  "tika-vin09t:1401_9": "Kāleti purebhattaṃ.",
  "tika-vin09t:1401_10": "Saṃsaṭṭhanti parissāvitaṃ.",
  "tika-vin09t:1401_11": "Tasmāti yasmā anuññātaṃ, tasmā.",
  "tika-vin09t:1401_12": "“Acchavasa”nti vacanena ṭhapetvā manussavasaṃ sabbesaṃ akappiyamaṃsānaṃ vasāya anuññātattā “ṭhapetvā manussavasa”nti vuttaṃ.",
  "tika-vin09t:1402_0": "Sāmaṃ pacitvāti kāleyeva sāmaṃ pacitvā.",
  "tika-vin09t:1402_1": "Nibbattitatelampīti kāleyeva attanā vivecitatelampi.",
  "tika-vin09t:1402_2": "Tividhampi cetaṃ kāleyeva vaṭṭati.",
  "tika-vin09t:1402_3": "Vuttampi cetaṃ “kāle ce,",
  "tika-vin09t:1402_4": "bhikkhave,",
  "tika-vin09t:1402_5": "paṭiggahitaṃ kāle nippakkaṃ kāle saṃsaṭṭhaṃ,",
  "tika-vin09t:1402_6": "taṃ ce paribhuñjeyya,",
  "tika-vin09t:1402_7": "anāpattī”ti.",
  "tika-vin09t:1402_8": "Pacchābhattaṃ pana paṭiggahetuṃ vā kātuṃ vā na vaṭṭatiyeva.",
  "tika-vin09t:1402_9": "Vuttampi cetaṃ “vikāle ce,",
  "tika-vin09t:1402_10": "bhikkhave,",
  "tika-vin09t:1402_11": "paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin09t:1402_12": "taṃ ce paribhuñjeyya,",
  "tika-vin09t:1402_13": "āpatti tiṇṇaṃ dukkaṭānaṃ. Kāle ce,",
  "tika-vin09t:1402_14": "bhikkhave,",
  "tika-vin09t:1402_15": "paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin09t:1402_16": "taṃ ce paribhuñjeyya,",
  "tika-vin09t:1402_17": "āpatti dvinnaṃ dukkaṭānaṃ. Kāle ce,",
  "tika-vin09t:1402_18": "bhikkhave,",
  "tika-vin09t:1402_19": "paṭiggahitaṃ kāle nippakkaṃ vikāle saṃsaṭṭhaṃ,",
  "tika-vin09t:1402_20": "taṃ ce paribhuñjeyya,",
  "tika-vin09t:1402_21": "āpatti dukkaṭassā”ti.",
  "tika-vin09t:1402_22": "“Sattāhaṃ nirāmisaparibhogena vaṭṭatī”ti iminā pana “kāle paṭiggahitaṃ kāle nippakkaṃ kāle saṃsaṭṭhaṃ",
  "tika-vin09t:1402_23": "telaparibhogena paribhuñjitu”nti idaṃ nirāmisaparibhogaṃ sandhāya vuttanti dasseti.",
  "tika-vin09t:1403_0": "Yaṃ panettha sukhumarajasadisaṃ maṃsaṃ vā nhāru vā aṭṭhi vā lohitaṃ vā hoti,",
  "tika-vin09t:1403_1": "taṃ abbohārikaṃ.",
  "tika-vin09t:1403_2": "Sace pana anupasampanno tāya paṭiggahitavasāya telaṃ katvā deti,",
  "tika-vin09t:1403_3": "taṃ kathanti āha “anupasampannenā”tiādi.",
  "tika-vin09t:1403_4": "Tadahūti yasmiṃ ahani paṭiggahitaṃ, tadahu.",
  "tika-vin09t:1403_5": "Pacchābhattato paṭṭhāya pana sattāhaṃ nirāmisameva vaṭṭati.",
  "tika-vin09t:1403_6": "Tatrāpi abbohārikaṃ abbohārikameva.",
  "tika-vin09t:1403_7": "Yāvakālikavatthūnaṃ aññesaṃ vatthuṃ pacituṃ na vaṭṭatīti sambandho.",
  "tika-vin09t:1403_8": "Tattha yāvakālikavatthūnanti yāvakālikaṃ vatthu etesanti yāvakālikavatthūni, tesaṃ,",
  "tika-vin09t:1403_9": "yāvakālikavatthumantānanti attho.",
  "tika-vin09t:1403_10": "Aññesanti vasātelato aññesaṃ sappiādīnaṃ.",
  "tika-vin09t:1403_11": "Vatthunti khīrādikaṃ yāvakālikabhūtaṃ vatthuṃ,",
  "tika-vin09t:1403_12": "pacituṃ na vaṭṭatiyeva,",
  "tika-vin09t:1403_13": "sāmaṃpākattāti adhippāyo.",
  "tika-vin09t:1404_0": "Nibbattitasappiṃ vāti yāvakālikavatthuto vivecitasappiṃ vā.",
  "tika-vin09t:1404_1": "Yathā tattha dadhigataṃ vā takkagataṃ vā khayaṃ gamissati,",
  "tika-vin09t:1404_2": "evaṃ jhāpitaṃ vāti attho.",
  "tika-vin09t:1404_3": "Navanītaṃ vāti takkabindūnipi dadhiguḷikāyopi apanetvā sudhotanavanītaṃ pacituṃ vaṭṭati sāmaṃpakkābhāvatoti adhippāyo.",
  "tika-vin09t:1404_4": "Yadi sayaṃpacitasattāhakālikena saddhiṃ āmisaṃ bhuñjati,",
  "tika-vin09t:1404_5": "taṃ āmisaṃ sayaṃpacitasattāhakālikena missitaṃ attano yāvakālikabhāvaṃ sattāhakālikena gaṇhāpeti.",
  "tika-vin09t:1404_6": "Tathā ca yāvakālikaṃ apakkampi sayaṃpakkabhāvaṃ upagacchatīti “taṃ pana tadahupurebhattampi sāmisaṃ paribhuñjituṃ na vaṭṭatī”ti vuttaṃ.",
  "tika-vin09t:1404_7": "Yathā sayaṃpakkasattāhakālikaṃ vasātelaṃ,",
  "tika-vin09t:1404_8": "sayaṃbhajjitasāsapādiyāvajīvikavatthūnaṃ telañca sāmisaṃ tadahupurebhattampi na vaṭṭati,",
  "tika-vin09t:1404_9": "tathā navanītasappīti veditabbaṃ.",
  "tika-vin09t:1404_10": "Vuttañca –",
  "tika-vin09t:1405_0": "“Yāvakālikaādīni, saṃsaṭṭhāni sahattanā;",
  "tika-vin09t:1406_0": "Gāhāpayanti sabbhāva”nti ca;",
  "tika-vin09t:1407_0": "“Teheva bhikkhunā pattaṃ, kappate yāvajīvikaṃ;",
  "tika-vin09t:1408_0": "Nirāmisaṃva sattāhaṃ, sāmise sāmapākatā”ti ca.",
  "tika-vin09t:1409_0": "Khīrāditoti ettha ādisaddena tilādīnaṃ gahaṇaṃ.",
  "tika-vin09t:1409_1": "Sāmisānipīti na kevalaṃ nirāmisānevāti attho.",
  "tika-vin09t:1409_2": "Pacchābhattato pana paṭṭhāya na vaṭṭantiyeva.",
  "tika-vin09t:1409_3": "Sattāhātikkamepi anāpatti savatthukānaṃ paṭiggahitattā.",
  "tika-vin09t:1409_4": "“Tāni paṭiggahetvā”ti hi vuttaṃ.",
  "tika-vin09t:1409_5": "Tenāha “pacchābhattato paṭṭhāyā”tiādi.",
  "tika-vin09t:1409_6": "Pacchābhattaṃ paṭiggahitakehi kataṃ pana abbhañjanādīsu upanetabbaṃ,",
  "tika-vin09t:1409_7": "purebhattampi ca uggahitakehi kataṃ.",
  "tika-vin09t:1409_8": "Ubhayesampi sattāhātikkamepi anāpatti.",
  "tika-vin09t:1409_9": "Antosattāheti sattāhabbhantare.",
  "tika-vin09t:1409_10": "Abbhañjanādīnanti ettha ādisaddena muddhanitelaarumakkhanagharadhūpanādīnaṃ gahaṇaṃ.",
  "tika-vin09t:1409_11": "Adhiṭṭhahitvāti “idāni na mayhaṃ ajjhoharaṇatthāya bhavissati,",
  "tika-vin09t:1409_12": "idaṃ sappi ca telañca vasā ca muddhanitelatthaṃ vā abbhañjanatthaṃ vā bhavissati,",
  "tika-vin09t:1409_13": "madhu arumakkhanatthaṃ vā phāṇitaṃ gharadhūpanatthaṃ vā bhavissatī”ti evaṃ cittaṃ uppādetvā.",
  "tika-vin09t:1410_0": "Ko panettha yāvakālikayāvajīvikavatthūsu visesoti āha “yāvajīvikānī”tiādi.",
  "tika-vin09t:1410_1": "Yāva aruṇassa uggamanā tiṭṭhatīti sattamadivase katatelaṃ sace yāva aruṇuggamanā tiṭṭhatīti attho.",
  "tika-vin09t:1410_2": "Pāḷiyaṃ anāgatasappiādīnanti ettha tāva migarohitādīnaṃ sappi pāḷiyaṃ anāgatasappi,",
  "tika-vin09t:1410_3": "tathā navanītaṃ,",
  "tika-vin09t:1410_4": "nāḷikeranimbakosambakaramandasāsapaādīnaṃ telaṃ pana pāḷiyaṃ anāgatatelaṃ,",
  "tika-vin09t:1410_5": "tathā madhukapupphaphāṇitaṃ pāḷiyaṃ anāgataphāṇitanti veditabbaṃ.",
  "tika-vin09t:1410_6": "Na sabbaṃ madhukapupphaphāṇitaṃ phāṇitagatikanti āha “sītudakenā”tiādi.",
  "tika-vin09t:1410_7": "Sītudakena katanti madhukapupphāni sītudake pakkhipitvā amadditvā puppharase udakagate sati taṃ udakaṃ gahetvā pacitvā kataṃ.",
  "tika-vin09t:1410_8": "“Phāṇitagatikamevā”ti iminā sattāhakālikanti dasseti,",
  "tika-vin09t:1410_9": "na pana nissaggiyavatthunti.",
  "tika-vin09t:1410_10": "Tasmā sattāhaṃ atikkāmayato dukkaṭanti veditabbaṃ.",
  "tika-vin09t:1410_11": "Vuttampi cetaṃ samantapāsādikāyaṃ sītudakena kataṃ madhukapupphaphāṇitaṃ purebhattaṃ sāmisaṃ vaṭṭati,",
  "tika-vin09t:1410_12": "pacchābhattato paṭṭhāya sattāhaṃ nirāmisameva,",
  "tika-vin09t:1410_13": "sattāhātikkame vatthugaṇanāya dukkaṭa”nti.",
  "tika-vin09t:1410_14": "Sace pana khīraṃ pakkhipitvā kataṃ,",
  "tika-vin09t:1410_15": "yāvakālikaṃ.",
  "tika-vin09t:1410_16": "Khaṇḍasakkharaṃ pana khīrajallikaṃ apanetvā sodhenti,",
  "tika-vin09t:1410_17": "tasmā vaṭṭati,",
  "tika-vin09t:1410_18": "ambajambupanasakadalikhajjuriciñcādīnaṃ sabbesaṃ yāvakālikaphalānaṃ phāṇitaṃ yāvakālikamevāti āha “ambaphāṇitādīni yāvakālikānī”ti.",
  "tika-vin09t:1411_0": "Kāyikaparibhogaṃ vaṭṭatīti kāyassa vā kāye aruno vā makkhanaṃ vaṭṭati,",
  "tika-vin09t:1411_1": "ajjhoharituṃ pana na vaṭṭati.",
  "tika-vin09t:1411_2": "Yanti sattāhātikkantaṃ bhesajjaṃ.",
  "tika-vin09t:1411_3": "Nirapekkho pariccajitvāti anapekkho sāmaṇerassa datvā.",
  "tika-vin09t:1411_4": "Tanti evaṃ pariccajitvā puna laddhabhesajjaṃ.",
  "tika-vin09t:1411_5": "Evañhi dinnaṃ bhesajjaṃ sace so sāmaṇero abhisaṅkharitvā vā anabhisaṅkharitvā vā tassa bhikkhuno dadeyya,",
  "tika-vin09t:1411_6": "gahetvā natthukammaṃ vā kātabbaṃ,",
  "tika-vin09t:1411_7": "aññaṃ vā kañci paribhogaṃ.",
  "tika-vin09t:1411_8": "Tenāha “ajjhoharitumpi vaṭṭatī”ti.",
  "tika-vin09t:1411_9": "Sace so bālo hoti,",
  "tika-vin09t:1411_10": "dātuṃ na jānāti,",
  "tika-vin09t:1411_11": "aññena bhikkhunā vattabbo “atthi te, sāmaṇera,",
  "tika-vin09t:1411_12": "bhesajja”nti, “āma, bhante, atthī”ti. “Āhara,",
  "tika-vin09t:1411_13": "therassa bhesajjaṃ karissāmā”ti,",
  "tika-vin09t:1411_14": "evampi vaṭṭati.",
  "tika-vin09t:1411_15": "Vatthugaṇanāyāti sappiādivatthugaṇanāya ceva sappipiṇḍādivatthugaṇanāya ca.",
  "tika-vin09t:1411_16": "Missitesu pana ekaṃ nissaggiyaṃ pācittiyaṃ.",
  "tika-vin09t:1411_17": "Ettha ca “idaṃ me, bhante,",
  "tika-vin09t:1411_18": "bhesajjaṃ sattāhātikkantaṃ nissaggiyaṃ,",
  "tika-vin09t:1411_19": "imāhaṃ saṅghassa nissajjāmī”ti nissajjanavidhānaṃ veditabbaṃ.",
  "tika-vin09t:1412_0": "Sādhāraṇapaññatti.",
  "tika-vin09t:1412_1": "Sattāhaṃ anatikkantepi atikkantasaññino ceva vematikassa ca dukkaṭaṃ.",
  "tika-vin09t:1412_2": "Atikkante anatikkantasaññinopi vematikassapi nissaggiyaṃ pācittiyameva,",
  "tika-vin09t:1412_3": "tathā anadhiṭṭhitāvissajjitānaṭṭhāvinaṭṭhādaḍḍhāviluttesu adhiṭṭhitādisaññino.",
  "tika-vin09t:1412_4": "Antosattāhaṃ adhiṭṭhite,",
  "tika-vin09t:1412_5": "vissajjite, naṭṭhe, vinaṭṭhe, daḍḍhe, acchinne,",
  "tika-vin09t:1412_6": "vissāsena gahite ummattakādīnañca anāpatti.",
  "tika-vin09t:1412_7": "Ācāravipatti.",
  "tika-vin09t:1412_8": "Sappiādīnaṃ attano santakatā,",
  "tika-vin09t:1412_9": "gaṇanupagatā,",
  "tika-vin09t:1412_10": "sattāhātikkamoti imānettha tīṇi aṅgāni.",
  "tika-vin09t:1412_11": "Kathinasamuṭṭhānaṃ, akiriyaṃ,",
  "tika-vin09t:1412_12": "nosaññāvimokkhaṃ,",
  "tika-vin09t:1412_13": "acittakaṃ,",
  "tika-vin09t:1412_14": "paṇṇattivajjaṃ,",
  "tika-vin09t:1412_15": "kāyakammaṃ,",
  "tika-vin09t:1412_16": "vacīkammaṃ, ticittaṃ,",
  "tika-vin09t:1412_17": "tivedanaṃ.",
  "tika-vin09t:1412_18": "Tenāha “sesaṃ cīvaravaggassa paṭhamasikkhāpade vuttanayeneva veditabba”nti.",
  "tika-vin09t:1413_0": "Bhesajjasikkhāpadavaṇṇanā niṭṭhitā.",
  "tika-vin09t:1414_0": "4. Vassikasāṭikasikkhāpadavaṇṇanā",
  "tika-vin09t:1415_0": "Pacchimamāsassa paṭhamadivasato paṭṭhāyāti jeṭṭhamūlapuṇṇamāsiyā pacchimapāṭipadadivasato paṭṭhāya.",
  "tika-vin09t:1415_1": "Tāvāti tāva parimāṇe kāle.",
  "tika-vin09t:1415_2": "Jeṭṭhamūlapuṇṇamāsiyā pacchimapāṭipadadivasato paṭṭhāya yāva kattikapuṇṇamā,",
  "tika-vin09t:1415_3": "imasmiṃ pañcamāseti attho.",
  "tika-vin09t:1415_4": "Kālo vassikasāṭikāyātiādināti ettha ādisaddena “samayo vassikasāṭikāya,",
  "tika-vin09t:1415_5": "aññepi manussā vassikasāṭikacīvaraṃ dentī”ti imesaṃ gahaṇaṃ.",
  "tika-vin09t:1415_6": "Detha me vassikasāṭikacīvarantiādikāyāti ettha ādisaddena pana “āharatha me vassikasāṭikacīvaraṃ,",
  "tika-vin09t:1415_7": "parivattetha me vassikasāṭikacīvaraṃ,",
  "tika-vin09t:1415_8": "cetāpetha me vassikasāṭikacīvara”nti imesaṃ gahaṇaṃ.",
  "tika-vin09t:1415_9": "Attano aññātakaappavāritesu tadubhayaṃ karontassa kiṃ hotīti āha “aññātakaappavāritaṭṭhāne”tiādi.",
  "tika-vin09t:1415_10": "“Vattabhede dukkaṭa”nti idaṃ vassikasāṭikaṃ pubbe adente sandhāya vuttaṃ.",
  "tika-vin09t:1415_11": "Ye pana pubbepi denti,",
  "tika-vin09t:1415_12": "tesu vattabhedo natthi.",
  "tika-vin09t:1415_13": "Vuttañhi samantapāsādikāyaṃ “ye manussā pubbepi vassikasāṭikacīvaraṃ denti,",
  "tika-vin09t:1415_14": "ime pana sacepi attano aññātakaappavāritā honti,",
  "tika-vin09t:1415_15": "vattabhedo natthi tesu satuppādakaraṇassa anuññātattā”ti.",
  "tika-vin09t:1415_16": "Aññātakaviññattisikkhāpadena nissaggiyaṃ pācittiyanti “yo pana bhikkhu aññātakaṃ gahapatiṃ vā gahapatāniṃ vā cīvaraṃ viññāpeyya aññatra samayā,",
  "tika-vin09t:1415_17": "nissaggiyaṃ pācittiya”nti iminā sikkhāpadena nissaggiyaṃ pācittiyaṃ.",
  "tika-vin09t:1415_18": "Idaṃ pana pakatiyā vassikasāṭikadāyakesupi hotiyeva.",
  "tika-vin09t:1416_0": "Gimhānaṃ pacchimaddhamāsassa paṭhamadivasato paṭṭhāyāti ettha jeṭṭhamūlakāḷapakkhūposathassa pacchimapāṭipadadivasato paṭṭhāya yāva āsāḷhipuṇṇamā,",
  "tika-vin09t:1416_1": "ayamaddhamāso gimhānaṃ pacchimaddhamāso nāma,",
  "tika-vin09t:1416_2": "tassa paṭhamadivasato paṭṭhāyāti attho,",
  "tika-vin09t:1416_3": "addhamāsassa paṭhamapāṭipadadivasato paṭṭhāyāti vuttaṃ hoti.",
  "tika-vin09t:1416_4": "Kattikamāsassa pacchimadivaso nāma pacchimakattikamāsassa puṇṇamā.",
  "tika-vin09t:1416_5": "Ettāvatāti “māso seso gimhānanti bhikkhunā vassikasāṭikacīvaraṃ pariyesitabbaṃ,",
  "tika-vin09t:1416_6": "addhamāso seso gimhānanti katvā nivāsetabba”nti ettakena gaṇanena.",
  "tika-vin09t:1416_7": "Pariyesanakkhettanti pariyesanassa khettaṃ.",
  "tika-vin09t:1416_8": "Etasmiñhi māse vassikasāṭikaṃ aladdhaṃ pariyesituṃ vaṭṭati.",
  "tika-vin09t:1416_9": "Karaṇanivāsanakkhettampīti karaṇakkhettañceva nivāsanakkhettañca. Pi-",
  "tika-vin09t:1416_10": "saddena pariyesanakkhettaṃ sampiṇḍeti.",
  "tika-vin09t:1416_11": "Etasmiñhi addhamāse pariyesituṃ, kātuṃ,",
  "tika-vin09t:1416_12": "nivāsetuñca vaṭṭati,",
  "tika-vin09t:1416_13": "adhiṭṭhātuṃyeva na vaṭṭati.",
  "tika-vin09t:1416_14": "Yaṃ pana samantapāsādikāyaṃ katthaci potthake “jeṭṭhamūlapuṇṇamāsiyā pacchimapāṭipadadivasato paṭṭhāya yāva kālapakkhuposatho,",
  "tika-vin09t:1416_15": "ayameko addhamāso pariyesanakkhettañceva karaṇakkhettañca.",
  "tika-vin09t:1416_16": "Etasmiñhi antare vassikasāṭikaṃ aladdhaṃ pariyesituṃ,",
  "tika-vin09t:1416_17": "laddhaṃ kātuñca vaṭṭati,",
  "tika-vin09t:1416_18": "nivāsetuṃ,",
  "tika-vin09t:1416_19": "adhiṭṭhātuñca na vaṭṭatī”ti vacanaṃ dissati,",
  "tika-vin09t:1416_20": "taṃ pamādalikhitaṃ mātikāya virodhatoti daṭṭhabbaṃ.",
  "tika-vin09t:1416_21": "“Addhamāso seso gimhānanti katvā nivāsetabba”nti hi pāḷi.",
  "tika-vin09t:1416_22": "Sabbampīti pariyesanaṃ, karaṇaṃ,",
  "tika-vin09t:1416_23": "nivāsanaṃ,",
  "tika-vin09t:1416_24": "adhiṭṭhānañcāti sabbampi.",
  "tika-vin09t:1416_25": "Iminā ime cattāro māsā pariyesanakaraṇanivāsanādhiṭṭhānānaṃ catunnampi khettanti dasseti.",
  "tika-vin09t:1416_26": "Etesu hi catūsu māsesu aladdhaṃ pariyesituṃ,",
  "tika-vin09t:1416_27": "laddhaṃ kātuṃ,",
  "tika-vin09t:1416_28": "nivāsetuṃ,",
  "tika-vin09t:1416_29": "adhiṭṭhātuñca vaṭṭati.",
  "tika-vin09t:1417_0": "Vassaṃ ukkaḍḍhīyatīti saṃvaccharaṃ uddhaṃ kaḍḍhīyati vaḍḍhīyati,",
  "tika-vin09t:1417_1": "āruyhatīti attho,",
  "tika-vin09t:1417_2": "vassānassa paṭhamamāsaṃ ukkaḍḍhitvā gimhānaṃ pacchimamāsameva karontīti vuttaṃ hoti.",
  "tika-vin09t:1417_3": "Vassūpanāyikadivase adhiṭṭhātabbāti vassānato pubbeyeva dasāhassa atikkantattā vassūpanāyikadivaseyeva adhiṭṭhātabbā.",
  "tika-vin09t:1417_4": "Tañhi divasaṃ atikkāmetuṃ na vaṭṭati.",
  "tika-vin09t:1417_5": "Antovasse pana laddhā ceva niṭṭhitā ca tasmiṃyeva antovasse laddhadivasato paṭṭhāya dasāhaṃ nātikkāmetabbā,",
  "tika-vin09t:1417_6": "dasāhātikkame niṭṭhitā pana tadaheva adhiṭṭhātabbā.",
  "tika-vin09t:1417_7": "Dasāhe appahonte cīvarakālaṃ nātikkāmetabbā.",
  "tika-vin09t:1417_8": "Ayaṃ tāva katāya parihāro.",
  "tika-vin09t:1417_9": "Akatāya pana ko parihāroti āha “sace”tiādi.",
  "tika-vin09t:1417_10": "Ekāhampi na labhati ito aññassa parihārassābhāvatoti adhippāyo.",
  "tika-vin09t:1418_0": "So kuto hotīti āha “yāva hemantassa paṭhamadivaso”ti,",
  "tika-vin09t:1418_1": "jeṭṭhamūlapuṇṇamāsito paṭṭhāya yāva kattikapuṇṇamāsiyā pacchimapāṭipadadivaso,",
  "tika-vin09t:1418_2": "tāvāti attho.",
  "tika-vin09t:1418_3": "Etesu sattasu piṭṭhisamayamāsesūti paṭilomakkamena vuttesu kattikapuṇṇamāsiyā pacchimapāṭipadādīsu jeṭṭhamūlapuṇṇamāsāvasānesu",
  "tika-vin09t:1418_4": "etesu sattasu piṭṭhisamayanāmakesu māsesu.",
  "tika-vin09t:1418_5": "Satuppādakaraṇenāti “kālo vassikasāṭikāyā”tiādinā nayena satuppādakaraṇena.",
  "tika-vin09t:1418_6": "Viññāpentassāti “detha me vassikasāṭikacīvara”ntiādinā nayena viññattiṃ karontassa.",
  "tika-vin09t:1418_7": "Tena sikkhāpadena anāpattīti aññātakaviññattisikkhāpadena anāpatti,",
  "tika-vin09t:1418_8": "iminā pana sikkhāpadena āpattiyeva asamayattā.",
  "tika-vin09t:1418_9": "Vuttañhetaṃ bhadantabuddhadattācariyena –",
  "tika-vin09t:1419_0": "“Katvā pana satuppādaṃ, vassasāṭikacīvaraṃ;",
  "tika-vin09t:1420_0": "Nipphādentassa bhikkhussa, samaye piṭṭhisammate.",
  "tika-vin09t:1421_0": "“Hoti nissaggiyāpatti, ñātakāññātakādino;",
  "tika-vin09t:1422_0": "Tesuyeva ca viññattiṃ, katvā nipphādane tathā”ti.",
  "tika-vin09t:1423_0": "Ettha ca “idaṃ me, bhante,",
  "tika-vin09t:1423_1": "vassikasāṭikacīvaraṃ atirekamāse sese gimhāne pariyiṭṭhaṃ atirekaddhamāse sese gimhāne katvā paridahitaṃ",
  "tika-vin09t:1423_2": "nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1424_0": "Vassikasāṭikapariyesanavatthusminti paṭikacceva vassikasāṭikapariyesanavatthusmiṃ.",
  "tika-vin09t:1424_1": "Tikapācittiyanti atirekamāsaddhamāsesu atirekasaññivematikaūnakasaññīnaṃ pariyesananivāsanavasena tīṇi pācittiyāni,",
  "tika-vin09t:1424_2": "ekasesaniddeso cāyaṃ,",
  "tika-vin09t:1424_3": "sāmaññaniddeso vā.",
  "tika-vin09t:1424_4": "Ūnakamāsaddhamāsesūti ūnakamāse ceva ūnakaddhamāse ca.",
  "tika-vin09t:1424_5": "Atirekasaññino,",
  "tika-vin09t:1424_6": "vematikassa vā dukkaṭanti ettha “pariyesananivāsanaṃ karontassā”ti pāṭhaseso.",
  "tika-vin09t:1424_7": "Idaṃ vuttaṃ hoti –",
  "tika-vin09t:1424_8": "“ūnakamāse sese gimhāne atirekasaññino,",
  "tika-vin09t:1424_9": "vematikassa vā pariyesantassa dukkaṭaṃ,",
  "tika-vin09t:1424_10": "ūnakaddhamāse sese gimhāne ca atirekasaññino,",
  "tika-vin09t:1424_11": "vematikassa vā nivāsentassa dukkaṭa”nti.",
  "tika-vin09t:1424_12": "“Tathā”ti iminā dukkaṭaṃ atidisati,",
  "tika-vin09t:1424_13": "tañca dukkaṭaṃ udakaphusitagaṇanāya akatvā nhānapariyosānavasena payoge payoge kāretabbaṃ,",
  "tika-vin09t:1424_14": "tañca kho vivaṭaṅgaṇe ākāsato patitaudakeneva nhāyantassa,",
  "tika-vin09t:1424_15": "na nhānakoṭṭhakavāpiādīsu ghaṭehi āsittūdakena nhāyantassa.",
  "tika-vin09t:1424_16": "Tenevāha “satiyā vassikasāṭikāyā”tiādi.",
  "tika-vin09t:1424_17": "Pokkharaṇiyādīsu pana naggassa nhāyantassa anāpattīti sambandho,",
  "tika-vin09t:1424_18": "pokkharaṇiyādīsu pana satiyāpi vassikasāṭikāya naggassa nhāyantassa natthi dukkaṭāpattīti attho.",
  "tika-vin09t:1425_0": "Evaṃ antarāpattiyā anāpattiṃ dassetvā idāni nissaggiyena anāpattiṃ dassetuṃ “acchinnacīvarassā”tiādi vuttaṃ.",
  "tika-vin09t:1425_1": "Tattha acchinnacīvarassāti acchinnasesacīvarassa.",
  "tika-vin09t:1425_2": "Tassāpi asamaye nivāsato anāpatti.",
  "tika-vin09t:1425_3": "Esa nayo naṭṭhacīvarassa vāti etthāpi.",
  "tika-vin09t:1425_4": "Yathā cettha nivāsentānaṃ tesaṃ anāpatti,",
  "tika-vin09t:1425_5": "evaṃ tattha pariyesantānampīti daṭṭhabbaṃ.",
  "tika-vin09t:1425_6": "Ettha pana mahagghavassikasāṭikaṃ ṭhapetvā nhāyantassa corūpaddavo āpadā nāmāti āha “anivattha”ntiādi.",
  "tika-vin09t:1425_7": "Āpadāsu vā nivāsayatoti āpadāsu vijjamānāsu asamaye nivāsentassa.",
  "tika-vin09t:1425_8": "Yaṃ pana samantapāsādikāyaṃ “acchinnacīvarassāti etaṃ vassikasāṭikaṃyeva sandhāya vuttaṃ.",
  "tika-vin09t:1425_9": "Tesañhi naggānaṃ kāyovassāpane anāpatti.",
  "tika-vin09t:1425_10": "Ettha ca mahagghavassikasāṭikaṃ nivāsetvā nhāyantassa corūpaddavo āpadā nāmā”ti acchinnacīvarādino nissaggiyena",
  "tika-vin09t:1425_11": "anāpattiṃ adassetvā naggassa nhāyato dukkaṭeneva anāpattidassanaṃ,",
  "tika-vin09t:1425_12": "taṃ yuttaṃ viya na dissati.",
  "tika-vin09t:1425_13": "Sabbasikkhāpadesu hi mūlāpattiyā eva āpattippasaṅge anāpattidassanatthaṃ anāpattivāro ārabhīyati,",
  "tika-vin09t:1425_14": "na antarāpattiyāti,",
  "tika-vin09t:1425_15": "tasmā upaparikkhitabbaṃ.",
  "tika-vin09t:1425_16": "Sacīvaratāti antaravāsakauttarāsaṅgehi sacīvaratā.",
  "tika-vin09t:1426_0": "Vassikasāṭikasikkhāpadavaṇṇanā niṭṭhitā.",
  "tika-vin09t:1427_0": "5. Cīvaraacchindanasikkhāpadavaṇṇanā",
  "tika-vin09t:1428_0": "“Datvā”ti yaṃ kiñci paccāsīsamānasseva dānamiha adhippetaṃ,",
  "tika-vin09t:1428_1": "na nissaṭṭhadānanti āha “veyyāvaccādīnī”tiādi.",
  "tika-vin09t:1428_2": "Sakasaññāyāti “saka”nti saññāya.",
  "tika-vin09t:1428_3": "Iminā pārājikābhāvaṃ dasseti.",
  "tika-vin09t:1428_4": "Cajitvā dinnampi hi sakasaññāya gaṇhato natthi pārājikaṃ.",
  "tika-vin09t:1428_5": "Acchindantassāti ekato abaddhāni,",
  "tika-vin09t:1428_6": "visuṃ ṭhapitāni ca bahūni acchindato,",
  "tika-vin09t:1428_7": "“saṅghāṭiṃ āhara,",
  "tika-vin09t:1428_8": "uttarāsaṅgaṃ āharā”ti evaṃ āharāpayato ca.",
  "tika-vin09t:1428_9": "Tenāha “vatthugaṇanāya āpattiyo”ti.",
  "tika-vin09t:1428_10": "“Mayā dinnāni sabbāni āharā”ti vadatopi ekavacaneneva sambahulā āpattiyo.",
  "tika-vin09t:1428_11": "Ekaṃ cīvaraṃ pana ekābaddhāni ca bahūni acchindato ekā āpatti.",
  "tika-vin09t:1428_12": "“Acchindā”ti āṇattiyā dukkaṭanti “mayā dinnāni sabbāni gaṇhā”ti āṇattiyā ekaṃ dukkaṭaṃ,",
  "tika-vin09t:1428_13": "acchinnesu pana ekavacaneneva sambahulā pācittiyo.",
  "tika-vin09t:1428_14": "Tenāha “acchinnesu vatthugaṇanāya āpattiyo”ti.",
  "tika-vin09t:1428_15": "Acchinnesūti tenāṇattena acchinnesu cīvaresu.",
  "tika-vin09t:1428_16": "Yattha pana potthakesu “acchinnesu yattakāni āṇattāni,",
  "tika-vin09t:1428_17": "tesaṃ gaṇanāya āpattiyo”ti pāṭho,",
  "tika-vin09t:1428_18": "tattha yattakāni āṇattānīti yattakāni cīvarāni gaṇhituṃ āṇattānīti attho.",
  "tika-vin09t:1428_19": "Yaṃ pana samantapāsādikāyaṃ “cīvaraṃ ‘gaṇhā’ti āṇāpeti,",
  "tika-vin09t:1428_20": "ekaṃ dukkaṭaṃ.",
  "tika-vin09t:1428_21": "Āṇatto bahūni gaṇhāti,",
  "tika-vin09t:1428_22": "ekaṃ pācittiya”nti vuttaṃ,",
  "tika-vin09t:1428_23": "taṃ ekābaddhaṃ sandhāya.",
  "tika-vin09t:1428_24": "Evañca katvā samantapāsādikāya saddhiṃ imāya aṭṭhakathāya na koci virodho.",
  "tika-vin09t:1428_25": "Sace pana “saṅghāṭiṃ gaṇha,",
  "tika-vin09t:1428_26": "uttarāsaṅgaṃ gaṇhā”ti āṇāpeti,",
  "tika-vin09t:1428_27": "vācāya vācāya dukkaṭaṃ.",
  "tika-vin09t:1428_28": "Acchinnesu vatthugaṇanāya āpattiyo.",
  "tika-vin09t:1428_29": "Ettha ca “idaṃ me, bhante,",
  "tika-vin09t:1428_30": "cīvaraṃ bhikkhussa sāmaṃ datvā acchinnaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1429_0": "Tikapācittiyanti upasampanne upasampannasaññivematikaanupasampannasaññīnaṃ vasena tīṇi pācittiyāni.",
  "tika-vin09t:1429_1": "Aññaṃ parikkhāranti pattādiṃ aññaṃ parikkhāraṃ,",
  "tika-vin09t:1429_2": "antamaso sūcimpīti attho.",
  "tika-vin09t:1429_3": "Na kevalaṃ anupasampannassa cīvaraṃyeva acchindato dukkaṭanti āha “anupasampannassa cā”tiādi.",
  "tika-vin09t:1429_4": "Tattha yaṃ kiñcīti cīvaraṃ vā hotu, pattādi,",
  "tika-vin09t:1429_5": "yaṃ kiñci parikkhāraṃ vā.",
  "tika-vin09t:1429_6": "Tassa vissāsaṃ gaṇhantassāti yassa dinnaṃ,",
  "tika-vin09t:1429_7": "tassa vissāsena gaṇhantassa,",
  "tika-vin09t:1429_8": "tatiyatthe cetaṃ upayogavacanaṃ.",
  "tika-vin09t:1429_9": "Upasampannatāti acchindanasamaye upasampannabhāvo.",
  "tika-vin09t:1429_10": "Kiñcāpi upasampannabhāvo pāḷiyaṃ,",
  "tika-vin09t:1429_11": "mātikaṭṭhakathāyañca dānaggahaṇesu dissati,",
  "tika-vin09t:1429_12": "tathāpi anupasampannakāle cīvaraṃ datvā upasampannakāle acchindantassa āpattito acchindanakāleyeva upasampannatā aṅganti veditabbaṃ.",
  "tika-vin09t:1430_0": "Cīvaraacchindanasikkhāpadavaṇṇanā niṭṭhitā.",
  "tika-vin09t:1431_0": "6. Suttaviññattisikkhāpadavaṇṇanā",
  "tika-vin09t:1432_0": "Chabbidhaṃ khomasuttādinti “suttaṃ nāma cha suttāni khomaṃ kappāsikaṃ koseyyaṃ kambalaṃ sāṇaṃ bhaṅga”nti evaṃ vuttaṃ chabbidhaṃ khomasuttādiṃ.",
  "tika-vin09t:1432_1": "Tattha khomanti khomavākehi katasuttaṃ.",
  "tika-vin09t:1432_2": "Kappāsikanti kappāsato nibbattaṃ.",
  "tika-vin09t:1432_3": "Koseyyanti kosiyaṃsūhi kantitvā katasuttaṃ.",
  "tika-vin09t:1432_4": "Kambalanti eḷakalomasuttaṃ.",
  "tika-vin09t:1432_5": "Sāṇanti sāṇavākena katasuttaṃ.",
  "tika-vin09t:1432_6": "Bhaṅganti pāṭekkaṃ vākasuttamevāti eke.",
  "tika-vin09t:1432_7": "Pañcahipi missetvā katasuttaṃ pana “bhaṅga”nti veditabbaṃ.",
  "tika-vin09t:1432_8": "Tesaṃ anulomanti tesaṃ khomādīnaṃ anulomaṃ dukūlaṃ pattuṇṇaṃ somārapaṭṭaṃ cīnapaṭṭaṃ iddhijaṃ devadinnanti chabbidhaṃ suttaṃ.",
  "tika-vin09t:1433_0": "Turīti vāyanūpakaraṇo eko daṇḍo,",
  "tika-vin09t:1433_1": "vītavītaṭṭhānaṃ yattha saṃharitvā ṭhapenti.",
  "tika-vin09t:1433_2": "Vemanti vāyanūpakaraṇo eko daṇḍo,",
  "tika-vin09t:1433_3": "suttaṃ pavesetvā yena ākoṭento ghanabhāvaṃ sampādenti.",
  "tika-vin09t:1433_4": "Tassa sabbappayogesu dukkaṭanti tantavāyassa ye te turivemasajjanādikā payogā,",
  "tika-vin09t:1433_5": "tesu sabbesu payogesu bhikkhussa dukkaṭaṃ,",
  "tika-vin09t:1433_6": "tassa tantavāyassa payoge payoge bhikkhussa dukkaṭanti vuttaṃ hoti.",
  "tika-vin09t:1433_7": "Turiādīnaṃ abhāve tesaṃ karaṇatthaṃ vāsipharasuādīnaṃ maggananisānarukkhacchedanādisabbappayogepi eseva nayo.",
  "tika-vin09t:1433_8": "Tantūnaṃ attano santakattā vītavītaṭṭhānaṃ paṭiladdhameva hotīti āha “paṭilābhena nissaggiyaṃ hotī”ti,",
  "tika-vin09t:1433_9": "vikappanupagapacchimacīvarappamāṇe vīte nissaggiyaṃ hotīti vuttaṃ hoti.",
  "tika-vin09t:1433_10": "Teneva vakkhati “dīghato vidatthimatte,",
  "tika-vin09t:1433_11": "tiriyañca hatthamatte vīte nissaggiyaṃ pācittiya”nti.",
  "tika-vin09t:1433_12": "Ettha ca “idaṃ me, bhante,",
  "tika-vin09t:1433_13": "cīvaraṃ sāmaṃ suttaṃ viññāpetvā tantavāyehi vāyāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1434_0": "Tenevāti viññāpitatantavāyeneva.",
  "tika-vin09t:1434_1": "Evaṃ idha dukkaṭanti idhāpi tantavāyeneva dīghato vidatthimatte,",
  "tika-vin09t:1434_2": "tiriyaṃ hatthamatte vīte dukkaṭanti attho.",
  "tika-vin09t:1434_3": "Akappiyasuttamayeti viññāpitasuttamaye.",
  "tika-vin09t:1434_4": "Itarasminti aviññattisuttamaye paricchede.",
  "tika-vin09t:1434_5": "Tato ce ūnatarāti vuttappamāṇato ce ūnatarā,",
  "tika-vin09t:1434_6": "antamaso acchimaṇḍalappamāṇāpīti adhippāyo.",
  "tika-vin09t:1434_7": "Kappiyatantavāyenapi akappiyasuttaṃ vāyāpentassa yathā pubbe nissaggiyaṃ,",
  "tika-vin09t:1434_8": "evamidha dukkaṭaṃ.",
  "tika-vin09t:1434_9": "Teneva kappiyañca akappiyañca suttaṃ vāyāpentassa sace pacchimacīvarappamāṇā vā ūnakā vā akappiyasuttaparicchedā honti,",
  "tika-vin09t:1434_10": "tesu paricchedagaṇanāya dukkaṭaṃ.",
  "tika-vin09t:1434_11": "Kappiyasuttaparicchedesu anāpatti.",
  "tika-vin09t:1434_12": "Atha ekantarikena vā suttena,",
  "tika-vin09t:1434_13": "dīghato vā kappiyaṃ tiriyaṃ akappiyaṃ katvā vītaṃ hoti,",
  "tika-vin09t:1434_14": "pamāṇayutte paricchede paricchede dukkaṭaṃ.",
  "tika-vin09t:1435_0": "Yadi pana dve tantavāyā honti eko kappiyo eko akappiyo,",
  "tika-vin09t:1435_1": "suttañca akappiyaṃ,",
  "tika-vin09t:1435_2": "te ce vārena vinanti,",
  "tika-vin09t:1435_3": "akappiyatantavāyena vīte pamāṇayutte paricchede paricchede pācittiyaṃ,",
  "tika-vin09t:1435_4": "ūnatare dukkaṭaṃ.",
  "tika-vin09t:1435_5": "Itarena vīte ubhayattha dukkaṭaṃ.",
  "tika-vin09t:1435_6": "Sace dvepi vemaṃ gahetvā ekato vinanti,",
  "tika-vin09t:1435_7": "pamāṇayutte paricchede paricchede pācittiyaṃ.",
  "tika-vin09t:1435_8": "Atha suttaṃ kappiyaṃ,",
  "tika-vin09t:1435_9": "cīvarañca kedārabaddhādīhi saparicchedaṃ,",
  "tika-vin09t:1435_10": "akappiyatantavāyena vīte paricchede paricchede dukkaṭaṃ,",
  "tika-vin09t:1435_11": "itarena vīte anāpatti.",
  "tika-vin09t:1435_12": "Sace dvepi ekato vinanti,",
  "tika-vin09t:1435_13": "pamāṇayutte paricchede paricchede dukkaṭaṃ.",
  "tika-vin09t:1435_14": "Atha suttampi kappiyañca akappiyañca,",
  "tika-vin09t:1435_15": "te ce vārena vinanti,",
  "tika-vin09t:1435_16": "akappiyatantavāyena akappiyasuttamayesu pacchimacīvarappamāṇesu paricchedesu vītesu paricchedagaṇanāya pācittiyaṃ,",
  "tika-vin09t:1435_17": "ūnataresu kappiyasuttamayesu ca dukkaṭaṃ.",
  "tika-vin09t:1435_18": "Kappiyatantavāyena akappiyasuttamayesu pamāṇayuttesu vā ūnakesu vā dukkaṭameva,",
  "tika-vin09t:1435_19": "kappiyasuttamayesu anāpatti.",
  "tika-vin09t:1436_0": "Atha ekantarikena vā suttena,",
  "tika-vin09t:1436_1": "dīghato vā akappiyaṃ tiriyaṃ akappiyaṃ katvā vinanti,",
  "tika-vin09t:1436_2": "ubhopi vā te vemaṃ gahetvā ekato vinanti,",
  "tika-vin09t:1436_3": "aparicchede cīvare pamāṇayutte paricchede paricchede dukkaṭaṃ,",
  "tika-vin09t:1436_4": "saparicchede paricchedavasena dukkaṭāni.",
  "tika-vin09t:1436_5": "Tenāha “eteneva upāyenā”tiādi.",
  "tika-vin09t:1437_0": "Ettha ca tantavāyo tāva aññātakaappavāritato viññattiyā laddho akappiyo,",
  "tika-vin09t:1437_1": "seso kappiyo.",
  "tika-vin09t:1437_2": "Suttampi sāmaṃ viññāpitaṃ akappiyaṃ, sesaṃ,",
  "tika-vin09t:1437_3": "ñātakādivasena uppannañca kappiyanti veditabbaṃ.",
  "tika-vin09t:1437_4": "Tikapācittiyanti vāyāpite vāyāpitasaññivematikaavāyāpitasaññīnaṃ vasena tīṇi pācittiyāni.",
  "tika-vin09t:1437_5": "Cīvaratthāya viññāpitasuttanti sāmaṃ vā aññena vā cīvaratthāya viññāpitasuttaṃ.",
  "tika-vin09t:1437_6": "Kiñcāpi pāḷiyaṃ “sāmaṃ suttaṃ viññāpetvā”ti vuttaṃ,",
  "tika-vin09t:1437_7": "tathāpi idha “cīvaratthāya sāmaṃ viññāpitasutta”nti avatvā kevalaṃ “cīvaratthāya viññāpitasutta”nti aṅgesu",
  "tika-vin09t:1437_8": "vuttattā aññena cīvaratthāya viññāpitasuttampi saṅgahaṃ gacchatīti veditabbaṃ.",
  "tika-vin09t:1437_9": "Akappiyaviññattiyāti “cīvaraṃ me, āvuso,",
  "tika-vin09t:1437_10": "vāyathā”ti evaṃbhūtāya akappiyaviññattiyā.",
  "tika-vin09t:1438_0": "Suttaviññattisikkhāpadavaṇṇanā niṭṭhitā.",
  "tika-vin09t:1439_0": "7. Mahāpesakārasikkhāpadavaṇṇanā",
  "tika-vin09t:1440_0": "Cīvarasāmikehi pubbe appavārito hutvāti “kīdisena te, bhante,",
  "tika-vin09t:1440_1": "cīvarena attho,",
  "tika-vin09t:1440_2": "kīdisaṃ te cīvaraṃ vāyāpemi, vada, bhante,",
  "tika-vin09t:1440_3": "yadicchasī”ti cīvarasāmikehi pubbe avutto hutvā.",
  "tika-vin09t:1440_4": "Ettha ca āyatādīhi tīhi suttavaḍḍhanākārena saha vāyanākāraṃ dasseti,",
  "tika-vin09t:1440_5": "suvītādīhi catūhi vāyanākārameva.",
  "tika-vin09t:1440_6": "“Kiñcimattaṃ anupadajjeyyāmā”tiādi tassa kattabbākāramattadassanaṃ,",
  "tika-vin09t:1440_7": "na pana aṅgadassanaṃ suttavaḍḍhanavaseneva āpajjitabbattāti āha “na bhikkhuno piṇḍapātadānamattenā”tiādi.",
  "tika-vin09t:1440_8": "Ettha ca “idaṃ me, bhante,",
  "tika-vin09t:1440_9": "cīvaraṃ pubbe appavāritena aññātakassa gahapatikassa tantavāye upasaṅkamitvā cīvare vikappaṃ āpannaṃ",
  "tika-vin09t:1440_10": "nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1440_11": "Tikapācittiyanti aññātake aññātakasaññivematikañātakasaññīnaṃ vasena tīṇi pācittiyāni.",
  "tika-vin09t:1441_0": "Mahāpesakārasikkhāpadavaṇṇanā niṭṭhitā.",
  "tika-vin09t:1442_0": "8. Accekacīvarasikkhāpadavaṇṇanā",
  "tika-vin09t:1443_0": "Paṭhamapadassāti “dasāhānāgata”nti padassa.",
  "tika-vin09t:1443_1": "Purimanayenevāti accantasaṃyogavaseneva.",
  "tika-vin09t:1443_2": "Tāni divasānīti tesu divasesu.",
  "tika-vin09t:1443_3": "Accantamevāti nirantarameva,",
  "tika-vin09t:1443_4": "tesu dasāhesu yattha katthaci divaseti vuttaṃ hoti.",
  "tika-vin09t:1443_5": "Pavāraṇāmāsassāti pubbakattikamāsassa.",
  "tika-vin09t:1443_6": "So hi idha paṭhamapavāraṇāyogato “pavāraṇāmāso”ti vutto.",
  "tika-vin09t:1443_7": "Juṇhapakkhapañcamito paṭṭhāyāti sukkapakkhapañcamiṃ ādiṃ katvā.",
  "tika-vin09t:1443_8": "Pavāraṇāmāsassa juṇhapakkhapañcamitoti vā pavāraṇāmāsassa pakāsanato purimassa juṇhapakkhassa pañcamito paṭṭhāyāti attho.",
  "tika-vin09t:1443_9": "Yo panettha “kāmañcesa ‘dasāhaparamaṃ atirekacīvaraṃ dhāretabba’nti imināva siddho,",
  "tika-vin09t:1443_10": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti pāṭho dissati,",
  "tika-vin09t:1443_11": "so pamādapāṭho “dasāhānāgata”nti iminā virodhatoti daṭṭhabbaṃ.",
  "tika-vin09t:1443_12": "Kiñca “juṇhapakkhapañcamito paṭṭhāyā”ti vuttattā aṭṭhakathāyeva pubbāparavirodhopi siyā.",
  "tika-vin09t:1444_0": "Accekacīvaranti accāyikacīvaraṃ vuccati,",
  "tika-vin09t:1444_1": "so ca accāyikabhāvo dāyakassa gamikādibhāvenāti dassetuṃ “gamikagilānagabbhiniabhinavuppannasaddhānaṃ puggalāna”ntiādi vuttaṃ.",
  "tika-vin09t:1444_2": "Tattha gamiko nāma “senāya vā gantukāmo hoti,",
  "tika-vin09t:1444_3": "pavāsaṃ vā gantukāmo hotī”ti vutto.",
  "tika-vin09t:1444_4": "Aññatarena “vassāvāsikaṃ dassāmī”ti evaṃ ārocetvā dinnanti gamikādīnaṃ aññatarena gamanādīhi kāraṇehi dātukāmena dūtaṃ vā pesetvā,",
  "tika-vin09t:1444_5": "sayaṃ vā āgantvā “vassāvāsikaṃ dassāmī”ti evaṃ ārocetvā dinnaṃ cīvaraṃ.",
  "tika-vin09t:1444_6": "Ettha ca “idaṃ me, bhante,",
  "tika-vin09t:1444_7": "accekacīvaraṃ cīvarakālasamayaṃ atikkāmitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1445_0": "Sesanti “sādhāraṇapaññattī”tiādikaṃ.",
  "tika-vin09t:1445_1": "Ayaṃ pana viseso –",
  "tika-vin09t:1445_2": "tattha atirekacīvare atirekacīvarasaññiādino dasāhātikkamo,",
  "tika-vin09t:1445_3": "idha accekacīvare accekacīvarasaññiādino cīvarakālātikkamo.",
  "tika-vin09t:1445_4": "Tathā anaccekacīvare accekacīvarasaññino,",
  "tika-vin09t:1445_5": "vematikassa ca dukkaṭaṃ.",
  "tika-vin09t:1445_6": "Jātippamāṇasampannassa accekacīvarassa attano santakatā,",
  "tika-vin09t:1445_7": "dasāhānāgatāya kattikatemāsikapuṇṇamāya uppannabhāvo,",
  "tika-vin09t:1445_8": "anadhiṭṭhitaavikappitatā,",
  "tika-vin09t:1445_9": "cīvarakālātikkamoti caturaṅgabhāvova ettha viseso.",
  "tika-vin09t:1446_0": "Accekacīvarasikkhāpadavaṇṇanā niṭṭhitā.",
  "tika-vin09t:1447_0": "9. Sāsaṅkasikkhāpadavaṇṇanā",
  "tika-vin09t:1448_0": "Upasampajjantiādīsu viyāti “paṭhamaṃ jhānaṃ upasampajja viharatī”ti imassa vibhaṅge “upasampajjā”ti uddharitabbe “upasampajja”nti uddhaṭaṃ.",
  "tika-vin09t:1448_1": "Tadiha nidassanaṃ kataṃ.",
  "tika-vin09t:1448_2": "Ādisaddena pana “anāpucchaṃ vā gaccheyyā”tiādīnaṃ saṅgaho daṭṭhabbo.",
  "tika-vin09t:1448_3": "Upagantvāti upasaddassatthamāha.",
  "tika-vin09t:1448_4": "Vasitvāti akkhaṇḍaṃ vasitvā.",
  "tika-vin09t:1448_5": "“Yena yassa hi sambandho,",
  "tika-vin09t:1448_6": "dūraṭṭhampi ca tassa ta”nti vacanato “imassa…pe…",
  "tika-vin09t:1448_7": "iminā sambandho”ti vuttaṃ.",
  "tika-vin09t:1448_8": "Tattha imassāti “upavassa”nti padassa.",
  "tika-vin09t:1448_9": "Vinayapariyāyena araññalakkhaṇaṃ adinnādānapārājike āgataṃ.",
  "tika-vin09t:1448_10": "Tattha hi “gāmā vā araññā vā”ti anavasesato avahāraṭṭhānapariggahena tadubhayaṃ asaṅkarato dassetuṃ “ṭhapetvā gāmañcā”tiādi vuttaṃ.",
  "tika-vin09t:1448_11": "Gāmūpacāro hi loke gāmasaṅkhameva gacchatīti.",
  "tika-vin09t:1448_12": "Idha pana suttantapariyāyena “pañcadhanusatikaṃ pacchima”nti āgataṃ āraññakaṃ bhikkhuṃ sandhāya.",
  "tika-vin09t:1448_13": "Na hi so vinayapariyāyike araññe vasanto “āraññako panthasenāsano”ti sutte vutto,",
  "tika-vin09t:1448_14": "tasmā tattha āgatameva lakkhaṇaṃ gahetabbanti dassento “sabbapacchimāni āropitena ācariyadhanunā”tiādimāha.",
  "tika-vin09t:1448_15": "Tattha “ācariyadhanu nāma pakatihatthena navavidatthipamāṇaṃ.",
  "tika-vin09t:1448_16": "Jiyāya pana āropitāya catuhatthapamāṇa”nti vadanti.",
  "tika-vin09t:1448_17": "Gāmassāti parikkhittassa gāmassa.",
  "tika-vin09t:1448_18": "Indakhīlatoti ummārato.",
  "tika-vin09t:1448_19": "Parikkhepārahaṭṭhānatoti pariyante ṭhitagharassa upacāre ṭhitassa majjhimassa purisassa paṭhamaleḍḍupātato.",
  "tika-vin09t:1448_20": "Kittakena maggena minitabbanti āha “sace”tiādi.",
  "tika-vin09t:1448_21": "Majjhimaṭṭhakathāyaṃ pana “vihārassāpi gāmasseva upacāraṃ nīharitvā ubhinnaṃ leḍḍupātānaṃ antarā minitabba”nti vuttaṃ.",
  "tika-vin09t:1448_22": "Corānaṃ niviṭṭhokāsādidassanenāti ārāme,",
  "tika-vin09t:1448_23": "ārāmūpacāre ca corānaṃ niviṭṭhokāsādidassanena kāraṇena.",
  "tika-vin09t:1448_24": "Ādisaddena bhuttokāsaṭṭhitokāsanisinnokāsanipannokāsānaṃ gahaṇaṃ.",
  "tika-vin09t:1448_25": "Corehi manussānaṃ hataviluttākoṭitabhāvadassanatoti ārāme,",
  "tika-vin09t:1448_26": "ārāmūpacāre ca hataviluttākoṭitabhāvadassanato.",
  "tika-vin09t:1449_0": "Antaraghare nikkhipeyyāti antare antare gharāni ettha,",
  "tika-vin09t:1449_1": "etassāti vā antaragharaṃ, gāmo,",
  "tika-vin09t:1449_2": "tasmiṃ ṭhapeyyāti attho.",
  "tika-vin09t:1449_3": "Tenāha “āraññakassā”tiādi.",
  "tika-vin09t:1449_4": "Tañcāti nikkhipanañca.",
  "tika-vin09t:1449_5": "“Mahāpavāraṇāya pavārito hotī”ti idaṃ vassacchedaṃ akatvā vuṭṭhabhāvaṃ dassetuṃ vuttaṃ,",
  "tika-vin09t:1449_6": "na pana pavāraṇāya aṅgabhāvaṃ.",
  "tika-vin09t:1449_7": "Teneva hi byatirekaṃ dassentena samantapāsādikāyaṃ vuttaṃ “sace pacchimikāya vā upagato hoti chinnavasso vā,",
  "tika-vin09t:1449_8": "nikkhipituṃ na labhatī”ti.",
  "tika-vin09t:1449_9": "Kattikamāso nāma pubbakattikamāsassa kāḷapakkhapāṭipadato paṭṭhāya yāva aparakattikapuṇṇamā,",
  "tika-vin09t:1449_10": "tāva ekūnattiṃsa rattindivā. Eva-",
  "tika-vin09t:1449_11": "saddena kattikamāsato paraṃ na labhatīti dasseti.",
  "tika-vin09t:1449_12": "Ūnappamāṇe tāva araññalakkhaṇāyogato na labhatu,",
  "tika-vin09t:1449_13": "kasmā gāvutato atirekappamāṇe na labhatīti āha “yatra hī”tiādi.",
  "tika-vin09t:1449_14": "Nimantito pana addhayojanampi yojanampi gantvā vasituṃ pacceti,",
  "tika-vin09t:1449_15": "idamappamāṇaṃ.",
  "tika-vin09t:1449_16": "Sāsaṅkasappaṭibhayameva hotīti sāsaṅkañceva sappaṭibhayañca hoti. Eva-",
  "tika-vin09t:1449_17": "saddena anāsaṅkaappaṭibhayehi aṅgayuttepi senāsane vasanto nikkhipituṃ na labhatīti dasseti.",
  "tika-vin09t:1449_18": "Ettāvatā purimikāya upagantvā akkhaṇḍaṃ katvā vuṭṭhavasso yaṃ gāmaṃ gocaragāmaṃ katvā pañcadhanusatikapacchime āraññakasenāsane viharati,",
  "tika-vin09t:1449_19": "tasmiṃ gāme cīvaraṃ ṭhapetvā sakalakattikamāsaṃ tasmiṃyeva senāsane tena cīvarena vinā vatthuṃ anujānitvā",
  "tika-vin09t:1449_20": "idāni vihārato aññattha vasantassa chārattaṃ vippavāsaṃ anujānanto “siyā ca tassa bhikkhuno”tiādimāha.",
  "tika-vin09t:1449_21": "Asamādānacārañhi atthatakathinā eva labhanti,",
  "tika-vin09t:1449_22": "netareti ettha idampi kāraṇaṃ daṭṭhabbaṃ.",
  "tika-vin09t:1449_23": "Tattha chārattaparamaṃ tena bhikkhunā tena cīvarena vippavasitabbanti yo bhikkhu vihāre vasanto tato",
  "tika-vin09t:1449_24": "aññattha gamanakicce sati antaraghare cīvaraṃ nikkhipati,",
  "tika-vin09t:1449_25": "tena bhikkhunā tena cīvarena chārattaparamaṃ vippavasitabbaṃ,",
  "tika-vin09t:1449_26": "cha rattiyo tamhā vihārā aññattha vasitabbāti vuttaṃ hoti.",
  "tika-vin09t:1449_27": "Vuttañhi bhadantena buddhadattācariyena –",
  "tika-vin09t:1450_0": "“Yaṃ gāmaṃ gocaraṃ katvā, bhikkhu āraññake vase;",
  "tika-vin09t:1451_0": "Tasmiṃ gāme ṭhapetuṃ taṃ, māsamekaṃ tu vaṭṭati.",
  "tika-vin09t:1452_0": "“Aññattheva vasantassa, chārattaparamaṃ mataṃ;",
  "tika-vin09t:1453_0": "Ayamassa adhippāyo, paṭicchanno pakāsito”ti.",
  "tika-vin09t:1454_0": "Tenevāha “tato ce uttari vippavaseyyāti chārattato uttari tasmiṃ senāsane sattamaṃ aruṇaṃ uṭṭhāpeyyā”tiādi.",
  "tika-vin09t:1454_1": "Tathā asakkontenāti gataṭṭhānassa dūratāya senāsanaṃ āgantvā sattamaṃ aruṇaṃ uṭṭhāpetuṃ asakkontena.",
  "tika-vin09t:1454_2": "Evampi asakkontena tatreva ṭhitena paccuddharitabbaṃ “atirekacīvaraṭṭhāne ṭhassatī”ti.",
  "tika-vin09t:1454_3": "Vasitvāti aruṇaṃ uṭṭhāpetvā.",
  "tika-vin09t:1454_4": "Bhikkhusammuti udositasikkhāpade vuttāva.",
  "tika-vin09t:1455_0": "Sesanti “aññatra bhikkhusammutiyāti ayamettha anupaññattī”tiādikaṃ.",
  "tika-vin09t:1455_1": "Tattha hi aṅgesu yaṃ rattivippavāso catutthamaṅgaṃ,",
  "tika-vin09t:1455_2": "taṃ idha chārattato uttari vippavāso hotīti ayameva viseso.",
  "tika-vin09t:1456_0": "Sāsaṅkasikkhāpadavaṇṇanā niṭṭhitā.",
  "tika-vin09t:1457_0": "10. Pariṇatasikkhāpadavaṇṇanā",
  "tika-vin09t:1458_0": "Nanu cāyaṃ saṅghassa pariṇato,",
  "tika-vin09t:1458_1": "na pariccatto,",
  "tika-vin09t:1458_2": "atha kathaṃ saṅghasantako hotīti āha “so hī”tiādi.",
  "tika-vin09t:1458_3": "Tattha soti lābho.",
  "tika-vin09t:1458_4": "Ekena pariyāyenāti pariṇatabhāvasaṅkhātena ekena pariyāyena.",
  "tika-vin09t:1458_5": "“Labhitabba”nti iminā lābhasaddassa kammasādhanamāha.",
  "tika-vin09t:1458_6": "Cīvarādivatthunti cīvarapiṇḍapātasenāsanagilānapaccayabhesajjaparikkhāraṃ antamaso cuṇṇapiṇḍampi dantakaṭṭhampi dasikasuttampi.",
  "tika-vin09t:1458_7": "Pariṇatanti saṅghassa ninnaṃ saṅghassa poṇaṃ saṅghassa pabbhāraṃ hutvā ṭhitanti attho.",
  "tika-vin09t:1458_8": "Yena pana kāraṇena so pariṇato hoti,",
  "tika-vin09t:1458_9": "taṃ dassetvā tassa atthaṃ dassetuṃ “dassāma karissāmā”tiādi vuttaṃ.",
  "tika-vin09t:1458_10": "Attano pariṇāmentassāti “idaṃ mayhaṃ dehī”ti saṅghassa pariṇatabhāvaṃ ñatvā attano pariṇāmetvā gaṇhantassa.",
  "tika-vin09t:1458_11": "Payogeti pariṇāmanappayoge.",
  "tika-vin09t:1458_12": "Ettha ca “idaṃ me, bhante,",
  "tika-vin09t:1458_13": "jānaṃ saṅghikaṃ lābhaṃ pariṇataṃ attano pariṇāmikaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin09t:1459_0": "Saṅghacetiyapuggalesūti ettha ca antamaso sunakhaṃ upādāya yo koci satto “puggalo”ti veditabbo.",
  "tika-vin09t:1459_1": "Aññasaṅghādīnanti aññasaṅghacetiyapuggalānaṃ.",
  "tika-vin09t:1459_2": "Idaṃ vuttaṃ hoti –",
  "tika-vin09t:1459_3": "“saṅghassa pariṇataṃ aññassa saṅghassa vā cetiyassa vā puggalassa vā,",
  "tika-vin09t:1459_4": "cetiyassa pariṇataṃ aññassa cetiyassa vā saṅghassa vā puggalassa vā,",
  "tika-vin09t:1459_5": "puggalassa pariṇataṃ aññassa puggalassa vā saṅghassa vā cetiyassa vā pariṇāmentassa dukkaṭa”nti.",
  "tika-vin09t:1460_0": "Idāni anāpattiṃ dassetuṃ “apariṇatasaññino”tiādimāha. Pariṇate,",
  "tika-vin09t:1460_1": "apariṇate ca apariṇatasaññino cāti sambandho, pariṇate,",
  "tika-vin09t:1460_2": "apariṇate cāti ubhayatthāpi anāpattīti attho.",
  "tika-vin09t:1460_3": "Vuttañhetaṃ “pariṇate apariṇatasaññī attano pariṇāmeti, anāpatti.",
  "tika-vin09t:1460_4": "Apariṇate apariṇatasaññī anāpattī”ti.",
  "tika-vin09t:1460_5": "Deyyadhammoti cattāro paccayā.",
  "tika-vin09t:1460_6": "Ādisaddena “paṭisaṅkhāraṃ vā labheyya,",
  "tika-vin09t:1460_7": "ciraṭṭhitiko vā assa,",
  "tika-vin09t:1460_8": "yattha vā pana tumhākaṃ cittaṃ pasīdati,",
  "tika-vin09t:1460_9": "tattha dethā”ti vacanānaṃ gahaṇaṃ.",
  "tika-vin09t:1460_10": "Sace pana dāyakā “mayaṃ saṅghabhattaṃ kattukāmā,",
  "tika-vin09t:1460_11": "cetiyapūjaṃ kattukāmā,",
  "tika-vin09t:1460_12": "ekassa bhikkhuno parikkhāraṃ dātukāmā,",
  "tika-vin09t:1460_13": "tumhākaṃ ruciyā dassāma. Bhaṇatha,",
  "tika-vin09t:1460_14": "kattha demā”ti vadanti,",
  "tika-vin09t:1460_15": "evaṃ vutte tena bhikkhunā “yattha icchatha,",
  "tika-vin09t:1460_16": "tattha dethā”ti vattabbā.",
  "tika-vin09t:1461_0": "Pariṇatasikkhāpadavaṇṇanā niṭṭhitā.",
  "tika-vin09t:1462_0": "Pattavaggo tatiyo.",
  "tika-vin09t:1463_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:1464_0": "Vinayatthamañjūsāyaṃ līnatthappakāsaniyaṃ",
  "tika-vin09t:1465_0": "Nissaggiyavaṇṇanā niṭṭhitā.",
  "tika-vin09t:1466_0": "Pācittiyakaṇḍaṃ",
  "tika-vin09t:1467_0": "1. Musāvādavaggo",
  "tika-vin09t:1468_0": "1. Musāvādasikkhāpadavaṇṇanā",
  "tika-vin09t:1469_0": "Sampajānamusāvādeti ettha musāti abhūtaṃ atacchaṃ vatthu,",
  "tika-vin09t:1469_1": "vādoti tassa bhūtato tacchato viññāpanaṃ,",
  "tika-vin09t:1469_2": "sampajānassa musāvādo sampajānamusāvādo,",
  "tika-vin09t:1469_3": "tasmiṃ sampajānamusāvādeti attho.",
  "tika-vin09t:1469_4": "Tenāha “pubbe”tiādi.",
  "tika-vin09t:1469_5": "So ca pana musāvādo pubbabhāgakkhaṇe,",
  "tika-vin09t:1469_6": "taṅkhaṇe ca vijānantassa hoti “pubbevassa hoti ‘musā bhaṇissa’nti,",
  "tika-vin09t:1469_7": "bhaṇantassa hoti ‘musā bhaṇāmī”’ti vuttattāti āha “pubbepi jānitvā vacanakkhaṇepi jānantassā”ti.",
  "tika-vin09t:1469_8": "Etañhi dvayaṃ aṅgabhūtaṃ,",
  "tika-vin09t:1469_9": "itaraṃ pana hotu vā, mā vā,",
  "tika-vin09t:1469_10": "akāraṇametaṃ.",
  "tika-vin09t:1469_11": "Nanu cetaṃ bhaṇanameva ñāyatīti āha “bhaṇanañca nāmā”tiādi.",
  "tika-vin09t:1469_12": "Abhūtassāti atacchassa.",
  "tika-vin09t:1470_0": "Hatthakaṃ sakyaputtanti ettha hatthakoti tassa therassa nāmaṃ.",
  "tika-vin09t:1470_1": "Sakyānaṃ puttoti sakyaputto.",
  "tika-vin09t:1470_2": "Buddhakāle kira sakyakulato asīti purisasahassāni pabbajiṃsu,",
  "tika-vin09t:1470_3": "tesaṃ so aññataro.",
  "tika-vin09t:1470_4": "Avajānitvā paṭijānanādivatthusminti ettha avajānitvā paṭijānanaṃ nāma titthiyehi saddhiṃ kathento attano",
  "tika-vin09t:1470_5": "vāde kañci dosaṃ sallakkhento “nāyaṃ mama vādo”ti avajānitvā puna kathento kathento niddosataṃ sallakkhetvā",
  "tika-vin09t:1470_6": "“mameva ayaṃ vādo”ti paṭijānāti.",
  "tika-vin09t:1470_7": "Ādisaddena paṭijānitvā avajānanaṃ,",
  "tika-vin09t:1470_8": "aññenaññaṃ paṭicaraṇaṃ,",
  "tika-vin09t:1470_9": "sampajānamusābhāsanaṃ,",
  "tika-vin09t:1470_10": "saṅketaṃ katvā visaṃvādakaraṇañca saṅgaṇhāti.",
  "tika-vin09t:1470_11": "Idāni āpattibhedadassanatthaṃ “uttarimanussadhammārocanattha”ntiādi vuttaṃ.",
  "tika-vin09t:1471_0": "Anupadhāretvā sahasā bhaṇantassāti avīmaṃsitvā vegena diṭṭhampi “adiṭṭhaṃ me”tiādinā bhaṇantassa.",
  "tika-vin09t:1471_1": "“Aññaṃ bhaṇissāmī”ti aññaṃ bhaṇantassāti yo mandattā momūhattā pakkhalanto “cīvara”nti vattabbe “cīra”ntiādīni bhaṇati,",
  "tika-vin09t:1471_2": "ayaṃ “aññaṃ bhaṇissāmī”ti aññaṃ bhaṇati nāma.",
  "tika-vin09t:1471_3": "Yo pana sāmaṇerena “api, bhante,",
  "tika-vin09t:1471_4": "mayhaṃ upajjhāyaṃ passitthā”ti vutto keḷiṃ kurumāno “tava upajjhāyo dārusakaṭaṃ yojetvā gato bhavissatī”ti",
  "tika-vin09t:1471_5": "vā siṅgālasaddaṃ sutvā “kassāyaṃ saddo”ti vutto “mātuyā te yānena gacchantiyā kaddame laggacakkaṃ uddharantānaṃ",
  "tika-vin09t:1471_6": "ayaṃ saddo”ti vā evaṃ neva davā,",
  "tika-vin09t:1471_7": "na ravā aññaṃ bhaṇati,",
  "tika-vin09t:1471_8": "so āpattiṃ āpajjatiyeva.",
  "tika-vin09t:1471_9": "Aññā pūraṇakathā nāma hoti –",
  "tika-vin09t:1471_10": "eko gāme thokaṃ telaṃ labhitvā vihāraṃ āgato sāmaṇeraṃ bhaṇati “tvaṃ ajja kuhiṃ gato,",
  "tika-vin09t:1471_11": "gāmo ekatelo ahosī”ti vā,",
  "tika-vin09t:1471_12": "pacchikāya ṭhapitaṃ pūvakhaṇḍaṃ labhitvā “ajja gāme pacchikāhi pūve cāresu”nti vā,",
  "tika-vin09t:1471_13": "ayaṃ musāvādova hoti.",
  "tika-vin09t:1471_14": "Visaṃvādanapurekkhāratāti visaṃ vādenti etenāti visaṃvādanaṃ,",
  "tika-vin09t:1471_15": "vañcanādhippāyavasappavattaṃ cittaṃ,",
  "tika-vin09t:1471_16": "tassa purekkhāratā visaṃvādanapurekkhāratā,",
  "tika-vin09t:1471_17": "visaṃvādanacittassa purato karaṇanti attho.",
  "tika-vin09t:1472_0": "Musāvādasikkhāpadavaṇṇanā niṭṭhitā.",
  "tika-vin09t:1473_0": "2. Omasavādasikkhāpadavaṇṇanā",
  "tika-vin09t:1474_0": "Omasavādeti khuṃsanagarahaṇavacane.",
  "tika-vin09t:1474_1": "Yasmā pana taṃ neva kaṇṇasukhaṃ,",
  "tika-vin09t:1474_2": "na hadayasukhaṃ,",
  "tika-vin09t:1474_3": "tasmā tena kaṇṇañceva hadayañca vijjhatīti āha “ovijjhanavacane”ti,",
  "tika-vin09t:1474_4": "jātiādīhi ghaṭetvā vacaneti vuttaṃ hoti.",
  "tika-vin09t:1474_5": "Tenāha “jātināmā”tiādi.",
  "tika-vin09t:1474_6": "Tattha jāti nāma brāhmaṇādi ukkaṭṭhā ceva caṇḍālādi hīnā ca jāti.",
  "tika-vin09t:1474_7": "Nāmaṃ nāma avakaṇṇakādi hīnañceva buddharakkhitādi ukkaṭṭhañca nāmaṃ.",
  "tika-vin09t:1474_8": "Gottaṃ nāma kosiyādi hīnañceva gotamādi ukkaṭṭhañca gottaṃ.",
  "tika-vin09t:1474_9": "Kammaṃ nāma pupphachaḍḍakādi hīnañceva kasivaṇijjādi ukkaṭṭhañca kammaṃ.",
  "tika-vin09t:1474_10": "Sippaṃ nāma naḷakārādi hīnañceva muddāgaṇanādi ukkaṭṭhañca sippaṃ.",
  "tika-vin09t:1474_11": "Ābādho nāma sabbopi rogo hīnoyeva.",
  "tika-vin09t:1474_12": "Atha vā madhumeho ukkaṭṭho,",
  "tika-vin09t:1474_13": "seso hīnoti veditabbo.",
  "tika-vin09t:1474_14": "Liṅgaṃ nāma atidīghādi hīnañceva nātidīghādi ukkaṭṭhañca liṅgaṃ.",
  "tika-vin09t:1474_15": "Kileso nāma rāgādiko sabbopi kileso.",
  "tika-vin09t:1474_16": "Āpatti nāma sotāpattādikā ukkaṭṭhā ceva pārājikādi anukkaṭṭhā ca āpatti.",
  "tika-vin09t:1474_17": "Akkoso nāma “oṭṭhosī”tiādiko hīno ceva “paṇḍitosī”tiādiko ukkaṭṭho ca akkoso.",
  "tika-vin09t:1475_0": "Yathā tathāti pāḷiāgatānāgatapadānaṃ yena kenaci ākārena.",
  "tika-vin09t:1475_1": "Imasmiṃ sikkhāpade ṭhapetvā bhikkhuṃ bhikkhuniādayo sabbe sattā anupasampannaṭṭhāne ṭhitāti āha “idha cā”tiādi.",
  "tika-vin09t:1475_2": "Davakamyatā nāma keḷihasādhippāyatā.",
  "tika-vin09t:1475_3": "Sabbatthāti upasampannānupasampannesu ceva pāḷiāgatānāgatapadesu cāti sabbattha.",
  "tika-vin09t:1475_4": "Atthadhammaanusāsanipurekkhārānanti ettha “caṇḍālosī”tiādikāya pāḷiyā atthaṃ vaṇṇento atthapurekkhāro nāma.",
  "tika-vin09t:1475_5": "Pāḷiṃ vācento dhammapurekkhāro nāma.",
  "tika-vin09t:1475_6": "Anusiṭṭhiyaṃ ṭhatvā “idānipi caṇḍālosi,",
  "tika-vin09t:1475_7": "pāpaṃ mā akāsi.",
  "tika-vin09t:1475_8": "Mā tamotamaparāyaṇo ahosī”tiādinā nayena kathento anusāsanipurekkhāro nāmāti veditabbo.",
  "tika-vin09t:1476_0": "Omasavādasikkhāpadavaṇṇanā niṭṭhitā.",
  "tika-vin09t:1477_0": "3. Pesuññasikkhāpadavaṇṇanā",
  "tika-vin09t:1478_0": "Bhikkhupesuññeti pisatīti pisuṇā,",
  "tika-vin09t:1478_1": "yāya vācāya samagge satte avayavabhūte vagge bhinne karoti,",
  "tika-vin09t:1478_2": "sā vācā pisuṇā,",
  "tika-vin09t:1478_3": "pisuṇā eva pesuññaṃ,",
  "tika-vin09t:1478_4": "tāya vācāya samannāgato pisuṇo,",
  "tika-vin09t:1478_5": "tassa kammaṃ pesuññaṃ,",
  "tika-vin09t:1478_6": "bhikkhussa pesuññaṃ bhikkhupesuññaṃ,",
  "tika-vin09t:1478_7": "tasmiṃ bhikkhupesuññe,",
  "tika-vin09t:1478_8": "bhikkhuto sutvā bhikkhunā,",
  "tika-vin09t:1478_9": "bhikkhussa vā upasaṃhaṭapesuññeti attho.",
  "tika-vin09t:1478_10": "Tenāha “jātiādīhī”tiādi.",
  "tika-vin09t:1478_11": "Tañca kho dvīhi kāraṇehi upasaṃharatīti āha “bhikkhuno piyakamyatāya vā”tiādi.",
  "tika-vin09t:1478_12": "Tattha bhikkhuno piyakamyatāyāti yassa taṃ bhāsati,",
  "tika-vin09t:1478_13": "tassa bhikkhuno “evamahaṃ etassa piyo bhavissāmī”ti attano piyabhāvaṃ patthayamānatāya.",
  "tika-vin09t:1478_14": "Bhedādhippāyenāti “evamayaṃ tena saddhiṃ bhijjissatī”ti parassa parena bhedaṃ icchantena.",
  "tika-vin09t:1478_15": "Atha vā piyasuññakaraṇato pesuññaṃ niruttinayena,",
  "tika-vin09t:1478_16": "yāya vācāya yassa taṃ bhāsati,",
  "tika-vin09t:1478_17": "tassa hadaye attano piyabhāvaṃ,",
  "tika-vin09t:1478_18": "parassa ca suññabhāvaṃ karoti, sā vācā,",
  "tika-vin09t:1478_19": "“bhikkhussa pesuññaṃ bhikkhupesuñña”ntiādinā evampettha attho daṭṭhabbo.",
  "tika-vin09t:1478_20": "“Vuttanayenevāti “jātiādīhi akkosavatthūhī”tiādinā vuttanayena.",
  "tika-vin09t:1479_0": "Pāḷimuttakaakkosūpasaṃhāreti “corosī”tiādinā akkosassa upasaṃhāre.",
  "tika-vin09t:1479_1": "“Anakkosavatthubhūtaṃ pana pesuññakaraṃ tassa kiriyaṃ,",
  "tika-vin09t:1479_2": "vacanaṃ vā piyakamyatāya upasaṃharantassa kiñcāpi iminā sikkhāpadena āpatti na dissati,",
  "tika-vin09t:1479_3": "tathāpi dukkaṭena bhavitabba”nti vadanti.",
  "tika-vin09t:1479_4": "Pāpagarahitāya vadantassāti ekaṃ akkosantaṃ,",
  "tika-vin09t:1479_5": "ekañca khamantaṃ disvā “aho nillajjo,",
  "tika-vin09t:1479_6": "īdisampi nāma bhavantaṃ puna vattabbaṃ maññissatī”ti evaṃ kevalaṃ pāpagarahitāya bhaṇantassa.",
  "tika-vin09t:1480_0": "Pesuññasikkhāpadavaṇṇanā niṭṭhitā.",
  "tika-vin09t:1481_0": "4. Padasodhammasikkhāpadavaṇṇanā",
  "tika-vin09t:1482_0": "Padaso dhammaṃ vāceyyāti ekato padaṃ padaṃ dhammaṃ vāceyya,",
  "tika-vin09t:1482_1": "koṭṭhāsaṃ koṭṭhāsaṃ vāceyyāti attho.",
  "tika-vin09t:1482_2": "Yasmā na kevalaṃ tisso saṅgītiyo āruḷhadhammaṃyeva padaso vācentassa āpatti,",
  "tika-vin09t:1482_3": "tasmā “saṅgītittayaṃ anāruḷhampī”tiādi vuttaṃ. Ādi-",
  "tika-vin09t:1482_4": "saddena sīlūpadesa dhutaṅgapañhaārammaṇakathā buddhikadaṇḍakaññāṇavatthuasubhakathādīnaṃ gahaṇaṃ.",
  "tika-vin09t:1482_5": "Meṇḍakamilindapañhesu therassa sakappaṭibhāne anāpatti.",
  "tika-vin09t:1482_6": "Yaṃ rañño saññāpanatthaṃ āharitvā vuttaṃ,",
  "tika-vin09t:1482_7": "tattha āpatti.",
  "tika-vin09t:1482_8": "Vaṇṇapiṭakaaṅgulimālapiṭakaraṭṭhapālagajjitaāḷavakagajjitagūḷhamaggagūḷhavessantaragūḷhavinayavedallapiṭakādīni pana abuddhavacanāniyeva.",
  "tika-vin09t:1483_0": "Yasmā pana taṃ padaṃ catubbidhaṃ hoti,",
  "tika-vin09t:1483_1": "tasmā taṃ dassetuṃ “padānupadaanvakkharānubyañjanesū”ti vuttaṃ.",
  "tika-vin09t:1483_2": "Tattha padanti eko gāthāpādo adhippeto.",
  "tika-vin09t:1483_3": "Anupadanti dutiyapādo.",
  "tika-vin09t:1483_4": "Anvakkharanti ekekaṃ akkharaṃ.",
  "tika-vin09t:1483_5": "Anubyañjananti purimabyañjanena sadisaṃ pacchābyañjanaṃ.",
  "tika-vin09t:1483_6": "Yaṃ kiñci vā ekaṃ akkharaṃ anvakkharaṃ.",
  "tika-vin09t:1483_7": "Akkharasamūho anubyañjanaṃ.",
  "tika-vin09t:1483_8": "Akkharānubyañjanasamūho padaṃ.",
  "tika-vin09t:1483_9": "Paṭhamaṃ padaṃ padameva,",
  "tika-vin09t:1483_10": "dutiyaṃ anupadanti evamettha nānākaraṇaṃ veditabbaṃ.",
  "tika-vin09t:1483_11": "Etesu padādīsu yaṃ kañci koṭṭhāsaṃ bhikkhuñca bhikkhuniñca ṭhapetvā avasesapuggalehi saddhiṃ ekato bhaṇantassa padādigaṇanāya pācittiyanti sambandho.",
  "tika-vin09t:1484_0": "Ettha gāthābandhesu tāva “manopubbaṅgamā dhammā”ti ekamekaṃ padaṃ sāmaṇerena saddhiṃ ekato ārabhitvā ekatoyeva niṭṭhāpentassa padagaṇanāya pācittiyaṃ.",
  "tika-vin09t:1484_1": "Therena “manopubbaṅgamā dhammā”ti vutte taṃ padaṃ apāpuṇitvā “manoseṭṭhā manomayā”ti vacanakāle pattena sāmaṇerena ekato bhaṇantassa anupadagaṇanāya.",
  "tika-vin09t:1484_2": "“Rūpaṃ anicca”ntiādi vacanakāle tena saddhiṃ “rū” kāramattameva vācentassa anvakkharagaṇanāya.",
  "tika-vin09t:1484_3": "Esa nayo gāthābandhepi. “Rūpaṃ,",
  "tika-vin09t:1484_4": "bhikkhave, aniccaṃ,",
  "tika-vin09t:1484_5": "vedanā aniccā”ti imaṃ suttaṃ vācayamāno therena “rūpaṃ anicca”nti vuccamāne sāmaṇero sīghapaññatāya “vedanā",
  "tika-vin09t:1484_6": "aniccā”ti imaṃ aniccapadaṃ therassa “rūpaṃ anicca”nti etena aniccapadena saddhiṃ ekato bhaṇanto vācaṃ",
  "tika-vin09t:1484_7": "nicchāreti,",
  "tika-vin09t:1484_8": "evaṃ vācentassa anubyañjanagaṇanāya pācittiyanti veditabbaṃ.",
  "tika-vin09t:1485_0": "Tikapācittiyanti anupasampanne anupasampannasaññivematikaupasampannasaññīnaṃ vasena tīṇi pācittiyāni.",
  "tika-vin09t:1485_1": "Anupasampannena saddhiṃ ekato uddesaggahaṇe ekato bhaṇantassa anāpattīti sambandho.",
  "tika-vin09t:1485_2": "Esa nayo “sajjhāyakaraṇe,",
  "tika-vin09t:1485_3": "tassa santike uddesaggahaṇe”ti etthāpi.",
  "tika-vin09t:1485_4": "Tatrāyaṃ vinicchayo –",
  "tika-vin09t:1485_5": "upasampanno ca anupasampanno ca nisīditvā uddisāpenti.",
  "tika-vin09t:1485_6": "Ācariyo “nisinnānaṃ bhaṇāmī”ti tehi saddhiṃ ekato vadati,",
  "tika-vin09t:1485_7": "ācariyasseva āpatti.",
  "tika-vin09t:1485_8": "Anupasampannena saddhiṃ gaṇhantassa anāpatti.",
  "tika-vin09t:1485_9": "Dvepi ṭhitā gaṇhanti,",
  "tika-vin09t:1485_10": "eseva nayo.",
  "tika-vin09t:1485_11": "Daharabhikkhu nisinno,",
  "tika-vin09t:1485_12": "sāmaṇero ṭhito,",
  "tika-vin09t:1485_13": "“nisinnassa bhaṇāmī”ti bhaṇato anāpatti.",
  "tika-vin09t:1485_14": "Sace daharo tiṭṭhati,",
  "tika-vin09t:1485_15": "itaro nisīdati,",
  "tika-vin09t:1485_16": "“ṭhitassa bhaṇāmī”ti bhaṇatopi anāpatti.",
  "tika-vin09t:1485_17": "Sace bahūnaṃ bhikkhūnaṃ antare eko sāmaṇero nisinno hoti,",
  "tika-vin09t:1485_18": "tasmiṃ nisinne padaso dhammaṃ vācentassa acittakā āpatti.",
  "tika-vin09t:1485_19": "Sace sāmaṇero upacāraṃ muñcitvā ṭhito vā nisinno vā hoti,",
  "tika-vin09t:1485_20": "yesaṃ vāceti,",
  "tika-vin09t:1485_21": "tesu apariyāpannattā ekena disābhāgena palāyanakaganthaṃ nāma gaṇhātīti saṅkhaṃ gacchati,",
  "tika-vin09t:1485_22": "tasmā anāpatti.",
  "tika-vin09t:1486_0": "Sajjhāyakaraṇeti anupasampannena saddhiṃ ekato sajjhāyakaraṇe.",
  "tika-vin09t:1486_1": "Tassa santike uddesaggahaṇeti anupasampannassa santike uddesaggahaṇe.",
  "tika-vin09t:1486_2": "Yebhuyyena paguṇaganthaṃ bhaṇantassāti sace ekagāthāya eko pādo nāgacchati,",
  "tika-vin09t:1486_3": "avasesā āgacchanti,",
  "tika-vin09t:1486_4": "ayaṃ yebhuyyena paguṇagantho nāma.",
  "tika-vin09t:1486_5": "Etena nayena suttepi veditabbo,",
  "tika-vin09t:1486_6": "taṃ bhaṇantassa.",
  "tika-vin09t:1486_7": "Osārentassa cāti parisāmajjhe suttaṃ uccārentassa ca.",
  "tika-vin09t:1487_0": "Padasodhammasikkhāpadavaṇṇanā niṭṭhitā.",
  "tika-vin09t:1488_0": "5. Paṭhamasahaseyyasikkhāpadavaṇṇanā",
  "tika-vin09t:1489_0": "Idha “bhikkhuṃ ṭhapetvā avaseso anupasampanno nāmā”ti vacanato tiracchānagatopi anupasampannoyeva,",
  "tika-vin09t:1489_1": "so ca kho na sabbo,",
  "tika-vin09t:1489_2": "methunadhammāpattiyā vatthubhūtovāti āha “antamaso”tiādi.",
  "tika-vin09t:1489_3": "Tassa ca paricchedo methunadhammāpattiyā vuttanayeneva veditabbo.",
  "tika-vin09t:1489_4": "Dirattatirattanti ettha dirattavacanena na koci visesattho labbhati,",
  "tika-vin09t:1489_5": "kevalaṃ lokavohāravasena byañjanasiliṭṭhatāya,",
  "tika-vin09t:1489_6": "mukhāruḷhatāya evaṃ vuttanti veditabbaṃ.",
  "tika-vin09t:1489_7": "Dvinnaṃ vā tiṇṇaṃ vā rattīnanti pana vacanatthamattadassanatthaṃ vuttaṃ,",
  "tika-vin09t:1489_8": "nirantaratirattadassanatthaṃ vā dirattaggahaṇaṃ katanti daṭṭhabbaṃ.",
  "tika-vin09t:1489_9": "Sahaseyyanti ekato seyyaṃ.",
  "tika-vin09t:1489_10": "Seyyāti ca kāyappasāraṇasaṅkhātaṃ sayanampi vuccati “sayanaṃ seyyā”ti katvā,",
  "tika-vin09t:1489_11": "yasmiṃ senāsane sayanti,",
  "tika-vin09t:1489_12": "tampi “sayanti etthāti seyyā”ti katvā.",
  "tika-vin09t:1489_13": "Tadubhayampi idha sāmaññena,",
  "tika-vin09t:1489_14": "ekasesanayena vā gahitanti āha “sabbacchannaparicchanne”tiādi.",
  "tika-vin09t:1490_0": "Tattha yaṃ senāsanaṃ upari pañcahi chadanehi,",
  "tika-vin09t:1490_1": "aññena vā kenaci antamaso vatthenāpi sabbameva paricchannaṃ,",
  "tika-vin09t:1490_2": "bhūmito paṭṭhāya yāva chadanaṃ āhacca,",
  "tika-vin09t:1490_3": "anāhaccāpi vā sabbantimena pariyāyena diyaḍḍhahatthubbedhena pākārena vā aññena vā kenaci antamaso vatthenāpi parikkhittaṃ,",
  "tika-vin09t:1490_4": "idaṃ sabbacchannasabbaparicchannaṃ nāma.",
  "tika-vin09t:1490_5": "Yassa pana upari bahutaraṃ ṭhānaṃ channaṃ,",
  "tika-vin09t:1490_6": "appaṃ acchannaṃ,",
  "tika-vin09t:1490_7": "samantato ca bahutaraṃ parikkhittaṃ,",
  "tika-vin09t:1490_8": "appaṃ aparikkhittaṃ,",
  "tika-vin09t:1490_9": "idaṃ yebhuyyena channaṃ yebhuyyena paricchannaṃ nāma.",
  "tika-vin09t:1490_10": "Tasmiṃ sabbacchannaparicchanne,",
  "tika-vin09t:1490_11": "yebhuyyena channaparicchanne vā.",
  "tika-vin09t:1491_0": "Vidaheyyāti kareyya,",
  "tika-vin09t:1491_1": "tañca kho atthato sampādananti āha “sampādeyyā”ti.",
  "tika-vin09t:1491_2": "Ayañhettha saṅkhepattho “senāsanasaṅkhātaṃ seyyaṃ pavisitvā kāyappasāraṇasaṅkhātaṃ seyyaṃ kappeyya vidaheyya sampādeyyā”ti.",
  "tika-vin09t:1491_3": "Diyaḍḍhahatthubbedho vaḍḍhakihatthena gahetabbo.",
  "tika-vin09t:1491_4": "Ekūpacāroti valañjanadvārassa ekattaṃ sandhāya vuttaṃ.",
  "tika-vin09t:1491_5": "Satagabbhaṃ vā catusālaṃ ekūpacāraṃ hotīti sambandho.",
  "tika-vin09t:1491_6": "Tattha vāti purimapurimadivase yattha vuṭṭhaṃ,",
  "tika-vin09t:1491_7": "tasmiṃyeva senāsane vā.",
  "tika-vin09t:1491_8": "Aññattha vā tādiseti yathāvuttalakkhaṇena samannāgate aññasmiṃ pubbe avuṭṭhasenāsane vā.",
  "tika-vin09t:1491_9": "Tena vāti yena saha purimapurimadivase vuṭṭhaṃ, tena vā.",
  "tika-vin09t:1491_10": "Aññena vāti yena saha purimapurimasmiṃ divase vuṭṭhaṃ,",
  "tika-vin09t:1491_11": "tato aññena vā.",
  "tika-vin09t:1491_12": "Saṅkhepoti saṅkhepavaṇṇanā.",
  "tika-vin09t:1491_13": "Yadi evaṃ vitthāro kathaṃ veditabboti āha “vitthāro panā”tiādi.",
  "tika-vin09t:1492_0": "Upaḍḍhacchannaparicchannādīsūti ādisaddena “sabbacchanne cūḷakaparicchanne dukkaṭaṃ,",
  "tika-vin09t:1492_1": "yebhuyyena channe cūḷakaparicchanne dukkaṭaṃ,",
  "tika-vin09t:1492_2": "sabbaparicchanne cūḷakacchanne dukkaṭaṃ,",
  "tika-vin09t:1492_3": "yebhuyyena paricchanne cūḷakacchanne dukkaṭa”nti aṭṭhakathāyaṃ vuttānaṃ gahaṇaṃ.",
  "tika-vin09t:1492_4": "Tatiyāya rattiyā purāruṇā nikkhamitvā puna vasantassāti tatiyāya rattiyā aruṇato puretarameva nikkhamitvā",
  "tika-vin09t:1492_5": "aruṇaṃ bahi uṭṭhāpetvā catutthadivase atthaṅgate sūriye puna vasantassa.",
  "tika-vin09t:1492_6": "Sabbacchannasabbāparicchannādīsūti ettha pana ādisaddena “sabbaparicchanne sabbaacchanne,",
  "tika-vin09t:1492_7": "yebhuyyena acchanne yebhuyyena aparicchanne”ti pāḷiyaṃ āgatānaṃ,",
  "tika-vin09t:1492_8": "“upaḍḍhacchanne cūḷakaparicchanne anāpatti,",
  "tika-vin09t:1492_9": "upaḍḍhaparicchanne cūḷakacchanne anāpatti,",
  "tika-vin09t:1492_10": "cūḷakacchanne cūḷakaparicchanne anāpattī”ti aṭṭhakathāyaṃ āgatānañca gahaṇaṃ.",
  "tika-vin09t:1493_0": "Paṭhamasahaseyyasikkhāpadavaṇṇanā niṭṭhitā.",
  "tika-vin09t:1494_0": "6. Dutiyasahaseyyasikkhāpadavaṇṇanā",
  "tika-vin09t:1495_0": "Manussitthiyāti jīvamānakamanussitthiyā.",
  "tika-vin09t:1495_1": "“Matitthī pana kiñcāpi pārājikavatthubhūtā,",
  "tika-vin09t:1495_2": "anupādinnapakkhe pana ṭhitattā sahaseyyāpattiṃ na karotī”ti vadanti.",
  "tika-vin09t:1495_3": "Adissamānarūpāhi pana yakkhipetīhi,",
  "tika-vin09t:1495_4": "methunassa avatthubhūtāya ca tiracchānagatitthiyā anāpatti.",
  "tika-vin09t:1495_5": "Paṭhamadivasepīti paṭhamasmiṃ viya sikkhāpade na catuttheyeva divase,",
  "tika-vin09t:1495_6": "atha kho idha paṭhamadivasepīti attho.",
  "tika-vin09t:1495_7": "Iminā idha divasaparicchedo natthīti dasseti.",
  "tika-vin09t:1495_8": "Aṅgesu pana pācittiyavatthukasenāsanaṃ,",
  "tika-vin09t:1495_9": "tattha mātugāmena saha nipajjanaṃ,",
  "tika-vin09t:1495_10": "sūriyatthaṅgamananti tīṇi aṅgānīti ayampi viseso daṭṭhabbo.",
  "tika-vin09t:1496_0": "Dutiyasahaseyyasikkhāpadavaṇṇanā niṭṭhitā.",
  "tika-vin09t:1497_0": "7. Dhammadesanāsikkhāpadavaṇṇanā",
  "tika-vin09t:1498_0": "Chappañcavācāhīti chahi pañcahi vācāhi.",
  "tika-vin09t:1498_1": "Vācāparicchedo panettha kathaṃ veditabboti āha “uttari chappañcavācāhī”tiādi.",
  "tika-vin09t:1498_2": "Sabbatthāti sutte,",
  "tika-vin09t:1498_3": "aṭṭhakathāyañca.",
  "tika-vin09t:1498_4": "Sace aṭṭhakathaṃ,",
  "tika-vin09t:1498_5": "dhammapadaṃ,",
  "tika-vin09t:1498_6": "jātakādivatthuṃ vā kathetukāmo hoti,",
  "tika-vin09t:1498_7": "chappadamattameva kathetuṃ vaṭṭati.",
  "tika-vin09t:1498_8": "Pāḷiyā saddhiṃ kathentena ekaṃ padaṃ pāḷito,",
  "tika-vin09t:1498_9": "pañca aṭṭhakathātoti evaṃ cha padāni anatikkamitvāva kathetabbo.",
  "tika-vin09t:1498_10": "Purisenāti manussapurisena.",
  "tika-vin09t:1498_11": "Tenāha “manussaviggahaṃ gahetvā panā”tiādi.",
  "tika-vin09t:1499_0": "Tikapācittiyanti mātugāme mātugāmasaññivematikaamātugāmasaññīnaṃ vasena tīṇi pācittiyāni.",
  "tika-vin09t:1499_1": "Aññassa vā mātugāmassāti ekassa mātugāmassa desetvā nisinne puna āgatassa aññassa mātugāmassa,",
  "tika-vin09t:1499_2": "evaṃ pana ekāsane nisinnena mātugāmasatassāpi desetuṃ vaṭṭati.",
  "tika-vin09t:1499_3": "“Viññumanussitthiyā”ti vacanato aviññitthiyāpi desayato anāpatti.",
  "tika-vin09t:1499_4": "Iriyāpathaparivattābhāvoti attano vā mātugāmassa vā iriyāpathaparivattābhāvo.",
  "tika-vin09t:1499_5": "Kappiyakārakassābhāvoti viññussa kappiyakārakassābhāvo,",
  "tika-vin09t:1499_6": "dutiyāniyate vuttalakkhaṇassa manussassa abhāvoti vuttaṃ hoti.",
  "tika-vin09t:1499_7": "Kiriyākiriyanti ettha uttari chappañcavācāhi dhammadesanā kiriyā,",
  "tika-vin09t:1499_8": "kappiyakārakassa aggahaṇaṃ akiriyāti daṭṭhabbaṃ.",
  "tika-vin09t:1500_0": "Dhammadesanāsikkhāpadavaṇṇanā niṭṭhitā.",
  "tika-vin09t:1501_0": "8. Bhūtārocanasikkhāpadavaṇṇanā",
  "tika-vin09t:1502_0": "Nippariyāyenāti “paṭhamaṃ jhānaṃ samāpajji”ntiādinā ujukameva.",
  "tika-vin09t:1502_1": "Pariyāyena ārocitanti “yo te vihāre vasi,",
  "tika-vin09t:1502_2": "so bhikkhu paṭhamaṃ jhānaṃ samāpajji,",
  "tika-vin09t:1502_3": "samāpajjati,",
  "tika-vin09t:1502_4": "samāpanno”tiādinā aññāpadesena bhaṇitaṃ.",
  "tika-vin09t:1502_5": "Parinibbānakāle,",
  "tika-vin09t:1502_6": "pana antarā vā atikaḍḍhiyamānena upasampannassa bhūtaṃ ārocetuṃ vaṭṭati.",
  "tika-vin09t:1502_7": "Anatikaḍḍhiyamānenāpi tathārūpe kāraṇe sati ārocetuṃ vaṭṭatiyeva.",
  "tika-vin09t:1502_8": "Teneva aññatarena daharabhikkhunā upavadito aññataro thero “āvuso,",
  "tika-vin09t:1502_9": "uparimaggatthāya vāyāmaṃ mā akāsi,",
  "tika-vin09t:1502_10": "khīṇāsavo tayā upavadito”ti āha.",
  "tika-vin09t:1502_11": "Therena ca “atthi te, āvuso,",
  "tika-vin09t:1502_12": "imasmiṃ sāsane patiṭṭhā”ti puṭṭho daharabhikkhu “āma, bhante,",
  "tika-vin09t:1502_13": "sotāpanno āha”nti avoca.",
  "tika-vin09t:1502_14": "“Kārako aya”nti ñatvāpi paṭipattiyā amoghabhāvadassanena samuttejanāya,",
  "tika-vin09t:1502_15": "sampahaṃsanāya ca ariyā attānaṃ pakāsentiyeva.",
  "tika-vin09t:1502_16": "Tenāha “tathārūpe kāraṇe sati upasampannassa ārocayato”ti.",
  "tika-vin09t:1502_17": "Sutapariyattisīlaguṇaṃ pana anupasampannassapi ārocetuṃ vaṭṭati.",
  "tika-vin09t:1502_18": "Kasmā na idha ummattakādayo gahitāti āha “yasmā panā”tiādi.",
  "tika-vin09t:1502_19": "Ādisaddena khittacittavedanāṭṭānaṃ gahaṇaṃ.",
  "tika-vin09t:1502_20": "Tasmiṃ satīti ummattakādibhāve sati.",
  "tika-vin09t:1502_21": "Idha na gahitāti imasmiṃ sikkhāpade padabhājaniyaṃ na gahitā.",
  "tika-vin09t:1502_22": "Acittakanti paṇṇattijānanacittābhāvena acittakaṃ.",
  "tika-vin09t:1502_23": "Kusalābyākatacittehi dvicitta”nti idaṃ ukkaṭṭhaparicchedena ariyapuggaleyeva sandhāya vuttaṃ.",
  "tika-vin09t:1502_24": "Na hi paṇṇattiṃ ajānantā jhānalābhino puthujjanā vatthumhi lobhavasena akusalacittenāpi na ārocentīti.",
  "tika-vin09t:1502_25": "Dukkhavedanāya vā abhāvato “dvivedana”nti imassa anurūpaṃ katvā evaṃ vuttanti daṭṭhabbaṃ.",
  "tika-vin09t:1503_0": "Bhūtārocanasikkhāpadavaṇṇanā niṭṭhitā.",
  "tika-vin09t:1504_0": "9. Duṭṭhullārocanasikkhāpadavaṇṇanā",
  "tika-vin09t:1505_0": "Dvinnaṃ ‘āpattikkhandhānanti pārājikasaṅghādisesasaṅkhātānaṃ dvinnaṃ āpattikkhandhānaṃ.",
  "tika-vin09t:1505_1": "Āyatiṃ saṃvaratthāyāti “evamesa paresu hirottappenāpi āyatiṃ saṃvaraṃ āpajjissatī”ti āyatiṃ saṃvaratthāya.",
  "tika-vin09t:1505_2": "Āpattīnañca kulānañca pariyantaṃ katvā vā akatvā vāti “ettakā āpattiyo ārocetabbā,",
  "tika-vin09t:1505_3": "ettakesu kulesu ārocetabbā”ti evaṃ āpattīnañca kulānañca pariyantaṃ katvā vā akatvā vā.",
  "tika-vin09t:1506_0": "Aduṭṭhullāyāti pārājikasaṅghādisesaṃ ṭhapetvā avasesapañcāpattikkhandhasaṅkhātāya aduṭṭhullāya āpattiyā.",
  "tika-vin09t:1506_1": "Avasese cha āpattikkhandheti saṅghādisesavajjite sese cha āpattikkhandhe.",
  "tika-vin09t:1506_2": "Purimapañcasikkhāpadavītikkamasaṅkhātaṃ duṭṭhullanti pāṇātipātaveramaṇiādikassa ādito pañcasikkhāpadassa vītikkamasaṅkhātaṃ duṭṭhullaṃ.",
  "tika-vin09t:1506_3": "Itaraṃ aduṭṭhullaṃ vā ajjhācāranti tato aññaṃ vikālabhojanādikapañcakaṃ,",
  "tika-vin09t:1506_4": "sukkavisaṭṭhikāyasaṃsaggaduṭṭhullaattakāmañceti aduṭṭhullaṃ vā ajjhācāraṃ.",
  "tika-vin09t:1506_5": "Vatthumattanti “ayaṃ sukkavissaṭṭhiṃ āpanno,",
  "tika-vin09t:1506_6": "duṭṭhullaṃ,",
  "tika-vin09t:1506_7": "attakāmaṃ,",
  "tika-vin09t:1506_8": "kāyasaṃsaggaṃ āpanno”ti evaṃ vatthumattaṃ vā ārocentassa.",
  "tika-vin09t:1506_9": "Āpattimattanti “ayaṃ pārājikaṃ āpanno,",
  "tika-vin09t:1506_10": "saṅghādisesaṃ,",
  "tika-vin09t:1506_11": "thullaccayaṃ,",
  "tika-vin09t:1506_12": "pācittiyaṃ,",
  "tika-vin09t:1506_13": "pāṭidesanīyaṃ, dukkaṭaṃ,",
  "tika-vin09t:1506_14": "dubbhāsitaṃ āpanno”ti evaṃ āpattimattaṃ vā ārocentassa.",
  "tika-vin09t:1506_15": "Vuttalakkhaṇassāti “pārājikaṃ anajjhāpannassā”ti kaṅkhā. aṭṭha.",
  "tika-vin09t:1506_16": "duṭṭhullārocanasikkhāpadavaṇṇanā) evaṃ vuttalakkhaṇassa.",
  "tika-vin09t:1506_17": "Savatthukoti vatthunā saha ghaṭito.",
  "tika-vin09t:1507_0": "Duṭṭhullārocanasikkhāpadavaṇṇanā niṭṭhitā.",
  "tika-vin09t:1508_0": "10. Pathavīkhaṇanasikkhāpadavaṇṇanā",
  "tika-vin09t:1509_0": "Pāsāṇasakkharakathalamarumbavālukādīsūti ettha muṭṭhippamāṇato upari pāsāṇāti veditabbā.",
  "tika-vin09t:1509_1": "Muṭṭhippamāṇā sakkharā.",
  "tika-vin09t:1509_2": "Kathalāti kapālakhaṇḍāni.",
  "tika-vin09t:1509_3": "Marumbāti kaṭasakkharā.",
  "tika-vin09t:1509_4": "Vālukā vālikāyeva.",
  "tika-vin09t:1509_5": "Aññatarassa tatiyabhāgo hotīti tatiyo bhāgo hoti.",
  "tika-vin09t:1509_6": "Idaṃ vuttaṃ hoti –",
  "tika-vin09t:1509_7": "yato paṃsuṃ vā mattikaṃ vā āharāpetvā visuṃ visuṃ kate dve koṭṭhāsā paṃsu vā mattikā vā eko pāsāṇādīsu aññataro hoti,",
  "tika-vin09t:1509_8": "ayaṃ missakapathavī nāmāti.",
  "tika-vin09t:1509_9": "Ovaṭṭho nāma devena ovaṭṭho.",
  "tika-vin09t:1509_10": "Vuttanti padabhājaniyaṃ,",
  "tika-vin09t:1509_11": "sīhaḷaṭṭhakathāyameva vā vuttaṃ.",
  "tika-vin09t:1509_12": "Adhikatarapāsāṇādimissāti adhikatarapāsāṇādīhi missā,",
  "tika-vin09t:1509_13": "adaḍḍhāpi vuttappamāṇato adhikatarapāsāṇādimissāti adhippāyo. Vā-",
  "tika-vin09t:1509_14": "saddo avuttavikappattho,",
  "tika-vin09t:1509_15": "tena ūnakacatumāsovaṭṭhapathaviṃ saṅgaṇhāti.",
  "tika-vin09t:1509_16": "Suddhapāsāṇādibhedāyāti suddhā pāsāṇā etthāti suddhapāsāṇā,",
  "tika-vin09t:1509_17": "sā ādi yassa bhedassa so suddhapāsāṇādi. Ādi-",
  "tika-vin09t:1509_18": "saddena suddhasakkharādīnaṃ gahaṇaṃ.",
  "tika-vin09t:1509_19": "Suddhapāsāṇādibhedo yassā sā suddhapāsāṇādibhedā,",
  "tika-vin09t:1509_20": "tāya suddhapāsāṇādibhedāya,",
  "tika-vin09t:1509_21": "suddhapāsāṇādippakārāyāti attho.",
  "tika-vin09t:1510_0": "Sayaṃ khaṇatīti ettha yo antamaso pādaṅguṭṭhakenapi khaṇati,",
  "tika-vin09t:1510_1": "udakampi chaḍḍento bhindati,",
  "tika-vin09t:1510_2": "pādaṅguṭṭhakenapi vilikhati,",
  "tika-vin09t:1510_3": "pattampi pacanto dahati,",
  "tika-vin09t:1510_4": "so sabbo khaṇatiyevāti veditabbo.",
  "tika-vin09t:1510_5": "Tenāha “khaṇanabhedanavilekhanapacanādīhi vikopetīti.",
  "tika-vin09t:1510_6": "Pattaṃ pacantena hi pubbe pakkaṭṭhāneyeva pacitabbo.",
  "tika-vin09t:1510_7": "Adaḍḍhāya pathaviyā aggiṃ ṭhapetuṃ na vaṭṭati.",
  "tika-vin09t:1510_8": "Pattapacanakapālassa pana upari aggiṃ ṭhapetuṃ vaṭṭati.",
  "tika-vin09t:1510_9": "Dārūnaṃ upari ṭhapeti,",
  "tika-vin09t:1510_10": "so aggi tāni dahanto gantvā pathaviṃ dahati,",
  "tika-vin09t:1510_11": "na vaṭṭati.",
  "tika-vin09t:1510_12": "Iṭṭhakapāsāṇādīsupi eseva nayo.",
  "tika-vin09t:1510_13": "Tatrāpi hi iṭṭhakādīnaṃyeva upari ṭhapetuṃ vaṭṭati. Kasmā?",
  "tika-vin09t:1510_14": "Tesaṃ anupādānattā.",
  "tika-vin09t:1510_15": "Na hi tāni aggissa upādānasaṅkhaṃ gacchanti.",
  "tika-vin09t:1510_16": "Sukkhakhāṇurukkhādīsupi aggiṃ dātuṃ na vaṭṭati.",
  "tika-vin09t:1510_17": "Sace pana “pathaviṃ apattameva nibbāpetvā gamissāmī”ti deti, vaṭṭati.",
  "tika-vin09t:1510_18": "Pacchā nibbāpetuṃ na sakkoti,",
  "tika-vin09t:1510_19": "avisayattā anāpatti.",
  "tika-vin09t:1510_20": "Vuttanayenevāti “khaṇanabhedanavilikhanapacanādīhī”ti vutteneva nayena.",
  "tika-vin09t:1510_21": "Niyametvāti sanniṭṭhānaṃ katvā.",
  "tika-vin09t:1510_22": "Itaroti āṇāpako.",
  "tika-vin09t:1511_0": "“Pokkharaṇiṃ khaṇā”ti vadati, vaṭṭati.",
  "tika-vin09t:1511_1": "Khatāyeva pokkharaṇī nāma hoti,",
  "tika-vin09t:1511_2": "tasmā ayaṃ kappiyavohāro.",
  "tika-vin09t:1511_3": "Esa nayo “vāpiṃ, taḷākaṃ,",
  "tika-vin09t:1511_4": "āvāṭaṃ khaṇā”tiādīsupi.",
  "tika-vin09t:1511_5": "“Imaṃ okāsaṃ khaṇa,",
  "tika-vin09t:1511_6": "imasmiṃ okāse pokkharaṇiṃ khaṇā”ti pana vattuṃ na vaṭṭati.",
  "tika-vin09t:1511_7": "“Kandaṃ khaṇa mūlaṃ khaṇā”ti aniyametvā vattuṃ vaṭṭati.",
  "tika-vin09t:1511_8": "“Imaṃ valliṃ khaṇa,",
  "tika-vin09t:1511_9": "imasmiṃ okāse kandaṃ vā mūlaṃ vā khaṇā”ti vattuṃ na vaṭṭati.",
  "tika-vin09t:1511_10": "Tenāha “okāsaṃ aniyametvā…pe…",
  "tika-vin09t:1511_11": "bhaṇantassā”ti.",
  "tika-vin09t:1511_12": "Ātapena sukkhakaddamo ca phalati,",
  "tika-vin09t:1511_13": "tatra yo heṭṭhā pathaviyā asambaddho,",
  "tika-vin09t:1511_14": "tameva apanetuṃ vaṭṭati.",
  "tika-vin09t:1511_15": "Esa nayo gokaṇṭakepi.",
  "tika-vin09t:1511_16": "Tenāha “ātapena…pe…",
  "tika-vin09t:1511_17": "asambaddha”nti.",
  "tika-vin09t:1511_18": "Tattha gokaṇṭako nāma gāvīnaṃ khuracchinnakaddamo vuccati.",
  "tika-vin09t:1511_19": "Sace pana heṭṭhimatalena bhūmisambandho,",
  "tika-vin09t:1511_20": "vikopetuṃ na vaṭṭati.",
  "tika-vin09t:1511_21": "Bhijjitvā patitanaditaṭanti bhijjitvā nadisāmantā patitaṃ omakacātumāsaṃ ovaṭṭhaṃ naditaṭaṃ.",
  "tika-vin09t:1511_22": "Sace pana bhijjitvā udakeyeva pakati,",
  "tika-vin09t:1511_23": "deve atirekacātumāsaṃ ovaṭṭhepi udakeyeva udakassa patitattā vaṭṭati.",
  "tika-vin09t:1511_24": "Mahantampi naṅgalacchinnamattikāpiṇḍanti mahantampi kasitaṭṭhāne heṭṭhā pathaviyā asambaddhaṃ naṅgalacchinnamattikāpiṇḍaṃ.",
  "tika-vin09t:1511_25": "Evamādisaddena kūṭāsiñcanayoggatanukakaddamādīnaṃ gahaṇaṃ.",
  "tika-vin09t:1511_26": "Asañcicca rukkhādipavaṭṭanena bhindantassāti pāsāṇarukkhādīni vā pavaṭṭentassa,",
  "tika-vin09t:1511_27": "kattaradaṇḍena vā āhacca āhacca gacchantassa pathavī bhijjati,",
  "tika-vin09t:1511_28": "sā “tena bhindissāmī”ti evaṃ sañcicca abhinnattā asañcicca bhinnā nāma hoti,",
  "tika-vin09t:1511_29": "iti asañcicca rukkhādippavaṭṭanena bhindantassa anāpatti.",
  "tika-vin09t:1511_30": "Asatiyā pādaṅguṭṭhakādīhi vilikhantassāti yo aññavihito kenaci saddhiṃ kiñci kathento pādaṅguṭṭhakena",
  "tika-vin09t:1511_31": "vā kattarayaṭṭhiyā vā pathaviṃ vilikhanto tiṭṭhati,",
  "tika-vin09t:1511_32": "tassa evaṃ asatiyā pādaṅguṭṭhakādīhi vilikhantassa anāpatti.",
  "tika-vin09t:1512_0": "Pathavīkhaṇanasikkhāpadavaṇṇanā niṭṭhitā.",
  "tika-vin09t:1513_0": "Musāvādavaggo paṭhamo.",
  "tika-vin09t:1514_0": "2. Bhūtagāmavaggo",
  "tika-vin09t:1515_0": "1. Bhūtagāmasikkhāpadavaṇṇanā",
  "tika-vin09t:1516_0": "“Bhavantī”ti iminā viruḷhamūle nīlabhāvaṃ āpajjitvā vaḍḍhamānake taruṇagacche dasseti.",
  "tika-vin09t:1516_1": "“Ahesu”nti iminā pana vaḍḍhitvā ṭhite mahante rukkhagacchādike dasseti.",
  "tika-vin09t:1516_2": "Tenāha “jāyantī”tiādi.",
  "tika-vin09t:1516_3": "Ettha ca “bhavantī”ti imassa vivaraṇaṃ “jāyanti vaḍḍhantī”ti,",
  "tika-vin09t:1516_4": "“ahesu”nti imassa “jātā vaḍḍhitā”ti.",
  "tika-vin09t:1516_5": "Gāmoti samūho.",
  "tika-vin09t:1516_6": "Patiṭṭhitaharitatiṇarukkhādīnanti bhūmiyaṃ patiṭṭhitassa haritatiṇassa ceva haritarukkhādīnañca.",
  "tika-vin09t:1516_7": "Ādisaddena osadhigacchalatādayo veditabbā.",
  "tika-vin09t:1516_8": "Nimittatthe ca bhummaṃ.",
  "tika-vin09t:1516_9": "Yo attho sampajjati,",
  "tika-vin09t:1516_10": "tamāha “bhūtagāmapātabyatāyā”tiādinā.",
  "tika-vin09t:1517_0": "Nanu ca rukkhādayo cittarahitatāya na jīvā,",
  "tika-vin09t:1517_1": "cittarahitatā ca pariphandābhāvato,",
  "tika-vin09t:1517_2": "chinnepi viruhanato,",
  "tika-vin09t:1517_3": "visadisajātikabhāvato,",
  "tika-vin09t:1517_4": "catuyoniyaṃ apariyāpannato ca veditabbā,",
  "tika-vin09t:1517_5": "vuḍḍhi pana pavāḷasilālavaṇānampi vijjatīti na tesaṃ jīvabhāve kāraṇaṃ,",
  "tika-vin09t:1517_6": "visayaggahaṇañca nesaṃ parikappanāmattaṃ supanaṃ viya ciñcādīnaṃ,",
  "tika-vin09t:1517_7": "tathā dohaḷādayo,",
  "tika-vin09t:1517_8": "atha kasmā bhūtagāmassa pātabyatāya pācittiyaṃ icchitanti?",
  "tika-vin09t:1517_9": "Samaṇaasāruppato,",
  "tika-vin09t:1517_10": "tannissitasattānurakkhaṇato ca.",
  "tika-vin09t:1517_11": "Tenevāha “jīvasaññino hi moghapurisā manussā rukkhasmi”ntiādi.",
  "tika-vin09t:1517_12": "Sāsapabījakasevālampīti sāsapabījakasaṅkhātaṃ sevālampi,",
  "tika-vin09t:1517_13": "sāsapasevālaṃ,",
  "tika-vin09t:1517_14": "bījakasevālampīti attho.",
  "tika-vin09t:1517_15": "Tattha sāsapasevālo nāma sāsapamatto khuddakasevālo.",
  "tika-vin09t:1517_16": "Bījakasevālo nāma upari khuddakapatto heṭṭhā khuddakamūlo sevālo.",
  "tika-vin09t:1518_0": "Mūlabījakhandhabījaphaḷubījaaggabījabījabījānanti ettha mūlameva bījaṃ mūlabījaṃ.",
  "tika-vin09t:1518_1": "Evaṃ sesesupi.",
  "tika-vin09t:1518_2": "Tattha mūlabījaṃ haliddiādikaṃ.",
  "tika-vin09t:1518_3": "Khandhabījaṃ assatthādikaṃ.",
  "tika-vin09t:1518_4": "Phaḷubījaṃ ucchuādikaṃ.",
  "tika-vin09t:1518_5": "Aggabījaṃ hiriverādikaṃ.",
  "tika-vin09t:1518_6": "Bījaṃbījaṃ pubbaṇṇādikaṃ.",
  "tika-vin09t:1518_7": "Bhājanagatanti sarāvādibhājanagataṃ.",
  "tika-vin09t:1518_8": "Nikkhantaṃ mūlamattaṃ etasmāti nikkhantamūlamattaṃ.",
  "tika-vin09t:1518_9": "Matta saddena cettha paṇṇassa nikkhamanaṃ paṭikkhipati.",
  "tika-vin09t:1518_10": "Esa nayo nikkhantaaṅkuramattanti etthāpi.",
  "tika-vin09t:1518_11": "Sace pana mūlañca paṇṇañca niggataṃ,",
  "tika-vin09t:1518_12": "bhūtagāmasaṅkhaṃ gacchati.",
  "tika-vin09t:1518_13": "Vidatthimattā pattavaṭṭi niggacchatīti vidatthimattā anīlavaṇṇā pattavaṭṭi nikkhamati.",
  "tika-vin09t:1518_14": "Tenāha “nikkhante”tiādi.",
  "tika-vin09t:1518_15": "Harito na hotīti nīlavaṇṇo na hoti.",
  "tika-vin09t:1518_16": "Muggādīnaṃ pana paṇṇesu uṭṭhitesu,",
  "tika-vin09t:1518_17": "vīhiādīnaṃ vā aṅkure harite bhūtagāmasaṅgahaṃ gacchanti.",
  "tika-vin09t:1518_18": "Esa nayo ambaṭṭhiādīsu.",
  "tika-vin09t:1519_0": "Bhūtagāmabījagāmeti ettha bhūtagāmato viyojitaṃ viruhanasamatthameva mūlabījādikaṃ bījagāmo nāmāti veditabbaṃ.",
  "tika-vin09t:1519_1": "Ubhayatthāti bhūtagāmabījagāmesu.",
  "tika-vin09t:1519_2": "Atathāsaññissāti abhūtagāmābījagāmasaññissa.",
  "tika-vin09t:1519_3": "Ko pana vādo abhūtagāmābījagāmesu abhūtagāmābījagāmasaññissa.",
  "tika-vin09t:1519_4": "Asañciccāti pāsāṇarukkhādīni vā pavaṭṭentassa,",
  "tika-vin09t:1519_5": "sākhaṃ vā kaḍḍhantassa,",
  "tika-vin09t:1519_6": "kattaradaṇḍena vā bhūmiṃ paharitvā gacchantassa tiṇāni kuppanti.",
  "tika-vin09t:1519_7": "Tāni tena “vikopessāmī”ti evaṃ sañcicca avikopitattā asañcicca vikopitāni nāma honti.",
  "tika-vin09t:1519_8": "Iti asañcicca vikopentassa anāpatti.",
  "tika-vin09t:1520_0": "Asatiyāti aññavihito kenaci saddhiṃ kiñci kathento pādaṅguṭṭhakena vā hatthena vā tiṇaṃ vā lataṃ vā vikopento tiṭṭhati,",
  "tika-vin09t:1520_1": "evaṃ asatiyā vikopentassa anāpatti.",
  "tika-vin09t:1521_0": "Ajānitvāti ettha abbhantare “bījagāmo”ti vā “bhūtagāmo”ti vā na jānāti,",
  "tika-vin09t:1521_1": "“vikopemī”ti pana jānāti.",
  "tika-vin09t:1521_2": "Evaṃ tiṇe vā palālapuñje vā khaṇittiṃ vā kudālaṃ vā saṅgopanatthāya ṭhapeti,",
  "tika-vin09t:1521_3": "ḍayhamānahattho vā aggiṃ pāteti.",
  "tika-vin09t:1521_4": "Tatra ce tiṇāni chijjanti vā ḍayhanti vā,",
  "tika-vin09t:1521_5": "evaṃ ajānitvā vikopentassa anāpatti.",
  "tika-vin09t:1522_0": "Yena kenaci aggināti kaṭṭhaggigomayaggiādīsu yena kenaci agginā,",
  "tika-vin09t:1522_1": "antamaso lohakhaṇḍenapi ādittena.",
  "tika-vin09t:1522_2": "“Kappiya”nti vatvāvāti yāya kāyaci bhāsāya “kappiya”nti vatvāva. Eva-",
  "tika-vin09t:1522_3": "saddena paṭhamaṃ agginā phusitvā pacchā “kappiya”nti vattuṃ na vaṭṭatī”ti dasseti.",
  "tika-vin09t:1522_4": "“Paṭhamaṃ aggiṃ nikkhipitvā taṃ anuddharitvāva ‘kappiya’nti vutte pana vaṭṭatī”ti vadanti.",
  "tika-vin09t:1522_5": "Esa nayo sesesupi.",
  "tika-vin09t:1522_6": "Tathevāti ‘kappiya’nti vatvāva.",
  "tika-vin09t:1522_7": "Assamahiṃsasūkaramigagorūpānaṃ pana khurā atikhiṇā,",
  "tika-vin09t:1522_8": "tasmā tehi na kātabbaṃ,",
  "tika-vin09t:1522_9": "katampi akataṃ hotīti āha “ṭhapetvā gomahiṃsādīnaṃ khure”ti.",
  "tika-vin09t:1522_10": "Hatthinakhā pana khurā na honti,",
  "tika-vin09t:1522_11": "tasmā tehi vaṭṭati.",
  "tika-vin09t:1522_12": "Tiracchānānanti sīhabyagghadīpimakkaṭānaṃ,",
  "tika-vin09t:1522_13": "sakuntānañca.",
  "tika-vin09t:1522_14": "Tesañhi nakhā tikhiṇā honti,",
  "tika-vin09t:1522_15": "tasmā tehi kātabbaṃ.",
  "tika-vin09t:1522_16": "“Antamaso chinditvā āhaṭenapī”ti iminā yehi kātuṃ vaṭṭati,",
  "tika-vin09t:1522_17": "tehi tatthajātakehi kātabbanti ettha vattabbameva natthīti dasseti.",
  "tika-vin09t:1522_18": "“Satthe vuttanayenevā”ti iminā chedaṃ vā vedhaṃ vā dassentena “kappiyanti vatvāvā”ti vuttamatidisati.",
  "tika-vin09t:1522_19": "Ettha ca kiñcāpi “kappiyanti vatvāva kātabba”ntiādinā kappiyaṃ karontena kattabbākārameva dassitaṃ,",
  "tika-vin09t:1522_20": "tathāpi bhikkhunā “kappiyaṃ karohī”ti vutteyeva anupasampannena “kappiya”nti vatvā aggiparijitādi kātabbanti gahetabbaṃ.",
  "tika-vin09t:1522_21": "Avacanaṃ pana “punapi kappiyaṃ karohīti kāretvāva paribhuñjitabba”nti paṭhamameva vuttattā.",
  "tika-vin09t:1523_0": "Ekasmiṃ…pe…",
  "tika-vin09t:1523_1": "kappiye kate sabbaṃ kataṃ hotīti ekaṃyeva “kappiyaṃ karomī”ti adhippāyenapi kappiye kate ekābaddhattā sabbaṃ kataṃ hoti.",
  "tika-vin09t:1523_2": "Dārukaṃ vijjhatīti jānitvā vā ajānitvā vā vijjhati vā vijjhāpeti vā,",
  "tika-vin09t:1523_3": "vaṭṭatiyeva.",
  "tika-vin09t:1523_4": "Bhattasitthe vijjhatīti etthāpi eseva nayo.",
  "tika-vin09t:1523_5": "Taṃ vijjhati,",
  "tika-vin09t:1523_6": "na vaṭṭatīti valliādīnaṃ bhājanagatikattāti adhippāyo.",
  "tika-vin09t:1523_7": "Bhindāpetvā kappiyaṃ kāretabbanti bījato muttassa kaṭāhassa bhājanagatikattā vuttaṃ.",
  "tika-vin09t:1523_8": "Abījanti aṅkurajananasamatthabījarahitataruṇambaphalādi.",
  "tika-vin09t:1523_9": "Tenāha “yaṃ pana phalaṃ taruṇaṃ hoti,",
  "tika-vin09t:1523_10": "abīja”nti.",
  "tika-vin09t:1523_11": "Nibbattabījaṃ nāma bījaṃ nibbattetvā visuṃ katvā paribhuñjituṃ sakkuṇeyyaṃ ambapanasādiphalaṃ.",
  "tika-vin09t:1523_12": "Tenāha “bījaṃ apanetvā paribhuñjitabba”nti.",
  "tika-vin09t:1523_13": "Tattha kappiyakaraṇakiccaṃ natthi,",
  "tika-vin09t:1523_14": "sayameva kappiyānīti adhippāyo.",
  "tika-vin09t:1524_0": "Bhūtagāmasikkhāpadavaṇṇanā niṭṭhitā.",
  "tika-vin09t:1525_0": "2. Aññavādakasikkhāpadavaṇṇanā",
  "tika-vin09t:1526_0": "Yamatthanti “tvaṃ kira dukkaṭāpattiṃ āpanno”tiādikaṃ yaṃ kiñci atthaṃ.",
  "tika-vin09t:1526_1": "Tato aññanti pucchitatthato aññamatthaṃ.",
  "tika-vin09t:1526_2": "Aññenaññaṃ paṭicaraṇassāti vinayadharena yaṃ vacanaṃ dosapucchanatthaṃ vuttaṃ,",
  "tika-vin09t:1526_3": "tato aññena vacanena paṭicchādanassa.",
  "tika-vin09t:1526_4": "Paṭicchādanatthopi hi carasaddo hoti anekatthattā dhātūnaṃ.",
  "tika-vin09t:1526_5": "Vuttanti pāḷiyaṃ vuttaṃ.",
  "tika-vin09t:1527_0": "Sāvasesaṃ āpattiṃ āpannoti ettha ṭhapetvā pārājikaṃ sesā sāvasesāpatti nāma,",
  "tika-vin09t:1527_1": "taṃ āpanno.",
  "tika-vin09t:1527_2": "Anuyuñjiyamānoti “kiṃ, āvuso,",
  "tika-vin09t:1527_3": "itthannāmaṃ āpattiṃ āpannosī”ti pucchiyamāno.",
  "tika-vin09t:1527_4": "Aññena vacanenāti “ko āpanno?",
  "tika-vin09t:1527_5": "Kiṃ āpanno?",
  "tika-vin09t:1527_6": "Kismiṃ āpanno?",
  "tika-vin09t:1527_7": "Kathaṃ āpanno?",
  "tika-vin09t:1527_8": "Kaṃ bhaṇatha?",
  "tika-vin09t:1527_9": "Kiṃ bhaṇathā”ti aññena vacanena.",
  "tika-vin09t:1527_10": "Aññanti “kiṃ tvaṃ itthannāmaṃ āpattiṃ āpannosī”tiādikaṃ anuyuñjakavacanaṃ.",
  "tika-vin09t:1527_11": "Tathā tathā vikkhipatīti tena tena pakārena vikkhipati.",
  "tika-vin09t:1527_12": "Kiṃ vuttaṃ hoti?",
  "tika-vin09t:1527_13": "So kiñci vītikkamaṃ disvā “āvuso,",
  "tika-vin09t:1527_14": "āpattiṃ āpannosī”ti saṅghamajjhe āpattiyā anuyuñjiyamāno “ko āpanno”ti vadati.",
  "tika-vin09t:1527_15": "Tato “tva”nti vutte “ahaṃ kiṃ āpanno”ti vadati.",
  "tika-vin09t:1527_16": "Atha “pācittiyaṃ vā dukkaṭaṃ vā”ti vutte “ahaṃ kismiṃ āpanno”ti vadati.",
  "tika-vin09t:1527_17": "Tato “amukasmiṃ nāma vatthusmi”nti vutte “ahaṃ kathaṃ āpanno,",
  "tika-vin09t:1527_18": "kiṃ karonto āpannomhī”ti pucchati.",
  "tika-vin09t:1527_19": "Atha “idaṃ nāma karonto āpanno”ti vutte “kaṃ bhaṇathā”ti vadati.",
  "tika-vin09t:1527_20": "Tato “taṃ bhaṇāmā”ti vutte “kiṃ bhaṇathā”ti evamanekehi pakārehi vikkhipatīti vuttaṃ hoti.",
  "tika-vin09t:1528_0": "Yo pana bhikkhu sāvasesaṃ āpattiṃ āpanno,",
  "tika-vin09t:1528_1": "taṃ na kathetukāmo tuṇhībhāvena vihesetīti sambandho.",
  "tika-vin09t:1528_2": "Vihesetīti ciranisajjācirabhāsanehi piṭṭhiāgilāyanatālusosādivasena saṅghaṃ viheseti,",
  "tika-vin09t:1528_3": "parissamaṃ tesaṃ karotīti attho.",
  "tika-vin09t:1528_4": "Parissamo hi vihesā nāma.",
  "tika-vin09t:1528_5": "Aññavādakakammanti aññavādakassa bhikkhuno aññavādakāropanatthaṃ kātabbaṃ ñattidutiyakammaṃ.",
  "tika-vin09t:1528_6": "Vihesakakammanti etthāpi eseva nayo.",
  "tika-vin09t:1528_7": "Tasmiṃ saṅghena kateti tasmiṃ aññavādakakamme ca vihesakakamme ca saṅghena ñattidutiyakammavācāya kate.",
  "tika-vin09t:1528_8": "Tathā karontānanti taṃ pakāraṃ karontānaṃ,",
  "tika-vin09t:1528_9": "aññavādakañca vihesakañca karontānanti attho.",
  "tika-vin09t:1529_0": "“Vihesaketi ayamettha anupaññattī”ti avacanañcettha “āpattikarā ca hoti aññavādakasikkhāpadādīsu viyā”ti vuttattāyeva paññāyatīti katvā.",
  "tika-vin09t:1529_1": "Esa nayo upari sikkhāpadesu.",
  "tika-vin09t:1529_2": "Dhammakamme tikapācittiyanti dhammakamme dhammakammasaññivematikaadhammakammasaññīnaṃ vasena tīṇi pācittiyāni.",
  "tika-vin09t:1529_3": "Adhammakamme tikadukkaṭanti etthāpi eseva nayo.",
  "tika-vin09t:1529_4": "Anāropiteti kammavācāya anāropite,",
  "tika-vin09t:1529_5": "appatiṭṭhāpiteti attho.",
  "tika-vin09t:1529_6": "Gelaññenāti yena kathetuṃ na sakkoti,",
  "tika-vin09t:1529_7": "mukhe tādisena byādhinā.",
  "tika-vin09t:1529_8": "Saṅghassa bhaṇḍanādīni bhavissantīti saṅghamajjhe kathite tappaccayā saṅghassa bhaṇḍanaṃ vā kalaho vā",
  "tika-vin09t:1529_9": "viggaho vā vivādo vā saṅghabhedo vā saṅgharāji vā bhavissantīti iminā vā adhippāyena na kathentassa.",
  "tika-vin09t:1529_10": "Ettha ca adhammenāti abhūtena vatthunā.",
  "tika-vin09t:1530_0": "“Samuṭṭhānādīni adinnādānasadisānī”ti avisesaṃ atidisitvā visesaṃ dassetuṃ “idaṃ panā”tiādi vuttaṃ.",
  "tika-vin09t:1530_1": "Siyā kiriyaṃ aññenaññaṃ paṭicarantassa.",
  "tika-vin09t:1530_2": "Siyā akiriyaṃ tuṇhībhāvena vihesentassa.",
  "tika-vin09t:1531_0": "Aññavādakasikkhāpadavaṇṇanā niṭṭhitā.",
  "tika-vin09t:1532_0": "3. Ujjhāpanakasikkhāpadavaṇṇanā",
  "tika-vin09t:1533_0": "Yena vacanenāti “chandāya itthannāmo idaṃ nāma karotī”tiādikena yena vacanena.",
  "tika-vin09t:1533_1": "Tenāha “chandāyā”tiādi.",
  "tika-vin09t:1533_2": "Tattha chandāyāti chandena pakkhapātena.",
  "tika-vin09t:1533_3": "“Akkharāya vācetī”tiādīsu viya liṅgavipallāso esa.",
  "tika-vin09t:1533_4": "Idaṃ nāma karotīti attano sandiṭṭhasambhattānaṃ paṇītaṃ senāsanaṃ vā paññapeti,",
  "tika-vin09t:1533_5": "bhattādikaṃ vāti adhippāyo.",
  "tika-vin09t:1533_6": "Senāsanapaññāpakādibhedanti ettha ādisaddena bhattuddesakayāgubhājakaphalabhājakādīnaṃ gahaṇaṃ.",
  "tika-vin09t:1533_7": "Anekatthattā dhātūnaṃ jhe-",
  "tika-vin09t:1533_8": "saddo olokanatthopi hotīti āha “avaññāya olokāpentī”ti.",
  "tika-vin09t:1533_9": "Cintanatthoyeva vā gahetabboti āha “lāmakato vā cintāpentī”ti.",
  "tika-vin09t:1533_10": "Tatheva vadantāti “chandāya itthannāmo idaṃ nāma karotī”tiādīni vadantā.",
  "tika-vin09t:1533_11": "Vuttanti pāḷiyaṃ vuttaṃ.",
  "tika-vin09t:1533_12": "“Khiyyanake”ti ayamettha anupaññatti.",
  "tika-vin09t:1534_0": "Asammatassāti saṅghena kammavācāya asammatassa.",
  "tika-vin09t:1534_1": "Kevalaṃ “taveso bhāro”ti saṅghena āropitabhārassa,",
  "tika-vin09t:1534_2": "bhikkhūnaṃ vā phāsuvihāratthāya sayameva bhāraṃ vahantassa,",
  "tika-vin09t:1534_3": "yatra vā dve tayo bhikkhū viharanti,",
  "tika-vin09t:1534_4": "tatra tādisaṃ kammaṃ karontassāti adhippāyo.",
  "tika-vin09t:1534_5": "Yassa kassacīti upasampannassa vā anupasampannassa vā yassa kassaci.",
  "tika-vin09t:1534_6": "Anupasampannassa pana sammatassa vā asammatassa vāti ettha pana kiñcāpi anupasampannassa terasa sammatiyo dātuṃ na vaṭṭanti,",
  "tika-vin09t:1534_7": "tathāpi yo upasampannakāle laddhasammutiko pacchā anupasampannabhāve ṭhito,",
  "tika-vin09t:1534_8": "taṃ sandhāya “sammatassa vā”ti vuttaṃ.",
  "tika-vin09t:1534_9": "Yassa pana byattassa sāmaṇerassa kevalaṃ saṅghena vā sammatena vā bhikkhunā “tvaṃ idaṃ kammaṃ karohī”ti bhāro kato,",
  "tika-vin09t:1534_10": "taṃ sandhāya “asammatassa vā”ti vuttaṃ.",
  "tika-vin09t:1534_11": "Yasmā ujjhāpanañca khiyyanañca musāvādavasena pavattaṃ,",
  "tika-vin09t:1534_12": "tasmā ādikammikassa imināva anāpatti,",
  "tika-vin09t:1534_13": "musāvādena pana āpattiyevāti gahetabbaṃ.",
  "tika-vin09t:1535_0": "Ujjhāpanakasikkhāpadavaṇṇanā niṭṭhitā.",
  "tika-vin09t:1536_0": "4. Paṭhamasenāsanasikkhāpadavaṇṇanā",
  "tika-vin09t:1537_0": "Mañcaṃ vāti masārako,",
  "tika-vin09t:1537_1": "bundikābaddho,",
  "tika-vin09t:1537_2": "kuḷīrapādako,",
  "tika-vin09t:1537_3": "āhaccapādakoti imesu catūsu yaṃ kañci mañcaṃ vā.",
  "tika-vin09t:1537_4": "Pīṭhaṃ vāti etthāpi eseva nayo.",
  "tika-vin09t:1537_5": "Bhisiṃ vāti uṇṇabhisi,",
  "tika-vin09t:1537_6": "coḷabhisi,",
  "tika-vin09t:1537_7": "vākabhisi,",
  "tika-vin09t:1537_8": "tiṇabhisi,",
  "tika-vin09t:1537_9": "paṇṇabhisīti imāsu pañcasu bhisīsu yaṃ kañci bhisiṃ vā.",
  "tika-vin09t:1537_10": "Tenāha “mañcādīsū”tiādi.",
  "tika-vin09t:1537_11": "Tattha “mañcasaṅkhepenā”ti iminā pīṭhasaṅkhepaṃ paṭikkhipati.",
  "tika-vin09t:1537_12": "Kappiyacammenāti migājeḷakacammena.",
  "tika-vin09t:1537_13": "Ettha pana migacamme eṇimigo, vātamigo,",
  "tika-vin09t:1537_14": "pasadamigo,",
  "tika-vin09t:1537_15": "kuruṅgamigo,",
  "tika-vin09t:1537_16": "migamātuko,",
  "tika-vin09t:1537_17": "rohitamigoti etesaṃyeva cammāni vaṭṭanti,",
  "tika-vin09t:1537_18": "aññesaṃ pana –",
  "tika-vin09t:1538_0": "Makkaṭo kāḷasīho ca, sarabho kadalīmigo;",
  "tika-vin09t:1539_0": "Ye ca vāḷamigā keci, tesaṃ cammaṃ na vaṭṭatīti. ;",
  "tika-vin09t:1540_0": "Tattha vāḷamigāti sīhabyagghaacchataracchā.",
  "tika-vin09t:1540_1": "Na kevalañca eteyeva,",
  "tika-vin09t:1540_2": "yesaṃ pana cammaṃ vaṭṭatīti vuttaṃ,",
  "tika-vin09t:1540_3": "te ṭhapetvā avasesā antamaso gomahiṃsasasabiḷārādayopi sabbe imasmiṃ atthe “vāḷamigā”tveva veditabbā.",
  "tika-vin09t:1540_4": "Etesañhi sabbesaṃ cammaṃ na vaṭṭati.",
  "tika-vin09t:1540_5": "Tālīsapattanti suddhaṃ tamālapattaṃ,",
  "tika-vin09t:1540_6": "aññena missaṃ pana vaṭṭati.",
  "tika-vin09t:1540_7": "Tiṇavākacoḷesu akappiyaṃ nāma natthi.",
  "tika-vin09t:1540_8": "Kiṃ panettha bibbohane viya nisīdituñca nipajjituñca na vaṭṭatīti āha “tatthā”tiādi.",
  "tika-vin09t:1540_9": "Na kevalañcedamevāti āha “pamāṇaparicchedopi cettha natthī”ti,",
  "tika-vin09t:1540_10": "“ettakameva kātabba”nti bhisiyā pamāṇaniyamopi natthīti attho.",
  "tika-vin09t:1540_11": "Mañcabhisipīṭhabhisibhūmattharaṇabhisicaṅkamanabhisipādapuñchanabhisīti etāsaṃ pana anurūpato sallakkhetvā attano rucivasena pamāṇaṃ kātabbaṃ.",
  "tika-vin09t:1540_12": "Anto saṃvellitvā baddhanti yathā vemajjhaṃ saṃkhittaṃ hoti,",
  "tika-vin09t:1540_13": "evaṃ majjhe suṭṭhu veṭhetvā baddhaṃ.",
  "tika-vin09t:1541_0": "Ye aṭṭha māsāti sambandho.",
  "tika-vin09t:1541_1": "“Avassikasaṅketā”ti etasseva vivaraṇaṃ “vassānamāsāti evaṃ apaññātā”ti,",
  "tika-vin09t:1541_2": "appatitā appasiddhāti attho.",
  "tika-vin09t:1541_3": "“Asaññitā”tipi pāṭho,",
  "tika-vin09t:1541_4": "tattha aviññātāti attho.",
  "tika-vin09t:1541_5": "Aṭṭha māsāti cattāro hemantikā,",
  "tika-vin09t:1541_6": "cattāro gimhikā māsāti aṭṭha māsā.",
  "tika-vin09t:1541_7": "Ovassakamaṇḍapeti sākhāmaṇḍapapadaramaṇḍapānaṃ yattha katthaci ovassake maṇḍape.",
  "tika-vin09t:1541_8": "Yatthāti yesu janapadesu.",
  "tika-vin09t:1541_9": "Sabbatthāti sabbesu janapadesu.",
  "tika-vin09t:1541_10": "Kākādīnaṃ nibaddhavāsarukkhamūleti yattha dhuvanivāsena kākā vā kulālā vā aññe vā sakuntā kulāvake katvā vasanti,",
  "tika-vin09t:1541_11": "tādisassa kākādīnaṃ nibaddhavāsassa yassa kassaci rukkhassa heṭṭhā.",
  "tika-vin09t:1541_12": "Yattha pana gocarappasutā sakuntā vissamitvā gacchanti,",
  "tika-vin09t:1541_13": "tassa rukkhassa mūle nikkhipituṃ vaṭṭati.",
  "tika-vin09t:1541_14": "“Kadācipī”ti iminā na kevalaṃ vassikasaṅketeyevāti dasseti.",
  "tika-vin09t:1541_15": "Yatthāti yasmiṃ padese.",
  "tika-vin09t:1541_16": "Yadāti yasmiṃ kāle.",
  "tika-vin09t:1542_0": "Soti yassatthāya santhato, so.",
  "tika-vin09t:1542_1": "Pakatisanthateti pakatiyāva santhate,",
  "tika-vin09t:1542_2": "yaṃ nevattanā santhataṃ,",
  "tika-vin09t:1542_3": "na parena santharāpitaṃ,",
  "tika-vin09t:1542_4": "tasminti vuttaṃ hoti.",
  "tika-vin09t:1542_5": "Lajjī hotīti lajjanasīlo hoti,",
  "tika-vin09t:1542_6": "parikkhāravināsane bhītoti attho.",
  "tika-vin09t:1542_7": "Tenāha “attano palibodhaṃ viya maññatī”ti,",
  "tika-vin09t:1542_8": "iminā alajjiṃ āpucchitvā gantuṃ na vaṭṭatīti dasseti.",
  "tika-vin09t:1542_9": "Nirapekkhoti “āgantvā uddharissāmī”ti apekkhārahito,",
  "tika-vin09t:1542_10": "iminā sāpekkho ce gacchati,",
  "tika-vin09t:1542_11": "anāpattīti dasseti.",
  "tika-vin09t:1542_12": "Teneva hi anāpattivāre “otāpento gacchatī”ti vuttaṃ.",
  "tika-vin09t:1542_13": "Aññattha gacchantoti taṃ maggaṃ atikkamitvā aññattha gacchanto.",
  "tika-vin09t:1542_14": "Leḍḍupātūpacārato bahi ṭhitattā “pāduddhārena kāretabbo”ti vuttaṃ,",
  "tika-vin09t:1542_15": "aññattha gacchantassa paṭhamapāduddhāre dukkaṭaṃ,",
  "tika-vin09t:1542_16": "dutiyapāduddhāre pācittiyanti attho.",
  "tika-vin09t:1543_0": "Tikapācittiyaṃ saṅghike saṅghikasaññivematikapuggalikasaññīnaṃ vasena.",
  "tika-vin09t:1543_1": "Imināva nayena tikadukkaṭampi veditabbaṃ.",
  "tika-vin09t:1543_2": "Cimilikādīnaṃ attho dutiyasikkhāpade dassitova.",
  "tika-vin09t:1543_3": "Pādapuñchanī nāma rajjukehi vā pilotikāhi vā pādapuñchanatthaṃ katā.",
  "tika-vin09t:1543_4": "Phalakapīṭhaṃ nāma phalakamayaṃ pīṭhaṃ.",
  "tika-vin09t:1543_5": "Na kevalaṃ cimilikādīniyeva ajjhokāse ṭhapetvā gacchantassa dukkaṭanti āha “yaṃ vā panā”tiādi.",
  "tika-vin09t:1543_6": "Yaṃ kiñci dārubhaṇḍaṃ,",
  "tika-vin09t:1543_7": "yaṃ kiñci mattikābhaṇḍanti sambandho.",
  "tika-vin09t:1543_8": "“Antamaso pattādhārakampī”ti iminā tālavaṇṭabījanipattapānīyauḷauṅkapānīyasaṅkhādīsu vattabbameva natthīti dasseti.",
  "tika-vin09t:1544_0": "Araññe paṇṇakuṭīsu vasantānaṃ sīlasampadāya pasannacittā manussā mañcapīṭhādīni denti “saṅghikaparibhogena paribhuñjathā”ti,",
  "tika-vin09t:1544_1": "tattha kiṃ kātabbanti āha “āraññakena panā”tiādi.",
  "tika-vin09t:1544_2": "Tattha asati anovassaketi pabbhārādianovassakaṭṭhāne asati.",
  "tika-vin09t:1544_3": "Idañca lakkhaṇavacanaṃ “sabhāgānaṃ abhāve”ti ca icchitabbattā.",
  "tika-vin09t:1544_4": "Āraññakena hi bhikkhunā tattha vasitvā aññattha gacchantena sāmantavihāre bhikkhūnaṃ pesetvā gantabbaṃ.",
  "tika-vin09t:1544_5": "Sabhāgānaṃ abhāve anovassake nikkhipitvā gantabbaṃ.",
  "tika-vin09t:1544_6": "Anovassake asati rukkhe laggetvā gantabbaṃ.",
  "tika-vin09t:1545_0": "Na kevalaṃ idaṃyeva katvā gantuṃ vaṭṭatīti āha “yathā vā”tiādi.",
  "tika-vin09t:1545_1": "Yathā vā upacikāhi na khajjatīti yathā ṭhapite upacikāhi senāsanaṃ na khajjati,",
  "tika-vin09t:1545_2": "evaṃ tathā pāsāṇānaṃ upari ṭhapanaṃ katvāti attho.",
  "tika-vin09t:1545_3": "Idaṃ vuttaṃ hoti –",
  "tika-vin09t:1545_4": "catūsu pāsāṇesu mañcaṃ ṭhapetvā mañce avasesamañcapīṭhāni āropetvā upari bhisiādikaṃ rāsiṃ katvā dārubhaṇḍaṃ",
  "tika-vin09t:1545_5": "mattikābhaṇḍaṃ paṭisāmetvā gamikavattaṃ pūretvā gantabbanti.",
  "tika-vin09t:1546_0": "Abbhokāsikenāpi “ahaṃ ukkaṭṭhaabbhokāsiko”ti cīvarakuṭimpi akatvā asamaye ajjhokāse paññapetvā nisīdituṃ",
  "tika-vin09t:1546_1": "vā nipajjituṃ vā na vaṭṭatīti dassento āha “abbhokāsikenā”tiādi.",
  "tika-vin09t:1546_2": "Sace pana catugguṇenapi cīvarena katakuṭi atementaṃ rakkhituṃ neva sakkoti,",
  "tika-vin09t:1546_3": "sattāhavaddalikādīni bhavanti,",
  "tika-vin09t:1546_4": "bhikkhuno kāyānugatikattā vaṭṭati.",
  "tika-vin09t:1546_5": "Rukkhamūlikassāpi eseva nayo.",
  "tika-vin09t:1547_0": "Yasmiṃ vissāsaggāho ruhati,",
  "tika-vin09t:1547_1": "tassa santakaṃ attano puggalikamiva hotīti āha “vissāsikapuggalike”ti.",
  "tika-vin09t:1547_2": "Yasmiṃ pana vissāso na ruhati,",
  "tika-vin09t:1547_3": "tassa santake dukkaṭameva.",
  "tika-vin09t:1547_4": "Amanussoti yakkho vā peto vā.",
  "tika-vin09t:1547_5": "Palibuddhaṃ hotīti upaddutaṃ hoti.",
  "tika-vin09t:1548_0": "Paṭhamasenāsanasikkhāpadavaṇṇanā niṭṭhitā.",
  "tika-vin09t:1549_0": "5. Dutiyasenāsanasikkhāpadavaṇṇanā",
  "tika-vin09t:1550_0": "Yaṃ kiñci cammanti kappiyākappiyaṃ yaṃ kiñci cammaṃ. Nanu “na,",
  "tika-vin09t:1550_1": "bhikkhave,",
  "tika-vin09t:1550_2": "mahācammāni dhāretabbāni sīhacammaṃ byagghacammaṃ dīpicammaṃ,",
  "tika-vin09t:1550_3": "yo dhāreyya,",
  "tika-vin09t:1550_4": "āpatti dukkaṭassā”ti khandhake sīhacammādīnaṃ paṭikkhepo katoti āha “sīhacammādīnañhī”tiādi.",
  "tika-vin09t:1550_5": "Pariharaṇeyeva paṭikkhepoti attano santakaṃ katvā taṃ taṃ vihāraṃ haritvā mañcapīṭhādīsu attharitvā paribhogeyeva paṭikkhepo,",
  "tika-vin09t:1550_6": "senāsanasantakaṃ katvā bhūmattharaṇavasena pana paribhoge nevatthi doso.",
  "tika-vin09t:1550_7": "Tenāha “senāsanaparibhoge pana akappiyacammaṃ nāma natthī”ti.",
  "tika-vin09t:1550_8": "Pāvārenti sañchādenti sarīraṃ etenāti pāvāro.",
  "tika-vin09t:1550_9": "Kojavoti uddalomiekantalomiādikojavattharaṇaṃ.",
  "tika-vin09t:1550_10": "Sesanti bhisi nisīdanaṃ tiṇasanthāro paṇṇasanthāroti avasiṭṭhaṃ senāsanaṃ.",
  "tika-vin09t:1550_11": "Tattha bhisīti mañcakabhisi vā pīṭhakabhisi vā.",
  "tika-vin09t:1550_12": "Nisīdananti sadasaṃ veditabbaṃ.",
  "tika-vin09t:1550_13": "Tiṇasanthāroti yesaṃ kesañci tiṇānaṃ santhāro.",
  "tika-vin09t:1550_14": "Esa nayo paṇṇasanthāre.",
  "tika-vin09t:1550_15": "Ettha ca bhisi heṭṭhā vuttattā pākaṭā.",
  "tika-vin09t:1550_16": "Nisīdanaṃ nisīdanasikkhāpadeneva pākaṭaṃ.",
  "tika-vin09t:1550_17": "Tiṇasanthārapaṇṇasanthārāni pana lokapasiddhāniyeva.",
  "tika-vin09t:1550_18": "Tenevāha “pākaṭamevā”ti.",
  "tika-vin09t:1551_0": "Neva uddhareyya,",
  "tika-vin09t:1551_1": "na uddharāpeyyāti attanā vā uddharitvā patirūpe ṭhāne na ṭhapeyya,",
  "tika-vin09t:1551_2": "parena vā tathā na kāreyya.",
  "tika-vin09t:1551_3": "Tenāha “yathā ṭhapita”ntiādi.",
  "tika-vin09t:1551_4": "Taṃ ṭhapentena ca “catūsu pāsāṇesū”tiādinā pubbe vuttanayeneva antogehe anovassake nikkhipitabbaṃ.",
  "tika-vin09t:1551_5": "Sace pana senāsanaṃ ovassati,",
  "tika-vin09t:1551_6": "chadanatthañca tiṇaṃ vā iṭṭhakā vā ānītā honti.",
  "tika-vin09t:1551_7": "Sace ussahati,",
  "tika-vin09t:1551_8": "chādetabbaṃ.",
  "tika-vin09t:1551_9": "No ce sakkoti,",
  "tika-vin09t:1551_10": "yo okāso anovassako,",
  "tika-vin09t:1551_11": "tattha nikkhipitabbaṃ.",
  "tika-vin09t:1551_12": "Sace sabbampi ovassati,",
  "tika-vin09t:1551_13": "ussahantena antogāme upāsakānaṃ ghare ṭhapetabbaṃ.",
  "tika-vin09t:1551_14": "Sace tepi “saṅghikaṃ nāma, bhante, bhāriyaṃ,",
  "tika-vin09t:1551_15": "aggidāhādīnaṃ bhāyāmā”ti na sampaṭicchanti,",
  "tika-vin09t:1551_16": "ajjhokāse pāsāṇānaṃ upari mañcaṃ ṭhapetvā sesaṃ pubbe vuttanayeneva nikkhipitvā tiṇehi ca paṇṇehi ca paṭicchādetabbaṃ.",
  "tika-vin09t:1551_17": "Yañhi tattha aṅgamattampi avasissati,",
  "tika-vin09t:1551_18": "taṃ aññesaṃ tattha āgatānaṃ bhikkhūnaṃ upakāraṃ bhavissatīti.",
  "tika-vin09t:1551_19": "Upacāranti sabbapacchimasenāsanato dve leḍḍupātā.",
  "tika-vin09t:1552_0": "Ayamettha āpucchitabbānāpucchitabbavinicchayo –",
  "tika-vin09t:1552_1": "yā tāva bhūmiyaṃ dīghasālā vā paṇṇasālā vā hoti,",
  "tika-vin09t:1552_2": "yaṃ vā rukkhatthambhesu katagehaṃ upacikānaṃ uṭṭhānaṭṭhānaṃ hoti,",
  "tika-vin09t:1552_3": "tato pakkamantena āpucchitvāva pakkamitabbaṃ.",
  "tika-vin09t:1552_4": "Tasmiñhi katipayāni divasāni ajaggiyamāne vammikāva santiṭṭhanti.",
  "tika-vin09t:1552_5": "Yaṃ pana pāsāṇapiṭṭhiyaṃ vā pāsāṇatthambhesu vā katasenāsanaṃ siluccayaleṇaṃ vā sudhālittasenāsanaṃ vā,",
  "tika-vin09t:1552_6": "yattha upacikāsaṅkā natthi,",
  "tika-vin09t:1552_7": "tato pakkamantassa āpucchitvāpi anāpucchitvāpi gantuṃ vaṭṭati.",
  "tika-vin09t:1552_8": "Tenāha “yattha panā”tiādi.",
  "tika-vin09t:1552_9": "Sace tādisepi senāsane ekena passena upacikā ārohanti,",
  "tika-vin09t:1552_10": "āpucchitvāva gantabbaṃ.",
  "tika-vin09t:1552_11": "Āpucchanaṃ pana vattanti āpucchanaṃ gamikavattaṃ.",
  "tika-vin09t:1552_12": "Idañca itikattabbatādassanatthaṃ vuttaṃ,",
  "tika-vin09t:1552_13": "na pana vattabhedadukkaṭanti dassanatthaṃ.",
  "tika-vin09t:1552_14": "Keci pana “dukkaṭanti dassanattha”nti vadanti,",
  "tika-vin09t:1552_15": "taṃ na yujjati vattakkhandhakaṭṭhakathāya “yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ,",
  "tika-vin09t:1552_16": "yattha upacikānārohanti,",
  "tika-vin09t:1552_17": "taṃ anāpucchantassāpi anāpattī”ti vuttattā.",
  "tika-vin09t:1552_18": "Āpucchantena pana bhikkhumhi sati bhikkhu āpucchitabbo,",
  "tika-vin09t:1552_19": "tasmiṃ asati sāmaṇero,",
  "tika-vin09t:1552_20": "tasmiṃ asati ārāmiko,",
  "tika-vin09t:1552_21": "tasmimpi asati yena vihāro kārāpito,",
  "tika-vin09t:1552_22": "so vihārasāmiko,",
  "tika-vin09t:1552_23": "tassa vā kule yo koci āpucchitabbo.",
  "tika-vin09t:1553_0": "“Upacāre”ti etasseva vivaraṇaṃ “bahi āsanne”ti,",
  "tika-vin09t:1553_1": "vihārassa bahi āsannaṭṭhāneti attho.",
  "tika-vin09t:1553_2": "Upaṭṭhānasālāya vāti bhojanasālāyaṃ vā.",
  "tika-vin09t:1553_3": "Dukkaṭamevāti vuttappakārañhi dasavidhaṃ seyyaṃ antogabbhādimhi guttaṭṭhāne paññapetvā gacchantassa yasmā seyyāpi senāsanampi upacikāhi palujjati,",
  "tika-vin09t:1553_4": "vammikarāsiyeva hoti,",
  "tika-vin09t:1553_5": "tasmā pācittiyaṃ vuttaṃ.",
  "tika-vin09t:1553_6": "Bahi pana upaṭṭhānasālādīsu paññapetvā gacchantassa seyyāmattameva nasseyya ṭhānassa aguttatāya,",
  "tika-vin09t:1553_7": "na senāsanaṃ,",
  "tika-vin09t:1553_8": "tasmā ettha dukkaṭaṃ vuttaṃ.",
  "tika-vin09t:1553_9": "Mañcapīṭhaṃ pana yasmā na sakkā sahasā upacikāhi khāyituṃ,",
  "tika-vin09t:1553_10": "tasmā taṃ vihārepi santharitvā gacchantassa dukkaṭaṃ vuttaṃ.",
  "tika-vin09t:1553_11": "Vihārūpacāre pana taṃ vihāracārikaṃ āhiṇḍantā disvāva paṭisāmenti.",
  "tika-vin09t:1554_0": "Uddharaṇāni katvāti ettha uddharitvā gacchantena mañcapīṭhakavānaṃ sabbaṃ apanetvā saṃharitvā cīvaravaṃse laggetvā gantabbaṃ.",
  "tika-vin09t:1554_1": "Pacchā āgantvā vasanakabhikkhunāpi puna mañcapīṭhaṃ vā paññapetvā sayitvā gacchantena tatheva kātabbaṃ.",
  "tika-vin09t:1554_2": "Antokuṭṭato seyyaṃ bahikuṭṭe paññapetvā vasantena gamanakāle puna gahitaṭṭhāneyeva paṭisāmetabbaṃ.",
  "tika-vin09t:1554_3": "Uparipāsādato oropetvā heṭṭhāpāsāde vasantassāpi eseva nayo.",
  "tika-vin09t:1554_4": "Rattiṭṭhānadivāṭṭhānesu mañcapīṭhaṃ paññapetvāpi gamanakāle puna gahitaṭṭhāneyeva ṭhapetabbaṃ.",
  "tika-vin09t:1554_5": "Uddharāpetvā gamanepi eseva nayo.",
  "tika-vin09t:1554_6": "Āpucchitvā gacchantena pana “bhikkhumhi sati bhikkhu āpucchitabbo”tiādinā heṭṭhā vuttanayeneva āpucchitvā gantabbaṃ.",
  "tika-vin09t:1555_0": "Dutiyasenāsanasikkhāpadavaṇṇanā niṭṭhitā.",
  "tika-vin09t:1556_0": "6. Anupakhajjasikkhāpadavaṇṇanā",
  "tika-vin09t:1557_0": "“Jāna”nti vutte “anuṭṭhāpanīyo ‘aya’nti jānanto”ti ayaṃ viseso kuto labbhatīti āha “tenevassā”tiādi.",
  "tika-vin09t:1557_1": "Nanu padabhājanepi vuḍḍhabhāvādijānanameva vuttaṃ,",
  "tika-vin09t:1557_2": "na tu anuṭṭhāpanīyabhāvanti anuyogaṃ sandhāyāha “vuḍḍho hī”tiādi.",
  "tika-vin09t:1557_3": "Bahūpakāratanti “bhaṇḍāgārikattādibahuupakārabhāvaṃ”.",
  "tika-vin09t:1557_4": "Na kevalaṃ idamevāti āha “guṇavisiṭṭhatañcā”tiādi,",
  "tika-vin09t:1557_5": "tena bahūpakārattepi guṇavisiṭṭhattābhāve,",
  "tika-vin09t:1557_6": "guṇavisiṭṭhattepi bahūpakārattābhāve dātuṃ na vaṭṭatīti dasseti.",
  "tika-vin09t:1557_7": "“Bhaṇḍāgārikassa bahūpakārataṃ,",
  "tika-vin09t:1557_8": "dhammakathikādīnaṃ guṇavisiṭṭhatañca sallakkhetvā”ti keci.",
  "tika-vin09t:1557_9": "Dhuvavāsatthāyāti niccavāsatthāya.",
  "tika-vin09t:1557_10": "Sammannitvāti apalokanena kammena sammannitvā.",
  "tika-vin09t:1557_11": "Kāmañcettha gilānassāpi saṅghoyeva anucchavikaṃ senāsanaṃ deti,",
  "tika-vin09t:1557_12": "gilāno pana apaloketvā saṅghena adinnasenāsanopi na pīḷetabbo anukampitabboti dassetuṃ visuṃ vutto.",
  "tika-vin09t:1558_0": "Samantā diyaḍḍho hatthoti majjhe paññattaṃ mañcapīṭhaṃ sandhāya vuttaṃ.",
  "tika-vin09t:1558_1": "Ekapassena ce pahonakadisā dissati,",
  "tika-vin09t:1558_2": "tato gahetabbaṃ.",
  "tika-vin09t:1558_3": "Pādadhovanapāsāṇatoti dvāre nikkhittapādadhovanapāsāṇato.",
  "tika-vin09t:1558_4": "Nisīdantassa vā nipajjantassa vā pācittiyanti ettha nisīdanamattena,",
  "tika-vin09t:1558_5": "nipajjanamatteneva vā pācittiyaṃ.",
  "tika-vin09t:1558_6": "Punappunaṃ karontassāti uṭṭhāyuṭṭhāya nisīdato vā nipajjato vā.",
  "tika-vin09t:1559_0": "Saṅghike saṅghikasaññivematikapuggalikasaññīnaṃ vasena tikapācittiyaṃ veditabbaṃ.",
  "tika-vin09t:1559_1": "Tikadukkaṭaṃ pana puggalike saṅghikasaññivematikaaññapuggalikasaññīnaṃ vasena.",
  "tika-vin09t:1559_2": "Vihārassa upacāreti tassa bahi āsannappadese.",
  "tika-vin09t:1560_0": "Anupakhajjasikkhāpadavaṇṇanā niṭṭhitā.",
  "tika-vin09t:1561_0": "7. Nikkaḍḍhanasikkhāpadavaṇṇanā",
  "tika-vin09t:1562_0": "Anekakoṭṭhakānīti anekadvārakoṭṭhakāni.",
  "tika-vin09t:1562_1": "“Nikkhamāti vacanaṃ sutvā attano ruciyā ce nikkhamati,",
  "tika-vin09t:1562_2": "anāpattī”ti vadanti.",
  "tika-vin09t:1563_0": "Tassa parikkhāranikkaḍḍhaneti tassa santakaṃ yaṃ kiñci pattacīvaraparissāvanadhammakaraṇamañcapīṭhabhisibibbohanādibhedaṃ",
  "tika-vin09t:1563_1": "antamaso rajanachallipi atthi,",
  "tika-vin09t:1563_2": "tassa parikkhārassa nikkaḍḍhane.",
  "tika-vin09t:1563_3": "Tañcāti dukkaṭaṃ parāmasati.",
  "tika-vin09t:1563_4": "Nikkaḍḍhāpanepi eseva nayo.",
  "tika-vin09t:1563_5": "Gāḷhaṃ bandhitvā ṭhapitesu pana ekāva āpatti.",
  "tika-vin09t:1564_0": "Bhaṇḍanakārakakalahakārakameva sakalasaṅghārāmato nikkaḍḍhituṃ labhati.",
  "tika-vin09t:1564_1": "So hi pakkhaṃ labhitvā saṅghampi bhindeyya.",
  "tika-vin09t:1564_2": "Alajjiādayo pana attano vasanaṭṭhānatoyeva nikkaḍḍhitabbā.",
  "tika-vin09t:1564_3": "Sakalasaṅghārāmato nikkaḍḍhituṃ na vaṭṭati.",
  "tika-vin09t:1564_4": "Tenāha “sakalasaṅghārāmatopī”tiādi.",
  "tika-vin09t:1565_0": "Nikkaḍḍhanasikkhāpadavaṇṇanā niṭṭhitā.",
  "tika-vin09t:1566_0": "8. Vehāsakuṭisikkhāpadavaṇṇanā",
  "tika-vin09t:1567_0": "Uparivehāsakuṭiyāti uparimatale asanthatapadarāya kuṭiyā.",
  "tika-vin09t:1567_1": "Tenāha “upari acchannatalāyā”tiādi.",
  "tika-vin09t:1567_2": "Yā hi kāci upari acchannatalā dvibhūmikakuṭikā vā tibhūmikādikuṭikā vā,",
  "tika-vin09t:1567_3": "sā “vehāsakuṭī”ti vuccati.",
  "tika-vin09t:1567_4": "Idañhi vehāsakuṭilakkhaṇaṃ.",
  "tika-vin09t:1567_5": "Yadi evaṃ kasmā padabhājane “majjhimassa purisassa asīsaghaṭṭā”ti vuttanti āha “padabhājane panā”tiādi.",
  "tika-vin09t:1567_6": "Idha adhippetaṃ kuṭiṃ dassetunti imasmiṃ sikkhāpade adhippetaṃ vehāsakuṭiṃ dassetuṃ.",
  "tika-vin09t:1567_7": "Majjhimassa purisassāti pamāṇamajjhimassa purisassa.",
  "tika-vin09t:1567_8": "Sabbaheṭṭhimāhi tulāhi sīsaṃ na ghaṭṭetīti asīsaghaṭṭā.",
  "tika-vin09t:1567_9": "Aṅge vijjhitvāti aṭaniyo vijjhitvā.",
  "tika-vin09t:1567_10": "Pavesitapādakanti pavesitapādasikhaṃ.",
  "tika-vin09t:1567_11": "Tasmāti “bhūmatthe vā”tiādinā vuttamevatthaṃ kāraṇabhāvena paccāmasati.",
  "tika-vin09t:1567_12": "Yasmā āhaccapādakādīsu yathāvutto attho hoti,",
  "tika-vin09t:1567_13": "tasmāti vuttaṃ hoti.",
  "tika-vin09t:1568_0": "Sahasāti abhibhavitvā ajjhottharitvā.",
  "tika-vin09t:1568_1": "Avehāsakuṭikāyāti bhūmiyaṃ katapaṇṇasālādīsu,",
  "tika-vin09t:1568_2": "tattha anāpatti.",
  "tika-vin09t:1568_3": "Na hi sakkā tattha parassa pīḷā kātuṃ.",
  "tika-vin09t:1568_4": "Sīsaghaṭṭāyāti yā sīsaṃ ghaṭṭā hoti,",
  "tika-vin09t:1568_5": "tatthāpi anāpatti.",
  "tika-vin09t:1568_6": "Na hi sakkā tattha heṭṭhāpāsāde anoṇatena vicarituṃ,",
  "tika-vin09t:1568_7": "tasmā asañcaraṇaṭṭhānattā parapīḷā na bhavissati.",
  "tika-vin09t:1568_8": "Uparitalaṃ vā padarasañcitanti uparimatalaṃ dāruphalakehi ghanasanthataṃ.",
  "tika-vin09t:1568_9": "Kiñci gaṇhāti vāti upari nāgadantakādīsu laggitaṃ cīvarādiṃ yaṃ kiñci gaṇhāti vā.",
  "tika-vin09t:1568_10": "Laggati vāti etthāpi eseva nayo.",
  "tika-vin09t:1568_11": "Paṭipakkhabhūtā āṇi paṭāṇi.",
  "tika-vin09t:1568_12": "Yassā dinnāya nisīdantepi pādā na nipatanti,",
  "tika-vin09t:1568_13": "evaṃbhūtā āṇi mañcapīṭhānaṃ pādasikhāsu dinnā hotīti attho.",
  "tika-vin09t:1568_14": "Tenāha “pādasīsāna”ntiādi.",
  "tika-vin09t:1569_0": "Vehāsakuṭisikkhāpadavaṇṇanā niṭṭhitā.",
  "tika-vin09t:1570_0": "9. Mahallakavihārasikkhāpadavaṇṇanā",
  "tika-vin09t:1571_0": "Piṭṭhasaṅghāṭassāti dvārabandhassa.",
  "tika-vin09t:1571_1": "Sāmantā aḍḍhateyyahattho padesoti yassa vemajjhe dvāraṃ hoti,",
  "tika-vin09t:1571_2": "uparibhāge ca uccā bhitti,",
  "tika-vin09t:1571_3": "tassa tīsu disāsu sāmantā aḍḍhateyyahattho padeso.",
  "tika-vin09t:1571_4": "Khuddakassa pana vihārassa dvīsu disāsu.",
  "tika-vin09t:1571_5": "Tatrāpi yaṃ bhittiṃ vivariyamānaṃ kavāṭaṃ āhanati,",
  "tika-vin09t:1571_6": "sā aparipuṇṇūpacārāpi hoti.",
  "tika-vin09t:1571_7": "Sace pana dvārassa adhobhāgepi lepokāso atthi,",
  "tika-vin09t:1571_8": "tampi limpituṃ vaṭṭati.",
  "tika-vin09t:1571_9": "Aggaḷaṭṭhapanāyāti ettha aggaḷasaddena taṃsambandhato dvāraphalakasahitaṃ dvārabandhanaṃ adhippetaṃ.",
  "tika-vin09t:1571_10": "Tenāha “sakavāṭakassā”tiādi.",
  "tika-vin09t:1571_11": "“Niccalabhāvatthāyā”ti iminā tañca kho ṭhapanaṃ idha niccalabhāvenāti dasseti.",
  "tika-vin09t:1571_12": "Ko panettha adhippāyoti āha “kavāṭañhī”tiādi.",
  "tika-vin09t:1571_13": "Kampatīti calati.",
  "tika-vin09t:1571_14": "Yāva dvārakosā aggaḷaṭṭhapanāya punappunaṃ limpitabbo vā lepāpetabbo vāti aggaḷaṭṭhapanatthāya yāva dvārakosā punappunaṃ attanā limpitabbo vā,",
  "tika-vin09t:1571_15": "parehi lepāpetabbo vāti attho.",
  "tika-vin09t:1572_0": "Nanu cāyamattho neva mātikāyaṃ,",
  "tika-vin09t:1572_1": "na padabhājane vutto,",
  "tika-vin09t:1572_2": "atha kuto daṭṭhabboti āha “tatthā”tiādi.",
  "tika-vin09t:1572_3": "Kiñcāpīti yadipi.",
  "tika-vin09t:1572_4": "Aṭṭhuppattiyanti sikkhāpadassa nidāne.",
  "tika-vin09t:1572_5": "Adhikāratoti anuvattanato.",
  "tika-vin09t:1572_6": "Ālokaṃ sandheti pidhetīti ālokasandhi.",
  "tika-vin09t:1572_7": "Tenāha “ālokasandhīti vātapānakavāṭakā vuccantī”ti.",
  "tika-vin09t:1572_8": "Tattha vātapānakavāṭakāti vātapānaphalakā.",
  "tika-vin09t:1572_9": "Anuññātappadesato pana aññattha punappunaṃ vilimpituṃ vā vilimpāpetuṃ vā na vaṭṭati.",
  "tika-vin09t:1572_10": "“Mattikāya kattabbakiccaṃ niṭṭhāpetvā puna catutthalepe dinne pācittiya”nti keci.",
  "tika-vin09t:1572_11": "“Punappunaṃ lepadānassa vuttappamāṇato aññattha paṭikkhittamattaṃ ṭhapetvā pācittiyassa avuttattā dukkaṭa”nti apare.",
  "tika-vin09t:1573_0": "Adhiṭṭhātabbanti saṃvidhātabbaṃ.",
  "tika-vin09t:1573_1": "Appahariteti ettha appasaddo “appiccho”tiādīsu viya abhāvatthoti āha “aharite”ti.",
  "tika-vin09t:1573_2": "Sālivīhiādi pubbaṇṇaṃ “purakkhataṃ sassaphala”nti katvā,",
  "tika-vin09t:1573_3": "tabbipariyāyato muggamāsādi aparaṇṇaṃ.",
  "tika-vin09t:1573_4": "Vuttanti vapitaṃ.",
  "tika-vin09t:1573_5": "“Tasmiṃ ṭhatvā adhiṭṭhahanto dukkaṭaṃ āpajjatī”ti iminā yasmiṃ padese samantā vuttappamāṇe paricchede pubbaṇṇādīni na santi,",
  "tika-vin09t:1573_6": "tattha vihāro kāretabbo.",
  "tika-vin09t:1573_7": "Yattha pana santi,",
  "tika-vin09t:1573_8": "tattha kārāpetuṃ na vaṭṭatīti dasseti.",
  "tika-vin09t:1573_9": "Tathevāti mukhavaṭṭiantena.",
  "tika-vin09t:1573_10": "Tasmiṃ ṭhātabbaṃ patantassa vihārassa apatanokāsattā,",
  "tika-vin09t:1573_11": "tassa bhikkhuno upari na pateyyāti adhippāyo.",
  "tika-vin09t:1573_12": "Yathāparicchinnassa pana okāsassa abbhantaraṃ vihārassa patantassa okāso hotīti appaharitepi tasmiṃ ṭhatvā adhiṭṭhātuṃ na labhati.",
  "tika-vin09t:1573_13": "Tenāha “tassa anto aharitepi ṭhātuṃ na labhatī”ti.",
  "tika-vin09t:1574_0": "Tato ce uttarīti tiṇṇaṃ maggānaṃ vā pariyāyānaṃ vā upari catutthe magge vā pariyāye vāti attho.",
  "tika-vin09t:1574_1": "Tenāha “maggena chādiyamāne”tiādi.",
  "tika-vin09t:1574_2": "Tattha maggena chādiyamāneti aparikkhipitvā ujukameva chādiyamāne.",
  "tika-vin09t:1574_3": "Pariyāyenāti parikkhepena.",
  "tika-vin09t:1574_4": "Tattha maggena chādanaṃ iṭṭhakasilāsudhāhi labbhati,",
  "tika-vin09t:1574_5": "pariyāyena chādanaṃ tiṇapaṇṇehīti āha “iṭṭhakasilāsudhāhī”tiādi.",
  "tika-vin09t:1574_6": "Tasmā yathā icchati,",
  "tika-vin09t:1574_7": "tathā dve magge vā dve pariyāye vā adhiṭṭhahitvā tatiyaṃ maggaṃ vā pariyāyaṃ vā “evaṃ chādehī”ti āṇāpetvā pakkamitabbaṃ.",
  "tika-vin09t:1574_8": "Sace na pakkamati,",
  "tika-vin09t:1574_9": "tuṇhībhāvena ṭhātabbaṃ.",
  "tika-vin09t:1574_10": "Sabbampi cetaṃ chadanaṃ chadanūpari veditabbaṃ.",
  "tika-vin09t:1574_11": "Uparūparichanno hi vihāro ciraṃ anovassako hotīti maññamānā evaṃ chādenti.",
  "tika-vin09t:1574_12": "Tiṇamuṭṭhigaṇanāyāti tiṇakaraḷagaṇanāya.",
  "tika-vin09t:1575_0": "Tikapācittiyanti atirekadvattipariyāye atirekasaññivematikaūnakasaññīnaṃ vasena tīṇi pācittiyāni.",
  "tika-vin09t:1575_1": "Setavaṇṇādikaraṇeti setavaṇṇakāḷavaṇṇagerukaparikammamālākammalatākammamakaradantakapañcapaṭikānaṃ karaṇe.",
  "tika-vin09t:1575_2": "Leṇaguhātiṇakuṭikādīsūti ettha leṇanti dvārabaddhaṃ.",
  "tika-vin09t:1575_3": "Guhāti kevalā pabbataguhā.",
  "tika-vin09t:1575_4": "Tiṇakuṭikā pākaṭā eva.",
  "tika-vin09t:1576_0": "Mahallakavihārasikkhāpadavaṇṇanā niṭṭhitā.",
  "tika-vin09t:1577_0": "10. Sappāṇakasikkhāpadavaṇṇanā",
  "tika-vin09t:1578_0": "Ekasmiṃ ghaṭe ekāva āpattīti ekasmiṃ udakaghaṭe ekāva āpatti.",
  "tika-vin09t:1578_1": "Esa nayo sabbabhājanesu.",
  "tika-vin09t:1578_2": "Vicchindantassāti dhāraṃ vicchindantassa.",
  "tika-vin09t:1578_3": "Ekekaṃ pakkhipantassāti ekekaṃ tiṇaṃ vā paṇṇaṃ vā mattikaṃ vā aññaṃ vā kaṭṭhagomayādiṃ pakkhipantassa.",
  "tika-vin09t:1578_4": "Pariyādānanti khayaṃ.",
  "tika-vin09t:1579_0": "“Padīpe patitvā paṭaṅgādipāṇakā marissantī”ti jānantassāpi kusalacittena padīpujjalanaṃ viya “siñcanena",
  "tika-vin09t:1579_1": "pāṇakā marissantī”ti pubbabhāge jānantassāpi “idaṃ jalaṃ siñcāmī”ti siñcantassa vadhakacittaṃ na hotīti",
  "tika-vin09t:1579_2": "āha “vinā vadhakacetanāyā”tiādi.",
  "tika-vin09t:1579_3": "Evañca katvā “paṇṇattivajja”nti idampi samatthitaṃ hoti.",
  "tika-vin09t:1579_4": "Ticittanti kusalākusalābyākatavasena ticittaṃ.",
  "tika-vin09t:1579_5": "Tathā hi paṇṇattiṃ madditvā siñcantassa vā siñcāpentassa vā akusalacittena hoti,",
  "tika-vin09t:1579_6": "“āsanaṃ dhovissāmī”ti cittena dhovanatthaṃ siñcantassa vā siñcāpentassa vā kusalacittena hoti,",
  "tika-vin09t:1579_7": "paṇṇattiṃ ajānatā arahatā siñcanādikaraṇe abyākatacittena hotīti kusalākusalābyākatacittavasena ticittaṃ hoti.",
  "tika-vin09t:1580_0": "Sappāṇakasikkhāpadavaṇṇanā niṭṭhitā.",
  "tika-vin09t:1581_0": "Bhūtagāmavaggo dutiyo.",
  "tika-vin09t:1582_0": "3. Ovādavaggo",
  "tika-vin09t:1583_0": "1. Ovādasikkhāpadavaṇṇanā",
  "tika-vin09t:1584_0": "Aṭṭhaṅgasamannāgatassāti “sīlavā hotī”tiādīhi aṭṭhahi aṅgehi samannāgatassa.",
  "tika-vin09t:1584_1": "Anuññātāti imassa sikkhāpadassa nidāne anuññātā.",
  "tika-vin09t:1584_2": "“Vassasatūpasampannāyā”tiādi vakkhamānaaṭṭhagarudhammadassanaṃ.",
  "tika-vin09t:1584_3": "Tattha sāmīcikammanti maggasampadānabījanapānīyāpucchanādikaṃ anucchavikaṃ vattaṃ.",
  "tika-vin09t:1584_4": "Ādisaddena –",
  "tika-vin09t:1585_0": "“Na bhikkhuniyā abhikkhuke āvāse vassaṃ vasitabbaṃ,",
  "tika-vin09t:1585_1": "anvaddhamāsaṃ bhikkhuniyā bhikkhusaṅghato dve dhammā paccāsīsitabbā uposathapucchakañca ovādūpasaṅkamanañca,",
  "tika-vin09t:1585_2": "vassaṃvuṭṭhāya bhikkhuniyā ubhatosaṅghe tīhi ṭhānehi pavāretabbaṃ diṭṭhena vā sutena vā parisaṅkāya vā,",
  "tika-vin09t:1585_3": "garudhammaṃ ajjhāpannāya bhikkhuniyā ubhatosaṅghe pakkhamānattaṃ caritabbaṃ,",
  "tika-vin09t:1585_4": "dve vassāni chasu dhammesu sikkhitasikkhāya sikkhamānāya ubhatosaṅghe upasampadā pariyesitabbā,",
  "tika-vin09t:1585_5": "na bhikkhuniyā kenaci pariyāyena bhikkhu akkositabbo paribhāsitabbo,",
  "tika-vin09t:1585_6": "ajjatagge ovaṭo bhikkhunīnaṃ bhikkhūsu vacanapatho,",
  "tika-vin09t:1585_7": "anovaṭo bhikkhūnaṃ bhikkhunīsu vacanapatho”ti –",
  "tika-vin09t:1586_0": "Ime satta dhamme saṅgaṇhāti.",
  "tika-vin09t:1586_1": "Garudhammeti garuke dhamme.",
  "tika-vin09t:1586_2": "Te hi gāravaṃ katvā bhikkhunīhi sampaṭicchitabbattā “garudhammā”ti vuccanti.",
  "tika-vin09t:1587_0": "Aññena vā dhammenāti ṭhapetvā aṭṭha garudhamme aññena yena kenaci dhammena.",
  "tika-vin09t:1587_1": "Bhikkhunīsu upasampannamattaṃ vā ovadatoti bhikkhunīsu upasampannamattaṃ garudhammena ovadato vā.",
  "tika-vin09t:1587_2": "Bhikkhūnaṃ santike upasampannāya yathāvatthukameva.",
  "tika-vin09t:1587_3": "“Adhammakamme”tiādīsu bhikkhunovādasammutikammaṃ “kamma”nti veditabbanti āha “sammatassāpī”tiādi.",
  "tika-vin09t:1587_4": "Vagge bhikkhunisaṅghe ovadato tikapācittiyanti vagge bhikkhunisaṅghe ovadato vaggasaññivematikasamaggasaññīnaṃ vasena tīṇi pācittiyāni.",
  "tika-vin09t:1587_5": "Tathā vematikassa cāti adhammakamme vematikassa ca vagge bhikkhunisaṅghe ovadato tikapācittiyanti attho.",
  "tika-vin09t:1587_6": "Esa nayo dhammakammasaññino cāti etthāpi.",
  "tika-vin09t:1587_7": "Yathā ca vagge bhikkhunisaṅghe ovadato nava pācittiyāni,",
  "tika-vin09t:1587_8": "evaṃ adhammakamme adhammakammasaññino samagge bhikkhunisaṅghe ovadato tasmiṃ saṅghe vaggasaññivematikasamaggasaññīnaṃ vasena tikapācittiyaṃ,",
  "tika-vin09t:1587_9": "tathā vematikassa ca dhammakammasaññino cāti nava pācittiyāni.",
  "tika-vin09t:1587_10": "Tenāha “samaggepi bhikkhunisaṅghe navā”tiādi.",
  "tika-vin09t:1587_11": "Dhammakamme pana adhammakammasaññino vaggaṃ bhikkhunisaṅghaṃ ovadato tikadukkaṭaṃ,",
  "tika-vin09t:1587_12": "tathā vematikassa,",
  "tika-vin09t:1587_13": "dhammakammasaññino cāti nava dukkaṭāni.",
  "tika-vin09t:1587_14": "Samaggaṃ pana bhikkhunisaṅghaṃ ovadato aṭṭhāti sattarasa dukkaṭāni.",
  "tika-vin09t:1587_15": "Tenāha “sace panā”tiādi.",
  "tika-vin09t:1587_16": "Aññaṃ dhammanti aññaṃ suttantaṃ vā abhidhammaṃ vā.",
  "tika-vin09t:1587_17": "“Samaggāmhāyyā”ti vacanena hi ovādaṃ paccāsīsanti.",
  "tika-vin09t:1587_18": "Tasmā ṭhapetvā ovādaṃ aññaṃ dhammaṃ bhaṇantassa dukkaṭaṃ.",
  "tika-vin09t:1587_19": "Ovādañca aniyyātetvāti “eso bhagini ovādo”ti avatvā.",
  "tika-vin09t:1587_20": "Paripucchaṃ detīti tassāyeva paguṇāya garudhammapāḷiyā atthaṃ bhaṇati.",
  "tika-vin09t:1587_21": "Osārehīti uccārehi,",
  "tika-vin09t:1587_22": "kathehīti attho.",
  "tika-vin09t:1587_23": "Osāretīti aṭṭhagarudhammapāḷiṃ vadati.",
  "tika-vin09t:1587_24": "Pañhaṃ puṭṭhoti garudhammanissitaṃ vā khandhādinissitaṃ vā pañhaṃ bhikkhuniyā puṭṭho.",
  "tika-vin09t:1588_0": "Ovādasikkhāpadavaṇṇanā niṭṭhitā.",
  "tika-vin09t:1589_0": "2. Atthaṅgatasikkhāpadavaṇṇanā",
  "tika-vin09t:1590_0": "Ekatoupasampannanti bhikkhunisaṅghe upasampannamattaṃ.",
  "tika-vin09t:1590_1": "Ito parampi ca yattha yattha “ekatoupasampanna”nti vuccati,",
  "tika-vin09t:1590_2": "sabbattha ayameva attho daṭṭhabbo.",
  "tika-vin09t:1591_0": "Atthaṅgatasikkhāpadavaṇṇanā niṭṭhitā.",
  "tika-vin09t:1592_0": "3. Bhikkhunupassayasikkhāpadavaṇṇanā",
  "tika-vin09t:1593_0": "Saṃvāsāyāti uposathādiatthaṃ. Itaranti ubhatosaṅghe upasampannaṃ.",
  "tika-vin09t:1594_0": "Bhikkhunupassayasikkhāpadavaṇṇanā niṭṭhitā.",
  "tika-vin09t:1595_0": "4. Āmisasikkhāpadavaṇṇanā",
  "tika-vin09t:1596_0": "Taṇhādiṭṭhīhi āmasitabbato āmisaṃ, cīvarādi,",
  "tika-vin09t:1596_1": "āmisameva hetu āmisahetu.",
  "tika-vin09t:1596_2": "Tenāha “cīvarādīnaṃ aññatarahetū”ti.",
  "tika-vin09t:1596_3": "Ādisaddena piṇḍapātasenāsanagilānapaccayasakkāragarukāramānanavandanapūjanānaṃ gahaṇaṃ.",
  "tika-vin09t:1596_4": "Avaṇṇakāmatāyāti ayasakāmatāyeva.",
  "tika-vin09t:1597_0": "Dhammakammetiādīsu bhikkhunovādasammutikammaṃ “kamma”nti veditabbaṃ.",
  "tika-vin09t:1597_1": "Tattha tikapācittiyanti dhammakamme dhammakammasaññivematikaadhammakammasaññīnaṃ vasena tīṇi pācittiyāni.",
  "tika-vin09t:1597_2": "Tatheva adhammakamme tikadukkaṭaṃ veditabbaṃ.",
  "tika-vin09t:1597_3": "Asammatanti sammatena vā saṅghena vā bhāraṃ katvā ṭhapitaṃ upasampannaṃ.",
  "tika-vin09t:1597_4": "Nanu ovādasammuti upasampannasseva dīyati,",
  "tika-vin09t:1597_5": "na sāmaṇerassāti āha “tatthā”tiādi.",
  "tika-vin09t:1597_6": "Sammatena vā saṅghena vā ṭhapito pana bahussuto sāmaṇero “asammato”ti veditabbo.",
  "tika-vin09t:1597_7": "Pakatiyā cīvarādihetu ovadantaṃ pana evaṃ bhaṇantassāti pakatiyā cīvarādihetu ovadantaṃ “esa cīvarādihetu ovadatī”ti saññāya evaṃ bhaṇantassa.",
  "tika-vin09t:1597_8": "“Na cīvarādihetu ovadatī”ti saññāya pana evaṃ bhaṇantassa dukkaṭaṃ.",
  "tika-vin09t:1597_9": "Anāmisantaratāti āmisacittābhāvo,",
  "tika-vin09t:1597_10": "“āmisahetu ovadissāmī”ti evaṃ pavattaajjhāsayābhāvoti attho.",
  "tika-vin09t:1597_11": "Cittapariyāyo hettha antarasaddo “yassantarato na santi kopā”tiādīsu viya.",
  "tika-vin09t:1598_0": "Āmisasikkhāpadavaṇṇanā niṭṭhitā.",
  "tika-vin09t:1599_0": "5. Cīvaradānasikkhāpadavaṇṇanā",
  "tika-vin09t:1600_0": "Pañcamasikkhāpadaṃ uttānatthameva.",
  "tika-vin09t:1601_0": "Cīvaradānasikkhāpadavaṇṇanā niṭṭhitā.",
  "tika-vin09t:1602_0": "6. Cīvarasibbanasikkhāpadavaṇṇanā",
  "tika-vin09t:1603_0": "Sūciṃ pavesetvā pavesetvā nīharaṇeti ārāpathe ārāpathe pācittiyaṃ.",
  "tika-vin09t:1603_1": "“Sibbissāmī”ti pana vicārentassa,",
  "tika-vin09t:1603_2": "chindantassāpi dukkaṭaṃ.",
  "tika-vin09t:1603_3": "Satakkhattumpi vijjhitvā sakiṃ nīharantassāti sakalasūciṃ anīharanto dīghasuttappavesanatthaṃ satakkhattumpi vijjhitvā sakiṃ nīharantassa.",
  "tika-vin09t:1603_4": "“Sibbā”ti vuttoti sakiṃ “cīvaraṃ sibbā”ti vutto.",
  "tika-vin09t:1603_5": "Niṭṭhāpetīti sabbaṃ sūcikammaṃ pariyosāpeti.",
  "tika-vin09t:1603_6": "Tassa ārāpathe ārāpathe pācittiyanti āṇattassa sūciṃ pavesetvā pavesetvā nīharaṇe ekamekaṃ pācittiyaṃ.",
  "tika-vin09t:1604_0": "Udāyittheranti lāḷudāyittheraṃ.",
  "tika-vin09t:1604_1": "Vuttalakkhaṇaṃ sibbanaṃ vā sibbāpanaṃ vāti “sūciṃ pavesetvā”tiādinā vuttalakkhaṇaṃ sibbanaṃ vā sibbāpanaṃ vā.",
  "tika-vin09t:1605_0": "Cīvarasibbanasikkhāpadavaṇṇanā niṭṭhitā.",
  "tika-vin09t:1606_0": "7. Saṃvidhānasikkhāpadavaṇṇanā",
  "tika-vin09t:1607_0": "Saṃvidahitvāti “ehi,",
  "tika-vin09t:1607_1": "asukagāmaṃ gacchāmā”ti vā “sve ahaṃ gacchāmi,",
  "tika-vin09t:1607_2": "tvampi āgaccheyyāsī”ti vā vatvā.",
  "tika-vin09t:1607_3": "Tañca kho saṃvidahanaṃ atthato saṅketakammanti āha “gamanakāle saṅketaṃ katvāti attho”ti.",
  "tika-vin09t:1607_4": "Akappiyabhūmiyaṃ saṃvidahantassāti antogāme,",
  "tika-vin09t:1607_5": "bhikkhuniupassayadvāre,",
  "tika-vin09t:1607_6": "rathikāya,",
  "tika-vin09t:1607_7": "aññesu vā catukkasiṅghāṭakahatthisālādīsu ṭhatvā saṃvidahantassa.",
  "tika-vin09t:1607_8": "Tenāha “tattha ṭhapetvā”tiādi.",
  "tika-vin09t:1607_9": "Āsannassāpīti accāsannassāpi,",
  "tika-vin09t:1607_10": "ratanamattantarassāpīti adhippāyo.",
  "tika-vin09t:1607_11": "Aññassa gāmassāti yato nikkhamati,",
  "tika-vin09t:1607_12": "tato aññassa gāmassa.",
  "tika-vin09t:1607_13": "Taṃ okkamantassāti taṃ antaragāmassa upacāraṃ okkamantassa.",
  "tika-vin09t:1607_14": "Sace dūraṃ gantukāmo hoti,",
  "tika-vin09t:1607_15": "gāmūpacāragaṇanāya okkamante okkamante purimanayeneva āpatti.",
  "tika-vin09t:1607_16": "Tenāha “iti gāmūpacārokkamanagaṇanāya pācittiyānī”ti.",
  "tika-vin09t:1607_17": "Tassa tassa pana gāmassa atikkamane anāpatti.",
  "tika-vin09t:1607_18": "Gāme asatīti addhayojanabbhantare gāme asati.",
  "tika-vin09t:1607_19": "Tasmiṃ pana gāme sati gāmantaragaṇanāyeva pācittiyāni.",
  "tika-vin09t:1607_20": "Addhayojanagaṇanāya pācittiyanti addhayojane addhayojane pācittiyaṃ,",
  "tika-vin09t:1607_21": "ekamekaṃ addhayojanaṃ atikkamantassa “idāni atikkamissāmī”ti paṭhamapāde dukkaṭaṃ,",
  "tika-vin09t:1607_22": "dutiyapāde pācittiyanti attho.",
  "tika-vin09t:1607_23": "Imasmiñhi naye atikkamane āpatti,",
  "tika-vin09t:1607_24": "okkamane anāpatti.",
  "tika-vin09t:1608_0": "Visaṅketenāti ettha “purebhattaṃ gamissāmā”ti vatvā pacchābhattaṃ gacchanti,",
  "tika-vin09t:1608_1": "“ajja vā gamissāmā”ti sve gacchanti,",
  "tika-vin09t:1608_2": "evaṃ kālavisaṅketeyeva anāpatti.",
  "tika-vin09t:1608_3": "Dvāravisaṅkete,",
  "tika-vin09t:1608_4": "pana maggavisaṅkete,",
  "tika-vin09t:1608_5": "vā satipi āpattiyeva.",
  "tika-vin09t:1608_6": "Āpadāsūti raṭṭhabhede cakkasamāruḷhā jānapadā pariyāyanti,",
  "tika-vin09t:1608_7": "evarūpāsu āpadāsu anāpatti.",
  "tika-vin09t:1608_8": "Cakkasamāruḷhāti ca iriyāpathacakkaṃ vā sakaṭacakkaṃ vā samāruḷhāti attho.",
  "tika-vin09t:1608_9": "Mātugāmasikkhāpadenāti sappāṇakavagge sattamasikkhāpadena.",
  "tika-vin09t:1609_0": "Saṃvidhānasikkhāpadavaṇṇanā niṭṭhitā.",
  "tika-vin09t:1610_0": "8. Nāvābhiruhanasikkhāpadavaṇṇanā",
  "tika-vin09t:1611_0": "Kīḷāpurekkhāroti lokassādamittasanthavavasena kīḷāpurekkhāro.",
  "tika-vin09t:1611_1": "Tathevāti kīḷāvaseneva.",
  "tika-vin09t:1611_2": "Agāmakatīrapassenāti addhayojanabbhantare gāmānaṃ abhāvato agāmakatīrapassena.",
  "tika-vin09t:1611_3": "Pāḷiyaṃ “uddhaṃgāminiṃ vā adhogāminiṃ vā”ti vacanato pana vāpisamuddādīsu kīḷāpurekkhāratāyapi gacchantassa anāpatti.",
  "tika-vin09t:1611_4": "Tenāha “samudde pana yathāsukhaṃ gantuṃ vaṭṭatī”ti.",
  "tika-vin09t:1611_5": "Visaṅketenāti idhāpi kālavisaṅketeneva anāpatti,",
  "tika-vin09t:1611_6": "titthavisaṅketena,",
  "tika-vin09t:1611_7": "pana nāvāvisaṅketena vā gacchantassa āpattiyeva.",
  "tika-vin09t:1612_0": "Sesanti saddhiṃ samuṭṭhānādīhi avasesaṃ,",
  "tika-vin09t:1612_1": "keci pana “kīḷāpurekkhāro ‘saṃvidahitvā’ti vacanato imaṃ sikkhāpadaṃ akusalacittaṃ lokavajjaṃ,",
  "tika-vin09t:1612_2": "tasmā sesaṃ nāma ṭhapetvā ‘paṇṇattivajjaṃ ticitta’nti idaṃ dvayaṃ avasesa”nti vadanti,",
  "tika-vin09t:1612_3": "taṃ na gahetabbaṃ.",
  "tika-vin09t:1612_4": "Kīḷāpurekkhāratāya hi abhiruhitvāpi gāmantarokkamane,",
  "tika-vin09t:1612_5": "addhayojanātikkame vā saṃvegaṃ paṭilabhitvā arahattaṃ vā sacchikareyya,",
  "tika-vin09t:1612_6": "niddaṃ vā okkameyya,",
  "tika-vin09t:1612_7": "kammaṭṭhānaṃ vā manasi karonto gaccheyya,",
  "tika-vin09t:1612_8": "kuto cassa akusalacittasamaṅgitā,",
  "tika-vin09t:1612_9": "yenidaṃ sikkhāpadaṃ akusalacittaṃ,",
  "tika-vin09t:1612_10": "lokavajjañca siyāti.",
  "tika-vin09t:1613_0": "Nāvābhiruhanasikkhāpadavaṇṇanā niṭṭhitā.",
  "tika-vin09t:1614_0": "9. Paripācitasikkhāpadavaṇṇanā",
  "tika-vin09t:1615_0": "Paripācitanti paripākamāpāditaṃ,",
  "tika-vin09t:1615_1": "yathā labhati,",
  "tika-vin09t:1615_2": "tathā katvā ṭhapitanti vuttaṃ hoti.",
  "tika-vin09t:1615_3": "Tenāha “neva tassā”tiādi tassāti yo paribhuñjeyya,",
  "tika-vin09t:1615_4": "tassa bhikkhuno.",
  "tika-vin09t:1615_5": "Bhikkhussa guṇaṃ pakāsetvāti “ayyo bhāṇako,",
  "tika-vin09t:1615_6": "ayyo bahussuto”tiādinā guṇaṃ pakāsetvā.",
  "tika-vin09t:1615_7": "Piṇḍapātanti pañcannaṃ bhojanānaṃ aññataraṃ.",
  "tika-vin09t:1615_8": "Kammasādhanoyaṃ samārambhasaddoti āha “samāraddha”nti.",
  "tika-vin09t:1615_9": "Paṭiyāditassāti sampāditassa.",
  "tika-vin09t:1615_10": "Yasmā ñātakappavāritehi bhikkhussa atthāya asamāraddhopi piṇḍapāto atthato samāraddhova hoti yathāsukhaṃ harāpetabbato,",
  "tika-vin09t:1615_11": "tasmā “ñātakappavāritānaṃ vā santaka”nti vuttaṃ.",
  "tika-vin09t:1616_0": "Ubhayatthāti paripācitāparipācitesu.",
  "tika-vin09t:1616_1": "Avaseseti bhikkhuniparipācitepi yāgukhajjakaphalāphalādike sabbattha.",
  "tika-vin09t:1616_2": "Nimittobhāsaparikathāviññattivasena pana avasesepi dukkaṭato na muccati.",
  "tika-vin09t:1617_0": "Paripācitasikkhāpadavaṇṇanā niṭṭhitā.",
  "tika-vin09t:1618_0": "10. Rahonisajjasikkhāpadavaṇṇanā",
  "tika-vin09t:1619_0": "Uparīti acelakavagge.",
  "tika-vin09t:1619_1": "Upanandassa catutthasikkhāpadenāti appaṭicchanne mātugāmena saddhiṃ rahonisajjasikkhāpadena.",
  "tika-vin09t:1619_2": "Tañhi upanandattheraṃ ārabbha paññattesu catutthabhāvato “upanandassa catutthasikkhāpada”nti vuttaṃ.",
  "tika-vin09t:1619_3": "Yadi ekaparicchedaṃ,",
  "tika-vin09t:1619_4": "atha kasmā visuṃ paññattanti āha “aṭṭhuppattivasena pana visuṃ paññatta”nti.",
  "tika-vin09t:1619_5": "Tattha aṭṭhuppattivasenāti atthassa uppattivasena,",
  "tika-vin09t:1619_6": "bhikkhuniyā eva rahonisajjāya uppattivasenāti attho.",
  "tika-vin09t:1619_7": "Ayaṃ hetthādhippāyo –",
  "tika-vin09t:1619_8": "catutthasikkhāpadavatthuto imassa sikkhāpadassa vatthuno paṭhamaṃ uppannattā ekaparicchedepi idaṃ paṭhamaṃ visuṃ paññattanti.",
  "tika-vin09t:1620_0": "Rahonisajjasikkhāpadavaṇṇanā niṭṭhitā.",
  "tika-vin09t:1621_0": "Ovādavaggo tatiyo.",
  "tika-vin09t:1622_0": "4. Bhojanavaggo",
  "tika-vin09t:1623_0": "1. Āvasathasikkhāpadavaṇṇanā",
  "tika-vin09t:1624_0": "“Agilāno”ti ettha antamaso dvigāvutaṃ gantuṃ samattho adhippetoti āha “addhayojanampi gantuṃ samatthenā”ti.",
  "tika-vin09t:1624_1": "Āvasathapiṇḍoti āvasathe piṇḍo,",
  "tika-vin09t:1624_2": "sālādīsu anodissa yāvadatthaṃ paññattaṃ pañcannaṃ bhojanānaṃ aññataraṃ bhojananti attho.",
  "tika-vin09t:1624_3": "Tenāha “imesaṃ vā”tiādi.",
  "tika-vin09t:1624_4": "Tattha imesaṃ vāti imesaṃ pāsaṇḍānaṃ vā.",
  "tika-vin09t:1624_5": "Ettakānaṃ vāti imasmiṃ pāsaṇḍe ettakānaṃ pāsaṇḍānaṃ vā.",
  "tika-vin09t:1624_6": "Pāsaṇḍanti channavutividhaṃ samaṇaparibbājakādiṃ.",
  "tika-vin09t:1624_7": "Te hi taṇhāpāsañceva diṭṭhipāsañca ḍenti oḍḍentīti pāsaṇḍāti vuccanti.",
  "tika-vin09t:1624_8": "Anodissāti anuddisitvā,",
  "tika-vin09t:1624_9": "aparicchinditvāti attho.",
  "tika-vin09t:1624_10": "Sālādīsu yattha katthacīti sālārukkhamūlaabbhokāsādīsu yattha katthaci ṭhānesu.",
  "tika-vin09t:1624_11": "Ekadivasameva bhuñjitabboti ekadivasaṃ sakiṃyeva bhuñjitabbo,",
  "tika-vin09t:1624_12": "ekasmiṃ divase punappunaṃ bhuñjituṃ na vaṭṭati.",
  "tika-vin09t:1624_13": "Dutiyadivasato paṭṭhāyāti bhuttadivasassa dutiyadivasato paṭṭhāya.",
  "tika-vin09t:1624_14": "Ajjhohāre ajjhohāre pācittiyanti ālope ālope kabaḷe kabaḷe pācittiyaṃ.",
  "tika-vin09t:1624_15": "Nānākulehi pana nānāṭṭhānesu paññattaṃ,",
  "tika-vin09t:1624_16": "ekasmiṃ ṭhāne ekadivasaṃ bhuñjitvā dutiyadivase aññattha bhuñjituṃ vaṭṭati,",
  "tika-vin09t:1624_17": "paṭipāṭiṃ pana khepetvā puna ādito paṭṭhāya bhuñjituṃ na vaṭṭati.",
  "tika-vin09t:1624_18": "Ekapūganānāpūgaekagāmanānāgāmesupi eseva nayo.",
  "tika-vin09t:1624_19": "Yopi ekakulassa vā nānākulānaṃ vā ekato paññatto taṇḍulādīnaṃ abhāvena antarantarā chijjati,",
  "tika-vin09t:1624_20": "sopi na bhuñjitabbo.",
  "tika-vin09t:1624_21": "Sace pana “na sakkoma dātu”nti upacchinditvā puna kalyāṇacitte uppanne dātuṃ ārabhanti,",
  "tika-vin09t:1624_22": "etaṃ puna ekadivasaṃ bhuñjituṃ vaṭṭati.",
  "tika-vin09t:1625_0": "Tikapācittiyanti agilāne agilānasaññivematikagilānasaññīnaṃ vasena tīṇi pācittiyāni.",
  "tika-vin09t:1625_1": "Gilānassa gilānasaññinoti gilānassa pana “gilāno aha”nti saññino anuvasitvā bhuñjantassa anāpatti.",
  "tika-vin09t:1625_2": "Sakiṃ bhuñjatīti ekadivasaṃ bhuñjati.",
  "tika-vin09t:1625_3": "“Gacchanto vā”ti idaṃ addhayojanavasena gahetabbaṃ,",
  "tika-vin09t:1625_4": "tathā “paccāgacchanto”ti idampīti vadanti.",
  "tika-vin09t:1625_5": "Kenaci upaddavenāti nadipūracorabhayādinā kenaci upaddavena.",
  "tika-vin09t:1625_6": "Aññanti yāgukhajjakaphalāphalādibhedaṃ yaṃ kiñci aññaṃ.",
  "tika-vin09t:1625_7": "Anuvasitvāti puna vasitvā.",
  "tika-vin09t:1626_0": "Āvasathasikkhāpadavaṇṇanā niṭṭhitā.",
  "tika-vin09t:1627_0": "2. Gaṇabhojanasikkhāpadavaṇṇanā",
  "tika-vin09t:1628_0": "Gaṇabhojaneti gaṇena laddhattā gaṇassa santake bhojane.",
  "tika-vin09t:1628_1": "Tenāha “gaṇassa bhojane”ti.",
  "tika-vin09t:1628_2": "Nanu cettha “gaṇassa bhojane”ti vuccati,",
  "tika-vin09t:1628_3": "so ca kho gaṇo “katthaci dvīhi,",
  "tika-vin09t:1628_4": "katthaci tīhī”tiādinā anekadhā adhippeto,",
  "tika-vin09t:1628_5": "idha katihīti āha “idha cā”tiādi.",
  "tika-vin09t:1628_6": "Taṃ panetaṃ gaṇabhojanaṃ dvīhi pakārehi pasavati nimantanato vā viññattito vāti āha “tesaṃ nimantanato vā”tiādi.",
  "tika-vin09t:1628_7": "Tattha nimantanato vāti akappiyanimantanato vā.",
  "tika-vin09t:1628_8": "Odanādīnaṃ pañcannanti odanasattukummāsamacchamaṃsānaṃ pañcannaṃ.",
  "tika-vin09t:1629_0": "“Odanena nimantemi,",
  "tika-vin09t:1629_1": "odanaṃ me gaṇhathā”tiādinā nayena yena kenaci vevacanena vā bhāsantarena vā pañcannaṃ bhojanānaṃ nāmaṃ gahetvā nimantetīti sambandho.",
  "tika-vin09t:1629_2": "Cattāroti ekaṭṭhāne vā nānāṭṭhānesu vā ṭhite cattāro bhikkhū.",
  "tika-vin09t:1629_3": "Lakkhaṇavacanañcetaṃ,",
  "tika-vin09t:1629_4": "tasmā cattāro vā tato vā adhike bhikkhūti attho.",
  "tika-vin09t:1629_5": "Vevacanena vāti bhattaannādipariyāyasaddena vā.",
  "tika-vin09t:1629_6": "Bhāsantarena vāti andhadamiḷādibhāsantarena vā.",
  "tika-vin09t:1629_7": "Pañcannaṃ bhojanānaṃ nāmaṃ gahetvāti pañcannaṃ bhojanānaṃ aññatarassa nāmaṃ gahetvā.",
  "tika-vin09t:1629_8": "Odanena nimantemīti tumhe bhante odanena nimantemi.",
  "tika-vin09t:1629_9": "Ādisaddena “ākaṅkhatha oloketha adhivāsetha paṭimānetha,",
  "tika-vin09t:1629_10": "sattunā nimantemi,",
  "tika-vin09t:1629_11": "sattuṃ me gaṇhatha ākaṅkhatha oloketha adhivāsetha paṭimānethā”tiādīnaṃ gahaṇaṃ.",
  "tika-vin09t:1629_12": "Ekato vāti ekattha ṭhite vā nisinne vā bhikkhū disvā “tumhe, bhante,",
  "tika-vin09t:1629_13": "odanena nimantemī”tiādinā evaṃ ekato nimantitā.",
  "tika-vin09t:1629_14": "Nānāto vā nimantitāti cattāri pariveṇāni vā vihāre vā gantvā nānāto vā nimantitā.",
  "tika-vin09t:1629_15": "Ekaṭṭhāne ṭhitesuyeva vā eko puttena,",
  "tika-vin09t:1629_16": "eko pitarāti evampi nimantitā nānātoyeva nimantitā nāma honti.",
  "tika-vin09t:1629_17": "Ekato gaṇhantiti aññamaññassa dvādasahatthūpacāre ṭhitā gaṇhanti.",
  "tika-vin09t:1630_0": "Kasmā pana nānāto bhuttepi gaṇabhojanaṃ hotīti āha “paṭiggahaṇameva hettha pamāṇa”nti.",
  "tika-vin09t:1630_1": "Yadi evaṃ atha kasmā pāḷiyaṃ “gaṇabhojanaṃ nāma yattha cattāro bhikkhū pañcannaṃ bhojanānaṃ aññatarena bhojanena nimantitā bhuñjanti,",
  "tika-vin09t:1630_2": "etaṃ gaṇabhojanaṃ nāmā”ti vuttaṃ?",
  "tika-vin09t:1630_3": "Taṃ paṭiggahaṇaniyamanatthameva.",
  "tika-vin09t:1630_4": "Na hi appaṭiggahitakaṃ bhikkhū bhuñjantīti “bhuñjantī”ti padaṃ paṭiggahaṇaniyamavacanaṃ hoti.",
  "tika-vin09t:1630_5": "Ekato vā nānāto vā viññāpetvāti cattāro bhikkhū ekato ṭhitā vā nisinnā vā upāsakaṃ disvā “amhākaṃ catunnampi",
  "tika-vin09t:1630_6": "bhattaṃ dehī”ti vā pāṭekkaṃ pavisitvā “mayhaṃ bhattaṃ dehi,",
  "tika-vin09t:1630_7": "mayhaṃ bhattaṃ dehī”ti vā ekato vā nānāto vā viññāpetvā.",
  "tika-vin09t:1630_8": "Tassa duvidhassāpīti yañca nimantanato laddhaṃ gaṇabhojanaṃ,",
  "tika-vin09t:1630_9": "yañca viññattito laddhaṃ,",
  "tika-vin09t:1630_10": "tassa duvidhassāpi gaṇabhojanassa.",
  "tika-vin09t:1630_11": "Evaṃ paṭiggahaṇeti ekato paṭiggahaṇe.",
  "tika-vin09t:1631_0": "Pādānampi phalitattāti antamaso pādānampi yathā mahācammassa parato maṃsaṃ dissati,",
  "tika-vin09t:1631_1": "evaṃ phalitattā.",
  "tika-vin09t:1631_2": "Na sakkā piṇḍāya caritunti vālikāya vā sakkharāya vā phuṭṭhamatte dukkhuppattito antogāme piṇḍāya carituṃ na sakkoti.",
  "tika-vin09t:1631_3": "Cīvare kariyamāneti sāṭakañca suttañca labhitvā cīvare kariyamāne.",
  "tika-vin09t:1631_4": "Yaṃ kiñci cīvare kattabbakammanti cīvaravicāraṇachindanamoghasuttāropanādi yaṃ kiñci cīvare kattabbaṃ kammaṃ,",
  "tika-vin09t:1631_5": "antamaso sūcivedhanampīti adhippāyo.",
  "tika-vin09t:1631_6": "“Addhayojanampī”tiādi avakaṃsato vuttaṃ.",
  "tika-vin09t:1631_7": "Yo pana dūraṃ gantukāmo,",
  "tika-vin09t:1631_8": "tattha vattabbameva natthi,",
  "tika-vin09t:1631_9": "gacchanto addhayojanabbhantare gāvutepi bhuñjituṃ labhati,",
  "tika-vin09t:1631_10": "gato pana ekadivasaṃ.",
  "tika-vin09t:1631_11": "Yadā nāvaṃ abhiruhitukāmo vā hoti āruḷho vā oruḷho vā,",
  "tika-vin09t:1631_12": "ayaṃ nāvābhiruhanasamayo nāmāti āha “nāvābhiruhanasamayepi eseva nayo”ti.",
  "tika-vin09t:1631_13": "Ayaṃ pana viseso –",
  "tika-vin09t:1631_14": "abhiruḷhena icchitaṭṭhānaṃ gantvāpi yāva na orohati,",
  "tika-vin09t:1631_15": "tāva bhuñjitabbaṃ.",
  "tika-vin09t:1631_16": "Cattāro bhikkhūti antimaparicchedo.",
  "tika-vin09t:1631_17": "Yattha pana sataṃ vā sahassaṃ vā sannipatitaṃ,",
  "tika-vin09t:1631_18": "tattha vattabbameva natthi.",
  "tika-vin09t:1631_19": "Tasmā tādise kāle “mahāsamayo”ti adhiṭṭhahitvā bhuñjitabbaṃ.",
  "tika-vin09t:1631_20": "Yo koci pabbajitoti sahadhammikesu vā titthiyesu vā aññataro.",
  "tika-vin09t:1632_0": "Ye ca dve tayo ekato gaṇhantīti yepi akappiyanimantanaṃ sādiyitvā dve vā tayo vā ekato gaṇhanti,",
  "tika-vin09t:1632_1": "tesampi anāpatti.",
  "tika-vin09t:1632_2": "Paṇītabhojanasūpodanaviññattīhi pana āpattiyevāti vadanti,",
  "tika-vin09t:1632_3": "upaparikkhitabbaṃ.",
  "tika-vin09t:1632_4": "Niccabhattādīsūti niccabhatte salākabhatte pakkhike uposathike pāṭipadike.",
  "tika-vin09t:1632_5": "Tattha niccabhattanti dhuvabhattaṃ vuccati.",
  "tika-vin09t:1632_6": "“Niccabhattaṃ gaṇhathā”ti vadanti,",
  "tika-vin09t:1632_7": "bahūnampi ekato gaṇhituṃ vaṭṭati.",
  "tika-vin09t:1632_8": "Salākabhattādīsupi eseva nayo.",
  "tika-vin09t:1633_0": "Gaṇabhojanasikkhāpadavaṇṇanā niṭṭhitā.",
  "tika-vin09t:1634_0": "3. Paramparabhojanasikkhāpadavaṇṇanā",
  "tika-vin09t:1635_0": "Gaṇabhojane vuttanayenevāti bhikkhuṃ upasaṅkamitvā “tumhe, bhante,",
  "tika-vin09t:1635_1": "odanena nimantemi,",
  "tika-vin09t:1635_2": "odanaṃ me gaṇhathā”tiādinā nayena yena kenaci vevacanena vā bhāsantarena vā pañcannaṃ bhojanānaṃ aññatarassa",
  "tika-vin09t:1635_3": "nāmaṃ gahetvā nimantetīti vutteneva nayena.",
  "tika-vin09t:1635_4": "Nimantitassāti akappiyanimantanena nimantitassa.",
  "tika-vin09t:1635_5": "Avikappetvāti sammukhāsammukhavasena avikappetvā,",
  "tika-vin09t:1635_6": "apariccajitvāti attho.",
  "tika-vin09t:1635_7": "Ayañhi bhattavikappanā nāma sammukhāparammukhāpi vaṭṭati.",
  "tika-vin09t:1635_8": "Tenāha “yo bhikkhu pañcasu sahadhammikesū”tiādi.",
  "tika-vin09t:1636_0": "Aññatra nimantanabhojanavatthusminti aññatra paṭhamaṃ nimantitā hutvā aññasmiṃ nimantane bhuñjanavatthusmiṃ.",
  "tika-vin09t:1636_1": "Yadi tividhā anupaññatti,",
  "tika-vin09t:1636_2": "atha kasmā parivāre “catasso anupaññattiyo”ti vuttanti āha “parivāre panā”tiādi.",
  "tika-vin09t:1636_3": "Vikappanampi gahetvāti vikappanānujānanampi anupaññattisamānanti anupaññattibhāvena gahetvā.",
  "tika-vin09t:1636_4": "Ekasaṃsaṭṭhānīti ekasmiṃ missitāni.",
  "tika-vin09t:1636_5": "Idaṃ vuttaṃ hoti –",
  "tika-vin09t:1636_6": "dve tīṇi kulāni nimantetvā ekasmiṃ ṭhāne nisīdāpetvā ito cito ca āharitvā bhattaṃ ākiranti,",
  "tika-vin09t:1636_7": "sūpabyañjanaṃ ākiranti,",
  "tika-vin09t:1636_8": "ekamissakaṃ hoti,",
  "tika-vin09t:1636_9": "ettha anāpattīti.",
  "tika-vin09t:1636_10": "Sace pana mūlanimantanaṃ heṭṭhā hoti,",
  "tika-vin09t:1636_11": "pacchimaṃ pacchimaṃ upari,",
  "tika-vin09t:1636_12": "taṃ uparito paṭṭhāya bhuñjantassa āpatti.",
  "tika-vin09t:1636_13": "Hatthaṃ pana anto pavesetvā paṭhamanimantanato ekampi kabaḷaṃ uddharitvā bhuttakālato paṭṭhāya yathā tathā vā bhuñjantassa anāpatti.",
  "tika-vin09t:1636_14": "Dve tīṇi nimantanāni ekato vā katvā bhuñjatīti dve tīṇi nimantanāni ekato pakkhipitvā missetvā ekaṃ katvā bhuñjatīti attho.",
  "tika-vin09t:1636_15": "“Sakalena gāmena vā”tiādīsu sakalena gāmena ekato hutvā nimantitasseva yattha katthaci bhuñjato anāpatti.",
  "tika-vin09t:1636_16": "Pūgepi eseva nayo.",
  "tika-vin09t:1636_17": "Nimantiyamāno vā “bhikkhaṃ gahessāmī”ti vadatīti “bhattaṃ gaṇhā”ti nimantiyamāno “na mayhaṃ tava bhattena attho,",
  "tika-vin09t:1636_18": "bhikkhaṃ gahessāmī”ti bhaṇati.",
  "tika-vin09t:1636_19": "Kiriyākiriyanti ettha bhojanaṃ kiriyaṃ,",
  "tika-vin09t:1636_20": "avikappanaṃ akiriyaṃ.",
  "tika-vin09t:1637_0": "Paramparabhojanasikkhāpadavaṇṇanā niṭṭhitā.",
  "tika-vin09t:1638_0": "4. Kāṇamātāsikkhāpadavaṇṇanā",
  "tika-vin09t:1639_0": "Paheṇakatthāyāti paṇṇākāratthāya.",
  "tika-vin09t:1639_1": "Pātheyyatthāyāti maggaṃ gacchantānaṃ antarāmaggatthāya.",
  "tika-vin09t:1639_2": "Sattūti baddhasattu,",
  "tika-vin09t:1639_3": "abaddhasattu ca.",
  "tika-vin09t:1639_4": "Dvattipattapūre paṭiggahetvāti mukhavaṭṭiyā heṭṭhimalekhāya samaṃ pūre dvattipattapūre gahetvāti attho.",
  "tika-vin09t:1639_5": "Imassa catthassa heṭṭhā vuttanayeneva pākaṭattā tattha kattabbappakārameva dassetuṃ “etthā”tiādimāha.",
  "tika-vin09t:1639_6": "Sesanti tato ekapattato aññaṃ pattaṃ.",
  "tika-vin09t:1639_7": "Sace tayo pattapūrā gahitā dve,",
  "tika-vin09t:1639_8": "sace dve gahitā,",
  "tika-vin09t:1639_9": "ekanti vuttaṃ hoti.",
  "tika-vin09t:1640_0": "Gamane vā paṭippassaddheti antarāmagge upaddavaṃ disvā,",
  "tika-vin09t:1640_1": "anatthikatāya vā “mayaṃ idāni na pesissāma na gamissāmā”ti evaṃ gamane upacchinne dentānanti attho.",
  "tika-vin09t:1641_0": "Kāṇamātāsikkhāpadavaṇṇanā niṭṭhitā.",
  "tika-vin09t:1642_0": "5. Paṭhamapavāraṇāsikkhāpadavaṇṇanā",
  "tika-vin09t:1643_0": "Bhuttavāti katabhattakicco.",
  "tika-vin09t:1643_1": "Sāsapamattampi ajjhoharitanti evaṃ parittampi bhojanaṃ saṅkhāditvā vā asaṅkhāditvā vā gilitaṃ.",
  "tika-vin09t:1643_2": "Pavāritoti paṭikkhepito.",
  "tika-vin09t:1643_3": "Yo hi bhuñjanto parivesakena upanītaṃ bhojanaṃ anicchanto paṭikkhipati,",
  "tika-vin09t:1643_4": "so tena pavārito paṭikkhipito nāma hoti.",
  "tika-vin09t:1643_5": "Byañjanaṃ pana anādiyitvā atthamattameva dassetuṃ “katappavāraṇo katappaṭikkhepoti attho”ti vuttaṃ.",
  "tika-vin09t:1643_6": "Sopi ca paṭikkhepo yasmā na paṭikkhepamattena,",
  "tika-vin09t:1643_7": "atha kho pañcaṅgavasena.",
  "tika-vin09t:1643_8": "Tenassa padabhājane “asanaṃ paññāyatī”tiādi vuttaṃ.",
  "tika-vin09t:1644_0": "Bhojanaṃ paññāyatīti pañcannaṃ bhojanānaṃ aññataraṃ pattādīsu dissati.",
  "tika-vin09t:1644_1": "Tenāha “pavāraṇappahonakaṃ ce bhojana”ntiādi.",
  "tika-vin09t:1644_2": "Sālīti antamaso nīvāraṃ upādāya sabbāpi sālijāti.",
  "tika-vin09t:1644_3": "Vīhīti sabbāpi vīhijāti.",
  "tika-vin09t:1644_4": "Yavagodhumesu bhedo natthi.",
  "tika-vin09t:1644_5": "Kaṅgūti setarattakāḷabhedā sabbāpi kaṅgujāti.",
  "tika-vin09t:1644_6": "Varakoti antamaso varakacorakaṃ upādāya sabbāpi setavaṇṇā varakajāti.",
  "tika-vin09t:1644_7": "Kudrūsakoti kāḷakodravo ceva sāmākādibhedā ca sabbāpi tiṇadhaññajāti.",
  "tika-vin09t:1645_0": "Nīvāravarakacorakā cettha “dhaññānulomā”ti vadanti.",
  "tika-vin09t:1645_1": "Yāgunti ambilayāgukhīrayāguādibhedaṃ yaṃ kiñci yāguṃ.",
  "tika-vin09t:1645_2": "Imināva pāyāsassāpi gahitattā “ambilapāyāsādīsu aññataraṃ pacāmāti vā”ti na vuttaṃ.",
  "tika-vin09t:1645_3": "Pavāraṇaṃ janetīti anatirittabhojanāpattinibandhanaṃ paṭikkhepaṃ sādheti.",
  "tika-vin09t:1645_4": "Sace pana odhi na paññāyati,",
  "tika-vin09t:1645_5": "yāgusaṅgahaṃ gacchati,",
  "tika-vin09t:1645_6": "pavāraṇaṃ na janeti.",
  "tika-vin09t:1645_7": "Puna pavāraṇaṃ janeti ghanabhāvagamanato paṭṭhāya bhojanasaṅgahitattāti adhippāyo.",
  "tika-vin09t:1646_0": "Udakakañjikakhīrādīni ākiritvāti udakañceva kañjikañca khīrādīni ca ākiritvā tehi saddhiṃ amadditvā bhattamissake katvā.",
  "tika-vin09t:1646_1": "Tenāha “yāguṃ gaṇhathā”tiādi.",
  "tika-vin09t:1646_2": "Sace pana bhatte udakakañjikakhīrādīni ākiritvā madditvā “yāguṃ gaṇhathā”ti denti,",
  "tika-vin09t:1646_3": "pavāraṇā na hoti.",
  "tika-vin09t:1646_4": "Yāguyāpīti evaṃ yāgusaṅgahaṃ gatāya vā aññāya vā yāguyāpi.",
  "tika-vin09t:1646_5": "Suddharasako,",
  "tika-vin09t:1646_6": "pana rasakayāgu vā na janeti.",
  "tika-vin09t:1647_0": "Pañcannaṃ bhojanānaṃ aññataravasena vippakatabhojanabhāvassa upacchinnattā “dvepi khāditāni honti…pe…",
  "tika-vin09t:1647_1": "na pavāretī”ti vuttaṃ.",
  "tika-vin09t:1647_2": "Akappiyamaṃsaṃ,",
  "tika-vin09t:1647_3": "akappiyabhojanañca buddhapaṭikuṭṭhaṃ paṭikkhipato pavāraṇāya avatthutāya na pavāraṇā hotīti āha “yo panā”tiādi.",
  "tika-vin09t:1647_4": "Yañhi bhikkhuno khādituṃ vaṭṭati,",
  "tika-vin09t:1647_5": "taṃ eva paṭikkhipato pavāraṇā hoti.",
  "tika-vin09t:1647_6": "Idaṃ pana jānanto akappiyattā paṭikkhipati.",
  "tika-vin09t:1647_7": "Ajānantopi paṭikkhipitabbaṭṭhāne ṭhitameva paṭikkhipati nāma,",
  "tika-vin09t:1647_8": "tasmā na pavāreti.",
  "tika-vin09t:1647_9": "Sace pana akappiyamaṃsaṃ khādanto kappiyamaṃsaṃ vā bhojanaṃ vā paṭikkhipati, pavāreti. Kasmā?",
  "tika-vin09t:1647_10": "Vatthutāya.",
  "tika-vin09t:1647_11": "Yañhi tena paṭikkhittaṃ,",
  "tika-vin09t:1647_12": "taṃ pavāraṇāya vatthu.",
  "tika-vin09t:1647_13": "Yaṃ pana khādati,",
  "tika-vin09t:1647_14": "taṃ kiñcāpi paṭikkhipitabbaṭṭhāne ṭhitaṃ,",
  "tika-vin09t:1647_15": "khādiyamānaṃ pana maṃsabhāvaṃ na jahati,",
  "tika-vin09t:1647_16": "tasmā pavāreti.",
  "tika-vin09t:1647_17": "Ko pana vādo kappiyamaṃsaṃ khādato kappiyamaṃsabhojanappaṭikkhepe.",
  "tika-vin09t:1647_18": "Esa nayo akappiyabhojanaṃ khādato kappiyabhojanappaṭikkhepe.",
  "tika-vin09t:1648_0": "Bhojane satīti pañcasu bhojanesu ekasmimpi bhojane sati.",
  "tika-vin09t:1648_1": "Aññaṃ vuttalakkhaṇaṃ bhojananti pattādigatato aññaṃ vuttalakkhaṇaṃ pañcasu bhojanesu ekampi bhojanaṃ.",
  "tika-vin09t:1648_2": "“Nirapekkho hotī”ti etasseva vivaraṇaṃ “yaṃ pattādīsū”tiādi.",
  "tika-vin09t:1648_3": "Na kevalaṃ nirapekkho vāti āha “aññatra vā”tiādi.",
  "tika-vin09t:1648_4": "So paṭikkhipantopi na pavāretīti tasmiṃ ce antare aññaṃ bhojanaṃ abhihaṭaṃ,",
  "tika-vin09t:1648_5": "taṃ so paṭikkhipantopi na pavāreti. Kasmā?",
  "tika-vin09t:1648_6": "Vippakatabhojanabhāvassa upacchinnattā.",
  "tika-vin09t:1649_0": "“Upanāmetī”ti iminā kāyābhihāraṃ dasseti.",
  "tika-vin09t:1649_1": "Hatthe vā ādhārake vāti ettha vā-",
  "tika-vin09t:1649_2": "saddo avuttavikappattho,",
  "tika-vin09t:1649_3": "tena “ūrūsu vā”ti vikappeti.",
  "tika-vin09t:1649_4": "Dūre nisinnassa daharabhikkhussa pattaṃ pesetvā “ito odanaṃ gaṇhāhī”ti vadati,",
  "tika-vin09t:1649_5": "gaṇhitvā pana gato tuṇhī tiṭṭhati,",
  "tika-vin09t:1649_6": "tampi paṭikkhipato eseva nayo. Kasmā?",
  "tika-vin09t:1649_7": "Bhikkhussa dūrabhāvato,",
  "tika-vin09t:1649_8": "dūtassa ca anabhiharaṇato.",
  "tika-vin09t:1649_9": "Sace pana gahetvā āgato bhikkhu “imaṃ bhattaṃ gaṇhā”ti vadati,",
  "tika-vin09t:1649_10": "taṃ paṭikkhipato pavāraṇā hoti.",
  "tika-vin09t:1649_11": "Evaṃ vuttepīti “bhattaṃ gaṇhā”ti vuttepi.",
  "tika-vin09t:1650_0": "Bhattapacchiṃ gahetvā parivisantassāti ekena hatthena bhattapacchiṃ gahetvā ekena hatthena kaṭacchuṃ gahetvā parivisantassa.",
  "tika-vin09t:1650_1": "Añño “ahaṃ dhāressāmī”ti gahitamattakameva karotīti añño āgantvā “ahaṃ pacchiṃ dhāressāmi,",
  "tika-vin09t:1650_2": "tvaṃ odanaṃ dehī”ti vatvā gahitamattakameva karoti.",
  "tika-vin09t:1650_3": "Abhihaṭāva hotīti parivesakeneva abhihaṭāva hoti.",
  "tika-vin09t:1650_4": "Idāni asati tassa dātukāmābhihāre gahaṇasamayepi paṭikkhipato na hotīti dassetuṃ “sace panā”tiādi vuttaṃ.",
  "tika-vin09t:1650_5": "Uddhaṭeti uddhaṭe bhatte.",
  "tika-vin09t:1650_6": "Kaṭacchuabhihāroyeva hi tassa abhihāroti adhippāyo.",
  "tika-vin09t:1650_7": "Anantarassa diyyamāneti anantarassa bhikkhuno bhatte diyyamāne.",
  "tika-vin09t:1650_8": "Kāyavikārenāti “aṅguliṃ vā hatthaṃ vā macchikabījaniṃ vā cīvarakaṇṇaṃ vā cāleti,",
  "tika-vin09t:1650_9": "bhamukāya vā ākāraṃ karoti,",
  "tika-vin09t:1650_10": "kuddho vā oloketī”ti evaṃ vuttena aṅgulicalanādinā kāyavikārena.",
  "tika-vin09t:1650_11": "“Alaṃ mā dehī”tiādinā vacīvikārenāti “ala”nti vā “na gaṇhāmī”ti vā “mā ākirā”ti vā “apagacchā”ti vā evaṃ yena kenaci vacīvikārena.",
  "tika-vin09t:1651_0": "Abhihaṭe pana bhatte pavāraṇāya bhīto hatthe apanetvā punappunaṃ patte odanaṃ ākirantaṃ “ākira ākira,",
  "tika-vin09t:1651_1": "koṭṭetvā pūrehī”ti vadato pavāraṇā na hoti.",
  "tika-vin09t:1651_2": "Esa nayo bhattaṃ abhiharantaṃ bhikkhuṃ sallakkhetvā “kiṃ, āvuso,",
  "tika-vin09t:1651_3": "itopi kiñci gaṇhissasi,",
  "tika-vin09t:1651_4": "dammi te kiñcī”ti vadatopi.",
  "tika-vin09t:1652_0": "“Rasaṃ paṭiggaṇhathā”ti appavāraṇājanakassa nāmaṃ gahetvā vuttattā “taṃ sutvā paṭikkhipato pavāraṇā natthī”ti vuttaṃ.",
  "tika-vin09t:1652_1": "Maṃsarasanti ettha pana na kevalaṃ maṃsassa rasaṃ “maṃsarasa”micceva viññāyati,",
  "tika-vin09t:1652_2": "atha kho maṃsañca rasañca maṃsarasanti evaṃ pavāraṇājanakanāmavasenāpi.",
  "tika-vin09t:1652_3": "Tasmā taṃ paṭikkhipato pavāraṇāva hotīti āha “maṃsarasanti vutte pana paṭikkhipato pavāraṇā hotī”ti.",
  "tika-vin09t:1652_4": "Parato macchamaṃsaṃ byañjananti etthāpi eseva nayo.",
  "tika-vin09t:1652_5": "Yasmiṃ iriyāpathe pavāreti,",
  "tika-vin09t:1652_6": "taṃ avikopenteneva bhuñjitabbanti yo gacchanto pavāreti,",
  "tika-vin09t:1652_7": "tena gacchanteneva bhuñjitabbaṃ.",
  "tika-vin09t:1652_8": "Kaddamaṃ vā udakaṃ vā patvā ṭhitena atirittaṃ kāretabbaṃ.",
  "tika-vin09t:1652_9": "Sace antarā nadī pūrā hoti,",
  "tika-vin09t:1652_10": "naditīre gumbaṃ anupariyāyantena bhuñjitabbaṃ.",
  "tika-vin09t:1652_11": "Atha nāvā vā setu vā atthi,",
  "tika-vin09t:1652_12": "taṃ abhiruhitvāpi caṅkamanteneva bhuñjitabbaṃ,",
  "tika-vin09t:1652_13": "gamanaṃ na upacchinditabbaṃ.",
  "tika-vin09t:1652_14": "Esa nayo itarairiyāpathesupi.",
  "tika-vin09t:1652_15": "Taṃ taṃ iriyāpathaṃ kopentena atirittaṃ kāretabbaṃ.",
  "tika-vin09t:1652_16": "Yo ukkuṭikova nisīditvā pavāreti,",
  "tika-vin09t:1652_17": "tena ukkuṭikeneva bhuñjitabbaṃ.",
  "tika-vin09t:1652_18": "Tassa pana heṭṭhā palālapīṭhaṃ vā kiñci vā nisīdanaṃ dātabbaṃ.",
  "tika-vin09t:1652_19": "Pīṭhake nisīditvā pavāritena pana āsanaṃ acāletvāva catasso disā parivattantena bhuñjituṃ labbhati.",
  "tika-vin09t:1652_20": "Mañce nisīditvā pavāritena ito vā etto vā saṃsarituṃ na labbhati.",
  "tika-vin09t:1652_21": "Sace pana saha mañcena ukkhipitvā aññatra nenti, vaṭṭati.",
  "tika-vin09t:1652_22": "Nipajjitvā pavāritenāpi nipanneneva bhuñjitabbaṃ.",
  "tika-vin09t:1652_23": "Parivattantena yena passena nipanno,",
  "tika-vin09t:1652_24": "tassa ṭhānaṃ nātikkametabbaṃ.",
  "tika-vin09t:1653_0": "Alametaṃ sabbanti etaṃ sabbaṃ alaṃ pariyattaṃ,",
  "tika-vin09t:1653_1": "idampi te adhikaṃ,",
  "tika-vin09t:1653_2": "ito aññaṃ na lacchasīti adhippāyo.",
  "tika-vin09t:1653_3": "Yo atirittaṃ karotīti yo “alametaṃ sabba”nti atirittaṃ karoti.",
  "tika-vin09t:1653_4": "Paṭipakkhanayenāti “kappiyakataṃ,",
  "tika-vin09t:1653_5": "paṭiggahitakataṃ,",
  "tika-vin09t:1653_6": "uccāritakataṃ,",
  "tika-vin09t:1653_7": "hatthapāse kataṃ,",
  "tika-vin09t:1653_8": "bhuttāvinā kataṃ,",
  "tika-vin09t:1653_9": "bhuttāvinā pavāritena āsanā avuṭṭhitena kataṃ ‘alametaṃ sabba’nti vutta”nti imehi sattahi vinayakammākārehi yaṃ atirittaṃ kappiyaṃ kataṃ,",
  "tika-vin09t:1653_10": "yañca gilānātirittaṃ,",
  "tika-vin09t:1653_11": "tadubhayampi atirittanti evaṃ tasseva paṭipakkhanayena.",
  "tika-vin09t:1653_12": "Ettha ca “alametaṃ sabba”nti tikkhattuṃ vattabbaṃ,",
  "tika-vin09t:1653_13": "ayaṃ kira āciṇṇo.",
  "tika-vin09t:1653_14": "Vinayadharā pana “sakiṃ eva vattabba”nti vadanti.",
  "tika-vin09t:1654_0": "Kasmā taṃ so puna kātuṃ na labhatīti āha “yañhī”tiādi.",
  "tika-vin09t:1654_1": "Tattha yañhi akatanti yena paṭhamaṃ kappiyaṃ kataṃ,",
  "tika-vin09t:1654_2": "tena yaṃ akataṃ,",
  "tika-vin09t:1654_3": "taṃ kātabbaṃ.",
  "tika-vin09t:1654_4": "Paṭhamabhājane pana kātuṃ na labbhati.",
  "tika-vin09t:1654_5": "Yena ca akatanti aññena bhikkhunā yena paṭhamaṃ na kataṃ,",
  "tika-vin09t:1654_6": "tena ca kātabbanti attho.",
  "tika-vin09t:1654_7": "Vuttanti sīhaḷaṭṭhakathāsu vuttaṃ.",
  "tika-vin09t:1654_8": "Aññasmiṃ pana bhājaneti yasmiṃ pana bhājane paṭhamaṃ kataṃ,",
  "tika-vin09t:1654_9": "tato aññasmiṃ patte vā kuṇḍe vā pacchiyaṃ vā yattha katthaci purato ṭhapetvā onāmitabhājane.",
  "tika-vin09t:1655_0": "Aññatra bhuñjanavatthusminti bhuttāvinā pavāritena hutvā aññatra bhuñjanavatthusmiṃ.",
  "tika-vin09t:1655_1": "Tikapācittiyanti anatiritte anatirittasaññivematikaatirittasaññīnaṃ vasena tīṇi pācittiyāni.",
  "tika-vin09t:1655_2": "Ajjhoharato ca dukkaṭanti ajjhoharato ajjhohāre ajjhohāre dukkaṭaṃ.",
  "tika-vin09t:1655_3": "Sace pana āmisasaṃsaṭṭhāni honti,",
  "tika-vin09t:1655_4": "āhāratthāyapi anāhāratthāyapi paṭiggahetvā ajjhoharantassa pācittiyameva.",
  "tika-vin09t:1655_5": "Tesaṃ anuññātaparibhogavasenāti yāmakālikādīnaṃ anuññātaparibhogavasena,",
  "tika-vin09t:1655_6": "yāmakālikaṃ pipāsāya sati pipāsacchedanatthaṃ,",
  "tika-vin09t:1655_7": "sattāhakālikaṃ yāvajīvikañca tena tena upasametabbake ābādhe sati tassa upasamanatthanti vuttaṃ hoti.",
  "tika-vin09t:1655_8": "Idampi ajjhoharaṇato kāyakammaṃ,",
  "tika-vin09t:1655_9": "vācāya “atirittaṃ karotha bhante”ti akārāpanena vacīkammanti āha “samuṭṭhānādīni paṭhamakathinasadisānevā”ti.",
  "tika-vin09t:1655_10": "Kiriyākiriyanti ettha paṭikkhipitvā bhuñjanaṃ kiriyaṃ.",
  "tika-vin09t:1655_11": "Atirittassa akaraṇaṃ akiriyanti veditabbaṃ.",
  "tika-vin09t:1656_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin09t:1657_0": "6. Dutiyapavāraṇāsikkhāpadavaṇṇanā",
  "tika-vin09t:1658_0": "Sutvā vāti aññena vā teneva vā ārocitaṃ sutvā.",
  "tika-vin09t:1658_1": "“Bhuttasmiṃ pācittiya”nti vuttattā bhojanapariyosāne pācittiya”nti vuttaṃ.",
  "tika-vin09t:1659_0": "Dutiyapavāraṇāsikkhāpadavaṇṇanā niṭṭhitā.",
  "tika-vin09t:1660_0": "7. Vikālabhojanasikkhāpadavaṇṇanā",
  "tika-vin09t:1661_0": "Vikāleti ettha aruṇuggamanato paṭṭhāya yāva majjhanhiko,",
  "tika-vin09t:1661_1": "ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma.",
  "tika-vin09t:1661_2": "Tadañño vikālo “vigato kālo”ti katvā.",
  "tika-vin09t:1661_3": "Tenāha “vigate kāle”tiādi.",
  "tika-vin09t:1661_4": "Ṭhitamajjhanhikopi kālasaṅgahaṃ gacchati.",
  "tika-vin09t:1661_5": "Tato paṭṭhāya pana khādituṃ vā bhuñjituṃ vā na sakkā.",
  "tika-vin09t:1661_6": "Sahasā pivituṃ sakkā bhaveyya,",
  "tika-vin09t:1661_7": "kukkuccakena pana na kātabbaṃ.",
  "tika-vin09t:1661_8": "Kālaparicchedajānanatthañca kālatthambho yojetabbo.",
  "tika-vin09t:1661_9": "Kālabbhantareva bhattakiccaṃ kātabbaṃ.",
  "tika-vin09t:1661_10": "“Yaṃ kiñci…pe…",
  "tika-vin09t:1661_11": "khādanīyaṃ vā”ti iminā yaṃ tāva sakkhalimodakādi pubbaṇṇāparaṇṇamayaṃ,",
  "tika-vin09t:1661_12": "tattha vattabbameva natthīti dasseti.",
  "tika-vin09t:1661_13": "Bhojanīyaṃ nāma pañca bhojanāni.",
  "tika-vin09t:1662_0": "Sati paccayeti pipāsādikāraṇe vijjamāne.",
  "tika-vin09t:1662_1": "Romaṭṭhakassāti romaṭṭhakassa bhikkhuno ajjhoharitvā uggiritvā mukheva ṭhapito bahi mukhadvārā viniggato",
  "tika-vin09t:1662_2": "bhojanassa maggā bahi niggato “romaṭṭho”ti pavuccati.",
  "tika-vin09t:1662_3": "Idha pana ajjhoharitvā uggiritvā mukheva ṭhapitoti adhippeto.",
  "tika-vin09t:1662_4": "Tenāha “na ca,",
  "tika-vin09t:1662_5": "bhikkhave”tiādi.",
  "tika-vin09t:1662_6": "Ṭhapetvā romaṭṭhakaṃ sesānaṃ āgataṃ uggāraṃ mukhe sandhāretvā gilantānaṃ āpatti.",
  "tika-vin09t:1662_7": "Sace pana asandhārentameva paragalaṃ gacchati, vaṭṭati.",
  "tika-vin09t:1663_0": "Vikālabhojanasikkhāpadavaṇṇanā niṭṭhitā.",
  "tika-vin09t:1664_0": "8. Sannidhikārakasikkhāpadavaṇṇanā",
  "tika-vin09t:1665_0": "“Kāro karaṇaṃ kiriyāti atthato eka”nti etena kārasaddassa bhāvatthataṃ dasseti.",
  "tika-vin09t:1665_1": "Sammā nidhānaṃ ṭhapanaṃ sannidhi.",
  "tika-vin09t:1665_2": "“Paṭiggahetvā ekarattaṃ vītināmitassetaṃ nāma”nti iminā paṭiggahetvā ekarattaṃ vītināmite imassa duddhotabhāvaṃ dasseti.",
  "tika-vin09t:1665_3": "Kiñcāpi yāmakālikaṃ khādanīyaṃ,",
  "tika-vin09t:1665_4": "bhojanīyaṃ vā na hoti,",
  "tika-vin09t:1665_5": "“anāpatti yāmakālikaṃ yāme nidahitvā bhuñjatī”tiādi vacanato pana tatthāpi yāmātikkame sannidhipaccayā",
  "tika-vin09t:1665_6": "pācittiyena bhavitabbanti “yaṃ kiñci yāvakālikaṃ vā yāmakālikaṃ vā”ti vuttaṃ.",
  "tika-vin09t:1665_7": "Idāni duddhotabhāvameva vibhāvetuṃ “yaṃ aṅguliyā”tiādi vuttaṃ.",
  "tika-vin09t:1665_8": "Tattha yaṃ aṅguliyā ghaṃsantassa lekhā paññāyatīti yaṃ pattaṃ dhotaṃ aṅguliyā ghaṃsantassa patte aṅgulilekhā paññāyati,",
  "tika-vin09t:1665_9": "so patto duddhoto hotīti attho.",
  "tika-vin09t:1665_10": "Telavaṇṇapatte pana aṅgulilekhā paññāyati,",
  "tika-vin09t:1665_11": "sā abbohārikā.",
  "tika-vin09t:1665_12": "Snehoti telaṃ.",
  "tika-vin09t:1665_13": "Sandissatīti yāguyā upari sandissati.",
  "tika-vin09t:1665_14": "Tādise pattepīti paṭiggahaṇaṃ avissajjitvā sayaṃ vā aññena vā bhojanaṃ nīharitvā na sammā dhote pattepi.",
  "tika-vin09t:1665_15": "Punadivase bhuñjantassa pācittiyanti patte laggaṃ avijahitappaṭiggahaṇaṃ hotīti dutiyadivase bhuñjantassa pācittiyaṃ.",
  "tika-vin09t:1665_16": "Pariccatte pana patte punadivase bhuñjantassa anāpatti.",
  "tika-vin09t:1666_0": "Yaṃ panāti yaṃ bhojanaṃ pana.",
  "tika-vin09t:1666_1": "Apariccattameva hīti anapekkhavissajjanena vā anupasampannassa nirapekkhadānena vā apariccattameva.",
  "tika-vin09t:1666_2": "Kappiya bhojananti antamaso ekasitthamattampi kappiyabhojanaṃ.",
  "tika-vin09t:1666_3": "Akappiyesūti akappiyamaṃsesu.",
  "tika-vin09t:1666_4": "Sesesūti manussamaṃsato avasesesu hatthiassasunakhaahisīhabyagghadīpiacchataracchamaṃsesu ceva appaṭivekkhite uddissakatamaṃse ca.",
  "tika-vin09t:1666_5": "Pāḷiyaṃ “sattāhakālikaṃ yāvajīvikaṃ āhāratthāya paṭiggaṇhāti,",
  "tika-vin09t:1666_6": "āpatti dukkaṭassā”tiādinā sannihitesu sattāhakālikayāvajīvikesu purebhattampi āhāratthāya ajjhoharaṇepi",
  "tika-vin09t:1666_7": "dukkaṭassa vuttattā yāmakālikepi āhāratthāya ajjhoharaṇepi visuṃ dukkaṭenāpi bhavitabbanti āha “āhāratthāya",
  "tika-vin09t:1666_8": "ajjhoharato dukkaṭena saddhiṃ pācittiya”nti.",
  "tika-vin09t:1666_9": "Sabbavikappesūti “kappiyabhojanaṃ bhuñjantassā”tiādinā vuttesu sabbesu vikappesu aparampi pācittiyaṃ vaḍḍhati.",
  "tika-vin09t:1666_10": "Idaṃ vuttaṃ hoti –",
  "tika-vin09t:1666_11": "kappiyabhojane dve pācittiyāni,",
  "tika-vin09t:1666_12": "manussamaṃse thullaccayena saddhiṃ dve pācittiyāni,",
  "tika-vin09t:1666_13": "avasesesu pana akappiyamaṃsesu dukkaṭena saddhiṃ dve pācittiyāni.",
  "tika-vin09t:1666_14": "Yāmakālikaṃ sati paccaye sāmisena mukhena ajjhoharato dve pācittiyāni,",
  "tika-vin09t:1666_15": "nirāmisena ekameva.",
  "tika-vin09t:1666_16": "Āhāratthāya ajjhoharato vikappadvayepi dukkaṭena saddhinti.",
  "tika-vin09t:1667_0": "Avasesesūti yāmakālikādito avasesesu.",
  "tika-vin09t:1667_1": "Pācittiyaṃ vaḍḍhatiyevāti aparampi pācittiyaṃ vaḍḍhatiyeva.",
  "tika-vin09t:1667_2": "Idaṃ vuttaṃ hoti –",
  "tika-vin09t:1667_3": "sace vikāle ajjhoharati,",
  "tika-vin09t:1667_4": "pakatibhojane sannidhipaccayā ca vikālabhojanapaccayā ca dve pācittiyāni,",
  "tika-vin09t:1667_5": "akappiyamaṃsesu manussamaṃse thullaccayena saddhiṃ dve pācittiyāni,",
  "tika-vin09t:1667_6": "avasesesu dukkaṭena saddhiṃ dveti.",
  "tika-vin09t:1668_0": "Belaṭṭhasīso nāma jaṭilasahassassa abbhantare eko mahāthero.",
  "tika-vin09t:1668_1": "Tikapācittiyanti sannidhikārake sannidhikārakasaññivematikaasannidhikārakasaññīnaṃ vasena tīṇi pācittiyāni.",
  "tika-vin09t:1668_2": "Saṃsaṭṭhānīti saṃsaṭṭharasāni.",
  "tika-vin09t:1668_3": "Sambhinnarasaṃ sandhāyeva hi “tadahupaṭiggahitaṃ kāle kappatī”tiādi vuttaṃ.",
  "tika-vin09t:1668_4": "Tenāha “tasmā”tiādi.",
  "tika-vin09t:1668_5": "Ettha ca asambhinnarasanti amissitarasaṃ.",
  "tika-vin09t:1668_6": "Idañca sītalapāyāsādinā saha laddhaṃ sappipiṇḍādikaṃ sandhāya vuttaṃ.",
  "tika-vin09t:1668_7": "“Sudhotaṃ vā”ti idaṃ pana piṇḍapātena saddhiṃ laddhaṃ takkolajātiphalādiṃ,",
  "tika-vin09t:1668_8": "yāguādīsu pakkhipitvā dinnasiṅgīverādikañca sandhāya vuttaṃ.",
  "tika-vin09t:1669_0": "Tenāti sattāhakālikena.",
  "tika-vin09t:1669_1": "Tadahu paṭiggahitaṃ assāti tadahupaṭiggahitaṃ,",
  "tika-vin09t:1669_2": "tena tadahupaṭiggahitena.",
  "tika-vin09t:1669_3": "Esa nayo “dvīhapaṭiggahitenā”tiādīsupi.",
  "tika-vin09t:1669_4": "Tasmāti yasmā purebhattaṃ paṭiggahitampi vaṭṭati, tasmā.",
  "tika-vin09t:1669_5": "Paṭiggahitaṃ sattāhaṃ kappatīti vuttanti “sattāhakālikena,",
  "tika-vin09t:1669_6": "bhikkhave,",
  "tika-vin09t:1669_7": "yāvajīvikaṃ paṭiggahitaṃ sattāhaṃ kappati,",
  "tika-vin09t:1669_8": "sattāhātikkante na kappatī”ti bhesajjakkhandhake vuttaṃ.",
  "tika-vin09t:1669_9": "Kiñcāpi mukhe ekarattaṃ na vuttaṃ,",
  "tika-vin09t:1669_10": "tathāpi mukhe pakkhittameva yasmā sannidhi nāma hoti,",
  "tika-vin09t:1669_11": "tasmā “mukhasannidhī”ti vuttaṃ.",
  "tika-vin09t:1670_0": "Catasso kappiyabhūmiyoti ussāvanantikā,",
  "tika-vin09t:1670_1": "gonisādikā, gahapati,",
  "tika-vin09t:1670_2": "sammutīti catasso kappiyakuṭiyo.",
  "tika-vin09t:1670_3": "Tattha ussāvanantikā nāma gehe kariyamāne samparivāretvā ṭhitehi “kappiyakuṭiṃ karoma,",
  "tika-vin09t:1670_4": "kappiyakuṭiṃ karomā”ti vā “kappiyakuṭi kappiyakuṭī”ti vā vadantehi ṭhapitapaṭhamiṭṭhakathambhādikā saṅghassa vā ekassa bhikkhuno vā kuṭi.",
  "tika-vin09t:1670_5": "Yo pana ārāmo yebhuyyena vā aparikkhitto hoti,",
  "tika-vin09t:1670_6": "sakalopi vā,",
  "tika-vin09t:1670_7": "so “gonisādī”ti vuccati.",
  "tika-vin09t:1670_8": "Gahapatīti yā ṭhapetvā bhikkhuṃ sesehi “kappiyakuṭiṃ demā”ti dinnā,",
  "tika-vin09t:1670_9": "tesaṃ vā santakā.",
  "tika-vin09t:1670_10": "Sammuti nāma kammavācāya sāvetvā katā.",
  "tika-vin09t:1670_11": "Kathaṃ panetāsaṃ vinicchayo jānitabboti āha “tāsaṃ vinicchayo samantapāsādikāyaṃ vutto”ti.",
  "tika-vin09t:1671_0": "Sannidhikārakasikkhāpadavaṇṇanā niṭṭhitā.",
  "tika-vin09t:1672_0": "9. Paṇītabhojanasikkhāpadavaṇṇanā",
  "tika-vin09t:1673_0": "“Paṇītabhojanānī”ti idaṃ majjhe padalopaṃ katvā niddiṭṭhanti āha “paṇītasaṃsaṭṭhānī”tiādi.",
  "tika-vin09t:1673_1": "Sabbopi “odako”ti vuttalakkhaṇo macchoti “maccho nāma odako vuccatī”ti evaṃ vibhaṅge vuttalakkhaṇo,",
  "tika-vin09t:1673_2": "sabbopi maccho eva.",
  "tika-vin09t:1673_3": "Yo koci udake jāto maccho nāmāti vuttaṃ hoti.",
  "tika-vin09t:1673_4": "Mahānāmasikkhāpadenāti –",
  "tika-vin09t:1674_0": "“Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya.",
  "tika-vin09t:1674_1": "Tato ce uttari sādiyeyya,",
  "tika-vin09t:1674_2": "pācittiya”nti –",
  "tika-vin09t:1675_0": "Iminā sikkhāpadena.",
  "tika-vin09t:1675_1": "Ettha hi saṅghavasena gilānapaccayapavāraṇāya pavāritaṭṭhāne sace tattha rattīhi vā bhesajjehi vā paricchedo kato hoti “ettikāyeva rattiyo,",
  "tika-vin09t:1675_2": "ettakāni vā bhesajjāni viññāpetabbānī”ti,",
  "tika-vin09t:1675_3": "tato rattipariyantato vā bhesajjapariyantato vā uttari nabhesajjakaraṇīyena vā bhesajjaṃ,",
  "tika-vin09t:1675_4": "aññabhesajjakaraṇīyena vā aññaṃ bhesajjaṃ viññāpentassa pācittiyaṃ vuttaṃ.",
  "tika-vin09t:1675_5": "Tasmā agilāno gilānasaññīpi hutvā pañca bhesajjāni viññāpento nabhesajjakaraṇīyena bhesajjaṃ viññāpento",
  "tika-vin09t:1675_6": "nāma hotīti “mahānāmasikkhāpadena kāretabbo”ti vuttaṃ.",
  "tika-vin09t:1676_0": "Yo pana nabhesajjatthāya viññāpeti,",
  "tika-vin09t:1676_1": "atha kho kevalaṃ attano bhuñjanatthāya,",
  "tika-vin09t:1676_2": "so sūpodanaviññattiyāyeva kāretabbo.",
  "tika-vin09t:1676_3": "Vuttañhetaṃ samantapāsādikāyaṃ “suddhāni sappiādīni viññāpetvā bhuñjanto pācittiyaṃ nāpajjati,",
  "tika-vin09t:1676_4": "sekhiyesu sūpodanaviññattidukkaṭaṃ āpajjatī”ti.",
  "tika-vin09t:1676_5": "Sūpodanaviññattiyā kāretabboti “na sūpaṃ vā odanaṃ vā agilāno”tiādinā sikkhāpadena kāretabbo,",
  "tika-vin09t:1676_6": "dukkaṭena kāretabboti vuttaṃ hoti.",
  "tika-vin09t:1676_7": "Imināti iminā paṇītabhojanasikkhāpadena.",
  "tika-vin09t:1677_0": "“Sappibhattaṃ dehī”ti vutte kiṃ hotīti āha “sappibhattaṃ ‘dehī’ti vutte panā”tiādi.",
  "tika-vin09t:1677_1": "Sūpodanaviññattiyā dukkaṭameva hotīti sambandho.",
  "tika-vin09t:1677_2": "Kasmāti āha “yasmā”tiādi.",
  "tika-vin09t:1677_3": "Atha yathā “paṇītabhojanānī”ti,",
  "tika-vin09t:1677_4": "evaṃ “sappibhatta”nti idampi kasmā na viññāyatīti ce?",
  "tika-vin09t:1677_5": "Anekantikattā.",
  "tika-vin09t:1677_6": "Tathā hi “paṇītabhojanānī”ti vutte “paṇītasaṃsaṭṭhāni bhojanāni paṇītabhojanānī”ti ayamattho ekantato paññāyati,",
  "tika-vin09t:1677_7": "“sappibhatta”nti vutte pana “sappimayaṃ bhattaṃ sappibhatta”ntipi viññāyamānattā ‘sappisaṃsaṭṭhaṃ bhattaṃ",
  "tika-vin09t:1677_8": "sappibhatta”nti ayamattho na ekantato paññāyati.",
  "tika-vin09t:1677_9": "Esa nayo “navanītabhattaṃ dehī”tiādīsupi.",
  "tika-vin09t:1678_0": "Purimanayenevāti “bhattaṃ datvā sappiṃ katvā bhuñjā”ti purimeneva nayena.",
  "tika-vin09t:1678_1": "Sace pana “sappinā”ti vutte kevalaṃ sesesu navanītādīsu aññatarena deti,",
  "tika-vin09t:1678_2": "visaṅketameva hoti.",
  "tika-vin09t:1678_3": "Anāpattīti visaṅketattā sabbāhiyeva āpattīhi anāpatti.",
  "tika-vin09t:1678_4": "“Kiñcāpi anāpatti,",
  "tika-vin09t:1678_5": "attano pana payogena nibbattattā na bhuñjitabba”nti vadanti.",
  "tika-vin09t:1678_6": "Kappiyasappināti kappiyamaṃsasappinā.",
  "tika-vin09t:1678_7": "Esa nayo akappiyasappināti etthāpi.",
  "tika-vin09t:1678_8": "Kappiyākappiyatā hi maṃsānaṃyeva,",
  "tika-vin09t:1678_9": "na sappiādīnaṃ.",
  "tika-vin09t:1678_10": "Ṭhapetvā ekaṃ manussavasātelaṃ sabbesaṃ khīradadhisappinavanītavasātelesu akappiyaṃ nāma natthi.",
  "tika-vin09t:1679_0": "Paribhogepi dukkaṭameva idha anadhippetattāti adhippāyo.",
  "tika-vin09t:1679_1": "Sace asati akappiyasappimhi purimanayeneva akappiyanavanītādīni deti “sappiṃ katvā bhuñjā”ti,",
  "tika-vin09t:1679_2": "akappiyasappināva dinnaṃ hoti.",
  "tika-vin09t:1679_3": "Yathā ca “kappiyasappinā dehī”ti vutte akappiyasappinā deti,",
  "tika-vin09t:1679_4": "visaṅketaṃ,",
  "tika-vin09t:1679_5": "evaṃ “‘akappiyasappinā’ti vutte kappiyasappinā detī”ti etthāpi paṭipāṭiyā ekamekaṃ vitthāretvā vuccamānepi ayamevattho vattabbo siyā,",
  "tika-vin09t:1679_6": "so ca saṅkhepenapi sakkā viññātunti vitthāranayaṃ hitvā imināva nayena sabbapadesu vinicchayo veditabboti vuttaṃ.",
  "tika-vin09t:1679_7": "Ayañhettha saṅkhepattho –",
  "tika-vin09t:1679_8": "yena yena viññatti hoti,",
  "tika-vin09t:1679_9": "tasmiṃ vā tassa mūle vā laddhe taṃ taṃ laddhameva hoti.",
  "tika-vin09t:1679_10": "Sace pana aññaṃ pāḷiyā āgataṃ vā anāgataṃ vā deti,",
  "tika-vin09t:1679_11": "visaṅketanti.",
  "tika-vin09t:1679_12": "Nānāṭṭhāne vāti tasmiṃyeva ghare sappiṃ,",
  "tika-vin09t:1679_13": "itarasmiṃ navanītantiādinā nānāṭṭhāne vā.",
  "tika-vin09t:1680_0": "Paṇītabhojanasikkhāpadavaṇṇanā niṭṭhitā.",
  "tika-vin09t:1681_0": "10. Dantaponasikkhāpadavaṇṇanā",
  "tika-vin09t:1682_0": "Kāyenāti hatthādīsu yena kenaci sarīrāvayavena,",
  "tika-vin09t:1682_1": "antamaso pādaṅguliyāpi gaṇhanto kāyena gaṇhāti nāmāti veditabbo.",
  "tika-vin09t:1682_2": "Dānepi eseva nayo.",
  "tika-vin09t:1682_3": "Kāyappaṭibaddhenāti pattādīsu yena kenaci sarīrasambaddhena upakaraṇena.",
  "tika-vin09t:1682_4": "Dānepi eseva nayo.",
  "tika-vin09t:1682_5": "Kaṭacchuādīsu yena kenaci upakaraṇena dinnaṃ kāyappaṭibaddhena dinnaṃyeva hoti.",
  "tika-vin09t:1682_6": "Aññatarenāti kāyena vā kāyappaṭibaddhena vā nissaggiyena vāti attho.",
  "tika-vin09t:1682_7": "Tattha nissaggiyenāti kāyato ca kāyappaṭibaddhato ca mocetvā hatthapāse ṭhitassa kāye vā kāyappaṭibaddhe",
  "tika-vin09t:1682_8": "vā pātiyamānañhi nissaggiyena payogena dinnaṃ nāma hoti.",
  "tika-vin09t:1682_9": "Tassāti paṭiggahitakassa.",
  "tika-vin09t:1682_10": "Vuttavipallāsavasenāti vuttassa paṭipakkhavasena.",
  "tika-vin09t:1682_11": "Idaṃ vuttaṃ hoti –",
  "tika-vin09t:1682_12": "yaṃ kāyakāyappaṭibaddhanissaggiyānaṃ aññatarena diyyamāne kāyena vā kāyappaṭibaddhena vā gaṇhāti,",
  "tika-vin09t:1682_13": "etaṃ paṭiggahitaṃ nāmāti.",
  "tika-vin09t:1683_0": "Saṃhārimenāti thāmamajjhimena purisena saṃhārimena,",
  "tika-vin09t:1683_1": "iminā asaṃhārime phalake vā pāsāṇe vā paṭiggahaṇaṃ na ruhatīti dasseti.",
  "tika-vin09t:1683_2": "Dhāretuṃ samatthenāti sandhāretuṃ yoggena,",
  "tika-vin09t:1683_3": "iminā sukhumesu tintiṇikādipaṇṇesu paṭiggahaṇaṃ na ruhatīti dasseti.",
  "tika-vin09t:1683_4": "Atatthajātakarukkhapaṇṇenāti jātaṭṭhānato cutena paduminipaṇṇādinā,",
  "tika-vin09t:1683_5": "iminā pana mahantepi tatthajātake paduminipaṇṇe vā kiṃsukapaṇṇādimhi vā paṭiggahetuṃ na vaṭṭati.",
  "tika-vin09t:1683_6": "Na hi taṃ kāyappaṭibaddhasaṅkhaṃ gacchatīti dasseti.",
  "tika-vin09t:1683_7": "Yathā ca tatthajātake,",
  "tika-vin09t:1683_8": "evaṃ khāṇuke bandhitvā ṭhapitamañcādimhipi.",
  "tika-vin09t:1683_9": "Nanu paṭibaddhappaṭibaddhenāpi pattādhārādinā paṭiggaṇhantassa paṭiggahaṇaṃ ruhati,",
  "tika-vin09t:1683_10": "atha kasmā kāyakāyappaṭibaddhehiyeva paṭiggahaṇaṃ idha vuttaṃ,",
  "tika-vin09t:1683_11": "na paṭibaddhappaṭibaddhenāpīti āha “paṭibaddhappaṭibaddhaṃ nāma idha natthī”ti.",
  "tika-vin09t:1683_12": "Keci pana “ādhārakena paṭiggahaṇaṃ kāyappaṭibaddhappaṭibaddhena paṭiggahaṇaṃ nāma hoti,",
  "tika-vin09t:1683_13": "tasmā na vaṭṭatī”ti vadanti,",
  "tika-vin09t:1683_14": "taṃ vacanamattameva.",
  "tika-vin09t:1683_15": "Atthato pana sabbampi taṃ kāyappaṭibaddhameva hotīti dasseti.",
  "tika-vin09t:1684_0": "Akallakoti gilāno.",
  "tika-vin09t:1684_1": "Mukhena paṭiggaṇhātīti sahatthena gahetvā paribhuñjituṃ asakkonto mukhena paṭiggaṇhāti.",
  "tika-vin09t:1684_2": "Abhihaṭabhājanato patitarajampi vaṭṭati abhihaṭattāti adhippāho.",
  "tika-vin09t:1685_0": "Tasmiṃ ṭhatvāti tādise hatthapāse ṭhatvā.",
  "tika-vin09t:1685_1": "Yanti yaṃ bhāraṃ.",
  "tika-vin09t:1685_2": "Majjhimo purisoti thāmamajjhimapuriso.",
  "tika-vin09t:1685_3": "Vinaye paññattaṃ dukkaṭaṃ vinayadukkaṭaṃ.",
  "tika-vin09t:1685_4": "Taṃ anupasampannassa datvāti piṇḍāya caritvā vihāraṃ vā āsanasālaṃ vā gantvā taṃ bhikkhaṃ anupasampannassa datvā,",
  "tika-vin09t:1685_5": "idañca pubbābhogassa anurūpavasena vuttaṃ.",
  "tika-vin09t:1685_6": "Yasmā pana taṃ “anupasampannassa dassāmī”ti cittuppādamattena taṃsantakaṃ nāma na hoti,",
  "tika-vin09t:1685_7": "tasmā vināpi tassa dānādiṃ paṭiggahetvā paribhuñjituṃ vaṭṭati.",
  "tika-vin09t:1686_0": "Assukheḷasiṅghāṇikādīsūti ettha assu nāma akkhijalaṃ.",
  "tika-vin09t:1686_1": "Kheḷo nāma lālā.",
  "tika-vin09t:1686_2": "Siṅghāṇikāti antosīsato pūtisemhabhāvaṃ āpannaṃ matthaluṅgaṃ galitvā tālumatthakavivarena otaritvā nāsāpuṭe pūretvā ṭhitaṃ vuccati,",
  "tika-vin09t:1686_3": "ādisaddena muttakarīsasemhadantamalaakkhigūthakaṇṇagūthakānaṃ,",
  "tika-vin09t:1686_4": "sarīre uṭṭhitaloṇassa ca gahaṇaṃ.",
  "tika-vin09t:1686_5": "Ṭhānatoti akkhikūpādito.",
  "tika-vin09t:1686_6": "Antarā ce gaṇhāti,",
  "tika-vin09t:1686_7": "kiṃ hotīti āha “uggahitakaṃ nāma hotī”ti,",
  "tika-vin09t:1686_8": "duṭṭhu gahitakaṃ nāma hotīti attho.",
  "tika-vin09t:1686_9": "Phalininti phalavantaṃ.",
  "tika-vin09t:1686_10": "Tatthajātakaphalinisākhāya vāti tasmiṃ rukkhe jātāya phalinisākhāya vā.",
  "tika-vin09t:1686_11": "Durupaciṇṇadukkaṭanti “na kattabba”nti vāritassa katattā duṭṭhu āciṇṇaṃ caritanti durupaciṇṇaṃ,",
  "tika-vin09t:1686_12": "tasmiṃ dukkaṭaṃ durupaciṇṇadukkaṭañca āpajjatīti attho.",
  "tika-vin09t:1687_0": "Āharīyatīti āhāro,",
  "tika-vin09t:1687_1": "ajjhoharitabbaṃ yaṃ kiñci,",
  "tika-vin09t:1687_2": "idha pana cattāri kālikāni adhippetānīti āha “yaṃ kiñcī”tiādi.",
  "tika-vin09t:1687_3": "Tattha aruṇuggamanato yāva ṭhitamajjhanhikā bhuñjitabbato yāva kālo assāti yāvakālikaṃ.",
  "tika-vin09t:1687_4": "Aruṇuggamanato yāva yāmāvasānā pipāsāya sati pipāsacchedanatthaṃ pātabbato yāmo kālo assāti yāmakālikaṃ.",
  "tika-vin09t:1687_5": "Yāva sattāhaṃ nidahitvā paribhuñjitabbato sattāhaṃ kālo assāti sattāhakālikaṃ.",
  "tika-vin09t:1687_6": "Yāvajīvampi pariharitvā paribhuñjitabbato yāva jīvaṃ etassāti yāvajīvikaṃ.",
  "tika-vin09t:1687_7": "Tenāha “tatthā”tiādi.",
  "tika-vin09t:1688_0": "Vanamūlapattapupphaphalādīti ettha tāva mūlaṃ nāma mūlakakhārakacaccutambakādīnaṃ tesu tesu janapadesu",
  "tika-vin09t:1688_1": "pakatiāhāravasena manussānaṃ khādanīyatthañceva bhojanīyatthañca pharaṇakaṃ sūpeyyapaṇṇamūlaṃ.",
  "tika-vin09t:1688_2": "Pattaṃ nāma mūlakakhārakacaccutambakādīnaṃ tādisaṃyeva pattaṃ.",
  "tika-vin09t:1688_3": "Pupphaṃ nāma mūlakakhārakādīnaṃ tādisaṃyeva pupphaṃ.",
  "tika-vin09t:1688_4": "Phalaṃ nāma panasalabujādīnaṃ tesu tesu janapadesu pakatiāhāravasena manussānaṃ khādanīyatthañceva bhojanīyatthañca pharaṇakaṃ phalaṃ.",
  "tika-vin09t:1688_5": "Ādisaddena kandamūlādīnaṃ gahaṇaṃ.",
  "tika-vin09t:1689_0": "Ambapānanti āmehi vā pakkehi vā ambehi katapānaṃ.",
  "tika-vin09t:1689_1": "Tattha āmehi karontena ambataruṇādīni bhinditvā udake pakkhipitvā ātape ādiccapākena pacitvā parissāvetvā",
  "tika-vin09t:1689_2": "tadahupaṭiggahitehi madhusakkarakappūrādīhi yojetvā kātabbaṃ.",
  "tika-vin09t:1689_3": "Evaṃ kataṃ purebhattameva kappati.",
  "tika-vin09t:1689_4": "Anupasampannena kataṃ labhitvā pana purebhattaṃ paṭiggahitaṃ purebhattaṃ sāmisaparibhogenāpi vaṭṭati,",
  "tika-vin09t:1689_5": "pacchābhattaṃ nirāmisaparibhogena yāva aruṇuggamanā vaṭṭati.",
  "tika-vin09t:1689_6": "Esa nayo sabbapānesu.",
  "tika-vin09t:1690_0": "Tesu pana jambupānanti jambuphalehi katapānaṃ.",
  "tika-vin09t:1690_1": "Cocapānanti aṭṭhikehi kadaliphalehi katapānaṃ.",
  "tika-vin09t:1690_2": "Mocapānanti anaṭṭhikehi kadaliphalehi katapānaṃ.",
  "tika-vin09t:1690_3": "Madhukapānanti madhukānaṃ jātirasena katapānaṃ.",
  "tika-vin09t:1690_4": "Taṃ pana udakasambhinnaṃ vaṭṭati,",
  "tika-vin09t:1690_5": "suddhaṃ na vaṭṭati.",
  "tika-vin09t:1690_6": "Muddikāpānanti muddikā udake madditvā ambapānaṃ viya katapānaṃ.",
  "tika-vin09t:1690_7": "Sālūkapānanti rattuppalanīluppalādīnaṃ sālūke madditvā katapānaṃ.",
  "tika-vin09t:1690_8": "Phārusakapānanti phārusakehi ambapānaṃ viya katapānaṃ.",
  "tika-vin09t:1690_9": "Imināva nayena vettapānādīni veditabbāni.",
  "tika-vin09t:1690_10": "Etāni ca pana sabbāni pānāni aggipākāni na vaṭṭanti.",
  "tika-vin09t:1690_11": "Tenāha “sītodakenā”tiādi.",
  "tika-vin09t:1690_12": "Avasesesupi anuññātaphalapattapuppharasesūti dhaññaphalapakkasākamadhukapuppharasato avasesesu “anujānāmi,",
  "tika-vin09t:1690_13": "bhikkhave,",
  "tika-vin09t:1690_14": "sabbaṃ phalarasaṃ ṭhapetvā dhaññaphalarasa”ntiādinā anuññātakesu phalapattapuppharasesupi.",
  "tika-vin09t:1691_0": "Khādanīyatthanti khādanīyena kattabbakiccaṃ.",
  "tika-vin09t:1691_1": "Neva pharatīti na nipphādeti.",
  "tika-vin09t:1691_2": "Anāhārepi udake āhārasaññāyāti “āhāraṃ āhareyyā”ti padassa padabhājane vuttamatthaṃ sammā asallakkhetvā",
  "tika-vin09t:1691_3": "“āharīyatīti āhāro”ti anāhārepi udake āhārasaññāya kukkuccāyantānaṃ.",
  "tika-vin09t:1691_4": "Dantapone ca “mukhadvāraṃ āhaṭaṃ ida”nti saññāyāti mukhadvāraṃ anāhaṭampi dantaponaṃ “mukhadvāraṃ āhaṭaṃ",
  "tika-vin09t:1691_5": "idaṃ dantapona”nti vipallatthasaññāya kukkuccāyantānaṃ.",
  "tika-vin09t:1691_6": "Yathāsukhaṃ pātunti paṭiggahetvā vā appaṭiggahetvā vā yathākāmaṃ pātuṃ.",
  "tika-vin09t:1691_7": "Dantaponaparibhogenāti dantakaṭṭhaparibhogena,",
  "tika-vin09t:1691_8": "dantadhovanādināti attho,",
  "tika-vin09t:1691_9": "iminā tassa pana rasaṃ gilituṃ na vaṭṭatīti dasseti.",
  "tika-vin09t:1692_0": "Cattāri mahāvikaṭānīti gūthaṃ, muttaṃ, chārikā,",
  "tika-vin09t:1692_1": "mattikā ca “āsayādivasena virūpāni jātānī”ti katvā vikaṭānīti vā apakatibhojanattā vikaṭāni “virūpāni jātānī”ti vā attho.",
  "tika-vin09t:1692_2": "Sati paccayeti kāraṇe sati,",
  "tika-vin09t:1692_3": "sappadaṭṭheti attho.",
  "tika-vin09t:1692_4": "Dhūmādiabbohārikābhāvoti dhūmapupphagandhadantakhayādiabbohārikābhāvo.",
  "tika-vin09t:1693_0": "Dantaponasikkhāpadavaṇṇanā niṭṭhitā.",
  "tika-vin09t:1694_0": "Bhojanavaggo catuttho.",
  "tika-vin09t:1695_0": "5. Acelakavaggo",
  "tika-vin09t:1696_0": "1. Acelakasikkhāpadavaṇṇanā",
  "tika-vin09t:1697_0": "Acelakassāti yassa kassaci pabbajjāsamāpannassa naggassa.",
  "tika-vin09t:1697_1": "Paribbājakassāti ṭhapetvā bhikkhuñca sāmaṇerañca avasesassa yassa kassaci pabbajjāsamāpannassa.",
  "tika-vin09t:1697_2": "Paribbājikāyāti ṭhapetvā bhikkhuniṃ,",
  "tika-vin09t:1697_3": "sikkhamānaṃ,",
  "tika-vin09t:1697_4": "sāmaṇeriñca avasesāya yāya kāyaci pabbajjāsamāpannāya.",
  "tika-vin09t:1697_5": "Ete ca sabbe aññatitthiyā veditabbā.",
  "tika-vin09t:1697_6": "Tenāha “etesaṃ acelakādīnaṃ aññatitthiyāna”nti.",
  "tika-vin09t:1698_0": "Tesanti aññatitthiyānaṃ.",
  "tika-vin09t:1698_1": "Bhājanaṃ nikkhipitvāti āmisabharitaṃ bhājanaṃ nikkhipitvā.",
  "tika-vin09t:1698_2": "Bāhirālepanti telādiṃ.",
  "tika-vin09t:1699_0": "Acelakādayo yasmā, titthiyāva matā idha;",
  "tika-vin09t:1700_0": "Tasmā titthiyanāmena, tikacchedo kato tayo.",
  "tika-vin09t:1701_0": "Atitthiyassa naggassa, tathā titthiyaliṅgino;",
  "tika-vin09t:1702_0": "Gahaṭṭhassāpi bhikkhussa, kappatīti vinicchayo.",
  "tika-vin09t:1703_0": "Atitthiyassa cittena, titthiyassa ca liṅgino;",
  "tika-vin09t:1704_0": "Sotāpannādino dātuṃ, kappatītīdha no mati.",
  "tika-vin09t:1705_0": "Acelakasikkhāpadavaṇṇanā niṭṭhitā.",
  "tika-vin09t:1706_0": "2. Uyyojanasikkhāpadavaṇṇanā",
  "tika-vin09t:1707_0": "Gāmaṃ vā nigamaṃ vāti ettha nagarampi gāmaggahaṇeneva gahitanti daṭṭhabbaṃ.",
  "tika-vin09t:1707_1": "Pavisissāmāti ettha gahetvā “gantvā”ti pāṭhaseso,",
  "tika-vin09t:1707_2": "asamannāhāro vā tassā itthiyā tasmiṃ gāme sannihitabhāvaṃ ajānanto vā “ehāvuso,",
  "tika-vin09t:1707_3": "gāmaṃ vā nigamaṃ vā piṇḍāya pavisissāmā”ti bhikkhuṃ gahetvā gantvāti attho.",
  "tika-vin09t:1707_4": "Yaṃ kiñci āmisanti yāguādikaṃ yaṃ kiñci āmisaṃ.",
  "tika-vin09t:1707_5": "Uyyojeyyāti attano kīḷānurūpaṃ itthiṃ disvā uyyojeyya pahiṇeyya.",
  "tika-vin09t:1707_6": "Tenāha “mātugāmena saddhi”ntiādi.",
  "tika-vin09t:1707_7": "Ādisaddena vuttāvasesaṃ kāyavacīdvāravītikkamaṃ saṅgaṇhāti.",
  "tika-vin09t:1707_8": "“Gacchā”tiādīni vatvāti “gacchāvuso,",
  "tika-vin09t:1707_9": "na me tayā saddhiṃ kathā vā nisajjā vā phāsu hoti,",
  "tika-vin09t:1707_10": "ekakassa me kathā vā nisajjā vā phāsu hotī”ti vatvā.",
  "tika-vin09t:1707_11": "Etaṃ anācāramevāti etaṃ yathāvuttaṃ hasanādianācārameva.",
  "tika-vin09t:1707_12": "Na aññaṃ patirūpaṃ kāraṇanti ṭhapetvā vuttappakāraṃ anācāraṃ ubhinnaṃ ekato na yāpanādiṃ aññaṃ patirūpakāraṇaṃ paccayaṃ karitvā na hotīti attho.",
  "tika-vin09t:1707_13": "Assāti uyyojakassa.",
  "tika-vin09t:1707_14": "Soti yo uyyojito, so.",
  "tika-vin09t:1708_0": "Anupasampanneti sāmaṇere.",
  "tika-vin09t:1708_1": "Sova idha anupasampannoti adhippetoti vadanti.",
  "tika-vin09t:1708_2": "Ubhinnampīti upasampannassa vā anupasampannassa vāti dvinnampi.",
  "tika-vin09t:1708_3": "Kalisāsanāropaneti kalīti kodho,",
  "tika-vin09t:1708_4": "tassa sāsanaṃ āṇaṃ kalisāsanaṃ,",
  "tika-vin09t:1708_5": "tassāropaneti attho,",
  "tika-vin09t:1708_6": "“appeva nāma imināpi ubbāḷho pakkameyyā”ti kodhavasena ṭhānanisajjādīsu dosaṃ dassetvā “passatha bho imassa ṭhānaṃ nisajjaṃ ālokitaṃ vilokitaṃ,",
  "tika-vin09t:1708_7": "khāṇu viya tiṭṭhati,",
  "tika-vin09t:1708_8": "sunakho viya nisīdati,",
  "tika-vin09t:1708_9": "makkaṭo viya ito cito ca viloketī”ti evaṃ amanāpavacanassa bhaṇaneti vuttaṃ hoti.",
  "tika-vin09t:1708_10": "Suddhacittena panevaṃ bhaṇane doso natthi.",
  "tika-vin09t:1708_11": "Evamādīhīti ettha ādisaddena “mahagghaṃ bhaṇḍaṃ passitvā lobhadhammaṃ uppādessatī”ti uyyojeti,",
  "tika-vin09t:1708_12": "“mātugāmaṃ passitvā anabhiratiṃ uppādessatī”ti uyyojeti,",
  "tika-vin09t:1708_13": "“gilānassa vā ohiyyakassa vā vihārapālassa vā yāguṃ vā bhattaṃ vā khādanīyaṃ vā nīharā”ti uyyojeti,",
  "tika-vin09t:1708_14": "“na anācāraṃ ācaritukāmo sati karaṇīye uyyojetī”ti etesaṃ gahaṇaṃ.",
  "tika-vin09t:1709_0": "Uyyojanasikkhāpadavaṇṇanā niṭṭhitā.",
  "tika-vin09t:1710_0": "3. Sabhojanasikkhāpadavaṇṇanā",
  "tika-vin09t:1711_0": "“Sabhojane”ti bāhiratthasamāsoyaṃ,",
  "tika-vin09t:1711_1": "ubhasadde ukārassa ca lopoti āha “saha ubhohi janehī”tiādi.",
  "tika-vin09t:1711_2": "Tattha ubhohi janehīti jāyā ca pati cāti ubhohi janehi.",
  "tika-vin09t:1711_3": "Bhuñjitabbanti vā bhojanaṃ,",
  "tika-vin09t:1711_4": "itthī ca puriso ca,",
  "tika-vin09t:1711_5": "tena saha vattatīti sabhojananti āha “atha vā”tiādi.",
  "tika-vin09t:1711_6": "Rāgapariyuṭṭhitassāti methunādhippāyassa.",
  "tika-vin09t:1711_7": "Sayanigharanti sayanīyagharaṃ,",
  "tika-vin09t:1711_8": "vāsagehanti attho.",
  "tika-vin09t:1711_9": "Mahallakassāti mahallakassa sayanigharassa.",
  "tika-vin09t:1711_10": "Piṭṭhasaṅghāṭatoti dvārabāhato khuddakassa vāti yathā tathā vā katassa khuddakassa sayanigharassa.",
  "tika-vin09t:1711_11": "Vemajjhaṃ atikkamitvā nisīdeyyāti piṭṭhivaṃsaṃ atikkamitvā nisīdeyya.",
  "tika-vin09t:1711_12": "Khuddakaṃ nāma sayanigharaṃ vitthārato pañcahatthappamāṇaṃ hoti,",
  "tika-vin09t:1711_13": "tassa ca majjhimaṭṭhānaṃ piṭṭhasaṅghāṭato aḍḍhateyyahatthappamāṇameva hoti,",
  "tika-vin09t:1711_14": "tasmā tādise sayanighare piṭṭhasaṅghāṭato hatthapāsaṃ vijahitvā nisinno piṭṭhivaṃsaṃ atikkamitvā nisinno nāma hoti.",
  "tika-vin09t:1711_15": "Evaṃ nisinno ca vemajjhaṃ atikkamitvā nisinno nāma hoti.",
  "tika-vin09t:1711_16": "Tena vuttaṃ pāḷiyaṃ “piṭṭhivaṃsaṃ atikkamitvā nisīdatī”ti.",
  "tika-vin09t:1711_17": "Sacittakañcettha anupavisitvā nisīdanacittena daṭṭhabbaṃ.",
  "tika-vin09t:1712_0": "Sabhojanasikkhāpadavaṇṇanā niṭṭhitā.",
  "tika-vin09t:1713_0": "4-5. Rahopaṭicchannarahonisajjasikkhāpadavaṇṇanā",
  "tika-vin09t:1714_0": "Catutthapañcamasikkhāpade yaṃ vattabbaṃ siyā,",
  "tika-vin09t:1714_1": "taṃ sabbaṃ aniyatadvaye vuttamevāti āha “seso kathānayo aniyatadvaye vuttanayeneva veditabbo”ti.",
  "tika-vin09t:1715_0": "Rahopaṭicchannarahonisajjasikkhāpadavaṇṇanā niṭṭhitā.",
  "tika-vin09t:1716_0": "6. Cārittasikkhāpadavaṇṇanā",
  "tika-vin09t:1717_0": "Antoupacārasīmāya dassanūpacāre bhikkhuṃ disvāti yattha ṭhitassa kulāni payirupāsanacittaṃ uppannaṃ,",
  "tika-vin09t:1717_1": "tato paṭṭhāya gacchanto antoupacārasīmāya dassanūpacāre bhikkhuṃ passe vā abhimukhe vā disvā.",
  "tika-vin09t:1717_2": "Pakativacanenāti yaṃ dvādasahatthabbhantare ṭhitena sotuṃ sakkā,",
  "tika-vin09t:1717_3": "tādisena vacanena,",
  "tika-vin09t:1717_4": "ito cito ca pariyesitvā ārocanakiccaṃ pana natthi.",
  "tika-vin09t:1717_5": "Yo hi evaṃ pariyesitabbo,",
  "tika-vin09t:1717_6": "so asantoyeva.",
  "tika-vin09t:1717_7": "Tenāha “tādisa”ntiādi.",
  "tika-vin09t:1717_8": "Anāpucchitvāti anārocetvā.",
  "tika-vin09t:1718_0": "Antarārāmabhikkhunupassayatitthiyaseyyapaṭikkamanabhattiyagharānīti ettha antarārāmanti antogāme vihāro.",
  "tika-vin09t:1718_1": "Paṭikkamananti āsanasālā.",
  "tika-vin09t:1718_2": "Bhattiyagharanti nimantitagharaṃ vā salākabhattādidāyakānaṃ vā gharaṃ.",
  "tika-vin09t:1718_3": "Āpadāsūti jīvitabrahmacariyantarāyesu.",
  "tika-vin09t:1718_4": "Kiriyākiriyanti ettha kulesu cārittāpajjanaṃ kiriyaṃ,",
  "tika-vin09t:1718_5": "anāpucchanaṃ akiriyanti veditabbaṃ.",
  "tika-vin09t:1719_0": "Cārittasikkhāpadavaṇṇanā niṭṭhitā.",
  "tika-vin09t:1720_0": "7. Mahānāmasikkhāpadavaṇṇanā",
  "tika-vin09t:1721_0": "Sabbañcetaṃ vatthuvasena vuttanti “agilānena bhikkhunā catumāsapaccayapavāraṇā sāditabbā aññatra punapavāraṇāya",
  "tika-vin09t:1721_1": "aññatra niccapavāraṇāyā”ti etaṃ sabbaṃ sikkhāpadanidānasaṅkhātassa vatthuno vasena vuttaṃ.",
  "tika-vin09t:1721_2": "Tattha hi mahānāmena sakkena “icchāmahaṃ, bhante,",
  "tika-vin09t:1721_3": "saṅghaṃ catumāsaṃ bhesajjena pavāretu”ntiādinā ussannussannena ca bhesajjena catumāsaṃ puna niccaṃ pavāraṇā katā,",
  "tika-vin09t:1721_4": "tasmā bhagavatā tassa vasena evaṃ vuttanti vuttaṃ hoti.",
  "tika-vin09t:1721_5": "Aññatra punapavāraṇāyāti yadi punapavāraṇā atthi,",
  "tika-vin09t:1721_6": "taṃ ṭhapetvā.",
  "tika-vin09t:1721_7": "Aññatra niccapavāraṇāyāti etthāpi eseva nayo.",
  "tika-vin09t:1721_8": "Yadi pana tāpi atthi,",
  "tika-vin09t:1721_9": "sāditabbāvāti adhippāyo.",
  "tika-vin09t:1721_10": "Tenāha “ayaṃ panettha attho”tiādi.",
  "tika-vin09t:1721_11": "Tatthāti tissaṃ pavāraṇāyaṃ.",
  "tika-vin09t:1721_12": "Bhesajjehi vā paricchedo kato hotīti “sappi tela”nti evamādinā nāmavasena vā “patthena nāḷiyā āḷhakenā”tiādinā",
  "tika-vin09t:1721_13": "parimāṇavasena vā “ettakāni vā bhesajjāni viññāpetabbānī”ti bhesajjehi paricchedo kato hoti.",
  "tika-vin09t:1721_14": "Nabhesajjakaraṇīyeti missakabhattenāpi ce yāpetuṃ sakkoti,",
  "tika-vin09t:1721_15": "nabhesajjakaraṇīyaṃ nāma hoti.",
  "tika-vin09t:1721_16": "Aññaṃ bhesajjanti sappinā pavārito telaṃ,",
  "tika-vin09t:1721_17": "āḷhakena pavārito doṇaṃ.",
  "tika-vin09t:1722_0": "Yathābhūtaṃ ācikkhitvāti “imehi tayā bhesajjehi pavāritamhā,",
  "tika-vin09t:1722_1": "amhākañca iminā ca iminā ca bhesajjena attho,",
  "tika-vin09t:1722_2": "yāsu tayā rattīsu pavāritamhā,",
  "tika-vin09t:1722_3": "tā rattiyo vītivattā,",
  "tika-vin09t:1722_4": "amhākañca bhesajjena attho”ti yathābhūtaṃ ārocetvā.",
  "tika-vin09t:1722_5": "Evañca viññāpetuṃ gilānova labhati, na itaro.",
  "tika-vin09t:1723_0": "Mahānāmasikkhāpadavaṇṇanā niṭṭhitā.",
  "tika-vin09t:1724_0": "8. Uyyuttasenāsikkhāpadavaṇṇanā",
  "tika-vin09t:1725_0": "Caturaṅgininti hatthiassarathapattīti cattāri aṅgāni etissāti caturaṅginī,",
  "tika-vin09t:1725_1": "taṃ caturaṅginiṃ.",
  "tika-vin09t:1725_2": "“Dvādasapuriso hatthī,",
  "tika-vin09t:1725_3": "tipuriso asso,",
  "tika-vin09t:1725_4": "catupuriso ratho,",
  "tika-vin09t:1725_5": "cattāro purisā sarahatthā pattī”ti ayaṃ pacchimakoṭiyā caturaṅgasamannāgatā senā nāma,",
  "tika-vin09t:1725_6": "īdisaṃ senanti attho.",
  "tika-vin09t:1725_7": "Taṃ pana vijahitvāti kenaci antaritā vā ninnaṃ oruḷhā vā na dissati,",
  "tika-vin09t:1725_8": "idha ṭhatvāna sakkā daṭṭhunti taṃ dassanūpacāraṃ vijahitvā aññaṃ ṭhānaṃ gantvā.",
  "tika-vin09t:1726_0": "Senādassanavatthusminti senaṃ dassanāya gamanavatthusmiṃ.",
  "tika-vin09t:1726_1": "Ayameva vā pāṭho.",
  "tika-vin09t:1726_2": "Hatthiādīsu ekamekanti hatthiādīsu catūsu aṅgesu ekamekaṃ,",
  "tika-vin09t:1726_3": "antamaso ekapurisāruḷhahatthimpi ekampi sarahatthaṃ purisanti attho.",
  "tika-vin09t:1726_4": "Anuyyuttā nāma rājā uyyānaṃ vā nadiṃ vā gacchati,",
  "tika-vin09t:1726_5": "evaṃ anuyyuttā hoti.",
  "tika-vin09t:1726_6": "Tathārūpappaccayeti “mātulo senāya gilāno hotī”tiādike anurūpakāraṇe sati.",
  "tika-vin09t:1726_7": "Āpadāsūti jīvitabrahmacariyantarāyesu “ettha gato muccissāmī”ti gacchato anāpatti.",
  "tika-vin09t:1727_0": "Uyyuttasenāsikkhāpadavaṇṇanā niṭṭhitā.",
  "tika-vin09t:1728_0": "9. Senāvāsasikkhāpadavaṇṇanā",
  "tika-vin09t:1729_0": "Paṭisenāruddhāyāti yathā sañcāro chijjati,",
  "tika-vin09t:1729_1": "evaṃ paṭisenāya ruddhāya senāya.",
  "tika-vin09t:1729_2": "Kenaci palibuddhassāti verikena vā issarena vā kenaci ruddhassa.",
  "tika-vin09t:1730_0": "Senāvāsasikkhāpadavaṇṇanā niṭṭhitā.",
  "tika-vin09t:1731_0": "10. Uyyodhikasikkhāpadavaṇṇanā",
  "tika-vin09t:1732_0": "Sampahāraṭṭhānassāti yuddhabhūmiyā.",
  "tika-vin09t:1732_1": "Balassa aggaṃ jānantīti “ettakā hatthī,",
  "tika-vin09t:1732_2": "ettakā assā,",
  "tika-vin09t:1732_3": "ettakā rathā,",
  "tika-vin09t:1732_4": "ettakā pattī”ti balassa koṭṭhāsaṃ jānanti.",
  "tika-vin09t:1732_5": "“Anujānāmi,",
  "tika-vin09t:1732_6": "bhikkhave,",
  "tika-vin09t:1732_7": "vihāraggenā”tiādīsu viya koṭṭhāsattho hettha aggasaddo.",
  "tika-vin09t:1732_8": "Tenāha “balagaṇanaṭṭhānanti attho”ti.",
  "tika-vin09t:1732_9": "Senāya viyūhanti “ito hatthī hontu,",
  "tika-vin09t:1732_10": "ito assā hontu,",
  "tika-vin09t:1732_11": "ito rathā hontu,",
  "tika-vin09t:1732_12": "ito pattī hontū”ti senāya ṭhapanaṃ,",
  "tika-vin09t:1732_13": "rāsiṃ katvā ṭhapananti attho.",
  "tika-vin09t:1732_14": "Tenāha “senāsannivesassetaṃ nāma”nti.",
  "tika-vin09t:1732_15": "Dvādasapuriso hatthīti cattāro ārohakā,",
  "tika-vin09t:1732_16": "ekekapādarakkhakā dve dveti evaṃ dvādasapuriso hatthī.",
  "tika-vin09t:1732_17": "Tipuriso assoti eko ārohako,",
  "tika-vin09t:1732_18": "dve pādarakkhakāti evaṃ tipuriso asso.",
  "tika-vin09t:1732_19": "Catupuriso rathoti eko sārathi,",
  "tika-vin09t:1732_20": "eko yodho,",
  "tika-vin09t:1732_21": "dve āṇirakkhakāti evaṃ catupuriso rathoti.",
  "tika-vin09t:1733_0": "Uyyodhikasikkhāpadavaṇṇanā niṭṭhitā.",
  "tika-vin09t:1734_0": "Acelakavaggo pañcamo.",
  "tika-vin09t:1735_0": "6. Surāpānavaggo",
  "tika-vin09t:1736_0": "1. Surāpānasikkhāpadavaṇṇanā",
  "tika-vin09t:1737_0": "Piṭṭhādīhi kataṃ majjaṃ surāti piṭṭhapūvaodanakiṇṇasambhārehi kataṃ majjaṃ surāti attho.",
  "tika-vin09t:1737_1": "Idaṃ vuttaṃ hoti –",
  "tika-vin09t:1737_2": "piṭṭhasurā, pūvasurā,",
  "tika-vin09t:1737_3": "odanasurā,",
  "tika-vin09t:1737_4": "kiṇṇapakkhittā,",
  "tika-vin09t:1737_5": "sambhārasaṃyuttāti imāni pañca surā nāmāti.",
  "tika-vin09t:1737_6": "Tattha piṭṭhaṃ bhājane pakkhipitvā tajjaṃ udakaṃ datvā madditvā katā piṭṭhasurā.",
  "tika-vin09t:1737_7": "Evaṃ sesāsupi.",
  "tika-vin09t:1737_8": "Kiṇṇāti pana tassā surāya bījaṃ vuccati.",
  "tika-vin09t:1737_9": "Ye “surāmodakā”tipi vuccanti,",
  "tika-vin09t:1737_10": "te pakkhipitvā katā kiṇṇapakkhittā.",
  "tika-vin09t:1737_11": "Harītakisāsapādinānāsambhārehi saṃyojitā sambhārasaṃyuttā.",
  "tika-vin09t:1738_0": "Pupphādīhi kato āsavo merayanti pupphaphalamadhuguḷasambhārehi kato ciraparivāsito merayanti attho.",
  "tika-vin09t:1738_1": "Idaṃ vuttaṃ hoti –",
  "tika-vin09t:1738_2": "pupphāsavo,",
  "tika-vin09t:1738_3": "phalāsavo,",
  "tika-vin09t:1738_4": "madhvāsavo, guḷāsavo,",
  "tika-vin09t:1738_5": "sambhārasaṃyuttoti pañcamerayaṃ nāmāti.",
  "tika-vin09t:1738_6": "Tattha madhukatālanāḷikerādi puppharaso ciraparivāsito pupphāsavo.",
  "tika-vin09t:1738_7": "Panasādiphalaraso phalāsavo.",
  "tika-vin09t:1738_8": "Muddikāraso madhvāsavo.",
  "tika-vin09t:1738_9": "Samantapāsādikāyaṃ pana “phalāsavo nāma muddikāphalādīni madditvā tesaṃ rasena kato.",
  "tika-vin09t:1738_10": "Madhvāsavo nāma muddikānaṃ jātirasena kato,",
  "tika-vin09t:1738_11": "makkhikāmadhunāpi karīyatīti vadantī”ti vuttaṃ.",
  "tika-vin09t:1738_12": "Ucchuraso guḷāsavo.",
  "tika-vin09t:1738_13": "Harītakāmalakakaṭukabhaṇḍādinānāsambhārānaṃ raso ciraparivāsito sambhārasaṃyutto.",
  "tika-vin09t:1738_14": "Ettha ca surāya,",
  "tika-vin09t:1738_15": "merayassa ca samānepi sambhārasaṃyoge madditvā katā surā,",
  "tika-vin09t:1738_16": "ciraparivāsitamattena merayanti evamimesaṃ nānākaraṇaṃ daṭṭhabbaṃ.",
  "tika-vin09t:1738_17": "Bījato paṭṭhāyāti sambhāre paṭiyādetvā cāṭiyaṃ pakkhittakālato ceva tālanāḷikerādīnaṃ puppharasassa abhinavakālato ca paṭṭhāya.",
  "tika-vin09t:1739_0": "Loṇasovīrakaṃ vā suttaṃ vāti ime dve anekehi bhesajjehi abhisaṅkhatā āsavavisesā.",
  "tika-vin09t:1739_1": "Vāsaggāhāpanatthanti sugandhabhāvagāhāpanatthaṃ.",
  "tika-vin09t:1739_2": "Vatthuṃ ajānanatāya cettha acittakatā veditabbā.",
  "tika-vin09t:1739_3": "Akusaleneva pātabbatāya lokavajjaṃ.",
  "tika-vin09t:1739_4": "Yaṃ panettha vattabbaṃ siyā,",
  "tika-vin09t:1739_5": "taṃ sabbaṃ paṭhamapārājikavaṇṇanāya vuttanayameva.",
  "tika-vin09t:1740_0": "Surāpānasikkhāpadavaṇṇanā niṭṭhitā.",
  "tika-vin09t:1741_0": "2. Aṅgulipatodakasikkhāpadavaṇṇanā",
  "tika-vin09t:1742_0": "Hasādhippāyassāti khiḍḍādhippāyassa, iminā kāyasaṃsaggādhippāyaṃ paṭikkhipati.",
  "tika-vin09t:1743_0": "Ettha ca bhikkhunimpi hasādhippāyena phusato bhikkhussa dukkaṭaṃ.",
  "tika-vin09t:1743_1": "Tathā bhikkhumpi phusantiyā bhikkhuniyāti āha “idha pana bhikkhunīpi bhikkhussa,",
  "tika-vin09t:1743_2": "bhikkhu ca bhikkhuniyā anupasampanno evā”ti.",
  "tika-vin09t:1743_3": "Kāyappaṭibaddhādīsu sabbatthāti “kāyena kāyappaṭibaddhe,",
  "tika-vin09t:1743_4": "kāyappaṭibaddhena kāye,",
  "tika-vin09t:1743_5": "kāyappaṭibaddhena kāyappaṭibaddhe,",
  "tika-vin09t:1743_6": "nissaggiyena kāye,",
  "tika-vin09t:1743_7": "nissaggiyena kāyappaṭibaddhe,",
  "tika-vin09t:1743_8": "nissaggiyena nissaggiye”ti sabbattha.",
  "tika-vin09t:1743_9": "Sati karaṇīye āmasatoti sati karaṇīye purisaṃ āmasato anāpatti.",
  "tika-vin09t:1743_10": "Itthī pana sati karaṇīyepi āmasituṃ na vaṭṭati.",
  "tika-vin09t:1744_0": "Aṅgulipatodakasikkhāpadavaṇṇanā niṭṭhitā.",
  "tika-vin09t:1745_0": "3. Hasadhammasikkhāpadavaṇṇanā",
  "tika-vin09t:1746_0": "Uparigopphaketi gopphakānaṃ uparibhāgappamāṇe.",
  "tika-vin09t:1746_1": "Hasādhippāyoti kīḷādhippāyo.",
  "tika-vin09t:1746_2": "Yena yena aṅgenāti hatthapādādīsu yena yena aṅgena.",
  "tika-vin09t:1746_3": "Tathā nāvāya kīḷatoti phiyārittādīhi nāvaṃ pājentassa vā tīre ussārentassa vā dukkaṭanti attho.",
  "tika-vin09t:1747_0": "Hasadhammasikkhāpadavaṇṇanā niṭṭhitā.",
  "tika-vin09t:1748_0": "4. Anādariyasikkhāpadavaṇṇanā",
  "tika-vin09t:1749_0": "Duvidhañhettha anādariyaṃ puggalānādariyañca dhammānādariyañcāti āha “puggalassa vā”tiādi.",
  "tika-vin09t:1749_1": "Tattha yo bhikkhu upasampannena paññattena vuccamāno “ayaṃ ukkhittako vā vambhito vā garahito vā,",
  "tika-vin09t:1749_2": "imassa vacanaṃ akataṃ bhavissatī”ti anādariyaṃ karoti,",
  "tika-vin09t:1749_3": "ayaṃ puggale anādariyaṃ karoti nāma.",
  "tika-vin09t:1749_4": "Yo pana paññattena vuccamāno “kathāyaṃ nasseyya vā vinasseyya vā antaradhāyeyya vā”ti,",
  "tika-vin09t:1749_5": "taṃ vā nasikkhitukāmo anādariyaṃ karoti,",
  "tika-vin09t:1749_6": "ayaṃ dhamme anādariyaṃ karoti nāma.",
  "tika-vin09t:1749_7": "Tenāha “tasmā”tiādi.",
  "tika-vin09t:1750_0": "Idaṃ na sallekhāya saṃvattatīti sammā kilese likhatīti sallekho,",
  "tika-vin09t:1750_1": "appicchatā,",
  "tika-vin09t:1750_2": "tadatthaṃ nayidaṃ saṃvattati.",
  "tika-vin09t:1750_3": "Ādisaddena “idaṃ na dhutatthāya saṃvattati,",
  "tika-vin09t:1750_4": "na pāsādikatāya,",
  "tika-vin09t:1750_5": "na apacayāya,",
  "tika-vin09t:1750_6": "na vīriyārambhāya saṃvattatī”ti idaṃ saṅgaṇhāti.",
  "tika-vin09t:1750_7": "Apaññattenāti sutte vā abhidhamme vā āgatena.",
  "tika-vin09t:1750_8": "Paveṇiāgatanti saṅgītikālato paṭṭhāya mahākassapādiācariyaparamparāya āgataṃ.",
  "tika-vin09t:1750_9": "Sace pana yasmā ucchuraso sattāhakāliko,",
  "tika-vin09t:1750_10": "tassa kasaṭo yāvajīviko,",
  "tika-vin09t:1750_11": "dvinnaṃyeva samavāyo ucchuyaṭṭhi,",
  "tika-vin09t:1750_12": "tasmā vikāle ucchuyaṭṭhiṃ khādituṃ vaṭṭati guḷaharītakaṃ viyāti evamādikaṃ gārayhācariyuggahaṃ gahetvā",
  "tika-vin09t:1750_13": "“evaṃ amhākaṃ ācariyānaṃ uggaho paripucchā”ti bhaṇati,",
  "tika-vin09t:1750_14": "āpattiyeva.",
  "tika-vin09t:1751_0": "Anādariyasikkhāpadavaṇṇanā niṭṭhitā.",
  "tika-vin09t:1752_0": "5. Bhiṃsāpanasikkhāpadavaṇṇanā",
  "tika-vin09t:1753_0": "Rūpādīnīti bhayānakāni rūpasaddagandharasaphoṭṭhabbāni.",
  "tika-vin09t:1753_1": "Bhayānakakathanti corakantāravāḷakantārapisācakantārappaṭisaṃyuttakathaṃ.",
  "tika-vin09t:1754_0": "Bhiṃsāpanasikkhāpadavaṇṇanā niṭṭhitā.",
  "tika-vin09t:1755_0": "6. Jotisikkhāpadavaṇṇanā",
  "tika-vin09t:1756_0": "Agilānoti yassa vinā agginā phāsu hoti, so idha agilāno nāma. Jotinti aggiṃ.",
  "tika-vin09t:1757_0": "Bhaggesūti evaṃnāmake janapade.",
  "tika-vin09t:1757_1": "Bhaggānāma jānapadino rājakumārā,",
  "tika-vin09t:1757_2": "tesaṃ nivāso ekopi janapado ruḷhisaddena “bhaggā”ti vuccati.",
  "tika-vin09t:1757_3": "Tena vuttaṃ “bhaggesūti evaṃnāmake janapade”ti.",
  "tika-vin09t:1757_4": "Tathā patilātaṃ ukkhipantassāti ḍayhamānaṃ alātaṃ patitaṃ ukkhipantassa tathā dukkaṭanti attho.",
  "tika-vin09t:1757_5": "Tañcāti dukkaṭaṃ parāmasati.",
  "tika-vin09t:1757_6": "Avijjhātanti anibbutālātaṃ.",
  "tika-vin09t:1757_7": "Padīpajotikajantāghareti padīpujjalanapattapacanasedakammādīsu jotikaraṇe aggisālāyañca samādahantassa anāpattīti attho.",
  "tika-vin09t:1757_8": "Tathārūpappaccayeti ṭhapetvā padīpādīni aññasmimpi tathārūpapaccaye.",
  "tika-vin09t:1757_9": "Āpadāsūti duṭṭhavāḷamigaamanussehi upaddavesu.",
  "tika-vin09t:1758_0": "Jotisikkhāpadavaṇṇanā niṭṭhitā.",
  "tika-vin09t:1759_0": "7. Nahānasikkhāpadavaṇṇanā",
  "tika-vin09t:1760_0": "“Diyaḍḍho māso seso gimhāna”nti “vassānassa paṭhamo māso”iccete aḍḍhateyyamāsā uṇhasamayo,",
  "tika-vin09t:1760_1": "pariḷāhasamayoti gimhānaṃ seso diyaḍḍho māso uṇhasamayo,",
  "tika-vin09t:1760_2": "vassānassa paṭhamo māso pariḷāhasamayoti evaṃ ete aḍḍhateyyamāsā kamena uṇhasamayo,",
  "tika-vin09t:1760_3": "pariḷāhasamayo nāma hotīti attho teneva padabhājaniyaṃ “uṇhasamayo nāma diyaḍḍho māso seso gimhāna”nti,",
  "tika-vin09t:1760_4": "“pariḷāhasamayo nāma vassānassa paṭhamo māso”ti vuttaṃ.",
  "tika-vin09t:1760_5": "Yadā vinā nahānena na phāsu hoti,",
  "tika-vin09t:1760_6": "ayaṃ gilānasamayo.",
  "tika-vin09t:1760_7": "Padabhājaniyaṃ pana gilāne nicchite gilānakālo nicchitova hotīti “yassa vinā nahānena na phāsu hoti,",
  "tika-vin09t:1760_8": "‘gilānasamayo’ti nahāyitabba”nti vuttaṃ.",
  "tika-vin09t:1760_9": "Pariveṇasammajjanamattampīti antamaso pariveṇasammajjanamattampi.",
  "tika-vin09t:1761_0": "Vālukaṃ ukkiritvāti sukkhāya nadiyā vālikaṃ uttiritvā.",
  "tika-vin09t:1761_1": "Āvāṭesupīti pi-",
  "tika-vin09t:1761_2": "saddena nadiyaṃ vattabbameva natthīti dasseti.",
  "tika-vin09t:1761_3": "Āpadāsūti bhamarādīhi anubandhesu.",
  "tika-vin09t:1762_0": "Nahānasikkhāpadavaṇṇanā niṭṭhitā.",
  "tika-vin09t:1763_0": "8. Dubbaṇṇakaraṇasikkhāpadavaṇṇanā",
  "tika-vin09t:1764_0": "Lābhasaddoyaṃ kammasādhano “ko bhavatā lābho laddho”tiādīsu viya,",
  "tika-vin09t:1764_1": "so cettha atītakālikoti āha “alabbhīti labho”ti,",
  "tika-vin09t:1764_2": "laddhanti attho.",
  "tika-vin09t:1764_3": "“Labho eva lābho”ti iminā sakatthe ṇapaccayoti dasseti.",
  "tika-vin09t:1764_4": "Kiṃ alabbhīti kiṃ laddhaṃ.",
  "tika-vin09t:1764_5": "Navanti abhinavaṃ.",
  "tika-vin09t:1764_6": "Ettāvatā ca navañca taṃ cīvarañcāti navacīvaraṃ,",
  "tika-vin09t:1764_7": "navacīvaraṃ lābho etenāti navacīvaralābhoti evamettha samāso daṭṭhabboti.",
  "tika-vin09t:1764_8": "Yadi evaṃ kathaṃ “navaṃ cīvaralābhenā”ti vuttanti āha “iti navacīvaralābhenā”tiādi.",
  "tika-vin09t:1764_9": "Ettha ca “vikappanupagaṃ pacchima”nti na vuttattā cīvaranti yaṃ nivāsetuṃ vā pārupituṃ vā sakkā hoti,",
  "tika-vin09t:1764_10": "tadeva veditabbanti āha “nivāsanapārupanupagaṃ cīvara”nti.",
  "tika-vin09t:1764_11": "“Dubbaṇṇakaraṇaṃ ādātabba”nti etaṃ kappabinduṃ sandhāya vuttaṃ,",
  "tika-vin09t:1764_12": "na nīlādīhi sakalacīvaraṃ dubbaṇṇakaraṇaṃ,",
  "tika-vin09t:1764_13": "tañca pana kappaṃ ādiyantena cīvaraṃ rajitvā catūsu vā koṇesu,",
  "tika-vin09t:1764_14": "tīsu vā dvīsu vā ekasmiṃ vā koṇe morassa akkhimaṇḍalamattaṃ vā maṅgulapiṭṭhimattaṃ vā ādātabbanti āha “tassā”tiādi.",
  "tika-vin09t:1764_15": "Kaṃsanīlenāti cammakāranīlena.",
  "tika-vin09t:1764_16": "Mahāpaccariyaṃ pana “ayomalaṃ lohamalaṃ,",
  "tika-vin09t:1764_17": "etaṃ kaṃsanīlaṃ nāmā”ti vuttaṃ.",
  "tika-vin09t:1764_18": "Pattanīlenāti yena kenaci nīlavaṇṇena paṇṇarasena.",
  "tika-vin09t:1764_19": "Kappabinduṃ ādiyitvāti vaṭṭaṃ ekaṃ kappabinduṃ ādiyitvā.",
  "tika-vin09t:1765_0": "Pāḷikappakaṇṇikakappādayo pana sabbaṭṭhakathāsu paṭisiddhā.",
  "tika-vin09t:1765_1": "Aggaḷādīni kappakatacīvare pana pacchā āropetvā kappakaraṇakiccaṃ natthīti āha “pacchā āropitesū”tiādi.",
  "tika-vin09t:1765_2": "Aggaḷaanuvātaparibhaṇḍesūti uddharitvā alliyāpanakakhaṇḍapiṭṭhianuvātakucchianuvātesu.",
  "tika-vin09t:1765_3": "Kiriyākiriyanti nivāsanapārupanato,",
  "tika-vin09t:1765_4": "kappassa anādānato kiriyākiriyaṃ.",
  "tika-vin09t:1766_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin09t:1767_0": "9. Vikappanasikkhāpadavaṇṇanā",
  "tika-vin09t:1768_0": "Sammukhena vikappanā sammukhavikappanā.",
  "tika-vin09t:1768_1": "Parammukhena vikappanā parammukhavikappanā.",
  "tika-vin09t:1768_2": "Sannihitāsannihitabhāvanti āsannadūrabhāvaṃ.",
  "tika-vin09t:1768_3": "Āsannadūrabhāvo ca adhiṭṭhāne vuttanayeneva veditabbo.",
  "tika-vin09t:1769_0": "Mittoti daḷhamitto.",
  "tika-vin09t:1769_1": "Sandiṭṭhoti diṭṭhamatto nātidaḷhamitto.",
  "tika-vin09t:1769_2": "Akatapaccuddhāranti “mayhaṃ santakaṃ paribhuñja vā vissajjehi vā”tiādinā akatapaccuddhāraṃ.",
  "tika-vin09t:1769_3": "Yena vinayakammaṃ katanti yena saddhiṃ vinayakammaṃ kataṃ.",
  "tika-vin09t:1770_0": "Paribhogena kāyakammaṃ,",
  "tika-vin09t:1770_1": "apaccuddhārāpanena vacīkammanti āha “samuṭṭhānādīni paṭhamakathinasadisānevā”ti.",
  "tika-vin09t:1770_2": "Kiriyākiriyanti ettha paribhuñjanaṃ kiriyaṃ.",
  "tika-vin09t:1770_3": "Apaccuddhārāpanaṃ akiriyaṃ.",
  "tika-vin09t:1771_0": "Vikappanasikkhāpadavaṇṇanā niṭṭhitā.",
  "tika-vin09t:1772_0": "10. Apanidhānasikkhāpadavaṇṇanā",
  "tika-vin09t:1773_0": "Adhiṭṭhānupaganti adhiṭṭhānayoggaṃ ayopattañceva mattikāpattañca.",
  "tika-vin09t:1773_1": "Sūkarantakaṃ nāma kuñcikākoso viya anto susiraṃ katvā koṭṭitaṃ.",
  "tika-vin09t:1774_0": "Aññaṃ parikkhāranti pāḷiyā anāgatapattatthavikādiṃ.",
  "tika-vin09t:1774_1": "Dhammakathaṃ katvāti “samaṇena nāma anihitaparikkhārena bhavituṃ na vaṭṭatī”ti evaṃ “dhammakathaṃ kathetvā dassāmī”ti nikkhipato anāpatti.",
  "tika-vin09t:1775_0": "Apanidhānasikkhāpadavaṇṇanā niṭṭhitā.",
  "tika-vin09t:1776_0": "Surāpānavaggo chaṭṭho.",
  "tika-vin09t:1777_0": "7. Sappāṇakavaggo",
  "tika-vin09t:1778_0": "1. Sañciccasikkhāpadavaṇṇanā",
  "tika-vin09t:1779_0": "Pācittiyanti antamaso mañcapīṭhaṃ sodhento maṅgulabījakepi pāṇasaññī nikkāruṇikatāya taṃ bhindanto apaneti,",
  "tika-vin09t:1779_1": "pācittiyaṃ.",
  "tika-vin09t:1779_2": "Tenāha “taṃ khuddakampī”tiādi.",
  "tika-vin09t:1779_3": "Upakkamamahantatāya akusalaṃ mahantaṃ hotīti bahukkhattuṃ pavattajavanehi laddhāsevanāya sanniṭṭhāpakacetanāya",
  "tika-vin09t:1779_4": "vasena payogassa mahantattā akusalaṃ mahantaṃ hoti,",
  "tika-vin09t:1779_5": "mahāsāvajjaṃ hotīti adhippāyo.",
  "tika-vin09t:1780_0": "Sañciccasikkhāpadavaṇṇanā niṭṭhitā.",
  "tika-vin09t:1781_0": "2. Sappāṇakasikkhāpadavaṇṇanā",
  "tika-vin09t:1782_0": "Ettha ca paṭaṅgapāṇakānaṃ patanaṃ ñatvāpi suddhacittatāya padīpujjalane viya sappāṇakabhāvaṃ ñatvāpi",
  "tika-vin09t:1782_1": "udakasaññāya paribhuñjitabbato paṇṇattivajjatā veditabbā.",
  "tika-vin09t:1783_0": "Sappāṇakasikkhāpadavaṇṇanā niṭṭhitā.",
  "tika-vin09t:1784_0": "3. Ukkoṭanasikkhāpadavaṇṇanā",
  "tika-vin09t:1785_0": "Tassa tassa bhikkhunoti yena yena vūpasamitaṃ,",
  "tika-vin09t:1785_1": "tassa tassa bhikkhuno.",
  "tika-vin09t:1785_2": "“Akataṃ kamma”ntiādīni vadantoti “akataṃ kammaṃ,",
  "tika-vin09t:1785_3": "dukkaṭaṃ kammaṃ,",
  "tika-vin09t:1785_4": "puna kātabbaṃ kammaṃ,",
  "tika-vin09t:1785_5": "anihataṃ dunnihataṃ puna nihanitabba”nti vadanto.",
  "tika-vin09t:1785_6": "Yathāṭhitabhāvena patiṭṭhātuṃ na dadeyyāti tesaṃ pavatti ākāradassanatthaṃ vuttaṃ.",
  "tika-vin09t:1785_7": "Tenāha “yaṃ pana dhammena adhikaraṇaṃ nihataṃ,",
  "tika-vin09t:1785_8": "taṃ sunihatamevā”ti.",
  "tika-vin09t:1786_0": "Ukkoṭanasikkhāpadavaṇṇanā niṭṭhitā.",
  "tika-vin09t:1787_0": "4. Duṭṭhullasikkhāpadavaṇṇanā",
  "tika-vin09t:1788_0": "Cattāri pārājikāni atthuddhāravasena padabhājaniyaṃ dassitānīti āha “duṭṭhullanti saṅghādisesaṃ adhippeta”nti.",
  "tika-vin09t:1788_1": "Yena kenaci upāyenāti “sāmaṃ vā jānāti,",
  "tika-vin09t:1788_2": "aññe vā tassa ārocenti,",
  "tika-vin09t:1788_3": "so vā ārocetī”ti vuttesu yena kenaci upāyena.",
  "tika-vin09t:1788_4": "Pācittiyaṃ dhuraṃ nikkhittamatteyevāti adhippāyo.",
  "tika-vin09t:1788_5": "Sace pacchāpi āroceti,",
  "tika-vin09t:1788_6": "dhuranikkhepane āpattito na muccati.",
  "tika-vin09t:1788_7": "Tenāha “sacepī”tiādi.",
  "tika-vin09t:1788_8": "Samaṇasatampi āpajjatiyevāti samaṇasatampi sutvā yadi chādeti,",
  "tika-vin09t:1788_9": "pācittiyaṃ āpajjatiyevāti attho.",
  "tika-vin09t:1788_10": "Yenassa ārocitanti yena dutiyena assa tatiyassa ārocitaṃ.",
  "tika-vin09t:1788_11": "Tassevāti tassa dutiyasseva.",
  "tika-vin09t:1788_12": "Ārocetīti paṭicchādanatthameva “mā kassaci ārocesī”ti vadati.",
  "tika-vin09t:1788_13": "Koṭichinnā hotīti yasmā paṭicchādanapaccayā āpattiṃ āpajjitvāva dutiyena tatiyassa ārocitaṃ,",
  "tika-vin09t:1788_14": "tasmā tappaccayā puna tena āpajjitabbāpattiyā abhāvato āpattiyā koṭi chinnā nāma hoti.",
  "tika-vin09t:1789_0": "Ādipadeti duṭṭhullāpattisaññī, vematiko,",
  "tika-vin09t:1789_1": "aduṭṭhullāpattisaññīti imesu tīsu “duṭṭhullāpattisaññī paṭicchādetī”ti imasmiṃ paṭhamapade.",
  "tika-vin09t:1789_2": "Itaresu dvīsūti “vematiko paṭicchādeti,",
  "tika-vin09t:1789_3": "aduṭṭhullāpattisaññī paṭicchādetī”ti imesu padesu.",
  "tika-vin09t:1789_4": "Aduṭṭhullāyāti avasesapañcāpattikkhandhe.",
  "tika-vin09t:1789_5": "Anupasampannassa duṭṭhulle vā aduṭṭhulle vā ajjhācāreti anupasampannassa purimapañcasikkhāpadavītikkamasaṅkhāte",
  "tika-vin09t:1789_6": "duṭṭhulle vā itarasmiṃ aduṭṭhulle vā ajjhācāre.",
  "tika-vin09t:1789_7": "Yaṃ pana samantapāsādikāyaṃ “anupasampannassa sukkavisaṭṭhi ca kāyasaṃsaggo cāti ayaṃ duṭṭhullaajjhācāro nāmā”ti vuttaṃ,",
  "tika-vin09t:1789_8": "taṃ duṭṭhullārocanasikkhāpadaṭṭhakathāya na sameti,",
  "tika-vin09t:1789_9": "na cāpi evaṃ vattuṃ yujjati “ārocane anupasampannassa duṭṭhullaṃ aññathā adhippetaṃ,",
  "tika-vin09t:1789_10": "paṭicchādane aññathā”ti visesakāraṇassānupalabbhanato,",
  "tika-vin09t:1789_11": "tasmā taṃ upaparikkhitabbaṃ.",
  "tika-vin09t:1790_0": "Duṭṭhullasikkhāpadavaṇṇanā niṭṭhitā.",
  "tika-vin09t:1791_0": "5. Ūnavīsativassasikkhāpadavaṇṇanā",
  "tika-vin09t:1792_0": "Gabbhavīsopi hi “paripuṇṇavīso” tveva saṅkhaṃ gacchatīti āha “paṭisandhiggahaṇato paṭṭhāyā”tiādi.",
  "tika-vin09t:1792_1": "Tattha paṭisandhiggahaṇato paṭṭhāyāti yaṃ mātukucchismiṃ paṭhamaṃ cittaṃ uppannaṃ paṭhamaṃ viññāṇaṃ pātubhūtaṃ,",
  "tika-vin09t:1792_2": "taṃ ādiṃ katvā.",
  "tika-vin09t:1792_3": "Soti yo puggalo ūnavīsativasso upasampādito,",
  "tika-vin09t:1792_4": "so puggalo.",
  "tika-vin09t:1792_5": "Aññaṃ upasampādetīti upajjhāyo vā kammavācācariyo vā hutvā aññaṃ puggalaṃ upasampādeti.",
  "tika-vin09t:1792_6": "Tanti ūnavīsativassaṃ puggalaṃ.",
  "tika-vin09t:1792_7": "Sīmaṃ vā sammannatīti navaṃ sīmaṃ bandhati.",
  "tika-vin09t:1793_0": "Ūnavīsativassasikkhāpadavaṇṇanā niṭṭhitā.",
  "tika-vin09t:1794_0": "6. Theyyasatthasikkhāpadavaṇṇanā",
  "tika-vin09t:1795_0": "Rājānaṃ vā vañcetvāti rājānaṃ thenetvā rañño santakaṃ kiñci gahetvā,",
  "tika-vin09t:1795_1": "“idāni tassa na dassāmā”ti maggappaṭipannā akatakammā ceva katakammā ca corāti vuttaṃ hoti.",
  "tika-vin09t:1795_2": "Esa nayo suṅkaṃ pariharitukāmāti etthāpi.",
  "tika-vin09t:1796_0": "Kālavisaṅketenāti kālassa visaṅketena,",
  "tika-vin09t:1796_1": "divasavisaṅketenāti vuttaṃ hoti.",
  "tika-vin09t:1796_2": "Maggavisaṅketena,",
  "tika-vin09t:1796_3": "pana aṭavivisaṅketena vā gacchato āpattiyeva.",
  "tika-vin09t:1797_0": "Theyyasatthasikkhāpadavaṇṇanā niṭṭhitā.",
  "tika-vin09t:1798_0": "7. Saṃvidhānasikkhāpadavaṇṇanā",
  "tika-vin09t:1799_0": "Mātugāmenāti itthiyā.",
  "tika-vin09t:1799_1": "Ekatoupasampannā,",
  "tika-vin09t:1799_2": "pana sikkhamānā,",
  "tika-vin09t:1799_3": "sāmaṇerī cāti imā tissopi idha saṅgahaṃ gacchanti.",
  "tika-vin09t:1799_4": "Imāsaṃ pana tissannaṃ samayo rakkhati.",
  "tika-vin09t:1799_5": "Ayametāsaṃ,",
  "tika-vin09t:1799_6": "mātugāmassa ca visesoti veditabbaṃ.",
  "tika-vin09t:1800_0": "Saṃvidhānasikkhāpadavaṇṇanā niṭṭhitā.",
  "tika-vin09t:1801_0": "8. Ariṭṭhasikkhāpadavaṇṇanā",
  "tika-vin09t:1802_0": "Taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin09t:1802_1": "diṭṭhadhammikādianattho,",
  "tika-vin09t:1802_2": "anatikkamanatthena tasmiṃ antarāye niyuttā,",
  "tika-vin09t:1802_3": "antarāyaṃ vā phalaṃ arahanti,",
  "tika-vin09t:1802_4": "antarāyassa vā karaṇasīlāti antarāyikā.",
  "tika-vin09t:1802_5": "Tenāha “saggamokkhānaṃ antarāyaṃ karontīti antarāyikā”ti.",
  "tika-vin09t:1802_6": "Te kammakilesavipākaupavādapaññattivītikkamavasena pañcavidhāti ettha ca pañcānantariyakammaṃ kammantarāyikaṃ nāma,",
  "tika-vin09t:1802_7": "tathā bhikkhunidūsakakammaṃ.",
  "tika-vin09t:1802_8": "Taṃ pana mokkhasseva antarāyaṃ karoti,",
  "tika-vin09t:1802_9": "na saggassa.",
  "tika-vin09t:1802_10": "Niyatamicchādiṭṭhidhammā kilesantarāyikā nāma.",
  "tika-vin09t:1802_11": "Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.",
  "tika-vin09t:1802_12": "Ariyūpavādā upavādantarāyikā nāma.",
  "tika-vin09t:1802_13": "Te pana yāva ariye na khamāpenti, tāvadeva,",
  "tika-vin09t:1802_14": "na tato paraṃ.",
  "tika-vin09t:1802_15": "Sañcicca āpannā āpattiyo paññattivītikkamantarāyikā nāma.",
  "tika-vin09t:1802_16": "Tāpi yāva bhikkhubhāvaṃ vā paṭijānāti,",
  "tika-vin09t:1802_17": "na vuṭṭhāti vā na deseti vā, tāvadeva,",
  "tika-vin09t:1802_18": "na tato paraṃ.",
  "tika-vin09t:1803_0": "Tatrāyaṃ ariṭṭho bhikkhu bahussuto dhammakathiko sesantarāyike jānāti,",
  "tika-vin09t:1803_1": "vinaye pana akovidattā paṇṇattivītikkamantarāyike na jānāti,",
  "tika-vin09t:1803_2": "tasmā rahogato evaṃ cintesi “ime āgārikā pañca kāmaguṇe paribhuñjantā sotāpannāpi sakadāgāminopi anāgāminopi honti,",
  "tika-vin09t:1803_3": "bhikkhūpi manāpikāni cakkhuviññeyyāni rūpāni passanti…pe…",
  "tika-vin09t:1803_4": "kāyaviññeyye phoṭṭhabbe phusanti,",
  "tika-vin09t:1803_5": "mudukāni attharaṇapāvuraṇādīni paribhuñjanti,",
  "tika-vin09t:1803_6": "etaṃ sabbaṃ vaṭṭati. Kasmā?",
  "tika-vin09t:1803_7": "Itthirūpā…pe…",
  "tika-vin09t:1803_8": "itthiphoṭṭhabbā eva na vaṭṭanti,",
  "tika-vin09t:1803_9": "etepi vaṭṭantī”ti evaṃ rasena rasaṃ saṃsanditvā sacchandarāgaparibhogañca nicchandarāgaparibhogañca ekaṃ",
  "tika-vin09t:1803_10": "katvā thūlavākehi saddhiṃ atisukhumasuttaṃ ghaṭento viya,",
  "tika-vin09t:1803_11": "sāsapena saddhiṃ sineruṃ upasaṃharanto viya ca pāpakaṃ diṭṭhigataṃ uppādetvā “kiṃ bhagavatā mahāsamuddaṃ",
  "tika-vin09t:1803_12": "bandhantena viya mahatā ussāhena paṭhamapārājikaṃ paññattaṃ,",
  "tika-vin09t:1803_13": "natthi ettha doso”ti sabbaññutaññāṇena saddhiṃ paṭivirujjhanto bhabbapuggalānaṃ āsaṃ chindanto jinassa āṇācakke pahāramadāsi.",
  "tika-vin09t:1803_14": "Tenāha “tesū”tiādi.",
  "tika-vin09t:1804_0": "Tattha tesūti yathāvuttesu antarāyesu.",
  "tika-vin09t:1804_1": "Aṭṭhikaṅkalūpamā kāmāti ettha aṭṭhikaṅkalaṃ nāma uraṭṭhi vā piṭṭhikaṇṭakaṃ vā sīsaṭṭhi vā.",
  "tika-vin09t:1804_2": "Tañhi nimmaṃsattā “kaṅkala”nti vuccati.",
  "tika-vin09t:1804_3": "Vigatamaṃsāya hi aṭṭhisaṅkhalikāya ekaṭṭhimhi vā kaṅkalasaddo niruḷho,",
  "tika-vin09t:1804_4": "taṃsadisā kāmā appassādaṭṭhenāti attho.",
  "tika-vin09t:1804_5": "Ādisaddena “maṃsapesūpamā kāmā,",
  "tika-vin09t:1804_6": "tiṇukkūpamā kāmā,",
  "tika-vin09t:1804_7": "aṅgārakāsūpamā kāmā,",
  "tika-vin09t:1804_8": "supinakūpamā kāmā,",
  "tika-vin09t:1804_9": "yācitakūpamā kāmā,",
  "tika-vin09t:1804_10": "rukkhaphalūpamā kāmā,",
  "tika-vin09t:1804_11": "asisūnūpamā kāmā,",
  "tika-vin09t:1804_12": "sattisūlūpamā kāmā,",
  "tika-vin09t:1804_13": "sappasirūpamā kāmā”ti etesaṃ gahaṇaṃ.",
  "tika-vin09t:1805_0": "Tattha maṃsapesūpamā kāmā bahusādhāraṇaṭṭhena.",
  "tika-vin09t:1805_1": "Tiṇukkūpamā kāmā anudahanaṭṭhena.",
  "tika-vin09t:1805_2": "Aṅgārakāsūpamā kāmā mahābhitāpanaṭṭhena.",
  "tika-vin09t:1805_3": "Supinakūpamā kāmā ittarapaccupaṭṭhānaṭṭhena.",
  "tika-vin09t:1805_4": "Yācitakūpamā kāmā tāvakālikaṭṭhena.",
  "tika-vin09t:1805_5": "Rukkhaphalūpamā kāmā sabbaṅgapaccaṅgapalibhañjanaṭṭhena.",
  "tika-vin09t:1805_6": "Asisūnūpamā adhikuṭṭanaṭṭhena.",
  "tika-vin09t:1805_7": "Sattisūlūpamā vinivijjhanaṭṭhena.",
  "tika-vin09t:1805_8": "Sappasirūpamā sāsaṅkasappaṭibhayaṭṭhena.",
  "tika-vin09t:1806_0": "Tathevāti “mā āyasmā”tiādīhi.",
  "tika-vin09t:1806_1": "Itaresanti so saṅghamajjhaṃ ākaḍḍhitvā yehi “mā āyasmā”tiādinā vutto,",
  "tika-vin09t:1806_2": "tattha tehi aññesaṃ sutānaṃ bhikkhūnaṃ.",
  "tika-vin09t:1806_3": "Ñatticatutthena kammenāti “suṇātu me, bhante, saṅgho,",
  "tika-vin09t:1806_4": "itthannāmassa bhikkhuno evarūpaṃ pāpakaṃ diṭṭhigataṃ uppanna”ntiādinā padabhājaniyaṃ vuttena ñatticatutthena kammena.",
  "tika-vin09t:1807_0": "Ariṭṭhasikkhāpadavaṇṇanā niṭṭhitā.",
  "tika-vin09t:1808_0": "9. Ukkhittasambhogasikkhāpadavaṇṇanā",
  "tika-vin09t:1809_0": "Akatānudhammenāti ukkhipitvā anosāritena.",
  "tika-vin09t:1809_1": "Tenāha “anudhammo vuccatī”tiādi.",
  "tika-vin09t:1809_2": "Ettha anudhammoti osāraṇā vuccatīti sambandho.",
  "tika-vin09t:1809_3": "Ukkhepanīyakammassānurūpo,",
  "tika-vin09t:1809_4": "pacchā kattabbo vā dhammoti anudhammo.",
  "tika-vin09t:1809_5": "Anulomavattaṃ disvāti “na upasampādetabbaṃ,",
  "tika-vin09t:1809_6": "na nissayo dātabbo”tiādikaṃ aṭṭhārasavidhaṃ vattaṃ disvā,",
  "tika-vin09t:1809_7": "etesu aṭṭhārasasu anulomavattesu vattantaṃ disvāti adhippāyo.",
  "tika-vin09t:1809_8": "Āmisasambhogaṃ vā dhammasambhogaṃ vāti ettha yaṃ kiñci āmisassa dānaṃ,",
  "tika-vin09t:1809_9": "paṭiggahaṇañca āmisasambhogo.",
  "tika-vin09t:1809_10": "Dhammassa uddisanaṃ,",
  "tika-vin09t:1809_11": "uddisāpanañca dhammasambhogo.",
  "tika-vin09t:1809_12": "Saṃvaseyyāti “uposathaṃ vā pavāraṇaṃ vā saṅghakammaṃ vā”ti evaṃ padabhājaniyaṃ vuttaṃ tividhaṃ saṃvāsaṃ kareyya.",
  "tika-vin09t:1809_13": "Yasmā panettha uposathapavāraṇāpi saṅghehiyeva kātabbattā saṅghakammāniyeva honti,",
  "tika-vin09t:1809_14": "tasmā “uposathādikaṃ saṅghakammaṃ kareyyā”ti vuttaṃ.",
  "tika-vin09t:1809_15": "Payoge payogeti dāne dāne,",
  "tika-vin09t:1809_16": "gahaṇe gahaṇe cāti attho.",
  "tika-vin09t:1810_0": "Paṇṇattiṃ ajānantena arahatāpi kiriyābyākatacittena āpajjitabbattā “ticitta”nti vuttaṃ.",
  "tika-vin09t:1811_0": "Ukkhittasambhogasikkhāpadavaṇṇanā niṭṭhitā.",
  "tika-vin09t:1812_0": "10. Kaṇṭakasikkhāpadavaṇṇanā",
  "tika-vin09t:1813_0": "Pireti nipātapadaṃ sambodhane vattamānaṃ parasaddena samānatthaṃ vadantīti āha “para amāmakā”ti,",
  "tika-vin09t:1813_1": "amhākaṃ anajjhattikabhūtāti attho.",
  "tika-vin09t:1813_2": "Pireti vā “parato”ti iminā samānatthaṃ nipātapadaṃ,",
  "tika-vin09t:1813_3": "tasmā cara pireti parato gaccha,",
  "tika-vin09t:1813_4": "mā idha tiṭṭhāti evamettha attho daṭṭhabbo.",
  "tika-vin09t:1814_0": "Kaṇṭakasikkhāpadavaṇṇanā niṭṭhitā.",
  "tika-vin09t:1815_0": "Sappāṇakavaggo sattamo.",
  "tika-vin09t:1816_0": "8. Sahadhammikavaggo",
  "tika-vin09t:1817_0": "1. Sahadhammikasikkhāpadavaṇṇanā",
  "tika-vin09t:1818_0": "Sahadhammikaṃ vuccamānoti sahadhammikena vuccamāno.",
  "tika-vin09t:1818_1": "Karaṇatthe cetaṃ upayogavacanaṃ.",
  "tika-vin09t:1818_2": "“Pañcahi sahadhammikehi sikkhitabbattā,",
  "tika-vin09t:1818_3": "tesaṃ vā santakattā ‘sahadhammika’nti laddhanāmena buddhapaññattena sikkhāpadena vuccamānoti attho”ti",
  "tika-vin09t:1818_4": "dubbacasikkhāpade vuttattā “sahadhammikaṃ vuccamānoti imassattho dubbacasikkhāpade vutto”ti vuttaṃ.",
  "tika-vin09t:1818_5": "Anādariyabhayāti anādarakaraṇe bhayā,",
  "tika-vin09t:1818_6": "tattha pācittiyabhayāti attho.",
  "tika-vin09t:1818_7": "Lesena evaṃ vadantassāti ujukaṃ “na sikkhissāmī”ti avatvā “yāva na aññaṃ bhikkhu”ntiādinā lesena vadantassa.",
  "tika-vin09t:1819_0": "Sahadhammikasikkhāpadavaṇṇanā niṭṭhitā.",
  "tika-vin09t:1820_0": "2. Vilekhanasikkhāpadavaṇṇanā",
  "tika-vin09t:1821_0": "Khuddakehi ca anukhuddakehi cāti saṅghādisesādīhi khuddakehi ceva thullaccayādīhi anukhuddakehi ca.",
  "tika-vin09t:1821_1": "Ṭhapetvā hi cattāri pārājikāni avasesāni sabbāni sikkhāpadāni pariyāyena khuddakāni ceva honti anukhuddakāni ca.",
  "tika-vin09t:1821_2": "Vuttañhetaṃ pañcasatikakkhandhake –",
  "tika-vin09t:1822_0": "“Katamāni pana, bhante,",
  "tika-vin09t:1822_1": "khuddānukhuddakāni sikkhāpadānīti?",
  "tika-vin09t:1822_2": "Ekacce therā evamāhaṃsu –",
  "tika-vin09t:1822_3": "‘cattāri pārājikāni ṭhapetvā avasesāni khuddānukhuddakāni sikkhāpadānī’ti.",
  "tika-vin09t:1822_4": "Ekacce therā evamāhaṃsu –",
  "tika-vin09t:1822_5": "‘cattāri pārājikāni ṭhapetvā terasa saṅghādisese ṭhapetvā avasesāni khuddānukhuddakāni sikkhāpadānī’ti.",
  "tika-vin09t:1822_6": "Ekacce therā evamāhaṃsu –",
  "tika-vin09t:1822_7": "‘cattāri pārājikāni ṭhapetvā terasa saṅghādisese ṭhapetvā dve aniyate ṭhapetvā avasesāni khuddānukhuddakāni sikkhāpadānī’ti.",
  "tika-vin09t:1822_8": "Ekacce therā evamāhaṃsu –",
  "tika-vin09t:1822_9": "“cattāri pārājikāni ṭhapetvā terasa saṅghādisese ṭhapetvā dve aniyate ṭhapetvā tiṃsa nissaggiye pācittiye",
  "tika-vin09t:1822_10": "ṭhapetvā avasesāni khuddānukhuddakāni sikkhāpadānī’ti.",
  "tika-vin09t:1822_11": "Ekacce therā evamāhaṃsu –",
  "tika-vin09t:1822_12": "‘cattāri pārājikāni ṭhapetvā terasa saṅghādisese ṭhapetvā dve aniyate ṭhapetvā tiṃsa nissaggiye pācittiye",
  "tika-vin09t:1822_13": "ṭhapetvā dvenavutipācittiye ṭhapetvā avasesāni khuddānukhuddakāni sikkhāpadānī’ti.",
  "tika-vin09t:1822_14": "Ekacce therā evamāhaṃsu ‘cattāri pārājikāni ṭhapetvā terasa saṅghādisese ṭhapetvā dve aniyate ṭhapetvā",
  "tika-vin09t:1822_15": "tiṃsa nissaggiye pācittiye ṭhapetvā dvenavutipācittiye ṭhapetvā cattāro pāṭidesanīye ṭhapetvā avasesāni",
  "tika-vin09t:1822_16": "khuddānukhuddakāni sikkhāpadānī”’ti.",
  "tika-vin09t:1823_0": "Yaṃ pana nāgasenattherena milindaraññā puṭṭhena vuttaṃ “dukkaṭaṃ, mahārāja,",
  "tika-vin09t:1823_1": "khuddakaṃ sikkhāpadaṃ,",
  "tika-vin09t:1823_2": "dubbhāsitaṃ anukhuddaka”nti,",
  "tika-vin09t:1823_3": "tattha antimakoṭṭhāsameva gahetvā vuttaṃ.",
  "tika-vin09t:1823_4": "Taṃ vādapathopacchedanatthanti daṭṭhabbaṃ.",
  "tika-vin09t:1824_0": "Saṃvattanamariyādaparicchedavacananti saṃvattanassa mariyādā avadhi saṃvattanamariyādā,",
  "tika-vin09t:1824_1": "tāya niyamavasena yo paricchedo,",
  "tika-vin09t:1824_2": "tassa vacanaṃ saṃvattanamariyādaparicchedavacanaṃ.",
  "tika-vin09t:1824_3": "Idāni taṃ mariyādaṃ vivaritvā dassetuṃ “idaṃ vuttaṃ hotī”tiādi vuttaṃ.",
  "tika-vin09t:1824_4": "Tattha uddisantīti ācariyā attano ruciyā uddisanti.",
  "tika-vin09t:1824_5": "Uddisāpentīti ācariyaṃ yācitvā antevāsikā uddisāpenti.",
  "tika-vin09t:1824_6": "Sajjhāyantīti dhārenti.",
  "tika-vin09t:1824_7": "Kukkuccavippaṭisāroti kukkuccasaṅkhāto vippaṭisāro.",
  "tika-vin09t:1824_8": "Vihesāvicikicchāmanovilekhāti vihesāvicikicchāsaṅkhātā manovilekhā.",
  "tika-vin09t:1824_9": "Garahaṇeti nindane.",
  "tika-vin09t:1825_0": "Anupasampannassa vivaṇṇaneti anupasampannassa santike nindato tassa tasmiṃ vimatiṃ uppādetuṃ vinayavivaṇṇane.",
  "tika-vin09t:1826_0": "Vilekhanasikkhāpadavaṇṇanā niṭṭhitā.",
  "tika-vin09t:1827_0": "3. Mohanasikkhāpadavaṇṇanā",
  "tika-vin09t:1828_0": "Tasmiṃ anācāreti tasmiṃ anācāre āciṇṇe.",
  "tika-vin09t:1828_1": "Mokkho natthīti tassā āpattiyā mokkho natthi.",
  "tika-vin09t:1828_2": "Tassa teti tassa tava.",
  "tika-vin09t:1828_3": "Alābhāti ye aññesaṃ pātimokkhe uddissamāne sādhukaṃ aṭṭhiṃ katvā manasikaraṇassa ānisaṃsasaññitā diṭṭhadhammikasamparāyikā ca lābhā icchitabbā,",
  "tika-vin09t:1828_4": "te sabbe tuyhaṃ alābhā eva honti.",
  "tika-vin09t:1828_5": "Dulladdhanti puññavisesena laddhampi manussattaṃ dulladdhaṃ.",
  "tika-vin09t:1828_6": "Sādhukanti suṭṭhu.",
  "tika-vin09t:1828_7": "Aṭṭhiṃ katvāti atthikabhāvaṃ katvā,",
  "tika-vin09t:1828_8": "atthiko hutvāti vuttaṃ hoti.",
  "tika-vin09t:1828_9": "Ñattidutiyena kammenāti “suṇātu me, bhante,",
  "tika-vin09t:1828_10": "saṅgho”tiādinā padabhājaniyaṃ vuttena mohāropanakena ñattidutiyena kammena.",
  "tika-vin09t:1829_0": "Adhammakammeti ettha mohāropanakammaṃ adhippetaṃ.",
  "tika-vin09t:1830_0": "Mohanasikkhāpadavaṇṇanā niṭṭhitā.",
  "tika-vin09t:1831_0": "4. Pahārasikkhāpadavaṇṇanā",
  "tika-vin09t:1832_0": "Pahāraṃ dadeyyāti antamaso uppalapattaṃ upādāya kāyakāyappaṭibaddhanissaggiyānaṃ aññatarena pahāraṃ dadeyya.",
  "tika-vin09t:1832_1": "Evaṃ pana pahāre dinne hattho vā bhijjatu,",
  "tika-vin09t:1832_2": "pādo vā sīsaṃ vā,",
  "tika-vin09t:1832_3": "maratu vā,",
  "tika-vin09t:1832_4": "pācittiyameva.",
  "tika-vin09t:1832_5": "Tenāha “paharitukāmatāyā”tiādi.",
  "tika-vin09t:1833_0": "Anupasampanneti gahaṭṭhe vā pabbajite vā itthiyā vā purise vā antamaso tiracchānagatepi.",
  "tika-vin09t:1833_1": "Sace pana rattacitto itthiṃ paharati,",
  "tika-vin09t:1833_2": "saṅghādiseso.",
  "tika-vin09t:1833_3": "Kenaci viheṭhiyamānassāti manussena vā tiracchānagatena vā viheṭhiyamānassa.",
  "tika-vin09t:1833_4": "Mokkhādhippāyassāti tato attano mokkhaṃ patthayamānassa.",
  "tika-vin09t:1833_5": "Sacepi antarāmagge coraṃ vā paccatthikaṃ vā viheṭhetukāmaṃ disvā “upāsaka,",
  "tika-vin09t:1833_6": "ettheva tiṭṭha,",
  "tika-vin09t:1833_7": "mā āgamitthā”ti vatvā vacanaṃ anādiyitvā āgacchantaṃ “gaccha re”ti muggarena vā satthakena vā paharitvā yāti,",
  "tika-vin09t:1833_8": "so ce tena pahārena marati,",
  "tika-vin09t:1833_9": "anāpattiyeva.",
  "tika-vin09t:1833_10": "Vāḷamigesupi eseva nayo.",
  "tika-vin09t:1834_0": "Pahārasikkhāpadavaṇṇanā niṭṭhitā.",
  "tika-vin09t:1835_0": "5. Talasattikasikkhāpadavaṇṇanā",
  "tika-vin09t:1836_0": "Talasattikanti talameva talasattikaṃ.",
  "tika-vin09t:1836_1": "“Pothanasamatthaṭṭhena sattika”nti eke.",
  "tika-vin09t:1836_2": "Uccāreyyāti ukkhipeyya.",
  "tika-vin09t:1836_3": "Napaharitukāmatāya dinnattā dukkaṭanti ettha paharitukāmatāya paharite purimasikkhāpadena pācittiyaṃ.",
  "tika-vin09t:1836_4": "Uccāretukāmatāya kevalaṃ uggiraṇamatte kate iminā pācittiyaṃ.",
  "tika-vin09t:1836_5": "Iminā pana virajjhitvā pahāro dinno,",
  "tika-vin09t:1836_6": "tasmā dukkaṭaṃ.",
  "tika-vin09t:1836_7": "Ettha pana “tiracchānagatādīnaṃ asucikaraṇādīni disvā kujjhitvāpi uggirantassa mokkhādhippāyoyevā”ti vadanti.",
  "tika-vin09t:1837_0": "Talasattikasikkhāpadavaṇṇanā niṭṭhitā.",
  "tika-vin09t:1838_0": "6. Amūlakasikkhāpadavaṇṇanā",
  "tika-vin09t:1839_0": "Chaṭṭhasikkhāpadaṃ uttānameva.",
  "tika-vin09t:1840_0": "Amūlakasikkhāpadavaṇṇanā niṭṭhitā.",
  "tika-vin09t:1841_0": "7. Sañciccasikkhāpadavaṇṇanā",
  "tika-vin09t:1842_0": "Kukkuccaṃ uppādentassāti saṃsayaṃ janentassa.",
  "tika-vin09t:1842_1": "Paro kukkuccaṃ uppādetu vā, mā vā,",
  "tika-vin09t:1842_2": "taṃ appamāṇaṃ.",
  "tika-vin09t:1842_3": "Maññeti takkayāmi.",
  "tika-vin09t:1842_4": "Ādisaddena “vikāle maññe tayā bhuttaṃ,",
  "tika-vin09t:1842_5": "majjaṃ maññe tayā pītaṃ,",
  "tika-vin09t:1842_6": "mātugāmena saddhiṃ raho maññe tayā nisinna”ntiādīnaṃ gahaṇaṃ.",
  "tika-vin09t:1842_7": "Anupasampanneti sāmaṇere.",
  "tika-vin09t:1843_0": "Sañciccasikkhāpadavaṇṇanā niṭṭhitā.",
  "tika-vin09t:1844_0": "8. Upassutisikkhāpadavaṇṇanā",
  "tika-vin09t:1845_0": "Suyyatīti suti, saddo,",
  "tika-vin09t:1845_1": "sutiyā samīpaṃ upassutīti āha “sutisamīpa”nti,",
  "tika-vin09t:1845_2": "saddasamīpanti attho.",
  "tika-vin09t:1845_3": "Yattha pana ṭhitena sakkā hoti saddaṃ sotuṃ,",
  "tika-vin09t:1845_4": "tattha tiṭṭhanto saddasamīpe tiṭṭhati nāmāti āha “yattha ṭhatvā”tiādi.",
  "tika-vin09t:1845_5": "Atha vā upecca suyyati etthāti upassuti, ṭhānaṃ,",
  "tika-vin09t:1845_6": "yaṃ ṭhānaṃ upagatena sakkā hoti kathentānaṃ saddaṃ sotuṃ,",
  "tika-vin09t:1845_7": "tatthāti evampettha attho daṭṭhabbo.",
  "tika-vin09t:1845_8": "Turitagamanepīti pacchato gacchantassa purato gacchantānaṃ saddasavanatthaṃ sīghagamanepi.",
  "tika-vin09t:1845_9": "Ohīyamānepīti purato gacchantassa pacchato gacchantānaṃ vacanasavanatthaṃ ohīyamānepi.",
  "tika-vin09t:1846_0": "Vūpasamissāmīti upasamaṃ gamissāmi,",
  "tika-vin09t:1846_1": "kalahaṃ na karissāmi.",
  "tika-vin09t:1846_2": "Attānaṃ parimocessāmīti mama akārakabhāvaṃ kathetvā attānaṃ parimocessāmi.",
  "tika-vin09t:1846_3": "Siyā kiriyanti kadāci sotukāmatāya gamanavasena samuṭṭhānato siyā kiriyaṃ.",
  "tika-vin09t:1846_4": "Siyā akiriyanti kadāci ṭhitaṭṭhānaṃ āgantvā mantayamānānaṃ ajānāpanavasena samuṭṭhānato siyā akiriyaṃ.",
  "tika-vin09t:1847_0": "Upassutisikkhāpadavaṇṇanā niṭṭhitā.",
  "tika-vin09t:1848_0": "9. Kammappaṭibāhanasikkhāpadavaṇṇanā",
  "tika-vin09t:1849_0": "Dhammikānanti dhammena vinayena satthusāsanena katattā dhammo etesu atthīti dhammikāni,",
  "tika-vin09t:1849_1": "tesaṃ dhammikānaṃ.",
  "tika-vin09t:1849_2": "Kammānanti catunnaṃ saṅghakammānaṃ.",
  "tika-vin09t:1849_3": "Tenāha “dhammenā”tiādi.",
  "tika-vin09t:1849_4": "Tattha dhammenāti bhūtena vatthunā.",
  "tika-vin09t:1849_5": "Vinayenāti codanāya ceva sāraṇāya ca.",
  "tika-vin09t:1849_6": "Satthusāsanenāti ñattisampadāya ceva anussavanāsampadāya ca.",
  "tika-vin09t:1849_7": "Samaggassa saṅghassāti sīmaṭṭhakasaṅghaṃ sodhetvā chandārahānaṃ chandaṃ āharitvā kattabbattā kāyena ceva cittena ca ekībhūtassa saṅghassa.",
  "tika-vin09t:1849_8": "Taṃ taṃ vatthunti avaṇṇabhaṇanādiṃ taṃ taṃ vatthu.",
  "tika-vin09t:1850_0": "Osārenti saṅghamajjhaṃ etenāti osāraṇaṃ.",
  "tika-vin09t:1850_1": "Nissārenti saṅghamhā etenāti nissāraṇaṃ.",
  "tika-vin09t:1850_2": "Bhaṇḍukammanti muṇḍakaraṇaṃ,",
  "tika-vin09t:1850_3": "kesacchedanāpucchananti attho.",
  "tika-vin09t:1850_4": "Kammameva lakkhaṇaṃ kammalakkhaṇaṃ.",
  "tika-vin09t:1850_5": "Osāraṇādayo viya kammañca hutvā aññañca nāmaṃ na labhati,",
  "tika-vin09t:1850_6": "kammameva hutvā lakkhīyatīti kammalakkhaṇanti attho.",
  "tika-vin09t:1850_7": "“Osāraṇaṃ nissāraṇa”nti cettha padasiliṭṭhatāyetaṃ vuttaṃ.",
  "tika-vin09t:1850_8": "Paṭhamaṃ pana nissāraṇā hoti,",
  "tika-vin09t:1850_9": "pacchā osāraṇāti āha “tattha kaṇṭakasāmaṇerassā”tiādi.",
  "tika-vin09t:1850_10": "Kaṇṭakasāmaṇerassa nāsanā viya nissāraṇāti yathā kaṇṭakasāmaṇerassa daṇḍakammanāsanā nissāraṇā,",
  "tika-vin09t:1850_11": "tathā buddhassa vā dhammassa vā saṅghassa vā avaṇṇaṃ bhaṇato,",
  "tika-vin09t:1850_12": "akappiyaṃ “kappiya”nti dīpayato,",
  "tika-vin09t:1850_13": "micchādiṭṭhikassa antaggāhikāya diṭṭhiyā samannāgatassa aññassāpi sāmaṇerassa –",
  "tika-vin09t:1851_0": "“Saṅghaṃ, bhante,",
  "tika-vin09t:1851_1": "pucchāmi ‘ayaṃ itthannāmo sāmaṇero buddhassa vā dhammassa vā saṅghassa vā avaṇṇavādī micchādiṭṭhiko,",
  "tika-vin09t:1851_2": "yaṃ aññe sāmaṇerā labhanti dirattatirattaṃ bhikkhūhi saddhiṃ sahaseyyaṃ,",
  "tika-vin09t:1851_3": "tassa alābhāya nissāraṇā ruccati saṅghassā’ti.",
  "tika-vin09t:1851_4": "Dutiyampi…pe…",
  "tika-vin09t:1851_5": "tatiyampi, bhante,",
  "tika-vin09t:1851_6": "saṅghaṃ pucchāmi ‘ayaṃ itthannāmo sāmaṇero…pe…",
  "tika-vin09t:1851_7": "ruccati saṅghassā’ti,",
  "tika-vin09t:1851_8": "cara pire vinassā”ti –",
  "tika-vin09t:1852_0": "Kattabbanāsanā nissāraṇāti attho.",
  "tika-vin09t:1852_1": "Tādisaṃyeva sammāvattantaṃ disvā pavesanā osāraṇāti tādisaṃyeva aparena samayena “ahaṃ, bhante,",
  "tika-vin09t:1852_2": "bālatāya aññāṇatāya alakkhikatāya evaṃ akāsiṃ,",
  "tika-vin09t:1852_3": "svāhaṃ saṅghaṃ khamāpemī”ti khamāpentaṃ disvā yāvatatiyaṃ yācāpetvā –",
  "tika-vin09t:1853_0": "“Saṅghaṃ, bhante,",
  "tika-vin09t:1853_1": "pucchāmi ‘ayaṃ itthannāmo sāmaṇero buddhassa vā dhammassa vā saṅghassa vā avaṇṇavādī micchādiṭṭhiko,",
  "tika-vin09t:1853_2": "yaṃ aññe sāmaṇerā labhanti bhikkhūhi saddhiṃ dirattatirattaṃ sahaseyyaṃ,",
  "tika-vin09t:1853_3": "tassa alābhāya nissārito,",
  "tika-vin09t:1853_4": "svāyaṃ idāni sorato nivātavutti lajjidhammaṃ okkanto hirottappe patiṭṭhito katadaṇḍakammo accayaṃ deseti,",
  "tika-vin09t:1853_5": "imassa sāmaṇerassa yathā pure kāyasambhogasāmaggidānaṃ ruccati saṅghassā’ti.",
  "tika-vin09t:1853_6": "Dutiyampi…pe…",
  "tika-vin09t:1853_7": "tatiyampi, bhante,",
  "tika-vin09t:1853_8": "saṅghaṃ pucchāmi…pe…",
  "tika-vin09t:1853_9": "ruccati saṅghassā”ti –",
  "tika-vin09t:1854_0": "Pavesanā osāraṇāti attho.",
  "tika-vin09t:1855_0": "Kesacchedanāpucchananti sīmāpariyāpanne bhikkhū sannipātāpetvā pabbajjāpekkhaṃ tattha netvā “saṅghaṃ, bhante,",
  "tika-vin09t:1855_1": "imassa dārakassa bhaṇḍukammaṃ āpucchāmī”ti tikkhattuṃ vā dvikkhattuṃ vā sakiṃ vā vacanaṃ.",
  "tika-vin09t:1855_2": "Idha ca “imassa dārakassa bhaṇḍukammaṃ āpucchāmā”tipi “imassa samaṇakaraṇaṃ āpucchāmā”tipi “imassa pabbājanaṃ",
  "tika-vin09t:1855_3": "āpucchāmā”tipi “ayaṃ samaṇo hotukāmo”tipi “ayaṃ pabbajitukāmo”tipi vattuṃ vaṭṭatiyeva.",
  "tika-vin09t:1856_0": "Mukharassāti mukhena kharassa.",
  "tika-vin09t:1856_1": "Yaṃ avandiyakammaṃ anuññātanti sambandho.",
  "tika-vin09t:1856_2": "Ūruṃ vivaritvā dassanādivatthūsūti –",
  "tika-vin09t:1857_0": "“Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva nāma amhesu sārajjeyyu’nti,",
  "tika-vin09t:1857_1": "kāyaṃ vivaritvā bhikkhunīnaṃ dassenti,",
  "tika-vin09t:1857_2": "ūruṃ vivaritvā bhikkhunīnaṃ dassenti,",
  "tika-vin09t:1857_3": "aṅgajātaṃ vivaritvā bhikkhunīnaṃ dassenti,",
  "tika-vin09t:1857_4": "bhikkhuniyo obhāsenti,",
  "tika-vin09t:1857_5": "bhikkhunīhi saddhiṃ sampayojenti ‘appeva nāma amhesu sārajjeyyu”’nti –",
  "tika-vin09t:1858_0": "Imesu vatthūsu.",
  "tika-vin09t:1859_0": "Acchinnacīvarakādīnanti acchinnacīvarajiṇṇacīvaranaṭṭhacīvaragilānabahussutasaṅghabhāranittharakādīnaṃ.",
  "tika-vin09t:1859_1": "Cīvarādīnīti cīvarabhesajjasenāsanādīni.",
  "tika-vin09t:1859_2": "Paribhuñjitabbānīti paribhuñjitabbāni mūlatacapattaaṅkurapupphaphalādīni.",
  "tika-vin09t:1859_3": "Apanetabbānipi vatthūnīti āvāsakaraṇādiatthaṃ haritabbānipi chāyūpagaphalūpagarukkhādīni.",
  "tika-vin09t:1859_4": "Tathārūpaṃ vā dhammikaṃ katikaṃ karontehīti cīvarapiṇḍapātatthāya dinnato āvāsajagganādikaṃ tādisaṃ vā aññampi dhammikaṃ katikaṃ karontehi.",
  "tika-vin09t:1860_0": "Neva suttaṃ āgacchatīti na mātikā āgacchati.",
  "tika-vin09t:1860_1": "No suttavibhaṅgoti vinayopi na paguṇo.",
  "tika-vin09t:1860_2": "Byañjanacchāyāya atthaṃ paṭibāhatīti byañjanamattameva gahetvā atthaṃ paṭisedheti.",
  "tika-vin09t:1860_3": "Jātarūparajatakhettavatthuppaṭiggahaṇādīsu vinayadharehi bhikkhūhi āpattiyā kāriyamāne disvā “kiṃ ime āpattiyā kāretha,",
  "tika-vin09t:1860_4": "nanu ‘jātarūparajatappaṭiggahaṇā paṭivirato hotī’ti evaṃ sutte paṭiviratimattameva vuttaṃ,",
  "tika-vin09t:1860_5": "natthi ettha āpattī”ti vadati.",
  "tika-vin09t:1860_6": "Aparo dhammakathiko suttassa āgatattā olambetvā nivāsentānaṃ āpattiyā āropiyamānāya “kiṃ imesaṃ āpattiṃ āropetha,",
  "tika-vin09t:1860_7": "nanu ‘parimaṇḍalaṃ nivāsessāmīti sikkhā karaṇīyā’ti evaṃ sikkhākaraṇamattameva vuttaṃ,",
  "tika-vin09t:1860_8": "natthi ettha āpattī”ti vadati.",
  "tika-vin09t:1860_9": "Ubbāhika vinicchayeti samathakkhandhake vuttaubbāhikavinicchaye “sīlavā hotī”tiādikāya hi dasaṅgasampattiyā",
  "tika-vin09t:1860_10": "samannāgate dve tayo bhikkhū uccinitvā vinicchayo ubbāhikavinicchayoti daṭṭhabbo.",
  "tika-vin09t:1861_0": "Pavāraṇappaccukkaḍḍhanāti pavāraṇāya ukkassanā,",
  "tika-vin09t:1861_1": "uddhaṃ kaḍḍhanāti attho.",
  "tika-vin09t:1861_2": "Tiṇavatthārakasamathe sabbasaṅgāhikañatti cāti “suṇātu me, bhante, saṅgho,",
  "tika-vin09t:1861_3": "amhākaṃ bhaṇḍanajātānaṃ…pe…",
  "tika-vin09t:1861_4": "ṭhapetvā gihippaṭisaṃyutta”nti evaṃ tiṇavatthārakasamathe katā sabbapaṭhamā sabbasaṅgāhikañatti ca.",
  "tika-vin09t:1862_0": "Alābhāya parisakkanādikehīti catunnaṃ paccayānaṃ alābhatthāya payogakaraṇādikehi.",
  "tika-vin09t:1862_1": "Ādisaddena “anatthāya parisakkanaṃ,",
  "tika-vin09t:1862_2": "anāvāsāya parisakkanaṃ,",
  "tika-vin09t:1862_3": "akkosanaparibhāsanaṃ,",
  "tika-vin09t:1862_4": "bhikkhū bhikkhūhi bhedanaṃ,",
  "tika-vin09t:1862_5": "buddhassa avaṇṇabhaṇanaṃ,",
  "tika-vin09t:1862_6": "dhammassa avaṇṇabhaṇanaṃ,",
  "tika-vin09t:1862_7": "saṅghassa avaṇṇabhaṇana”nti avasesaṃ sattaṅgaṃ saṅgaṇhāti.",
  "tika-vin09t:1862_8": "Aṭṭhahaṅgehi samannāgatassāti aṭṭhahi ceva aṅgehi ekekenapi aṅgena ca samannāgatassa.",
  "tika-vin09t:1862_9": "Asambhogakaraṇatthanti tena dinnassa deyyadhammassa appaṭiggahaṇatthaṃ.",
  "tika-vin09t:1862_10": "Pattanikkujjanavasenāti kammavācāya pattanikkujjanavasena,",
  "tika-vin09t:1862_11": "na adhomukhaṭṭhapanavasena.",
  "tika-vin09t:1862_12": "Pattukkujjanavasenāti etthāpi eseva nayo.",
  "tika-vin09t:1862_13": "Tassevāti yo pattanikkujjanavasena katanissāraṇo,",
  "tika-vin09t:1862_14": "tasseva upāsakassa.",
  "tika-vin09t:1862_15": "Sammāvattantassāti yena samannāgatassa pattukkujjanaṃ,",
  "tika-vin09t:1862_16": "tena samannāgatassa.",
  "tika-vin09t:1862_17": "Sāti yathāvuttā nissāraṇā,",
  "tika-vin09t:1862_18": "osāraṇā ca.",
  "tika-vin09t:1863_0": "Sūciyādiappamattakaṃ taṃtadatthikānaṃ vissajjeti detīti appamattakavissajjako.",
  "tika-vin09t:1863_1": "Sāṭiyaggāhāpakoti vassikasāṭiyaggāhāpako.",
  "tika-vin09t:1863_2": "Kammaṃ karonte ārāmike pesanatthāya dātabbā sammuti ārāmikapesakasammuti.",
  "tika-vin09t:1863_3": "Esa nayo sāmaṇerapesakasammutīti etthāpi.",
  "tika-vin09t:1864_0": "Tajjanīyakammādīnaṃ sattannanti tajjanīyaṃ, niyasaṃ,",
  "tika-vin09t:1864_1": "pabbājanīyaṃ,",
  "tika-vin09t:1864_2": "paṭisāraṇīyaṃ,",
  "tika-vin09t:1864_3": "tividhañca ukkhepanīyanti tajjanīyādīnaṃ sattannaṃ.",
  "tika-vin09t:1864_4": "Aṭṭhayāvatatiyakāti bhikkhūnaṃ vasena cattāro,",
  "tika-vin09t:1864_5": "bhikkhunīnaṃ vasena cattāroti aṭṭha saṅghādisesā.",
  "tika-vin09t:1865_0": "Ñattikammādivasenāti ñattikammañattidutiyakammañatticatutthakammavasena.",
  "tika-vin09t:1865_1": "“Kariyamānaṃ daḷhataraṃ hoti,",
  "tika-vin09t:1865_2": "tasmā kātabba”nti ekacce vadanti.",
  "tika-vin09t:1865_3": "Evaṃ pana sati kammasaṅkaro hoti,",
  "tika-vin09t:1865_4": "tasmā na kātabbanti paṭikkhittameva.",
  "tika-vin09t:1865_5": "Sace pana akkharaparihīnaṃ vā padaparihīnaṃ vā duruttapadaṃ vā hoti,",
  "tika-vin09t:1865_6": "tassa sodhanatthaṃ punappunaṃ vattuṃ vaṭṭati.",
  "tika-vin09t:1865_7": "Idaṃ akuppakammassa daḷhīkammaṃ hoti,",
  "tika-vin09t:1865_8": "kuppakamme kammaṃ hutvā tiṭṭhati.",
  "tika-vin09t:1865_9": "Sakalakkhaṇenevāti ñattiñca catasso ca kammavācāyo sāvetvāva.",
  "tika-vin09t:1865_10": "Na sesakammavasenāti apalokanakammādinā avasesakammavasena na kātabbaṃ.",
  "tika-vin09t:1866_0": "Kammappaṭibāhanasikkhāpadavaṇṇanā niṭṭhitā.",
  "tika-vin09t:1867_0": "10. Chandaṃadatvāgamanasikkhāpadavaṇṇanā",
  "tika-vin09t:1868_0": "Ārocitaṃ vatthu avinicchitanti ārocitavatthu āpattikabhāvena na vinicchitaṃ.",
  "tika-vin09t:1868_1": "Ettha ca codakena ca cuditakena ca attano kathā kathitā,",
  "tika-vin09t:1868_2": "anuvijjako sammato,",
  "tika-vin09t:1868_3": "ettāvatā vatthumeva ārocitaṃ hotīti daṭṭhabbaṃ.",
  "tika-vin09t:1868_4": "Chandaṃ adatvā uṭṭhāyāsanā pakkameyyāti “kathaṃ idaṃ kammaṃ kuppaṃ assa,",
  "tika-vin09t:1868_5": "vaggaṃ assa,",
  "tika-vin09t:1868_6": "na kareyyā”ti iminā adhippāyena chandaṃ adatvā nisinnāsanato uṭṭhāya gaccheyya.",
  "tika-vin09t:1868_7": "Tenāha “yo bhikkhū”tiādi.",
  "tika-vin09t:1868_8": "Kiriyākiriyanti ettha gamanaṃ kiriyaṃ,",
  "tika-vin09t:1868_9": "chandassa adānaṃ akiriyaṃ.",
  "tika-vin09t:1869_0": "Chandaṃadatvāgamanasikkhāpadavaṇṇanā niṭṭhitā.",
  "tika-vin09t:1870_0": "11. Dubbalasikkhāpadavaṇṇanā",
  "tika-vin09t:1871_0": "Yathāsanthutanti yathāmittaṃ.",
  "tika-vin09t:1871_1": "Tenāha “yo yo”ti ādi.",
  "tika-vin09t:1871_2": "Tattha mittasandiṭṭhasambhattavasenāti mittasandiṭṭhasambhattānaṃ vasena.",
  "tika-vin09t:1871_3": "Tattha mittā mittāva.",
  "tika-vin09t:1871_4": "Sandiṭṭhā tattha tattha saṅgamma diṭṭhamattā nātidaḷhamittā.",
  "tika-vin09t:1871_5": "Sambhattā suṭṭhu bhattā sinehavanto daḷhamittāti daṭṭhabbā.",
  "tika-vin09t:1872_0": "Pañca garubhaṇḍānīti rāsivasena pañca garubhaṇḍāni,",
  "tika-vin09t:1872_1": "sarūpavasena panetāni bahūni honti.",
  "tika-vin09t:1872_2": "Tenāha “rāsivasena pañca garubhaṇḍāni vuttānī”ti.",
  "tika-vin09t:1872_3": "Ārāmo nāma pupphārāmo vā phalārāmo vā.",
  "tika-vin09t:1872_4": "Ārāmavatthu nāma tesaṃyeva ārāmānaṃ atthāya paricchinditvā ṭhapitokāso,",
  "tika-vin09t:1872_5": "tesu vā ārāmesu vinaṭṭhesu tesaṃ porāṇakabhūmibhāgo.",
  "tika-vin09t:1872_6": "Vihāro nāma yaṃ kiñci pāsādādisenāsanaṃ.",
  "tika-vin09t:1872_7": "Vihāravatthu nāma tassa patiṭṭhānokāso.",
  "tika-vin09t:1872_8": "Mañco nāma masārako bundikābaddho,",
  "tika-vin09t:1872_9": "kuḷīrapādako,",
  "tika-vin09t:1872_10": "āhaccapādakoti imesaṃ pubbe vuttānaṃ catunnaṃ mañcānaṃ aññataro.",
  "tika-vin09t:1872_11": "Pīṭhaṃ nāma masārakādīnaṃyeva catunnaṃ pīṭhānaṃ aññataraṃ.",
  "tika-vin09t:1872_12": "Bhisi nāma uṇṇabhisiādīnaṃ pañcannaṃ bhisīnaṃ aññatarā.",
  "tika-vin09t:1872_13": "Bibbohanaṃ nāma rukkhatūlalatātūlapoṭakitūlānaṃ aññatarena puṇṇaṃ.",
  "tika-vin09t:1872_14": "Lohakumbhī nāma kāḷalohena vā tambalohena vā yena kenaci lohena katā kumbhī.",
  "tika-vin09t:1872_15": "Lohabhāṇakādīsupi eseva nayo.",
  "tika-vin09t:1872_16": "Ettha pana bhāṇakanti arañjaro vuccati.",
  "tika-vin09t:1872_17": "Vārakoti ghaṭo.",
  "tika-vin09t:1872_18": "Kaṭāhaṃ kaṭāhameva.",
  "tika-vin09t:1872_19": "Vāsiādīsu,",
  "tika-vin09t:1872_20": "valliādīsu ca duviññeyyaṃ nāma natthi. Evaṃ –",
  "tika-vin09t:1873_0": "Dvisaṅgahāni dve honti, tatiyaṃ catusaṅgahaṃ;",
  "tika-vin09t:1874_0": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin09t:1875_0": "Iti pañcahi rāsīhi, pañcanimmalalocano;",
  "tika-vin09t:1876_0": "Pañcavīsavidhaṃ nātho, garubhaṇḍaṃ pakāsayi. ;",
  "tika-vin09t:1877_0": "Vissajjetuṃ vā vibhajituṃ vā na vaṭṭatīti mūlacchejjavasena vissajjetuṃ vā vibhajituṃ vā na vaṭṭanti.",
  "tika-vin09t:1877_1": "Parivattanavasena pana vissajjantassa,",
  "tika-vin09t:1877_2": "vibhajantassa ca anāpatti.",
  "tika-vin09t:1877_3": "Tenāha “thāvarenā”tiādi.",
  "tika-vin09t:1877_4": "Tattha thāvarena thāvaranti ārāmaārāmavatthuvihāravihāravatthunā ārāmaṃ ārāmavatthuṃ vihāraṃ vihāravatthuṃ.",
  "tika-vin09t:1877_5": "Itarenāti athāvarena,",
  "tika-vin09t:1877_6": "pacchimarāsittayenāti vuttaṃ hoti.",
  "tika-vin09t:1877_7": "Akappiyenāti suvaṇṇamayamañcādinā ceva akappiyabhisibibbohanehi ca.",
  "tika-vin09t:1877_8": "Mahagghakappiyenāti dantamayamañcādinā ceva pāvārādinā ca.",
  "tika-vin09t:1877_9": "Itaranti athāvaraṃ.",
  "tika-vin09t:1877_10": "Kappiyaparivattanena parivattetunti yathā akappiyaṃ na hoti,",
  "tika-vin09t:1877_11": "evaṃ parivattetuṃ.",
  "tika-vin09t:1878_0": "Tatrāyaṃ parivattananayo –",
  "tika-vin09t:1878_1": "saṅghassa nāḷikerārāmo dūre hoti,",
  "tika-vin09t:1878_2": "kappiyakārakāva bahutaraṃ khādanti,",
  "tika-vin09t:1878_3": "yampi na khādanti,",
  "tika-vin09t:1878_4": "tato sakaṭavetanaṃ datvā appameva āharanti.",
  "tika-vin09t:1878_5": "Aññesaṃ pana tassārāmassa avidūre gāmavāsīnaṃ manussānaṃ vihārassa samīpe ārāmo hoti,",
  "tika-vin09t:1878_6": "te saṅghaṃ upasaṅkamitvā sakena ārāmena taṃ ārāmaṃ yācanti,",
  "tika-vin09t:1878_7": "saṅghena “ruccati saṅghassā”ti apaloketvā sampaṭicchitabbo.",
  "tika-vin09t:1878_8": "Sacepi bhikkhūnaṃ rukkhasahassaṃ hoti,",
  "tika-vin09t:1878_9": "manussānaṃ pañcasatāni,",
  "tika-vin09t:1878_10": "“tumhākaṃ ārāmo khuddako”ti na vattabbaṃ.",
  "tika-vin09t:1878_11": "Kiñcāpi ayaṃ khuddako,",
  "tika-vin09t:1878_12": "atha kho itarato bahutaraṃ āyaṃ deti.",
  "tika-vin09t:1878_13": "Sacepi samakameva deti,",
  "tika-vin09t:1878_14": "evampi icchiticchitakkhaṇe paribhuñjituṃ sakkāti gahetabbameva.",
  "tika-vin09t:1878_15": "Sace pana manussānaṃ bahutarā rukkhā honti,",
  "tika-vin09t:1878_16": "“nanu tumhākaṃ bahutarā rukkhā”ti vattabbaṃ.",
  "tika-vin09t:1878_17": "Sace “atirekaṃ amhākaṃ puññaṃ hotu,",
  "tika-vin09t:1878_18": "saṅghassa demā”ti vadanti,",
  "tika-vin09t:1878_19": "jānāpetvā sampaṭicchituṃ vaṭṭati.",
  "tika-vin09t:1878_20": "Bhikkhūnaṃ rukkhā phaladhārino,",
  "tika-vin09t:1878_21": "manussānaṃ rukkhā na tāva phalaṃ gaṇhanti.",
  "tika-vin09t:1878_22": "Kiñcāpi na gaṇhanti,",
  "tika-vin09t:1878_23": "na cirena gaṇhissantīti sampaṭicchitabbameva.",
  "tika-vin09t:1878_24": "Manussānaṃ rukkhā phaladhārino,",
  "tika-vin09t:1878_25": "bhikkhūnaṃ rukkhā na tāva phalaṃ gaṇhanti,",
  "tika-vin09t:1878_26": "“nanu tumhākaṃ rukkhā phaladhārino”ti vattabbaṃ.",
  "tika-vin09t:1878_27": "Sace “gaṇhatha, bhante,",
  "tika-vin09t:1878_28": "amhākaṃ puññaṃ bhavissatī”ti denti,",
  "tika-vin09t:1878_29": "jānāpetvā sampaṭicchituṃ vaṭṭati.",
  "tika-vin09t:1878_30": "Evaṃ ārāmena ārāmo parivattetabbo,",
  "tika-vin09t:1878_31": "eteneva nayena ārāmavatthupi vihāropi vihāravatthupi ārāmena parivattetabbaṃ.",
  "tika-vin09t:1878_32": "Ārāmavatthunā ca mahantena vā khuddakena vā ārāmaṃ ārāmavatthuṃ vihāraṃ vihāravatthunti.",
  "tika-vin09t:1879_0": "Kathaṃ vihārena vihāro parivattetabbo?",
  "tika-vin09t:1879_1": "Saṅghassa antogāme gehaṃ hoti,",
  "tika-vin09t:1879_2": "manussānaṃ vihāramajjhe pāsādo,",
  "tika-vin09t:1879_3": "ubhopi agghena samakā.",
  "tika-vin09t:1879_4": "Sace manussā tena pāsādena taṃ gehaṃ yācanti,",
  "tika-vin09t:1879_5": "sampaṭicchituṃ vaṭṭati.",
  "tika-vin09t:1879_6": "Bhikkhūnaṃ ce mahagghataraṃ gehaṃ hoti,",
  "tika-vin09t:1879_7": "“mahagghataraṃ amhākaṃ geha”nti vutte “kiñcāpi mahagghataraṃ pabbajitānaṃ asāruppaṃ,",
  "tika-vin09t:1879_8": "na sakkā tattha pabbajitehi vasituṃ,",
  "tika-vin09t:1879_9": "idaṃ pana sāruppaṃ,",
  "tika-vin09t:1879_10": "gaṇhathā”ti vadanti,",
  "tika-vin09t:1879_11": "evampi sampaṭicchituṃ vaṭṭati.",
  "tika-vin09t:1879_12": "Sace pana manussānaṃ mahagghaṃ hoti “nanu tumhākaṃ gehaṃ mahaggha”nti vattabbaṃ. “Hotu, bhante,",
  "tika-vin09t:1879_13": "amhākaṃ puññaṃ bhavissati,",
  "tika-vin09t:1879_14": "gaṇhathā”ti vutte pana sampaṭicchituṃ vaṭṭati.",
  "tika-vin09t:1879_15": "Evaṃ vihārena vihāro parivattetabbo.",
  "tika-vin09t:1879_16": "Eteneva nayena vihāravatthupi ārāmopi ārāmavatthupi vihārena parivattetabbaṃ.",
  "tika-vin09t:1879_17": "Vihāravatthunā ca mahagghena vā appagghena vā vihāraṃ vihāravatthuṃ ārāmaṃ ārāmavatthuṃ.",
  "tika-vin09t:1879_18": "Evaṃ tāva thāvarena thāvaraparivattanaṃ veditabbaṃ.",
  "tika-vin09t:1880_0": "Itarena itaraparivattane pana mañcapīṭhaṃ mahantaṃ vā hotu,",
  "tika-vin09t:1880_1": "khuddakaṃ vā,",
  "tika-vin09t:1880_2": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnakālato paṭṭhāya garubhaṇḍaṃ hoti.",
  "tika-vin09t:1880_3": "Sacepi rājā vā rājamahāmattādayo vā ekappahāreneva mañcasataṃ vā mañcasahassaṃ vā denti,",
  "tika-vin09t:1880_4": "sabbe kappiyamañcā sampaṭicchitabbā,",
  "tika-vin09t:1880_5": "sampaṭicchitvā vuḍḍhappaṭipāṭiyā “saṅghikaparibhogena paribhuñjathā”ti dātabbā,",
  "tika-vin09t:1880_6": "na puggalikaparibhogena dātabbā.",
  "tika-vin09t:1880_7": "Atirekamañce bhaṇḍāgārādīsu paññapetvā pattacīvaraṃ nikkhipitvā paribhuñjitumpi vaṭṭati.",
  "tika-vin09t:1880_8": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo.",
  "tika-vin09t:1880_9": "Tattha ce bahū mañcā honti,",
  "tika-vin09t:1880_10": "mañcena kammaṃ natthi.",
  "tika-vin09t:1880_11": "Yassa vasanaṭṭhāne kammaṃ atthi,",
  "tika-vin09t:1880_12": "tattha “saṅghikaparibhogena paribhuñjathā”ti dātabbo,",
  "tika-vin09t:1880_13": "na puggalikabhogena.",
  "tika-vin09t:1880_14": "Mahagghena satagghanakena vā sahassagghanakena vā mañcena aññaṃ mañcasataṃ labhati,",
  "tika-vin09t:1880_15": "parivattetvā gahetabbaṃ.",
  "tika-vin09t:1880_16": "Na kevalaṃ mañcena mañcoyeva,",
  "tika-vin09t:1880_17": "ārāmaārāmavatthuvihāravihāravatthupīṭhabhisibibbohanānipi parivattetuṃ vaṭṭati.",
  "tika-vin09t:1880_18": "Eseva nayo pīṭhabhisibibbohanesupi.",
  "tika-vin09t:1880_19": "Varasenāsanādīnaṃ saṃrakkhaṇatthanti sace dubbhikkhaṃ hoti,",
  "tika-vin09t:1880_20": "bhikkhū piṇḍapātena na yāpenti,",
  "tika-vin09t:1880_21": "ettha rājarogacorabhayāni,",
  "tika-vin09t:1880_22": "aññattha gacchantānaṃ vihārā palujjanti,",
  "tika-vin09t:1880_23": "tālanāḷikerādike vināsenti,",
  "tika-vin09t:1880_24": "senāsanapaccayaṃ sandhāya yāpetuṃ sakkā hoti,",
  "tika-vin09t:1880_25": "evarūpe kāle varasenāsanādīnaṃ saṃrakkhaṇatthaṃ.",
  "tika-vin09t:1880_26": "Lāmakāni vissajjetunti lāmakaṃ lāmakaṃ vissajjetuṃ,",
  "tika-vin09t:1880_27": "lāmakakoṭiyā vissajjetunti adhippāyo.",
  "tika-vin09t:1880_28": "Vissajjetvā paribhuñjituṃ vaṭṭatīti vissajjetvā tato laddhayāgubhattacīvarādīni paribhuñjituṃ vaṭṭati.",
  "tika-vin09t:1880_29": "Kāḷalohatambalohakaṃsalohavaṭṭalohānanti ettha kaṃsalohaṃ,",
  "tika-vin09t:1880_30": "vaṭṭalohañca kittimalohaṃ.",
  "tika-vin09t:1880_31": "Tīṇi hi kittimalohāni kaṃsalohaṃ,",
  "tika-vin09t:1880_32": "vaṭṭalohaṃ,",
  "tika-vin09t:1880_33": "ārakūṭanti.",
  "tika-vin09t:1880_34": "Tattha tiputambe missetvā kataṃ kaṃsalohaṃ,",
  "tika-vin09t:1880_35": "sītatambe missetvā kataṃ vaṭṭalohaṃ,",
  "tika-vin09t:1880_36": "rasakatambe missetvā kataṃ ārakūṭaṃ.",
  "tika-vin09t:1880_37": "Tena vuttaṃ “kaṃsalohaṃ,",
  "tika-vin09t:1880_38": "vaṭṭalohañca kittimaloha”nti.",
  "tika-vin09t:1880_39": "Tato atirekanti tato atirekaggaṇhanako.",
  "tika-vin09t:1881_0": "Sarakoti majjhe makuḷaṃ dassetvā mukhavaṭṭivitthataṃ katvā piṭṭhito nāmetvā kātabbaṃ ekaṃ bhājanaṃ.",
  "tika-vin09t:1881_1": "“Sarāva”ntipi vadanti.",
  "tika-vin09t:1881_2": "Ādisaddena kañcanakādīnaṃ gihiupakaraṇānaṃ gahaṇaṃ.",
  "tika-vin09t:1881_3": "Tāni hi khuddakānipi garubhaṇḍāneva gihiupakaraṇattāti. Pi-",
  "tika-vin09t:1881_4": "saddena pageva mahantānīti dasseti.",
  "tika-vin09t:1881_5": "Imāni pana bhājanīyāni bhikkhūpakaraṇattāti adhippāyo.",
  "tika-vin09t:1881_6": "Yathā ca etāni,",
  "tika-vin09t:1881_7": "evaṃ kuṇḍikāpi bhājanīyā.",
  "tika-vin09t:1881_8": "Vakkhati hi “yathā ca mattikābhaṇḍe,",
  "tika-vin09t:1881_9": "evaṃ lohabhaṇḍepi kuṇḍikā bhājanīyakoṭṭhāsameva bhajatī”ti.",
  "tika-vin09t:1881_10": "Saṅghikaparibhogenāti āgantukānaṃ vuḍḍhatarānaṃ datvā paribhogena.",
  "tika-vin09t:1881_11": "Gihivikaṭāti gihīhi vikatā paññattā,",
  "tika-vin09t:1881_12": "attano vā santakakaraṇena virūpaṃ katā.",
  "tika-vin09t:1881_13": "Puggalikaparibhogena na vaṭṭatīti āgantukānaṃ adatvā attano santakaṃ viya gahetvā pariharitvā paribhuñjituṃ na vaṭṭati.",
  "tika-vin09t:1881_14": "Pipphalikoti kattari.",
  "tika-vin09t:1881_15": "Ārakaṇṭakaṃ sūcivedhakaṃ.",
  "tika-vin09t:1881_16": "Tāḷaṃ yantaṃ.",
  "tika-vin09t:1881_17": "Kattarayaṭṭhivedhako kattarayaṭṭhivalayaṃ.",
  "tika-vin09t:1881_18": "Yathā tathā ghanakataṃ lohanti lohavaṭṭi lohaguḷo lohapiṇḍi lohacakkalikanti evaṃ ghanakataṃ lohaṃ.",
  "tika-vin09t:1881_19": "Khīrapāsāṇamayānīti mudukakhīravaṇṇapāsāṇamayāni.",
  "tika-vin09t:1882_0": "Gihivikaṭānipi na vaṭṭanti anāmāsattā. Pi-",
  "tika-vin09t:1882_1": "saddena pageva saṅghikaparibhogena vā puggalikaparibhogena vāti dasseti.",
  "tika-vin09t:1882_2": "Senāsanaparibhogo pana sabbakappiyo.",
  "tika-vin09t:1882_3": "Tasmā jātarūpādimayā sabbepi senāsanaparikkhārā āmāsā.",
  "tika-vin09t:1882_4": "Tenāha “senāsanaparibhoge panā”tiādi.",
  "tika-vin09t:1883_0": "Sesāti tato mahattarī vāsi.",
  "tika-vin09t:1883_1": "Yā panāti yā kudārī pana.",
  "tika-vin09t:1883_2": "Kudālo antamaso caturaṅgulamattopi garubhaṇḍameva.",
  "tika-vin09t:1883_3": "Nikhādanaṃ caturassamukhaṃ vā hotu,",
  "tika-vin09t:1883_4": "doṇimukhaṃ vā vaṅkaṃ vā ujukaṃ vā,",
  "tika-vin09t:1883_5": "antamaso sammuñjanidaṇḍakavedhanampi daṇḍabandhaṃ ce,",
  "tika-vin09t:1883_6": "garubhaṇḍameva.",
  "tika-vin09t:1883_7": "Tenāha “kudālo daṇḍabandhanikhādanaṃ vā agarubhaṇḍaṃ nāma natthī”ti.",
  "tika-vin09t:1883_8": "Sipāṭikā nāma khurakoso.",
  "tika-vin09t:1883_9": "Sikharaṃ pana daṇḍabandhanikhādanaṃ anulometīti āha “sikharampi nikhādaneneva saṅgahita”nti.",
  "tika-vin09t:1883_10": "Sace tampi pana adaṇḍakaṃ phalamattaṃ,",
  "tika-vin09t:1883_11": "bhājanīyaṃ.",
  "tika-vin09t:1883_12": "Upakkhareti vāsiādibhaṇḍāni.",
  "tika-vin09t:1884_0": "Pattabandhako nāma pattassa gaṇṭhikādikārako.",
  "tika-vin09t:1884_1": "“Paṭimāsuvaṇṇādipattakārako”tipi vadanti.",
  "tika-vin09t:1884_2": "Tipucchedanakasatthaṃ,",
  "tika-vin09t:1884_3": "suvaṇṇacchedanakasatthaṃ,",
  "tika-vin09t:1884_4": "kataparikammacammacchindanakakhuddakasatthanti imāni cettha tīṇi pipphalikaṃ anulomentīti āha “ayaṃ pana viseso”tiādi.",
  "tika-vin09t:1884_5": "Itarānīti mahākattariādīni.",
  "tika-vin09t:1885_0": "Aḍḍhabāhuppamāṇāti kapparato paṭṭhāya yāva aṃsakūṭappamāṇā,",
  "tika-vin09t:1885_1": "vidatthicaturaṅgulappamāṇāti vuttaṃ hoti.",
  "tika-vin09t:1885_2": "Tatthajātakāti saṅghikabhūmiyaṃ jātā.",
  "tika-vin09t:1885_3": "Ārakkhasaṃvidhānena rakkhitattā rakkhitā ca sā mañjūsādīsu pakkhittaṃ viya yathā taṃ na nassati,",
  "tika-vin09t:1885_4": "evaṃ gopanato gopitā cāti rakkhitagopitā.",
  "tika-vin09t:1885_5": "Tatthajātakāpi pana arakkhitā garubhaṇḍameva na hoti.",
  "tika-vin09t:1885_6": "“Saṅghakamme ca cetiyakamme ca kate”ti iminā saṅghasantakena cetiyasantakaṃ rakkhituṃ,",
  "tika-vin09t:1885_7": "parivattituñca vaṭṭatīti dīpeti.",
  "tika-vin09t:1885_8": "Suttaṃ panāti vaṭṭitañceva avaṭṭitañca suttaṃ.",
  "tika-vin09t:1886_0": "Aṭṭhaṅgulasūcidaṇḍamattoti antamaso dīghaso aṭṭhaṅgulamatto,",
  "tika-vin09t:1886_1": "pariṇāhato sīhaḷapaṇṇasūcidaṇḍamatto.",
  "tika-vin09t:1886_2": "Etthāti veḷubhaṇḍe.",
  "tika-vin09t:1886_3": "Daḍḍhaṃ gehaṃ yesaṃ teti daḍḍhagehā.",
  "tika-vin09t:1886_4": "Na vāretabbāti “mā gaṇhitvā gacchathā”ti na nisedhetabbā.",
  "tika-vin09t:1886_5": "Desantaragatena sampattavihāre saṅghikāvāse ṭhapetabbā.",
  "tika-vin09t:1887_0": "Avasesañca chadanatiṇanti muñjapabbajehi avasesaṃ yaṃ kiñci chadanatiṇaṃ.",
  "tika-vin09t:1887_1": "Yattha pana tiṇaṃ natthi,",
  "tika-vin09t:1887_2": "tattha paṇṇehi chādenti.",
  "tika-vin09t:1887_3": "Tasmā paṇṇampi tiṇeneva saṅgahitanti āha “chadanatiṇasaṅkhepagatesū”tiādi.",
  "tika-vin09t:1887_4": "Aṭṭhaṅgulappamāṇopīti vitthārato aṭṭhaṅgulappamāṇo.",
  "tika-vin09t:1887_5": "Likhitapotthako pana garubhaṇḍaṃ na hoti.",
  "tika-vin09t:1888_0": "Veḷumhi vuttappamāṇoti “aṭṭhaṅgulasūcidaṇḍakamattopī”ti veḷubhaṇḍe vuttappamāṇo.",
  "tika-vin09t:1888_1": "Saṅghassa dinno vāti dārudullabhaṭṭhāne saṅghassa dinno vā.",
  "tika-vin09t:1888_2": "Kurundiyaṃ vuttakkamena dārubhaṇḍavinicchayaṃ vatvā idāni mahāaṭṭhakathāyaṃ vuttakkamena vattuṃ “apicā”tiādimāha.",
  "tika-vin09t:1888_3": "Āsandikādīnīti ettha āsandikoti caturassapīṭhaṃ vuccati.",
  "tika-vin09t:1888_4": "“Uccakampi āsandika”nti vacanato ekatobhāgena dīghapīṭhameva hi aṭṭhaṅgulapādakaṃ vaṭṭati.",
  "tika-vin09t:1888_5": "Caturassāsandiko pana pamāṇātikkantopi vaṭṭhatīti veditabbo.",
  "tika-vin09t:1888_6": "Ādisaddena “sattaṅgo,",
  "tika-vin09t:1888_7": "bhaddapīṭhakaṃ,",
  "tika-vin09t:1888_8": "eḷakapādakapīṭhaṃ,",
  "tika-vin09t:1888_9": "āmalakavaṭṭakapīṭhaṃ, phalakaṃ, kocchaṃ,",
  "tika-vin09t:1888_10": "palālapīṭhaka”nti ime saṅgaṇhantīti veditabbaṃ.",
  "tika-vin09t:1888_11": "Tenāha “antamaso”tiādi.",
  "tika-vin09t:1888_12": "Paṇṇehi vāti kadalipaṇṇādīhi vā.",
  "tika-vin09t:1888_13": "Byagghacammonaddhampi vāḷarūpaparikkhittaṃ ratanaparisibbitaṃ kocchakaṃ garubhaṇḍameva.",
  "tika-vin09t:1889_0": "Ghaṭṭanaphalakaṃ nāma yattha ṭhapetvā rajitacīvaraṃ hatthena ghaṭṭenti.",
  "tika-vin09t:1889_1": "Ghaṭṭanamuggaro nāma anuvātādighaṭṭanakoti vadanti.",
  "tika-vin09t:1889_2": "Daṇḍamuggaro nāma yena rajitacīvaraṃ pothenti.",
  "tika-vin09t:1889_3": "Ambaṇanti phalakehi pokkharaṇī viya kataṃ pānīyabhājanaṃ.",
  "tika-vin09t:1889_4": "Rajanadoṇīti pakkarajanaṃ ākiritvā ṭhapanabhājanaṃ.",
  "tika-vin09t:1890_0": "Akappiyacammanti sīhādīnaṃ cammaṃ.",
  "tika-vin09t:1890_1": "“Bhūmattharaṇaṃ kātuṃ vaṭṭatī”ti idaṃ akappiyacammaṃ sandhāya vuttaṃ.",
  "tika-vin09t:1890_2": "“Paccattharaṇagatika”nti iminā mañcapīṭhepi attharituṃ vaṭṭatīti dīpeti.",
  "tika-vin09t:1890_3": "Pāvārādipaccattharaṇampi garubhaṇḍanti eke.",
  "tika-vin09t:1890_4": "Noti apare.",
  "tika-vin09t:1890_5": "Vīmaṃsitvā gahetabbaṃ.",
  "tika-vin09t:1890_6": "Kappiyacammānīti migādīnaṃ cammāni.",
  "tika-vin09t:1891_0": "Sabbaṃ cakkayuttayānanti rathasakaṭādikaṃ sabbacakkayuttayānaṃ.",
  "tika-vin09t:1891_1": "Visaṅkharitacakkaṃ pana yānaṃ bhājanīyaṃ.",
  "tika-vin09t:1891_2": "Anuññātavāsi nāma yā sipāṭikāya pakkhipitvā pariharituṃ sakkāti vuttā.",
  "tika-vin09t:1891_3": "Muṭṭhipaṇṇanti tālapattaṃ.",
  "tika-vin09t:1891_4": "Tañhi muṭṭhinā gahetvā pariharantīti “muṭṭhipaṇṇa”nti vuccati.",
  "tika-vin09t:1891_5": "Muṭṭhipaṇṇanti chattacchadanapaṇṇamevāti keci.",
  "tika-vin09t:1891_6": "Araṇisahitanti araṇiyugaḷaṃ,",
  "tika-vin09t:1891_7": "uttarāraṇī,",
  "tika-vin09t:1891_8": "adharāraṇīti araṇidvayanti attho.",
  "tika-vin09t:1892_0": "Phātikammaṃ katvāti antamaso taṃagghanakavālikāyapi thāvaraṃ vaḍḍhikammaṃ katvā.",
  "tika-vin09t:1892_1": "Phātikammaṃ akatvā gaṇhantena tattheva valañjetabbo.",
  "tika-vin09t:1892_2": "Gamanakāle saṅghike āvāse ṭhapetvā gantabbaṃ.",
  "tika-vin09t:1892_3": "Asatiyā gahetvā gatena pahiṇitvā dātabbo.",
  "tika-vin09t:1892_4": "Desantaragatena sampattavihāre saṅghikāvāse ṭhapetabbo.",
  "tika-vin09t:1892_5": "Etthāti mattikābhaṇḍe.",
  "tika-vin09t:1892_6": "Kuṇḍikāti ayokuṇḍikā ceva tambalohakuṇḍikā ca.",
  "tika-vin09t:1892_7": "Bhājanīyakoṭṭhāsameva bhajatīti bhājanīyapakkhameva sevati,",
  "tika-vin09t:1892_8": "na tu garubhaṇḍanti attho.",
  "tika-vin09t:1892_9": "Kañcanako pana garubhaṇḍamevāti adhippāyo.",
  "tika-vin09t:1892_10": "Itaranti garubhaṇḍaṃ.",
  "tika-vin09t:1893_0": "Dubbalasikkhāpadavaṇṇanā niṭṭhitā.",
  "tika-vin09t:1894_0": "12. Pariṇāmanasikkhāpadavaṇṇanā",
  "tika-vin09t:1895_0": "Dvādasame na kiñci vattabbaṃ atthi.",
  "tika-vin09t:1896_0": "Pariṇāmanasikkhāpadavaṇṇanā niṭṭhitā.",
  "tika-vin09t:1897_0": "Sahadhammikavaggo aṭṭhamo.",
  "tika-vin09t:1898_0": "9. Ratanavaggo",
  "tika-vin09t:1899_0": "1. Antepurasikkhāpadavaṇṇanā",
  "tika-vin09t:1900_0": "Anikkhantarājake aniggataratanaketi ettha “sayanighare”ti pāṭhaseso daṭṭhabboti āha “anikkhanto rājā ito”tiādi.",
  "tika-vin09t:1900_1": "Tattha itoti sayanigharato.",
  "tika-vin09t:1900_2": "Sayanighareti sayanīyaghare.",
  "tika-vin09t:1900_3": "Yattha rañño sayanaṃ paññattaṃ hoti,",
  "tika-vin09t:1900_4": "antamaso sāṇipākāraparikkhittampi,",
  "tika-vin09t:1900_5": "tasminti vuttaṃ hoti.",
  "tika-vin09t:1900_6": "Ratijananaṭṭhena ratanaṃ,",
  "tika-vin09t:1900_7": "hatthiādi.",
  "tika-vin09t:1900_8": "Idha pana itthiratanaṃ adhippetanti āha “ratanaṃ vuccati mahesī”ti.",
  "tika-vin09t:1901_0": "Ubhosūti rājamahesīsu.",
  "tika-vin09t:1901_1": "Kiriyākiriyanti ettha indakhīlātikkamo kiriyaṃ,",
  "tika-vin09t:1901_2": "appaṭisaṃviditaṃ akiriyanti daṭṭhabbaṃ.",
  "tika-vin09t:1902_0": "Antepurasikkhāpadavaṇṇanā niṭṭhitā.",
  "tika-vin09t:1903_0": "2. Ratanasikkhāpadavaṇṇanā",
  "tika-vin09t:1904_0": "Muttādidasavidhanti “muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko masāragalla”nti dasavidhaṃ ratanaṃ.",
  "tika-vin09t:1904_1": "Ajjhāvasatheti gehe.",
  "tika-vin09t:1904_2": "Tenāha “parikkhittassā”tiādi,",
  "tika-vin09t:1904_3": "parikkhittassa āvasathassāti attho.",
  "tika-vin09t:1904_4": "Āvasathoti cettha antogāme niviṭṭhagehaṃ adhippetaṃ.",
  "tika-vin09t:1904_5": "Ārāme niviṭṭhagehaṃ pana ajjhārāmaggahaṇeneva gahitaṃ.",
  "tika-vin09t:1904_6": "“Āvasathoti cettha antoārāme vā hotu,",
  "tika-vin09t:1904_7": "aññattha vā,",
  "tika-vin09t:1904_8": "attano vasanaṭṭhānaṃ vuccatī”ti keci.",
  "tika-vin09t:1904_9": "Sabbesampi atthāya dukkaṭamevāti attano vā tesaṃ saṅghādīnaṃ vā atthāya uggaṇhantassa vā uggaṇhāpentassa vā dukkaṭameva.",
  "tika-vin09t:1904_10": "Sace pana mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ hoti,",
  "tika-vin09t:1904_11": "attano atthāya gahetvā paṭisāmetabbanti āha “tādisaṃ panā”tiādi.",
  "tika-vin09t:1904_12": "Tādisanti yaṃ mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ, tādisaṃ.",
  "tika-vin09t:1904_13": "Chandenapi bhayenapīti vaḍḍhakiādīsu chandenapi,",
  "tika-vin09t:1904_14": "rājavallabhesu bhayenapi.",
  "tika-vin09t:1905_0": "Tādise ṭhāneti mahāvihārasadisassa mahārāmassa pākāraparikkhitte pariveṇe.",
  "tika-vin09t:1905_1": "Saññāṇaṃ katvāti “ettakā kahāpaṇā”tiādinā rūpena vā lañchanādinimittena vā saññāṇaṃ katvā,",
  "tika-vin09t:1905_2": "sallakkhetvāti attho.",
  "tika-vin09t:1905_3": "Patirūpānaṃ bhikkhūnaṃ hattheti lajjīnaṃ kukkuccakānaṃ bhikkhūnaṃ hatthe.",
  "tika-vin09t:1905_4": "Lolajātikānañhi hatthe ṭhapetuṃ na labbhati.",
  "tika-vin09t:1905_5": "Neva pakkamatīti neva tamhā āvāsā pakkamati.",
  "tika-vin09t:1905_6": "“Thāvaraṃ senāsanaṃ vā”tiādinā attano cīvarādimūlaṃ na kātabbanti dasseti.",
  "tika-vin09t:1905_7": "Taṃ dassetvāti yaṃ thāvarasenāsanādi kataṃ,",
  "tika-vin09t:1905_8": "taṃ upāsaka tava santakena idaṃ nāma katanti evaṃ dassetvā.",
  "tika-vin09t:1905_9": "Samādapetvāti aññaṃ samādapetvā,",
  "tika-vin09t:1905_10": "“uddissa ariyā tiṭṭhanti,",
  "tika-vin09t:1905_11": "esā ariyāna yācanā”ti vuttanayena yācitvāti attho.",
  "tika-vin09t:1906_0": "Anuññātaṭṭhāneti ajjhārāmaajjhāvasathe. Āmāsanti āmasitabbañceva paṭisāmetabbañca vatthādi.",
  "tika-vin09t:1907_0": "Ratanasikkhāpadavaṇṇanā niṭṭhitā.",
  "tika-vin09t:1908_0": "3. Vikālagāmappavesanasikkhāpadavaṇṇanā",
  "tika-vin09t:1909_0": "Cāritteti cārittasikkhāpade.",
  "tika-vin09t:1909_1": "Upacāranti dutiyaleḍḍupātaṃ.",
  "tika-vin09t:1909_2": "Aññaṃ gāmaṃ gacchantānaṃ puna āpucchanakiccaṃ natthīti ussāhaṃ appaṭippassambhetvā aññaṃ gāmaṃ gacchantānaṃ gāmasatampi hotu,",
  "tika-vin09t:1909_3": "puna āpucchanakiccaṃ natthīti attho.",
  "tika-vin09t:1909_4": "Tenāha “sace panā”tiādi.",
  "tika-vin09t:1909_5": "Ussāhanti gāmappavisanussāhaṃ.",
  "tika-vin09t:1909_6": "Antarārāmādīsu na kevalaṃ anāpucchā gacchantasseva,",
  "tika-vin09t:1909_7": "kāyabandhanaṃ abandhitvā saṅghāṭiṃ apārupitvā gacchantassāpi anāpatti.",
  "tika-vin09t:1909_8": "Āpadāsūti sīho vā byaggho vā āgacchati,",
  "tika-vin09t:1909_9": "megho vā uṭṭheti,",
  "tika-vin09t:1909_10": "añño vā koci upaddavo uppajjati, anāpatti.",
  "tika-vin09t:1909_11": "Evarūpāsu āpadāsu bahigāmato antogāmaṃ pavisituṃ vaṭṭati.",
  "tika-vin09t:1910_0": "Vikālagāmappavesanasikkhāpadavaṇṇanā niṭṭhitā.",
  "tika-vin09t:1911_0": "4. Sūcigharasikkhāpadavaṇṇanā",
  "tika-vin09t:1912_0": "Taṃ assa atthīti paṭhamaṃ bhinditvā pacchā desetabbattā taṃ bhedanakaṃ assa pācittiyassa atthīti.",
  "tika-vin09t:1913_0": "Araṇiketi araṇidhanuke. Vidheti vedhake. Vāsijaṭeti vāsidaṇḍake ca.",
  "tika-vin09t:1914_0": "Sūcigharasikkhāpadavaṇṇanā niṭṭhitā.",
  "tika-vin09t:1915_0": "5. Mañcapīṭhasikkhāpadavaṇṇanā",
  "tika-vin09t:1916_0": "Aṭṭhaṅgulapādakanti bhāvanapuṃsakaniddeso.",
  "tika-vin09t:1916_1": "“Chedanakaṃ bhedanakasadisamevā”ti iminā “chedanameva chedanakaṃ,",
  "tika-vin09t:1916_2": "taṃ assa atthīti chedanaka”nti imamatthaṃ atidisati.",
  "tika-vin09t:1917_0": "Yathā pamāṇameva upari dissati,",
  "tika-vin09t:1917_1": "evaṃ nikhaṇitvā vāti sace pana na chinditukāmo hoti,",
  "tika-vin09t:1917_2": "yathā pamāṇameva upari dissati,",
  "tika-vin09t:1917_3": "evaṃ bhūmiyaṃ nikhaṇitvā vā.",
  "tika-vin09t:1917_4": "Aṭṭakaṃ vā bandhitvāti ukkhipitvā tulāsaṅghāte ṭhapetvā aṭṭaṃ katvā.",
  "tika-vin09t:1918_0": "Mañcapīṭhasikkhāpadavaṇṇanā niṭṭhitā.",
  "tika-vin09t:1919_0": "6. Tūlonaddhasikkhāpadavaṇṇanā",
  "tika-vin09t:1920_0": "Cimilikaṃ pattharitvā tūlaṃ pakkhipitvāti mañcapīṭhānaṃ upari cimilikaṃ pattharitvā tassa upari tūlaṃ pakkhipitvāti attho.",
  "tika-vin09t:1920_1": "Upari cimilikāyāti uparimabhāge cimilikāya.",
  "tika-vin09t:1921_0": "Sīsappamāṇanti yattha galavāṭakato paṭṭhāya sabbasīsaṃ upadahanti,",
  "tika-vin09t:1921_1": "taṃ sīsappamāṇaṃ.",
  "tika-vin09t:1921_2": "Tañca ukkaṭṭhaparicchedato tiriyaṃ muṭṭhiratanaṃ hoti,",
  "tika-vin09t:1921_3": "dīghato dviratananti dassetuṃ “yassa vitthārato tīsu koṇesū”tiādimāha.",
  "tika-vin09t:1921_4": "Dvinnaṃ antaraṃ vidatthi caturaṅgulaṃ hotīti dvinnaṃ koṇānaṃ antaraṃ miniyamānaṃ vidatthi ceva caturaṅgulañca hoti.",
  "tika-vin09t:1921_5": "Majjhe muṭṭhiratananti bibbohanassa majjhaṃ tiriyato muṭṭhiratanappamāṇaṃ hoti.",
  "tika-vin09t:1921_6": "Ayañhi sīsappamāṇassa ukkaṭṭhaparicchedo.",
  "tika-vin09t:1921_7": "Tato uddhaṃ na vaṭṭati,",
  "tika-vin09t:1921_8": "heṭṭhā vaṭṭati.",
  "tika-vin09t:1921_9": "Agilānassa sīsūpadhānañca pādūpadhānañcāti dvayameva vaṭṭati.",
  "tika-vin09t:1921_10": "Gilānassa bibbohanāni santharitvā upari paccattharaṇaṃ datvā nipajjitumpi vaṭṭati.",
  "tika-vin09t:1922_0": "Tūlonaddhasikkhāpadavaṇṇanā niṭṭhitā.",
  "tika-vin09t:1923_0": "7. Nisīdanasikkhāpadavaṇṇanā",
  "tika-vin09t:1924_0": "Sattamaṃ uttānameva.",
  "tika-vin09t:1925_0": "Nisīdanasikkhāpadavaṇṇanā niṭṭhitā.",
  "tika-vin09t:1926_0": "8. Kaṇḍuppaṭicchādisikkhāpadavaṇṇanā",
  "tika-vin09t:1927_0": "Adhonābhiubbhajāṇumaṇḍalanti nābhiyā heṭṭhā jāṇumaṇḍalānaṃ upari.",
  "tika-vin09t:1927_1": "Kaṇḍupīḷakaassāvathullakacchābādhānanti ettha kaṇḍūti kacchu.",
  "tika-vin09t:1927_2": "Pīḷakāti lohitatuṇḍikā sukhumapīḷakā.",
  "tika-vin09t:1927_3": "Assāvoti arisabhagandalamadhumehānaṃ vasena asucipaggharaṇaṃ.",
  "tika-vin09t:1927_4": "Thullakacchābādhoti mahāpīḷakābādho vuccati.",
  "tika-vin09t:1928_0": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin09t:1929_0": "9-10. Vassikasāṭikanandasikkhāpadavaṇṇanā",
  "tika-vin09t:1930_0": "Navamaṃ dasamañca uttānameva.",
  "tika-vin09t:1931_0": "Vassikasāṭikanandasikkhāpadavaṇṇanā niṭṭhitā.",
  "tika-vin09t:1932_0": "Ratanavaggo navamo.",
  "tika-vin09t:1933_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:1934_0": "Vinayatthamañjūsāyaṃ līnatthappakāsaniyaṃ",
  "tika-vin09t:1935_0": "Pācittiyavaṇṇanā niṭṭhitā.",
  "tika-vin09t:1936_0": "Pāṭidesanīyakaṇḍaṃ",
  "tika-vin09t:1937_0": "1. Paṭhamapāṭidesanīyasikkhāpadavaṇṇanā",
  "tika-vin09t:1938_0": "Antaragharaṃ paviṭṭhāyāti rathikaṃ byūhaṃ siṅghāṭakaṃ gharaṃ paviṭṭhāya.",
  "tika-vin09t:1938_1": "Asappāyanti saggamokkhānaṃ ahitaṃ ananukūlaṃ.",
  "tika-vin09t:1938_2": "Bhikkhuniyā antaraghare ṭhatvā dadamānāya vasenettha āpatti veditabbā,",
  "tika-vin09t:1938_3": "bhikkhussa ṭhitaṭṭhānaṃ pana appamāṇaṃ.",
  "tika-vin09t:1938_4": "Tenāha “antaragharaṃ paviṭṭhāyāti vacanato”tiādi.",
  "tika-vin09t:1938_5": "Antarārāmādīsūti antarārāmabhikkhunupassayatitthiyaseyyāpaṭikkamanesu.",
  "tika-vin09t:1938_6": "Rathiyābyūhasiṅghāṭakagharānanti ettha rathiyāti racchā.",
  "tika-vin09t:1938_7": "Byūhanti anibbijjhitvā ṭhitā gatapaccāgataracchā.",
  "tika-vin09t:1938_8": "Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.",
  "tika-vin09t:1938_9": "Gharanti kulagharaṃ.",
  "tika-vin09t:1938_10": "Yathā ca rathiyādīsu ṭhatvā dadamānāya gaṇhato āpatti,",
  "tika-vin09t:1938_11": "evaṃ hatthisālādīsupi daṭṭhabbaṃ.",
  "tika-vin09t:1939_0": "“Yāmakālikādīsu paṭiggahaṇepi ajjhoharaṇepi dukkaṭa”nti idaṃ āmisena asambhinnaṃ sandhāya vuttaṃ,",
  "tika-vin09t:1939_1": "sambhinne pana ekarase pāṭidesanīyameva.",
  "tika-vin09t:1939_2": "Ekato upasampannāyāti bhikkhunīnaṃ santike upasampannāya,",
  "tika-vin09t:1939_3": "bhikkhūnaṃ santike upasampannāya pana yathāvatthukameva.",
  "tika-vin09t:1940_0": "Ñātikāya vā dāpentiyāti sayaṃ adatvā yāya kāyaci ñātikāya dāpentiyā,",
  "tika-vin09t:1940_1": "aññātikāyāti attho.",
  "tika-vin09t:1940_2": "Upanikkhipitvā vā dadamānāyāti bhūmiyaṃ ṭhapetvā “idaṃ, ayya,",
  "tika-vin09t:1940_3": "tumhākaṃ dammī”ti dadamānāya.",
  "tika-vin09t:1940_4": "Evaṃ dinnaṃ “sādhu,",
  "tika-vin09t:1940_5": "bhaginī”ti sampaṭicchitvā tāya eva vā bhikkhuniyā,",
  "tika-vin09t:1940_6": "aññena vā kenaci paṭiggahāpetvā idaṃ bhuñjituṃ vaṭṭati.",
  "tika-vin09t:1941_0": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin09t:1942_0": "2. Dutiyapāṭidesanīyasikkhāpadavaṇṇanā",
  "tika-vin09t:1943_0": "Yo ca paṭiggahetvā bhuñjatīti sambandho.",
  "tika-vin09t:1943_1": "Attano vā bhattaṃ dāpentiyāti ettha sacepi attano bhattaṃ deti,",
  "tika-vin09t:1943_2": "iminā sikkhāpadena anāpattiyeva,",
  "tika-vin09t:1943_3": "purimasikkhāpadena āpatti.",
  "tika-vin09t:1943_4": "Aññesaṃ vā bhattaṃ dentiyāti ettha pana sace dāpeyya,",
  "tika-vin09t:1943_5": "iminā sikkhāpadena āpatti bhaveyya,",
  "tika-vin09t:1943_6": "dentiyā pana neva iminā,",
  "tika-vin09t:1943_7": "na purimena āpatti.",
  "tika-vin09t:1944_0": "Dutiyapāṭidesanīyasikkhāpadavaṇṇanā niṭṭhitā.",
  "tika-vin09t:1945_0": "3. Tatiyapāṭidesanīyasikkhāpadavaṇṇanā",
  "tika-vin09t:1946_0": "Laddhasekkhasammutikānīti ñattidutiyena kammena laddhasekkhasammutikāni.",
  "tika-vin09t:1946_1": "Yañhi kulaṃ saddhāya vaḍḍhati,",
  "tika-vin09t:1946_2": "bhogena hāyati,",
  "tika-vin09t:1946_3": "evarūpassa kulassa ñattidutiyena kammena sekkhasammutiṃ denti,",
  "tika-vin09t:1946_4": "taṃ sandhāyetaṃ vuttaṃ.",
  "tika-vin09t:1947_0": "Gharato nīharitvāti gharato āsanasālaṃ vā vihāraṃ vā ānetvā.",
  "tika-vin09t:1947_1": "Tenāha “āsanasālādīsu vā”ti.",
  "tika-vin09t:1947_2": "Imassa “dentī”ti iminā sambandho.",
  "tika-vin09t:1947_3": "Dvāramūle vā ṭhapitaṃ dentīti dvāramūle ṭhapitaṃ pacchā sampattassa denti.",
  "tika-vin09t:1947_4": "Bhikkhuṃ pana disvā antogehato nīharitvā diyyamānaṃ na vaṭṭati.",
  "tika-vin09t:1947_5": "Niccabhattaketi niccaṃ dātabbabhattake.",
  "tika-vin09t:1947_6": "Salākabhatteti rukkhasāramayāya salākāya vā veḷuvilīvatālapaṇṇādimayāya paṭṭikāya vā “asukassa nāma salākabhatta”nti",
  "tika-vin09t:1947_7": "evaṃ akkharāni upanibandhitvā gāhāpetvā dātabbabhatte.",
  "tika-vin09t:1947_8": "Pakkhiketi ekasmiṃ pakkhe ekadivase dātabbabhatte.",
  "tika-vin09t:1947_9": "Uposathiketi uposathe dātabbabhatte.",
  "tika-vin09t:1947_10": "Pāṭipadiketi pāṭipadadivase dātabbabhatte.",
  "tika-vin09t:1948_0": "Tatiyapāṭidesanīyasikkhāpadavaṇṇanā niṭṭhitā.",
  "tika-vin09t:1949_0": "4. Catutthapāṭidesanīyasikkhāpadavaṇṇanā",
  "tika-vin09t:1950_0": "Tassa parivāraṃ katvā,",
  "tika-vin09t:1950_1": "aññaṃ vā tena saddhiṃ bahukampīti yāguyā paṭisaṃviditaṃ katvā “kiṃ suddhāya yāguyā dinnāya,",
  "tika-vin09t:1950_2": "pūvabhattādīnipi etissā yāguyā parivāraṃ katvā,",
  "tika-vin09t:1950_3": "dassāmā”tiādinā tassa khādanīyassa vā bhojanīyassa vā parivāraṃ katvā,",
  "tika-vin09t:1950_4": "aññaṃ vā yaṃ kiñci tena saddhiṃ bahukampi āharīyatu.",
  "tika-vin09t:1950_5": "Khādanīyanti nidassanamattaṃ “bhojanīyaṃ vā”tipi icchitabbattā.",
  "tika-vin09t:1950_6": "Tena saddhiṃ āharantūti tena saddhiṃ attano deyyadhammaṃ āharantu.",
  "tika-vin09t:1950_7": "“Yāguyā paṭisaṃviditaṃ katvā pūvaṃ vā bhattaṃ vā āharanti,",
  "tika-vin09t:1950_8": "etampi vaṭṭatī”ti kurundiyaṃ vuttaṃ.",
  "tika-vin09t:1951_0": "Paṭisaṃviditagilānāvasesakaṃ vāti paṭisaṃviditañca gilāno ca paṭisaṃviditagilānā,",
  "tika-vin09t:1951_1": "tesaṃ avasesakaṃ,",
  "tika-vin09t:1951_2": "paṭisaṃviditassa ca gilānassa ca sesakanti attho.",
  "tika-vin09t:1951_3": "Ekassatthāya paṭisaṃviditaṃ katvā āhaṭaṃ,",
  "tika-vin09t:1951_4": "tassa sesakaṃ aññassāpi paribhuñjituṃ vaṭṭati.",
  "tika-vin09t:1951_5": "Catunnaṃ vā pañcannaṃ vā paṭisaṃviditaṃ katvā bahūnaṃ āhaṭaṃ hoti,",
  "tika-vin09t:1951_6": "aññesampi dātuṃ icchanti,",
  "tika-vin09t:1951_7": "etampi paṭisaṃviditasesakameva,",
  "tika-vin09t:1951_8": "sabbesampi vaṭṭati.",
  "tika-vin09t:1951_9": "Atha adhikameva hoti,",
  "tika-vin09t:1951_10": "sannidhiṃ mocetvā ṭhapitaṃ dutiyadivasepi vaṭṭati.",
  "tika-vin09t:1951_11": "Gilānassāhaṭāvasesepi eseva nayo.",
  "tika-vin09t:1951_12": "Yaṃ pana appaṭisaṃviditameva katvā ābhataṃ,",
  "tika-vin09t:1951_13": "taṃ bahiārāmaṃ pesetvā paṭisaṃviditaṃ kāretvā āharāpetabbaṃ,",
  "tika-vin09t:1951_14": "bhikkhūhi vā gantvā antarāmagge gahetabbaṃ.",
  "tika-vin09t:1951_15": "Yampi vihāramajjhena gacchanto vā vanacarakādayo vā vanato āharitvā denti,",
  "tika-vin09t:1951_16": "purimanayeneva paṭisaṃviditaṃ kāretabbaṃ.",
  "tika-vin09t:1951_17": "Katthaci pana potthakesu “paṭisaṃviditaṃ katvā āhaṭaṃ vā gilānāvasesakaṃ vā”ti pāṭho dissati,",
  "tika-vin09t:1951_18": "so na gahetabbo.",
  "tika-vin09t:1951_19": "Tatthajātakameva vāti ārāme jātakameva.",
  "tika-vin09t:1951_20": "Mūlaphalādinti mūlaphalatacapattādiṃ aññena kappiyaṃ katvā dinnaṃ paribhuñjato anāpatti.",
  "tika-vin09t:1951_21": "Sace pana taṃ gāmaṃ haritvā pacitvā āharanti,",
  "tika-vin09t:1951_22": "na vaṭṭati.",
  "tika-vin09t:1951_23": "Paṭisaṃviditaṃ kāretabbaṃ.",
  "tika-vin09t:1952_0": "Catutthapāṭidesanīyasikkhāpadavaṇṇanā niṭṭhitā.",
  "tika-vin09t:1953_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:1954_0": "Vinayatthamañjūsāyaṃ līnatthappakāsaniyaṃ",
  "tika-vin09t:1955_0": "Pāṭidesanīyavaṇṇanā niṭṭhitā.",
  "tika-vin09t:1956_0": "Sekhiyakaṇḍaṃ",
  "tika-vin09t:1957_0": "1. Parimaṇḍalasikkhāpadavaṇṇanā",
  "tika-vin09t:1958_0": "“Antaraghare”ti visesetvā na vuttattā “ārāmepi antaragharepi sabbatthā”ti vuttaṃ.",
  "tika-vin09t:1958_1": "Ārāmepīti buddhūpaṭṭhānādikālaṃ sandhāya vuttaṃ.",
  "tika-vin09t:1958_2": "Yathā “tatrime cattāro pārājikā dhammā uddesaṃ āgacchantī”tiādinā tattha tattha paricchedo kato,",
  "tika-vin09t:1958_3": "evametthāpi “tatrime pañcasattati sekhiyā dhammā uddesaṃ āgacchantī”ti kasmā paricchedo na katoti āha “ettha cā”tiādi.",
  "tika-vin09t:1958_4": "Vattakkhandhake vuttavattānipīti āgantukāvāsikagamikānumodanabhattaggapiṇḍacārikāraññasenāsanajantāgharavaccakuṭiupajjhācariyasaddhivihārikaantevāsikavattāni.",
  "tika-vin09t:1958_5": "Idañca nidassanamattaṃ aññesampi khandhakavattānaṃ ettheva saṅgahassa icchitabbattā.",
  "tika-vin09t:1958_6": "Ayañhettha adhippāyo –",
  "tika-vin09t:1958_7": "sekhiyaggahaṇena cettha vattakkhandhakādīsu āgatavattādīnampi gahaṇaṃ.",
  "tika-vin09t:1958_8": "Tepi hi sikkhitabbaṭṭhena “sekhiyā”ti icchitā.",
  "tika-vin09t:1958_9": "Tasmā mātikāyaṃ pārājikādīnaṃ viya sekhiyānaṃ paricchedo na katoti.",
  "tika-vin09t:1958_10": "Na kevalaṃ vattakkhandhakādīsu āgatavattādīnaṃ gahaṇatthamevāti āha “cārittavinayadassanatthañcā”ti.",
  "tika-vin09t:1958_11": "Etthāpi paricchedo na katoti ānetvā yojetabbaṃ.",
  "tika-vin09t:1958_12": "Mātikāya “dukkaṭa”nti avutte kathaṃ panettha dukkaṭanti veditabbanti āha “yo panā”tiādi.",
  "tika-vin09t:1959_0": "Aṭṭhaṅgulamattanti pakataṅgulena aṭṭhaṅgulamattaṃ.",
  "tika-vin09t:1959_1": "Yo pana sukkhajaṅgho vā mahāpiṇḍikamaṃso vā hoti,",
  "tika-vin09t:1959_2": "tassa sāruppatthāya aṭṭhaṅgulādhikampi otāretvā nivāsetuṃ vaṭṭati.",
  "tika-vin09t:1960_0": "Pāsantanti pāsassa antaṃ, dasāmūlanti attho.",
  "tika-vin09t:1961_0": "Aparimaṇḍalaṃ nivāsessāmīti “purato vā pacchato vā olambetvā nivāsessāmī”ti evaṃ asañcicca.",
  "tika-vin09t:1961_1": "Kiñcāpi parimaṇḍalaṃ nivāsetuṃ ajānantassa anāpatti,",
  "tika-vin09t:1961_2": "tathāpi nivāsanavattaṃ sādhukaṃ uggahetabbameva.",
  "tika-vin09t:1961_3": "Sañcicca anuggahaṇañhi anādariyaṃ siyāti āha “apica nivāsanavattaṃ uggahetabba”nti.",
  "tika-vin09t:1962_0": "Parimaṇḍalasikkhāpadavaṇṇanā niṭṭhitā.",
  "tika-vin09t:1963_0": "2. Dutiyaparimaṇḍalasikkhāpadavaṇṇanā",
  "tika-vin09t:1964_0": "Paṭikkhittaṃ gihipārutanti khuddakavatthukhandhake paṭikkhittaṃ gihipārutaṃ.",
  "tika-vin09t:1964_1": "Idāni “na,",
  "tika-vin09t:1964_2": "bhikkhave”tiādinā saṅkhepena vuttamatthameva vitthāretvā dassetuṃ “tatthā”tiādimāha.",
  "tika-vin09t:1964_3": "Yaṃ kiñci aññathā pārutanti sambandho.",
  "tika-vin09t:1964_4": "Tasmāti yasmā setapaṭapārutādi gihipārutaṃ nāma, tasmā.",
  "tika-vin09t:1964_5": "Setapaṭāti etasseva vivaraṇaṃ.",
  "tika-vin09t:1964_6": "Aḍḍhapālakanigaṇṭhāti aḍḍhaṃ pālentīti aḍḍhapālakā,",
  "tika-vin09t:1964_7": "aḍḍhapālakā ca te nigaṇṭhā cāti aḍḍhapālakanigaṇṭhā.",
  "tika-vin09t:1964_8": "Te hi upari ekameva setavatthaṃ upakacchake pavesetvā paridahanti,",
  "tika-vin09t:1964_9": "heṭṭhā naggāpi aḍḍhameva pālenti.",
  "tika-vin09t:1964_10": "Paribbājakāti gihibandhanaṃ pahāya pabbajjūpagatā.",
  "tika-vin09t:1964_11": "Uraṃ vivaritvāti hadayamajjhaṃ vivaritvā.",
  "tika-vin09t:1964_12": "Akkhitārakāmattanti akkhimattaṃ.",
  "tika-vin09t:1964_13": "Ārāme vāti buddhūpaṭṭhānādikālaṃ sandhāya vuttaṃ.",
  "tika-vin09t:1964_14": "Antaraghare vāti antare gharāni ettha,",
  "tika-vin09t:1964_15": "etassāti vā “antaraghara”nti laddhanāme gāme.",
  "tika-vin09t:1965_0": "Dutiyaparimaṇḍalasikkhāpadavaṇṇanā niṭṭhitā.",
  "tika-vin09t:1966_0": "3-4. Suppaṭicchannasikkhāpadavaṇṇanā",
  "tika-vin09t:1967_0": "Suṭṭhu paṭicchannoti jattumpi urampi avivaritvā paṭicchādetabbaṭṭhāne paṭicchādanena paṭicchanno,",
  "tika-vin09t:1967_1": "na sīsapāruto.",
  "tika-vin09t:1967_2": "Tenāha “gaṇṭhikaṃ paṭimuñcitvā”tiādi.",
  "tika-vin09t:1967_3": "Tattha gaṇṭhikaṃ paṭimuñcitvāti gaṇṭhikaṃ pāsake paṭimuñcitvā.",
  "tika-vin09t:1967_4": "Antaraghare vāti gocaragāme.",
  "tika-vin09t:1967_5": "Ekadivasampi vāsūpagatassa santikaṃ yathāsukhaṃ gantuṃ vaṭṭati,",
  "tika-vin09t:1967_6": "ko pana vādo catuppañcāhaṃ vāsamadhiṭṭhāya vasitabhikkhūnaṃ santikanti gaṇṭhipade likhitaṃ.",
  "tika-vin09t:1968_0": "Vāsūpagatassāti rattivāsatthāya upagatassa rattibhāge vā divasabhāge vā kāyaṃ vivaritvā nisīdato anāpatti.",
  "tika-vin09t:1969_0": "Suppaṭicchannasikkhāpadavaṇṇanā niṭṭhitā.",
  "tika-vin09t:1970_0": "5-6. Susaṃvutasikkhāpadavaṇṇanā",
  "tika-vin09t:1971_0": "Susaṃvutoti susaṃyato. Yathā panettha susaṃvuto nāma hoti, taṃ dassetuṃ “hatthaṃ vā”tiādi vuttaṃ.",
  "tika-vin09t:1972_0": "Susaṃvutasikkhāpadavaṇṇanā niṭṭhitā.",
  "tika-vin09t:1973_0": "7-8. Okkhittacakkhusikkhāpadavaṇṇanā",
  "tika-vin09t:1974_0": "Kittakena pana okkhittacakkhu hotīti āha “yugamattaṃ bhūmibhāgaṃ pekkhamāno”ti.",
  "tika-vin09t:1974_1": "Yugayuttako hi danto ājāneyyo yugamattaṃ pekkhati,",
  "tika-vin09t:1974_2": "purato catuhatthappamāṇaṃ bhūmibhāgaṃ,",
  "tika-vin09t:1974_3": "imināpi ettakaṃ pekkhantena gantabbaṃ.",
  "tika-vin09t:1974_4": "Yo anādariyaṃ paṭicca taṃ taṃ disābhāgaṃ pāsādaṃ kūṭāgāraṃ vīthiṃ olokento gacchati,",
  "tika-vin09t:1974_5": "āpatti dukkaṭassa.",
  "tika-vin09t:1974_6": "Hatthiassādiparissayābhāvanti parissayanaṭṭhena,",
  "tika-vin09t:1974_7": "abhibhavanaṭṭhena,",
  "tika-vin09t:1974_8": "viheṭhanaṭṭhena vā parissayo,",
  "tika-vin09t:1974_9": "hatthiassādiyeva parissayo hatthiassādiparissayo,",
  "tika-vin09t:1974_10": "tassābhāvaṃ,",
  "tika-vin09t:1974_11": "hatthiassādi upaddavābhāvanti attho.",
  "tika-vin09t:1974_12": "“Yathā ca ekasmiṃ ṭhāne ṭhatvā,",
  "tika-vin09t:1974_13": "evaṃ gacchantopi parissayābhāvaṃ oloketuṃ labhatiyeva,",
  "tika-vin09t:1974_14": "tathā gāme pūja”nti vadanti.",
  "tika-vin09t:1975_0": "Okkhittacakkhusikkhāpadavaṇṇanā niṭṭhitā.",
  "tika-vin09t:1976_0": "9-10. Ukkhittakāyasikkhāpadavaṇṇanā",
  "tika-vin09t:1977_0": "Antoindakhīlato paṭṭhāyāti parikkhittassa gāmassa antoummārato paṭṭhāya,",
  "tika-vin09t:1977_1": "aparikkhittassa pana dutiyaleḍḍupātato paṭṭhāya na evaṃ gantabbaṃ.",
  "tika-vin09t:1978_0": "Ukkhittakāyasikkhāpadavaṇṇanā niṭṭhitā.",
  "tika-vin09t:1979_0": "11-12. Ujjagghikasikkhāpadavaṇṇanā",
  "tika-vin09t:1980_0": "Hasanīyasmiṃ vatthusminti nimittatthe bhummaṃ, hasitabbavatthukāraṇāti attho.",
  "tika-vin09t:1981_0": "Ujjagghikasikkhāpadavaṇṇanā niṭṭhitā.",
  "tika-vin09t:1982_0": "13-14. Uccasaddasikkhāpadavaṇṇanā",
  "tika-vin09t:1983_0": "Kittāvatā appasaddo hotīti āha “ayaṃ panetthā”tiādi.",
  "tika-vin09t:1983_1": "Saddameva suṇātīti aparibyattakkharaṃ saddamattameva suṇāti.",
  "tika-vin09t:1983_2": "Tenāha “kathaṃ na vavatthapetī”ti.",
  "tika-vin09t:1984_0": "Uccasaddasikkhāpadavaṇṇanā niṭṭhitā.",
  "tika-vin09t:1985_0": "15-20. Kāyappacālakādisikkhāpadavaṇṇanā",
  "tika-vin09t:1986_0": "“Kāyādīni paggahetvā”ti etasseva vivaraṇaṃ “niccalāni ujukāni ṭhapetvā”ti gantabbañceva nisīditabbañcāti",
  "tika-vin09t:1986_1": "samena iriyāpathena gantabbañceva nisīditabbañca.",
  "tika-vin09t:1986_2": "Kāyappacālakādiyuttaṃ chakkaṃ.",
  "tika-vin09t:1987_0": "Kāyappacālakādisikkhāpadavaṇṇanā niṭṭhitā.",
  "tika-vin09t:1988_0": "26. Pallatthikasikkhāpadavaṇṇanā",
  "tika-vin09t:1989_0": "Dussapallatthikāyāti ettha āyogapallatthikāpi dussapallatthikāyeva.",
  "tika-vin09t:1990_0": "Pallatthikasikkhāpadavaṇṇanā niṭṭhitā.",
  "tika-vin09t:1991_0": "Chabbīsatisāruppasikkhāpadavaṇṇanā niṭṭhitā.",
  "tika-vin09t:1992_0": "27. Sakkaccapaṭiggahaṇasikkhāpadavaṇṇanā",
  "tika-vin09t:1993_0": "Satiṃ upaṭṭhāpetvāti chaḍḍetukāmo viya ahutvā piṇḍapāte satiṃ upaṭṭhāpetvā,",
  "tika-vin09t:1993_1": "“piṇḍapātaṃ gaṇhissāmī”ti satiṃ upaṭṭhāpetvā.",
  "tika-vin09t:1994_0": "Sakkaccapaṭiggahaṇasikkhāpadavaṇṇanā niṭṭhitā.",
  "tika-vin09t:1995_0": "28. Pattasaññīpaṭiggahaṇasikkhāpadavaṇṇanā",
  "tika-vin09t:1996_0": "Upanibaddhasaññī hutvāti piṇḍapātaṃ dente anādariyaṃ paṭicca tahaṃ tahaṃ anoloketvā patte ābhogasaññī hutvā.",
  "tika-vin09t:1997_0": "Pattasaññīpaṭiggahaṇasikkhāpadavaṇṇanā niṭṭhitā.",
  "tika-vin09t:1998_0": "29. Samasūpakapaṭiggahaṇasikkhāpadavaṇṇanā",
  "tika-vin09t:1999_0": "Samasūpakanti pamāṇayuttaṃ sūpavantaṃ katvā,",
  "tika-vin09t:1999_1": "bhāvanapuṃsakaniddeso cāyaṃ.",
  "tika-vin09t:1999_2": "Byañjanaṃ pana anādiyitvā atthamattameva dassetuṃ “samasūpako nāmā”tiādi vuttaṃ.",
  "tika-vin09t:1999_3": "Sabbāpi sūpeyyabyañjanavikatīti oloṇisākasūpeyyamacchamaṃsarasādikā sabbāpi sūpeyyabyañjanavikati.",
  "tika-vin09t:2000_0": "Samasūpakapaṭiggahaṇasikkhāpadavaṇṇanā niṭṭhitā.",
  "tika-vin09t:2001_0": "30-32. Samatittikādisikkhāpadavaṇṇanā",
  "tika-vin09t:2002_0": "Samatittikanti bhāvanapuṃsakaniddeso,",
  "tika-vin09t:2002_1": "samatittikaṃ katvāti attho.",
  "tika-vin09t:2002_2": "Evamaññesupi īdisesu ṭhānesu attho daṭṭhabbo.",
  "tika-vin09t:2002_3": "Samapuṇṇanti pattassa antomukhavaṭṭilekhāsamapuṇṇaṃ.",
  "tika-vin09t:2002_4": "Samabharitanti etthāpi eseva nayo.",
  "tika-vin09t:2002_5": "Tañca kho adhiṭṭhānupagapattasseva,",
  "tika-vin09t:2002_6": "netarassa.",
  "tika-vin09t:2002_7": "Tenāha “adhiṭṭhānupagapattassā”tiādi.",
  "tika-vin09t:2002_8": "Racitanti kataṃ,",
  "tika-vin09t:2002_9": "pakkhittaṃ pūritanti attho.",
  "tika-vin09t:2002_10": "Yaṃ kiñci yāvakālikanti yāgubhattaphalāphalādiṃ yaṃ kiñci āmisajātikaṃ.",
  "tika-vin09t:2002_11": "Yattha katthacīti adhiṭṭhānupago vā hotu,",
  "tika-vin09t:2002_12": "anadhiṭṭhānupago vā yattha katthaci patte.",
  "tika-vin09t:2002_13": "Thūpīkatānīti thūpaṃ viya katāni,",
  "tika-vin09t:2002_14": "adhiṭṭhānupagassa pattassa antomukhavaṭṭilekhaṃ atikkamitvā katānīti attho.",
  "tika-vin09t:2002_15": "Idañca “yāmakālikādīnī”ti imassa vasena vuttaṃ,",
  "tika-vin09t:2002_16": "“yāvakālika”nti imassa pana vasena vacanabyattayaṃ katvā “thūpīkatampi vaṭṭatī”ti yojetabbaṃ. Pi-",
  "tika-vin09t:2002_17": "saddena athūpīkatāni vaṭṭantīti ettha kathāva natthīti dasseti.",
  "tika-vin09t:2002_18": "Heṭṭhā orohatīti samantā okāsasabbhāvato cāliyamānaṃ heṭṭhā bhassati.",
  "tika-vin09t:2002_19": "Takkolavaṭaṃsakādayoti ettha matthake ṭhapitatakkolameva vaṭaṃsakasadisattā takkolavaṭaṃsakaṃ.",
  "tika-vin09t:2002_20": "Ādisaddena pupphavaṭaṃsakakaṭukaphalādivaṭaṃsakānaṃ gahaṇaṃ,",
  "tika-vin09t:2002_21": "na taṃ thūpīkataṃ nāma hoti pāṭekkaṃ bhājanattā paṇṇādīnaṃ.",
  "tika-vin09t:2003_0": "Samatittikādisikkhāpadavaṇṇanā niṭṭhitā.",
  "tika-vin09t:2004_0": "33-34. Sapadānasikkhāpadavaṇṇanā",
  "tika-vin09t:2005_0": "Sapadānanti ettha dānaṃ vuccati avakhaṇḍanaṃ,",
  "tika-vin09t:2005_1": "apetaṃ dānato apadānaṃ,",
  "tika-vin09t:2005_2": "anavakhaṇḍanti attho,",
  "tika-vin09t:2005_3": "saha apadānena sapadānaṃ,",
  "tika-vin09t:2005_4": "avakhaṇḍanavirahitaṃ,",
  "tika-vin09t:2005_5": "anupaṭipāṭiyāti vuttaṃ hoti.",
  "tika-vin09t:2005_6": "Tenāha “tattha tattha odhiṃ akatvā anupaṭipāṭiyā”ti.",
  "tika-vin09t:2006_0": "Sapadānasikkhāpadavaṇṇanā niṭṭhitā.",
  "tika-vin09t:2007_0": "36. Odanappaṭicchādanasikkhāpadavaṇṇanā",
  "tika-vin09t:2008_0": "Māghātasamayādīsūti ettha yasmiṃ samaye “pāṇo na hantabbo”ti rājāno bheriṃ carāpenti,",
  "tika-vin09t:2008_1": "ayaṃ māghātasamayo nāma.",
  "tika-vin09t:2008_2": "Byañjanaṃ paṭicchādetvā dentīti byañjanaṃ channaṃ katvā denti.",
  "tika-vin09t:2009_0": "Odanappaṭicchādanasikkhāpadavaṇṇanā niṭṭhitā.",
  "tika-vin09t:2010_0": "37. Sūpodanaviññattisikkhāpadavaṇṇanā",
  "tika-vin09t:2011_0": "Ekādasameti sūpodanaviññattiyaṃ.",
  "tika-vin09t:2011_1": "Ettha pana yassa mukhe pakkhipitvā vippaṭisāre uppanne puna uggiritukāmassāpi sace sahasā pavisati,",
  "tika-vin09t:2011_2": "ayaṃ asañcicca paribhuñjati nāma.",
  "tika-vin09t:2011_3": "Yo pana viññattampi aviññattampi ekasmiṃ ṭhāne ṭhitaṃ sahasā anupadhāretvā gahetvā bhuñjati,",
  "tika-vin09t:2011_4": "ayaṃ asatiyā bhuñjati nāma.",
  "tika-vin09t:2012_0": "Sūpodanaviññattisikkhāpadavaṇṇanā niṭṭhitā.",
  "tika-vin09t:2013_0": "38. Ujjhānasaññīsikkhāpadavaṇṇanā",
  "tika-vin09t:2014_0": "Ujjhāyati etenāti ujjhānaṃ, cittaṃ,",
  "tika-vin09t:2014_1": "tasmiṃ saññā ujjhānasaññāti āha “ujjhānasaññī”tiādi.",
  "tika-vin09t:2014_2": "Olokentassāti paresaṃ pattaṃ olokentassa.",
  "tika-vin09t:2015_0": "Ujjhānasaññīsikkhāpadavaṇṇanā niṭṭhitā.",
  "tika-vin09t:2016_0": "39. Kabaḷasikkhāpadavaṇṇanā",
  "tika-vin09t:2017_0": "“Mayūraṇḍaṃ atimahanta”nti vacanato mayūraṇḍappamāṇopi kabaḷo na vaṭṭati.",
  "tika-vin09t:2017_1": "Keci pana “mayūraṇḍato mahantova na vaṭṭati,",
  "tika-vin09t:2017_2": "na mayūraṇḍappamāṇo”tipi vadanti,",
  "tika-vin09t:2017_3": "taṃ na gahetabbaṃ.",
  "tika-vin09t:2017_4": "Kukkuṭaṇḍaṃ atikhuddakanti etthāpi eseva nayo,",
  "tika-vin09t:2017_5": "gilānassa pana atikhuddakaṃ kabaḷaṃ karotopi anāpatti.",
  "tika-vin09t:2018_0": "Kabaḷasikkhāpadavaṇṇanā niṭṭhitā.",
  "tika-vin09t:2019_0": "41-42. Anāhaṭasikkhāpadavaṇṇanā",
  "tika-vin09t:2020_0": "Sakalaṃ hatthanti sakalā aṅguliyo.",
  "tika-vin09t:2020_1": "Hatthasaddo cettha tadekadesesu aṅgulīsu daṭṭhabbo “hatthamuddā”tiādīsu viya.",
  "tika-vin09t:2020_2": "Evañca katvā sabbaggahaṇaṃ samatthitaṃ hoti.",
  "tika-vin09t:2020_3": "Aññathā sakalaṃ hatthaṃ mukhe pavesetumasakkuṇeyyattā sabbaggahaṇamasamatthitameva siyā.",
  "tika-vin09t:2020_4": "Samudāye pavattassa ca vohārassa avayavepi pavattanato ekaṅgulimpi tato ekadesampi mukhe pakkhipituṃ na vaṭṭati.",
  "tika-vin09t:2021_0": "Anāhaṭasikkhāpadavaṇṇanā niṭṭhitā.",
  "tika-vin09t:2022_0": "43. Sakabaḷasikkhāpadavaṇṇanā",
  "tika-vin09t:2023_0": "Tattake sati vaṭṭatīti tattake mukhamhi sati kathetuṃ vaṭṭati.",
  "tika-vin09t:2024_0": "Sakabaḷasikkhāpadavaṇṇanā niṭṭhitā.",
  "tika-vin09t:2025_0": "50-51. Capucapukārakasikkhāpadavaṇṇanā",
  "tika-vin09t:2026_0": "“Capu capū”ti evaṃ saddaṃ katvāti “capu capū”ti evaṃ anukaraṇasaddaṃ katvā.",
  "tika-vin09t:2026_1": "“Pañcavīsatimepi eseva nayo”ti iminā “surusurukārakanti ‘surū surū’ti evaṃ saddaṃ katvā”ti imamatthamatidisati.",
  "tika-vin09t:2027_0": "Capucapukārakasikkhāpadavaṇṇanā niṭṭhitā.",
  "tika-vin09t:2028_0": "Tiṃsabhojanappaṭisaṃyuttasikkhāpadavaṇṇanā niṭṭhitā.",
  "tika-vin09t:2029_0": "57. Chattapāṇisikkhāpadavaṇṇanā",
  "tika-vin09t:2030_0": "Yaṃ kiñci chattanti setacchattakilañjacchattapaṇṇacchattesu yaṃ kiñci chattaṃ.",
  "tika-vin09t:2030_1": "Yampi tatthajātakadaṇḍakena kataṃ ekapaṇṇacchattaṃ hoti,",
  "tika-vin09t:2030_2": "tampi chattameva.",
  "tika-vin09t:2030_3": "Yattha katthaci sarīrāvayaveti aṃsaūruādike yattha katthaci sarīrāvayaveti.",
  "tika-vin09t:2031_0": "Chattapāṇisikkhāpadavaṇṇanā niṭṭhitā.",
  "tika-vin09t:2032_0": "60. Āvudhapāṇisikkhāpadavaṇṇanā",
  "tika-vin09t:2033_0": "Sabbāpi dhanuvikatīti cāpakodaṇḍādibhedā sabbāpi dhanuvikati.",
  "tika-vin09t:2033_1": "Cāpoti majjhe vaṅkā kājadaṇḍasadisā dhanuvikati.",
  "tika-vin09t:2033_2": "Kodaṇḍoti vaṭṭaladaṇḍā dhanuvikati.",
  "tika-vin09t:2033_3": "Paṭimukkanti pavesitaṃ laggitaṃ.",
  "tika-vin09t:2033_4": "Yāva na gaṇhātīti yāva hatthena na gaṇhāti,",
  "tika-vin09t:2033_5": "ayameva vā pāṭho.",
  "tika-vin09t:2033_6": "Tāva vaṭṭatīti tāva dhammaṃ desetuṃ vaṭṭati.",
  "tika-vin09t:2034_0": "Āvudhapāṇisikkhāpadavaṇṇanā niṭṭhitā.",
  "tika-vin09t:2035_0": "61-62. Pādukasikkhāpadavaṇṇanā",
  "tika-vin09t:2036_0": "Kevalaṃ akkantassāti kevalaṃ pādukaṃ akkamitvā ṭhitassa.",
  "tika-vin09t:2036_1": "Paṭimukkassāti paṭimuñcitvā ṭhitassa.",
  "tika-vin09t:2036_2": "Tenāha “pavesetvā ṭhānavasenā”ti.",
  "tika-vin09t:2037_0": "Pādukasikkhāpadavaṇṇanā niṭṭhitā.",
  "tika-vin09t:2038_0": "63. Yānasikkhāpadavaṇṇanā",
  "tika-vin09t:2039_0": "Yānagatassāti “yānaṃ nāma vayhaṃ, ratho, sakaṭaṃ,",
  "tika-vin09t:2039_1": "sandhamānikā, sivikā,",
  "tika-vin09t:2039_2": "pāṭaṅkī”ti vuttaṃ yānaṃ upādāya antamaso hatthasaṅghāṭamhi gatassa.",
  "tika-vin09t:2039_3": "Tenāha “sacepi dvīhi janehī”tiādi.",
  "tika-vin09t:2039_4": "Vayhādiketi ettha vayhanti upari maṇḍapasadisaṃ padaracchadanaṃ,",
  "tika-vin09t:2039_5": "sabbapāliguṇṭhimaṃ vā chādetvā kataṃ sakaṭavisesaṃ “vayha”nti vadanti.",
  "tika-vin09t:2039_6": "Ādisaddena rathādīnaṃ gahaṇaṃ.",
  "tika-vin09t:2040_0": "Yānasikkhāpadavaṇṇanā niṭṭhitā.",
  "tika-vin09t:2041_0": "75. Udakeuccārasikkhāpadavaṇṇanā",
  "tika-vin09t:2042_0": "Pakiṇṇakanti vomissakanayaṃ.",
  "tika-vin09t:2042_1": "Sacittakanti vatthuvijānanacittena,",
  "tika-vin09t:2042_2": "paṇṇattivijānanacittena ca sacittakaṃ.",
  "tika-vin09t:2042_3": "“Anādariyaṃ paṭiccā”ti vuttattā yasmā anādariyavaseneva āpajjitabbato idaṃ sabbaṃ kevalaṃ akusalameva,",
  "tika-vin09t:2042_4": "tañca pakatiyā vajjaṃ,",
  "tika-vin09t:2042_5": "sañcicca vītikkamanañca domanassikasseva hoti,",
  "tika-vin09t:2042_6": "tasmā “lokavajjaṃ akusalacittaṃ dukkhavedana”nti vuttaṃ.",
  "tika-vin09t:2042_7": "Sesesupi eseva nayo.",
  "tika-vin09t:2043_0": "Ekūnavīsatidhammadesanāpaṭisaṃyuttasikkhāpadavaṇṇanā niṭṭhitā.",
  "tika-vin09t:2044_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2045_0": "Vinayatthamañjūsāyaṃ līnatthappakāsaniyaṃ",
  "tika-vin09t:2046_0": "Sekhiyavaṇṇanā niṭṭhitā.",
  "tika-vin09t:2047_0": "Adhikaraṇasamathavaṇṇanā",
  "tika-vin09t:2048_0": "Gaṇanaparicchedoti saṅkhyāparicchedo.",
  "tika-vin09t:2048_1": "Adhikarīyanti etthāti adhikaraṇāni.",
  "tika-vin09t:2048_2": "Ke adhikarīyanti? Samathā.",
  "tika-vin09t:2048_3": "Kathaṃ adhikarīyanti?",
  "tika-vin09t:2048_4": "Samanavasena.",
  "tika-vin09t:2048_5": "Tasmā te tesaṃ samanavasena pavattantīti āha “adhikaraṇāni samentī”tiādi.",
  "tika-vin09t:2048_6": "Uppannānaṃ uppannānanti uṭṭhitānaṃ uṭṭhitānaṃ.",
  "tika-vin09t:2048_7": "Kiñcāpi adhikaraṇaṭṭhena ekavidhaṃ,",
  "tika-vin09t:2048_8": "tathāpi vatthuvasena nānā hotīti “adhikaraṇāna”nti bahuvacanaṃ kataṃ.",
  "tika-vin09t:2048_9": "Idāni tassa nānāttaṃ dassetvā vivarituṃ “vivādādhikaraṇa”ntiādimāha.",
  "tika-vin09t:2048_10": "Vivādoyeva adhikaraṇaṃ vivādādhikaraṇaṃ.",
  "tika-vin09t:2048_11": "Esa nayo sesesupi.",
  "tika-vin09t:2048_12": "Samathatthanti samanatthaṃ.",
  "tika-vin09t:2049_0": "Adhikaraṇassa sammukhā vinayanato sammukhāvinayo.",
  "tika-vin09t:2049_1": "Dabbamallaputtattherasadisassa sativepullappattassa khīṇāsavasseva dātabbo vinayo sativinayo.",
  "tika-vin09t:2049_2": "Sammūḷhassa gaggabhikkhusadisassa ummattakassa dātabbo vinayo amūḷhavinayo.",
  "tika-vin09t:2049_3": "Paṭiññātena karaṇabhūtena karaṇaṃ paṭiññātakaraṇaṃ.",
  "tika-vin09t:2049_4": "Atha vā paṭiññāte āpannabhāvādike karaṇaṃ kiriyā,",
  "tika-vin09t:2049_5": "“āyatiṃ saṃvareyyāsī”ti parivāsadānādivasena ca pavattaṃ vacīkammaṃ paṭiññātakaraṇaṃ.",
  "tika-vin09t:2049_6": "Yassā kiriyāya dhammavādino bahutarā,",
  "tika-vin09t:2049_7": "esā yebhuyyasikā nāma.",
  "tika-vin09t:2049_8": "Yo pāpussannatāya pāpiyo, puggalo,",
  "tika-vin09t:2049_9": "tassa upavāḷabhikkhusadisassa kattabbato tassapāpiyasikā,",
  "tika-vin09t:2049_10": "aluttasamāsoyaṃ.",
  "tika-vin09t:2049_11": "Tiṇavatthārakasadisattā tiṇavatthārako.",
  "tika-vin09t:2049_12": "Yathā hi gūthaṃ vā muttaṃ vā ghaṭṭiyamānaṃ duggandhatāya bādhati,",
  "tika-vin09t:2049_13": "tiṇehi avattharitvā suppaṭicchāditassa panassa gandho na bādhati,",
  "tika-vin09t:2049_14": "evameva yaṃ adhikaraṇaṃ mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati,",
  "tika-vin09t:2049_15": "taṃ iminā kammena vūpasantaṃ gūthaṃ viya tiṇavatthārakena paṭicchannaṃ suvūpasantaṃ hoti.",
  "tika-vin09t:2049_16": "Tena vuttaṃ “tiṇavatthārakasadisattā tiṇavatthārako”ti.",
  "tika-vin09t:2050_0": "Tatrāti tesu sattasu adhikaraṇasamathesu.",
  "tika-vin09t:2050_1": "“Aṭṭhārasahi vatthūhī”ti lakkhaṇavacanametaṃ “yadi me byādhikā bhaveyyuṃ,",
  "tika-vin09t:2050_2": "dātabbamidamosadha”ntiādinā viya.",
  "tika-vin09t:2050_3": "Tasmā tesu aññatarena vivadantā aṭṭhārasahi vatthūhi vivadantīti vuccati.",
  "tika-vin09t:2050_4": "Vivādoti vipaccanīkavādo.",
  "tika-vin09t:2050_5": "Upavadanāti akkoso.",
  "tika-vin09t:2050_6": "Codanāti anuyogo.",
  "tika-vin09t:2050_7": "Dveti thullaccayadubbhāsitāpattiyo dve.",
  "tika-vin09t:2050_8": "Catunnaṃ kammānaṃ karaṇanti catunnaṃ kammānaṃ antare yassa kassaci kammassa karaṇaṃ.",
  "tika-vin09t:2051_0": "Evaṃ adhikaraṇāni dassetvā idāni tesu idaṃ adhikaraṇaṃ ettakehi samathehi sammatīti dassetuṃ “tatthā”tiādi vuttaṃ.",
  "tika-vin09t:2051_1": "Yasmiṃ vihāre uppannaṃ,",
  "tika-vin09t:2051_2": "tasmiṃyeva vā sammatīti sambandho.",
  "tika-vin09t:2051_3": "Evaṃ sesesupi.",
  "tika-vin09t:2051_4": "Tattha yasmiṃ vihāre uppannanti “yasmiṃ vihāre mayhaṃ iminā patto gahito,",
  "tika-vin09t:2051_5": "cīvaraṃ gahita”ntiādinā nayena pattacīvarādīnaṃ atthāya vivādādhikaraṇaṃ uppannaṃ hoti.",
  "tika-vin09t:2051_6": "Tasmiṃyeva vā sammatīti tasmiṃ vihāreyeva āvāsikehi sannipatitvā “alaṃ,",
  "tika-vin09t:2051_7": "āvuso”ti atthapaccatthike saññāpetvā pāḷimuttakavinicchayeneva vūpasamentehi sammati.",
  "tika-vin09t:2051_8": "Sace pana taṃ adhikaraṇaṃ nevāsikā vūpasametuṃ na sakkonti,",
  "tika-vin09t:2051_9": "athañño vinayadharo āgantvā “kiṃ, āvuso,",
  "tika-vin09t:2051_10": "imasmiṃ vihāre uposatho vā pavāraṇā vā ṭhitā”ti pucchati,",
  "tika-vin09t:2051_11": "tehi ca tasmiṃ kāraṇe kathite taṃ adhikaraṇaṃ khandhakato ca parivārato ca suttena vinicchinitvā vūpasameti.",
  "tika-vin09t:2051_12": "Evampi etasmiṃyeva sammatīti daṭṭhabbaṃ.",
  "tika-vin09t:2052_0": "Aññattha vūpasametuṃ gacchantānaṃ antarāmagge vā sammatīti “na mayaṃ etassa vinicchaye tiṭṭhāma,",
  "tika-vin09t:2052_1": "nāyaṃ vinaye kusalo,",
  "tika-vin09t:2052_2": "amukasmiṃ nāma gāme vinayadharā therā vasanti,",
  "tika-vin09t:2052_3": "tattha gantvā vinicchinissāmā”ti gacchantānaṃ antarāmagge vā kāraṇaṃ sallakkhetvā aññamaññaṃ saññāpentehi,",
  "tika-vin09t:2052_4": "aññehi vā te bhikkhū nijjhāpentehi sammati.",
  "tika-vin09t:2052_5": "Na heva kho pana aññamaññasaññattiyā vā sabhāgabhikkhunijjhāpanena vā vūpasantaṃ hoti,",
  "tika-vin09t:2052_6": "apica kho paṭipathaṃ āgacchanto eko vinayadharo disvā “katthāvuso,",
  "tika-vin09t:2052_7": "gacchathā”ti pucchitvā “amukaṃ nāma gāmaṃ iminā nāma karaṇenā”ti vutte “alaṃ, āvuso,",
  "tika-vin09t:2052_8": "kiṃ tattha gatenā”ti tattheva dhammena vinayena taṃ adhikaraṇaṃ vūpasameti.",
  "tika-vin09t:2052_9": "Evampi antarāmagge vūpasammati nāma.",
  "tika-vin09t:2053_0": "Yattha gantvā saṅghassa niyyātitaṃ,",
  "tika-vin09t:2053_1": "tattha saṅghena vāti sace pana “alaṃ, āvuso,",
  "tika-vin09t:2053_2": "kiṃ tattha gatenā”ti vuccamānāpi “mayaṃ tattheva gantvā vinicchayaṃ pāpessāmā”ti vinayadharassa vacanaṃ",
  "tika-vin09t:2053_3": "anādiyitvā yattha gantvā sabhāgabhikkhusaṅghassa adhikaraṇaṃ niyyātitaṃ,",
  "tika-vin09t:2053_4": "tattha saṅghena “alaṃ, āvuso,",
  "tika-vin09t:2053_5": "saṅghasannipātaṃ nāma garuka”nti tattheva nisīditvā vinicchitaṃ sammati.",
  "tika-vin09t:2053_6": "Na heva kho pana sabhāgabhikkhūnaṃ saññattiyā vūpasantaṃ hoti,",
  "tika-vin09t:2053_7": "apica kho saṅghaṃ sannipātetvā ārocitaṃ saṅghamajjhe vinayadharā vūpasamenti.",
  "tika-vin09t:2053_8": "Evampi tattha saṅghena vinicchitaṃ sammati nāma.",
  "tika-vin09t:2054_0": "Ubbāhikāya sammatapuggalehi vā vinicchitanti apaloketvā vā khandhake vuttāya vā ñattidutiyakammavācāya sammatehi puggalehi visuṃ vā nisīditvā,",
  "tika-vin09t:2054_1": "tassāyeva vā parisāya “aññena na kiñci kathetabba”nti sāvetvā vinicchitaṃ.",
  "tika-vin09t:2054_2": "Ayanti ayaṃ yathāvuttā catubbidhā sammukhatā.",
  "tika-vin09t:2055_0": "Kārakasaṅghassāti vūpasametuṃ sannipatitassa kārakasaṅghassa.",
  "tika-vin09t:2055_1": "Saṅghasāmaggivasena sammukhībhāvoti “yāvatikā bhikkhū kammappattā,",
  "tika-vin09t:2055_2": "te āgatā honti,",
  "tika-vin09t:2055_3": "chandārahānaṃ chando āhaṭo hoti,",
  "tika-vin09t:2055_4": "sammukhībhūtā na paṭikkosantī”ti evaṃ vuttasaṅghasāmaggivasena sammukhībhāvo,",
  "tika-vin09t:2055_5": "etena yathā tathā padhānakārakapuggalānaṃ sammukhatāmattaṃ saṅghasammukhatā nāma na hotīti dasseti.",
  "tika-vin09t:2055_6": "Bhūtatāti tacchatā.",
  "tika-vin09t:2055_7": "Saccapariyāyo hi idha dhammasaddo “dhammavādī”tiādīsu viya.",
  "tika-vin09t:2055_8": "Vineti etenāti vinayo,",
  "tika-vin09t:2055_9": "tassa tassa adhikaraṇassa vūpasamanāya bhagavatā vuttavidhi,",
  "tika-vin09t:2055_10": "tassa vinayassa sammukhatā vinayasammukhatā.",
  "tika-vin09t:2055_11": "Tenāha “yathā taṃ…pe…",
  "tika-vin09t:2055_12": "vinayasammukhatā”ti.",
  "tika-vin09t:2055_13": "Yenāti yena puggalena.",
  "tika-vin09t:2055_14": "Atthapaccatthikānanti vivādavatthusaṅkhāte atthe paccatthikānaṃ.",
  "tika-vin09t:2055_15": "Saṅghasammukhatā parihāyati sammatapuggaleheva vūpasamanato.",
  "tika-vin09t:2056_0": "Nanti vivādādhikaraṇaṃ.",
  "tika-vin09t:2056_1": "Pañcaṅgasamannāgatanti “na chandāgatiṃ gacchati,",
  "tika-vin09t:2056_2": "na dosāgatiṃ gacchati,",
  "tika-vin09t:2056_3": "na mohāgatiṃ gacchati,",
  "tika-vin09t:2056_4": "na bhayāgatiṃ gacchati,",
  "tika-vin09t:2056_5": "gahitāgahitaṃ jānātī”ti vuttehi pañcahaṅgehi samannāgataṃ.",
  "tika-vin09t:2056_6": "Gūḷhakavivaṭakasakaṇṇajappakesu tīsu salākaggāhesūti “anujānāmi,",
  "tika-vin09t:2056_7": "bhikkhave,",
  "tika-vin09t:2056_8": "tesaṃ bhikkhūnaṃ saññattiyā tayo salākaggāhake gūḷhakaṃ,",
  "tika-vin09t:2056_9": "vivaṭakaṃ,",
  "tika-vin09t:2056_10": "sakaṇṇajappaka”nti samathakkhandhake vuttesu tīsu salākaggāhesu.",
  "tika-vin09t:2056_11": "Salākaṃ gāhetvāti dhammavādīnañca adhammavādīnañca salākāyo nimittasaññaṃ āropetvā cīvarabhoge katvā samathakkhandhake vuttanayena gāhāpetvā.",
  "tika-vin09t:2056_12": "Evañhi tattha vuttaṃ –",
  "tika-vin09t:2057_0": "“Kathañca,",
  "tika-vin09t:2057_1": "bhikkhave,",
  "tika-vin09t:2057_2": "gūḷhako salākaggāho hoti?",
  "tika-vin09t:2057_3": "Tena salākaggāhāpakena bhikkhunā salākāyo vaṇṇāvaṇṇāyo katvā ekameko bhikkhu upasaṅkamitvā evamassa vacanīyo ‘ayaṃ evaṃvādissa salākā,",
  "tika-vin09t:2057_4": "ayaṃ evaṃvādissa salākā,",
  "tika-vin09t:2057_5": "yaṃ icchasi,",
  "tika-vin09t:2057_6": "taṃ gaṇhāhī’ti.",
  "tika-vin09t:2057_7": "Gahite vattabbo ‘mā ca kassaci dassehī’ti.",
  "tika-vin09t:2057_8": "Sace jānāti ‘adhammavādī bahutarā’ti,",
  "tika-vin09t:2057_9": "‘duggaho’ti paccukkaḍḍhitabbaṃ.",
  "tika-vin09t:2057_10": "Sace jānāti ‘dhammavādī bahutarā’ti,",
  "tika-vin09t:2057_11": "‘suggaho’ti sāvetabbaṃ. Evaṃ kho,",
  "tika-vin09t:2057_12": "bhikkhave,",
  "tika-vin09t:2057_13": "gūḷhako salākaggāho hoti.",
  "tika-vin09t:2058_0": "“Kathañca,",
  "tika-vin09t:2058_1": "bhikkhave,",
  "tika-vin09t:2058_2": "vivaṭako salākaggāho hoti?",
  "tika-vin09t:2058_3": "Sace jānāti ‘dhammavādī bahutarā’ti,",
  "tika-vin09t:2058_4": "vissaṭṭheneva vivaṭena gāhetabbo. Evaṃ kho,",
  "tika-vin09t:2058_5": "bhikkhave,",
  "tika-vin09t:2058_6": "vivaṭako salākaggāho hoti.",
  "tika-vin09t:2059_0": "“Kathañca,",
  "tika-vin09t:2059_1": "bhikkhave,",
  "tika-vin09t:2059_2": "sakaṇṇajappako salākaggāho hoti?",
  "tika-vin09t:2059_3": "Tena salākaggāhāpakena bhikkhunā ekamekassa bhikkhuno upakaṇṇake ārocetabbaṃ ‘ayaṃ evaṃvādissa salākā,",
  "tika-vin09t:2059_4": "ayaṃ evavādissa salākā,",
  "tika-vin09t:2059_5": "yaṃ icchasi,",
  "tika-vin09t:2059_6": "taṃ gaṇhāhī’ti.",
  "tika-vin09t:2059_7": "Gahite vattabbo ‘mā ca kassaci ārocehī’ti.",
  "tika-vin09t:2059_8": "Sace jānāti ‘adhammavādī bahutarā’ti,",
  "tika-vin09t:2059_9": "‘duggaho’ti paccukkaḍḍhitabbaṃ.",
  "tika-vin09t:2059_10": "Sace jānāti ‘dhammavādī bahutarā’ti,",
  "tika-vin09t:2059_11": "‘suggaho’ti sāvetabbaṃ. Evaṃ kho,",
  "tika-vin09t:2059_12": "bhikkhave,",
  "tika-vin09t:2059_13": "sakaṇṇajappako salākaggāho hotī”ti.",
  "tika-vin09t:2060_0": "Ettha ca alajjussannāya parisāya gūḷhako salākaggāho kātabbo,",
  "tika-vin09t:2060_1": "lajjussannāya vivaṭako,",
  "tika-vin09t:2060_2": "bālussannāya sakaṇṇajappakoti veditabbo.",
  "tika-vin09t:2060_3": "Dhammavādīnaṃ yebhuyyatāyāti dhammavādīnaṃ ekenapi adhikatāya,",
  "tika-vin09t:2060_4": "ko pana vādo dvīhi tīhi.",
  "tika-vin09t:2061_0": "“Catūhi samathehi sammatī”ti idaṃ sabbasaṅgāhakavasena vuttaṃ,",
  "tika-vin09t:2061_1": "tattha pana dvīhi eva vūpasamanaṃ daṭṭhabbaṃ.",
  "tika-vin09t:2061_2": "Evaṃ vinicchitanti sace āpatti natthi,",
  "tika-vin09t:2061_3": "ubho khamāpetvā,",
  "tika-vin09t:2061_4": "atha atthi,",
  "tika-vin09t:2061_5": "āpattiṃ dassetvā ropanavasena vinicchitaṃ.",
  "tika-vin09t:2061_6": "Paṭikammaṃ pana āpattādhikaraṇasamathe parato āgamissatīti.",
  "tika-vin09t:2061_7": "Na samaṇasāruppaṃ assāmaṇakaṃ,",
  "tika-vin09t:2061_8": "samaṇehi akattabbaṃ, tasmiṃ.",
  "tika-vin09t:2061_9": "Ajjhācāre vītikkame sati.",
  "tika-vin09t:2062_0": "Pārājikasāmantena vāti dukkaṭena vā thullaccayena vā.",
  "tika-vin09t:2062_1": "Methunadhamme hi pārājikasāmantā nāma dukkaṭaṃ hoti,",
  "tika-vin09t:2062_2": "adinnādānādīsu thullaccayaṃ.",
  "tika-vin09t:2062_3": "Paṭicaratoti paṭicchādentassa.",
  "tika-vin09t:2062_4": "Acchinnamūlo bhavissatīti pārājikaṃ anāpanno bhavissati,",
  "tika-vin09t:2062_5": "sīlavā bhavissatīti vuttaṃ hoti.",
  "tika-vin09t:2062_6": "Sammā vattitvāti vattaṃ pūretvā.",
  "tika-vin09t:2062_7": "Osāraṇaṃ labhissatīti kammappaṭippassaddhiṃ labhissati.",
  "tika-vin09t:2063_0": "Tassāti āpattādhikaraṇassa.",
  "tika-vin09t:2063_1": "Sammukhāvinayeneva vūpasamo natthi paṭiññāya,",
  "tika-vin09t:2063_2": "tathārūpāya khantiyā vā vinā avūpasamanato.",
  "tika-vin09t:2063_3": "Yā pana paṭiññāti sambandho.",
  "tika-vin09t:2064_0": "Etthāti āpattidesanāyaṃ.",
  "tika-vin09t:2064_1": "Siyāti avassaṃ.",
  "tika-vin09t:2064_2": "Kakkhaḷattāya vāḷattāyāti kakkhaḷabhāvāya ceva vāḷabhāvāya ca.",
  "tika-vin09t:2064_3": "Thullavajjanti pārājikañceva saṅghādisesañca.",
  "tika-vin09t:2064_4": "Gihippaṭisaṃyuttanti gihīnaṃ hīnena khuṃsanavambhanadhammikappaṭissavesu āpannaṃ āpattiṃ.",
  "tika-vin09t:2065_0": "Yathānurūpanti “dvīhi samathehi, tīhi, catūhi,",
  "tika-vin09t:2065_1": "ekenā”ti evaṃ vuttanayeneva yathānurūpaṃ.",
  "tika-vin09t:2065_2": "Etthāti imasmiṃ samathādhikāre.",
  "tika-vin09t:2065_3": "Vinicchayanayoti vinicchayanayamattaṃ.",
  "tika-vin09t:2065_4": "Tenāha “vitthāro panā”tiādi.",
  "tika-vin09t:2065_5": "Assāti vitthārassa.",
  "tika-vin09t:2065_6": "Samantapāsādikāyaṃ vuttoti samantapāsādikāya nāma vinayaṭṭhakathāyaṃ vutto.",
  "tika-vin09t:2065_7": "Tasmā tattha vuttanayeneva veditabboti adhippāyo.",
  "tika-vin09t:2066_0": "Ettakanti etaṃparamaṃ, na ito bhiyyo.",
  "tika-vin09t:2067_0": "Adhikaraṇasamathavaṇṇanā niṭṭhitā.",
  "tika-vin09t:2068_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2069_0": "Vinayatthamañjūsāyaṃ līnatthappakāsaniyaṃ",
  "tika-vin09t:2070_0": "Bhikkhupātimokkhavaṇṇanā niṭṭhitā.",
  "tika-vin09t:2071_0": "Namo tassa bhagavato arahato sammāsambuddhassa",
  "tika-vin09t:2072_0": "Bhikkhunīpātimokkhavaṇṇanā",
  "tika-vin09t:2073_0": "Pārājikakaṇḍaṃ",
  "tika-vin09t:2074_0": "Nātho bhikkhunīnaṃ hitatthāya yaṃ pātimokkhaṃ pakāsayīti sambandho.",
  "tika-vin09t:2074_1": "Tattha pakāsayīti desayi,",
  "tika-vin09t:2074_2": "paññāpayīti attho.",
  "tika-vin09t:2075_0": "Sādhāraṇapārājikaṃ",
  "tika-vin09t:2076_0": "1. Methunadhammasikkhāpadavaṇṇanā",
  "tika-vin09t:2077_0": "Abhilāpamattanti vacanamattaṃ,",
  "tika-vin09t:2077_1": "na atthoti adhippāyo.",
  "tika-vin09t:2077_2": "Liṅgabhedamattanti purisaliṅgaṃ itthiliṅganti visesamattaṃ.",
  "tika-vin09t:2077_3": "Visesoti nānāttaṃ.",
  "tika-vin09t:2077_4": "Chandena cevāti pemena ceva,",
  "tika-vin09t:2077_5": "sinehena cevāti attho.",
  "tika-vin09t:2077_6": "Ruciyā cāti icchāya ca.",
  "tika-vin09t:2077_7": "Padhaṃsitāyāti dūsitāya.",
  "tika-vin09t:2077_8": "Paripuṇṇā upasampadā yassā sā paripuṇṇūpasampadā,",
  "tika-vin09t:2077_9": "ubhatosaṅghena upasampannāti attho.",
  "tika-vin09t:2078_0": "Methunadhammasikkhāpadavaṇṇanā niṭṭhitā.",
  "tika-vin09t:2079_0": "Asādhāraṇapārājikaṃ",
  "tika-vin09t:2080_0": "5. Ubbhajāṇumaṇḍalasikkhāpadavaṇṇanā",
  "tika-vin09t:2081_0": "Ubbhakapparanti dutiyamahāsandhito uddhaṃ.",
  "tika-vin09t:2081_1": "Ito cito ca sañcaraṇanti hatthassa vā kāyassa vā tiriyaṃ ito cito ca sañcaraṇaṃ.",
  "tika-vin09t:2082_0": "Ekatoavassuteti bhikkhuniyā avassave,",
  "tika-vin09t:2082_1": "bhikkhuniyā kāyasaṃsaggarāgena avassutabhāve satīti attho.",
  "tika-vin09t:2082_2": "Bhikkhuniyā vaseneva ca ekatoavassutabhāvo gahetabbo.",
  "tika-vin09t:2082_3": "Vuttañhetaṃ samantapāsādikāyaṃ –",
  "tika-vin09t:2083_0": "“Ekatoavassuteti ettha kiñcāpi ‘ekato’ti avisesena vuttaṃ,",
  "tika-vin09t:2083_1": "tathāpi bhikkhuniyā eva avassute sati ayaṃ āpattibhedo vuttoti veditabbo”ti.",
  "tika-vin09t:2084_0": "Purisassa kāyanti purisassa yaṃ kañci kāyaṃ.",
  "tika-vin09t:2084_1": "Ubhatoavassutepīti bhikkhuniyā ceva purisassa ca kāyasaṃsaggarāgena avassutabhāve satipi.",
  "tika-vin09t:2084_2": "Kāyenāti yathāparicchinnena attano kāyena.",
  "tika-vin09t:2084_3": "Kāyappaṭibaddhanti purisassa kāyappaṭibaddhaṃ.",
  "tika-vin09t:2084_4": "Avasesakāyena vāti yathāparicchinnakāyato avasesena kāyena,",
  "tika-vin09t:2084_5": "ubbhakkhakaadhojāṇumaṇḍalaadhokapparasaṅkhātena kāyenāti vuttaṃ hoti.",
  "tika-vin09t:2084_6": "Tassa kāyanti avassutassa tassa purisassa yaṃ kañci kāyaṃ.",
  "tika-vin09t:2084_7": "Yathā cettha sayaṃ āmasantiyā thullaccayaṃ,",
  "tika-vin09t:2084_8": "evaṃ tassa āmasanaṃ sādiyantiyāpīti daṭṭhabbaṃ.",
  "tika-vin09t:2084_9": "Purisassa kāyasaṃsaggarāgo natthīti purisassa methunarāgo,",
  "tika-vin09t:2084_10": "gehasitapemaṃ,",
  "tika-vin09t:2084_11": "suddhacittaṃ vā.",
  "tika-vin09t:2084_12": "Avaseseti pārājikakhettato avasese.",
  "tika-vin09t:2084_13": "Kāyappaṭibaddhena kāyappaṭibaddhādibhedeti “kāyappaṭibaddhena kāyappaṭibaddhaṃ āmasati,",
  "tika-vin09t:2084_14": "āpatti dukkaṭassā”tiādike sabbavāre.",
  "tika-vin09t:2084_15": "“Asañciccā”tiādīsu virajjhitvā vā āmasantiyā,",
  "tika-vin09t:2084_16": "aññavihitāya vā,",
  "tika-vin09t:2084_17": "“ayaṃ puriso”ti vā “itthī”ti vā ajānantiyā vā,",
  "tika-vin09t:2084_18": "tena phuṭṭhāyapi taṃ phassaṃ assādayantiyā vā āmasanepi sati anāpatti.",
  "tika-vin09t:2085_0": "Ubbhajāṇumaṇḍalasikkhāpadavaṇṇanā niṭṭhitā.",
  "tika-vin09t:2086_0": "6. Vajjappaṭicchādikāsikkhāpadavaṇṇanā",
  "tika-vin09t:2087_0": "Pārājikaṃ dhammaṃ ajjhāpannanti bhikkhūhi sādhāraṇānaṃ catunnaṃ,",
  "tika-vin09t:2087_1": "asādhāraṇānaṃ catunnañcāti aṭṭhannamaññataraṃ ajjhāpannaṃ.",
  "tika-vin09t:2087_2": "Idañca pārājikaṃ pacchā paññattaṃ,",
  "tika-vin09t:2087_3": "saṅgītikārakācariyehi pana purimena saddhiṃ yugaḷaṃ katvā imasmiṃ okāse ṭhapitanti veditabbaṃ.",
  "tika-vin09t:2087_4": "“Aṭṭhannaṃ pārājikānaṃ aññatara”nti vacanato pana vajjappaṭicchādikaṃ yā paṭicchādeti,",
  "tika-vin09t:2087_5": "sāpi vajjappaṭicchādikā evāti daṭṭhabbaṃ.",
  "tika-vin09t:2087_6": "Kiñcāpi vajjappaṭicchādanaṃ pemavasena hoti,",
  "tika-vin09t:2087_7": "tathāpi sikkhāpadavītikkamacittaṃ domanassameva hotīti katvā dukkhavedanaṃ hotīti “tatra hi pācittiyaṃ…pe…",
  "tika-vin09t:2087_8": "sesaṃ tādisamevā”ti vuttaṃ.",
  "tika-vin09t:2088_0": "Vajjappaṭicchādikāsikkhāpadavaṇṇanā niṭṭhitā.",
  "tika-vin09t:2089_0": "7. Ukkhittānuvattikāsikkhāpadavaṇṇanā",
  "tika-vin09t:2090_0": "Satthusāsanenāti ñattisampadāya ceva anussāvanasampadāya ca.",
  "tika-vin09t:2090_1": "Idha pana codanāsāraṇāpubbakameva ñattianussāvanaṃ satthusāsananti āha “idhāpī”tiādi.",
  "tika-vin09t:2090_2": "Karaṇanti ñattiṭṭhapanañceva anussāvanāvacanañca.",
  "tika-vin09t:2090_3": "Anādaranti puggale ceva dhamme ca ādaravirahitaṃ.",
  "tika-vin09t:2090_4": "Tenāha “yenā”tiādi.",
  "tika-vin09t:2090_5": "Tattha pariyāpannagaṇe vāti tasmiṃ saṅghe pariyāpanne sambahulapuggalasaṅkhāte gaṇe vā.",
  "tika-vin09t:2090_6": "“Sammāvattanāya avattamānanti attho”ti iminā adhippāyattho vutto.",
  "tika-vin09t:2090_7": "Ekakammādiketi ekakammaekuddesasamasikkhātāya.",
  "tika-vin09t:2090_8": "Saha ayanabhāvenāti saha vattanabhāvena.",
  "tika-vin09t:2090_9": "Samāno saṃvāso etesanti samānasaṃvāsakā.",
  "tika-vin09t:2091_0": "Idāni yena saṃvāsena te “samānasaṃvāsakā”ti vuttā,",
  "tika-vin09t:2091_1": "so saṃvāso tassa ukkhittakassa tehi saddhiṃ natthi,",
  "tika-vin09t:2091_2": "yehi ca saddhiṃ tassa so saṃvāso natthi,",
  "tika-vin09t:2091_3": "na tena te bhikkhū attano sahāyā katā honti,",
  "tika-vin09t:2091_4": "tasmā so akatasahāyo nāmāti imamatthaṃ dassetuṃ “yassa panā”tiādi vuttaṃ.",
  "tika-vin09t:2091_5": "Evaṃ padavaṇṇanaṃ katvā idāni atthamattaṃ dassetuṃ “samānasaṃvāsakabhāvaṃ anupagatanti attho”ti vuttaṃ.",
  "tika-vin09t:2091_6": "Kiṃ taṃ anuvattananti kassaci āsaṅkā siyāti taṃ sarūpato dassento “yaṃdiṭṭhiko so hotī”tiādimāha.",
  "tika-vin09t:2091_7": "Tattha soti yo ukkhittako, so.",
  "tika-vin09t:2092_0": "Ukkhittānuvattikāsikkhāpadavaṇṇanā niṭṭhitā.",
  "tika-vin09t:2093_0": "8. Aṭṭhavatthukāsikkhāpadavaṇṇanā",
  "tika-vin09t:2094_0": "Lokassādamittasanthavavasenāti lokassādasaṅkhātassa mittasanthavassa vasena.",
  "tika-vin09t:2094_1": "Kiṃ tanti āha “kāyasaṃsaggarāgenā”ti.",
  "tika-vin09t:2094_2": "Kāyasaṃsaggarāgeneva tintā idha avassutā nāma,",
  "tika-vin09t:2094_3": "na methunarāgenāti.",
  "tika-vin09t:2094_4": "Kathametaṃ viññāyatīti āha “ayameva hī”tiādi.",
  "tika-vin09t:2094_5": "Kiṃ panettha kāraṇanti āha “samantapāsādikāyaṃ panassa vicāraṇā katā”ti.",
  "tika-vin09t:2094_6": "Tatthāyaṃ vicāraṇā –",
  "tika-vin09t:2094_7": "ettha ca asaddhammoti kāyasaṃsaggova veditabbo,",
  "tika-vin09t:2094_8": "na methunadhammo.",
  "tika-vin09t:2094_9": "Na hi methunassa sāmantā thullaccayaṃ hoti.",
  "tika-vin09t:2094_10": "“Viññū paṭibalo kāyasaṃsaggaṃ samāpajjitu”nti vacanampi cettha sādhakanti.",
  "tika-vin09t:2094_11": "Yaṃ yena kataṃ,",
  "tika-vin09t:2094_12": "taṃ tasseva hotīti.",
  "tika-vin09t:2094_13": "Purisapuggalassāti sāmivacananti dassetuṃ “yaṃ purisapuggalenā”tiādi vuttaṃ.",
  "tika-vin09t:2094_14": "Tattha hatthoti attano hattho.",
  "tika-vin09t:2094_15": "Na kevalañcettha hatthaggahaṇanti “hattho nāma kapparaṃ upādāya yāva agganakhā”ti vuttassa hatthasseva gahaṇaṃ,",
  "tika-vin09t:2094_16": "atha kho tassa ca aññassapi apārājikakhettassa gahaṇaṃ ekajjhaṃ katvā “hatthaggahaṇa”nti vuttaṃ.",
  "tika-vin09t:2094_17": "Tathā saṅghāṭikaṇṇaggahaṇanti na kevalaṃ saṅghāṭikaṇṇasseva gahaṇaṃ,",
  "tika-vin09t:2094_18": "atha kho tassa ca aññassapi yassa kassaci cīvarappadesassa gahaṇaṃ vuttanti dassetuṃ “ettha ca yassa kassacī”tiādi vuttaṃ.",
  "tika-vin09t:2094_19": "Itthannāmaṃ ṭhānanti evaṃnāmakaṃ ṭhānaṃ.",
  "tika-vin09t:2094_20": "“Paṭipāṭiyā vā uppaṭipāṭiyā vā pūretvā”ti idaṃ nidassanamattaṃ.",
  "tika-vin09t:2094_21": "Tasmā paṭipāṭiyā vā uppaṭipāṭiyā vā ekantarikāya vā yena tena nayena pūretvāti attho.",
  "tika-vin09t:2095_0": "Tā āpattiyoti tā āpannā āpattiyo.",
  "tika-vin09t:2095_1": "Yathā cekekasmiṃ vatthusmiṃ evaṃ visuṃ visuṃ sattasu vatthūsu satakkhattumpi vītikkantesu tā āpattiyo desetvā muccati.",
  "tika-vin09t:2095_2": "Gaṇanūpikāti desitagaṇanaṃ upagacchati.",
  "tika-vin09t:2095_3": "Dhuranikkhepaṃ katvāti “aññaṃ vatthuṃ āpajjissāmī”ti ussāhaṃ ṭhapetvā.",
  "tika-vin09t:2096_0": "Aṭṭhavatthukāsikkhāpadavaṇṇanā niṭṭhitā.",
  "tika-vin09t:2097_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2098_0": "Vinayatthamañjūsāyaṃ līnatthappakāsaniyaṃ",
  "tika-vin09t:2099_0": "Bhikkhunipātimokkhe pārājikavaṇṇanā niṭṭhitā.",
  "tika-vin09t:2100_0": "Saṅghādisesakaṇḍaṃ",
  "tika-vin09t:2101_0": "1. Ussayavādikāsikkhāpadavaṇṇanā",
  "tika-vin09t:2102_0": "Mānussayavasena kodhūssayavasenāti bāhullanayena vuttaṃ.",
  "tika-vin09t:2102_1": "Teneva vakkhati “ticittaṃ tivedana”nti.",
  "tika-vin09t:2102_2": "Aḍḍakaraṇatthāyāti ettha aḍḍoti vohārikavinicchayo vuccati.",
  "tika-vin09t:2102_3": "Yaṃ pabbajitā “adhikaraṇa”ntipi vadanti,",
  "tika-vin09t:2102_4": "tassa karaṇatthāya vohārikavinicchayatthāyāti vuttaṃ hoti.",
  "tika-vin09t:2102_5": "Vītikkamakkhaṇeyevāti vatthujjhācārakkhaṇeyeva,",
  "tika-vin09t:2102_6": "na tatiyāya samanubhāsanāyāti adhippāyo.",
  "tika-vin09t:2102_7": "Bhikkhuniṃ saṅghato nissāretīti āpannaṃ bhikkhuniṃ bhikkhunisaṅghamhā nissāreti.",
  "tika-vin09t:2102_8": "Hetumhi cāyaṃ kattuvohāro “nissāraṇahetubhūtadhammo ‘nissāraṇīyo’ti vutto”ti katvā.",
  "tika-vin09t:2103_0": "Yattha ṭhitāyāti upassayabhikkhācāramaggādīsu yasmiṃ ṭhāne ṭhitāya.",
  "tika-vin09t:2103_1": "Tato paṭṭhāya gacchantiyāti tato paṭṭhāya vohārikānaṃ santikaṃ gacchantiyā.",
  "tika-vin09t:2103_2": "Dutiyeti dutiyārocane.",
  "tika-vin09t:2103_3": "Tenāti upāsakena.",
  "tika-vin09t:2103_4": "Evaṃ vuttāyāti “mama ca tava ca kathaṃ tvaṃyeva ārocehī”ti vuttāya.",
  "tika-vin09t:2103_5": "Aññena kathāpetīti kappiyakārakena kathāpeti.",
  "tika-vin09t:2103_6": "Yathā vā tathā vā hi ārociyamāneti kappiyakārako vā bhikkhuniyā kathaṃ paṭhamaṃ ārocetu,",
  "tika-vin09t:2103_7": "itaro vā attano kathaṃ.",
  "tika-vin09t:2103_8": "Kappiyakārako vā ubhinnampi kathaṃ,",
  "tika-vin09t:2103_9": "itaro vā ubhinnampi kathaṃ ārocetūti evaṃ yathā tathā ārociyamāne.",
  "tika-vin09t:2103_10": "Ubhinnampi pana kathaṃ sutvāti yathā tathā vā ārocitaṃ pana ubhinnampi kathaṃ sutvā.",
  "tika-vin09t:2104_0": "Ākaḍḍhiyamānā gacchatīti vuccamānā vohārikānaṃ santikaṃ gacchati,",
  "tika-vin09t:2104_1": "imassa “tassā anāpattī”ti iminā sambandho.",
  "tika-vin09t:2104_2": "Evaṃ sesesupi.",
  "tika-vin09t:2104_3": "Rakkhaṃ yācatīti dhammikaṃ rakkhaṃ yācati.",
  "tika-vin09t:2104_4": "Idāni yathā yācitā rakkhā dhammikā hoti,",
  "tika-vin09t:2104_5": "taṃ dassetuṃ “upassaye aññehi kataṃ anācāraṃ anodissa ācikkhantī”ti vuttaṃ.",
  "tika-vin09t:2104_6": "Tattha atītaṃ ārabbha atthi odissa ācikkhanā,",
  "tika-vin09t:2104_7": "atthi anodissa ācikkhanā,",
  "tika-vin09t:2104_8": "anāgataṃ ārabbhāpi atthi odissa ācikkhanā,",
  "tika-vin09t:2104_9": "atthi anodissa ācikkhanā.",
  "tika-vin09t:2105_0": "Kathaṃ atītaṃ ārabbha odissa ācikkhanā hoti?",
  "tika-vin09t:2105_1": "Bhikkhunupassaye gāmadārakā,",
  "tika-vin09t:2105_2": "dhuttādayo vā ye keci anācāraṃ vā ācaranti,",
  "tika-vin09t:2105_3": "rukkhaṃ vā chindanti,",
  "tika-vin09t:2105_4": "phalāphalaṃ vā haranti,",
  "tika-vin09t:2105_5": "parikkhāre vā acchindanti.",
  "tika-vin09t:2105_6": "Bhikkhunī vohārike upasaṅkamitvā “amhākaṃ upassaye idaṃ nāma kata”nti vadati.",
  "tika-vin09t:2105_7": "“Kenā”ti vutte “asukena ca asukena cā”ti ācikkhati.",
  "tika-vin09t:2105_8": "Evaṃ atītaṃ ārabbha odissa ācikkhanā hoti,",
  "tika-vin09t:2105_9": "sā na vaṭṭati.",
  "tika-vin09t:2105_10": "Tañce sutvā te vohārikā tesaṃ daṇḍaṃ karonti,",
  "tika-vin09t:2105_11": "sabbaṃ bhikkhuniyā gīvā hoti.",
  "tika-vin09t:2105_12": "“Daṇḍaṃ gaṇhissantī”ti adhippāyepi sati gīvāyeva hoti.",
  "tika-vin09t:2105_13": "Sace pana tassa “daṇḍaṃ gaṇhathā”ti vadati,",
  "tika-vin09t:2105_14": "pañcamāsakamatte gahite pārājikaṃ hoti.",
  "tika-vin09t:2106_0": "Tehi “kenā”ti vutte pana “asukenā’ti vattuṃ amhākaṃ na vaṭṭati,",
  "tika-vin09t:2106_1": "tumheyeva jānissatha.",
  "tika-vin09t:2106_2": "Kevalañhi mayaṃ rakkhaṃ yācāma,",
  "tika-vin09t:2106_3": "taṃ no detha,",
  "tika-vin09t:2106_4": "avahaṭabhaṇḍampi āharāpethā”ti vattabbaṃ.",
  "tika-vin09t:2106_5": "Evaṃ anodissa ācikkhanā hoti,",
  "tika-vin09t:2106_6": "sā vaṭṭati.",
  "tika-vin09t:2106_7": "Evaṃ vutte sacepi te vohārikā te kārake gavesitvā tesaṃ daṇḍaṃ karonti,",
  "tika-vin09t:2106_8": "sabbaṃ sāpateyyampi gahitaṃ,",
  "tika-vin09t:2106_9": "bhikkhuniyā neva gīvā,",
  "tika-vin09t:2106_10": "na āpatti.",
  "tika-vin09t:2107_0": "Parikkhāraṃ harante disvā tesaṃ anatthakāmatāya “coro coro”ti vattumpi na vaṭṭati.",
  "tika-vin09t:2107_1": "Evaṃ vuttepi hi yaṃ tesaṃ daṇḍaṃ karonti,",
  "tika-vin09t:2107_2": "sabbaṃ bhikkhuniyā gīvā hoti.",
  "tika-vin09t:2107_3": "Attano vacanakaraṃ pana “iminā me parikkhāro gahito,",
  "tika-vin09t:2107_4": "taṃ āharāpehi,",
  "tika-vin09t:2107_5": "mā cassa daṇḍaṃ karothā”ti vattuṃ vaṭṭati.",
  "tika-vin09t:2107_6": "Dāsadāsivāpiādīnaṃ atthāya aḍḍaṃ karonti,",
  "tika-vin09t:2107_7": "ayaṃ akappiyaaḍḍo nāma,",
  "tika-vin09t:2107_8": "na vaṭṭati.",
  "tika-vin09t:2108_0": "Kathaṃ anāgataṃ ārabbha odissa ācikkhanā hoti?",
  "tika-vin09t:2108_1": "Vuttanayeneva parehi anācārādīsu katesu bhikkhunī vohārike evaṃ vadati “amhākaṃ upassaye idañcidañca karonti,",
  "tika-vin09t:2108_2": "rakkhaṃ no detha āyatiṃ akaraṇatthāyā”ti.",
  "tika-vin09t:2108_3": "“Kena evaṃ kata”nti vutte “asukena ca asukena cā”ti ācikkhati.",
  "tika-vin09t:2108_4": "Evaṃ anāgataṃ ārabbha odissa ācikkhanā hoti,",
  "tika-vin09t:2108_5": "sāpi na vaṭṭati.",
  "tika-vin09t:2108_6": "Tesañhi daṇḍe kate purimanayeneva sabbaṃ bhikkhuniyā gīvā.",
  "tika-vin09t:2108_7": "Sesaṃ purimasadisameva.",
  "tika-vin09t:2109_0": "Sace pana vohārikā bhikkhunupassaye evarūpaṃ anācāraṃ karontānaṃ “imaṃ nāma daṇḍaṃ karomā”ti bheriṃ carāpetvā",
  "tika-vin09t:2109_1": "āṇāya atiṭṭhamāne pariyesitvā daṇḍaṃ karonti,",
  "tika-vin09t:2109_2": "bhikkhuniyā neva gīvā,",
  "tika-vin09t:2109_3": "na āpatti.",
  "tika-vin09t:2110_0": "Yo cāyaṃ bhikkhunīnaṃ vutto,",
  "tika-vin09t:2110_1": "bhikkhūnampi eseva nayo.",
  "tika-vin09t:2110_2": "Bhikkhunopi hi odissa ācikkhanā na vaṭṭati,",
  "tika-vin09t:2110_3": "yaṃ tathā ācikkhite tesaṃ daṇḍaṃ karonti,",
  "tika-vin09t:2110_4": "taṃ sabbaṃ gīvā hoti.",
  "tika-vin09t:2110_5": "Vuttanayeneva daṇḍaṃ gaṇhāpentassa pārājikaṃ.",
  "tika-vin09t:2110_6": "Yo pana “daṇḍaṃ karissantī”ti jānantopi anodissa katheti,",
  "tika-vin09t:2110_7": "te ca pariyesitvā daṇḍaṃ karontiyeva, na doso.",
  "tika-vin09t:2110_8": "Vihārasīmāya rukkhādīni chindantānaṃ vāsipharasuādīni gahetvā pāsāṇe koṭṭenti,",
  "tika-vin09t:2110_9": "na vaṭṭati.",
  "tika-vin09t:2110_10": "Sace dhārā bhijjati,",
  "tika-vin09t:2110_11": "kārāpetvā dātabbā.",
  "tika-vin09t:2110_12": "Upadhāvitvā tesaṃ parikkhāre gaṇhanti,",
  "tika-vin09t:2110_13": "tampi na kātabbaṃ.",
  "tika-vin09t:2110_14": "Lahuparivattañhi cittaṃ,",
  "tika-vin09t:2110_15": "theyyacetanāya uppannāya mūlacchejjampi gaccheyya.",
  "tika-vin09t:2111_0": "Ussayavādikāsikkhāpadavaṇṇanā niṭṭhitā.",
  "tika-vin09t:2112_0": "2. Corivuṭṭhāpikāsikkhāpadavaṇṇanā",
  "tika-vin09t:2113_0": "Mallagaṇabhaṭiputtagaṇādikantiādīsu mallagaṇo nāma nārāyanabhattiko tattha tattha pānīyaṭṭhapanapokkharaṇikhaṇanādipuññakammakārako gaṇo.",
  "tika-vin09t:2113_1": "Bhaṭiputtagaṇo nāma kumārabhattikagaṇo.",
  "tika-vin09t:2113_2": "Dhammagaṇoti sāsanabhattiko anekappakārapuññakammakārako gaṇo.",
  "tika-vin09t:2113_3": "Gandhikaseṇīti anekappakārasugandhivikatikārako gaṇo.",
  "tika-vin09t:2113_4": "Dussikaseṇīti dussavāṇijasamūho,",
  "tika-vin09t:2113_5": "pesakāragaṇoti attho.",
  "tika-vin09t:2114_0": "Vuṭṭhāpentiyāti upasampādentiyā.",
  "tika-vin09t:2114_1": "Kenaci karaṇīyena pakkantāsu bhikkhunīsu agantvā khaṇḍasīmaṃ yathānisinnaṭṭhāneyeva attano nissitakaparisāya",
  "tika-vin09t:2114_2": "saddhiṃ vuṭṭhāpentiyā vācācittato samuṭṭhāti,",
  "tika-vin09t:2114_3": "aññaṃ sīmaṃ vā nadiṃ vā gantvā vuṭṭhāpentiyā kāyavācācittato samuṭṭhātīti āha “corivuṭṭhāpanasamuṭṭhāna”nti.",
  "tika-vin09t:2114_4": "Anāpucchā vuṭṭhāpanavasena kiriyākiriyaṃ.",
  "tika-vin09t:2114_5": "Paññattiṃ ajānantā ariyāpi vuṭṭhāpentīti vā kammavācāpariyosāne āpattikkhaṇe vipākābyākatasamaṅgitāvasena vā ticittaṃ.",
  "tika-vin09t:2115_0": "Corivuṭṭhāpikāsikkhāpadavaṇṇanā niṭṭhitā.",
  "tika-vin09t:2116_0": "3. Ekagāmantaragamanasikkhāpadavaṇṇanā",
  "tika-vin09t:2117_0": "Añño gāmo gāmantaraṃ.",
  "tika-vin09t:2117_1": "Nadipāranti nadiyā pārimatīraṃ.",
  "tika-vin09t:2117_2": "“Gāmantaraṃ gaccheyyā”ti vuttattā aññasmiṃ gāmeyeva āpatti,",
  "tika-vin09t:2117_3": "na sakagāmeti āha “sakagāmato tāvā”tiādi.",
  "tika-vin09t:2117_4": "Parikkhepe vā upacāre vā atikkanteti parikkhittassa gāmassa parikkhepe vā aparikkhittassa gāmassa parikkhepārahaṭṭhāne vā atikkante.",
  "tika-vin09t:2117_5": "Dutiyena atikkantamatteti dutiyena pādena itarassa gāmassa parikkhepe vā upacāre vā atikkantamatte.",
  "tika-vin09t:2117_6": "Yesu pana potthakesu “ekena pādena itarassa gāmassa parikkhepe vā atikkante,",
  "tika-vin09t:2117_7": "upacāre vā okkante thullaccayaṃ,",
  "tika-vin09t:2117_8": "dutiyena atikkantamatte,",
  "tika-vin09t:2117_9": "okkantamatte vā saṅghādiseso”ti pāṭho dissati,",
  "tika-vin09t:2117_10": "tattha “okkante,",
  "tika-vin09t:2117_11": "okkantamatte vā”ti etāni dve padāni pāḷiyā virujjhanti.",
  "tika-vin09t:2117_12": "“Aparikkhittassa gāmassa upacāraṃ atikkāmentiyā”ti hi pāḷi.",
  "tika-vin09t:2117_13": "Tathā samantapāsādikāyapi virujjhanti.",
  "tika-vin09t:2117_14": "Tattha hi –",
  "tika-vin09t:2118_0": "“Parikkhepārahaṭṭhānaṃ ekena pādena atikkamati,",
  "tika-vin09t:2118_1": "thullaccayaṃ.",
  "tika-vin09t:2118_2": "Dutiyena atikkantamatte saṅghādiseso.",
  "tika-vin09t:2118_3": "Apicettha sakagāmato…pe…",
  "tika-vin09t:2118_4": "ekena pādena itarassa gāmassa parikkhepe vā upacārevā atikkantamatte thullaccayaṃ,",
  "tika-vin09t:2118_5": "dutiyena atikkantamatte saṅghādiseso”ti –",
  "tika-vin09t:2119_0": "Vuttaṃ.",
  "tika-vin09t:2119_1": "“Paṭhamaṃ pādaṃ atikkāmentiyā”tiādivacanato padasā gamanameva idhādhippetanti āha “padasā pavisantiyā āpattī”ti.",
  "tika-vin09t:2119_2": "Iminā sacepi hatthipiṭṭhiādīhi vā iddhiyā vā pavisati,",
  "tika-vin09t:2119_3": "vaṭṭatiyevāti dasseti.",
  "tika-vin09t:2119_4": "Ayamettha saṅkhepo,",
  "tika-vin09t:2119_5": "vitthāro pana samantapāsādikāya vuttoti adhippāyo.",
  "tika-vin09t:2120_0": "Nadipāragamane vuttalakkhaṇāya nadiyāti “nadī nāma timaṇḍalaṃ paṭicchādetvā yattha katthaci uttarantiyā",
  "tika-vin09t:2120_1": "antaravāsako temiyatī”ti nadipāragamanavibhaṅge vuttalakkhaṇāya nadiyā.",
  "tika-vin09t:2120_2": "Nadipāragamanavibhaṅgo hi idha nadipāragamanasaddena vutto.",
  "tika-vin09t:2120_3": "Puna orimatīrameva paccuttarantiyā vāti paratīraṃ gantukāmatāya otiṇṇattā vuttaṃ.",
  "tika-vin09t:2120_4": "Itarissā pana ayaṃ pakkantaṭṭhāne ṭhitā hoti,",
  "tika-vin09t:2120_5": "tasmā paratīraṃ gacchantiyā anāpatti.",
  "tika-vin09t:2120_6": "Sace sajjhāyaṃ vā padhānaṃ vā aññaṃ vā kiñci kammaṃ kurumānā “pure aruṇeyeva dutiyikāya santikaṃ gamissāmī”ti ābhogaṃ karoti,",
  "tika-vin09t:2120_7": "ajānantiyā eva tassā aruṇo uggacchati,",
  "tika-vin09t:2120_8": "anāpattīti āha “pure aruṇeyevā”tiādi.",
  "tika-vin09t:2120_9": "Atha pana “yāva aruṇuggamanā idheva bhavissāmī”ti vā anābhogena vā vihārassa ekadese acchati,",
  "tika-vin09t:2120_10": "dutiyikāya hatthapāsaṃ na otarati,",
  "tika-vin09t:2120_11": "aruṇuggamane saṅghādiseso.",
  "tika-vin09t:2120_12": "Hatthapāsoyeva hi idha pamāṇaṃ.",
  "tika-vin09t:2120_13": "Hatthapāsātikkame ekagabbhopi na rakkhati.",
  "tika-vin09t:2120_14": "Tenāha “ekagabbhe…pe…",
  "tika-vin09t:2120_15": "āpattī”ti.",
  "tika-vin09t:2121_0": "Dassanūpacāraṃ vā savanūpacāraṃ vāti ettha dassanūpacāro nāma yattha ṭhitaṃ dutiyikā passati.",
  "tika-vin09t:2121_1": "Savanūpacāro nāma yattha ṭhitā maggamūḷhasaddena viya,",
  "tika-vin09t:2121_2": "dhammassavanārocanasaddena viya ca “ayye”ti saddāyantiyā saddaṃ suṇāti.",
  "tika-vin09t:2121_3": "Tasmāti yasmā ohīyanaṃ nāma dassanūpacārasavanūpacārānamaññatarassa vijahanaṃ, tasmā.",
  "tika-vin09t:2121_4": "Antogāme pana ohīyanaṃ vaṭṭatīti āha “indakhīlātikkamato paṭṭhāyā”ti ādi.",
  "tika-vin09t:2121_5": "Tattha indakhīlātikkamatoti ummārātikkamato.",
  "tika-vin09t:2121_6": "Bahigāmeti gāmassa bahipadese.",
  "tika-vin09t:2121_7": "Maggamūḷhā uccāsaddaṃ karontīti āha “maggamūḷhasaddena viyā”ti.",
  "tika-vin09t:2121_8": "Maggamūḷhaṃ avhāyantassa saddena viyātipi vadanti.",
  "tika-vin09t:2121_9": "Saddāyantiyāti saddaṃ karontiyā.",
  "tika-vin09t:2121_10": "“Saddassavanātikkame āpattiyevā”ti iminā dassanūpacāro evarūpe savanūpacāre vijahite na rakkhati,",
  "tika-vin09t:2121_11": "jahitamatteva āpatti saṅghādisesassāti dasseti.",
  "tika-vin09t:2122_0": "Maggaṃ gacchantīti ekamaggaṃ gacchanti.",
  "tika-vin09t:2122_1": "Sace purimāyo aññena maggena gacchanti,",
  "tika-vin09t:2122_2": "pakkantā nāma honti,",
  "tika-vin09t:2122_3": "anāpattiyeva.",
  "tika-vin09t:2122_4": "Dvinnaṃ gacchantīnaṃ ekā anubandhituṃ asakkontī “gacchatu aya”nti ohīyati,",
  "tika-vin09t:2122_5": "itarāpi “ohīyatu aya”nti gacchati,",
  "tika-vin09t:2122_6": "dvinnampi āpatti.",
  "tika-vin09t:2122_7": "Sace pana gacchantīsu purimāpi aññaṃ maggaṃ gaṇhāti,",
  "tika-vin09t:2122_8": "pacchimāpi aññaṃ,",
  "tika-vin09t:2122_9": "ekā ekissā pakkantaṭṭhāne tiṭṭhati,",
  "tika-vin09t:2122_10": "dvinnampi anāpatti.",
  "tika-vin09t:2123_0": "“Saṅghādisesā caturo”ti ayaṃ pañho aruṇuggamane gāmantarapariyāpannaṃ nadipāraṃ okkantabhikkhuniṃ sandhāya vutto.",
  "tika-vin09t:2123_1": "Sā hi sakagāmato paccūsasamaye nikkhamitvā aruṇuggamanakāle vuttappakāraṃ nadipāraṃ okkantamattāva rattivippavāsagāmantaranadipāragamanagaṇamhāohīyanalakkhaṇe",
  "tika-vin09t:2123_2": "ekappahāreneva caturo saṅghādisese āpajjati.",
  "tika-vin09t:2124_0": "Pakkhasaṅkantāya vāti titthāyatanaṃ saṅkantāya. Anantarāyenāti hatthimocanādiantarāyaṃ vinā.",
  "tika-vin09t:2125_0": "Ekagāmantaragamanasikkhāpadavaṇṇanā niṭṭhitā.",
  "tika-vin09t:2126_0": "4. Ukkhittakaosāraṇasikkhāpadavaṇṇanā",
  "tika-vin09t:2127_0": "Tasseva kārakasaṅghassāti yo ukkhepanīyakammakārako gaṇo,",
  "tika-vin09t:2127_1": "tasseva kārakasaṅghassa.",
  "tika-vin09t:2127_2": "Vatte vā vattantinti tecattālīsappabhede netthāravatte vattamānaṃ.",
  "tika-vin09t:2128_0": "Ukkhittakaosāraṇasikkhāpadavaṇṇanā niṭṭhitā.",
  "tika-vin09t:2129_0": "5. Bhojanappaṭiggahaṇapaṭhamasikkhāpadavaṇṇanā",
  "tika-vin09t:2130_0": "Ekatoavassuteti puggalassa vā bhikkhuniyā vā avassute.",
  "tika-vin09t:2130_1": "Mahāpaccariyaṃ panettha “bhikkhuniyā avassutabhāveti daṭṭhabba”nti vuttaṃ.",
  "tika-vin09t:2130_2": "Taṃ “anavassutoti jānantī paṭiggaṇhātī”ti imāya pāḷiyā na sameti.",
  "tika-vin09t:2130_3": "Yadi hi puggalassa avassutabhāvo nappamāṇaṃ,",
  "tika-vin09t:2130_4": "kiṃ “anavassutoti jānantī”ti iminā vacanena,",
  "tika-vin09t:2130_5": "“anāpatti ubhatoanavassutā honti,",
  "tika-vin09t:2130_6": "anavassutā paṭiggaṇhātī”ti ettakameva vattabbaṃ siyā.",
  "tika-vin09t:2130_7": "Ubhosu anavassutesūti puggalo ceva bhikkhunī cāti ubhosu anavassutesu gaṇhantiyā sabbathāpi anāpatti.",
  "tika-vin09t:2130_8": "“Anavassuto”ti vā ñatvā gaṇhantiyāti sayaṃ anavassutā samānā avassutepi “anavassuto aya”nti saññāya tassa hatthato paṭiggaṇhantiyā.",
  "tika-vin09t:2130_9": "Atha sayaṃ anavassutāpi aññaṃ avassutaṃ vā anavassutaṃ vā “avassuto”ti ñatvā paṭiggaṇhāti,",
  "tika-vin09t:2130_10": "dukkaṭameva.",
  "tika-vin09t:2130_11": "Vuttañhetaṃ anantarasikkhāpade “kissa tvaṃ, ayye,",
  "tika-vin09t:2130_12": "na paṭiggaṇhāsīti, avassutā, ayyeti,",
  "tika-vin09t:2130_13": "tvaṃ pana, ayye,",
  "tika-vin09t:2130_14": "avassutāti, nāhaṃ, ayye,",
  "tika-vin09t:2130_15": "avassutā”ti.",
  "tika-vin09t:2131_0": "Bhojanappaṭiggahaṇapaṭhamasikkhāpadavaṇṇanā niṭṭhitā.",
  "tika-vin09t:2132_0": "6. Bhojanappaṭiggahaṇadutiyasikkhāpadavaṇṇanā",
  "tika-vin09t:2133_0": "Dukkaṭādikā saṅghādisesapariyosānā āpattiyo iminā sikkhāpadena uyyojikāyeva,",
  "tika-vin09t:2133_1": "itarissā pana āpattibhedo paṭhamasikkhāpadenāti āha “sā evaṃ uyyojanenā”tiādi.",
  "tika-vin09t:2134_0": "Kulānuddayatāyāti kulānukampakatāya.",
  "tika-vin09t:2135_0": "Bhojanappaṭiggahaṇadutiyasikkhāpadavaṇṇanā niṭṭhitā.",
  "tika-vin09t:2136_0": "7-13. Sañcarittādisikkhāpadavaṇṇanā",
  "tika-vin09t:2137_0": "Sattamādīni uttānatthāneva.",
  "tika-vin09t:2138_0": "Sañcarittādisikkhāpadavaṇṇanā niṭṭhitā.",
  "tika-vin09t:2139_0": "14-17. Saṅghabhedakādisikkhāpadavaṇṇanā",
  "tika-vin09t:2140_0": "Bhikkhunī saṅghaṃ na bhindatīti kammaṃ,",
  "tika-vin09t:2140_1": "uddeso cāti dvīhi bhedo,",
  "tika-vin09t:2140_2": "so tāya saddhiṃ natthīti bhikkhunī saṅghaṃ na bhindati.",
  "tika-vin09t:2140_3": "Na kevalaṃ parivāsābhāvoyevāti āha “chādanapaccayāpī”tiādi.",
  "tika-vin09t:2140_4": "Ettha ca “chādanapaccayāpi na dukkaṭaṃ āpajjatī”ti pāṭho daṭṭhabbo,",
  "tika-vin09t:2140_5": "chādanapaccayāpi dukkaṭaṃ na āpajjatīti attho.",
  "tika-vin09t:2140_6": "Evañca katvā –",
  "tika-vin09t:2141_0": "“Āpajjati garukaṃ sāvasesaṃ;",
  "tika-vin09t:2142_0": "Chādeti anādariyaṃ paṭicca;",
  "tika-vin09t:2143_0": "Na bhikkhunī no ca phuseyya vajjaṃ;",
  "tika-vin09t:2144_0": "Pañhāmesā kusalehi cintitā”ti. –",
  "tika-vin09t:2145_0": "Ettha bhikkhuninisedho upapanno hoti.",
  "tika-vin09t:2145_1": "Yesu pana potthakesu “chādanapaccayā pana dukkaṭaṃ āpajjatī”ti vinā na-",
  "tika-vin09t:2145_2": "kāraṃ pāṭho dissati,",
  "tika-vin09t:2145_3": "so pamādalekhoti daṭṭhabbaṃ.",
  "tika-vin09t:2145_4": "Tasmāti yasmā parivāso nāma natthi, tasmā.",
  "tika-vin09t:2145_5": "Attano sīmaṃ sodhetvā vihārasīmāya vāti vihāre baddhasīmameva sandhāya vuttaṃ.",
  "tika-vin09t:2145_6": "Sodhetuṃ asakkontīhīti vihārasīmaṃ sodhetuṃ asakkontīhi.",
  "tika-vin09t:2146_0": "Mukhamattanidassananti pavesopāyamattanidassanaṃ. Etthāha –",
  "tika-vin09t:2146_1": "atha kasmā yathā bhikkhumānattakathāya “parikkhittassa vihārassa parikkhepato,",
  "tika-vin09t:2146_2": "aparikkhittassa vihārassa parikkhepārahaṭṭhānato dve leḍḍupāte atikkammā”ti vuttaṃ,",
  "tika-vin09t:2146_3": "evamavatvā “gāmūpacārato ca bhikkhūnaṃ vihārūpacārato ca dve leḍḍupāte atikkamitvā”ti idha vuttanti?",
  "tika-vin09t:2146_4": "Tatra ceke vadanti “bhikkhūnaṃ vuttappakāraṃ padesaṃ atikkamitvā gāmepi taṃ kammaṃ kātuṃ vaṭṭati,",
  "tika-vin09t:2146_5": "bhikkhunīnaṃ pana gāme na vaṭṭati,",
  "tika-vin09t:2146_6": "tasmā evaṃ vutta”nti.",
  "tika-vin09t:2146_7": "Apare pana bhaṇanti “bhikkhūnampi gāme na vaṭṭati,",
  "tika-vin09t:2146_8": "bhikkhuvihāro nāma pubbeyeva gāmūpacāraṃ atikkamitvā tiṭṭhati,",
  "tika-vin09t:2146_9": "tasmā gāmaṃ avatvā vihārūpacārameva heṭṭhā vuttaṃ.",
  "tika-vin09t:2146_10": "Bhikkhunīnaṃ pana vihāro gāmeyeva, na bahi,",
  "tika-vin09t:2146_11": "tasmā gāmūpacārañca vihārūpacārañca ubhayamevettha dassitaṃ.",
  "tika-vin09t:2146_12": "Tasmā ubhayatthāpi atthato nānātthaṃ natthī”ti.",
  "tika-vin09t:2146_13": "Vīmaṃsitvā yañcettha yujjati,",
  "tika-vin09t:2146_14": "taṃ gahetabbaṃ.",
  "tika-vin09t:2147_0": "Tato paṭṭhāyāti ārocitakālato paṭṭhāya.",
  "tika-vin09t:2148_0": "Saṅghabhedakādisikkhāpadavaṇṇanā niṭṭhitā.",
  "tika-vin09t:2149_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2150_0": "Vinayatthamañjūsāyaṃ līnatthappakāsaniyaṃ",
  "tika-vin09t:2151_0": "Bhikkhunipātimokkhe saṅghādisesavaṇṇanā niṭṭhitā.",
  "tika-vin09t:2152_0": "Nissaggiyakaṇḍaṃ",
  "tika-vin09t:2153_0": "1. Pattavaggo",
  "tika-vin09t:2154_0": "1. Pattasannicayasikkhāpadavaṇṇanā",
  "tika-vin09t:2155_0": "Paṭhamaṃ uttānatthameva.",
  "tika-vin09t:2156_0": "Pattasannicayasikkhāpadavaṇṇanā niṭṭhitā.",
  "tika-vin09t:2157_0": "2. Akālacīvarasikkhāpadavaṇṇanā",
  "tika-vin09t:2158_0": "Yaṃ attanā laddhaṃ,",
  "tika-vin09t:2158_1": "taṃ nissaggiyaṃ hotīti yaṃ cīvaraṃ bhājāpitāya attanā laddhaṃ,",
  "tika-vin09t:2158_2": "tameva nissaggiyaṃ hoti,",
  "tika-vin09t:2158_3": "taṃ vinayakammaṃ katvāpi attanā na labbhati.",
  "tika-vin09t:2158_4": "Tenāha “nissaṭṭha”ntiādi.",
  "tika-vin09t:2158_5": "Tattha nissaṭṭhaṃ paṭilabhitvāpīti “ayyāya,",
  "tika-vin09t:2158_6": "dammī”ti evaṃ nissaṭṭhaṃ paṭilabhitvāpi.",
  "tika-vin09t:2158_7": "Yathādāneyeva upanetabbanti yathā dāyakehi dinnaṃ,",
  "tika-vin09t:2158_8": "tatheva upanetabbaṃ,",
  "tika-vin09t:2158_9": "akālacīvarapakkheyeva ṭhapetabbanti vuttaṃ hoti.",
  "tika-vin09t:2159_0": "Akālacīvarasikkhāpadavaṇṇanā niṭṭhitā.",
  "tika-vin09t:2160_0": "3. Cīvaraparivattanasikkhāpadavaṇṇanā",
  "tika-vin09t:2161_0": "Metanti me etaṃ.",
  "tika-vin09t:2161_1": "Sakasaññāya gahitattā pācittiyañceva dukkaṭañca vuttaṃ,",
  "tika-vin09t:2161_2": "itarathā bhaṇḍagghena kāretabbaṃ.",
  "tika-vin09t:2162_0": "Cīvaraparivattanasikkhāpadavaṇṇanā niṭṭhitā.",
  "tika-vin09t:2163_0": "4. Aññaviññāpanasikkhāpadavaṇṇanā",
  "tika-vin09t:2164_0": "Paṭilābhenāti paṭhamaviññattito ūnatarassāpi aññassa paṭilābhena.",
  "tika-vin09t:2165_0": "Tasmiṃ appahonte puna taññevāti yaṃ paṭhamaṃ viññattaṃ,",
  "tika-vin09t:2165_1": "thokattā tasmiṃ appahonte puna taññeva viññāpentiyāti attho.",
  "tika-vin09t:2165_2": "Aññenapi atthe satī ti paṭhamaṃ viññattito aññenapi atthe sati.",
  "tika-vin09t:2165_3": "Tena saddhiṃ aññañcāti yaṃ paṭhamaṃ viññattaṃ,",
  "tika-vin09t:2165_4": "tena saddhiṃ aññañca.",
  "tika-vin09t:2165_5": "Kiṃ vuttaṃ hoti?",
  "tika-vin09t:2165_6": "Sace paṭhamaṃ sappi viññattaṃ,",
  "tika-vin09t:2165_7": "“yamakaṃ pacitabba”nti ca vejjena vuttattā telenāpi attho hoti.",
  "tika-vin09t:2165_8": "Tato “telenāpi me attho”ti evamādinā aññañca viññāpentiyāti vuttaṃ hoti.",
  "tika-vin09t:2165_9": "Ānisaṃsaṃ dassetvāti “sace kahāpaṇassa sappi ābhataṃ hoti,",
  "tika-vin09t:2165_10": "iminā mūlena dviguṇaṃ telaṃ labbhati,",
  "tika-vin09t:2165_11": "telenāpi ca idaṃ kiccaṃ nippajjati,",
  "tika-vin09t:2165_12": "tasmā telaṃ āharā”ti evaṃ ānisaṃsaṃ dassetvā.",
  "tika-vin09t:2166_0": "Aññaviññāpanasikkhāpadavaṇṇanā niṭṭhitā.",
  "tika-vin09t:2167_0": "5. Aññacetāpanasikkhāpadavaṇṇanā",
  "tika-vin09t:2168_0": "Tato aññaṃ cetāpeyyāti paṭhamaṃ cetāpitato yaṃ kiñci aññaṃ cetāpeyya.",
  "tika-vin09t:2169_0": "Aññacetāpanasikkhāpadavaṇṇanā niṭṭhitā.",
  "tika-vin09t:2170_0": "6. Paṭhamasaṅghikacetāpanasikkhāpadavaṇṇanā",
  "tika-vin09t:2171_0": "Aññassatthāya dinnenāti yaṃ cetāpeti,",
  "tika-vin09t:2171_1": "tato aññassatthāya dinnena.",
  "tika-vin09t:2171_2": "Aññuddisikenāti purimassevatthadīpanaṃ.",
  "tika-vin09t:2172_0": "Sesakaṃ upanentiyāti yadatthāya dinno,",
  "tika-vin09t:2172_1": "taṃ cetāpetvā avasesaṃ aññassatthāya upanentiyā.",
  "tika-vin09t:2172_2": "Sāmike apaloketvāti dāyake āpucchitvā.",
  "tika-vin09t:2172_3": "Evarūpāsū āpadāsu upanentīnanti evarūpesu upaddavesu aññassa yassa kassaci atthāya upanentīnaṃ.",
  "tika-vin09t:2173_0": "Paṭhamasaṅghikacetāpanasikkhāpadavaṇṇanā niṭṭhitā.",
  "tika-vin09t:2174_0": "7. Dutiyasaṅghikacetāpanasikkhāpadavaṇṇanā",
  "tika-vin09t:2175_0": "Na kevalaṃ teneva parikkhārenāti āha “sayaṃ yācitakenāpī”ti.",
  "tika-vin09t:2175_1": "Vuttañhetaṃ pāḷiyaṃ “bhikkhuniyo tena ca parikkhārena sayampi yācitvā bhesajjaṃ cetāpetvā paribhuñjiṃsū”ti.",
  "tika-vin09t:2175_2": "Mātikāyaṃ pana gamyamānattā pi-",
  "tika-vin09t:2175_3": "saddo nappayutto.",
  "tika-vin09t:2175_4": "Gamyamānatthassa hi saddassa payogaṃ pati kāmacāroti yutti.",
  "tika-vin09t:2176_0": "Dutiyasaṅghikacetāpanasikkhāpadavaṇṇanā niṭṭhitā.",
  "tika-vin09t:2177_0": "8-9-10. Paṭhamagaṇikacetāpanādisikkhāpadavaṇṇanā",
  "tika-vin09t:2178_0": "Aṭṭhamanavamadasamāni uttānatthāneva.",
  "tika-vin09t:2179_0": "Paṭhamagaṇikacetāpanādisikkhāpadavaṇṇanā niṭṭhitā.",
  "tika-vin09t:2180_0": "Pattavaggo paṭhamo.",
  "tika-vin09t:2181_0": "2. Cīvaravaggo",
  "tika-vin09t:2182_0": "11. Garupāvuraṇasikkhāpadavaṇṇanā",
  "tika-vin09t:2183_0": "Yasmā pavāritaṭṭhāne viññatti nāma na paṭisedhetabbā,",
  "tika-vin09t:2183_1": "tasmā bhagavā dhammanimantanavasena pavāritaṭṭhāne “vadethāyye,",
  "tika-vin09t:2183_2": "yenattho”ti vuttāya catukkaṃsaparamaṃ viññāpetabbanti paricchedaṃ dassetīti veditabbaṃ.",
  "tika-vin09t:2183_3": "Teneva “cetāpetabbanti ṭhapetvā sahadhammike ca ñātakappavārite ca aññena kismiñcideva guṇe parituṭṭhena ‘vadethāyye,",
  "tika-vin09t:2183_4": "yenattho’ti vuttāya viññāpetabba”nti vuttaṃ.",
  "tika-vin09t:2183_5": "Rājānanti pasenadikosalarājānaṃ.",
  "tika-vin09t:2184_0": "Garupāvuraṇasikkhāpadavaṇṇanā niṭṭhitā.",
  "tika-vin09t:2185_0": "12. Lahupāvuraṇasikkhāpadavaṇṇanā",
  "tika-vin09t:2186_0": "Dutiyaṃ uttānatthameva.",
  "tika-vin09t:2187_0": "Lahupāvuraṇasikkhāpadavaṇṇanā niṭṭhitā.",
  "tika-vin09t:2188_0": "Cīvaravaggo dutiyo.",
  "tika-vin09t:2189_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2190_0": "Vinayatthamañjūsāyaṃ līnatthappakāsaniyaṃ",
  "tika-vin09t:2191_0": "Bhikkhunipātimokkhe nissaggiyavaṇṇanā niṭṭhitā.",
  "tika-vin09t:2192_0": "Pācittiyakaṇḍaṃ",
  "tika-vin09t:2193_0": "1. Lasuṇavaggo",
  "tika-vin09t:2194_0": "1. Lasuṇasikkhāpadavaṇṇanā",
  "tika-vin09t:2195_0": "“Lasuṇa”nti kiñcāpi avisesena vuttaṃ,",
  "tika-vin09t:2195_1": "tathāpi magadhesu jātaṃ lasuṇameva idhādhippetaṃ,",
  "tika-vin09t:2195_2": "tampi bhaṇḍikalasuṇamevāti āha magadharaṭṭhe jāta”ntiādi.",
  "tika-vin09t:2196_0": "Bhaṇḍikalasuṇanti poṭṭalikalasuṇameva,",
  "tika-vin09t:2196_1": "sampuṇṇamiñjānametaṃ adhivacanaṃ.",
  "tika-vin09t:2196_2": "Tenāha “na ekadvitimiñjaka”nti.",
  "tika-vin09t:2196_3": "Ajjhohāre ajjhohāreti ettha sace dve tayo bhaṇḍike ekatoyeva saṅkhāditvā ajjhoharati,",
  "tika-vin09t:2196_4": "ekaṃ pācittiyaṃ.",
  "tika-vin09t:2196_5": "Bhañjitvā ekekamiñjakaṃ khādantiyā pana payogagaṇanāya pācittiyāni.",
  "tika-vin09t:2197_0": "Palaṇḍukādīnaṃ vaṇṇena vā miñjāya vā nānāttaṃ veditabbaṃ –",
  "tika-vin09t:2197_1": "vaṇṇena tāva palaṇḍuko nāma paṇḍuvaṇṇo hoti,",
  "tika-vin09t:2197_2": "bhañjanako lohitavaṇṇo,",
  "tika-vin09t:2197_3": "haritako haritapaṇṇavaṇṇo.",
  "tika-vin09t:2197_4": "Miñjāya pana palaṇḍukassa ekā miñjā hoti,",
  "tika-vin09t:2197_5": "bhañjanakassa dve,",
  "tika-vin09t:2197_6": "haritakassa tisso.",
  "tika-vin09t:2197_7": "Cāpalasuṇo amiñjako.",
  "tika-vin09t:2197_8": "Aṅkuramattameva hi tassa hoti.",
  "tika-vin09t:2197_9": "Mahāpaccariyādīsu pana “palaṇḍukassa tīṇi miñjāni,",
  "tika-vin09t:2197_10": "bhañjanakassa dve,",
  "tika-vin09t:2197_11": "haritakassa eka”nti vuttaṃ.",
  "tika-vin09t:2197_12": "Ete palaṇḍukādayo sabhāveneva vaṭṭanti.",
  "tika-vin09t:2197_13": "Sūpasampākādīsu pana māgadhakampi vaṭṭati.",
  "tika-vin09t:2197_14": "Tañhi paccamānesu muggasūpādīsu vā macchamaṃsavikatiyā vā tele vā badarasāḷavādīsu vā ambilasākādīsu",
  "tika-vin09t:2197_15": "vā uttaribhaṅgesu vā yattha katthaci antamaso yāgubhattepi pakkhittaṃ vaṭṭati.",
  "tika-vin09t:2197_16": "Badarasāḷavaṃ nāma badaraphalāni sukkhāpetvā cuṇṇetvā kattabbā khādanīyavikati.",
  "tika-vin09t:2198_0": "Lasuṇasikkhāpadavaṇṇanā niṭṭhitā.",
  "tika-vin09t:2199_0": "2. Sambādhalomasikkhāpadavaṇṇanā",
  "tika-vin09t:2200_0": "“Paṭicchannokāse”ti etassa vibhāgadassanatthaṃ “upakacchakesu ca muttakaraṇe cāti attho”ti vuttaṃ.",
  "tika-vin09t:2201_0": "Ābādhapaccayāti kaṇḍukacchuādiābādhapaccayā saṃharāpentiyā anāpatti.",
  "tika-vin09t:2201_1": "“Bhikkhussa ettha ca lasuṇe ca dukkaṭa”nti porāṇā.",
  "tika-vin09t:2202_0": "Sambādhalomasikkhāpadavaṇṇanā niṭṭhitā.",
  "tika-vin09t:2203_0": "3. Talaghātakasikkhāpadavaṇṇanā",
  "tika-vin09t:2204_0": "Talaghātaketi matthake pahāradāne,",
  "tika-vin09t:2204_1": "tañca kho talaṃ “muttakaraṇe pahāraṃ detī”ti padabhājaniyaṃvuttattā “muttakaraṇassā”ti viññāyatīti āha “muttakaraṇassa talaghātane”ti.",
  "tika-vin09t:2204_2": "Purimanayeneva sāṇattikanti attano atthāya aññaṃ āṇāpentiyā sāṇattikaṃ.",
  "tika-vin09t:2205_0": "Talaghātakasikkhāpadavaṇṇanā niṭṭhitā.",
  "tika-vin09t:2206_0": "4. Jatumaṭṭhakasikkhāpadavaṇṇanā",
  "tika-vin09t:2207_0": "Vatthuvasenetaṃ vuttanti “jatumaṭṭhake”ti etaṃ nidānavasena uppannassa vatthuno vaseneva vuttaṃ.",
  "tika-vin09t:2207_1": "Yaṃ kiñci pana daṇḍakaṃ pavesentiyā āpattiyeva.",
  "tika-vin09t:2207_2": "Tenāha “kāmarāgena panā”tiādi.",
  "tika-vin09t:2208_0": "Jatumaṭṭhakasikkhāpadavaṇṇanā niṭṭhitā.",
  "tika-vin09t:2209_0": "5. Udakasuddhikasikkhāpadavaṇṇanā",
  "tika-vin09t:2210_0": "Ādātabbanti pavesetabbaṃ.",
  "tika-vin09t:2210_1": "Aggapabbanti kesaggamattampi aggapabbaṃ.",
  "tika-vin09t:2210_2": "Tatiyaṃ pabbaṃ pavesetīti kesaggamattampi tatiyaṃ pabbaṃ paveseti.",
  "tika-vin09t:2210_3": "Vuttañhetaṃ samantapāsādikāyaṃ “gambhīrato dvinnaṃ pabbānaṃ upari kesaggamattampi pavesentiyā pācittiya”nti.",
  "tika-vin09t:2211_0": "Atigambhīraṃ udakasuddhikaṃ ādiyanavatthusminti atianto pavesetvā udakadhovanakaraṇavatthusmiṃ.",
  "tika-vin09t:2211_1": "Udakasuddhipaccayena pana satipi phassassādiyane yathāvuttaparicchede anāpatti.",
  "tika-vin09t:2212_0": "Udakasuddhikasikkhāpadavaṇṇanā niṭṭhitā.",
  "tika-vin09t:2213_0": "6. Upatiṭṭhanasikkhāpadavaṇṇanā",
  "tika-vin09t:2214_0": "Takkādīsu vā aññatarenāti takkadadhimatthurasakhīrādīsu aññatarena.",
  "tika-vin09t:2214_1": "Yāya kāyaci bījaniyāti antamaso cīvarakaṇṇaṃ upādāya yāya kāyaci bījaniyā.",
  "tika-vin09t:2215_0": "Imaṃ pivathāti imaṃ pānīyaṃ vā sūpādiṃ vā pivatha.",
  "tika-vin09t:2215_1": "Iminā bījathāti iminā tālavaṇṭena bījatha.",
  "tika-vin09t:2215_2": "Dāpentiyāti aññena ubhayampi dāpentiyā.",
  "tika-vin09t:2216_0": "Upatiṭṭhanasikkhāpadavaṇṇanā niṭṭhitā.",
  "tika-vin09t:2217_0": "7. Āmakadhaññasikkhāpadavaṇṇanā",
  "tika-vin09t:2218_0": "Tasmāti yasmā viññatti ceva bhojanañca pamāṇaṃ, tasmā.",
  "tika-vin09t:2218_1": "Na kevalañcettha paṭiggahaṇeyeva dukkaṭaṃ hoti,",
  "tika-vin09t:2218_2": "paṭiggaṇhitvā pana araññato āharaṇepi sukkhāpanepi vaddalidivase bhajjanatthāya uddhanasajjanepi kapallasajjanepi",
  "tika-vin09t:2218_3": "dabbisajjanepi dārūni ādāya aggikaraṇepi kapallamhi dhaññapakkhipanepi dabbiyā saṅghaṭṭanesupi koṭṭanatthaṃ",
  "tika-vin09t:2218_4": "udukkhalamusalādisajjanesupi koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṃ dantehi",
  "tika-vin09t:2218_5": "saṅkhādati,",
  "tika-vin09t:2218_6": "tāva sabbappayogesu dukkaṭānīti āha “paṭiggahaṇato paṭṭhāya yāva dantehi saṃkhādanaṃ,",
  "tika-vin09t:2218_7": "tāva pubbappayogesu dukkaṭānī”ti.",
  "tika-vin09t:2219_0": "Āmakadhaññasikkhāpadavaṇṇanā niṭṭhitā.",
  "tika-vin09t:2220_0": "8. Paṭhamauccārachaḍḍanasikkhāpadavaṇṇanā",
  "tika-vin09t:2221_0": "Tirokuṭṭeti gharakuṭṭassa parabhāge.",
  "tika-vin09t:2221_1": "Tiropākāreti parikkhepapākārassa tirobhāge,",
  "tika-vin09t:2221_2": "te ca kho kuṭṭapākārā iṭṭhakasiladārūnaṃ vasena tippakārāti āha “yassa kassaci kuṭṭassa vā pākārassa vā parato”ti.",
  "tika-vin09t:2221_3": "Sabbānipetāni ekato chaḍḍentiyāti etāni cattāripi vatthūni ekato chaḍḍentiyā.",
  "tika-vin09t:2221_4": "Pāṭekkaṃ pana chaḍḍentiyā vatthugaṇanāya āpattiyo.",
  "tika-vin09t:2221_5": "Āṇattiyampi eseva nayo.",
  "tika-vin09t:2222_0": "Bhikkhussa dukkaṭanti bhikkhussa sabbattha dukkaṭaṃ.",
  "tika-vin09t:2223_0": "Paṭhamauccārachaḍḍanasikkhāpadavaṇṇanā niṭṭhitā.",
  "tika-vin09t:2224_0": "9. Dutiyauccārachaḍḍanasikkhāpadavaṇṇanā",
  "tika-vin09t:2225_0": "Bhikkhuniyāpīti pi-",
  "tika-vin09t:2225_1": "saddena bhikkhuṃ samuccinoti.",
  "tika-vin09t:2225_2": "Anikkhittabījesu pana khettesu koṇādīsu vā asañjātaropimesu khettamariyādādīsu vā chaḍḍetuṃ vaṭṭati.",
  "tika-vin09t:2225_3": "Manussānaṃ kacavarachaḍḍanaṭṭhānepi vaṭṭatiyeva.",
  "tika-vin09t:2225_4": "Chaḍḍitakhetteti manussesu sassaṃ uddharitvā gatesu chaḍḍitakhettaṃ nāma hoti,",
  "tika-vin09t:2225_5": "tattha vaṭṭati.",
  "tika-vin09t:2225_6": "Yattha pana “lāyitampi pubbaṇṇādi puna uṭṭhahissatī”ti rakkhanti,",
  "tika-vin09t:2225_7": "tattha yathāvatthukameva.",
  "tika-vin09t:2225_8": "Sāmike apaloketvāti ettha khettapālakā,",
  "tika-vin09t:2225_9": "ārāmādigopakā ca sāmikāva.",
  "tika-vin09t:2225_10": "Iminā ca saṅghasantake bhikkhussa chaḍḍetuṃ vaṭṭati saṅghapariyāpannattā,",
  "tika-vin09t:2225_11": "na bhikkhunīnaṃ.",
  "tika-vin09t:2225_12": "Bhikkhunīnaṃ pana attano santake bhikkhusantake vuttanayeneva vaṭṭatīti dasseti,",
  "tika-vin09t:2225_13": "evaṃ santepi sāruppavasena kātabbaṃ.",
  "tika-vin09t:2226_0": "Dutiyauccārachaḍḍanasikkhāpadavaṇṇanā niṭṭhitā.",
  "tika-vin09t:2227_0": "10. Naccagītasikkhāpadavaṇṇanā",
  "tika-vin09t:2228_0": "Naccanti naṭādayo vā naccantu,",
  "tika-vin09t:2228_1": "soṇḍā vā antamaso morasuvamakkaṭādayopi,",
  "tika-vin09t:2228_2": "sabbametaṃ naccameva.",
  "tika-vin09t:2228_3": "Tenāha “naccanti antamaso moranaccampī”ti.",
  "tika-vin09t:2228_4": "Gītanti naṭādīnaṃ vā gītaṃ hotu,",
  "tika-vin09t:2228_5": "ariyānaṃ parinibbānakāle ratanattayaguṇūpasaṃhitaṃ sādhukīḷitagītaṃ vā,",
  "tika-vin09t:2228_6": "antamaso “dantagītampi gāyissāmā”ti pubbabhāge okūjantā karonti,",
  "tika-vin09t:2228_7": "sabbametaṃ gītameva.",
  "tika-vin09t:2228_8": "Tenāha “gītanti antamaso dhammabhāṇakagītampī”ti.",
  "tika-vin09t:2228_9": "Tattha dhammabhāṇakagītaṃ nāma asaññatabhikkhūnaṃ taṃ taṃ vattaṃ bhinditvā atidīghaṃ katvā gītassarena dhammabhaṇanaṃ,",
  "tika-vin09t:2228_10": "tampi neva bhikkhuno,",
  "tika-vin09t:2228_11": "na bhikkhunīnaṃ vaṭṭati.",
  "tika-vin09t:2228_12": "Tathā hi vuttaṃ paramatthajotikāya khuddakaṭṭhakathāya “dhammūpasaṃhitaṃ gītaṃ vaṭṭati,",
  "tika-vin09t:2228_13": "gītūpasaṃhito pana dhammo na vaṭṭatī”ti.",
  "tika-vin09t:2228_14": "Tasmā dhammaṃ bhaṇantena jātakavattādiṃ taṃ taṃ vattaṃ avināsetvā caturassena vattena parimaṇḍalāni padabyañjanāni dassetabbāni.",
  "tika-vin09t:2228_15": "Vāditanti tantibaddhādivādanīyabhaṇḍavāditaṃ vā hotu,",
  "tika-vin09t:2228_16": "kuṭabherivāditaṃ vā antamaso udakabherivāditampi,",
  "tika-vin09t:2228_17": "sabbamevetaṃ vāditameva.",
  "tika-vin09t:2228_18": "Tenāha “vāditanti antamaso udakabherivādita”nti.",
  "tika-vin09t:2228_19": "Yaṃ pana niṭṭhubhantī vā sāsaṅke vā ṭhitā accharikaṃ vā phoṭeti,",
  "tika-vin09t:2228_20": "pāṇiṃ vā paharati,",
  "tika-vin09t:2228_21": "tattha anāpatti.",
  "tika-vin09t:2228_22": "Dassanena cettha savanampi saṅgahitaṃ virūpekasesanayena.",
  "tika-vin09t:2228_23": "Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato “dassanāya”icceva",
  "tika-vin09t:2228_24": "vuttanti āha “etesu yaṃ kiñci dassanāya gacchantiyā”ti.",
  "tika-vin09t:2228_25": "Yattha ṭhitāti evaṃ gantvā yasmiṃ padese ṭhitā.",
  "tika-vin09t:2229_0": "Nanu ca sayaṃnaccanādīsu pācittiyaṃ pāḷiyaṃ na vuttaṃ,",
  "tika-vin09t:2229_1": "atha kathaṃ gahetabbanti āha “sabbaaṭṭhakathāsu vutta”nti,",
  "tika-vin09t:2229_2": "iminā pāḷiyaṃ avuttepi aṭṭhakathāpamāṇena gahetabbanti dasseti.",
  "tika-vin09t:2229_3": "Samuṭṭhānādīni eḷakalomasadisānīti pana mātikāgatapācittiyasseva vasena vuttaṃ,",
  "tika-vin09t:2229_4": "sabbesaṃ vasena pana chasamuṭṭhānanti gahetabbaṃ.",
  "tika-vin09t:2229_5": "“Ārāme ṭhatvā”ti idaṃ nidassanamattaṃ sesairiyāpathehi yuttāya passantiyā anāpattiyā icchitabbattā.",
  "tika-vin09t:2229_6": "Itarathā hi nisinnāpi passituṃ na labheyya.",
  "tika-vin09t:2229_7": "“Passissāmī”ti vihārato vihāraṃ gacchantiyā āpattiyeva.",
  "tika-vin09t:2229_8": "Āsanasālāya nisinnā passati, anāpatti,",
  "tika-vin09t:2229_9": "“passissāmī”ti uṭṭhahitvā gacchantiyā āpatti.",
  "tika-vin09t:2229_10": "Vīthiyaṃ ṭhatvā gīvaṃ parivattetvā passantiyāpi āpattiyeva.",
  "tika-vin09t:2229_11": "Bhikkhussāpi eseva nayo,",
  "tika-vin09t:2229_12": "āpattibhedova nānaṃ.",
  "tika-vin09t:2230_0": "Naccagītasikkhāpadavaṇṇanā niṭṭhitā.",
  "tika-vin09t:2231_0": "Lasuṇavaggo paṭhamo.",
  "tika-vin09t:2232_0": "2. Rattandhakāravaggo",
  "tika-vin09t:2233_0": "1. Rattandhakārasikkhāpadavaṇṇanā",
  "tika-vin09t:2234_0": "Arahopekkhāyāti narahoassādāpekkhāya.",
  "tika-vin09t:2234_1": "Aññavihitāyāti rahoassādato aññavihitāva hutvā ñātiṃ vā pucchantiyā,",
  "tika-vin09t:2234_2": "dāne vā pūjāya vā mantentiyā.",
  "tika-vin09t:2235_0": "Rattandhakārasikkhāpadavaṇṇanā niṭṭhitā.",
  "tika-vin09t:2236_0": "2-3. Paṭicchannokāsaajjhokāsasallapanasikkhāpadavaṇṇanā",
  "tika-vin09t:2237_0": "Dutiyatatiyāni uttānatthāneva.",
  "tika-vin09t:2238_0": "Paṭicchannokāsaajjhokāsasallapanasikkhāpadavaṇṇanā niṭṭhitā.",
  "tika-vin09t:2239_0": "4. Dutiyikauyyojanasikkhāpadavaṇṇanā",
  "tika-vin09t:2240_0": "“Purimanayenevā”ti iminā “santiṭṭheyya vāti hatthapāse ṭhitamattāya pācittiyaṃ,",
  "tika-vin09t:2240_1": "sallapeyya vāti tattha ṭhatvā gehasikakathaṃ kathentiyāpi pācittiyameva,",
  "tika-vin09t:2240_2": "nikaṇṇikaṃ vā jappeyyāti kaṇṇamūle jappentiyāpi pācittiyamevā”ti imaṃ nayaṃ dasseti.",
  "tika-vin09t:2241_0": "Dutiyikauyyojanasikkhāpadavaṇṇanā niṭṭhitā.",
  "tika-vin09t:2242_0": "5. Anāpucchāpakkamanasikkhāpadavaṇṇanā",
  "tika-vin09t:2243_0": "Āsīdanti etthāti āsananti āha “pallaṅkassokāsabhūte”ti,",
  "tika-vin09t:2243_1": "ūrubaddhāsanassa okāseti attho.",
  "tika-vin09t:2243_2": "Anovassakanti nibbakokāsaṃ.",
  "tika-vin09t:2243_3": "Ajjhokāse upacāranti ajjhokāse nisīditvā dvādasahatthappamāṇaṃ padesaṃ.",
  "tika-vin09t:2243_4": "Gilānāyāti yā tādisena gelaññena āpucchituṃ na sakkoti.",
  "tika-vin09t:2243_5": "Āpadāsūti ghare aggi vā uṭṭhito hoti, coro vā,",
  "tika-vin09t:2243_6": "evarūpe upaddave anāpucchā pakkamati, anāpatti.",
  "tika-vin09t:2244_0": "Anāpucchāpakkamanasikkhāpadavaṇṇanā niṭṭhitā.",
  "tika-vin09t:2245_0": "6. Anāpucchāabhinisīdanasikkhāpadavaṇṇanā",
  "tika-vin09t:2246_0": "Dhuvapaññatteti bhikkhunīnaṃ atthāya niccapaññatte.",
  "tika-vin09t:2247_0": "Anāpucchāabhinisīdanasikkhāpadavaṇṇanā niṭṭhitā.",
  "tika-vin09t:2248_0": "7. Anāpucchāsantharaṇasikkhāpadavaṇṇanā",
  "tika-vin09t:2249_0": "Kulānīti kulassa gharāni.",
  "tika-vin09t:2250_0": "Anāpucchāsantharaṇasikkhāpadavaṇṇanā niṭṭhitā.",
  "tika-vin09t:2251_0": "8. Paraujjhāpanakasikkhāpadavaṇṇanā",
  "tika-vin09t:2252_0": "Aṭṭhamaṃ uttānatthameva.",
  "tika-vin09t:2253_0": "Paraujjhāpanakasikkhāpadavaṇṇanā niṭṭhitā.",
  "tika-vin09t:2254_0": "9. Paraabhisapanasikkhāpadavaṇṇanā",
  "tika-vin09t:2255_0": "Manussadobhaggena vāti “kāṇā homi,",
  "tika-vin09t:2255_1": "kuṇī homi,",
  "tika-vin09t:2255_2": "itarā vā īdisā hotū”tiādinā manussavirūpabhāvena.",
  "tika-vin09t:2255_3": "Atthadhammaanusāsanipurekkhārānanti ettha atthapurekkhārāyāti aṭṭhakathaṃ kathentiyā.",
  "tika-vin09t:2255_4": "Dhammapurekkhārāyāti pāḷiṃ vācentiyā.",
  "tika-vin09t:2255_5": "Anusāsanipurekkhārāyāti “idānipi tvaṃ edisā,",
  "tika-vin09t:2255_6": "sādhu viramassu,",
  "tika-vin09t:2255_7": "no ce viramasi,",
  "tika-vin09t:2255_8": "addhā puna evarūpāni kammāni katvā niraye uppajjissasi,",
  "tika-vin09t:2255_9": "tiracchānayoniyā uppajjissasī”ti evaṃ anusāsaniyaṃ ṭhatvā vadantiyā.",
  "tika-vin09t:2256_0": "Paraabhisapanasikkhāpadavaṇṇanā niṭṭhitā.",
  "tika-vin09t:2257_0": "10. Rodanasikkhāpadavaṇṇanā",
  "tika-vin09t:2258_0": "Dasamaṃ uttānatthameva.",
  "tika-vin09t:2259_0": "Rodanasikkhāpadavaṇṇanā niṭṭhitā.",
  "tika-vin09t:2260_0": "Rattandhakāravaggo dutiyo.",
  "tika-vin09t:2261_0": "3. Naggavaggo",
  "tika-vin09t:2262_0": "1-2. Naggādisikkhāpadavaṇṇanā",
  "tika-vin09t:2263_0": "Idanti idaṃ udakasāṭikacīvaraṃ.",
  "tika-vin09t:2264_0": "Dutiyaṃ uttānatthameva.",
  "tika-vin09t:2265_0": "Naggādisikkhāpadavaṇṇanā niṭṭhitā.",
  "tika-vin09t:2266_0": "3. Cīvarasibbanasikkhāpadavaṇṇanā",
  "tika-vin09t:2267_0": "Visibbetvāti vijaṭetvā.",
  "tika-vin09t:2267_1": "Dhuraṃ nikkhittamatteti dhure nikkhittamatte,",
  "tika-vin09t:2267_2": "dhuraṃ nikkhipitvā sacepi pacchā sibbati,",
  "tika-vin09t:2267_3": "āpattiyevāti attho.",
  "tika-vin09t:2268_0": "Cīvarasibbanasikkhāpadavaṇṇanā niṭṭhitā.",
  "tika-vin09t:2269_0": "4. Saṅghāṭicārasikkhāpadavaṇṇanā",
  "tika-vin09t:2270_0": "“Idaṃ me cīvaraṃ mahagghaṃ īdise corabhaye na sakkā dhāretunti evarūpāsu āpadāsū”ti ettha pāṭho.",
  "tika-vin09t:2270_1": "So pana kākapadasañjanitamohehi lekhakehi uparisikkhāpade likhito.",
  "tika-vin09t:2270_2": "Kiñcāpi tattha likhito,",
  "tika-vin09t:2270_3": "ettheva pana daṭṭhabbo.",
  "tika-vin09t:2271_0": "Saṅghāṭicārasikkhāpadavaṇṇanā niṭṭhitā.",
  "tika-vin09t:2272_0": "5. Cīvarasaṅkamanīyasikkhāpadavaṇṇanā",
  "tika-vin09t:2273_0": "Āpadāsu vā dhāretīti sace apārutaṃ vā anivatthaṃ vā corā haranti,",
  "tika-vin09t:2273_1": "evarūpāsū āpadāsu dhāreti, anāpatti.",
  "tika-vin09t:2274_0": "Cīvarasaṅkamanīyasikkhāpadavaṇṇanā niṭṭhitā.",
  "tika-vin09t:2275_0": "6. Gaṇacīvarasikkhāpadavaṇṇanā",
  "tika-vin09t:2276_0": "Aññasmiṃ parikkhāreti yattha katthaci thālakādīnaṃ vā sappitelādīnaṃ vā aññatarasmiṃ.",
  "tika-vin09t:2276_1": "“Samagghakāle dassathā”ti evaṃ ānisaṃsaṃ dassetvā nivārentiyāti “kittakaṃ agghanakaṃ dātukāmatthā”ti pucchitvā “ettakaṃ nāmā”ti vutte “āgametha tāva,",
  "tika-vin09t:2276_2": "idāni vatthaṃ mahagghaṃ,",
  "tika-vin09t:2276_3": "katipāhena kappāse āhaṭe samagghaṃ bhavissati,",
  "tika-vin09t:2276_4": "tasmiṃ kāle dassathā”ti evaṃ ānisaṃsaṃ dassetvā nivārentiyā.",
  "tika-vin09t:2277_0": "Gaṇacīvarasikkhāpadavaṇṇanā niṭṭhitā.",
  "tika-vin09t:2278_0": "7-10. Paṭibāhanādisikkhāpadavaṇṇanā",
  "tika-vin09t:2279_0": "Ānisaṃsaṃ dassetvā paṭibāhantiyāti “ekissā ekaṃ sāṭakaṃ nappahoti,",
  "tika-vin09t:2279_1": "āgametha tāva,",
  "tika-vin09t:2279_2": "katipāhena uppajjissati,",
  "tika-vin09t:2279_3": "tato bhājessāmā”ti evaṃ ānisaṃsaṃ dassetvā paṭibāhantiyā anāpatti.",
  "tika-vin09t:2280_0": "Aṭṭhamanavamāni uttānatthāneva.",
  "tika-vin09t:2281_0": "Sesanti “dhammike vematikāyā”tiādikaṃ avasesaṃ.",
  "tika-vin09t:2281_1": "Tattha ānisaṃsaṃ dassetvā paṭibāhantiyāti “bhikkhunisaṅgho jiṇṇacīvaro,",
  "tika-vin09t:2281_2": "kathinānisaṃsamūlako mahālābho”ti evarūpaṃ ānisaṃsaṃ dassetvā paṭibāhantiyā anāpatti.",
  "tika-vin09t:2282_0": "Paṭibāhanādisikkhāpadavaṇṇanā niṭṭhitā.",
  "tika-vin09t:2283_0": "Naggavaggo tatiyo.",
  "tika-vin09t:2284_0": "4. Tuvaṭṭavaggo",
  "tika-vin09t:2285_0": "1-3. Ekamañcatuvaṭṭanādisikkhāpadavaṇṇanā",
  "tika-vin09t:2286_0": "Paṭhamaṃ uttānatthameva.",
  "tika-vin09t:2287_0": "Vavatthānaṃ dassetvāti majjhe kāsāyaṃ vā kattarayaṭṭhiṃ vā antamaso kāyabandhanampi ṭhapetvā nipajjantīnaṃ anāpattīti attho.",
  "tika-vin09t:2288_0": "Tatiyaṃ uttānatthameva.",
  "tika-vin09t:2289_0": "Ekamañcatuvaṭṭanādisikkhāpadavaṇṇanā niṭṭhitā.",
  "tika-vin09t:2290_0": "4-9. Naupaṭṭhāpanādisikkhāpadavaṇṇanā",
  "tika-vin09t:2291_0": "Pariyesitvā alabhantiyāti aññaṃ upaṭṭhāyikaṃ alabhantiyā.",
  "tika-vin09t:2291_1": "Gilānāyāti sayaṃ gilānāya.",
  "tika-vin09t:2291_2": "Āpadāsūti tathārūpe upaddave sati.",
  "tika-vin09t:2292_0": "Pañcamachaṭṭhasattama aṭṭhamanavamāni uttānatthāneva.",
  "tika-vin09t:2293_0": "Naupaṭṭhāpanādisikkhāpadavaṇṇanā niṭṭhitā.",
  "tika-vin09t:2294_0": "10. Cārikanapakkamanasikkhāpadavaṇṇanā",
  "tika-vin09t:2295_0": "Dhure nikkhittamatteti sace dhuraṃ nikkhipitvā pacchā pakkamati,",
  "tika-vin09t:2295_1": "āpattiyevāti attho.",
  "tika-vin09t:2295_2": "Antarāye satīti dasavidhesu antarāyesu aññatarasmiṃ sati.",
  "tika-vin09t:2295_3": "“Gacchissāmī”ti nikkhantā,",
  "tika-vin09t:2295_4": "nadī vā pūrā,",
  "tika-vin09t:2295_5": "vanadāho vā āgato,",
  "tika-vin09t:2295_6": "corā vā magge honti,",
  "tika-vin09t:2295_7": "megho vā uṭṭhahati,",
  "tika-vin09t:2295_8": "nivattituṃ vaṭṭati.",
  "tika-vin09t:2296_0": "Cārikanapakkamanasikkhāpadavaṇṇanā niṭṭhitā.",
  "tika-vin09t:2297_0": "Tuvaṭṭavaggo catuttho.",
  "tika-vin09t:2298_0": "5. Cittāgāravaggo",
  "tika-vin09t:2299_0": "1. Rājāgārasikkhāpadavaṇṇanā",
  "tika-vin09t:2300_0": "Kīḷanacittasālanti na raññova kīḷanacittasālaṃ,",
  "tika-vin09t:2300_1": "atha kho yesaṃ kesañci manussānaṃ kīḷanatthaṃ yattha katthaci katasālaṃ.",
  "tika-vin09t:2300_2": "Esa nayo “kīḷanaupavana”ntiādīsupi.",
  "tika-vin09t:2300_3": "Yathāha “rājāgāraṃ nāma yattha katthaci rañño kīḷituṃ ramituṃ kataṃ hotī”tiādiko vitthāro.",
  "tika-vin09t:2300_4": "Tattha kīḷanaupavananti kīḷanatthaṃ antonagare kataṃ ārāmaṃ.",
  "tika-vin09t:2300_5": "Kīḷanuyyānanti tatheva bahinagare kataṃ uyyānaṃ.",
  "tika-vin09t:2301_0": "Rājāgārasikkhāpadavaṇṇanā niṭṭhitā.",
  "tika-vin09t:2302_0": "2. Āsandiparibhuñjanasikkhāpadavaṇṇanā",
  "tika-vin09t:2303_0": "Atikkantappamāṇāti aṭṭhaṅgulato atikkantappamāṇapādakā.",
  "tika-vin09t:2303_1": "Vuttoti padabhājaniyaṃ vutto.",
  "tika-vin09t:2303_2": "“Akappiyarūpākulo akappiyamañco pallaṅko”ti sārasamāsācariyo.",
  "tika-vin09t:2304_0": "Āsandiparibhuñjanasikkhāpadavaṇṇanā niṭṭhitā.",
  "tika-vin09t:2305_0": "3. Suttakantanasikkhāpadavaṇṇanā",
  "tika-vin09t:2306_0": "Ujjavujjaveti uggiritvā uggiritvā veṭhane.",
  "tika-vin09t:2306_1": "Kantitasuttaṃ kantantiyāti dasikasuttādiṃ saṅghāṭetvā kantantiyā,",
  "tika-vin09t:2306_2": "dukkantitaṃ vā paṭikantantiyā.",
  "tika-vin09t:2307_0": "Suttakantanasikkhāpadavaṇṇanā niṭṭhitā.",
  "tika-vin09t:2308_0": "4. Gihiveyyāvaccasikkhāpadavaṇṇanā",
  "tika-vin09t:2309_0": "Attano veyyāvaccakarassa cāti sacepi mātāpitaro āgacchanti,",
  "tika-vin09t:2309_1": "yaṃ kiñci bījaniṃ vā sammuñjanidaṇḍakaṃ vā kārāpetvā veyyāvaccakaraṭṭhāne ṭhapetvā yaṃ kiñci vā pacituṃ vaṭṭati.",
  "tika-vin09t:2310_0": "Gihiveyyāvaccasikkhāpadavaṇṇanā niṭṭhitā.",
  "tika-vin09t:2311_0": "5-6. Adhikaraṇādisikkhāpadavaṇṇanā",
  "tika-vin09t:2312_0": "Anantarāyikinīti dasavidhesu antarāyesu ekenāpi anantarāyikinī.",
  "tika-vin09t:2312_1": "Dhuraṃ nikkhipitvā pacchā vinicchinantī āpattiṃ āpajjitvāva vinicchināti.",
  "tika-vin09t:2313_0": "Chaṭṭhaṃ uttānatthameva.",
  "tika-vin09t:2314_0": "Adhikaraṇādisikkhāpadavaṇṇanā niṭṭhitā.",
  "tika-vin09t:2315_0": "7. Āvasathacīvarasikkhāpadavaṇṇanā",
  "tika-vin09t:2316_0": "Āpadāsūti mahagghacīvaraṃ sarīrato mocetvā suppaṭisāmitampi corā haranti,",
  "tika-vin09t:2316_1": "evarūpāsu āpadāsu anissajjitvā nivāsentiyā anāpatti.",
  "tika-vin09t:2317_0": "Āvasathacīvarasikkhāpadavaṇṇanā niṭṭhitā.",
  "tika-vin09t:2318_0": "8. Āvasathavihārasikkhāpadavaṇṇanā",
  "tika-vin09t:2319_0": "Kavāṭabaddhavihāranti dvārabaddhavihāraṃ.",
  "tika-vin09t:2319_1": "Gilānāyāti vacībhedaṃ kātuṃ asamatthāya.",
  "tika-vin09t:2319_2": "Āpadāsūti raṭṭhe bhijjante āvāse chaḍḍetvā gacchanti,",
  "tika-vin09t:2319_3": "evarūpāsu āpadāsu.",
  "tika-vin09t:2320_0": "Āvasathavihārasikkhāpadavaṇṇanā niṭṭhitā.",
  "tika-vin09t:2321_0": "9. Tiracchānavijjāpariyāpuṇanasikkhāpadavaṇṇanā",
  "tika-vin09t:2322_0": "Hatthiādīsupi sippasaddo paccekaṃ yojetabbo,",
  "tika-vin09t:2322_1": "tathā āthabbaṇādīsu mantasaddo.",
  "tika-vin09t:2322_2": "Tattha tharūti khaggamuṭṭhi.",
  "tika-vin09t:2322_3": "Āthabbaṇamanto nāma āthabbaṇavedavihito parūpaghātakaro manto.",
  "tika-vin09t:2322_4": "Khilanamanto nāma dārusārakhilaṃ mantetvā pathaviyaṃ pavesetvā māraṇamanto.",
  "tika-vin09t:2322_5": "Agadappayogo nāma visayojanaṃ.",
  "tika-vin09t:2323_0": "Tiracchānavijjāpariyāpuṇanasikkhāpadavaṇṇanā niṭṭhitā.",
  "tika-vin09t:2324_0": "10. Tiracchānavijjāvācanasikkhāpadavaṇṇanā",
  "tika-vin09t:2325_0": "Lekheti likhasippe.",
  "tika-vin09t:2325_1": "Dhāraṇāya vāti dhāraṇasatthe,",
  "tika-vin09t:2325_2": "yasmiṃ vuttanayena paṭipajjantā bahūnipi ganthāni dhārenti.",
  "tika-vin09t:2325_3": "Nāgamaṇḍalādiketi ettha nāgamaṇḍalaṃ nāma sappānaṃ pavesanivāraṇatthaṃ maṇḍalabaddhamanto.",
  "tika-vin09t:2326_0": "Tiracchānavijjāvācanasikkhāpadavaṇṇanā niṭṭhitā.",
  "tika-vin09t:2327_0": "Cittāgāravaggo pañcamo.",
  "tika-vin09t:2328_0": "6. Ārāmavaggo",
  "tika-vin09t:2329_0": "1-2. Ārāmapavisanādisikkhāpadavaṇṇanā",
  "tika-vin09t:2330_0": "Sīsānulokikāyāti sīsaṃ anulokentiyā.",
  "tika-vin09t:2330_1": "Yattha vā bhikkhuniyo sannipatitāti yattha bhikkhuniyo paṭhamataraṃ sajjhāyanacetiyavandanādiatthaṃ sannipatitā.",
  "tika-vin09t:2330_2": "Āpadāsūti kenaci upaddutā hoti,",
  "tika-vin09t:2330_3": "evarūpāsu āpadāsu pavisituṃ vaṭṭati.",
  "tika-vin09t:2331_0": "Dutiyaṃ uttānatthameva.",
  "tika-vin09t:2332_0": "Ārāmapavisanādisikkhāpadavaṇṇanā niṭṭhitā.",
  "tika-vin09t:2333_0": "3-4. Gaṇaparibhāsanādisikkhāpadavaṇṇanā",
  "tika-vin09t:2334_0": "Sesanti “atthadhammaanusāsanipurekkhārāyā”tiādikaṃ avasesaṃ.",
  "tika-vin09t:2334_1": "Tattha anusāsanipurekkhārāyāti “idānipi tvaṃ bālā abyattā”tiādinā nayena anusāsanipakkhe ṭhatvā vadantiyā anāpatti.",
  "tika-vin09t:2335_0": "Catutthaṃ uttānatthameva.",
  "tika-vin09t:2336_0": "Gaṇaparibhāsanādisikkhāpadavaṇṇanā niṭṭhitā.",
  "tika-vin09t:2337_0": "5. Kulamaccharinīsikkhāpadavaṇṇanā",
  "tika-vin09t:2338_0": "Kule maccharo kulamaccharoti purimasmiṃ pakkhe sakatthe inīpaccayo,",
  "tika-vin09t:2338_1": "taṃ kulaṃ assaddhaṃ appasannanti kulassa aguṇaṃ,",
  "tika-vin09t:2338_2": "ayasaṃ vā bhāsantiyāti attho.",
  "tika-vin09t:2338_3": "Bhikkhunīnaṃ avaṇṇaṃ bhāsantiyāti “bhikkhuniyo dussīlā pāpadhammā”ti bhikkhunīnaṃ aguṇaṃ,",
  "tika-vin09t:2338_4": "ayasaṃ vā bhāsantiyā.",
  "tika-vin09t:2339_0": "Santaṃyeva ādīnavanti kulassa vā bhikkhunīnaṃ vā santaṃyeva aguṇaṃ.",
  "tika-vin09t:2340_0": "Kulamaccharinīsikkhāpadavaṇṇanā niṭṭhitā.",
  "tika-vin09t:2341_0": "6-8. Abhikkhukāvāsādisikkhāpadavaṇṇanā",
  "tika-vin09t:2342_0": "Samantapāsādikāyaṃ vuttoti samantapāsādikāya ovādavaggassa paṭhamasikkhāpade vutto.",
  "tika-vin09t:2343_0": "Sattamaṭṭhamāni uttānatthāneva.",
  "tika-vin09t:2344_0": "Abhikkhukāvāsādisikkhāpadavaṇṇanā niṭṭhitā.",
  "tika-vin09t:2345_0": "9-10. Ovādūpasaṅkamanādisikkhāpadavaṇṇanā",
  "tika-vin09t:2346_0": "Uposathassa pucchanaṃ uposathapucchā,",
  "tika-vin09t:2346_1": "sāvakapaccayaṃ,",
  "tika-vin09t:2346_2": "rassattañca katvā “uposathapucchaka”nti vuttāti āha “uposathapucchana”nti.",
  "tika-vin09t:2346_3": "Ovādatthāyāti ovādayācanatthāya.",
  "tika-vin09t:2347_0": "Dasamaṃ uttānatthameva.",
  "tika-vin09t:2348_0": "Ovādūpasaṅkamanādisikkhāpadavaṇṇanā niṭṭhitā.",
  "tika-vin09t:2349_0": "Ārāmavaggo chaṭṭho.",
  "tika-vin09t:2350_0": "7. Gabbhinīvaggo",
  "tika-vin09t:2351_0": "1-2. Gabbhinīādisikkhāpadavaṇṇanā",
  "tika-vin09t:2352_0": "Paṭhamaṃ uttānatthameva.",
  "tika-vin09t:2353_0": "Thane bhavaṃ thaññaṃ, khīraṃ. Yaṃ pāyetīti yaṃ dārakaṃ pāyeti.",
  "tika-vin09t:2354_0": "Gabbhinīādisikkhāpadavaṇṇanā niṭṭhitā.",
  "tika-vin09t:2355_0": "3. Paṭhamasikkhamānasikkhāpadavaṇṇanā",
  "tika-vin09t:2356_0": "Padabhājane vuttanayenāti “pāṇātipātā veramaṇiṃ dve vassāni avītikkamma samādānaṃ samādiyāmi…pe…",
  "tika-vin09t:2356_1": "vikālabhojanā veramaṇiṃ dve vassāni avītikkamma samādānaṃ samādiyāmī”ti padabhājanasamīpe aṭṭhuppattiyaṃ vuttanayena.",
  "tika-vin09t:2356_2": "Imā pana cha sikkhāyo saṭṭhivassāyapi pabbajitāya dātabbāyeva,",
  "tika-vin09t:2356_3": "na etāsu asikkhitā upasampādetabbā.",
  "tika-vin09t:2357_0": "Paṭhamasikkhamānasikkhāpadavaṇṇanā niṭṭhitā.",
  "tika-vin09t:2358_0": "4-5. Dutiyasikkhamānādisikkhāpadavaṇṇanā",
  "tika-vin09t:2359_0": "Padabhājane vuttā upasampadāsammuti na dinnā hotīti padabhājanasamīpe aṭṭhuppattiyaṃ vuttā upasampadāsammuti ñattidutiyāya kammavācāya na dinnā hoti.",
  "tika-vin09t:2360_0": "Pañcamaṃ uttānatthameva.",
  "tika-vin09t:2361_0": "Dutiyasikkhamānādisikkhāpadavaṇṇanā niṭṭhitā.",
  "tika-vin09t:2362_0": "6-10. Dutiyagihigatādisikkhāpadavaṇṇanā",
  "tika-vin09t:2363_0": "Dasavassāya gihigatāya sikkhāsammutiṃ datvā paripuṇṇadvādasavassaṃ upasampādetuṃ vaṭṭati.",
  "tika-vin09t:2364_0": "Sattamaaṭṭhamanavamadasamāni uttānatthāneva.",
  "tika-vin09t:2365_0": "Dutiyagihigatādisikkhāpadavaṇṇanā niṭṭhitā.",
  "tika-vin09t:2366_0": "Gabbhinīvaggo sattamo.",
  "tika-vin09t:2367_0": "8. Kumāribhūtavaggo",
  "tika-vin09t:2368_0": "1-5. Paṭhamakumāribhūtādisikkhāpadavaṇṇanā",
  "tika-vin09t:2369_0": "Sabbapaṭhamā dve mahāsikkhamānāti gabbhinivagge vuttā dve sikkhamānā.",
  "tika-vin09t:2369_1": "“Sikkhamānā”icceva vattabbāti sammutikammādīsu evaṃ vattabbā.",
  "tika-vin09t:2369_2": "“Gihigatā”ti vā “kumāribhūtā”ti vā na vattabbāti sace vadanti,",
  "tika-vin09t:2369_3": "kammaṃ kuppatīti adhippāyo.",
  "tika-vin09t:2370_0": "Catutthapañcamāni uttānatthāneva.",
  "tika-vin09t:2371_0": "Paṭhamakumāribhūtādisikkhāpadavaṇṇanā niṭṭhitā.",
  "tika-vin09t:2372_0": "6-8. Khīyanadhammādisikkhāpadavaṇṇanā",
  "tika-vin09t:2373_0": "Vuṭṭhāpanasammutiyā yācitāyāti upasampadāsammutiyā yācitāya.",
  "tika-vin09t:2374_0": "Sattamaṭṭhamāni uttānatthāneva.",
  "tika-vin09t:2375_0": "Khīyanadhammādisikkhāpadavaṇṇanā niṭṭhitā.",
  "tika-vin09t:2376_0": "9. Sokāvāsasikkhāpadavaṇṇanā",
  "tika-vin09t:2377_0": "Āgacchamānāti āgacchantī.",
  "tika-vin09t:2378_0": "Sokāvāsasikkhāpadavaṇṇanā niṭṭhitā.",
  "tika-vin09t:2379_0": "10. Ananuññātasikkhāpadavaṇṇanā",
  "tika-vin09t:2380_0": "Tesaṃ atthibhāvaṃ ajānantiyāti tesaṃ mātādīnaṃ atthibhāvaṃ ajānantiyā.",
  "tika-vin09t:2380_1": "Ananuññātasamuṭṭhānanti yaṃ vācato,",
  "tika-vin09t:2380_2": "kāyavācato,",
  "tika-vin09t:2380_3": "vācācittato,",
  "tika-vin09t:2380_4": "kāyavācācittato ca samuṭṭhāti,",
  "tika-vin09t:2380_5": "taṃ ananuññātasamuṭṭhānaṃ. Kathaṃ?",
  "tika-vin09t:2380_6": "Abbhānakammādīsu kenacideva karaṇīyena khaṇḍasīmāyaṃ nisinnā “pakkosatha sikkhamānaṃ,",
  "tika-vin09t:2380_7": "idheva naṃ upasampādessāmā”ti upasampādeti,",
  "tika-vin09t:2380_8": "evaṃ vācato samuṭṭhāti.",
  "tika-vin09t:2380_9": "“Upassayato uṭṭhāya upasampādessāmī”ti vatvā khaṇḍasīmaṃ gacchantiyā kāyavācato samuṭṭhāti.",
  "tika-vin09t:2380_10": "Dvīsu ṭhānesu paṇṇattiṃ jānitvā vītikkamaṃ karontiyā vācācittato,",
  "tika-vin09t:2380_11": "kāyavācācittato ca samuṭṭhāti.",
  "tika-vin09t:2380_12": "Ananujānāpetvā upasampādanato kiriyākiriyaṃ.",
  "tika-vin09t:2381_0": "Ananuññātasikkhāpadavaṇṇanā niṭṭhitā.",
  "tika-vin09t:2382_0": "11. Pārivāsikasikkhāpadavaṇṇanā",
  "tika-vin09t:2383_0": "Dāruṇanti pāpaṃ. Patimānentanti olokentaṃ.",
  "tika-vin09t:2384_0": "Pārivāsikasikkhāpadavaṇṇanā niṭṭhitā.",
  "tika-vin09t:2385_0": "12. Anuvassasikkhāpadavaṇṇanā",
  "tika-vin09t:2386_0": "Ekantarikanti ekena vassena antarikaṃ katvā.",
  "tika-vin09t:2387_0": "Anuvassasikkhāpadavaṇṇanā niṭṭhitā.",
  "tika-vin09t:2388_0": "13. Ekavassasikkhāpadavaṇṇanā",
  "tika-vin09t:2389_0": "Mātikāyaṃ ekaṃ vassaṃ dveti ekantarike ekekasmiṃ saṃvacchare dve.",
  "tika-vin09t:2389_1": "Ekantarikaṃ vuṭṭhāpentiyāti imasmiṃ vasse ekaṃ,",
  "tika-vin09t:2389_2": "puna ekantarikaṃ ekanti dve vuṭṭhāpentiyā anāpatti.",
  "tika-vin09t:2390_0": "Ekavassasikkhāpadavaṇṇanā niṭṭhitā.",
  "tika-vin09t:2391_0": "Kumāribhūtavaggo aṭṭhamo.",
  "tika-vin09t:2392_0": "9. Chattupāhanavaggo",
  "tika-vin09t:2393_0": "1-2. Chattupāhanādisikkhāpadavaṇṇanā",
  "tika-vin09t:2394_0": "Vuttalakkhaṇaṃ chattanti “chattaṃ nāma tīṇi chattāni –",
  "tika-vin09t:2394_1": "setacchattaṃ,",
  "tika-vin09t:2394_2": "kilañjacchattaṃ,",
  "tika-vin09t:2394_3": "paṇṇacchattaṃ maṇḍalabaddhaṃ,",
  "tika-vin09t:2394_4": "salākabaddha”nti evaṃ padabhājane vuttalakkhaṇaṃ chattaṃ.",
  "tika-vin09t:2394_5": "Tādisaṃ ṭhānaṃ patvāti gacchakaddamādīsu taṃ taṃ ṭhānaṃ patvā.",
  "tika-vin09t:2395_0": "Chattassevāti kaddamādīni patvā upāhanā omuñcitvā chattasseva dhāraṇaṃ.",
  "tika-vin09t:2395_1": "Upāhanānaṃyeva vāti gacchādīni disvā chattaṃ apanāmetvā upāhanānaṃyeva dhāraṇaṃ.",
  "tika-vin09t:2396_0": "Dutiyaṃ uttānatthameva.",
  "tika-vin09t:2397_0": "Chattupāhanādisikkhāpadavaṇṇanā niṭṭhitā.",
  "tika-vin09t:2398_0": "3-5. Saṅghāṇiādisikkhāpadavaṇṇanā",
  "tika-vin09t:2399_0": "Saṅghāṇinti kaṭiyaṃ anubhavitabbaṃ ābharaṇaṃ. Tenāha “yaṃ kiñci kaṭūpaga”nti.",
  "tika-vin09t:2400_0": "Catutthapañcamāni uttānatthāneva.",
  "tika-vin09t:2401_0": "Saṅghāṇiādisikkhāpadavaṇṇanā niṭṭhitā.",
  "tika-vin09t:2402_0": "6. Vāsitakasikkhāpadavaṇṇanā",
  "tika-vin09t:2403_0": "Gandhavāsitakenāti gandhaparibhāvitena.",
  "tika-vin09t:2404_0": "Vāsitakasikkhāpadavaṇṇanā niṭṭhitā.",
  "tika-vin09t:2405_0": "7-10. Bhikkhuniummaddāpanādisikkhāpadavaṇṇanā",
  "tika-vin09t:2406_0": "Gilānāyāti antamaso maggagamanaparissamenāpi ābādhikāya. Āpadāsūti corabhayādinā sarīrakampanādīsu.",
  "tika-vin09t:2407_0": "Aṭṭhamanavamadasamesu kiñci vattabbaṃ natthi.",
  "tika-vin09t:2408_0": "Bhikkhuniummaddāpanādisikkhāpadavaṇṇanā niṭṭhitā.",
  "tika-vin09t:2409_0": "11. Anāpucchāsikkhāpadavaṇṇanā",
  "tika-vin09t:2410_0": "Upacāraṃ sandhāyāti samantā dvādasahatthūpacāraṃ sandhāya.",
  "tika-vin09t:2411_0": "Anāpucchāsikkhāpadavaṇṇanā niṭṭhitā.",
  "tika-vin09t:2412_0": "12. Pañhāpucchanasikkhāpadavaṇṇanā",
  "tika-vin09t:2413_0": "Anodissāti “amukasmiṃ nāma ṭhāne pucchāmī”ti evaṃ aniyametvā kevalaṃ “pucchitabbaṃ atthi, pucchāmi,",
  "tika-vin09t:2413_1": "ayyā”ti evaṃ vatvā.",
  "tika-vin09t:2414_0": "Pañhāpucchanasikkhāpadavaṇṇanā niṭṭhitā.",
  "tika-vin09t:2415_0": "13. Asaṃkaccikasikkhāpadavaṇṇanā",
  "tika-vin09t:2416_0": "Parikkhittassa gāmassa parikkhepaṃ,",
  "tika-vin09t:2416_1": "aparikkhittassa upacāraṃ atikkamantiyā vā okkamantiyā vāti ettha parikkhittassa gāmassa parikkhepaṃ atikkamantiyā",
  "tika-vin09t:2416_2": "vā aparikkhittassa gāmassa upacāraṃ okkamantiyā vāti yathākkamaṃ sambandho veditabbo.",
  "tika-vin09t:2416_3": "Āpadāsūti mahagghaṃ saṃkaccikaṃ pārupitvā gacchantiyā upaddavo uppajjati,",
  "tika-vin09t:2416_4": "evarūpāsu āpadāsu.",
  "tika-vin09t:2417_0": "Asaṃkaccikasikkhāpadavaṇṇanā niṭṭhitā.",
  "tika-vin09t:2418_0": "Chattupāhanavaggo navamo.",
  "tika-vin09t:2419_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2420_0": "Vinayatthamañjūsāyaṃ līnatthappakāsaniyaṃ",
  "tika-vin09t:2421_0": "Bhikkhunipātimokkhe pācittiyavaṇṇanā niṭṭhitā.",
  "tika-vin09t:2422_0": "Asādhāraṇasamuṭṭhānavaṇṇanā",
  "tika-vin09t:2423_0": "Acittakānīti “nacca”ntiādinā ajānitvā dassanādiṃ karontiyā āpattisambhavato vatthuajānanacittena acittakāni.",
  "tika-vin09t:2423_1": "Lokavajjānīti “nacca”ntiādinā jānitvā dassanādiṃ karontiyā akusaleneva āpajjanato lokavajjāni.",
  "tika-vin09t:2423_2": "Tenāha “ayaṃ panettha adhippāyo”tiādi sacittakānīti “corī”tiādinā vatthuṃ jānitvā karaṇeyeva āpattisambhavato sacittakāni.",
  "tika-vin09t:2423_3": "Upasampadādīnaṃ ekantākusalacitteneva akattabbattā paṇṇattivajjāni.",
  "tika-vin09t:2423_4": "“Idha sacittakācittakatā paṇṇattijānanājānanatāya aggaheṭṭhā vatthujānanājānanatāya gahetabba”nti vadanti.",
  "tika-vin09t:2424_0": "Asādhāraṇasamuṭṭhānavaṇṇanā niṭṭhitā.",
  "tika-vin09t:2425_0": "Pāṭidesanīyakaṇḍaṃ",
  "tika-vin09t:2426_0": "2. Telaviññāpanādisikkhāpadavaṇṇanā",
  "tika-vin09t:2427_0": "Pāḷiyaṃ anāgatesu pana aṭṭhasupīti pāḷimuttakesu sappiādīsu aṭṭhasupi.",
  "tika-vin09t:2428_0": "Telaviññāpanādisikkhāpadavaṇṇanā niṭṭhitā.",
  "tika-vin09t:2429_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2430_0": "Vinayatthamañjūsāyaṃ līnatthappakāsaniyaṃ",
  "tika-vin09t:2431_0": "Bhikkhunipātimokkhe pāṭidesanīyavaṇṇanā niṭṭhitā.",
  "tika-vin09t:2432_0": "1. Parimaṇḍalādisikkhāpadavaṇṇanā",
  "tika-vin09t:2433_0": "Sekhiyāni cevāti pañcasattati sekhiyāni ceva.",
  "tika-vin09t:2433_1": "“Bhikkhupātimokkhavaṇṇanāyaṃ vuttanayeneva veditabbā”ti iminā yasmā tādisaṃyevettha atthavinicchayaṃ vidū vadanti,",
  "tika-vin09t:2433_2": "tasmā visuṃ tesaṃ atthavaṇṇanā na vuttā.",
  "tika-vin09t:2433_3": "Tattha yā vuttā,",
  "tika-vin09t:2433_4": "sā idhāpi vuttāyevāti dasseti.",
  "tika-vin09t:2434_0": "Parimaṇḍalādisikkhāpadavaṇṇanā niṭṭhitā.",
  "tika-vin09t:2435_0": "Iti kaṅkhāvitaraṇiyā pātimokkhavaṇṇanāya",
  "tika-vin09t:2436_0": "Vinayatthamañjūsāyaṃ līnatthappakāsaniyaṃ",
  "tika-vin09t:2437_0": "Bhikkhunipātimokkhavaṇṇanā niṭṭhitā.",
  "tika-vin09t:2438_0": "Nigamanakathāvaṇṇanā",
  "tika-vin09t:2439_0": "Yaṃ pātimokkhassa vaṇṇanaṃ ārabhinti sambandho.",
  "tika-vin09t:2439_1": "“Mahāvihāravāsīna”nti idaṃ purimapacchimapadehi saddhiṃ sambandhitabbaṃ,",
  "tika-vin09t:2439_2": "mahāvihāravāsīnaṃ porāṇaṭṭhakathāhi vāti ca.",
  "tika-vin09t:2439_3": "Pāḷiyatthañca kevalanti sakalaṃ pāḷiatthañca,",
  "tika-vin09t:2439_4": "ubhatovibhaṅgañcāti vuttaṃ hoti.",
  "tika-vin09t:2439_5": "Etthāti etissaṃ kaṅkhāvitaraṇiyaṃ.",
  "tika-vin09t:2439_6": "Yasmā na hi atthīti sambandho.",
  "tika-vin09t:2439_7": "Yanti yaṃ padaṃ.",
  "tika-vin09t:2439_8": "Sīhaḷaṭṭhakathānayanti sīhaḷamātikaṭṭhakathānayaṃ.",
  "tika-vin09t:2439_9": "Aṭṭhakathāsāranti sīhaḷamātikaṭṭhakathāyaṃ atthasāraṃ,",
  "tika-vin09t:2439_10": "atha vā vinayaṭṭhakathāsu atthasāraṃ.",
  "tika-vin09t:2439_11": "Tenetaṃ dasseti –",
  "tika-vin09t:2439_12": "sīhaḷamātikaṭṭhakathāyaṃ atthasāraṃ ādāya imaṃ kaṅkhāvitaraṇiṃ karonto vinayaṭṭhakathāsupi idha vinicchaye yogakkhamaṃ atthasāraṃ ādāyeva akāsinti.",
  "tika-vin09t:2440_0": "Idāni sadevakassa lokassa accantasukhādhigamāya attano puññaṃ pariṇāmento “yathā ca niṭṭhaṃ sampattā”tiādigāthādvayamāha.",
  "tika-vin09t:2440_1": "Kalyāṇanissitāti kusalanissitā.",
  "tika-vin09t:2440_2": "Sabbasattānanti kāmāvacarādibhedānaṃ sabbesaṃ sattānaṃ.",
  "tika-vin09t:2441_0": "Nigamanakathāvaṇṇanā niṭṭhitā.",
  "tika-vin09t:2442_0": "Nigamanakathā",
  "tika-vin09t:2443_0": "Ettāvatā ca –",
  "tika-vin09t:2444_0": "1.",
  "tika-vin09t:2445_0": "Laṅkissaro yo vijitārirājo;",
  "tika-vin09t:2446_0": "Rājā parakkantabhujo yasassī;",
  "tika-vin09t:2447_0": "Tidhāgataṃ sīhaḷamekarajjaṃ;",
  "tika-vin09t:2448_0": "Akā nikāyañca tathā samaggaṃ.",
  "tika-vin09t:2449_0": "2.",
  "tika-vin09t:2450_0": "Pure pulatthimhi vare purānaṃ;",
  "tika-vin09t:2451_0": "Majjhamhi nānāratanākarānaṃ;",
  "tika-vin09t:2452_0": "Anantasampattibharābhirāme;",
  "tika-vin09t:2453_0": "Varācaluttaṅgagharābhirāme.",
  "tika-vin09t:2454_0": "3.",
  "tika-vin09t:2455_0": "Abhejjapākārasugopurasmiṃ;",
  "tika-vin09t:2456_0": "Nirākulānekakulākulasmiṃ;",
  "tika-vin09t:2457_0": "Munindadāṭhaṅkuravāsabhūte;",
  "tika-vin09t:2458_0": "Yo locanānandavahe vasanto.",
  "tika-vin09t:2459_0": "4.",
  "tika-vin09t:2460_0": "Suphullitabbhoruhasādusīta",
  "tika-vin09t:2461_0": "Pasannanīrehi jalāsayehi;",
  "tika-vin09t:2462_0": "Supupphitānekakadambajambu-",
  "tika-vin09t:2463_0": "Punnāganāgādihi vābhiramme.",
  "tika-vin09t:2464_0": "5.",
  "tika-vin09t:2465_0": "Sudhāvadātehi manoharehi;",
  "tika-vin09t:2466_0": "Pākārapantīhi ca gopurehi;",
  "tika-vin09t:2467_0": "Vikiṇṇamuttāphalasannibhehi;",
  "tika-vin09t:2468_0": "Vilokanīyehi sudhātalehi.",
  "tika-vin09t:2469_0": "6.",
  "tika-vin09t:2470_0": "Katvāna pāsādasahassaramme;",
  "tika-vin09t:2471_0": "Tahiṃ tahiṃ pītikare vihāre;",
  "tika-vin09t:2472_0": "Mahādayo jetavanādayopi;",
  "tika-vin09t:2473_0": "Susaṃyamānaṃ yatinaṃ adāsi.",
  "tika-vin09t:2474_0": "7.",
  "tika-vin09t:2475_0": "Yo sādubhūtaṃ catupaccayañca;",
  "tika-vin09t:2476_0": "Guṇappasanno samaṇesu tesu;",
  "tika-vin09t:2477_0": "Niccaṃ mahoghaṃ viya vattayanto;",
  "tika-vin09t:2478_0": "Yojeti te ganthavipassanāsu.",
  "tika-vin09t:2479_0": "8.",
  "tika-vin09t:2480_0": "Kāritesu vihāresu, tena tesu yasassinā;",
  "tika-vin09t:2481_0": "Rammo yo pacchimārāmo, pupphārāmādisobhito.",
  "tika-vin09t:2482_0": "9.",
  "tika-vin09t:2483_0": "Pariveṇamhi nāmena, tahiṃ coḷakulantike;",
  "tika-vin09t:2484_0": "Pāsāde dassanīyamhi, vasanto karuṇāparo.",
  "tika-vin09t:2485_0": "10.",
  "tika-vin09t:2486_0": "Sisso sasīkarasvaccha-sīlācārassa dhīmato;",
  "tika-vin09t:2487_0": "Sāriputtamahāthera-mahāsāmissa tādino.",
  "tika-vin09t:2488_0": "11.",
  "tika-vin09t:2489_0": "Dhīrānekaguṇoghena, therena sucivuttinā;",
  "tika-vin09t:2490_0": "Vinayaṭṭhitikāmena, sumedhenābhiyācito.",
  "tika-vin09t:2491_0": "12.",
  "tika-vin09t:2492_0": "So buddhanāgattherohaṃ, bhikkhūnaṃ paramaṃ hitaṃ;",
  "tika-vin09t:2493_0": "Mahāvihāravāsīnaṃ, yatīnaṃ samayānugaṃ.",
  "tika-vin09t:2494_0": "13.",
  "tika-vin09t:2495_0": "Vinayatthādimañjūsaṃ, līnatthassa pakāsaniṃ;",
  "tika-vin09t:2496_0": "Mātikaṭṭhakathāyemaṃ, akāsiṃ sādhu vaṇṇanaṃ.",
  "tika-vin09t:2497_0": "14.",
  "tika-vin09t:2498_0": "Sāyaṃ subodhā budhavaṇṇanīyā;",
  "tika-vin09t:2499_0": "Saṃvaṇṇanā sattasahassamattā;",
  "tika-vin09t:2500_0": "Nirākarontī vinayamhi mohaṃ;",
  "tika-vin09t:2501_0": "Tamaṃ carantī sasi kheva bhātu.",
  "tika-vin09t:2502_0": "15.",
  "tika-vin09t:2503_0": "Ākaṅkhamānena paratthamiṭṭhaṃ;",
  "tika-vin09t:2504_0": "Mahatthasāraṃ suvinicchayañca;",
  "tika-vin09t:2505_0": "Saṃvaṇṇanaṃ sādhu pakubbatā yaṃ;",
  "tika-vin09t:2506_0": "Citaṃ mayā puññamanappabhūtaṃ.",
  "tika-vin09t:2507_0": "16.",
  "tika-vin09t:2508_0": "Puññena tenācitadānasīla-",
  "tika-vin09t:2509_0": "Mayādinānekavidhena ceva;",
  "tika-vin09t:2510_0": "Sattā anīghā sukhino averā;",
  "tika-vin09t:2511_0": "Pappontu sabbe sugatiṃ sivañca.",
  "tika-vin09t:2512_0": "17.",
  "tika-vin09t:2513_0": "Saddhiṃ yathopaddavamantarena;",
  "tika-vin09t:2514_0": "Gatā hi līnatthapadīpanīyaṃ;",
  "tika-vin09t:2515_0": "Tathā janānaṃ api dhammayuttā;",
  "tika-vin09t:2516_0": "Manorathā siddhimupentu niccaṃ.",
  "tika-vin09t:2517_0": "18.",
  "tika-vin09t:2518_0": "Kāle pavassantu sadā payodā;",
  "tika-vin09t:2519_0": "Dhammena pālentu mahiṃ mahindā;",
  "tika-vin09t:2520_0": "Sattā pasannā ratanattayasmiṃ;",
  "tika-vin09t:2521_0": "Dānādipuññābhiratā bhavantūti.",
  "tika-vin09t:2522_0": "Vinayatthamañjūsā līnatthappakāsanīnāmikākaṅkhāvitaraṇīabhinavaṭīkā niṭṭhitā."
}